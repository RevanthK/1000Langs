40001001	Zaj no yog hais txog Yexus Khetos cov yawgkoob tej npe. Yexus yog Daviv tub thiab Daviv yog Anplahas xeebntxwv.
40001002	Txij thaum Anplahas los txog Vajntxwv Daviv, Yexus cov yawgkoob muaj li no: Anplahas yog Ixaj txiv, Ixaj yog Yakhauj txiv, Yakhauj yog Yudas thiab nws cov kwvtij txiv,
40001003	Yudas yog Peles thiab Xelas txiv (nkawd niam yog Tamaj), Peles yog Heloos txiv, Heloos yog Las txiv, Las yog Anpinadas txiv, Anpinadas yog Nasoos txiv.
40001004	Nasoos yog Xalemoos txiv,
40001005	Xalemoos yog Npau-am txiv (Npau-am niam yog Lahaj), Npau-am yog Aunpes txiv (Aunpes niam yog Luv), Aunpes yog Yexais txiv,
40001006	Yexais yog Vajntxwv Daviv txiv. Txij thaum Daviv los txog rau thaum cov Yixalayees raug ntes mus rau tebchaws Npanpiloos, Yexus cov yawgkoob muaj li no: Daviv yog Xalumoos txiv (Xalumoos niam yog Uliyas tus pojniam),
40001007	Xalumoos yog Lehaunpau-as txiv, Lehaunpau-as yog Anpiyas txiv, Anpiyas yog Axas txiv,
40001008	Axas yog Yehausafas txiv, Yehausafas yog Yehaulas txiv, Yehaulas yog Uxiyas txiv,
40001009	Uxiyas yog Yauthas txiv, Yauthas yog Ahas txiv, Ahas yog Hexekiyas txiv, Hexekiyas yog Manaxes txiv, Manaxes yog Amoos txiv,
40001010	Amoos yog Yauxiyas txiv,
40001011	Yauxiyas yog Yehauyakhees thiab nws cov kwvtij txiv.
40001012	Txij thaum cov Yixalayees raug ntes mus rau tebchaws Npanpiloos los txog rau thaum yug Yexus, Yexus cov yawgkoob muaj li no: Yehauyakhees yog Se-atiyees txiv, Se-atiyees yog Xelunpanpees txiv,
40001013	Xelunpanpees yog Anpi-us txiv, Anpi-us yog Eli-akees txiv, Eli-akees yog Axaus txiv,
40001014	Axaus yog Xadaus txiv, Xadaus yog Akhis txiv, Akhis yog Eli-us txiv,
40001015	Eli-us yog Ele-axas txiv, Ele-axas yog Mathas txiv, Mathas yog Yakhauj txiv,
40001016	Yakhauj yog Yauxej txiv. Malis uas yog Yexus niam yog Yauxej tus pojniam. Yexus yog tus uas sawvdaws hu ua tus Cawmseej.
40001017	Yog li ntawd, txij thaum Anplahas los txog Daviv, muaj kaum plaub tiam, txij thaum Daviv los txog thaum cov Yixalayees raug ntes mus rau tebchaws Npanpiloos muaj kaum plaub tiam, thiab txij thaum cov Yixalayees raug ntes mus rau tebchaws Npanpiloos los txog thaum yug tus Mexiyas muaj kaum plaub tiam.
40001018	Zaj uas yuav hais no yog hais txog zaj uas Yexus los yug rau hauv lub ntiajteb no. Yauxej twb xub qhaib Malis uas yog Yexus niam cia lawm. Tiamsis thaum nkawd tseem tsis tau sib yuav, Malis paub hais tias Vaj Ntsujplig tus Dawbhuv ua rau nws xeeb tub lawm.
40001019	Yauxej tus uas qhaib Malis yog ib tug neeg ncaj ncees, nws tsis xav cia Malis poob ntsejmuag, nws txawm xav hais tias, nws yuav tso Malis twjywm tseg.
40001020	Thaum Yauxej tseem xav txog zaj ntawd, Yauxej txawm ua npau suav pom tus Tswv ib tug timtswv los hais rau nws hais tias, "Yauxej uas yog Daviv tus xeebntxwv, koj tsis txhob nyuaj siab. Koj cia li mus yuav Malis los ua koj pojniam. Rau qhov twb yog Vaj Ntsujplig tus Dawbhuv ua rau Malis xeeb tub.
40001021	Malis yuav yug ib tug metub, koj yuav tsum tis tus metub ntawd npe hu ua Yexus, rau qhov nws yog tus uas yuav los cawm nws haivneeg kom lawv dim lawv lub txim."
40001022	Tej no muaj raws li tej lus uas tus Tswv tau qhia rau tus cev Vajtswv lus lawm hais tias,
40001023	"Ib tug nkaujxwb yuav xeeb tub thiab yuav yug ib tug metub thiab sawvdaws yuav hu nws lub npe hais tias Emanu-ees." (Lub npe no txhais hais tias, "Vajtswv nrog peb nyob".)
40001024	Thaum Yauxej tsim dheev los, nws txawm mus coj Malis los ua nws pojniam raws li tus Tswv tus timtswv tau hais rau nws lawm.
40001025	Tiamsis Yauxej yeej tsis nrog Malis pw mus txog thaum uas Malis yug tus metub ntawd. Thaum yug tau lawm, Yauxej tis tus metub ntawd npe hu ua Yexus.
40002001	Yexus yug hauv lub nroog Npelehees uas nyob hauv cov Yudais lub tebchaws. Lub sijhawm ntawd Helauj ua vajntxwv kav tebchaws. Tom qab ntawd tsis ntev muaj cov neeg uas txawj saib hnubqub ob peb leeg tuaj sab hnubtuaj tuaj txog hauv lub nroog Yeluxalees.
40002002	Lawv nug hais tias, "Tus metub uas yuav ua cov Yudais tus vajntxwv, nws yug rau qhov twg? Peb pom nws lub hnubqub uas qhia hais tias, nws yug los lawm tawm tim sab hnubtuaj tuaj, peb thiaj tuaj pehawm nws."
40002003	Thaum Vajntxwv Helauj hnov li ntawd, nws thiab tej neeg uas nyob hauv lub nroog Yeluxalees nyuaj siab heev.
40002004	Helauj txawm hu cov thawj ntawm cov povthawj, thiab cov xibhwb uas qhia Vajtswv txoj kevcai tuaj ua ke thiab nug lawv hais tias, "Tus Mexiyas yuav yug rau qhov twg? "
40002005	Lawv teb hais tias, "Nws yuav yug hauv lub nroog Npelehees uas nyob hauv cov Yudais lub tebchaws. Tus uas cev Vajtswv lus sau li no tseg hais tias,
40002006	'Lub nroog Npelehees uas nyob hauv tebchaws Yudas, Koj tsis yog lub nroog uas me dua tej nroog hauv lub xeev Yudas; Rau qhov yuav muaj ib tug thawjcoj los yug hauv koj. Nws yuav coj kuv haivneeg Yixalayees.' "
40002007	Ces Helauj txawm hu cov neeg uas txawj saib hnubqub los cuag nws tsis pub leejtwg paub. Helauj kom lawv qhia nws saib lub sijhawm twg lawv pom lub hnubqub ntawd tawm tuaj.
40002008	Tom qab ntawd Helauj kom lawv mus nram lub nroog Npelehees thiab hais rau lawv hais tias, "Nej cia li mus nrhiav tus metub ntawd; yog nej mus nrhiav tau nws lawm, nej rov qab los qhia rau kuv, kuv yuav mus pehawm nws thiab."
40002009	Thaum Helauj hais li ntawd tas, ces lawv txawm tawm mus lawm. Thaum lawv tabtom taug kev mus lawv pom lub hnubqub uas lawv xub pom tim sab hnubtuaj. Lub hnubqub ntawd coj lawv kev mus thiab lub hnubqub ntawd mus nres ncaj ntawm qhov chaw uas tus metub ntawd nyob lawm saum.
40002010	Thaum lawv pom lub hnubqub ntawd, lawv zoo siab kawg li.
40002011	Thaum lawv mus rau hauv tsev, lawv pom tus metub thiab Malis uas yog tus metub ntawd niam, lawv txhos caug ntua pehawm tus metub. Lawv thau lawv tej kub, tej tshuaj tsw qab thiab tej roj tsw qab mules hauv lawv cov hnab los pub rau tus metub.
40002012	Hmo ntawd lawv ua npau suav pom Vajtswv los hais rau lawv hais tias kom lawv mus lwm txojkev mus tsev tsis txhob rov mus qhia rau Helauj.
40002013	Thaum cov neeg txawj saib hnubqub rov mus lawm, Yauxej ua npau suav pom tus Tswv ib tug timtswv los hais rau Yauxej hais tias, "Koj cia li sawv thiab coj tus metub thiab nws niam khiav mus rau nram tebchaws Iziv, thiab nyob nrad mus txog thaum uas kuv kom nej mus rau lwm qhov. Rau qhov Vajntxwv Helauj tabtom nrhiav tus metub no tua povtseg."
40002014	Yauxej txawm sawv tsees coj tus metub thiab Malis maub khiav mus rau nram tebchaws Iziv.
40002015	Yauxej lawv nyob nrad mus txog thaum Helauj tuag. Tej no muaj kom tiav raws li tus cev Vajtswv lus tau hais tseg lawm hais tias, "Kuv yuav hu kuv tus Tub tawm hauv tebchaws Iziv los."
40002016	Thaum Helauj paub hais tias cov tub txawg uas txawj saib hnubqub dag nws lawm, nws chim heev. Nws txawm txib neeg mus rau hauv lub nroog Npelehees thiab tej zejzog uas nyob ibncig lub nroog ntawd, muab cov menyuam tub uas muaj hnubnyoog ob xyoos rov hauv tua povtseg huv tibsi. Helauj ua li no kom haum lub sijhawm uas cov neeg txawj saib hnubqub pom lub hnubqub ntawd.
40002017	Tej no muaj kom tiav raws li Yelemis uas yog tus cev Vajtswv lus qhia tseg hais tias,
40002018	"Sawvdaws yuav hnov suab quaj suab nyiav hauv lub nroog Lamas, yog lub suab quaj uas tu siab kawg li. Laxees yuav quaj ntsuag rau nws tej menyuam; tsis muaj leejtwg yuav nplig tau nws siab, rau qhov nws cov menyuam tuag tas lawm."
40002019	Tom qab uas Helauj tuag lawm Yauxej tseem nyob nram tebchaws Iziv, Yauxej txawm ua npau suav pom tus Tswv ib tug timtswv los hais rau Yauxej hais tias,
40002020	"Koj cia li sawv tsees coj tus metub thiab nws niam rov qab mus rau pem tebchaws Yixalayees, rau qhov tus uas yuav tua tus metub no twb tuag lawm.
40002021	Yauxej txawm sawv tsees coj tus metub thiab Malis rov qab mus rau pem tebchaws Yixalayees.
40002022	Tiamsis thaum Yauxej hnov hais tias Akhilaus ua vajntxwv kav tebchaws Yudas hloov nws txiv Helauj chaw lawm. Yauxej ntshai, Yauxej tsis kam mus nyob qhov ntawd. Yauxej rov qab ua npau suav pom Vajtswv los qhia rau nws, ces nws txawm mus rau pem lub xeev Kalilais lawm.
40002023	Nws thiaj mus nyob hauv ib lub nroog hu ua Naxales. Yauxej ua li no kom muaj tiav raws li tej lus uas cov cev Vajtswv lus tau qhia tseg txog tus metub ntawd hais tias, "Sawvdaws yuav hu nws hais tias, nws yog neeg Naxales."
40003001	Thaum ntawd Yauhas tus uas muab neeg ua kevcai raus dej, nws tawm mus qhuab qhia tom roob mojsab qhua hauv cov Yudais lub tebchaws.
40003002	Yauhas hais tias, "Nej cia li tso plhuav nej tej kev txhaum tseg rau qhov Ntuj Ceebtsheej twb los ze lawm!"
40003003	Yauhas yog tus uas Yaxayas uas yog tus cev Vajtswv lus twb qhia tseg lawm hais tias, "Muaj ib tug hais nrov nrov tom roob mojsab qhua hais tias, 'Cia li kho kev tos tus Tswv; kho kev kom ncaj, nws yuav los!' "
40003004	Yauhas tej ris tsho yog muab plaub ntxhuav ua; nws sia siv tawv, nws noj kooj thiab zib ntab.
40003005	Muaj neeg coob coob hauv lub nroog Yeluxalees thiab thoob plaws cov Yudais lub tebchaws, thiab hauv tej zos uas nyob ob cag ntawm tus Dej Yauladees tuaj cuag Yauhas.
40003006	Cov neeg nyias lees nyias lub txim, Yauhas muab lawv ua kevcai raus dej hauv tus dej Yauladees.
40003007	Thaum Yauhas pom cov Falixais thiab cov Xadukais coob leej tuaj thov Yauhas, kom Yauhas muab lawv ua kevcai raus dej, Yauhas hais rau lawv hais tias, "Cov niag nab, leejtwg qhia rau nej hais tias, nej yuav khiav dim Vajtswv txojkev txiav txim uas yuav muaj los sai sai no?
40003008	Nej yuav tsum ua nej lub neej kom tsimnyog qhov uas nej twb tso nej tej kev txhaum tseg lawm.
40003009	Nej tsis txhob khav hais tias nej yog Anplahas cov xeebntxwv, ces nej txawm yuav dim tsis raug txim. Kuv qhia rau nej hais tias txawm yog Vajtswv yuav muab tej pobzeb los ua Anplahas cov xeebntxwv los nws yeej ua tau!
40003010	Nimno twb npaj tau rab taus lawm, yuav ntov tej ntoo txhua tsob ntoo uas tsis txi cov txiv zoo, yuav muab ntov pov rau hauv cub hluavtaws huv tibsi.
40003011	Qhov uas kuv muab nej ua kevcai raus rau hauv dej, qhia hais tias nej twb tso nej tej kev txhaum tseg lawm, tiamsis tus uas yuav lawv kuv qab los, nws yuav muab nej raus los ntawm Vaj Ntsujplig tus Dawbhuv thiab ntawm hluavtaws. Tus ntawd muaj hwjchim loj dua kuv; kuv twb tsis tsimnyog nqa nws nkawm khau khiab.
40003012	Nws tuav rawv ib rab ntxuam, nws yuav ntxuaj nws pawg nplej kom cov npluag ya tawm huv tibsi! Nws yuav muab cov nplej zoo ntim rau hauv nws lub txhab, tiamsis nws yuav muab cov npluag pov rau hauv cub hluavtaws uas cig tsis paub tuag."
40003013	Thaum ntawd Yexus tuaj pem Kalilais tuaj cuag Yauhas ntawm tus dej Yauladees kom Yauhas muab Yexus ua kevcai raus dej.
40003014	Tiamsis Yauhas tsis kam, Yauhas hais rau Yexus hais tias, "Tsimnyog koj muab kuv ua kevcai raus dej, ua li cas koj ho tuaj cuag kuv? "
40003015	Yexus teb Yauhas hais tias, "Koj cia li muab kuv ua kevcai raus dej, rau qhov twb tsimnyog peb ua txhua yam raws li Vajtswv pom zoo kom peb ua." Yog li ntawd, Yauhas thiaj muab Yexus ua kevcai raus dej.
40003016	Thaum Yexus ua kevcai raus dej tas, nws tawm hauv dej los. Tamsim ntawd rooj ntug txawm qhib plho, nws pom Vajtswv tus Ntsujplig zoo li tus nquab los tsaws saum nws taubhau.
40003017	Muaj ib lub suab hais saum ntuj tuaj hais tias, "Tus no yog kuv tus Tub uas kuv hlub, kuv txaus siab rau nws."
40004001	Tom qab ntawd Vaj Ntsujplig coj Yexus mus rau tom roob mojsab qhua kom dab Ntxwgnyoog tau sim Yexus siab.
40004002	Yexus nyob tod tau plaub caug hnub plaub caug hmo, nws tsis tau noj ib yam dabtsi li. Thaum dhau lub sijhawm ntawd lawm nws tshaib plab heev.
40004003	Dab Ntxwgnyoog los hais rau Yexus hais tias, "Yog koj yog Vajtswv tus Tub tiag, koj cia li hais kom lub pobzeb no txia ua mov."
40004004	Yexus teb hais tias, "Vajtswv txojlus sau tseg hais tias, 'Tsis yog mov xwb thiaj cawm tau neeg txojsia, tiamsis yog Vajtswv tej lus txhua lo thiaj cawm tau.' "
40004005	Tom qab ntawd dab Ntxwgnyoog txawm coj Yexus mus rau hauv lub nroog Yeluxalees uas yog lub nroog Dawbhuv. Nws coj Yexus mus rau saum lub Tuamtsev qhov chaw uas siab tshaj plaws.
40004006	Nws hais rau Yexus hais tias, "Yog koj yog Vajtswv tus Tub tiag, koj cia li dhia rau hauv av, rau qhov Vajtswv txojlus sau tseg hais tias, 'Vajtswv yuav kom nws cov timtswv tsomkwm koj; lawv ob txhais tes yuav hwj koj thiab yuav tsis pub koj ob txhais kotaw tsoo pobzeb li.' "
40004007	Yexus teb dab Ntxwgnyoog hais tias, "Vajtswv txojlus hais tias, 'Koj tsis txhob sim tus Tswv uas yog koj tus Vajtswv siab.'"
40004008	Tom qab ntawd dab Ntxwgnyoog txawm coj Yexus mus rau saum ib lub roob siab siab, thiab ua rau Yexus pom tagnrho tej tebchaws hauv qab ntuj no thiab pom tej kev vammeej hauv tej tebchaws ntawd.
40004009	Dab Ntxwgnyoog hais rau Yexus hais tias, "Yog koj txhos caug pe kuv, kuv yuav muab txhua yam no rau koj."
40004010	Yexus hais rau dab Ntxwgnyoog hais tias, "Ntxwgnyoog, koj cia li khiav mus! Vajtswv txojlus hais tias, 'Nej yuav tsum pehawm tus Tswv uas yog nej tus Vajtswv tib leeg thiab ua nws tes haujlwm xwb!' "
40004011	Ces dab Ntxwgnyoog txawm ncaim Yexus mus lawm. Tom qab ntawd muaj ib cov timtswv ceebtsheej los tu Yexus.
40004012	Thaum Yexus hnov hais tias luag ntes Yauhas coj mus kaw rau hauv tsev lojcuj lawm, ces Yexus txawm mus rau pem Kalilais.
40004013	Yexus tsis mus nyob hauv lub nroog Naxales, tiamsis nws mus nyob hauv lub nroog Kapena-us, ntawm ntug dej Hiavtxwv Kalilais uas yog xeem Xenpuloos thiab xeem Nathalis cheebtsam av.
40004014	Tej no muaj tiav raws li Yaxayas tus uas cev Vajtswv lus tau qhia tseg hais tias,
40004015	"Xeem Xenpuloos cheebtsam av thiab xeem Nathalis cheebtsam av uas nyob sab ntug dej Yauladees tim ub, ntawm txojkev uas mus rau tom hiavtxwv, yog lub xeev Kalilais uas lwm Haivneeg nyob.
40004016	Cov neeg uas nyob qhov tsaus ntuj yuav pom kev kaj nrig. Thiab txojkev kaj ntawd yuav ci rau cov neeg uas nyob hauv qhov tsaus ntuj uas yog txojkev tuag."
40004017	Txij thaum ntawd los Yexus txawm pib qhia rau sawvdaws hais tias, "Nej cia li tso nej tej kev txhaum tseg, rau qhov Ntuj Ceebtsheej twb los ze lawm!"
40004018	Thaum Yexus tabtom taug ntug dej Hiavtxwv Kalilais, nws pom ob kwvtij uas yog, Ximoos (tus uas hu ua Petus) thiab nws tus kwv Adales, nkawd tabtom muab vas ntaus ntses hauv hiavtxwv.
40004019	Yexus hais rau nkawd hais tias, "Neb cia li nrog kuv mus, kuv yuav qhia kom neb paub mus nrhiav neeg."
40004020	Tamsim ntawd nkawd txawm tso plhuav nkawd ob lub vas tseg thiab nrog Yexus mus.
40004021	Yexus mus tom ntej mentsis, Yexus txawm pom dua ob kwvtij uas yog, Yakaunpaus thiab Yauhas, nkawd yog Xenpedais tub. Nkawd tabtom nrog nkawd txiv Xenpedais ntxiv vas hauv nkoj, Yexus txawm hu nkawd nrog Yexus mus.
40004022	Tamsim ntawd nkawd txawm tso lub nkoj thiab nkawd txiv tseg, nkawd nrog Yexus mus.
40004023	Yexus mus thoob plaws hauv lub xeev Kalilais, nws qhuab qhia hauv tej tsev sablaj, thiab qhia txojmoo zoo uas hais txog Vajtswv lub Tebchaws. Thiab Yexus kho cov neeg muaj mob tsis hais cov neeg mob yam mob twg los nws kho zoo huv tibsi.
40004024	Yexus lub moo nrov ncha mus thoob plaws tebchaws Xilias, ces sawvdaws txawm coj tej neeg muaj mob, tsis hais tus mob yam mob twg tuaj cuag Yexus, tej neeg raug dab, tej neeg qaug dabpeg thiab tej neeg tuag tes tuag taw los Yexus kho txhua tus zoo huv tibsi.
40004025	Muaj neeg coob coob hauv lub xeev Kalilais, hauv lub nroog Dekapaulis, hauv lub nroog Yeluxalees, hauv cov Yudais lub tebchaws thiab hauv lub tebchaws uas nyob sab ntug dej Yauladees tim ub tuaj nrog Yexus mus.
40005001	Thaum Yexus pom cov neeg coob coob li ntawd Yexus txawm mus rau pem roob, thaum Yexus zaum lawm. Yexus cov thwjtim txawm los cuag Yexus.
40005002	Yexus txawm pib qhia lawv:
40005003	"Cov uas paub hais tias lawv ua tsis tau lawv lub neej raws li Vajtswv lub siab nyiam; cov ntawd tau koob hmoov, rau qhov Ntuj Ceebtsheej yog lawv tug!
40005004	"Cov uas paub nyuaj siab rau lawv tej kev txhaum; cov ntawd tau koob hmoov rau qhov Vajtswv yuav nplig lawv siab!
40005005	"Cov uas txo hwjchim, cov ntawd tau koob hmoov; lawv yuav tau txais tej uas Vajtswv coglus tseg hais tias Vajtswv yuav muab rau lawv.
40005006	"Cov uas xav ua raws li Vajtswv lub siab nyiam, cov ntawd tau koob hmoov; Vajtswv yuav muab rau lawv kom txaus nkaus li lawv lub siab xav.
40005007	"Cov uas muaj lub siab hlub lwm tus, cov ntawd tau koob hmoov; Vajtswv yuav hlub lawv!
40005008	"Cov uas muaj lub siab ncaj ncees, cov ntawd tau koob hmoov; lawv yuav pom Vajtswv!
40005009	"Cov uas ua rau neeg nyob sib haumxeeb, cov ntawd tau koob hmoov; Vajtswv yuav hu lawv hais tias, lawv yog Vajtswv cov menyuam!
40005010	"Cov uas raug luag tsimtxom vim lawv ua raws li Vajtswv lub siab nyiam, cov ntawd tau koob hmoov; rau qhov Ntuj Ceebtsheej yog lawv tug.
40005011	"Thaum luag thuam nej thiab tsimtxom nej, vim nej yog kuv cov thwjtim, nej tau koob hmoov.
40005012	Nej cia li zoo siab rau qhov Vajtswv twb npaj nqi zog ntau kawg li cia rau saum ntuj ceebtsheej rau nej lawm. Thaum ub luag twb tsimtxom cov uas cev Vajtswv lus li no lawm thiab.
40005013	"Nej yog cov ntsev uas las neeg ntiajteb. Yog cov ntsev tsuag lawm, yuav ua li cas ua kom rov qab ntsev tau? Cov ntsev ntawd tsis muaj nqis dabtsi, tsuas muaj yuav muab povtseg thiab neeg yuav muab tsuj xwb.
40005014	"Nej yog iub teeb uas ci rau neeg ntiajteb pom kev. Lub nroog uas nyob saum roob yeej tsis muaj ib yam dabtsi yuav thaiv tau lub nroog ntawd.
40005015	Tsis muaj leejtwg taws teeb thiab muab phiab khwb rau; tiamsis tsuas muaj yuav muab txawb rau qhov chaw siab kom txhua tus uas nyob hauv lub tsev pom kev.
40005016	Ib yam li ntawd, nej yuav tsum ci rau sawvdaws pom tej haujlwm zoo uas nej ua, lawv thiaj yuav qhuas nej Leej Txiv tus uas nyob saum ntuj ceebtsheej.
40005017	"Nej tsis txhob xav hais tias yog kuv los rhuav Mauxes txoj Kevcai thiab tej lus uas cov cev Vajtswv lus tau qhia tseg lawm. Tsis yog kuv los rhuav tej lus ntawd, tiamsis yog kuv los ua kom tej lus ntawd tiav.
40005018	Kuv qhia rau nej hais tias, yog lub ntuj thiab lub ntiajteb tseem muaj nyob, ces txoj Kevcai ntawd yuav tsis muaj ib los poob mus txog thaum txhuayam tiav lawm.
40005019	Yog leejtwg tsis kam ua raws li nqe lus uas me dua hauv txoj Kevcai no thiab nws tseem qhia lwm tus kom tsis txhob ua raws li ntawd, ces Vajtswv yuav suav hais tias tus ntawd yog tus uas yau dua ntais uas nyob saum ntuj Ceebtsheej. Tiamsis tus uas ua raws li txoj Kevcai ntawd thiab qhia rau lwm tus kom ua raws li ntawd, ces tus ntawd yuav yog tus loj uas nyob saum ntuj Ceebtsheej.
40005020	Kuv qhia rau nej hais tias, yog nej tsis ua ncaj dua cov xibhwb uas qhia Vajtswv txoj Kevcai thiab cov Falixais, ces nej yuav tsis tau mus nyob saum ntuj Ceebtsheej.
40005021	"Nej twb hnov tej lus uas luag qhia rau cov neeg thaum ub lawm hais tias, 'Tsis txhob tua neeg; tus uas tua neeg, tus ntawd yuav raug txim.'
40005022	Tiamsis nimno kuv qhia rau nej hais tias, yog leejtwg chim^ rau nws tus kwvtij, tus ntawd yuav raug txim, thiab tus uas hais rau nws tus kwvtij hais tias, 'Neeg ruam,' ces luag yeej yuav coj tus ntawd mus rau cov nomtswv txiav txim; thiab tus uas hu nws ib tug kwvtij hais tias, 'Neeg vwm,' ces tus ntawd lub txim txaus nws poob mus rau hauv ntujtawg lawm.
40005023	Yog li ntawd, thaum koj tabtom muab khoom rau saum lub thaj yuav fij rau Vajtswv thiab koj nco hais tias koj tau ua txhaum rau koj ib tug kwvtij lawm,
40005024	koj cia li tso plhuav tej khoom fij rau ntawm hauv ntej lub thaj, koj cia li rov qab mus hais kom neb sib haum tso, koj mam li rov qab tuaj muab koj tej khoom flj rau Vajtswv.
40005025	"Yog leejtwg xyuam phaj kom koj rau hauv tsev tu plaub thiab yuav coj koj mus hais plaub, ua ntej uas tsis tau mus hais plaub, koj cia li thov nws kom neb rov sib haum, nyob tsam thaum neb mus txog hauv lub tsev tu plaub ntug lawm. Nws yuav muab koj rau tus txiav txim, ces tus txiav txim yuav muab koj cob rau tus ceevxwm, thiab tus ceevxwm yuav coj koj mus kaw rau hauv tsev lojcuj.
40005026	Kuv qhia tseeb rau koj hais tias koj yuav tawm tsis tau hauv qhov chaw ntawd mus txog thaum uas koj them nqi tas.
40005027	"Nej twb hnov tej lus uas luag qhia hais tias, 'Tsis txhob deev luag pojniam luag txiv.'
40005028	Tiamsis nimno kuv qhia rau nej hais tias yog leejtwg saib ib tug pojniam thiab xav deev tus pojniam ntawd, qhov uas nws saib li ntawd kuj txhaum ib yam li nws twb tau deev tus pojniam ntawd lawm ntag.
40005029	Yog koj sab qhovmuag xis ua rau koj ua txhaum, koj cia li muab sab qhovmuag ntawd kaus povtseg! Koj muaj ib sab qhovmuag xwb zoo dua li muab tagnrho koj lub cev pov rau hauv ntujtawg.
40005030	Yog koj sab tes xis ua rau koj ua txhaum, ces koj cia li muab sab tes ntawd txiav povtseg! Koj tshuav ib sab tes xwb, zoo dua li muab tagnrho koj lub cev pov rau hauv ntujtawg.
40005031	Muaj dua ib zaj uas luag qhia hais tias, 'Yog leejtwg yuav nrauj nws tus pojniam, mas nws yuav tsum ua ntawv nias tes sib nrauj rau nws tus pojniam.'
40005032	Tiamsis nimno kuv qhia rau nej hais tias, yog leejtwg tus pojniam tsis tau deev hluas nraug, nws cia li muab nrauj lawm, kuj yog nws ua rau tus pojniam ntawd ua txhaum kev nkauj kev nraug, thiab yog leejtwg mus yuav tus pojniam ntawd, kuj ib yam li tus ntawd deev luag pojniam.
40005033	"Thiab nej twb hnov tej lus uas luag qhia rau cov neeg thaum ub lawm hais tias, cNej yuav tsum ua raws li nej tau coglus tseg rau tus Tswv lawm, tsis txhob rhuav tej lus cog tseg ntawd.'
40005034	Tiamsis nimno kuv qhia rau nej hais tias, thaum nej coglus tseg, nej tsis txhob twv ntuj twv teb. Tsis txhob twv lub ntuj, rau qhov lub ntuj yog Vajtswv lub zwmtxwv;
40005035	tsis txhob twv lub ntiajteb, rau qhov lub ntiajteb yog Vajtswv qhov chaw tiag taw; tsis txhob twv txog lub nroog Yeluxalees, rau qhov lub nroog Yeluxalees yog tus Vajntxwv uas muaj hwjchim loj lub.
40005036	Tsis txhob twv rau nej lub taubhau, rau qhov nej ua tsis tau kom nej ib txoj plaubhau dawb lossis ib txoj dub.
40005037	Qhov uas yog, nej cia li hais tias, 'Yog', qhov uas tsis yog, nej cia li hais tias, cTsis yog.' Yog nej hais tshaj ob lo lus ntawd, ces tej lus ntawd yog los ntawm dab Ntxwgnyoog los xwb.
40005038	Nej twb hnov tej lus uas qhia hais tias, 'Qhovmuag pauj qhovmuag, hniav pauj hniav.'
40005039	Tiamsis nimno kuv qhia rau nej hais tias nej tsis txhob ua pauj. Yog leejtwg ntaus nej sab plhu xis, nej cia li tig sab laug rau nws ntaus thiab.
40005040	Yog leejtwg kom nej rau hauv tsev tu plaub, txeeb yuav nej lub tsho uas hnav tuaj sab hauv, nej cia li hle nej lub tsho uas hnav tuaj sab nraud rau tus ntawd thiab.
40005041	Yog leejtwg yuam nej kom ris nws lub nra mus ib kilumev, nej cia li ris mus ob kilumev.
40005042	Yog leejtwg tuaj thov yuav nej ib yam dabtsi, nej cia li muab rau nws; yog leejtwg qiv nej ib yam dabtsi, nej cia li qiv rau nws.
40005043	"Nej twb hnov tej lus uas hais tias, 'Hlub nej cov kwvtij thiab ntxub nej cov yeebncuab.'
40005044	Tiamsis nimno kuv qhia rau nej hais tias, hlub nej cov yeebncuab thiab thov Vajtswv pab rau cov uas tsimtxom nej,
40005045	yog nej ua li no, nej thiaj yog Leej Txiv tus uas nyob saum ntuj cov menyuam. Rau qhov Vajtswv ua nws lub hnub ci rau cov neeg ua phem thiab cov neeg ua zoo, thiab tso nag los rau cov neeg ncaj thiab cov neeg tsis ncaj ib yam nkaus.
40005046	Yog nej tsuas hlub cov uas hlub nej xwb, nej xav hais tias Vajtswv tseem yuav muab nqi zog rau nej thiab no los? Txawm yog cov neeg sau se los lawv twb paub hlub cov neeg uas hlub lawv thiab.
40005047	Yog nej tsuas hwm nej cov kwvtij nkaus xwb, nej ho ua tau zoo tshaj lwm tus qhov twg? Txawm yog cov neeg uas tsis paub Vajtswv los lawv twb paub sib hwm thiab.
40005048	Yog li ntawd, nej yuav tsum ua zoo kawg nkaus ib yam li nej Leej Txiv tus uas nyob saum ntuj ceebtsheej, nws yog tus zoo kawg nkaus.
40006001	"Nej yuav tsum ceevfaj, tsis txhob coj Vajtswv txoj Kevcai kom lwm tus qhuas nej xwb. Yog nej ua li ntawd, nej Leej Txiv tus uas nyob saum ntuj ceebtsheej yuav tsis muab nqi zog rau nej.
40006002	"Yog li ntawd, thaum nej pub ib yam dabtsi rau tej neeg txomnyem, nej tsis txhob qhia rau tus ub tus no, ib yam li cov neeg ntsejmuag ncaj siab nkhaus ua nyob rau hauv tej tsev sablaj thiab ntawm tej kev tshuam kom luag qhuas lawv. Kuv qhia rau nej hais tias lawv twb tau lawv tej nqi zog lawm.
40006003	Tiamsis thaum nej pab ib tug neeg txomnyem, nej tsis txhob pub nej sab tes laug paub hais tias nej sab tes xis ua dabtsi.
40006004	Thaum nej pab lwm tus, nej cia li pab twjywm xwb, nej Leej Txiv tus uas nyob saum ntuj pom tej uas nej ua twjywm ua ntawd nws thiaj yuav muab nqi zog rau nej.
40006005	"Thaum nej thov Vajtswv, nej tsis txhob ua li cov neeg ntsejmuag ncaj siab nkhaus ua. Lawv nyiam mus sawv thov Vajtswv hauv tej tsev sablaj thiab ntawm tej kev tshuam kom luag pom lawv. Kuv qhia rau nej hais tias lawv twb tau lawv tej nqi zog lawm.
40006006	Tiamsis thaum nej thov Vajtswv, nej cia li mus rau hauv txaj thiab kaw rooj paim tso, nej mam li thov nej Leej Txiv tus uas nej qhovmuag tsis pom. Nws thiaj yuav muab nqi zog rau nej.
40006007	"Thaum nej thov Vajtswv, nej tsis txhob hais mus hais los tej lus uas tsis muaj qabhau ib yam li cov neeg tsis ntseeg Vajtswv, lawv xav hais tias yog lawv thov ntev li ntawd Vajtswv thiaj yuav hnov.
40006008	Nej tsis txhob ua li lawv. Thaum nej tsis tau thov, nej Leej Txiv twb paub tej uas nej xav yuav lawm.
40006009	Nej yuav tsum thov li no: 'Peb Leej Txiv tus uas nyob saum ntuj ceebtsheej; Thov kom sawvdaws hwm koj lub npe;
40006010	thov koj los kav neeg lub siab; thov koj pab kom peb ua tau raws li koj lub siab nyiam yam li cov uas nyob saum ntuj.
40006011	Thov koj pub mov rau peb muaj noj hnub no.
40006012	Thov koj zam txim rau peb ib yam li peb twb zam txim rau cov uas ua txhaum rau peb lawm.
40006013	Thov koj tsis txhob cia t.ej kev sim siab ntxias tau peb, tiamsis thov koj pab kom peb dim ntawm dab Ntxwgnyoog txhais tes.'
40006014	"Yog nej zam txim rau tus uas ua txhaum rau nej lawm, nej Leej Txiv tus uas nyob saum ntuj ceebtsheej thiaj yuav zam txim rau nej.
40006015	Tiamsis yog nej tsis zam txim rau lwm tus, nej Leej Txiv tus uas nyob saum ntuj ceebtsheej yuav tsis zam txim rau nej thiab.
40006016	"Thaum nej ua kevcai yoo mov, nej tsis txhob ua ntsejmuag mluas mluas ib yam li cov neeg uas ntsejmuag ncaj siab nkhaus. Lawv ua txuj ua ntsejmuag mluas mlob, kom sawvdaws paub hais tias yog lawv yoo mov. Kuv qhia rau nej hais tias lawv twb tau lawv tej nqi zog lawm.
40006017	Tiamsis thaum nej ua kevcai yoo mov, nej cia li ntxuav muag thiab ntsis plaubhau,
40006018	kom lwm tus tsis paub hais tias yog nej yoo mov. Tsuas pub nej Leej Txiv tus uas nej qhovmuag tsis pom paub xwb. Ces nej Leej Txiv tus uas pom tej uas nej ua twjywm ua, nws thiaj yuav muab nqi zog rau nej.
40006019	"Nej tsis txhob khaws nyiaj txiag thiab qhov txhia chaw rau nej hauv ntiajteb no, rau qhov hauv ntiajteb no muaj ntsaum kabrwg thiab xeb noj, thiab muaj tubsab nyiag.
40006020	Tiamsis nej cia li khaws nyiaj txiag thiab qhov txhia chaw cia rau nej saum ntuj ceebtsheej, qhov ntawd tsis muaj ntsaum kabrwg thiab xeb noj, thiab tsis muaj tubsab nyiag.
40006021	Rau qhov nej tej nyiaj txiag thiab qhov txhia chaw nyob qhov twg, nej lub siab yeej yuav nyob qhov ntawd.
40006022	"Ob lub qhovmuag yog lub teeb uas ci rau lub cev pom kev. Yog nej ob lub qhovmuag pom kev tseeb, tagnrho nej lub cev yuav pom kev kaj nrig;
40006023	tiamsis yog nej ob lub qhovmuag pom kev tsis tseeb, tagnrho nej lub cev yuav tsaus ntuj nti. Yog hais tias qhov pom kev uas nej muaj tsaus lawm, qhov tsaus ntawd tsuas muaj yuav tsaus heev zuj zus ntxiv xwb!
40006024	"Tsis muaj leejtwg yuav ua qhev tau rau ob tug tswv. Yog nws ua li ntawd, nws yuav ntxub ib tug thiab nyiam ib tug; nws yuav hwm ib tug thiab saib tsis taus ib tug. Yog nej yuav muab Vajtswv thiab nyiaj txiag saib hlob ib yam nkaus yeej tsis tau.
40006025	"Vim li ntawd kuv thiaj qhia rau nej, kom nej tsis txhob txhawj hais tias nej yuav tsum muaj zaub mov lossis yuav tsum muaj ris tsho hnav thiaj nyob taus. Rau qhov txojsia tseemceeb dua tej zaub mov, thiab lub cev tseemceeb dua tej ris tsho.
40006026	Nej sim ua tib zoo xav saib tej noog uas ya saum nruab ntug, cov noog ntawd tsis cog qoobloo, tsis hlais thiab tsis sau ntim rau hauv txhab; tiamsis nej Leej Txiv tus uas nyob saum ntuj ceebtsheej tseem yug cov noog ntawd! Nej tseem muaj nqis dua cov noog ntawd.
40006027	Nej tej kev txhawj ntawd puas yuav pab tau kom nej muaj txojsia nyob ob peb xyoos ntxiv? e
40006028	"Thiab ua li cas nej yuav txhawj hais tias, nej yuav muab dabtsi los hnav? Nej sim saib tej paj ntoos tom tiaj nrag tawg li cas. Tej paj ntoos ntawd twb tsis ua haujlwm thiab tsis ntos ntaub hnav.
40006029	Tiamsis kuv qhia rau nej hais tias, txawm yog Vajntxwv Xalumoos muaj nyiaj txiag ntau kawg li los nws twb tsis tau hnav ib cev ris tsho zoo npaum li tej paj ntoos ntawd ib lub li.
40006030	Tej nroj tsuag uas nyob hnub no, tagkis luag twb yuav muab pov hlawv rau hauv qhov cub, ua ciav Vajtswv twb pub rau tej nroj tsuag ntawd zoo nkauj ua luaj, yog li ntawd, Vajtswv yimhuab yuav pub rau nej muaj hnav zoo dua tej nroj tsuag ntawd. Ua li cas nej kev ntseeg yuav tsawg ua luaj!
40006031	"Yog li ntawd, nej tsis txhob txhawj hais tias, 'Peb yuav muab dabtsi los noj los haus thiab los hnav?'
40006032	(Cov neeg uas tsis ntseeg Vajtswv, lawv niaj hnub txhawj txog tej no.) Nej Leej Txiv tus uas nyob saum ntuj ceebtsheej yeej paub hais tias nej yuav tsum muaj tej no.
40006033	Tiamsis nej yuav tsum xub nrhiav Vajtswv lub Tebchaws thiab ua raws li Vajtswv lub siab nyiam tso, Vajtswv mam muab tej no ntxiv rau nej.
40006034	Yog li ntawd, nej tsis txhob txhawj rau tagkis, rau qhov tagkis yeej muaj kev txhawj txaus rau tagkis lawm. Kev nyuaj siab hnub twg yeej muaj txaus rau hnub ntawd, tsis tas yuav mus nrhiav kev nyuaj siab los ntxiv.
40007001	"Nej tsis txhob txiav txim rau lwm tus, Vajtswv thiaj yuav tsis txiav txim rau nej,
40007002	rau qhov Vajtswv yuav txiav txim rau nej ib yam li nej tau txiav txim rau lwm tus, thiab nej muab lub luaj li cas luj rau lwm tus lawm, Vajtswv yuav muab lub luaj li ntawd luj rau nej.
40007003	Vim li cas nej yuav saib qhov nyuag hmoov ntoo uas nyob hauv nej tus kwvtij lub qhovmuag, tiamsis nej twb tsis paub hais tias muaj ib yav ntoo nyob hauv nej lub qhovmuag.
40007004	Thaum tseem muaj ib yav ntoo nyob hauv nej lub qhovmuag, nej tsis txhob hais rau nej tus kwvtij hais tias, 'Cia kuv pab muab koj qhov nyuag hmoov ntoo uas nyob hauv koj lub qhovmuag? '
40007005	Nej cov uas yog neeg ntsejmuag ncaj siab nkhaus! Nej cia li xub muab yav ntoo hauv nej lub qhovmuag tso, nej thiaj yuav pom kev muab qhov nyuag hmoov ntoo hauv nej tus kwvtij lub qhovmuag.
40007006	"Nej tsis txhob muab tej yam uas muaj nqis pov rau dev, nyob tsam dev tig los tom nej. Nej tsis txhob muab tej hlaws muaj nqis pov rau ntawm npua hauv ntej, npua yuav muab tsuj xwb.
40007007	"Nej thov, nej thiaj yuav tau; nej nrhiav, nej thiaj yuav ntsib; nej khob, Vajtswv thiaj yuav qhib qhovrooj rau nej.
40007008	Rau qhov txhua tus uas thov yeej yuav tau, txhua tus uas nrhiav yeej ntsib, thiab txhua tus uas khob, Vajtswv yeej yuav qhib qhovrooj rau nws.
40007009	Nej cov uas yog leej txiv, yog nej tus menyuam thov mov, nej yuav muab pobzeb rau los?
40007010	Lossis yog tus menyuam thov ntses, nej yuav muab nab rau los?
40007011	Txawm yog nej yog neeg txhaum los nej tseem paub muab yam uas zoo rau nej tej menyuam. Yog li ntawd, nej Leej Txiv tus uas nyob saum ntuj ceebtsheej, nws yimhuab yuav muab tej uas zoo dua tej ntawd rau txhua tus uas thov nws thiab!
40007012	"Yog nej xav kom lwm tus ua li cas rau nej, nej yuav tsum ua ib yam li ntawd rau lwm tus. Ua li no thiaj raws li Mauxes txoj Kevcai thiab raws li cov cev Vajtswv lus tau qhia tseg lawm.
40007013	"Nej yuav tsum mus lub qhovrooj nqaim, rau qhov lub qhovrooj loj thiab txojkev dav coj mus rau ntujtawg thiab muaj coob leej taug txojkev ntawd,
40007014	tiamsis lub qhovrooj nqaim thiab txojkev me uas mus nyuaj yuav coj mus tau txojsia, cov neeg uas taug txojkev ntawd tsis muaj coob leej.
40007015	"Nej yuav tsum ceevfaj cov cev lus cuav; thaum lawv tuaj cuag nej, lawv ua txuj ua li lawv yog cov yaj, tiamsis lawv lub siab phem ib yam li hma.
40007016	Thaum nej pom lawv tes haujlwm nej yuav paub. Tsob pos tshauv yeej tsis txi txiv hmab, thiab tsob ntoo pos ntshav yeej tsis txi txiv ncuavpias.
40007017	Ib yam nkaus li ntawd, tsob ntoo zoo yeej txi cov txiv zoo, tsob ntoo phem yeej txi cov txiv phem.
40007018	Tsob ntoo zoo yeej tsis txi cov txiv phem, thiab tsob ntoo phem yeej tsis txi cov txiv zoo.
40007019	Txhua tsob ntoo uas tsis txi cov txiv zoo, luag yuav muab ntov thiab muab pov rau hauv cub hluavtaws.
40007020	Yog li ntawd, nej yuav paub cov xibhwb cuav los ntawm tej haujlwm uas lawv ua.
40007021	"Tsis yog txhua tus uas hu kuv hais tias, 'Tus Tswv! tus Tswv,' ces yuav tau mus Ntuj Ceebtsheej. Tiamsis tsuas yog cov uas ua raws li kuv Txiv tus uas nyob saum ntuj lub siab nyiam, thiaj tau mus xwb.
40007022	Thaum txog hnub ntawd yuav muaj ntau leej hais rau kuv hais tias, 'Tus Tswv! tus Tswv, peb twb tuav koj lub npe qhia Vajtswv Txojlus, peb tuav koj lub npe ntiab dab thiab ua ntau yam txujci tseemceeb!'
40007023	Thaum ntawd kuv yuav hais rau lawv hais tias, 'Cov neeg siab phem, cia li khiav mus, kuv tsis paub nej!'
40007024	"Yexus hais tias, txhua tus uas hnov kuv tej lus thiab ua raws li tej lus ntawd, tus ntawd zoo ib yam li tus uas muaj tswvyim, nws ua nws lub tsev rau saum pobzeb.
40007025	Thaum los nag xob nag cua, dej nyab thiab cua ntsawj lub tsev ntawd. Lub tsev ntawd tsis vau, rau qhov nws ua rau saum pobzeb.
40007026	"Tus uas hnov kuv tej lus, tiamsis tsis ua raws li tej lus ntawd, tus ntawd zoo ib yam li tus uas tsis muaj tswvyim, nws ua nws lub tsev rau saum cov suabzeb.
40007027	Thaum los nag xob nag cua, dej nyab thiab cua ntsawj lub tsev ntawd, ces lub tsev ntawd txawm vau thiab puastsuaj tas huv tibsi lawm!"
40007028	Thaum Yexus qhia tej no tas lawm, cov neeg uas tuaj mloog Yexus qhia ntawd xav tsis thoob li.
40007029	Yexus muaj hwjchim qhia thiab Yexus qhia tsis thooj li cov xibhwb uas qhia Vajtswv txoj Kevcai qhia.
40008001	Thaum Yexus nqis pem roob los, muaj neeg coob coob tuaj raws Yexus qab.
40008002	Muaj ib tug txivneej mob ruas los txhos caug ntua ntawm Yexus hauv ntej thov hais tias, "Tus Tswv, yog koj txaus siab kho kuv tus mob, koj yeej kho tau kuv zoo."
40008003	Yexus txawm cev tes mus tuav nkaus tus ntawd thiab hais tias, "Kuv txaus siab pab koj. Koj tej ruas cia li zoo hlo!" Tamsim ntawd nws tej ruas txawm zoo tas huv tibsi lawm.
40008004	Yexus hais rau nws hais tias, "Koj tsis txhob mus qhia zaj no rau leejtwg li, tiamsis koj cia li ncaj nraim mus cuag tus povthawj thiab kom nws saib hais tias koj tej ruas twb zoo lawm. Tom qab ntawd koj cia li nqa khoom mus fij rau Vajtswv raws li Mauxes tau qhia tseg, sawvdaws thiaj paub hais tias koj twb zoo lawm."
40008005	Thaum Yexus mus txog hauv lub nroog Kapena-us, muaj ib tug thawj tubrog pawg pua tuaj cuag Yexus. Nws thov Yexus hais tias,
40008006	"Tus Tswv, kuv tus tubtxib mob heev tom tsev, nws tes taw twb txhav tas thiab nws txomnyem kawg.
40008007	Yexus hais tias, "Kuv yuav mus kho nws."
40008008	Tus thawj tubrog teb hais tias, "Tus Tswv, koj tsis txhob mus. Kuv yog ib tug uas tsis tsimnyog koj yuav mus hauv kuv lub tsev. Thov koj hais ib los xwb ces kuv tus tubtxib yeej yuav zoo.
40008009	Txawm yog kuv los tseem muaj ib co hlob uas kav kuv, thiab kuv muaj ib co tubrog uas kuv kav. Yog kuv hais rau tus no hais tias, 'Mus!' ces nws txawm mus. Yog kuv hais rau tus tod hais tias, 'Los!' ces nws txawm los. Thiab yog kuv hais rau kuv tus tubtxib hais tias, 'Ua li no!' ces nws txawm ua li ntawd."
40008010	Thaum Yexus hnov tus thawj tubrog hais li ntawd, Yexus xav tsis thoob li, Yexus thiaj tig mus hais rau cov neeg coob coob uas raws Yexus qab hais tias, "Kuv qhia rau nej hais tias, txawm yog hauv cov Yixalayees los kuv tsis tau pom ib tug uas muaj kev ntseeg npaum li tus no.
40008011	Kuv qhia rau nej hais tias, yuav muaj neeg coob coob tuaj sab hnubtuaj thiab tuaj sab hnubpoob tuaj. Lawv cov ntawd yuav nrog Anplahas, Ixaj thiab Yakhauj lawv nyob ua ke hauv Vajtswv lub Tebchaws.
40008012	Tiamsis cov neeg uas twb tsimnyog yuav tau mus nyob hauv Vajtswv lub Tebchaws, lawv yuav tsis tau mus, rau qhov lawv tsis mloog Vajtswv lus. Lawv yuav raug muab pov rau hauv qhov uas tsaus ntuj nti. Lawv yuav quaj qw tom hniav qawv qhov ntawd."
40008013	Yexus txawm hais rau tus thawj tubrog ntawd hais tias, "Koj cia li rov qab mus tsev, koj tus tubtxib yuav zoo raws li koj ntseeg." Ces tamsim ntawd tus thawj tubrog tus tubtxib tom tsev txawm zoo lawm.
40008014	Thaum Yexus mus rau hauv Petus tsev, Yexus pom Petus niamtais ua npaws thiab pw saum txaj.
40008015	Yexus tuav nws txhais tes; ces nws txawm zoo thiab nws sawv los ua zaub ua mov rau Yexus noj.
40008016	Thaum yuav tsaus ntuj muaj neeg coj tej neeg uas raug dab tuaj cuag Yexus. Yexus hais tib los xwb ces dab txawm tawm lawm, thiab Yexus kho tej neeg uas muaj mob txhua tus zoo huv tibsi.
40008017	Yexus ua li ntawd kom muaj tiav raws li Yaxayas tus uas cev Vajtswv lus tau qhia tseg lawm hais tias, "Nws muab peb tej kev tsaus muag tshem thiab nws ris peb tej kev mob kev nkeeg mus lawm."
40008018	Thaum Yexus pom muaj neeg coob coob nyob puagncig nws, Yexus txawm hais rau cov thwjtim hais tias, "Cia li mus rau sab hiavtxwv tim ub."
40008019	Muaj ib tug xibhwb qhia Vajtswv txoj Kevcai tuaj cuag Yexus thiab hais tias, "Xibhwb, kuv yuav nrog koj mus, txawm yog koj yuav mus qhov twg los kuv yuav nrog koj mus."
40008020	Yexus teb tus ntawd hais tias, "Txawm yog hma los muaj qhov nkaum, thiab noog los muaj zes, tiamsis Neeg Leej Tub tsis muaj chaw pw."
40008021	Muaj dua ib tug uas yog ib tug thwjtim hais tias, "Tus Tswv, thov cia kuv mus faus kuv txiv tso, kuv mam li nrog koj mus."
40008022	Yexus teb hais tias, "Koj cia li nrog kuv mus, cia cov neeg tuag faus lawv tus tuag."
40008023	Tom qab ntawd Yexus nce mus rau hauv lub nkoj, thiab nws cov thwjtim nrog nws mus.
40008024	Tamsim ntawd txawm muaj cua daj cua dub hlob heev ntsawj dej ntas los ntaus lub nkoj ua rau lub nkoj twb yuav tog. Tiamsis thaum ntawd Yexus pw tsaug zog lawm.
40008025	Cov thwjtim txawm mus tsa Yexus thiab hais tias, "Tus Tswv, thov koj pab peb, peb twb yuav tuag!"
40008026	Yexus teb hais tias, "Ua li cas nej yuav ntshai ua luaj? Ua li cas nej kev ntseeg yuav tsawg ua luaj?" Yexus txawm sawv tsees los txwv cua thiab dej, cua txawm tu thiab dej tsis ntas lawm.
40008027	Cov thwjtim xav tsis thoob li, lawv sib tham hais tias, "Tus no yog leejtwg, ua li cas cua thiab dej ho mloog nws lus!"
40008028	Thaum Yexus mus txog ntawm cheebtsam Nkadalas uas nyob rau sab ntug hiavtxwv tim ub, Yexus txawm ntsib ob tug txivneej uas raug dab tawm tom roob toj ntxas los. Nkawd tsiv kawg li, tsis muaj leejtwg kam taug txojkev ntawd.
40008029	Thaum Yexus ntsib dheev nkawd, nkawd txawm qw nrov nrov hais tias, "Vajtswv tus Tub, koj tuaj thab wb ua dabtsi? Twb tsis tau txog lub sijhawm, koj txawm siv tuaj tsimtxom wb lawm los?"
40008030	Nyob tsis deb ntawd, muaj ib pab npua coob coob tabtom nrhiav noj.
40008031	Cov dab txawm thov Yexus hais tias, "Yog koj yuav ntiab peb tawm mus, thov cia peb mus rau hauv pab npua ntawd."
40008032	Yexus hais rau cov dab ntawd hais tias, "Cia li mus." Cov dab mus nkag rau pab npua, ces pab npua txawm dhia mus poob tsag tsua rau hauv hiavtxwv tuag tas huv tibsi lawm.
40008033	Cov neeg uas zov npua ntawd txawm khiav mus rau hauv nroog, qhia tej xwm ntawd thiab qhia zaj uas dab tawm hauv ob tug txivneej ntawd rau sawvdaws mloog.
40008034	Cov neeg uas nyob hauv nroog txawm tawm tuaj saib Yexus; thaum lawv pom Yexus, lawv txawm thov kom Yexus tawm hauv lawv cheebtsam ntawd mus rau lwm qhov.
40009001	Yexus txawm nce mus rau hauv nkoj thiab hla hiavtxwv rov los txog rau hauv nws lub nroog,
40009002	txawm muaj neeg muab pam qhwv ib tug txivneej tuag tes tuag taw kwv tuaj cuag Yexus. Thaum Yexus pom hais tias lawv muaj kev ntseeg heev li ntawd, Yexus thiaj hais rau tus tuag tes tuag taw ntawd hais tias, "Metub, koj tsis txhob nyuaj siab! Kuv twb zam koj lub txim lawm."
40009003	Muaj cov xibhwb uas qhia Vajtswv txoj Kevcai qee leej sib tham hais tias, "Tus txivneej no hais lus saib tsis taus Vajtswv!"
40009004	Yexus twb paub tej uas lawv hais lawm, nws thiaj hais rau lawv hais tias, "Ua li cas nej yuav xav phem ua luaj li?
40009005	Lo lus uas hais tias, 'Kuv twb zam koj lub txim lawm,' lossis lo lus uas hais tias, cKoj cia li sawv tsees mus tsev. Ob los no lo twg yuav yoojyim hais dua'?
40009006	Kuv ua li no qhia rau nej paub hais tias, Neeg Leej Tub muaj hwjchim hauv ntiajteb no zam txim rau neeg." Yexus thiaj hais rau tus txivneej uas tuag tes tuag taw hais tias, "Koj cia li sawv thiab nqa koj daim pam mus tsev! "
40009007	Tus txivneej ntawd txawm sawv tsees mus tsev lawm.
40009008	Thaum sawvdaws pom li ntawd, lawv ntshai kawg thiab lawv ua Vajtswv tsaug, rau qhov Vajtswv twb pub hwjchim rau neeg lawm.
40009009	Yexus txawm tawm qhov ntawd mus, thaum nws tabtom taug kev mus, nws pom ib tug txivneej sau se hu ua Mathais, zaum ntawm lub rooj sau se. Yexus hais rau Mathais hais tias, "Koj cia li nrog kuv mus." Ces Mathais txawm sawv tsees nrog Yexus mus.
40009010	Thaum Yexus tabtom noj mov hauv Mathais tsev, cov neeg sau se thiab cov neeg txhaum ntau leej tuaj nrog Yexus thiab nws cov thwjtim zaum ntawm rooj noj mov ua ke.
40009011	Thaum cov Falixais pom li ntawd, lawv txawm nug Yexus cov thwjtim hais tias, "Ua li cas nej tus xibhwb nrog cov neeg sau se thiab cov neeg txhaum noj mov ua ke? "
40009012	Yexus hnov lawv sib tham li ntawd, nws teb hais tias, "Cov neeg tsis muaj mob yeej tsis mus cuag kws tshuaj, tsuas yog cov neeg muaj mob thiaj mus cuag kws tshuaj xwb.
40009013	Nej cia li mus nyeem Vajtswv Txojlus uas hais tias, 'Qhov uas kuv xav tau yog, kom nej muaj lub siab hlub, tsis yog tus tsiaj uas muab tua theej txhoj,' rau qhov kuv tsis yog los hu cov neeg ncaj ncees, tiamsis yog kuv los hu cov neeg txhaum."
40009014	Tom qab ntawd Yauhas tus uas muab neeg ua kevcai rau dej, cov thwjtim txawm tuaj nug Yexus hais tias, "Ua li cas peb cov thiab cov Falixais pheej ua kevcai yoo mov, tiamsis koj cov thwjtim tsis ua li? "
40009015	Yexus teb lawv hais tias, "Nej xav hais tias thaum tus nraug vauv tseem nrog nws cov phoojywg noj tshoob ua ke, lawv yuav nyuaj siab no los? Lawv yeej tsis nyuaj siab li! Tiamsis thaum txog lub sijhawm uas luag coj tus nraug vauv mus lawm, ces lawv yuav yoo mov."
40009016	"Yeej tsis muaj leejtwg yuav muab ib daim ntaub tshiab los ntxiv lub tsho qub, yog nws ua li ntawd, daim ntaub tshiab yuav rub ua rau lub tsho qub hajyam ntuag loj xwb.
40009017	Thiab tsis muaj leejtwg yuav muab cov cawv txiv hmab tshiab ntim rau hauv lub hnab tawv qub. Yog nws ua li ntawd, lub hnab tawv qub yuav tawg cov cawv txiv hmab yuav los tas, thiab lub hnab tawv yuav tsis zoo siv lawm. Tiamsis cov cawv txiv hmab tshiab yuav tsum muab ntim rau hauv lub hnab tawv tshiab, lub hnab tawv thiaj tsis tawg, cov cawv txiv hmab thiaj tsis txeej."
40009018	Thaum Yexus tseem tabtom hais li ntawd rau lawv, cov Yudais ib tug nom txawm tuaj txhos caug ntawm Yexus kotaw thiab thov hais tias, "Kuv tus ntxhais nyuam qhuav tu siav nrho no, thov koj mus tsa tes rau saum nws, nws thiaj yuav ciaj rov los."
40009019	Yexus txawm sawv tsees nrog tus nom ntawd mus, Yexus cov thwjtim nrog Yexus mus thiab.
40009020	Thaum ntawd, muaj ib tug pojniam coj khaubncaws tau kaum ob xyoos tsis tu li, nws txiv ntiag los rau ntawm Yexus nraubqaum thiab kov Yexus lub tw tsho.
40009021	Nws xav hais tias, "Yog kuv kov Yexus lub tw tsho, kuv tus mob yuav zoo."
40009022	Yexus tig hlo saib tus pojniam ntawd, thiab hais rau nws hais tias, "Me ntxhais, koj tsis txhob nyuaj siab! Vim koj ntseeg, koj tus mob thiaj zoo lawm." Tamsim ntawd tus pojniam ntawd tus mob txawm zoo hlo lawm.
40009023	Thaum Yexus mus txog hauv tus nom ntawd lub tsev, nws pom cov neeg tshuab qeej ntaus nruas thiab sawvdaws quaj nyiav ntshoo nrooj.
40009024	Yexus txawm hais kom cov neeg ntawd tawm mus rau nraum zoov thiab hais tias, "Tus ntxhais no tsis tuag, nws tsaug zog xwb!" Ces sawvdaws txawm luag Yexus zom zaws.
40009025	Thaum cov neeg tawm mus tas lawm, Yexus txawm mus rau hauv chav uas lawv tso tus ntxhais ntawd, thiab tuav nkaus tus ntxhais ntawd txhais tes, ces tus ntxhais ntawd txawm sawv tsees.
40009026	Zaj no nrov ncha moo lug mus thoob plaws cheebtsam ntawd.
40009027	Thaum Yexus tawm qhov ntawd thiab taug kev mus, muaj ob tug txivneej digmuag raws nws qab. Nkawd hu Yexus nrov nrov hais tias, "Daviv tus Tub, thov koj hlub wb!"
40009028	Thaum Yexus mus rau hauv tsev lawm, ob tug txivneej digmuag ntawd txawm los cuag nws. Yexus nug nkawd hais tias, "Neb puas ntseeg hais tias kuv kho tau neb? " Nkawd teb hais tias, "Tus Tswv, wb ntseeg."
40009029	Ces Yexus txawm kov nkawd ob lub qhovmuag thiab hais tias, "Cia li muaj raws li neb ntseeg!"
40009030	Nkawd txawm rov pom kev li qub lawm. Yexus txwv nkawd hais tias, "Neb tsis txhob qhia zaj no rau leejtwg li!"
40009031	Tiamsis nkawd tawm mus thiab qhia Yexus lub moo nrov ncha mus thoob plaws cheebtsam ntawd.
40009032	Thaum ob tug txivneej digmuag ntawd tabtom tawm mus, txawm muaj neeg coj ib tug txivneej uas raug dab thiab hais tsis tau lus tuaj cuag Yexus.
40009033	Thaum Yexus ntiab dab tawm lawm, tamsim ntawd tus txivneej ntawd txawm hais tau lus. Sawvdaws xav tsis thoob thiab hais tias, "Peb tsis tau pom dua li no nyob hauv lub tebchaws Yixalayees li!"
40009034	Tiamsis cov Falixais hais tias, "Yog Ntxwgnyoog uas yog dab tus thawj pub hwjchim rau nws, nws thiaj ntiab tau dab tawm."
40009035	Yexus mus txhua nrho hauv tej nroog thiab hauv tej zos. Nws qhuab qhia hauv tej tsev sablaj, nws qhia Txojmoo Zoo uas hais txog Vajtswv lub Tebchaws, thiab kho tej neeg uas muaj mob, txawm yog tus mob li cas los Yexus kho tau zoo huv tibsi.
40009036	Thaum Yexus saib cov neeg coob coob ntawd, nws hlub lawv kawg li, rau qhov lawv ntxhov siab thiab tsis muaj leejtwg pab lawv, lawv zoo ib yam li pab yaj uas tsis muaj tus tswv yug.
40009037	Ces Yexus hais rau nws cov thwjtim hais tias, "Cov nplej uas zoo hlais lawm muaj ntau, tiamsis cov neeg uas hlais muaj tsawg.
40009038	Nej cia li thov tus tswv teb kom nws txib dua ib co neeg mus pab hlais nws cov nplej."
40010001	Yexus hu nws kaum ob tug thwjtim los rau ntawm nws. Nws muab hwjchim rau lawv ntiab tau dab thiab kho tau txhua yam mob huv tibsi.
40010002	Kaum ob tug timthawj ntawd npe hu li no: Ximoos (tus uas hu ua Petus) thiab nws tus kwv Adales; Yakaunpaus thiab nws tus kwv Yauhas, nkawd yog Xenpedais tub;
40010003	Filis thiab Npataulaumais; Thaumas thiab Mathais uas yog tus sau se; Yakaunpaus uas yog Alafais tus tub, thiab Thade-us;
40010004	Ximoos tus uas xav kom nws haivneeg muaj kev ywjpheej, thiab Yudas Ixakali-us tus uas ntxeev siab rau Yexus.
40010005	Yexus txib kaum ob tug thwjtim mus thiab nws qhia rau lawv hais tias, "Nej tsis txhob mus rau hauv Lwm Haivneeg, thiab tsis txhob mus hauv cov Xamalis tej nroog.
40010006	Tiamsis nej cia li mus nrhiav cov neeg Yixalayees, rau qhov lawv zoo li pab yaj uas ploj lawm.
40010007	Nej cia li mus qhia hais tias, 'Ntuj Ceebtsheej twb los ze lawm!'
40010008	Nej cia li mus kho tej neeg uas muaj mob, tsa cov neeg uas tuag lawm sawv rov qab los, kho cov neeg mob ruas thiab ntiab dab tawm. Kuv pub lub hwjchim dawb dawb rau nej, yog li ntawd, nej yuav tsum pub dawb rau lwm tus tsis txhob yuav nqi.
40010009	Nej tsis txhob nqa kub, nqa nyiaj lossis nqa txiaj toog liab hauv nej tej hnab tshos mus;
40010010	thaum nej mus, nej tsis txhob khuam hnab thoob puab, tsis txhob npaj tsho mus hloov, tsis txhob nqa khau lossis pas nrig mus. Rau qhov tus uas ua haujlwm yeej tsimnyog luag pub rau nws noj nws hnav.
40010011	"Thaum nej mus txog hauv ib lub nroog twg lossis hauv ib lub zos twg, nej cia li mus rau hauv tus uas txaus siab hu nej mus so hauv nws tsev, thiab nyob hauv nws tsev mus txog thaum nej tawm hauv lub nroog ntawd mus.
40010012	Thaum nej mus hauv leejtwg tsev, nej yuav tsum xub hais lus noj qab nyob zoo rau lawv.
40010013	Yog tsev neeg ntawd hu nej mus hauv lawv tsev, lawv yuav tau koob hmoov, tiamsis yog lawv tsis hu nej mus hauv lawv tsev, lawv yuav tsis tau koob hmoov li.
40010014	Yog tsev neeg twg lossis lub nroog twg tsis hu nej thiab tsis mloog tej lus uas nej qhia, ces thaum nej tawm mus, nej cia li nchos tej hmoov av uas lo nej kotaw povtseg.
40010015	Kuv qhia tseeb rau nej hais tias, hnub uas Vajtswv txiav txim, nws yuav rau txim rau lub nroog ntawd hnyav dua li nws rau txim rau lub nroog Xaudoos thiab lub nroog Kaumaulas!
40010016	"Nej cia li mloog kuv hais! Kuv txib nej mus ib yam li pab yaj uas yuav mus rau hauv pab hma. Nej yuav tsum ntse ib yam li tus nab thiab muaj lub siab mos siab muag ib yam li tus nquab.
40010017	Nej yuav tsum ceevfaj, rau qhov yuav muaj neeg ntes nej coj mus rau hauv tsev tu plaub, thiab luag yuav muab nej nplawm hauv tej tsev sablaj.
40010018	Luag yuav coj nej mus sawv tabmeeg tej nomtswv thiab cov vajntxwv, lawv yuav taug nej zaj, vim nej ua kuv tes haujlwm, nej thiaj yuav muaj sijhawm qhia Txojmoo Zoo rau lawv thiab rau lwm Haivneeg.
40010019	Thaum lawv coj nej mus thiab taug nej zaj, nej tsis txhob txhawj hais tias nej yuav hais li cas. Thaum txog lub sijhawm ntawd, Vajtswv yuav qhia kom nej paub hais.
40010020	Tej lus uas nej yuav hais tsis yog nej tej lus, tiamsis yog nej Leej Txiv tus Ntsujplig qhia rau nej.
40010021	"Tij yuav muab kwv, kwv yuav muab tij coj mus cob rau luag tua. Txiv yuav ua ib yam nkaus li ntawd rau tej menyuam, thiab menyuam yuav tawmtsam niam txiv thiab coj mus rau luag tua.
40010022	Txhua tus yuav ntxub nej vim nej yog cov uas ntseeg kuv, tiamsis tus uas ua siab ntev mus txog thaum kawg tus ntawd yuav dim.
40010023	Yog lub nroog twg tsimtxom nej, nej cia li khiav mus rau lwm lub nroog. Kuv qhia tseeb rau nej hais tias, thaum nej tseem tsis tau mus qhia thoob tej nroog hauv lub tebchaws Yixalayees, Neeg Leej Tub twb los lawm.
40010024	"Tsis muaj ib tug tub kawm ntawv uas yuav paub tshaj nws tus xibhwb, thiab tsis muaj ib tug tubqhe uas yuav muaj hwjchim dua nws tus tswv.
40010025	Yog ib tug tub kawm ntawv paub li nws tus xibhwb lawm, thiab tus tubqhe muaj hwjchim npaum li nws tus tswv kuj zoo lawm. Yog tus tswv tsev twb tau lub npe hu ua Npexenpus lawm, ces nws tsev neeg hajyam yuav tau lub npe phem dua li ntawd thiab!
40010026	"Yog li ntawd, nej tsis txhob ntshai neeg, rau qhov tej uas neeg muab npog cia lawm, yuav muaj tus muab nthuav los rau sawvdaws saib, thiab tej uas tsis muaj leejtwg paub, yuav muaj tus muab qhia rau sawvdaws.
40010027	Tej uas kuv qhia rau nej thaum tsaus ntuj, nruab hnub nej yuav tsum qhia rau sawvdaws, thiab tej uas kuv hais twjywm rau nej, nej yuav tsum mus qhia rau sawvdaws hnov
40010028	Nej tsis txhob ntshai tus uas tua tau nej lub cev, tiamsis tua tsis tau nej tus ntsujplig; nej yuav tsum ntshai Vajtswv tus uas muab tau nej lub cev thiab nej tus ntsujplig pov rau hauv ntujtawg.
40010029	Ob tug noog tsev luag muag ib xu xwb puas yog? Tiamsis yog nej Leej Txiv tsis pom zoo cia ib tug poob rau hauv av, yeej tsis poob li.
40010030	Thiab txawm yog nej tej plaubhau los Vajtswv twb suav txhua txoj huv tibsi lawm.
40010031	Yog li ntawd, nej tsis txhob ntshai; nej muaj nqis heev dua ntau tus noog tsev!
40010032	"Tus uas lees tabmeeg sawvdaws hais tias, nws yog kuv li, ces kuv yuav lees yuav tus ntawd tabmeeg kuv Txiv tus uas nyob saum ntuj ceebtsheej ib yam li ntawd.
40010033	Tiamsis tus uas tsis lees yuav kuv tabmeeg sawvdaws, kuv yuav tsis lees tus ntawd tabmeeg kuv Txiv tus uas nyob saum ntuj ceebtsheej thiab.
40010034	"Nej tsis txhob xav hais tias, yog kuv coj kev thajyeeb los rau ntiajteb. Tsis yog li ntawd, kuv tsis coj kev thajyeeb los, tiamsis kuv coj rab ntaj los.
40010035	Kuv los, yog los ua kom tub tawmtsam txiv, ntxhais tawmtsam niam, thiab nyab tawmtsam pog;
40010036	yus cov yeebncuab uas phem tshaj yog yus tsev neeg.
40010037	"Tus uas hlub nws niam nws txiv heev dua hlub kuv, tus ntawd tsis tsimnyog ua kuv tus thwjtim; tus uas hlub nws tej tub tej ntxhais heev dua hlub kuv, tus ntawd tsis tsimnyog ua kuv tus thwjtim.
40010038	Tus uas tsis kwv nws tus ntoo khaublig nrog kuv mus, tus ntawd tsis tsimnyog ua kuv tus thwjtim.
40010039	Tus uas khuvxim nws txojsia, tus ntawd yuav tsis tau txojsia, tiamsis tus uas tsis khuvxim nws txojsia, vim nws ntseeg kuv, tus ntawd yuav tau txojsia.
40010040	"Tus uas tos txais nej, twb yog nws tos txais kuv; thiab tus uas tos txais kuv, twb yog tus ntawd tos txais tus uas txib kuv los.
40010041	Tus uas tos txais Vajtswv ib tug tubtxib, vim nws paub hais tias tus ntawd yog tus uas qhia Vajtswv Txojlus, ces nws yuav tau nqi zog ib yam li tus tubtxib ntawd. Tus uas tos txais ib tug neeg ncaj ncees, rau qhov nws paub hais tias tus ntawd yog neeg ncaj ncees, ces nws yuav tau nqi zog ib yam li tus ntawd.
40010042	Kuv qhia tseeb rau nej hais tias tus uas muab ib khob dej txiag rau kuv cov thwjtim tus uas yau dua ntais haus, vim nws paub hais tias tus ntawd yog kuv tus thwjtim, ces nws yuav tau nqi zog.
40011001	Thaum Yexus qhia nws kaum ob tug thwjtim tas lawm, nws txawm tawm qhov ntawd mus qhia thiab qhuab qhia rau hauv tej nroog uas nyob ze ntawd.
40011002	Thaum Yauhas tus uas muab neeg ua kevcai raus dej tseem raug kaw rau hauv tsev lojcuj, hnov txog tej uas Yexus niaj hnub ua, nws txawm txib nws cov thwjtim qee leej mus cuag Yexus.
40011003	Lawv tuaj nug Yexus hais tias, "Thov koj qhia rau peb saib koj puas yog tus uas Yauhas hais tias yuav los, lossis peb tseem yuav tos dua lwm tus? "
40011004	Yexus teb hais tias, "Nej cia li rov mus qhia tej uas nej hnov thiab tej uas nej pom lawm rau Yauhas hais tias,
40011005	'Cov neeg digmuag rov pom kev, cov neeg tuag ceg mus taus kev, cov neeg mob ruas zoo/ cov neeg lag ntseg hnov los, cov neeg tuag lawm sawv rov los thiab twb muaj neeg mus qhia Txojmoo Zoo rau cov neeg txomnyem lawm.
40011006	Tus uas ntseeg kuv, tus ntawd tau koob hmoov."
40011007	Thaum Yauhas cov thwjtim rov mus lawm, Yexus txawm hais rau cov neeg coob coob ntawd hais tias, "Thaum nej mus cuag Yauhas tom roob mojsab qhua, nej mus saib dabtsi? Nej mus saib tus tauj iab uas cua tshuab rawv mus rawv los los?
40011008	Nej mus saib dabtsi? Nej mus saib tus uas hnav tej tsoos tsho zoo zoo los? Tsuas yog cov neeg uas nyob hauv vajntxwv lub loog thiaj tau hnav zoo xwb!
40011009	Nej qhia rau kuv saib, nej mus saib dabtsi? Mus saib ib tug cev Vajtswv lus los? Yog lawm, tiamsis tus uas nej pom ntawd muaj hwjchim loj dua ib tug cev Vajtswv lus.
40011010	Tus Yauhas no yog tus uas Vajtswv Txojlus twb xub qhia tseg lawm. Vajtswv hais tias, 'Kuv yuav txib kuv tus tubtxib ua koj ntej mus kho kev tos koj.'
40011011	Kuv qhia tseeb rau nej hais tias txhua tus uas yug los ntawm pojniam, tsis muaj ib tug muaj hwjchim npaum li Yauhas tus uas muab neeg ua kevcai raus dej. Tiamsis tus uas yau tshaj nyob saum ntuj Ceebtsheej, tus ntawd tseem muaj hwjchim loj dua Yauhas thiab.
40011012	Txij thaum Yauhas tus uas muab neeg ua kevcai raus dej qhuab qhia los txog niaj hnub no, muaj cov neeg uas tawmtsam-? qhov uas neeg mus Ntuj Ceebtsheej, thiab muaj cov neeg uas sib zog txeeb kom tau mus Ntuj Ceebtsheej.
40011013	Cov cev Vajtswv lus thiab Mauxes txoj Kevcai yeej qhia txog Ntuj Ceebtsheej los txog rau Yauhas,
40011014	thiab yog nej ntseeg tej lus uas lawv qhia ntawd, nej yeej yuav ntseeg hais tias Yauhas yog Eliyas tus uas lawv hais tias, nws yuav los.
40011015	Yog li ntawd, leejtwg muaj pobntseg cia li mloog!
40011016	"Kuv yuav muab cov neeg tiam no piv rau dabtsi? Lawv zoo ib yam li tej menyuam yaus uas ua si tom tshavpuam. Pab no hais rau pab tod hais tias,
40011017	'Peb twb tshuab raj lawm, tiamsis nej tsis seevcev! Peb quaj nyiav tiamsis nej tsis mob siab!'
40011018	Yauhas los, nws ua kevcai yoo mov thiab nws tsis haus cawv txiv hmab, sawvdaws thiaj hais tias, 'Nws raug dab lawm!'
40011019	Neeg Leej Tub los, nws noj thiab haus, sawvdaws thiaj hais tias, 'Nej saib, tus neeg no noj loj haus loj, nws nrog cov neeg uas sau se thiab cov neeg txhaum ua phoojywg!' Tus uas pom Vajtswv tes haujlwm, tus ntawd yuav paub tseeb hais tias Vajtswv yog tus muaj tswvyim."
40011020	Yexus txawm cem cov neeg uas nyob hauv tej nroog uas Yexus tau mus ua txujci tseemceeb ntau zaug lawm, rau qhov lawv tsis kam tso lawv tej kev txhaum tseg.
40011021	"Lub nroog Khaulaxis, koj yuav raug kev puastsuaj! Lub nroog Npexaidas, koj yuav raug kev puastsuaj! Tej txujci tseemceeb uas twb ua rau neb pom lawm, yog ua tej ntawd rau hauv lub nroog Tiles thiab lub nroog Xidoos, ces cov neeg uas nyob hauv ob lub nroog ntawd twb xub muab ntaubtsaj los npua thiab tsuab tshauv nphoo rau ibce ntxov los lawm! Lawv yuav ua li ntawd kom sawvdaws paub hais tias, lawv twb tso lawv tej kev txhaum tseg lawm.
40011022	Kuv qhia rau neb hais tias, hnub uas Vajtswv txiav txim, nws yuav rau txim rau neb hnyav dua rau txim rau lub nroog Tiles thiab lub nroog Xidoos.
40011023	Lub nroog Kapena-us, koj yuav tsa koj lub hwjchim mus kom txij ntuj los? Yuav muab koj pov mus rau hauv ntujtawg! Yog hais tias, tej txujci tseemceeb uas ua rau koj pom lawm, ua rau hauv lub nroog Xaudoos, lub nroog ntawd yeej yuav nyob los txog niaj hnub no.
40011024	Kuv qhia rau koj hais tias, hnub uas Vajtswv txiav txim, nws yuav rau txim rau koj hnyav dua li nws rau txim rau lub nroog Xaudoos! "
40011025	Thaum ntawd Yexus hais tias, "Txiv, koj yog tus Tswv uas kav lub ntuj thiab lub ntiajteb no! Kuv ua koj tsaug, rau qhov koj twb muab tej no zais cia tsis qhia rau cov neeg muaj tswvyim thiab txawj ntse paub, tiamsis koj qhia tej ntawd rau cov neeg uas tsis txawj tsis ntse paub xwb.
40011026	Txiv, koj yeej pom zoo cia ua li ntawd.
40011027	"Kuv Txiv twb muab ib puas tsav yam tso rau kuv lawm. Tsis muaj leejtwg paub Leej Tub, tsuas yog Leej Txiv thiaj paub xwb, thiab tsis muaj leejtwg paub Leej Txiv, tsuas yog Leej Tub thiab cov uas Leej Tub pom zoo qhia rau thiaj paub xwb.
40011028	"Nej cov uas sab sab vim ris nra hnyav, nej cia li los cuag kuv, kuv yuav cia nej so.
40011029	Kuv yog tus uas muaj siab dawb siab zoo; yog li ntawd, nej cia li los kwv kuv tus quab thiab kawm tej uas kuv qhia, nej thiaj yuav tau so.
40011030	Tus quab uas kuv muab rau nej kwv yoojyim kwv, thiab lub nra uas kuv muab rau nej ris, lub ntawd tsis hnyav."
40012001	Tsis ntev tom qab ntawd, Hnub Xanpataus Yexus taug kev mus txog hauv ib daim teb npleg. Yexus cov thwjtim tshaib plab, lawv txawm de hnab nplej los tev noj.
40012002	Thaum cov Falixais pom cov thwjtim ua li ntawd, lawv hais rau Yexus hais tias, "Koj saib, Hnub Xanpataus koj cov thwjtim ua li ntawd, lawv ua txhaum peb txoj Kevcai lawm!"
40012003	Yexus teb hais tias, "Nej tsis tau nyeem zaj uas thaud Daviv thiab nws cov neeg tshaib plab nws ua li cas los?
40012004	Daviv mus rau hauv Vajtswv lub Tuamtsev, Daviv thiab nws cov neeg muab tej ncuav uas twb muab fij rau Vajtswv lawm los noj. Txawm yog Vajtswv txoj kevcai txwv tsis pub lwm tus noj cov ncuav ntawd, tsuas yog cov povthawj noj xwb los lawv tseem muab noj thiab.
40012005	Lossis nej tsis tau nyeem txoj Kevcai uas hais tias, txhua Hnub Xanpataus cov povthawj uas nyob hauv lub Tuamtsev ua txhaum kevcai Hnub Xanpataus, tiamsis tsis muaj neeg hais tias lawv ua txhaum no los?
40012006	Kuv qhia tseeb rau nej hais tias nyob ntawm no muaj ib yam uas tseemceeb dua lub Tuamtsev.
40012007	Vajtswv Txojlus hais tias, 'Qhov uas kuv xav tau, yog kom nej muaj lub siab hlub, tsis yog tus tsiaj uas muab tua theej txhoj. Yog nej totaub zaj no lawm, nej yuav tsis rau txim rau cov uas tsis tau ua txhaum;
40012008	rau qhov Neeg Leej Tub yog tus Tswv Hnub Xanpataus."
40012009	Yexus tawm qhov ntawd thiab mus rau hauv ib lub tsev sablaj,
40012010	muaj ib tug txivneej qhuav tes nyob qhov ntawd. Cov neeg uas tuaj nyob ntawd muaj qee leej xav nrhiav txim rau Yexus, lawv txawm nug Yexus hais tias, "Kho mob Hnub Xanpataus puas txhaum Kevcai? "
40012011	Yexus teb lawv hais tias, "Yog nej cov leejtwg muaj ib tug yaj poob qhovtshij Hnub Xanpataus, nej tsis mus muab rho tawm los?
40012012	Neeg muaj nqis heev dua tus yaj! Yog li ntawd, txoj Kevcai yeej pub peb pab neeg Hnub Xanpataus."
40012013	Ces Yexus hais rau tus txivneej qhuav tes ntawd hais tias, "Koj cia li xyab koj txhais tes." Nws txawm xyab hlo nws txhais tes, ua ciav nws txhais tes txawm zoo hlo ib yam li sab uas tsis qhuav lawm.
40012014	Cov Falixais txawm tawm mus sablaj saib yuav ua li cas lawv thiaj tua tau Yexus.
40012015	Thaum Yexus paub li ntawd, nws txawm tawm qhov chaw ntawd mus lawm; thiab muaj neeg coob coob nrog nws mus. Yexus kho tej neeg uas muaj mob txhua tus zoo huv tibsi,
40012016	thiab nws txwv tsis pub lawv mus qhia nws rau leejtwg li.
40012017	Nws ua li no kom muaj tiav raws li Yaxayas uas yog tus cev Vajtswv lus tau qhia tseg lawm hais tias,
40012018	"Tus no yog kuv tus tubtxib uas kuv xaiv tseg lawm, kuv hlub nws thiab kuv txaus siab rau nws, kuv yuav tso kuv tus Ntsujplig los rau saum nws, thiab nws yuav qhia kuv txojkev ncaj ncees rau txhua haivneeg paub.
40012019	Nws yuav tsis nrog leejtwg sib cav sib ceg lossis qw nrov nrov, lossis nws yuav tsis hais lus nrov nrov ntawm tej kev.
40012020	Tus tauj iab uas po lawm, nws yuav tsis muab lov, lossis lub teeb uas twb yuav tuag, nws yuav tsis tshuab kom tuag. Nws yuav ua siab ntev mus txog thaum txojkev ncaj ncees kovyeej lawm,
40012021	thiab txhua haivneeg yuav cia siab rau nws."
40012022	Thaum ntawd muaj neeg coj ib tug txivneej dig muag thiab hais tsis tau lus tuaj cuag Yexus, rau qhov nws raug dab. Yexus kho tus txivneej ntawd zoo, ces nws txawm hais tau lus thiab pom kev lawm.
40012023	Cov neeg uas pom Yexus ua li ntawd, lawv xav tsis thoob li, lawv sib nug hais tias, "Nws puas yog Daviv tus Tub? "
40012024	Thaum cov Falixais hnov sawvdaws hais li ntawd, lawv teb hais tias, "Nws ntiab tau dab tawm twb yog Npexenpus uas yog dab tus thawj pub hwjchim rau nws."
40012025	Yexus twb paub tej uas lawv xav thiab nws hais rau lawv hais tias, "Yog ib lub tebchaws twg tawg ua ob peb pab lawm, thiab cov neeg ntawd sib ntaus sib tua, ces lub tebchaws ntawd yuav puastsuaj mus. Thiab ib lub nroog twg lossis ib tsev neeg twg tawg ua ob peb pab lawm, thiab cov neeg ntawd sib ntaus sib tua, ces lawv yeej yuav tawg tas mus.
40012026	Yog cov neeg uas dab Ntxwgnyoog kav sib ntaus sib tua, ces kuj piv ib yam li lawv twb tawg ua ob peb pab lawm, tsis ntev lawv yuav tawg mus tas!
40012027	Nej hais tias yog Npexenpus pub hwjchim rau kuv ntiab tau dab. Yog li ntawd, yog leejtwg pub hwjchim rau nej cov neeg uas ntiab tau dab ntiab dab? Nej cov neeg uas ntiab tau dab yog cov uas yuav txiav txim rau nej!
40012028	Tsis yog li nej hais! Tiamsis yog Vajtswv tus Ntsujplig pub hwjchim rau kuv, kuv thiaj ntiab tau dab. Qhov ntawd qhia rau nej paub hais tias, Vajtswv lub Tebchaws twb los txog nej lawm.
40012029	"Tsis muaj leejtwg yuav tsoo mus tau rau hauv tus txivneej uas muaj zog lub tsev thiab huab nws tej qhov txhia chaw, tsuas yog nws xub muab tus uas muaj zog ntawd khi tso, nws thiaj huab tau tej qhov txhia chaw hauv tus ntawd tsev.
40012030	"Tus uas tsis tuaj kuv tog, tus ntawd yeej tawmtsam kuv. Tus uas tsis koom nrog kuv, tus ntawd ua kom tawg pab tawg pawg.
40012031	Yog li ntawd, kuv thiaj hais rau nej hais tias, txhua yam kev txhaum uas neeg ua lossis txhua lo lus phem uas neeg hais, Vajtswv zam txim tau, tiamsis yog leejtwg thuam Vaj Ntsujplig tus Dawbhuv, Vajtswv yuav zam txim tsis tau rau tus ntawd.
40012032	Yog leejtwg thuam Neeg Leej Tub, Vajtswv zam txim tau rau tus ntawd, tiamsis yog leejtwg thuam Vaj Ntsujplig tus Dawbhuv, Vajtswv yuav zam txim tsis tau rau tus ntawd, tsis hais tiam no lossis tiam tom ntej.
40012033	"Tsob ntoo zoo yeej txi cov txiv zoo; tsob ntoo phem yeej txi cov txiv phem, yog yus pom cov txiv yus yeej paub hais tias, tsob ntoo ntawd yog tsob phem lossis tsob zoo.
40012034	Cov niag nab! Nej yog neeg siab phem nej yuav ua li cas hais tau lus zoo! Rau qhov lub siab xav li cas, lub ncauj yeej hais li ntawd.
40012035	Tus neeg siab zoo yeej hais tej lus zoo; thiab tus neeg siab phem yeej hais tej lus phem."
40012036	Kuv qhia rau nej hais tias, "Hnub uas Vajtswv txiav txim, txhua tus nyias yuav tsum tau lees txhua lo lus tsis muaj qabhau uas nyias tau hais lawm rau Vajtswv.
40012037	Nej yuav raug txim lossis tsis raug, yog nyob ntawm tej lus uas nej hais."
40012038	Cov xibhwb uas qhia Vajtswv txoj Kevcai thiab cov Falixais qee leej tuaj hais rau Yexus hais tias, "Xibhwb, peb xav kom koj ua ib yam txujci tseemceeb rau peb saib."
40012039	Yexus teb hais tias, "Cov neeg tiam no ua phem ua qias thiab tsis ntseeg Vajtswv li. Nej xav kom kuv ua ib yam txujci tseemceeb rau nej saib no los? Kuv yuav tsis ua! Zaj txujci uas nej yuav pom tsuas yog Yaunas zaj xwb.
40012040	Yaunas nyob hauv tus ntses loj loj lub plab tau peb hnub peb hmos li cas, Neeg Leej Tub yuav nyob hauv nruab a peb hnub peb hmos ib yam li ntawd.
40012041	Hnub uas Vajtswv txiav txim, cov neeg uas nyob hauv lub nroog Nineves yuav sawv qhia nej tej kev txhaum rau nej, rau qhov thaum lawv hnov Yaunas qhia, lawv txawm tso lawv tej kev txhaum tseg. Kuv qhia rau nej hais tias muaj ib tug nyob ntawm no, nws tseem muaj hwjchim loj dua Yaunas thiab!
40012042	Hnub uas Vajtswv txiav txim, tus poj vajntxwv uas kav tebchaws Senpas yuav sawv qhia nej tej kev txhaum rau nej, rau qhov nws tuaj nram nws lub tebchaws tuaj mloog Vajntxwv Xalumoos piav nws tej kev txawj ntse; kuv qhia rau nej hais tias muaj ib tug nyob ntawm no, nws tseem muaj hwjchim loj dua Vajntxwv Xalumoos thiab!
40012043	"Thaum dab tawm hauv ib tug neeg lub cev mus lawm, tus dab ntawd txawm mus rau tom roob mojsab qhua thiab nrhiav chaw so. Yog nws nrhiav tsis tau,
40012044	nws yuav hais tias, 'Kuv yuav rov qab mus rau tom kuv lub qub tsev uas kuv tawm tuaj.' Thaum nws rov los txog nws lub qub tsev, ua ciav tsis muaj leejtwg nyob, thiab twb tu du lug cia lawm.
40012045	Nws txawm mus coj xya tus dab uas tsiv dua nws los nrog nws nyob hauv lub tsev ntawd. Thaum kawg tus neeg ntawd hajyam txomnyem heev dua thaum chiv thawj. Cov neeg siab phem tiam no yuav raug kev txomnyem ib yam li ntawd ntag."
40012046	Thaum Yexus tseem tabtom qhia cov neeg uas nyob ntawd, ces Yexus niam thiab Yexus cov kwv txawm tuaj txog. Lawv sawv sab nraud thiab lawv hais tias lawv xav nrog Yexus tham.
40012047	Muaj ib tug hais rau Yexus hais tias, "Koj niam thiab koj cov kwv tuaj sawv sab nraud, lawv xav nrog koj tham."
40012048	Yexus teb hais tias, "Leejtwg yog kuv niam? Leejtwg yog kuv cov kwv?"
40012049	Yexus taw tes rau cov thwjtim thiab hais tias, "Cov no yog kuv niam thiab kuv cov kwv.
40012050	Tus uas ua raws li kuv Txiv tus uas nyob saum ntuj ceebtsheej lub siab nyiam, tus ntawd yog kuv tus kwv, kuv tus muam thiab kuv niam."
40013001	Tib hnub ntawd Yexus txawm tawm hauv tsev mus zaum nram ntug hiavtxwv.
40013002	Muaj neeg coob coob tuaj nyob puagncig Yexus, nws thiaj nce mus rau hauv lub nkoj, ces cov neeg coob coob sawv ntawm ntug dej.
40013003	Yexus ua lus pivtxwv qhia ntau zaj rau lawv mloog hais tias, "Muaj ib tug txivneej nqa noob nplej mus tseb.
40013004	Thaum nws tseb cov noob nplej rau hauv daim teb, muaj qee lub poob rau hauv plawv kev, ces noog txawm los khaws noj lawm.
40013005	Muaj qee lub poob rau ntawm qhov av uas hauv muaj pobzeb tiv lawm. Cov noob ntawd tuaj sai sai, vim av tsis tob.
40013006	Thaum tshav ntuj kub, cov kaus ntsws thiab qhuav lawm; vim tus cag ntsia av tsis tob.
40013007	Muaj qee lub poob rau hauv lub hauvpaus pos, ces tsob pos hlob tuaj laum cov nplej ntawd tuag tas lawm.
40013008	Muaj qee lub poob rau ntawm qhov av zoo, cov ntawd txhawv taus. Qee hnab txi tau ib puas lub, qee hnab txi tau rau caum lub thiab qee hnab txi tau peb caug lub."
40013009	Yexus xaus lus hais tias, "Yog leejtwg muaj pobntseg cia li mloog!"
40013010	Cov thwjtim los nug Yexus hais tias, "Ua li cas koj pheej ua lus pivtxwv qhia lawv xwb? "
40013011	Yexus teb hais tias, "Zaj uas neeg tsis tau paub hais txog Ntuj Ceebtsheej, kuv twb qhia rau nej lawm, tiamsis tsis tau qhia rau cov neeg ntawd paub.
40013012	Rau qhov tus uas twb muaj lawm, yeej yuav muab ntxiv kom nws muaj nplua mias, tiamsis tus uas tsis muaj, txawm yog nws tsuas muaj mentsis xwb los Vajtswv yuav muab rho mus huv tibsi.
40013013	Vim li ntawd, kuv thiaj ua lus pivtxwv qhia xwb, rau qhov lawv ntsia, tiamsis lawv tsis pom, lawv mloog, tiamsis lawv tsis hnov thiab tsis totaub.
40013014	Ua li ntawd, thiaj muaj tiav raws li Yaxayas uas yog tus cev Vajtswv lus tau hais tseg hais tias, 'Nej yuav mloog tas mloog thiab, tiamsis nej yuav tsis totaub; nej yuav saib tas saib thiab, # tiamsis nej yuav tsis pom,
40013015	rau qhov cov neeg no lub siab ruam, lawv tsis xav mloog, lawv ntsaws pobntseg, lawv tsis xav saib, lawv qi qhovmuag. Yog tsis ua li ntawd, nyob tsam lawv qhovmuag yuav pom, lawv pobntseg yuav hnov, lawv yuav totaub,ces lawv yuav tig rov los cuag kuv, thiab kuv yuav kho lawv tej mob zoo.'
40013016	"Tiamsis nej yog cov uas muaj hmoo, nej qhovmuag thiaj pom thiab nej pobntseg thiaj hnov.
40013017	Kuv qhia tseeb rau nej hais tias, cov cev Vajtswv lus thiab cov neeg ncaj ncees tos ntev loo, lawv xav pom tej uas nej pom, tiamsis lawv tsis tau pom, lawv xav hnov tej uas nej hnov, tiamsis lawv tsis tau hnov.
40013018	"Nej cia li mloog, kuv yuav txhais zaj lus pivtxwv uas hais txog tus tseb nplej lub ntsiab rau nej.
40013019	Cov neeg uas hnov zaj lus uas hais txog Ntuj Ceebtsheej tiamsis tsis totaub, zoo ib yam li lub noob nplej uas poob rau hauv plawv kev. Dab Ntxwgnyoog txawm los txeeb tej lus ntawd hauv lawv lub siab lawm.
40013020	Cov noob nplej uas poob rau ntawm qhov av uas hauv muaj pobzeb tiv lawm, piv txog Vajtswv txojlus uas thaum neeg hnov dheev, lawv txaus siab hlo txais yuav tamsim ntawd.
40013021	Tiamsis Txojlus ntawd cog tsis ruaj rau hauv lawv lub siab, Txojlus ntawd nyob tsis ntev. Thaum lawv raug kev txomnyem lossis kev tsimtxom, ces lawv txawm muab tso tseg tamsim ntawd.
40013022	Cov noob nplej uas poob rau hauv lub hauvpaus pos, piv txog Vajtswv txojlus uas neeg hnov; tiamsis lawv tej kev nyuaj siab, kev ntshaw nyiaj hlob tuaj laum Vajtswv txojlus lawm, lawv txojkev ntseeg thiaj tsis loj hlob.
40013023	Thiab cov noob nplej uas poob rau ntawm qhov av zoo, piv txog Vajtswv txojlus uas neeg hnov thiab totaub. cov neeg ntawd ibtxhia txi tau ib puas lub, ibtxhia txi tau rau caum lub thiab ibtxhia txi tau peb caug lub."
40013024	Yexus qhia dua ib zaj lus pivtxwv rau lawv mloog hais tias, "Ntuj Ceebtsheej piv ib yam li ib tug txivneej uas coj noob nplej mus tseb rau hauv nws daim teb.
40013025	Muaj ib hmos thaum sawvdaws pw tsaug zog tas lawm, tus ntawd tus yeebncuab txawm coj ib co noob txhauv tuaj tseb xyaw rau cov nplej, ces nws txawm khiav lawm.
40013026	Thaum cov nplej loj hlob thiab pib txhawv lawm, ua ciav pom muaj txhauv tuaj xyaw thiab.
40013027	Tus tswv cov tubtxib los hais rau nws hais tias, 'Tus tswv, puas yog koj tsuas tseb cov noob nplej zoo rau hauv koj daim teb xwb? Ua li cas nimno ho muaj txhauv tuaj xyaw thiab?'
40013028	Nws teb lawv hais tias, 'Tej ntawd yog yeebncuab ua xwb.' Cov tubtxib nug nws hais tias, 'Koj puas xav kom peb mus muab cov txhauv ntawd dob povtseg?'
40013029	Nws teb hais tias, 'Tsis txhob mus dob, nyob tsam thaum nej dob cov txhauv, nej yuav dob tau cov nplej thiab.
40013030	Cia cov nplej thiab cov txhauv nyob ua ke mus txog lub caij hlais tso, kuv mam hais kom cov hlais xub hlais cov txhauv pav ua tej tes thiab muab mus pov hlawv, thiab sau cov nplej los rau hauv kuv lub txhab.' "
40013031	Yexus hais dua ib zaj lus pivtxwv rau lawv mloog hais tias, "Ntuj Ceebtsheej piv ib yam li lub noob zaub. Muaj ib tug txivneej coj ib lub noob zaub mus cog rau hauv nws daim teb.
40013032	Lub noob zaub ntawd, me dua lwm yam noob huv tibsi. Thaum lub noob ntawd tuaj lawm, nws loj hlob ua ib tsob uas loj dua tej zaub huv tibsi. Nws loj ua ib tsob ntoo thiab noog los ua zes rau saum nws tej ceg."
40013033	Yexus hais dua ib zaj lus pivtxwv rau lawv mloog hais tias, "Ntuj Ceebtsheej piv ib yam li cov keeb uas ib tug pojniam muab xyaw rau peb siab hmoov nplej, thiab ua rau cov hmoov nplej su tas huv tibsi."
40013034	Tej zaj uas Yexus qhia rau sawvdaws, nws ua lus pivtxwv qhia xwb, tsis muaj ib zaj uas nws tsis ua lus pivtxwv qhia li.
40013035	Nws ua li ntawd kom muaj tiav raws li Yaxayas uas yog tus cev Vajtswv lus tau qhia tseg hais tias, "Thaum kuv hais rau lawv, kuv yuav ua lus pivtxwv hais xwb; kuv yuav qhia tej uas tsis muaj neeg paub txij thaum tsim lub ntiajteb los rau lawv mloog."
40013036	Yexus txawm tso cov neeg coob coob ntawd tseg thiab nws mus rau hauv tsev, nws cov thwjtim los hais rau nws hais tias, "Thov koj txhais zaj lus pivtxwv uas koj hais txog cov txhauv hauv daim teb ntawd rau peb mloog saib yog li cas."
40013037	Yexus qhia hais tias, "Tus uas tseb cov noob nplej zoo yog Neeg Leej Tub;
40013038	daim teb yog lub ntiajteb no; cov noob nplej uas zoo yog cov neeg uas yog Vajtswv cov; cov txhauv yog cov neeg uas yog dab Ntxwgnyoog cov.
40013039	Thiab tus yeebncuab uas tuaj tseb cov noob txhauv ntawd yog dab Ntxwgnyoog. Lub caij hlais yog lub sijhawm uas ntiajteb kawg, cov hlais yog cov timtswv ceebtsheej.
40013040	Lub sijhawm ntiajteb kawg yuav zoo ib yam li thaum lawv sau cov txhauv mus povtseg.
40013041	Neeg Leej Tub yuav txib nws cov timtswv mus sau cov neeg uas ua rau lwm tus ua txhaum thiab cov neeg ua phem ua qias huv tibsi tawm hauv nws lub tebchaws
40013042	thiab coj cov neeg ntawd mus pov rau hauv lub cubtawg uas cig hlob hlob, lawv yuav quaj tom hniav qawv qhov ntawd.
40013043	Thaum ntawd Vajtswv cov neeg yuav ci ntsa iab ib yam li lub hnub nyob hauv lawv Leej Txiv lub Tebchaws. Yog leejtwg muaj pobntseg cia li mloog!
40013044	"Ntuj Ceebtsheej piv ib yam li hub nyiaj uas luag muab faus cia rau hauv ib daim teb. Muaj ib tug mus pom ces nws txawm muab av npoog rau, nws zoo siab kawg li. Nws rov mus muab nws lub cuabtam muag huv tibsi, thiab muab cov nyiaj mus yuav daim teb ntawd.
40013045	"Thiab Ntuj Ceebtsheej piv ib yam li ib tug tub luam mus nrhiav yuav cov hlaws uas muaj nqis.
40013046	Thaum nws mus nrhiav pom ib co hlaws uas muaj nqis dua tej huv tibsi lawm, nws txawm rov los muab nws lub cuabtam muag thiab muab cov nyiaj mus yuav cov hlaws ntawd.
40013047	"Thiab Ntuj Ceebtsheej piv ib yam li lub vas cuab ntses uas luag muab cuab rau hauv hiavtxwv mag tau txhua yam ntses.
40013048	Thaum lub vas mag tau ntses ntau heev lawm, cov neeg cuab ntses txawm rub lub vas los rau tim ntug. Lawv zaum xaiv cov ntses zoo ntim rau hauv tawb, thiab muab cov uas tsis muaj nqis povtseg.
40013049	Thaum lub sijhawm ntiajteb kawg yuav zoo li ntawd ntag. Cov timtswv yuav los muab cov neeg ua phem cais tawm ntawm cov neeg ua zoo mus,
40013050	thiab coj mus pov rau hauv lub cubtawg uas cig hlob hlob, lawv yuav quaj tom hniav qawv qhov ntawd."
40013051	Yexus nug cov thwjtim hais tias, "Nej puas totaub tej no? " Lawv teb hais tias, "Peb totaub lawm."
40013052	Ces Yexus txawm hais rau lawv hais tias, "Yog li ntawd, txhua tus xibhwb uas qhia Vajtswv txoj Kevcai uas twb kawm paub txog Ntuj Ceebtsheej lawm, lawv zoo ib yam li tus tswv tsev uas muab nws tej qhov txhia chaw qub thiab tshiab rho tawm hauv nws lub txhab los siv."
40013053	Thaum Yexus qhia tej zaj lus pivtxwv no tas lawm, nws txawm tawm qhov ntawd
40013054	thiab rov mus rau hauv nws lub nroog. Nws mus qhuab qhia hauv lub tsev sablaj, thiab cov neeg uas hnov nws qhia xav tsis thoob li. Lawv sib tham hais tias, "Nws tau tej tswvyim no qhov twg los? Thiab ua li cas nws ua tau tej txujci no?
40013055	Nws puas yog tus kws ntoo tus tub? Nws niam puas yog Malis? Thiab nws cov kwv puas yog Yakaunpaus, Yauxej, Ximoos thiab Yudas?
40013056	Puas yog nws cov muam puavleej nyob hauv lub nroog no? Nws tau tej tswvyim no qhov twg los?"
40013057	Lawv txawm tsis hwm Yexus. Yexus hais rau lawv hais tias, "Tej neeg obcag puavleej hwm tus cev Vajtswv lus, tsuas yog cov neeg uas nyob hauv nws lub zos thiab nws tsev neeg thiaj tsis hwm nws xwb."
40013058	Yexus tsis tau ua tej txujci tseemceeb ntau pestsawg qhov ntawd, rau qhov lawv tsis ntseeg.
40014001	Lub sijhawm ntawd, Helauj tus uas kav lub xeev Kalilais hnov txog Yexus lub moo.
40014002	Nws txawm qhia rau nws cov nomtswv hais tias, "Tus no yeej yog Yauhas tus uas muab neeg ua kevcai raus dej sawv hauv qhov tuag rov los lawm, nws thiaj ua tau tej txujci tseemceeb no."
40014003	Rau qhov Helauj tau txib neeg mus ntes Yauhas khi thiab coj nws mus kaw rau hauv tsev lojcuj. Helauj ua li ntawd twb yog Helauj yuav Helaudias uas yog Helauj tus kwv Filis tus pojniam.
40014004	Rau qhov Yauhas tus uas muab neeg ua kevcai raus dej hais rau Helauj hais tias, "Qhov uas koj yuav Helaudias ua koj pojniam txhaum kevcai lawm!"
40014005	Helauj xav tua Yauhas, tiamsis nws ntshai cov Yudais, rau qhov sawvdaws paub tseeb hais tias Yauhas yog ib tug cev Vajtswv lus.
40014006	Hnub uas luag nco txog Helauj hnub yug, Helaudias tus ntxhais los seevcev rau sawvdaws saib, Helauj txaus siab heev,
40014007	Helauj coglus rau tus ntxhais hais tias, "Yog koj thov yam twg, kuv yuav muab yam ntawd rau koj! "
40014008	Tus ntxhais txawm mus thov Helauj raws li nws niam qhia rau nws lawm hais tias, "Koj cia li muab Yauhas tus uas muab neeg ua kevcai raus dej lub taubhau txiav tso rau hauv lub phaj nqa los rau kuv ntawm no!"
40014009	Vajntxwv nyuaj siab kawg li, tiamsis vim nws tau coglus tabmeeg sawvdaws lawm, nws thiaj ua raws li tus ntxhais thov.
40014010	Ces nws txawm txib neeg mus txiav Yauhas cajdab hauv tsev lojcuj.
40014011	Lawv muab Yauhas lub taubhau tso rau hauv lub phaj nqa los rau tus ntxhais, ces tus ntxhais nqa mus rau nws niam.
40014012	Yauhas cov thwjtim txawm tuaj muab Yauhas lub cev coj mus faus lawm; thiab lawv mus qhia tej no rau Yexus paub.
40014013	Thaum Yexus hnov hais tias Yauhas tuag lawm, Yexus tib leeg txawm caij nkoj tawm qhov ntawd mus rau ib qhov chaw uas tsis muaj neeg. Thaum sawvdaws hnov hais tias, Yexus mus rau qhov ntawd lawm, lawv txawm tawm hauv lawv tej nroog taug ntug dej caum Yexus qab mus.
40014014	Thaum Yexus tawm hauv nkoj los, nws pom muaj neeg coob coob, nws hlub lawv thiab nws kho lawv cov neeg muaj mob txhua tus zoo huv tibsi.
40014015	Thaum yuav tsaus ntuj, Yexus cov thwjtim los hais rau Yexus hais tias, "Qhov no nyob deb nroog thiab twb lig lig lawm, thov koj kom sawvdaws mus nrhiav muas mov tom tej zos noj."
40014016	Yexus teb hais tias, "Tsis txhob kom lawv mus, nej cia li muab mov rau lawv noj!"
40014017	Cov thwjtim teb hais tias, "Peb tsuas muaj tsib lub ncuav thiab ob tug ntses xwb."
40014018	Yexus hais tias, "Cia li muab los rau kuv."
40014019	Yexus kom sawvdaws zaum ntawm tej nyom; Yexus muab tsib lub ncuav thiab ob tug ntses los, ces nws tsa qhovmuag saib rau saum ntuj thiab ua Vajtswv tsaug, thiab muab cov ncuav ntais cev rau cov thwjtim thiab cov thwjtim coj mus faib rau sawvdaws noj.
40014020	Txhua tus puavleej tau noj tsau huv tibsi. Cov thwjtim mus sau cov ncuav seem uas sawvdaws noj tsis tas tau kaum ob tawb puv nkaus.
40014021	Cov neeg uas noj mov hnub ntawd, cov txivneej muaj kwvlam li tsib txhiab leej, tsis suav cov pojniam thiab menyuam.
40014022	Tom qab ntawd Yexus kom cov thwjtim nce mus rau hauv nkoj thiab caij hla hiavtxwv ua ntej mus rau sab tim ub, ces Yexus txawm kom sawvdaws rov mus tsev.
40014023	Tom qab uas Yexus kom lawv mus tsev tas lawm, nws tib leeg nce mus thov Vajtswv pem roob. Thaum tsaus ntuj lawm nws tseem nyob nws pem roob;
40014024	Lub sijhawm ntawd cov thwjtim twb caij nkoj mus txog ib nrab dej lawm. Cua ntsawj tom hauv ntej tuaj ua rau dej ntas tej niag twv tuaj ntaus lub nkoj.
40014025	Thaum plaub teev yuav kaj ntug, Yexus los kotaw saum nplaim dej los cuag cov thwjtim.
40014026	Thaum lawv pom Yexus los kotaw sau nplaim dej, lawv ntshai kawg li thiab qw hais tias, "Yog Dab! "
40014027	Tamsim ntawd Yexus hais rau lawv hais tias, "Nej tsis txhob poob siab! Yog kuv ntag, tsis txhob ntshai! "
40014028	Petus hais tias, "Tus Tswv, yog hais tias yog koj tiag, thov koj hais kom kuv mus tau saum nplaim dej tuaj cuag koj."
40014029	Yexus teb hais tias, "Cia li tuaj!" Petus txawm tawm hauv lub nkoj mus kotaw saum nplaim dej mus cuag Yexus.
40014030	Tiamsis thaum Petus pom cua ntsawj hlob hlob nws ntshai kawg li, ces nws txawm tog zog rau hauv dej, nws hu nrov nrov hais tias, "Tus Tswv, thov koj pab kuv!"
40014031	Tamsim ntawd Yexus txawm cev loo tes mus tuav nkaus Petus thiab hais tias, "Ua li cas koj kev ntseeg yuav tsawg ua luaj li! Ua li cas koj tsis cia siab? "
40014032	Thaum nkawd nce mus rau hauv lub nkoj, ces cua txawm tu lawm.
40014033	Cov thwjtim uas nyob hauv lub nkoj txawm txhos caug ntua hawm Yexus thiab hais tias, "Koj yog Vajtswv tus Tub tiag."
40014034	Yexus thiab nws cov thwjtim caij nkoj hla Hiavtxwv mus txog tim Nkenexales.
40014035	Cov neeg uas nyob cheeb-tsam ntawd paub hais tias yog Yexus. Lawv txawm txib neeg mus qhia rau cov neeg uas nyob puagncig cheebtsam ntawd. Ces lawv txawm coj tej neeg muaj mob tuaj cuag Yexus.
40014036	Lawv thov Yexus hais tias, cia lawv kov Yexus lub tw tsho xwb; lawv txhua tus uas tau kov puavleej zoo huv tibsi.
40015001	Tom qab ntawd muaj cov Falixais thiab cov xibhwb uas qhia Vajtswv txoj Kevcai qee leej tuaj nram lub nroog Yeluxalees tuaj cuag Yexus thiab nug hais tias,
40015002	"Ua li cas koj cov thwjtim tsis ua raws li tej kevcai uas peb cov yawgkoob ibtxwm qhia rau peb? Koj cov thwjtim tsis xub ntxuav tes raws li kevcai tso mam li noj mov! "
40015003	Yexus teb hais tias, "Ua li cas nej ua raws li tej kevcai, tiamsis nej tsis ua raws li Vajtswv Txojlus qhia?
40015004	Vajtswv hais tias, 'Koj yuav tsum hwm koj niam koj txiv,' thiab hais tias, 'Yog leejtwg cem nws niam nws txiv, yuav tsum muab tus ntawd tua povtseg.'
40015005	Tiamsis nej qhia hais tias, 'Yog leejtwg muaj ib yam dabtsi uas yuav pab tau nws niam nws txiv, tiamsis nws hais tias, kuv twb muab rau Vajtswv lawm,'
40015006	tsis tas tus ntawd yuav hwm nws niam hwm nws txivm lawm. Qhov uas nej ua li nej tej kevcai no, yog nej ua saib tsis taus Vajtswv Txojlus.
40015007	Cov neeg ntsejmuag ncaj siab nkhaus! Qhov uas Yaxayas tus uas cev Vajtswv lus tau hais txog nej yeej muaj tseeb tiag:
40015008	Vajtswv hais tias, 'Cov neeg no lub qhovncauj hwm kuv, tiamsis lawv lub siab tsis npuab kuv.
40015009	Qhov uas lawv pehawm kuv tsis muaj nqis li, Rau qhov lawv muab neeg tej kevcai los qhia ib yam li tej kevcai ntawd yog kuv tej kevcai!' "
40015010	Yexus hu cov neeg coob coob ntawd los cuag nws, thiab nws hais rau lawv hais tias, "Nej ua tib zoo mloog kuv hais, nej thiaj totaub!
40015011	Tsis yog yam uas mus rau hauv neeg lub qhovncauj, ua rau neeg ua txhaum, tiamsis yog tej uas tawm hauv neeg lub qhovncauj los, thiaj ua rau neeg ua txhaum xwb."
40015012	Thaum ntawd cov thwjtim los hais rau Yexus hais tias, "Koj tsis paub hais tias tej lus uas koj hais ntawd ua rau cov Falixais chim kawg li los? "
40015013	Yexus teb hais tias, "Txhua tsob ntoo uas tsis yog kuv Txiv tus uas nyob saum ntuj cog, yuav muab rho huv tibsi povtseg.
40015014	Puam chawj lawv! Lawv yog cov thawjcoj uas coj cov digmuag; yog ib tug digmuag coj ib tug digmuag kev, ces nkawd yeej yuav poob qhov xwb."
40015015	Petus hais tias, "Thov koj txhais zaj lus pivtxwv no rau peb."
40015016	Yexus teb cov thwjtim hais tias, "Nej tseem tsis totaub li lawv cov ntawd thiab los?
40015017	Nej tsis paub hais tias, yam uas mus ntawm neeg lub qhovncauj mus rau hauv neeg lub plab, yam ntawd tawm dhau lawm xwb.
40015018	Tiamsis tej lus uas neeg lub qhovncauj hais, yog tawm hauv neeg lub siab los, tej lus ntawd ua rau neeg ua txhaum.
40015019	Rau qhov yam uas tawm hauv neeg lub siab los, ua rau neeg ua phem, tua neeg, deev luag pojniam luag txiv, ua kev nkauj kev nraug, ua tubsab, hais lus dag thiab rhuav lwm tus ntsejmuag.
40015020	Tej no yog tej uas ua rau neeg ua txhaum, tiamsis qhov uas tsis ntxuav tes mam li noj mov, yeej tsis ua rau neeg ua txhaum."
40015021	Yexus tawm qhov ntawd mus rau pem cheebtsam uas ze lub nroog Tiles thiab lub nroog Xidoos.
40015022	Muaj ib tug pojniam uas yog neeg Kana-as, nyob hauv cheebtsam ntawd tuaj cuag Yexus, thiab thov hais tias, "Daviv tus Tub, thov koj hlub kuv! Kuv tus ntxhais raug dab, ua rau nws txomnyem kawg li."
40015023	Tiamsis Yexus tsis teb tus pojniam ntawd ib los li. Yexus cov thwjtim los cuag Yexus thiab hais tias, "Koj kom nws khiav mus! Rau qhov nws pheej raws peb qab thiab quaj thov li ntawd! "
40015024	Yexus teb hais tias, "Vajtswv tsuas txib kuv los nrhiav cov Yixalayees uas yog pab yaj uas ploj lawm xwb."
40015025	Thaum tus pojniam hnov li ntawd, nws txawm los txhos caug ntua ntawm Yexus kotaw, thiab thov hais tias, "Tus Tswv, thov koj pab kuv,"
40015026	Yexus teb hais tias, "Tsis tsimnyog muab menyuam tej mov pov rau tej dev noj."
40015027	Tus pojniam ntawd teb hais tias, "Yog los mas, tus Tswv, tiamsis txawm yog tej dev los tseem tau noj tej mov seem uas poob saum tus tswv lub rooj los thiab."
40015028	Yexus teb tus pojniam ntawd hais tias, "Koj yog ib tug pojniam uas muaj kev ntseeg heev! Koj yeej yuav tau raws li koj thov." Ces lub sijhawm ntawd nws tus ntxhais txawm zoo lawm.
40015029	Yexus tawm qhov ntawd rov los, thiab taug ntug Hiavtxwv Kalilais mus rau pem roob thiab zaum.
40015030	Muaj neeg coob coob tuaj cuag nws, lawv coj tej neeg uas qhuav tes qhuav taw, digmuag, cegtawv, hais tsis tau lus thiab cov neeg uas muaj mob ntau leej tuaj tso rau ntawm Yexus kotaw; thiab Yexus kho lawv txhua tus zoo huv tibsi.
40015031	Thaum cov neeg sawvdaws pom cov neeg uas hais tsis tau lus, hais tau lus, tej neeg cegtawv zoo, tej neeg qhuav tes qhuav taw mus taus kev thiab tej neeg digmuag pom kev lawm, ces sawvdaws xav tsis thoob thiab ua cov Yixalayees tus Vajtswv tsaug.
40015032	Yexus hu cov thwjtim los cuag nws thiab hais rau lawv hais tias, "Kuv hlub cov neeg no, vim lawv tuaj nrog kuv nyob tau peb hnub, thiab nimno lawv tsis muaj dabtsi noj lawm. Kuv tsis xav cia lawv yoo tshaib li ntawd mus tsev, nyob tsam lawv tsaus muag ntog tom tej kev."
40015033	Cov thwjtim nug Yexus hais tias, "Ntawm no yog roob mojsab qhua xwb, peb yuav mus nrhiav mov qhov twg los kom txaus cov neeg no noj? "
40015034	Yexus nug cov thwjtim hais tias, "Nej muaj pestsawg lub ncuav?" Lawv teb hais tias, "Peb muaj xya lub ncuav thiab ob peb tug ntses me me xwb."
40015035	Yexus hais kom sawvdaws zaum hauv av.
40015036	Ces nws txawm muab xya lub ncuav thiab cov ntses ntawd los ua Vajtswv tsaug, thiab muab ntais cev rau cov thwjtim; cov thwjtim coj mus faib rau sawvdaws noj.
40015037	Txhua tus puavleej tau noj tsau huv tibsi. Cov thwjtim mus sau cov ncuav seem uas sawvdaws noj tsis tas, tau xya tawb puv nkaus.
40015038	Cov neeg uas noj mov, cov txivneej muaj plaub txhiab leej, tsis suav cov pojniam thiab menyuam.
40015039	Thaum Yexus kom sawvdaws rov mus tsev tas lawm, Yexus txawm nce nkoj mus rau tim cheebtsam Mankadas lawm.
40016001	Cov Falixais thiab cov Xadukais qee leej tuaj cuag Yexus, xav sim nws, lawv kom nws ua ib yam txujci tseemceeb saum ntuj los rau lawv saib.
40016002	Tiamsis Yexus teb lawv hais tias, "Thaum hnub yuav poob qho, nej pom qab ntug liab liab, nej hais tias, 'Tagkis yuav tshav ntuj.'
40016003	Thaum kaj ntug nej pom hauv ntuj liab nploog thiab tsaus nti, nej paub hais tias yuav los nag. Nej saib huab saib cua, nej twb paub hais tias yuav tshav ntuj lossis yuav los nag, tiamsis tej txujci uas niaj hnub no muaj lawm, nej ho tsis paub.n
40016004	Yexus txawm hais rau lawv hais tias, cov neeg tiam no ua phem ua qias thiab lawv tsis ntseeg Vajtswv! Nej xav kom kuv ua ib yam txujci tseemceeb rau nej saib. Kuv yuav tsis ua! Tsuas yog nej yuav pom Yaunas zaj xwb." Ces Yexus txawm tso lawv tseg thiab mus rau lwm qhov lawm.
40016005	Thaum lawv caij nkoj hla Hiavtxwv mus rau sab tim ub, cov thwjtim tsis nco qab ntim mov mus.
40016006	Yexus hais rau lawv hais tias, "Nej yuav tsum ceevfaj cov Falixais thiab cov Xadukais cov keeb.
40016007	Ces cov thwjtim sib tham hais tias, "Ntshai yog peb tsis ntim mov tuaj, nws thiaj hais li ntawd."
40016008	Yexus twb paub tej uas lawv tham lawm, nws txawm hais tias, "Vim li cas nej pheej sib tham txog qhov uas nej tsis ntim mov tuaj?" Ua li cas nej kev ntseeg yuav tsawg ua luaj!
40016009	Nej tseem tsis tau totaub los? Nej tsis nco qab zaum uas kuv muab tsib lub ncuav ntais faib rau tsib txhiab leej noj los? Nej sau tej uas seem tau pestsawg tawb?
40016010	Thiab zaum uas kuv muab xya lub ncuav ntais faib rau plaub txhiab leej noj, nej sau tej uas seem tau pestsawg tawb?
40016011	Ua li cas nej tsis totaub zaj uas kuv hais rau nej? Kuv twb tsis tau hais txog mov los sav. Tiamsis kuv hais kom nej ceevfaj cov Falixais thiab cov Xadukais cov keeb."
40016012	Thaum ntawd cov thwjtim thiaj totaub hais tias, Yexus tsis tau hais kom lawv ceevfaj tej keeb uas muab xyaw ncuav, tiamsis nws hais kom lawv ceevfaj cov Falixais thiab cov Xadukais tej lus qhia.
40016013	Yexus mus rau pem cheebtsam uas nyob ze lub nroog Xixaleyas Filipis, nws nug nws cov thwjtim hais tias, "Sawvdaws hais tias Neeg Leej Tub yog leejtwg? "
40016014	Lawv teb hais tias, "Qee leej hais tias, nws yog Yauhas tus uas muab neeg ua kevcai raus dej, qee leej hais tias nws yog Eliyas, qee leej hais tias nws yog Yelemis lossis yog ib tug cev Vajtswv lus."
40016015	Yexus nug lawv hais tias, "Nej ne, nej ho hais tias kuv yog leejtwg? "
40016016	Ximoos Petus teb hais tias, "Koj yog tus Mexiyas uas yog Vajtswv tus uas muaj sia nyob tus Tub."
40016017	Yexus teb hais tias, "Yauhas tus tub Ximoos, koj hmoov zoo kawg! Tej lus no tsis yog neeg qhia rau koj, tiamsis yog kuv Txiv tus uas nyob saum ntuj ceebtsheej qhia rau koj.
40016018	Kuv hais rau koj tias, koj yog Petus, thiab kuv yuav tsa kuv pawg ntseeg rau saum lub pobzeb no, txawm yog kev tuag los yuav kov tsis yeej pawg ntseeg ntawd.
40016019	Kuv yuav muab tus yuamsij uas qhib Ntuj Ceebtsheej rau koj; yam uas koj txwv hauv ntiajteb no, Vajtswv yuav txwv yam ntawd saum ntuj ceebtsheej. Yam uas koj tso cai hauv ntiajteb no, Vajtswv yuav tso cai yam ntawd saum ntuj Ceebtsheej."
40016020	Yexus txwv nws cov thwjtim tsis pub lawv qhia rau leejtwg paub hais tias, nws yog tus Mexiyas.
40016021	Txij thaum ntawd los Yexus txawm pib qhia rau nws cov thwjtim hais tias, "Kuv yuav tsum mus nram lub nroog Yeluxalees, cov txwjlaug, cov thawj ntawm cov povthawj, thiab cov xibhwb uas qhia Vajtswv txoj Kevcai yuav tsimtxom kuv thiab muab kuv tua, tiamsis peb hnub kuv yuav sawv hauv qhov tuag rov qab los."
40016022	Petus txawm coj Yexus mus rau ibcag thiab cheem hais tias, "Tus Tswv, thov Vajtswv txwv kom tsis txhob muaj li ntawd. Koj yeej yuav tsis raug tej no li!"
40016023	Yexus tig hlo los hais rau Petus hais tias, "Niag Dab Ntxwgnyoog, koj cia li khiav ntawm kuv mus! Koj tsis txhob tav kuv kev, tej uas koj xav ko yog neeg li xwb, tsis yog Vajtswv li."
40016024	Yexus hais rau cov thwjtim hais tias, "Yog leejtwg xav nrog kuv mus, tus ntawd yuav tsum tswj nws lub siab, thiab kwv nws tus ntoo khaublig nrog kuv mus.
40016025	Rau qhov tus uas khuvxim nws txojsia, tus ntawd yuav tsis tau txojsia, tiamsis tus uas tsis khuvxim nws txojsia, vim nws ntseeg kuv, tus ntawd yuav tau txojsia.
40016026	Yog leejtwg tau ib puas tsav yam hauv ntiajteb no los ua nws tug, tiamsis nws txojsia tu lawm, tej ntawd yuav muaj nqis dabtsi rau nws? Yeej tsis muaj ib yam dabtsi uas nws yuav coj mus txhiv tau nws txojsia rov qab los.
40016027	Thaum Neeg Leej Tub los, nws muaj Leej Txiv lub tshwjchim ci ntsa iab, thiab nws cov timtswv yuav nrog nws los, thiab nws yuav muab nqi zog rau txhua tus raws li tes haujlwm uas lawv tau ua lawm.
40016028	Kuv qhia tseeb rau nej hais tias, cov neeg uas nyob ntawm no muaj qee leej yuav tsis tau tuag ua ntej uas lawv pom Neeg Leej Tub los ua Vajntxwv."
40017001	Tom qab ntawd rau hnub, Yexus coj Petus, Yakaunpaus thiab Yakaunpaus tus kwv Yauhas nrog Yexus mus rau saum ib lub roob siab, tsis muaj lwm tus nrog lawv mus.
40017002	Thaum lawv tabtom saib Yexus, Yexus lub cev txawm hloov hlo: Nws lub ntsejmuag ci ib yam li lub hnub, thiab nws cev ris tsho ci ntsa iab dawb paug.
40017003	Peb tug thwjtim ntawd pom Mauxes thiab Eliyas nrog Yexus tham.
40017004	Petus hais rau Yexus hais tias, "Tus Tswv, peb tuaj nyob ntawm no zoo kawg li! Yog koj pom zoo, kuv yuav ua peb lub tsev pheebsuab rau ntawm no, ib lub rau koj, ib lub rau Mauxes thiab ib lub rau Eliyas."
40017005	Thaum Petus tseem tabtom hais li ntawd, txawm muaj ib tauv huab ci dawb paug los roos lawv, thiab muaj ib lub suab hais hauv tauv huab ntawd tuaj hais tias, "Tus no yog kuv tus Tub uas kuv hlub, kuv txaus siab rau nws, nej cia li mloog nws lus."
40017006	Thaum cov thwjtim hnov lub suab ntawd, lawv ntshai kawg li, lawv txawm txhos caug ntua nyo rau hauv av.
40017007	Yexus los tuav nkaus lawv thiab hais tias, "Nej cia li sawv, tsis txhob ntshai."
40017008	Lawv tsa qhovmuag saib, tsis pom leejtwg li, tsuas pom Yexus tib leeg xwb.
40017009	Thaum lawv nqis pem roob los, Yexus txwv hais tias, "Nej tsis txhob qhia zaj uas nej pom ntawd rau leejtwg paub mus txog thaum Neeg Leej Tub sawv hauv qhov tuag rov qab los tso."
40017010	Cov thwjtim nug Yexus hais tias, "Vim li cas cov xibhwb uas qhia Vajtswv txoj Kevcai hais tias Eliyas yuav xub los?"
40017011	Yexus teb hais tias, "Eliyas yeej yuav xub los tiag, thiab nws yuav npaj txhua yam kom tiav log.
40017012	Kuv qhia rau nej hais tias, Eliyas twb los lawm, tiamsis neeg tsis paub nws, lawv thiaj ua rau nws raws li lawv siab nyiam. Lawv yuav tsimtxom Neeg Leej Tub ib yam li ntawd thiab."
40017013	Cov thwjtim totaub hais tias, qhov uas Yexus hais rau lawv ntawd, yog nws hais txog Yauhas tus uas muab neeg ua kevcai raus dej.
40017014	Thaum Yexus thiab nws peb tug thwjtim rov los txog ntawm cov neeg coob coob, txawm muaj ib tug txivneej tuaj txhos caug ntua ntawm Yexus kotaw,
40017015	thiab thov hais tias, "Tus Tswv, thov koj hlub kuv tus tub, nws qaug dabpeg thiab txomnyem kawg li. Nws pheej ntog rau hauv qhovcub thiab rau hauv dej.
40017016	Kuv coj nws tuaj rau koj cov thwjtim kho, tiamsis lawv kho tsis tau."
40017017	Yexus teb hais tias, "Cov neeg tsis ntseeg thiab tsis ncaj! Kuv tseem yuav nrog nej nyob ntev npaum li cas, thiab kuv yuav ua siab ntev rau nej mus txog hnub twg? Cia li coj tus metub los rau kuv!"
40017018	Yexus ntiab dab, ces dab txawm tawm ntawm tus metub mus, thiab tamsim ntawd tus metub txawm zoo lawm.
40017019	Tom qab ntawd Yexus cov thwjtim los cuag nws twjywm thiab nug hais tias, "Vim li cas peb ntiab tsis tau dab tawm? "
40017020	Yexus teb hais tias, "Twb yog vim nej tsis muaj kev ntseeg txaus. Kuv qhia tseeb rau nej hais tias, yog nej muaj kev ntseeg luaj lub noob zaub, nej hais rau lub roob no hais tias, 'Cia li txav ntawm no mus rau tod!' Ces lub roob ntawd yeej yuav txav mus. Nej yuav ua tau txhua yam huv tibsi! [
40017021	Tiamsis nej yuav tsum thov Vajtswv thiab yoo mov, nej thiaj ntiab tau yam dab no.] "
40017022	Thaum Yexus thiab nws cov thwjtim tuaj ua ke rau hauv lub xeev Kalilais, Yexus hais rau lawv hais tias, "Luag yuav ntes Neeg Leej Tub coj mus tsimtxom.
40017023	Luag yuav muab nws tua; tiamsis peb hnub nws yuav sawv hauv qhov tuag rov qab los." Cov thwjtim nyuaj siab kawg li.
40017024	Thaum Yexus thiab nws cov thwjtim tuaj txog hauv lub nroog Kapena-us, cov neeg uas sau se rau lub Tuamtsev los cuag Petus thiab nug hais tias, "Koj tus xibhwb puas them se rau lub Tuamtsev? "
40017025	Petus teb hais tias, "Them hos." Thaum Petus mus rau hauv tsev, Yexus txawm nug hais tias, "Ximoos, koj xav li cas? Leejtwg yog cov uas them se rau tej vajntxwv hauv ntiajteb no? Lawv cov tubki lossis lwm tus them? "
40017026	Petus teb hais tias, "Lwm tus them xwb." Yexus hais tias, "Yog li ntawd, tsis tas cov tubki yuav them li.
40017027	Tiamsis peb tsis txhob ua rau lawv ntsawv siab? Koj cia li mus nuv ntses nram Hiavtxwv. Thawj tus ntses uas koj nuv tau, koj cia li muab lub qhovncauj rua, koj yuav pom ib lub nyiaj nyob hauv. Koj nqa lub nyiaj ntawd mus them kuv se thiab koj se."
40018001	Thaum lub sijhawm ntawd cov thwjtim los cuag Yexus, thiab nug hais tias, "Leejtwg yog tus loj dua ntais saum ntuj Ceebtsheej? "
40018002	Yexus hu ib tug menyuam yaus los sawv ntawm lawv xubntiag,
40018003	thiab hais tias, "Kuv qhia tseeb rau nej hais tias, yog nej tsis hloov nej lub siab kom zoo li tug menyuam yaus no lub, ces nej yuav tsis tau mus saum ntuj Ceebtsheej.
40018004	Tus uas txo hwjchim li tus menyuam yaus no, tus ntawd yuav yog tus uas loj dua ntais nyob saum ntuj Ceebtsheej.
40018005	Tus uas lees yuav tus menyuam yaus no ntawm kuv lub npe, kuj yog tus ntawd lees yuav kuv.
40018006	"Yog leejtwg ua rau cov menyuam uas ntseeg kuv no ib tug ua txhaum, cia li muab hlua khi ib txhib zeb uas loj dai rau tus ntawd cajdab, thiab coj nws mus pov rau hauv hiavtxwv yuav zoo dua.
40018007	Lub ntiajteb no yuav raug puastsuaj, rau qhov muaj tej uas ua rau neeg ua txhaum! Yeej yuav muaj tej ntawd los, tiamsis tus uas ua kom muaj tej ntawd yuav raug kev puastsuaj!
40018008	"Yog koj txhais tes lossis koj txhais kotaw ua rau koj ua txhaum, koj cia li muab txhais ntawd txiav povtseg! Yog koj tu ib sab tes lossis ib sab kotaw, koj tau txojsia, zoo dua li koj muaj ob txhais tes lossis ob txhais kotaw, thiab muab koj pov rau hauv lub cubtawg uas cig tsis paub tuag mus ibtxhis li.
40018009	Thiab yog koj ib sab qhovmuag ua rau koj ua txhaum, koj cia li muab sab ntawd kaus povtseg! Koj muaj ib sab qhovmuag xwb, koj tau txojsia, zoo dua li koj muaj ob sab qhovmuag, thiab muab koj pov rau hauv ntujtawg.
40018010	"Nej yuav tsum ceevfaj, tsis txhob saib tsis taus cov menyuam no ib tug: Kuv qhia rau nej hais tias, cov timtswv ceebtsheej uas nyob ntawm kuv Txiv tus uas nyob saum ntuj Ceebtsheej lub xubntiag niaj hnub tsomkwm cov menyuam no. [
40018011	Qhov uas Neeg Leej Tub los, yog los nrhiav cov uas yuam kev lawm.]
40018012	"Nej xav li cas? Muaj ib tug txivneej muaj ib puas tus yaj, yog ib tug ploj lawm, nws yeej yuav tso cuaj caum cuaj tug rau pem ntav toj, thiab mus nrhiav tus uas ploj lawm.
40018013	Kuv qhia rau nej hais tias, thaum nws nrhiav tau lawm, nws zoo siab rau tus uas ploj lawm heev dua li nws zoo siab rau cuaj caum cuaj tug uas tsis ploj.
40018014	Ib yam nkaus li ntawd, nej. Leej Txiv tus uas nyob saum ntuj Ceebtsheej yeej tsis xav kom cov menyuam no ib tug puastsuaj li.
40018015	"Yog koj ib tug kwvtij ua txhaum rau koj,r koj cia li mus qhia nws qhov txhaum rau nws thaum neb ob leeg xwb. Yog nws mloog koj lus, koj yuav tau nws rov los ua koj kwvtij li qub.
40018016	Tiamsis yog nws tsis mloog koj lus, koj cia li coj ib lossis ob tug nrog koj mus, thiaj raws li Vajtswv Txojlus uas tau qhia tseg hais tias, 'Thaum koj mus qhia ib tug qhov txhaum rau nws, koj yuav tsum coj ob peb leeg nrog koj mus ua timkhawv.
40018017	Tiamsis yog nws tsis mloog lawv lus, nej cia li mus piav txhua yam qhia rau cov ntseeg. Yog nws tsis mloog cov ntseeg lus thiab, ces nej cia li suav hais tias nws yog lwm haivneeg lossis yog ib tug neeg uas sau se.
40018018	"Kuv qhia tseeb rau nej hais tias, yam twg uas nej txwv hauv ntiajteb no, Vajtswv yuav txwv yam ntawd saum ntuj ceebtsheej, thiab yam twg uas nej tso cai hauv ntiajteb no, Vajtswv yuav tso cai yam ntawd saum ntuj ceebtsheej.
40018019	"Kuv qhia ntxiv rau nej hais tias, yog nej cov uas nyob hauv ntiajteb no muaj ob leeg ua ib lub siab thov yam twg, kuv Txiv tus uas nyob saum ntuj ceebtsheej yuav pub yam ntawd rau nkawd.
40018020	Rau qhov yog muaj ob lossis peb leeg tuaj nyob ua ke qhov twg tuav kuv lub npe thov, kuv yuav nrog lawv nyob qhov ntawd."
40018021	Petus los nug Yexus hais tias, "Tus Tswv, yog kuv ib tug kwvtij pheej ua txhaum rau kuv, kuv yuav zam txim rau nws pestsawg zaus? Zam xya zaus los? "
40018022	Yexus teb hais tias, "Tsis yog xya zaus xwb, tiamsis yog xya zaus xya caum.s
40018023	Ntuj Ceebtsheej piv ib yam li ib tug vajntxwv mus txheeb nws tej ntawv saib nws cov tubtxib puas muaj leejtwg tshuav nws nqi.
40018024	Thaum nws nyuam qhuav pib txheeb, txawm muaj neeg cov ib tug tubtxib uas tshuav vajntxwv nqi ib plhom nyiaj los cuag vajntxwv.
40018025	Tus tubtxib ntawd tsis muaj nyiaj them, ces vajntxwv thiaj hais kom tus tubtxib ntawd, cia li muab nws thiab nws pojniam menyuam thiab txhua yam uas nws muaj mus muag huv tibsi, kom tau nyiaj los them nws tej nqi.
40018026	Tus tubtxib ntawd txawm txhos caug ntua ntawm vajntxwv kotaw thiab thov hais tias, 'Thov koj ua siab ntev rau kuv, kuv mam li mus nrhiav los them rau koj huv tibsi!'
40018027	Vajntxwv hlub tus tubtxib ntawd, ces vajntxwv txawm zam tej nqi huv tibsi rau nws thiab tso nws mus lawm.
40018028	"Thaum tus tubtxib ntawd tawm mus, nws mus ntsib ib tug uas yog lawv tib pab tubtxib. Tus ntawd tshuav nws nqi ib puas lub nyiaj xwb. Nws txawm ntsiab nkaus tus ntawd nyem cajpas thiab hais tias, 'Koj cia li them cov nqi uas koj tshuav kuv los rau kuv tamsim no!'
40018029	Tus ntawd txhos caug ntua thov nws hais tias, 'Thov koj ua siab ntev rau kuv, kuv mam li nrhiav los them rau koj!'
40018030	Tiamsis tus tubtxib ntawd tsis yib li, nws txawm coj tus ntawd mus kaw rau hauv tsev lojcuj, mus txog hnub uas tus ntawd them nqis tas.
40018031	Thaum nws tib pab tubtxib pom nws ua li ntawd, lawv chim heev, lawv thiaj mus qhia zaj ntawd rau vajntxwv.
40018032	Vajntxwv txawm hu tus tubtxib ntawd tuaj cuag nws thiab hais tias, 'Tus tubtxib uas siab phem! Kuv twb zam tej nujnqis uas koj tshuav kuv huv tibsi rau koj lawm, vim koj thov kuv.
40018033	Tsimnyog koj yuav tsum hlub tus tubtxib uas yog koj tib pab, ib yam li kuv twb hlub koj lawm.'
40018034	Vajntxwv chim heev, nws txawm kom luag muab tus tubtxib ntawd coj mus kaw rau hauv tsev lojcuj mus txog hnub uas tus ntawd them nqi tas."
40018035	Yexus xaus lus hais tias, "Yog nej ib leeg tsis zam txim rau ib leeg, kuv Txiv tus uas nyob saum ntuj ceebtsheej yuav ua ib yam nkaus li ntawd rau nej thiab."
40019001	Thaum Yexus qhia tej ntawd tas lawm, nws txawm tawm hauv lub xeev Kalilais mus rau nram lub xeev Yudas sab Dej Yauladees tim ub.
40019002	Muaj neeg coob coob nrog nws mus, thiab nyob qhov ntawd, nws kho lawv txhua tus zoo mob huv tibsi.
40019003	Cov Falixais qee leej tuaj cuag Yexus, lawv xav sim Yexus. Lawv nug Yexus hais tias, "Peb txoj kevcai puas pub rau ib tug txivneej twg muab nws tus pojniam nrauj, tsis hais nws ua txhaum loj lossis ua txhaum yau? "
40019004	Yexus teb hais tias, "Nej tsis tau nyeem Vajtswv Txojlus uas hais tias, thaum chivkeeb Vajtswv tau tsim txivneej thiab pojniam los?
40019005	Thiab hais tias, 'Twb yog vim li no tus tub thiaj tso nws niam nws txiv tseg, thiab mus nrog nws tus pojniam nyob, nkawd yuav koom ua ib lub cev.'
40019006	Nkawd tsis yog ob leeg lawm, tiamsis yog ib leeg xwb. Vajtswv twb muab nkawd los txis ua txij ua nkawm lawm, yog li ntawd neeg tsis txhob muab nkawd cais."
40019007	Cov Falixais rov nug Yexus hais tias, "Vim li cas Mauxes ho tso cai rau tus txivneej ua ntawv nrauj rau nws tus pojniam, ces nrauj tau? "
40019008	Yexus teb hais tias, "Qhov uas Mauxes tso cai rau nej nrauj pojniam, twb yog vim nej tawv ncauj tsis muaj neeg hais tau. Tiamsis thaum chivkeeb yeej tsis muaj li ntawd.
40019009	Kuv qhia rau nej hais tias, yog leejtwg tus pojniam tsis tau mus deev hluas nraug, nws cia li muab nrauj lawm, yog nws mus yuav dua pojniam, ces yog nws deev luag pojniam."
40019010	Cov thwjtim hais rau Yexus hais tias, "Yog yuav pojniam yuav txiv zoo li ntawd, ces tsis txhob yuav kuj zoo dua?"
40019011	Yexus teb hais tias, "Tsis yog txhua tus yuav ua tau li txojlus no qhia, tiamsis tsuas yog tus uas Vajtswv pub rau thiaj ua tau xwb.
40019012	Muaj qee leej tsis yuav pojniam, rau qhov lawv yeej zoo li ntawd thaum nruab thiab los; muaj qee leej tsis yuav, rau qhov luag ua rau lawv zoo li ntawd, thiab muaj qee leej tsis yuav, rau qhov lawv xav ua Vajtswv tes haujlwm, Yog leejtwg coj tau raws li txojlus no qhia, cia li khaws coj."
40019013	Muaj neeg coj tej menyuam yaus tuaj cuag Yexus thiab thov kom Yexus cev tes plhws cov menyuam taubhau thiab foom koob hmoov rau lawv, tiamsis cov thwjtim cem cov neeg ntawd.
40019014	Yexus hais tias, "Cia li coj cov menyuam los cuag kuv, tsis txhob txwv lawv, rau qhov Ntuj Ceebtsheej yog cov neeg uas muaj lub siab mos siab muag ib yam li cov menyuam yaus no tug."
40019015	Thaum Yexus cev tes plhws cov menyuam ntawd tas, ces Yexus txawm tawm qhov chaw ntawd mus lawm.
40019016	Muaj ib zaug, ib tug txivneej tuaj cuag Yexus thiab nug hais tias, "Xibhwb, yam twg yog yam zoo uas kuv yuav tsum ua, kuv thiaj tau txojsia ntev dhawv mus ibtxhis? "
40019017	Yexus teb hais tias, "Vim li cas koj nug kuv hais txog yam twg yog yam zoo? Tsuas muaj tib tug thiaj ua zoo xwb. Yog koj xav tau txojsia, koj yuav tsum coj raws li Vajtswv txoj Kevcai."
40019018	Nws rov nug Yexus hais tias, "Yog nqe twg? " Yexus teb hais tias, "Tsis txhob tua neeg; tsis txhob deev luag pojniam luag txiv; tsis txhob ua tubsab; tsis txhob ua timkhawv tsis tseeb.
40019019	Hwm koj niam koj txiv; thiab hlub koj tej kwvtij zejzog ib yam li koj hlub koj lub cev."
40019020	Tus hluas ntawd teb hais tias, "Tej ko, kuv twb coj txhua nqe huv tibsi lawm. Tseem tshuav yam twg uas kuv tsis tau ua thiab?"
40019021	Yexus hais rau nws hais tias, "Yog koj xav ua tus uas zoo kawg nkaus, koj cia li mus muab koj tej qhov txhia chaw muag huv tibsi, thiab muab cov nyiaj ntawd faib rau cov neeg pluag, koj thiaj yuav yog tus uas npluanuj nyob saum ntuj ceebtsheej; tom qab ntawd, koj cia li tuaj nrog kuv mus."
40019022	Thaum tus hluas ntawd hnov Yexus hais li no, nws nyuaj siab kawg thiab tawm lawm, rau qhov nws npluanuj heev.
40019023	Yexus hais rau nws cov thwjtim hais tias, "Kuv qhia tseeb rau nej hais tias, ib tug neeg npluanuj yuav mus Ntuj Ceebtsheej mas nyuaj kawg li.
40019024	Kuv hais ntxiv rau nej hais tias, ib tug ntxhuav nkag lub qhov koob tseem yoojyim dua ib tug neeg npluanuj mus rau Vajtswv lub tebchaws."
40019025	Thaum cov thwjtim hnov li ntawd, lawv xav tsis thoob li. Lawv nug hais tias, "Yog li ntawd, leejtwg thiaj yuav dim tau?"
40019026	Yexus tsa qhovmuag saib lawv thiab teb hais tias, "Neeg ua tsis tau, tiamsis Vajtswv ua tau ib puas tsav yam huv tibsi."
40019027	Ces Petus hais rau Yexus hais tias, "Peb twb tso txhua yam tseg thiab nrog koj txog tav no, peb yuav tau dabtsi? "
40019028	Yexus hais rau lawv hais tias, "Kuv qhia tseeb rau nej hais tias, thaum Neeg Leej Tub zaum saum lub zwmtxwv uas ci ntsa iab hauv lub ntiajteb tshiab, mas nej kaum ob leeg uas nrog kuv no yuav tau zaum saum kaum ob lub zwmtxwv, thiab txiav txim rau kaum ob xeem Yixalayees.
40019029	Thiab txhua tus uas tso vajtse, tso kwvtij, tso nkauj muam, tso niam txiv, tso menyuam thiab tso liaj teb tseg, vim nws ntseeg kuv, tus ntawd yuav tau tshaj ib puas npaug thiab nws yuav tau txojsia ntev dhawv mus ibtxhis.
40019030	Tiamsis muaj ntau tus uas nimno ua cov thawj yuav tau mus nyob tom tw, thiab cov uas nimno nyob tom tw yuav tau los ua cov thawj.
40020001	Ntuj Ceebtsheej piv ib yam li ib tug tswv vaj uas sawv ntxov mus nrhiav tub zog tuaj tu nws lub vaj txiv hmab.
40020002	Nws hais haum nrog cov tub zog, ib hnub twg ib lub nyiaj, ces nws txawm kom cov tub zog mus tu nws lub vaj.
40020003	Thaum cuaj teev, nws rov mus tom khw, nws pom ib cov neeg sawv ncig nquj nquas tsis muaj haujlwm ua.
40020004	Nws txawm hais rau lawv hais tias, 'Nej cia li mus tu kuv lub vaj txiv hmab, kuv yuav muab nqi zog kom tsimnyog rau nej.'
40020005	Lawv txawm mus lawm. Thaum kaum ob teev thiab thaum peb teev, nws kuj mus ua ib yam li thawj ob zaug uas nws tau ua los lawm.
40020006	Thaum yuav luag txog tsib teev, nws rov mus rau tom khw, nws pom ib cov neeg sawv ncig nquj nquas thiab. Ces nws hais rau lawv hais tias, 'Vim li cas nej tuaj nyob ib hnub dawb dawb ntawm no tsis ua dabtsi li?'
40020007	Lawv teb hais tias, 'Twb tsis muaj leejtwg ntiav peb.' Nws thiaj hais rau lawv hais tias, cNej cia li mus tu kuv lub vaj txiv hmab thiab.'
40020008	"Thaum tsaus ntuj lawm, tus tswv vaj kom tus uas saib cov tub zog mus hu cov tub zog los thiab them nqi zog rau lawv. Nws hais tias, 'Koj xub muab rau cov uas tuaj tom qab tso, koj mam li muab rau cov uas xub tuaj.'
40020009	Cov uas tuaj ua haujlwm thaum tsib teev, lawv ib leeg tau ib lub nyiaj.
40020010	Cov uas xub tuaj xav hais tias, lawv yuav tau ntau dua cov uas tuaj tom qab; tiamsis lawv ib leeg tsuas tau ib lub nyiaj thiab xwb.
40020011	Thaum muab nyiaj rau lawv tas lawm, lawv txawm yws rau tus tswv vaj hais tias,
40020012	'Cov neeg uas tuaj ua haujlwm thaum yuav tsaus ntuj, lawv nyuam qhuav ua tau ib txoos teev xwb, peb tiv tshav ua haujlwm ib hnub tsaus ntuj los koj muab rau peb npaum li koj muab rau lawv thiab xwb!'
40020013	Tus tswv vaj teb rau lawv cov ntawd ib tug hais tias, 'Phoojywg, tsis yog kuv ua tsis ncaj rau koj, koj twb yeej zoo siab ua ib hnub ib lub nyiaj lawm los sav.
40020014	Koj cia li nqa koj lub nyiaj thiab mus tsev. Kuv zoo siab muab rau tus uas tuaj tom qab npaum li uas kuv muab rau koj.
40020015	Kuv tsis muaj cai muab kuv tej nyiaj siv raws li kuv pom zoo los? Koj pom kuv muaj lub siab dawb, koj txawm khib los?' "
40020016	Yexus xaus lus hais tias, "Cov uas nimno nyob tom tw yuav tau mus ua cov thawj, thiab cov uas nimno ua cov thawj, yuav tau los nyob tom tw."
40020017	Thaum Yexus mus nram lub nroog Yeluxalees, nws coj nws kaum ob tug thwjtim nrog nws mus, thaum lawv taug kev mus, nws hais twjywm rau lawv hais tias,
40020018	"Nej ua tib zoo mloog, peb yuav mus rau nram lub nroog Yeluxalees. Nyob nrad, yuav muaj neeg ntes Neeg Leej Tub coj mus rau cov thawj ntawm cov povthawj thiab cov xibhwb uas qhia Vajtswv txoj Kevcai. Lawv yuav txiav txim coj nws mus tua povtseg,
40020019	thiab muab nws rau lwm haivneeg, lawv yuav thuam nws thiab ua saib tsis taus nws, muab nws nplawm thiab muab nws ntsia rau saum ntoo khaublig; thiab peb hnub nws yuav sawv hauv qhov tuag rov qab los."
40020020	Xenpedais tus pojniam coj nws ob tug tub tuaj cuag Yexus. Nws txhos caug ntua ntawm Yexus kotaw thiab thov ib yam ntawm Yexus.
40020021	Yexus nug nws hais tias, "Koj xav tau dabtsi?" Nws teb hais tias, "Thov koj coglus rau kuv hais tias, thaum koj los ua Vajntxwv lawm, koj yuav pub kuv ob tug tub, ib tug zaum ntawm koj sab xis thiab ib tug zaum ntawm koj sab laug."
40020022	Yexus teb hais tias, "Yam uas neb thov ntawd, neb tsis totaub. Lub khob uas kuv yuav haus, neb puas haus taus? " Nkawd teb hais tias, "Wb haus taus."
40020023	Yexus hais rau nkawd hais tias, "Neb yeej yuav haus taus lub khob uas kuv haus, tiamsis qhov uas neb ib leeg yuav zaum ntawm kuv sab xis thiab ib leeg yuav zaum ntawm kuv sab laug, kuv tsis muaj cuabkav muab rau neb. Ob lub chaw ntawd, kuv Txiv npaj rau leejtwg, tus ntawd thiaj tau xwb."
40020024	Thaum cov thwjtim kaum leej hnov li ntawd, lawv chim rau nkawd.
40020025	Yexus hu cov thwjtim los ua ke thiab hais rau lawv hais tias, "Nej twb paub lawm hais tias, cov nomtswv uas kav tebchaws muaj hwjchim loj dua cov pejxeem, thiab lawv yuam kom cov pejxeem ua raws li lawv hais.
40020026	Tiamsis nej cov tsis txhob ua li ntawd. Yog nej cov leejtwg xav ua tus hlob, tus ntawd yuav tsum ua nej tus tubtxib;
40020027	thiab yog nej cov leejtwg xav ua tus thawj, tus ntawd yuav tsum ua nej tus qhev.
40020028	Ib yam li Neeg Leej Tub, nws los nws tsis tau kom leejtwg tu nws, tiamsis nws los tu sawvdaws thiab muab nws txojsia los txhiv ntau leej."
40020029	Thaum Yexus thiab nws cov thwjtim tabtom tawm hauv lub nroog Yelikaus mus, muaj neeg coob coob raws nws qab mus.
40020030	Muaj ob tug txivneej digmuag zaum ntawm ntug kev hnov hais tias Yexus taug kev tuaj, ces nkawd txawm hu nrov nrov hais tias, "Daviv tus Tub! Thov koj hlub wb!"
40020031	Cov neeg coob coob ntawd cheem nkawd hais tias neb tsis txhob hais lus, tiamsis nkawd hajyam hu nrov hais tias, "Daviv tus Tub! Thov koj hlub wb!"
40020032	Yexus txawm nres thiab hu nkawd los cuag nws, nws nug nkawd hais tias, "Neb xav kom kuv pab neb dabtsi? "
40020033	Nkawd teb hais tias, "Tus Tswv, thov koj kho wb ob lub qhovmuag kom pom kev!"
40020034	Yexus hlub nkawd, nws txawm cev tes mus kov nkawd ob lub qhovmuag; ces tamsim ntawd nkawd txawm pom kev, thiab nkawd nrog Yexus mus.
40021001	Thaum Yexus thiab nws cov i X thwjtim mus yuav txog lub nroog Yeluxalees, lawv mus txog ntawm lub zos Npefakhes uas nyob ntawm roob txiv ntoo roj. Yexus txawm txib ob tug thwjtim ua ntej mus
40021002	thiab qhia nkawd hais tias, "Neb cia li ncaj nraim mus rau hauv lub zos uas nyob tom neb hauv ntej, thaum neb mus txog neb yuav pom ob niamtub neesluav khi cia qhov ntawd. Neb cia li daws thiab cab los rau kuv.
40021003	Yog muaj leejtwg nug neb, neb cia li teb hais tias, 'Tus Tswv^ xav siv'; ces tus ntawd yuav cia neb cab los tamsim ntawd."
40021004	Muaj li no kom tiav raws li tus cev Vajtswv lus tau qhia tseg lawm hais tias,
40021005	"Cia li qhia rau cov neeg uas nyob hauv lub nroog Xi-oos hais tias nej tus vajntxwv tabtom los cuag nej! Nws txo hwjchim thiab caij ib tug menyuam neesluav los."
40021006	Ob tug thwjtim txawm mus ua raws li Yexus qhia.
40021007	Nkawd thiaj cab tau ob niamtub neesluav los, nkawd hle nkawd ob lub tsho ntev los pua tus menyuam neesluav nraubqaum rau Yexus caij.
40021008	Cov neeg coob coob uas nrog Yexus mus ntawd, muaj ibtxhia hle lawv tej tsho los pua kev, thiab ibtxhia txiav nplooj ntoos los pua kev.
40021009	Cov neeg coob coob uas mus ua Yexus ntej thiab cov uas raws Yexus qab qw nrov nrov hais tias, "Cia li qhuas Daviv tus Tub! Thov Vajtswv foom koob hmoov rau tus uas Vajtswv txib los! Cia li qhuas Vajtswv tus uas nyob saum ntuj ceebtsheej!"
40021010	Thaum Yexus mus txog hauv lub nroog Yeluxalees lawm, cov neeg uas nyob hauv lub nroog, ras zom zaws thiab sib nug hais tias, "Tus no yog leejtwg? "
40021011	Cov neeg coob coob ntawd teb hais tias, "Tus no yog Yexus uas yog ib tug cev Vajtswv lus, nws tuaj pem lub nroog Naxales uas nyob hauv lub xeev Kalilais tuaj."
40021012	Yexus mus rau ntawm lub Tuamtsev, thiab ntiab cov neeg uas tuaj ua lag ua luam ibncig ntawm lub Tuamtsev tawm mus. Nws muab cov neeg pauv nyiaj tej rooj thiab cov neeg uas muag nquab tej rooj zaum ntxeev pes hlo.
40021013	Yexus hais rau lawv hais tias, "Vajtswv Txojlus sau tseg hais tias, 'Sawvdaws yuav hu kuv lub Tuamtsev hais tias, yog lub tsev uas thov Vajtswv.' Tiamsis nej muab ua qhov chaw rau tubsab nkaum!"
40021014	Muaj cov neeg digmuag thiab cegtawv tuaj cuag Yexus hauv lub Tuamtsev, thiab Yexus kho lawv txhua tus zoo huv tibsi.
40021015	Thaum cov thawj ntawm cov povthawj thiab cov xibhwb uas qhia Vajtswv txoj Kevcai pom tej txujci tseemceeb uas Yexus ua ntawd, thiab hnov cov menyuam yaus uas tuaj nyob hauv lub Tuamtsev qw hais tias, "Cia li qhuas Daviv tus Tub!" Ces lawv chim kawg li.
40021016	Lawv hais rau Yexus hais tias, "Koj tsis hnov tej lus uas cov menyuam ntawd hais los? " Yexus teb hais tias, "Kuv hnov. Nej tsis tau nyeem Vajtswv Txojlus uas hais tias, 'Koj twb cob cov menyuam yaus thiab cov menyuam mos liab kom paub qhuas Vajtswv lawm los.' "
40021017	Yexus txawm ncaim lawv thiab tawm hauv lub nroog mus pw tom lub zos Npethanis lawm.
40021018	Hnub tom qab thaum sawv ntxov, Yexus taug kev rov mus rau tom lub nroog, nws tshaib plab.
40021019	Nws pom ib tsob txiv ncuavpias nyob ntawm ntug kev, nws txawm mus saib, tiamsis tsis pom muaj txiv li, tsuas muaj nplooj xwb. Yexus hais rau tsob ntoo hais tias, "Txij no mus koj yuav tsis tau txi txiv ib zaug li lawm!" Tamsim ntawd tsob txiv ncuavpias txawm cia li qhuav lawm.
40021020	Thaum cov thwjtim pom li ntawd lawv xav tsis thoob thiab hais tias, "Ua li cas tsob txiv ncuavpias no yuav tuag sai ua luaj li ntawd? "
40021021	Yexus teb hais tias, "Kuv qhia tseeb rau nej hais tias, yog nej ntseeg tiag tiag, neJ yeej muaj cuabkav ua tau ib yam li kuv ua rau tsob txiv ncuavpias no. Tsis tas li ntawd xwb, yog nej hais rau lub roob no hais tias, 'Cia li txav lawm nram dej hiavtxwv,' ces lub roob yeej yuav mus raws li nej hais.
40021022	Yog nej ntseeg tiag, nej thov yam twg, nej yuav tau yam ntawd."
40021023	Yexus rov mus rau hauv lub Tuamtsev; thaum nws tabtom qhia, cov thawj ntawm cov povthawj thiab cov txwjlaug txawm tuaj nug Yexus hais tias, "Ua li cas koj muaj cai tuaj ua tej no? Leejtwg tso cai rau koj? "
40021024	Yexus teb lawv hais tias, "Kuv yuav nug nej ib los, yog nej teb tau, kuv mam li qhia rau nej paub hais tias yog vim li cas kuv muaj cai ua tej no.
40021025	Leejtwg tso cai rau Yauhas muab neeg ua kevcai raus dej, Vajtswv lossis neeg? " Lawv txawm sib tham hais tias, "Yog peb teb hais tias, 'Vajtswv kom Yauhas ua,' nws yuav hais rau peb hais tias, 'Vim li cas nej ho tsis ntseeg Yauhas tej lus?'
40021026	Yog peb teb hais tias, 'Neeg kom Yauhas ua,' Peb ntshai nyob tsam cov pejxeem ho ua phem rau peb, rau qhov sawvdaws yeej paub hais tias Yauhas yog ib tug cev Vajtswv lus."
40021027	Yog li ntawd, lawv thiaj teb Yexus hais tias, "Peb tsis paub!" Yexus hais rau lawv hais tias, "Yog li ntawd, kuv yuav tsis qhia rau nej paub hais tias yog leejtwg tso cai rau kuv ua tej no thiab.
40021028	"Nej xav li cas? Muaj ib tug txivneej muaj ob tug tub. Leej txiv mus hais rau tus tub hlob hais tias, 'Metub, hnub no koj mus tu kuv lub vaj txiv hmab.'
40021029	Tus tub teb hais tias, 'Kuv tsis mus.' Tiamsis tom qab ntawd nws txawm mus lawm.
40021030	Leej txiv ho mus hais rau tus tub yau ib yam li ntawd thiab. Tus tub yau teb hais tias, 'Txiv, kuv mam li mus.' Tiamsis nws tsis mus.
40021031	Ob tug tub no, tus twg yog tus uas mloog leej txiv lus? " Lawv teb hais tias, "Yog tus tub hlob." Yexus hais rau lawv hais tias, "Kuv qhia rau nej hais tias, cov neeg sau se thiab cov niamntiav yuav xub tau mus rau hauv Vajtswv lub Tebchaws ua ntej nej.
40021032	Rau qhov Yauhas tus uas muab neeg ua kevcai raus dej twb los qhia txojkev ncaj ncees rau nej, tiamsis nej tsis ntseeg, tsuas yog cov neeg sau se thiab cov niamntiav thiaj ntseeg xwb. Txawm yog nej pom li ntawd los nej tsis tso nej tej kev txhaum tseg thiab los ntseeg nws tej lus."
40021033	Yexus hais tias, "Nej mloog, kuv yuav qhia ib zaj lus pivtxwv rau nej. Muaj ib tug tswv vaj, nws xov tau ib lub vaj thiab cog txiv hmab rau hauv, nws khawb ib lub qhov tsuam txiv hmab thiab ua lub chaw tsomfaj zov. Nws muab tso rau ib cov neeg tu sib faib cov txiv, ces nws txawm mus rau lwm tebchaws lawm.
40021034	Thaum txog lub caij de txiv hmab, nws txawm txib nws cov tubtxib mus sau cov txiv hmab uas yog nws tug los rau nws.
40021035	Tiamsis cov neeg uas tu lub vaj txawm muab tus tswv cov tubtxib ntes, muab ib tug ntaus, muab ib tug tua thiab muab pobzeb ntaus ib tug.
40021036	Tus tswv txib dua ib cov tubtxib coob dua thawj pab mus, cov neeg uas tu lub vaj kuj ua phem rau cov tubtxib ntawd ib yam nkaus li thawj zaug thiab.
40021037	Thaum kawg tus tswv vaj txib nws tus tub mus cuag lawv. Nws xav hais tias, 'Lawv yuav hwm kuv tus tub.'
40021038	Tiamsis thaum cov neeg uas tu lub vaj pom tus tswv tus tub tuaj, lawv sib tham hais tias, 'Tus no yog tus tswv vaj tus tub, peb cia li muab nws tua povtseg, peb thiaj tau nws lub vaj!'
40021039	Lawv txawm ntes kiag nws, muab nws thawb mus rau sab ntug vaj nraud thiab muab nws tua povtseg."
40021040	Yexus nug hais tias, "Thaum tus tswv vaj rov qab los, nws yuav ua li cas rau cov neeg uas tu lub vaj ntawd? "
40021041	Lawv teb hais tias, "Nws yuav muab cov neeg siab phem uas tu lub vaj ntawd tua povtseg huv tibsi, thiab muab lub vaj ntawd rau lwm cov tu. Thaum txog lub caij faib txiv hmab, lawv yuav faib cov uas yog nws tug rau nws."
40021042	Yexus hais rau lawv hais tias, "Nej tsis tau nyeem Vajtswv Txojlus uas hais tias, 'Lub pobzeb uas cov kws ua tsev muab povtseg, lub ntawd twb los ua lub thawj lawm. Qhov no yog tus Tswv ua; peb pom li ntawd, peb xav tsis thoob li!' "
40021043	Yexus hais ntxiv hais tias, "Kuv qhia rau nej hais tias, Vajtswv yuav muab nws lub Tebchaws tshem tawm ntawm nej mus rau ib haivneeg uas mloog Vajtswv lus. [
40021044	Yog leejtwg ntog tsoo lub pobzeb ntawd, tus ntawd lub cev yuav tawg tas, yog lub pobzeb ntawd poob los tsoo leejtwg, tus ntawd lub cev yuav ntsoog tas huv tibsi.]"
40021045	Thaum cov thawj ntawm cov povthawj thiab cov Falixais hnov tej lus pivtxwv uas Yexus qhia ntawd, lawv paub hais tias yog Yexus hais txog lawv.
40021046	Ces lawv txawm xav ntes Yexus tamsim ntawd, tiamsis lawv ntshai cov pejxeem, rau qhov sawvdaws yeej paub hais tias Yexus yog ib tug cev Vajtswv lus.
40022001	Yexus hais dua ob peb zaj lus md mm pivtxwv rau sawvdaws mloog hais tias,
40022002	"Ntuj Ceebtsheej piv ib yam li ib tug vajntxwv yuav nyab rau nws tus tub thiab noj tshoob.
40022003	Vajntxwv txawm txib nws cov tubtxib mus hu cov qhua uas nws twb caw lawm kom tuaj nrog nws noj tshoob, tiamsis tsis muaj leejtwg tuaj li.
40022004	Nws thiaj txib dua ib pab tubtxib mus hais rau cov qhua uas nws twb caw lawm hais tias, 'Kuv rooj tshoob, kuv twb npaj txhij lawm. Kuv tej sam nyuj thiab kuv tej menyuam nyuj rog rog, kuv twb tua thiab ua siav tas lawm, nej cia li tuaj noj!'
40022005	Tiamsis cov qhua ntawd tsis muaj leejtwg quavntsej li, nyias txawm mus ua nyias haujlwm tas lawm: Tus mus ua teb los muaj, tus mus ua luam los muaj,
40022006	dua li tej tseem ntes cov tubtxib ntawd, muab lawv ntaus thiab muab tua povtseg.
40022007	Vajntxwv chim heev; nws txawm txhij nws cov tubrog mus muab cov neeg tua neeg ntawd tua povtseg, thiab muab lawv lub nroog hlawv tas huv tibsi.
40022008	Vajntxwv txawm hu nws cov tubtxib los thiab hais rau lawv hais tias, 'Kuv rooj tshoob, kuv twb npaj txhij lawm, tiamsis cov neeg uas kuv caw ntawd, lawv tsis tsimnyog tuaj noj.
40022009	Nej cia li mus rau tom tej kev loj, nej ntsib leejtwg los hu kom lawv cia li tuaj noj kuv rooj tshoob no.'
40022010	Ces cov tubtxib txawm tawm mus rau tom tej kev, tej neeg uas lawv ntsib, tsis hais tus zoo tus phem los lawv hu kom tuaj huv tibsi; sawvdaws tuaj nyob puv nkaus vajntxwv tsev.
40022011	"Thaum vajntxwv los saib cov qhua uas tuaj, nws pom ib tug txivneej uas hnav ris tsho tsis phim rooj tshoob.
40022012	Vajntxwv nug hais tias, Thoojywg, koj twb tsis hnav cev ris tsho ua tshoob, ua li cas koj ho tuaj hauv no?' Tiamsis tus ntawd hais tsis taus ib los li.
40022013	Vajntxwv txawm hais rau vajntxwv cov tubtxib hais tias, 'Nej cia li muab tus ntawd pav tes pav taw, thiab muab nws pov rau sab nraud qhov uas tsaus ntuj nti. Nyob qhov ntawd nws yuav quaj qw tom hniav qawv.' "
40022014	Yexus xaus lus hais tias, "Cov neeg uas tau hu lawm muaj coob, tiamsis cov uas xaiv tau muaj tsawg."
40022015	Cov Falixais txawm tawm mus sablaj hais tias, lawv yuav nug li cas, Yexus thiaj hais txhaum.
40022016	Lawv txib lawv cov thawj qee leej thiab Helauj cov qee leej tuaj cuag Yexus thiab nug hais tias, "Xibhwb, peb paub hais tias koj yog tus ncaj ncees, thiab qhia Vajtswv Txojlus tseeb rau neeg, koj tsis xaiv leejtwg ntsejmuag li, txawm yog lawv yuav nyiam thiab tsis nyiam los xij.
40022017	Koj qhia rau peb saib, koj xav li cas? Yog peb them se rau Xixas puas txhaum peb txoj kevcai los tsis txhaum? "
40022018	Yexus twb paub lawv lub siab xav phem lawm, nws thiaj hais rau lawv hais tias, "Cov niag neeg ntsejmuag ncaj siab nkhaus! Nej tuaj sim kuv ua dabtsi?
40022019	Cia li muab lub nyiaj uas yuav coj mus them se ntawd los rau kuv saib!" Lawv txawm muab lub nyiaj rau Yexus,
40022020	Yexus nug lawv hais tias, "Lub ntsejmuag thiab lub npe uas sau rau ntawm lub nyiaj no yog leejtwg lub? "
40022021	Lawv teb hais tias, "Yog Xixas lub." Yexus hais rau lawv hais tias, "Yam uas yog Xixas li, cia li muab rau Xixas thiab yam uas yog Vajtswv li, cia li muab rau Vajtswv."
40022022	Thaum lawv hnov '. ntawd, lawv xav tsis thoob li; ces lawv tawm tso Yexus tseg thiab khiav lawm.
40022023	Tib hnub ntawd cov Xadukais qee leej tuaj cuag Yexus. Lawv yog cov uas tsis ntseeg hais tias, neeg yuav sawv hauv qhov tuag rov qab los.
40022024	Lawv nug Yexus hais tias, "Xibhwb, Mauxes hais tias yog tus txiv tuag thaum nws tus pojniam tsis tau muaj menyuam, nws tus kwv yuav tsum yuav tus niamtij, tus tijlaug thiaj muaj xeebntxwv.
40022025	Yav tas los hauv peb lub zos no muaj xya leej kwvtij. Tus tijlaug yuav pojniam, tiamsis tseem tsis tau muaj menyuam, nws txawm tuag lawm, tso tus pojniam rau tus kwv yuav.
40022026	Thaum tseem tsis tau muaj menyuam tus kwv txawm tuag lawm thiab. Tus kwv peb mus txog tus kwv xya, lawv puavleej ua ib yam nkaus li ntawd, thiab lawv tuag tas huv tibsi.
40022027	Thaum kawg los tus pojniam ntawd tuag lawm thiab.
40022028	Yog li ntawd, hnub uas cov neeg tuag sawv rov qab los, tus pojniam ntawd yuav yog tus twg tus pojniam? Rau qhov lawv puavleej tau yuav nws huv tibsi lawm."
40022029	Yexus teb lawv hais tias, "Nej xav yuam kev lawm! Rau qhov nej tsis totaub Vajtswv Txojlus thiab tsis paub Vajtswv lub hwjchim.
40022030	Thaum cov neeg uas tuag lawm sawv rov qab los, lawv yuav zoo ib yam li cov timtswv uas nyob saum ntuj ceebtsheej, lawv tsis yuav pojniam tsis yuav txiv lawm.
40022031	Nej tsis tau nyeem zaj uas Vajtswv tsa cov neeg tuag sawv rov qab los los? Vajtswv twb qhia rau nej lawm hais tias,
40022032	'Kuv yog Anplahas tus Vajtswv, Ixaj tus Vajtswv thiab Yakhauj tus Vajtswv.' Vajtswv tsis yog cov neeg tuag tus Vajtswv, tiamsis yog cov neeg ciaj tus Vajtswv."
40022033	Thaum cov neeg coob coob hnov tej uas Yexus qhia ntawd, lawv xav tsis thoob li.
40022034	Thaum cov Falixais hnov hais tias cov Xadukais tsis muaj lus teb tau Yexus li, lawv txawm tuaj ua ke sablaj,
40022035	muaj ib tug xibhwb qhia Vajtswv txoj Kevcai uas nyob hauv lawv pab ntawd, nws xaub Yexus hais tias,
40022036	"Xibhwb, Vajtswv txoj Kevcai nqe twg yog nqe uas tseemceeb dua ntais huv tibsi? "
40022037	Yexus teb hais tias, " 'Hlub tus Tswv uas yog nej tus Vajtswv kom kawg siab kawg ntsws, kawg plab kawg plawv thiab kawg nej lub dag lub zog.'
40022038	Nqe no thiaj yog nqe uas tseemceeb dua ntais.
40022039	Thiab nqe ob uas tseemceeb hais li no hais tias: 'Hlub koj tej kwvtij zejzog ib yam li koj hlub koj lub cev.'
40022040	Mauxes txoj Kevcai thiab cov cev Vajtswv lus tej lus qhia puavleej nyob tagnrho hauv ob nqe no."
40022041	Thaum cov Falixais tabtom sablaj ua ke, Yexus nug lawv hais tias,
40022042	"Nej xav li cas txog tus Mexiyas? Nws yog leejtwg tus tub?" Lawv teb hais tias, "Nws yog Daviv tus tub."
40022043	Yexus rov nug lawv hais tias, "Yog li cas Vaj Ntsujplig tshoov Daviv siab, kom Daviv hu nws hais tias, Tus Tswv' ? Daviv hais tias,
40022044	'Tus Tswv hais rau kuv tus Tswv hais tias, koj cia li los zaum ntawm kuv sab xis mus txog thaum kuv muab koj cov yeebncuab los rau koj tsuj.'
40022045	Daviv twb hu nws hais tias, 'Tus Tswv,' yuav ua li cas hais tau tias, tus Mexiyas yog Daviv tus tub? "
40022046	Tsis muaj leejtwg teb taus Yexus ib los li. Txij li hnub ntawd los, tsis muaj leejtwg kam nug Yexus li lawm.
40023001	Tom qab ntawd Yexus hais rau cov neeg coob coob thiab nws cov thwjtim hais tias,
40023002	"Cov xibhwb uas qhia Vajtswv txoj Kevcai thiab cov Falixais yog cov uas muaj cuabkav txhais Mauxes txoj Kevcai.
40023003	Yog li ntawd, nej yuav tsum mloog lawv lus thiab ua raws li tej lus uas lawv qhia, tiamsis tsis txhob xyaum ua raws li lawv ua; rau qhov lawv tsis ua raws li lawv qhia.
40023004	Lawv muab tej nra hnyav los nog rau sawvdaws ris, tiamsis lawv twb tsis kam cev lawv tus ntivtes mus pab thiab tej nra ntawd li.
40023005	Lawv ua yam twg lawv xav ua kom sawvdaws qhuas lawv xwb. Lawv xaws tej lub hnab me me ntim Vajtswv Txojlus, muab pav rau ntawm lawv hauvpliaj thiab ntawm lawv tej cajnpab, lawv hnav tej tsho ntev ntev uas ntxhoo kab lws!v
40023006	Thaum muaj rooj noj rooj haus thiab thaum lawv mus rau hauv tej tsev sablaj, lawv mus xaiv zaum lub chaw zoo xwb.
40023007	Thaum lawv mus tom tej khw, lawv nyiam kom sawvdaws hwm lawv thiab hu lawv hais tias, 'Xibhwb.'
40023008	Tsis txhob cia leejtwg hu nej hais tias 'Xibhwb,' rau qhov nej sawvdaws puavleej yog kwvtij huv tibsi, thiab nej tsuas muaj tib tug xibhwb xwb.
40023009	Cov neeg uas nyob hauv ntiajteb no, nej tsis txhob hu leejtwg hais tias, 'Txiv,' rau qhov nej tsuas muaj tib leeg Txiv tus uas nyob saum ntuj ceebtsheej xwb.
40023010	Thiab tsis txhob cia leejtwg hu nej hais tias, 'Tus Tswv,' rau qhov nej tsuas muaj tib tug Tswv uas yog tus Mexiyas xwb.
40023011	Nej cov leejtwg xav ua tus hlob, tus ntawd yuav tsum ua nej sawvdaws qhev.
40023012	Tus uas tsav hwjchim, Vajtswv yuav txo tus ntawd lub hwjchim, thiab tus uas txo hwjchim, Vajtswv yuav tsav tus ntawd lub hwjchim.
40023013	"Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Rau qhov nej kaw qhovrooj tsis pub leejtwg mus Ntuj Ceebtsheej. Txawm yog nej los nej twb tsis mus hauv, thiab cov uas xav mus los nej tseem txwv tsis pub lawv mus. [
40023014	Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Nej txeeb cov pojntsuam tej vajtse los ua nej tug, thiab ua txuj thov Vajtswv ntev ntev, kom sawvdaws qhuas nej. Vim li ntawd nej yuav raug txim hnyav dua sawvdaws!] w
40023015	"Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Nej caij nkoj hla dej Hiavtxwv mus thoob tebchaws nrhiav kom tau ib tug los coj nej txoj kevcai; tiamsis thaum nej nrhiav tau lawm, nej ua rau tus ntawd tsimnyog poob rau hauv ntujtawg tshaj nej ob npaug!
40023016	"Cov neeg digmuag uas coj lwm tus kev, nej yuav raug kev puastsuaj! Nej qhia hais tias, 'Yog leejtwg tuav txog lub Tuamtsev coglus, yog nws tsis ua raws li nws coglus los tau; tiamsis yog nws tuav txog tej nyiaj kub uas nyob hauv lub Tuamtsev coglus, nws yuav tsum ua raws li nws tau coglus tseg lawm.'
40023017	Cov neeg digmuag uas ruam! Yam twg tseemceeb dua? Tej kub lossis lub Tuamtsev uas ua rau tej kub ntawd tseemceeb?
40023018	Thiab nej tseem qhia hais tias, 'Yog leejtwg tuav txog tej thaj fij coglus, nws tsis ua raws li nws coglus los tau. Tiamsis yog nws tuav txog tej khoom fij uas nyob saum lub thaj coglus, nws yuav tsum ua raws li nws tau coglus lawm.'
40023019	Cov neeg digmuag! Yam twg tseemceeb dua? Tej khoom fij uas nyob saum lub thaj lossis lub thaj uas ua rau tej khoom ntawd muaj nqis?
40023020	Yog li ntawd, thaum leejtwg tuav txog lub thaj fij uas rau tej khoom uas fij rau Vajtswv, yog nws tuav txog lub thaj thiab cov khoom fij uas nyob saum lub thaj huv tibsi;
40023021	Thiab thaum leejtwg tuav txog lub Tuamtsev coglus, ces yog tuav txog lub Tuamtsev thiab tus Vajtswv uas nyob hauv lub Tuamtsev ntawd coglus;
40023022	thiab thaum leejtwg tuav txog lub ntuj coglus, ces yog nws tuav txog lub zwmtxwv thiab tus uas nyob saum lub zwmtxwv ntawd coglus.
40023023	"Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Nej muab tej txujlom, tsis hais pumhub, zaub txhwb thiab xyab txhob, ib feem kaum rau Vajtswv, tiamsis nej tsis ua raws li tej lus tseemceeb uas Vajtswv txoj Kevcai qhia kom neeg ua ncaj ncees, muaj kev hlub thiab ua lub siab ncaj. Tsimnyog nej ua raws li tej lus qhia no, thiab tsis txhob tso lwm nqe tseg.
40023024	Cov neeg dig muag uas coj lwm tus kev! Tus yoov poob rau hauv cov dej uas nej yuav haus, nej tseem muab lim huv tibsi, tiamsis nej twb nqos ib tug ntxhuav lawm nej tsis paub!
40023025	"Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Nej ibtxwm ntxuav tais ntxuav khob sab nraud kom huv huv, tiamsis sab hauv puv nkaus tej kev phem kev qias thiab siab hlob.
40023026	Cov Falixais uas digmuag! Yog nej xub ntxuav tais ntxuav khob sab hauv kom huv lawm, ces sab nraud yeej yuav huv thiab.
40023027	"Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Nej zoo ib yam li lub ntxa uas pleev hmoov sib sab nraud dawb paug, tiamsis sab hauv puv nkaus pobtxha neeg tuag thiab tsw lwj ntxiag xwb.
40023028	Nej zoo ib yam nkaus li ntawd, sawvdaws saib sab nraud, sawvdaws xav hais tias, nej yog neeg zoo, tiamsis nej yog neeg ntsejmuag ncaj siab nkhaus thiab ua txhaum.
40023029	"Cov xibhwb uas qhia Vajtswv txoj Kevcai thiab cov Falixais uas ntsejmuag ncaj siab nkhaus, nej yuav raug kev puastsuaj! Nej txhim cov cev Vajtswv lus tej ntxa zoo nkauj heev, thiab ua rau tej pejthuam uas neeg puab nco txog cov neeg ncaj ncees thaum ub, kom zoo nkauj.
40023030	Thiab nej hais tias, yog peb nyob tiam uas peb cov yawgkoob nyob, peb yuav tsis nrog lawv tua cov cev Vajtswv lus.
40023031	Nej hais li ntawd, kuj yog nej lees hais tias, nej yog cov uas tua cov cev Vajtswv lus ntawd cov xeebntxwv ntag!
40023032	Yog li ntawd, nej cia li ua tej uas nej cov yawgkoob tau ua lawm kom tiav!
40023033	Cov niag nab, thiab nab cov menyuam! Nej xav hais tias, nej yuav tsis raug txiav txim thiab yuav tsis poob mus rau hauv ntujtawg no los?
40023034	Kuv qhia tseeb rau nej hais tias, kuv yuav txib cov uas cev Vajtswv lus, cov neeg muaj tswvyim thiab ib cov xibhwb tuaj qhia nej; nej yuav muab qee leej tua povtseg, muab qee leej ntsia rau saum ntoo khaublig, muab qee leej nplawm hauv tej tsev sablaj thiab ntiab lawv khiav ib lub nroog mus rau ib lub nroog.
40023035	Vim li ntawd, nej yuav tau ris cov neeg uas tua cov uas tsis tau ua txhaum lub txim. Txij thaum Anpees tus uas tsis muaj txim raug tua los txog thaum nej tua Npelekhiyas tus tub Xakhaliyas ntawm lub Tuamtsev thiab lub thaj fij kis nruab nrab.
40023036	Kuv qhia tseeb rau nej hais tias, cov neeg tiam no yuav tau ris cov neeg uas tua neeg ntawd lub txim huv tibsi!
40023037	"Yeluxalees, Yeluxalees! Koj muab cov uas cev Vajtswv lus tua povtseg, koj muab pobzeb ntaus cov tubtxib uas Vajtswv txib los qhia koj! Muaj ntau zaus kuv twb yuav muab koj cov pejxeem los puag, ib yam li tus pojqaib cuab nws cov menyuam los puag rau hauv nws ob sab qab tis, tiamsis koj tsis cia kuv ua li ntawd!
40023038	Nimno koj lub Tuamtsev yuav raug muab tso tseg nyob qhuav nquas cia.
40023039	Kuv qhia rau koj hais tias, txij no mus, koj yuav tsis pom kuv mus txog hnub uas koj hais tias, 'Thov Vajtswv foom koob hmoov rau tus uas Vajtswv txib los.' "
40024001	Thaum Yexus tabtom tawm ntawm lub Tuamtsev mus, nws cov thwjtim txawm taw tes kom Yexus saib tej tsev uas nyob ibncig lub Tuamtsev.
40024002	Yexus hais tias, "Yog tiag, nej twb pom tej tsev no lawm? tiamsis kuv qhia tseeb rau nej hais tias, tej pobzeb uas muab sib dhos ua ke ntawd txhua lub yuav pluam nyias nyob nyias tas huv tibsi."
40024003	Thaum Yexus nyob pem lub Roob Txiv Ntoo Roj, nws cov thwjtim los cuag nws twjywm thiab nug hais tias, "Thov koj qhia rau peb saib thaum twg mam li muaj tej no, thiab yuav muaj yam twg qhia rau peb paub hais tias, twb txog lub sijhawm uas koj yuav los thiab lub ntiajteb yuav kawg."
40024004	Yexus teb hais tias, "Nej yuav tsum ceevfaj, tsis txhob pub leejtwg dag ntxias tau nej yuam kev.
40024005	Yuav muaj ntau leej tuav kuv lub npe dag ntxias nej hais tias, 'Kuv yog tus Mexiyas!' thiab lawv yuav dag ntxias ntau leej yuam kev.
40024006	Nej yuav hnov suab ntaj suab riam nyob ze nej thiab yuav hnov tej tebchaws uas nyob deb ua tsov ua rog; nej tsis txhob poob siab, yeej yuav xub muaj tej ntawd, tiamsis tej ntawd tsis tau qhia hais tias twb txog lub sijhawm ntiajteb kawg lawm.
40024007	Ib lub tebchaws yuav sawv tawmtsam ib lub tebchaws; thiab ib haivneeg yuav sawv tawmtsam ib haivneeg. Yuav muaj kev tshaib kev nqhis thiab av yuav qeeg txhua qhov.
40024008	Tej ntawd zoo ib yam li tus pojniam uas nyuam qhuav pib mob plab yuav yug menyuam.
40024009	"Thaum ntawd yuav muaj neeg ntes nej coj mus tsimtxom thiab muab nej tua povtseg. Txhua haivneeg yuav ntxub nej, vim nej yog cov uas ntseeg kuv.
40024010	Lub sijhawm ntawd yuav muaj ntau leej tso kev ntseeg tseg; lawv ib leeg yuav ntxeev siab rau ib leeg thiab ib leeg yuav ntxub ib leeg.
40024011	Yuav muaj cov cevlus cuav coob leej dag ntxias kom neeg coob leej yuam kev.
40024012	Thaum tej kev phem huam loj heev, sawvdaws yuav tsis txawj sib hlub lawm.
40024013	Tiamsis tus uas ua siab ntev mus txog hnub kawg, tus ntawd yuav dim.
40024014	Thaum muaj neeg mus qhia Txojmoo Zoo uas hais txog Ntuj Ceebtsheej mus thoob qab ntuj thiab ua timkhawv rau txhua haivneeg paub lawm, ces thaum ntawd twb yuav txog lub sijhawm kawg.
40024015	"Nej yuav pom luag muab yam uas 'Phem Kawg Nkaus' tso rau hauv qhov chaw dawbhuv, raws li Daniyees tus uas cev Vajtswv lus tau hais tseg lawm. (Tus uas nyeem zaj no, cia li totaub!)
40024016	"Thaum ntawd cov neeg uas nyob hauv lub xeev Yudas, cia li khiav mus rau pem tej roob.
40024017	Tus uas nyob nraum zoov, tsis txhob mus nqa ib yam dabtsi hauv tsev.
40024018	Tus uas nyob tom teb, tsis txhob rov los nqa nws lub tsho ntev.
40024019	Lub sijhawm ntawd, tej pojniam uas suab menyuam thiab cov pojniam uas muaj menyuam mos noj mis yuav txomnyem kawg li!
40024020	Nej cia li thov Vajtswv pab kom nej tsis txhob tau khiav lub caij ntuj no lossis Hnub Xanpataus!
40024021	Rau qhov lub sijhawm ntawd sawvdaws yuav txomnyem kawg nkaus, txij thaum chivkeeb los txog niaj hnub no yeej tsis tau muaj kev txomnyem npaum li zaug no. Thiab yav tom ntej yuav tsis muaj li zaum no lawm.
40024022	Tiamsis Vajtswv twb txiav hnub txiav nyoog kom luv lawm. Yog nws tsis ua li ntawd yeej yuav tsis muaj ib tug dim li. Qhov uas Vajtswv txiav hnub txiav nyoog kom luv li ntawd yog vim nws hlub haivneeg uas nws tau xaiv cia lawm.
40024023	"Thaum ntawd yog leejtwg hais rau nej hais tias, 'Nej saib, tus Mexiyas nyob ntawm no!' lossis hais tias, 'Nws nyob tod!' los nej tsis txhob ntseeg tus ntawd tej lus.
40024024	Rau qhov yuav muaj tus Mexiyas cuav thiab tej cevlus cuav los ua tej txujci tseemceeb ntxias Vajtswv haivneeg, saib puas yuav ntxias tau kom lawv yuam kev.
40024025	Nej yuav tsum nco ntsoov tej lus uas kuv twb qhia rau nej no lawm.
40024026	"Yog leejtwg hais rau nej hais tias, 'Nej saib, nws nyob tom roob mojsab qhua!' Nej tsis txhob mus saib lossis lawv hais tias, 'Nej saib, nws nkaum ntawm no!' Nej tsis txhob ntseeg.
40024027	Rau qhov hnub uas Neeg Leej Tub los, yuav zoo ib yam li xob laim tim sab hnubtuaj ci mus txog rau tim sab hnubpoob.
40024028	"Cev tuag nyob qhov twg, dav npoj yuav sau nthwv los rau qhov ntawd.
40024029	"Lub sijhawm uas tej kev txomnyem ntawd dhau lawm, lub hnub yuav tsaus, lub hli yuav tsis ci, tej hnubqub saum ntuj yuav poob los, thiab txhua yam uas muaj hwjchim nyob saum nruab ntug yuav ua zog koog tas huv tibsi.
40024030	Thaum ntawd nej yuav pom ib lub cim tshwm saum nruab ntug qhia hais tias Neeg Leej Tub yuav los. Txhua haivneeg hauv qab ntuj no yuav quaj nyiav ntsoog qees thaum lawv pom Neeg Leej Tub nrog nws lub tshwjchim uas ci ntsa iab thiab nws lub hwjchim los saum ntuj los.
40024031	Nws yuav txib nws cov timtswv tshuab raj tshuab xyu nrov nrov hu. Lawv yuav mus sau cov neeg uas nws xaiv cia lawm txhua nrho plaub ceg kaum ntuj, sab ntuj tim no mus txog sab ntuj tim ub los nyob ua ke.
40024032	"Nej saib tsob txiv ncuavpias qhia li cas. Thaum nws tej ceg rov ntsuab thiab pib hlav nplooj mos nyoos, nej paub hais tias twb yuav txog lub caij ntuj nag.
40024033	Ib yam nkaus li ntawd, thaum nej pom tej ntawd, nej yuav paub hais tias nws twb los ze ntawd qhovrooj lawm.x
40024034	Kuv qhia tseeb rau nej hais tias thaum cov neeg tiam no tseem tuag tsis taus tas, twb xub muaj tej ntawd lawm.
40024035	Lub ntuj thiab lub ntiajteb yuav ploj mus, tiamsis kuv tej lus yuav tsis muaj ib los poob li.
40024036	"Tiamsis hnub ntawd thiab lub sijhawm ntawd tsis muaj leejtwg paub, txawm yog cov timtswv ceebtsheej lossis Neeg Leej Tub los yeej tsis paub li; tsuas yog Leej Txiv tib leeg thiaj paub xwb.
40024037	Lub sijhawm uas Neeg Leej Tub los yuav zoo ib yam li tej uas tshwmsim rau tiam Nau-es nyob.
40024038	Thaum dej tseem tsis tau los nyab ntiajteb, sawvdaws ua noj ua haus, ua tshoob ua kos mus txog hnub uas Nau-es nce mus rau hauv lub nkoj;
40024039	lawv tsis paub mus txog thaum dej los nyab thiab kuav lawv mus tas huv tibsi li cas, ces thaum Neeg Leej Tub los yuav zoo ib yam li ntawd.
40024040	Lub sijhawm ntawd muaj ob tug txivneej ua haujlwm ua ke tom teb, yuav coj ib tug mus tseg ib tug cia.
40024041	Muaj ob tug pojniam zom zeb ua ke. yuav coj ib tug mus tseg ib tug cia.
40024042	Nej yuav tsum ceevfaj zov tos, rau qhov nej tsis paub lub sijhawm uas nej tus Tswv yuav los.
40024043	Nej yeej paub hais tias, yog tus tswv tsev xub paub hais tias, thaum twg tubsab yuav tuaj, nws yeej yuav zov tos tsis pub tubsab los tau rau hauv nws tsev.
40024044	Yog li ntawd, nej yuav tsum zov tos, rau qhov Neeg Leej Tub yuav los lub sijhawm uas nej tsis ceevfaj.
40024045	"Tus tubtxib uas ncaj thiab muaj tswvyim, tus tswv yuav tsa nws ua tus loj uas saib tus tswv cov tubtxib, thiab thaum txog sijhawm noj, tus ntawd yuav ua tus faib zaub faib mov rau cov tubtxib noj.
40024046	Thaum tus tswv rov los pom tus tubtxib ntawd tabtom ua tej haujlwm no, ces tus tubtxib ntawd yuav tau ntsejmuag!
40024047	Kuv qhia tseeb rau nej hais tias, tus tswv yuav tsa tus tubtxib ntawd ua tus saib tus tswv tej qhov txhia chaw.
40024048	Tiamsis yog tus tubtxib muaj lub siab phem, thiab xav hais tias tshuav ntev kuv tus tswv mam rov los,
40024049	ces nws txawm muab cov tubtxib ntaus thiab mus nrog cov neeg quav cawv noj haus ua ke.
40024050	Nws tsis paub hnub twg thiab lub sijhawm twg, nws tus tswv yuav los, nws thiaj tsis ceevfaj.
40024051	Tus tswv yuav muab tus tubtxib ntawd hlais ua tej daim, thiab muab nws pov mus nrog cov neeg uas ntsejmuag ncaj siab nkhaus nyob.z Lawv yuav quaj tom hniav qawv qhov ntawd.
40025001	"Lub sijhawm ntawd Ntuj Ceebtsheej piv ib yam li kaum tus hluas nkauj uas taws teeb mus tos tus nraug vauv.
40025002	Tsib tug tsis muaj tswvyim thiab tsib tug muaj tswvyim.
40025003	Cov uas tsis muaj tswvyim, lawv nqa teeb, tiamsis tsis npaj nroj txhab.
40025004	Cov uas muaj tswvyim, lawv nqa teeb thiab ib leeg npaj ib hwj nroj nqa mus.
40025005	Twb lig lig lawm tus nraug vauv pheej tsis txawj tuaj, ces cov hluas nkauj txawm tsaug zog ncaws nruj nris.
40025006	"Thaum txog ib tag hmo txawm muaj ib lub suab hu nrov nrov hais tias, 'Tus nraug vauv tuaj lawm! Cia li tawm tuaj tos nws!'
40025007	Kaum tus hluas nkauj txawm sawv huv tibsi, thiab nyias kho nyias lub teeb kom cig.
40025008	Ces tsib tus uas tsis muaj tswvyim hais rau tsib tus uas muaj tswvyim hais tias, 'Thov muab nej cov roj faib mentsis rau peb, rau qhov peb cov teeb roj tas lawm twb yuav tuag.'
40025009	Tsib tug uas muaj tswvyim teb hais tias, 'Tsis tau, nyob tsam tsis txaus rau peb thiab nej. Nej cia li mus nrhiav yuav tom khw rau nej.'
40025010	Thaum tsib tug uas tsis muaj tswvyim tabtom mus yuav roj lawm; tus nraug vauv txawm tuaj txog. Tsib tug muaj tswvyim uas twb xub npaj roj tseg lawm, txawm nrog tus nraug vauv mus noj tshoob hauv tsev, thiab kaw qhovrooj rau lawm.
40025011	"Tom qab ntawd tsib tug hluas nkauj uas tsis muaj tswvyim rov los txog. Lawv txawm hu hais tias, 'Tus tswv, tus tswv! Thov qhib qhovrooj rau peb!'
40025012	Tus nraug vauv teb hais tias, 'Kuv tsis paub nej!' "
40025013	Yexus xaus lus hais tias, "Nej yuav tsum ceevfaj, rau qhov nej tsis paub hnub twg thiab lub sijhawm twg yuav muaj li ntawd.
40025014	"Ntuj Ceebtsheej piv ib yam li ib tug txivneej yuav mus rau lwm tebchaws; nws hu nws cov tubtxib los, thiab kom lawv saib nws tej vajtse thiab tej qhov txhia chaw.
40025015	Nws muab tsib caug choj nyiaj rau ib tug, nees nkaum choj rau ib tug, thiab kaum choj rau ib tug raws li lawv muaj tswvyim coj mus siv ua lag ua luam. Ces nws txawm mus lawm.
40025016	Tus tubtxib uas tau tsib caug choj, tamsim ntawd nws txawm coj mus ua luam, thiab nws tsam tsib caug choj ntxiv.
40025017	Tus tubtxib uas tau nees nkaum choj, kuj coj mus ua luam tsam nees nkaum choj ntxiv.
40025018	Tiamsis tus tubtxib uas tau kaum choj, nws txawm muab nws tus tswv cov nyiaj coj mus faus av tseg.
40025019	"Tom qab ntawd ntev loo, cov tubtxib ntawd tus tswv rov qab los txheeb saib lawv ib leeg tsam pestsawg choj.
40025020	Tus tubtxib uas tau tsib caug choj txawm nqa tsib caug choj uas nws tsam los hais tias, 'Tus Tswv, koj muab tsib caug choj rau kuv, koj saib kuv tsam tsib caug choj thiab.'
40025021	Tus tswv hais tias, 'Zoo heev, koj yog tus tubtxib uas zoo thiab ncaj ncees! Tej yam me me uas koj saib, koj ua ncaj, kuv yuav tsa koj ua tus saib yam uas loj. Koj cia li los nrog kuv nyob kaj siab lug!'
40025022	"Tus tubtxib uas tau nees nkaum choj, txawm los hais tias, 'Tus tswv, koj muab nees nkaum choj rau kuv, koj saib kuv tsam nees nkaum choj thiab.'
40025023	Tus tswv hais tias, 'Zoo heev, koj yog tus tubtxib uas zoo thiab ncaj ncees! Tej yam me me uas koj saib, koj ua ncaj. Kuv yuav tsa koj ua tus saib yam uas loj. Koj cia li los nrog kuv nyob kaj siab lug!
40025024	"Tus tubtxib uas tau kaum choj txawm los hais rau tus tswv hais tias, 'Tus Tswv, kuv paub hais tias koj yog ib tug neeg tsiv heev; koj ibtxwm hlais tej uas tsis yog koj cog, thiab sau tej uas tsis yog koj tseb.
40025025	Kuv ntshai, kuv thiaj coj koj cov nyiaj mus faus av tseg. Koj saib, koj cov nyiaj nyob ntawm no.'
40025026	"Tus tswv hais tias, 'Tus tubtxib uas siab phem thiab tubnkeeg! Koj twb paub hais tias kuv ibtxwm hlais tej uas tsis yog kuv cog, thiab sau tej uas tsis yog kuv tseb.
40025027	Ua li cas koj tsis muab kuv cov nyiaj mus tso rau hauv txhab nyiaj, thaum kuv rov los, kuv thiaj tau kuv cov nyiaj thiab tau paj ntxiv?
40025028	Nej cia li muab cov nyiaj ntawm nws coj mus ntxiv rau tus uas muaj ib puas choj.
40025029	Rau qhov txhua tus uas muaj lawm, yuav muab ntxiv kom lawv muaj nplua mias; tiamsis tus uas tsis muaj, txawm yog nws muaj mentsis xwb los yuav muab rho ntawm nws mus.
40025030	Cia li muab tus tubtxib uas tsis tsimtxiaj no pov rau sab nraum qhov uas tsaus ntuj nti, nws yuav quaj tom hniav qawv qhov ntawd.'
40025031	"Thaum Neeg Leej Tub los ua Vajntxwv, tagnrho cov timtswv ceeb-tsheej yuav nrog nws los, thiab nws yuav zaum saum nws lub zwmtxwv uas ci ntsa iab.
40025032	Txhua haivneeg hauv qab ntuj yuav tuaj sib sau ua ke rau ntawm nws xubntiag, thiab nws yuav muab sawvdaws cais ua ob pab, ib yam li tus tswv yug yaj muab pab yaj cais tawm ntawm pab tshis mus.
40025033	Nws yuav kom cov neeg ncaj ncees los nyob ntawm nws sab xis, thiab kom cov neeg uas tsis ncaj ncees los nyob ntawm nws sab laug.
40025034	Thaum ntawd Vajntxwv yuav hais rau cov neeg uas nyob ntawm nws sab xis hais tias, 'Nej cov uas tau kuv Txiv txoj koob hmoov, nej cia li los kav lub tebchaws uas twb npaj rau nej thaum tsim lub ntiajteb los lawm.
40025035	Thaum kuv tshaib plab, nej pub mov rau kuv noj, thaum kuv nqhis dej; nej pub dej rau kuv haus; thaum kuv tuaj ua qhua, nej hu kuv los hauv nej tsev.
40025036	Thaum kuv tsis muaj ris tsho hnav; nej muab rau kuv hnav. Thaum kuv muaj mob, nej tuaj tu kuv. Thaum kuv raug kaw rau hauv tsev lojcuj, nej tuaj saib kuv!.'
40025037	"Thaum cov neeg ncaj ncees hnov li ntawd, lawv yuav teb hais tias, 'Tus Tswv, thaum twg peb pom koj tshaib plab, thiab muab mov rau koj noj lossis pom koj nqhis dej, muab dej rau koj haus?
40025038	Thaum twg koj tuaj ua qhua, peb hu koj los hauv peb tsev lossis pom koj tsis muaj ris tsho hnav, thiab peb muab rau koj hnav?
40025039	Thaum twg peb pom koj muaj mob lossis raug kaw hauv tsev lojcuj, thiab peb tuaj saib koj?'
40025040	Vajntxwv yuav teb hais tias, 'Kuv qhia tseeb rau nej hais tias, thaum uas nej tau pab kuv cov kwvtij no ib tug, txawm yog tus ntawd muaj hwjchim yau dua cov los nej tseem pab nws thiab, qhov uas nej pab tus ntawd, twb yog nej pab kuv ntag!'
40025041	"Thiab nws hais rau cov uas nyob ntawm nws sab laug hais tias, 'Nej cov uas raug Vajtswv foom tsis zoo. Nej cia li khiav ntawm kuv mus rau hauv lub cubtawg uas cig tsis paub tuag mus ibtxhis uas twb npaj tseg rau dab Ntxwgnyoog thiab nws cov tubtxib mus nyob lawm!
40025042	Thaum kuv tshaib plab, nej tsis pub mov rau kuv noj; thaum kuv nqhis dej, nej tsis pub dej rau kuv haus;
40025043	thaum kuv tuaj ua qhua, nej tsis hu kuv los hauv nej tsev. Thaum kuv tsis muaj ris tsho hnav, nej tsis muab rau kuv hnav; thaum kuv muaj mob thiab raug kaw rau hauv tsev lojcuj, nej tsis tuaj tu thiab saib kuv.'
40025044	"Lawv yuav teb nws hais tias, 'Tus Tswv, thaum twg peb pom koj tshaib plab, nqhis dej, tuaj ua qhua lossis tsis muaj ris tsho hnav, thiab raug kaw rau hauv tsev lojcuj, peb tsis pab koj? '
40025045	Tus Vajntxwv yuav teb lawv hais tias, 'Kuv qhia tseeb rau nej hais tias, qhov uas nej tsis pab cov neeg no tus uas yau dua cov, ces yog nej tsis pab kuv ntag.'
40025046	Cov neeg ntawd yuav raug txim mus ibtxhis li, tiamsis cov neeg ncaj ncees yuav tau txojsia ntev dhawv mus ibtxhis tsis kawg."
40026001	Thaum Yexus qhia tej no rau lawv tas lawm, nws hais rau cov thwjtim hais tias,
40026002	"Nej twb paub lawm hais tias, tshuav ob hnub xwb txog lub caij ua Kevcai Hla Dhau, thiab luag yuav muab Neeg Leej Tub coj mus ntsia rau saum ntoo khaublig."
40026003	Cov thawj ntawm cov povthawj thiab cov txwjlaug tuaj ua ke sablaj hauv tus Povthawj Hlob Kaiyafas tsev,
40026004	nrhiav kev yuav ntes Yexus twjywm coj mus tua povtseg.
40026005	Lawv hais tias, "Peb tsis txhob ntes nws thaum sawvdaws tabtom ua kevcai, nyob tsam tej pejxeem yuav ntxhov."
40026006	Thaum Yexus nyob hauv Ximoos, tus uas thaud mob ruas ib zaug lawm lub tsev tom lub zos Npethanis.
40026007	Thaum Yexus tabtom noj mov muaj ib tug pojniam nqa ib hwj roj tsw qab uas kim heev tuaj hliv rau Yexus taubhau.
40026008	Thaum cov thwjtim pom li ntawd, lawv tsis txaus siab thiab hais tias, "Ua li cas muab cov roj tsw qab ntawd nkim povtseg?
40026009	Yog muab hwj roj ntawd muag yuav tau nyiaj ntau, thiab muab cov nyiaj ntawd mus pub rau cov neeg pluag kuj zoo dua!"
40026010	Yexus twb paub tej uas lawv hais ntawd lawm, nws hais rau lawv hais tias, "Ua li cas nej ua rau tus pojniam no nyuaj siab? Qhov uas nws ua rau kuv ntawd yog qhov zoo.
40026011	Yeej yuav muaj cov neeg pluag nrog nej nyob mus li, tiamsis kuv yuav tsis nrog nej nyob mus ib simneej.
40026012	Qhov uas tus pojniam no hliv roj tsw qab rau kuv lub cev, twb yog nws tu kuv lub cev cia rau hnub uas faus kuv.
40026013	Kuv qhia tseeb rau nej hais tias, qhov uas tus pojniam no ua yuav nrov ncha mus rau hauv qab ntuj no txhua qhov uas muaj neeg mus qhia Txojmoo Zoo, kom sawvdaws nco txog tes haujlwm uas tus pojniam no tau ua lawm."
40026014	Tom qab ntawd, Yexus kaum ob tug thwjtim, tus uas hu ua Yudas Ixakali-us txawm mus cuag cov thawj ntawm cov povthawj,
40026015	thiab nug hais tias, "Yog kuv muab Yexus rau nej, nej yuav muab dabtsi rau kuv?" Lawv txawm suav tau peb caug lub nyiaj rau nws.
40026016	Txij hnub ntawd los Yudas txawm nrhiav sijhawm muab Yexus rau lawv.
40026017	Thawj hnub uas lawv ua Kevcai Noj Ncuav tsis xyaw Keeb, cov thwjtim txawm los cuag Yexus thiab nug nws hais tias, "Koj xav kom peb mus npaj pluas hmo uas ua Kevcai Hla Dhau rau koj noj qhov twg? "
40026018	Yexus teb hais tias, "Nej cia li mus cuag ib tug txivneej uas nyob hauv nroog thiab hais rau nws hais tias, 'Xibhwb hais tias, kuv lub sijhawm los ze lawm; kuv thiab kuv cov thwjtim yuav los ua Kevcai Hla Dhau hauv koj tsev.' "
40026019	Cov thwjtim txawm mus npaj pluag mov ua Kevcai Hla Dhau raws li Yexus hais rau lawv lawm.
40026020	Thaum tsaus ntuj, Yexus thiab kaum ob tug thwjtim zaum noj mov.
40026021	Thaum lawv tabtom noj mov, Yexus hais tias, "Kuv qhia rau nej hais tias, nej cov uas nyob ntawm no muaj ib tug yuav ntxeev siab rau kuv."
40026022	Thaum cov thwjtim hnov li ntawd, lawv nyuaj siab heev, lawv nyias taus nyias nug Yexus hais tias, "Tus Tswv, koj hais li ko, puas yog koj hais kuv? "
40026023	Yexus teb hais tias, "Tus uas nrog kuv koom ntsw ib lub tais, tus ntawd yog tus uas yuav ntxeev siab rau kuv.
40026024	Neeg Leej Tub yuav tuag raws li Vajtswv Txojlus sau tseg hais txog nws, tiamsis tus uas ntxeev siab rau Neeg Leej Tub, nws yuav raug kev puastsuaj! Yog nws tsis txhob yug los kuj yuav zoo dua!"
40026025	Yudas tus uas ntxeev siab rau Yexus, nug hais tias, "Xibhwb, koj hais li ko puas yog koj hais kuv? " Yexus teb hais tias, "Koj hais yog lawm."
40026026	Thaum lawv tseem noj mov Yexus txawm muab ib lub ncuav los thiab ua Vajtswv tsaug, nws muab lub ncuav ntawd ntais cev rau cov thwjtim thiab hais tias, "Lub ncuav no yog kuv lub cev, nej cia li txais mus noj."
40026027	Tom qab ntawd Yexus muab ib khob cawv txiv hmab los, thiab ua Vajtswv tsaug, nws muab khob cawv txiv hmab ntawd cev rau lawv thiab hais tias, "Nej txhua tus cia li txais mus haus,
40026028	khob cawv txiv hmab no, yog kuv cov ntshav uas ua lub homthawj nias rau Vajtswv Txojlus cog tseg. Kuv cov ntshav no yuav ntws los ntxuav ntau leej tej kev txhaum huv tibsi mus.
40026029	Kuv qhia rau nej hais tias, kuv yuav tsis haus cov cawv txiv hmab no mus txog hnub uas kuv nrog nej haus cov cawv txiv hmab tshiab hauv kuv Txiv lub Tebchaws."
40026030	Thaum lawv hu ib zaj nkauj tas, lawv txawm tawm mus rau pem Roob Txiv Ntoo Roj lawm.
40026031	Yexus hais rau cov thwjtim hais tias, "Hmo no nej txhua tus yuav khiav tas huv tibsi tso kuv tseg, rau qhov Vajtswv Txojlus sau tseg lawm hais tias, 'Vajtswv yuav tua tus tswv yug yaj, thiab pab yaj yuav tawg nyias khiav nyias tas huv tibsi.'
40026032	Tiamsis thaum kuv sawv hauv qhov tuag rov qab los lawm, kuv yuav ua nej ntej mus pem Kalilais."
40026033	Petus teb hais tias, "Txawm yog sawvdaws tso koj tseg tas lawm los kuv yuav tsis tso koj tseg li!"
40026034	Yexus hais rau Petus hais tias, "Kuv qhia rau koj hais tias, hmo no thaum qaib tsis tau qua, koj yuav hais peb zaug hais tias, koj tsis paub kuv."
40026035	Petus teb hais tias, "Txawm yog kuv yuav nrog koj tuag los kuv yeej yuav tsis hais tias, kuv tsis paub koj li!" Thiab tagnrho cov thwjtim puavleej hais ib yam nkaus.
40026036	Yexus nrog nws cov thwjtim mus rau ntawm qhov chaw uas hu ua Khexemanes, nws hais rau cov thwjtim hais tias, "Nej nyob ntawm no, kuv yuav mus thov Vajtswv tod."
40026037	Yexus txawm coj Petus thiab Xenpedais ob tug tub nrog nws mus. Yexus nyuaj siab thiab ntxhov siab kawg li,
40026038	thiab nws hais rau lawv hais tias, "Kuv nyuaj siab thiab ntxhov siab kawg li, twb yuav tuag, nej cia li nrog kuv nyob ntawm no tsis txhob tsaug zog."
40026039	Yexus mus tom ntej mentsis, ces nws txhos caug ntua rau hauv av thiab thov Vajtswv hais tias, "Kuv Txiv, yog koj pom zoo, thov koj tshem lub khob no ntawm kuv mus! Txawm yog li cas los thov koj tsis txhob ua raws li kuv lub siab nyiam, tiamsis cia ua raws li koj lub siab nyiam xwb!"
40026040	Thaum Yexus rov los rau ntawm peb tug thwjtim, nws pom lawv tsaug zog tas lawm; nws hais rau Petus hais tias, "Nej twb yoo tsis taus dab ntub nrog kuv nyob ib txoos teev li los?
40026041	Nej yuav tsum ceevfaj thiab thov Vajtswv pab, kev sim siab thiaj yuav ntxias tsis tau nej. Lub siab mas kub lug, tiamsis cev nqaij daim tawv qaug zog kawg li."
40026042	Yexus rov mus thov Vajtswv dua zaum ob hais tias, "Kuv Txiv, yog koj tsis pom zoo muab lub khob no tshem ntawm kuv mus, yuav cia kuv haus xwb, ces cia ua raws li koj lub siab nyiam."
40026043	Yexus rov los dua thiab pom cov thwjtim tsaug zog tas lawm; lawv rua tsis taus qhovmuag li.
40026044	Yexus rov mus thov Vajtswv zaum peb, nws hais ib yam li thawj ob zaug.
40026045	Yexus rov qab los thiab hais rau cov thwjtim hais tias, "Nej tseem yuav tsaug zog thiab so kom txaus tso los? Nimno twb txog lub sijhawm uas Neeg Leej Tub yuav raug ntes coj mus rau cov neeg txhaum txais tes lawm.
40026046	Nej cia li sawv peb mus. Nej saib, tus neeg uas ntxeev siab rau kuv twb tuaj txog lawm! "
40026047	Thaum Yexus tseem tabtom hais li ntawd, Yudas uas yog ib tug ntawm kaum ob tug thwjtim txawm tuaj txog. Muaj ib pab neeg coob coob nqa ntaj nqa qws nrog nws tuaj. Pab ntawd yog cov thawj ntawm cov povthawj thiab cov txwjlaug tso tuaj.
40026048	Tus uas ntxeev siab rau Yexus, nws xub qhia rau cov neeg coob coob ntawd lawm hais tias, "Kuv nwj tus twg, ces yog tus ntawd ntag; nej cia li ntes nws!"
40026049	Thaum Yudas tuaj txog, nws ncaj nraim mus rau ntawm Yexus thiab hais tias, "Nyob zoo, xibhwb." Ces nws txawm nwj kiag Yexus.
40026050	Yexus teb hais tias, "Phoojywg, koj yuav ua dabtsi cia li ua nrawm nroos." Cov neeg ntawd txawm sau nthwv los ntes Yexus, thiab tuav nws ruaj ruaj.
40026051	Cov neeg uas nrog Yexus nyob ntawd muaj ib tug rho hlo nws rab ntaj los tib ntag rau tus Povthawj Hlob ib tug qhev sab pobntseg xis tu nrho.
40026052	Yexus hais rau tus ntawd hais tias, "Koj cia li muab koj rab ntaj ntxig rov rau hauv hnab, rau qhov txhua tus uas siv ntaj yeej yuav tuag rau hniav ntaj.
40026053	Koj tsis paub hais tias, yog kuv thov kuv Txiv, nws yeej yuav txib nws cov timtswv coob dua kaum ob pawg txhiabb los pab kuv tamsim no los?
40026054	Tiamsis yog kuv ua li ntawd, yuav tsis tiav raws li Vajtswv Txojlus uas hais tias yuav tsum muaj li no."
40026055	Thaum ntawd, Yexus hais rau cov neeg coob coob ntawd hais tias, "Nej nqa ntaj nqa qw tuaj ntes kuv, ib yam li kuv yog tubsab los? Kuv niaj hnub nyob hauv lub Tuamtsev qhia nej, ua li cas nej ho tsis ntes kuv?
40026056	Tiamsis yeej yuav muaj li no thiaj tiav raws li Vajtswv tej lus uas cov cev Vajtswv lus tau sau tseg lawm." Ces cov thwjtim txawm khiav tas lawm thiab tso Yexus tseg.
40026057	Cov neeg uas ntes Yexus, coj Yexus mus rau tom tus Povthawj Hlob Kaiyafas tsev, cov xibhwb uas qhia Vajtswv txoj Kevcai thiab cov txwjlaug twb tuaj ua ke sablaj qhov ntawd lawm.
40026058	Tiamsis Petus raws Yexus qab nrug deb deb, nws mus txog ntawm lub tshavpuam ntawm tus Povthawj Hlob lub tsev, ces nws txawm mus nrog cov neeg uas zov tus Povthawj Hlob lub tsev nyob ua ke nraum tshavpuam, tos saib luag yuav ua li cas rau Yexus.
40026059	Cov thawj ntawm cov povthawj thiab tagnrho cov nomtswv nrhiav lus nkaug Yexus, lawv thiaj tau kev muab Yexus tua povtseg.
40026060	Txawm yog muaj ntau leej tuaj ua timkhawv dag los lawv nrhiav tsis tau lus nkaug Yexus. Thaum kawg muaj ob tug txivneej los
40026061	nkaug hais tias, "Nws hais tias, kuv yuav rhuav lub Tuamtsev thiab peb hnub, kuv yuav ua kom tau ib lub tshiab."
40026062	Tus Povthawj Hlob txawm sawv tsees nug Yexus hais tias, "Nkawd nkaug koj li ntawd, koj tsis muaj lus teb li los?"
40026063	Tiamsis Yexus tsis teb ib los li. Tus Povthawj Hlob rov hais rau Yexus hais tias, "Koj cia li tuav Vajtswv tus uas muaj sia nyob lub npe coglus hais tias, koj yog tus Mexiyas uas yog Vajtswv tus Tub."
40026064	Yexus teb hais tias, "Koj hais yog lawm. Tiamsis kuv hais rau nej sawvdaws tias, txij no mus nej yuav pom Neeg Leej Tub nyob ntawm Vajtswv tus uas muaj hwjchim loj kawg nkaus sab xis, thiab nrog huab nrog cua los saum ntuj los! "
40026065	Ces tus Povthawj Hlob txawm dua rhe nws lub tsho thiab hais tias, "Nws hais lus saib tsis taus Vajtswv! Tsis tas peb yuav mus nrhiav timkhawv ntxiv! Nej twb hnov nws tej lus ntawd lawm!
40026066	Nej xav li cas? " Lawv teb hais tias, "Nws ua txhaum lawm, tsimnyog muab nws tua povtseg."
40026067	Lawv txawm nto qaubncaug rau Yexus ntsejmuag thiab ntaus nws; thiab cov uas xuas tawgncuav rau Yexus,
40026068	lawv hais tias, "Tus Mexiyas, koj sim twv saib yog leejtwg ntaus koj! "
40026069	Thaum Petus tseem zaum ntawm tshavpuam, tus Povthawj Hlob ib tug ntxhais qhev txawm tuaj hais rau Petus hais tias, "Koj yog ib tug uas ibtxwm nrog Yexus tus uas yog neeg Kalilais los sav."
40026070	Tiamsis Petus tsis lees li, nws tabmeeg hais rau sawvdaws hais tias, "Qhov uas koj hais ko kuv tsis paub li."
40026071	Petus txawm mus rau tom roojvag, ho muaj dua ib tug ntxhais qhev pom Petus, thiab nws hais rau cov txivneej uas nyob ntawd hais tias, "Tus no yog tus uas ibtxwm nrog Yexus tus uas yog neeg Naxales ntag."
40026072	Petus rov tsis lees dua thiab nws twv hais tias, "Kuv tsis paub tus txivneej ntawd!"
40026073	Tom qab ntawd mentsis, cov neeg uas sawv ntawd, txawm los hais rau Petus hais tias, "Koj yeej yog lawv cov ib tug tiag, rau qhov koj lub suab hais zoo ib yam li lawv!"
40026074	Petus txawm twv hais tias, "Kuv tsis paub tus txivneej ntawd. Yog kuv dag thov Vajtswv rau txim rau kuv!" Tamsim ntawd qaib txawm qua,
40026075	ces Petus txawm nco dheev txog tej lus uas Yexus hais rau Petus hais tias, "Thaum qaib tsis tau qua, koj yuav hais peb zaug hais tias, koj tsis paub kuv." Petus txawm tawm mus rau sab nraud, thiab quaj tu siab kawg li.
40027001	Thaum sawv ntxov, cov thawj ntawm cov povthawj thiab cov txwjlaug txawm sablaj pom zoo hais tias, lawv yuav coj Yexus mus tua povtseg.
40027002	Lawv muab saw hlau khi Yexus, thiab coj mus rau Philaj uas yog cov neeg Loos tus tswvxeev.
40027003	Thaum Yudas tus uas ntxeev siab rau Yexus hnov hais tias, luag txiav txim rau Yexus lawm, nws tu siab heev, rau qhov nws ua txhaum lawm. Ces nws txawm nqa peb caug lub nyiaj rov qab mus rau cov thawj ntawm cov povthawj thiab cov txwjlaug.
40027004	Nws hais tias, "Qhov uas kuv muab ib tug neeg tsis tau ua txhaum rau luag tua, yog kuv ua txhaum lawm!" Lawv teb hais tias, "Peb tsis nrog koj paub, ntawd yog koj haujlwm xwb! "
40027005	Yudas txawm muab cov nyiaj ntawd pov rau hauv lub Tuamtsev; ces nws txawm mus dai cajdab tuag lawm.
40027006	Cov thawj ntawm cov povthawj thiaj khaws cov nyiaj ntawd thiab hais tias, "Yog yuav muab cov nyiaj no tso rau hauv lub txhab nyiaj hauv lub Tuamtsev, yuav txhaum kevcai, rau qhov cov nyiaj no yog nqi ntshav."
40027007	Thaum lawv sablaj pom zoo lawm, lawv txawm muab cov nyiaj ntawd mus yuav tus Kws Puab Laujkaub Av Thaj Teb, cia ua toj ntxas faus lwm haivneeg.
40027008	Twb yog vim li ntawd sawvdaws thiaj hu thaj teb ntawd hais tias "Teb Ntshav" los txog niaj hnub no.
40027009	Tej no muaj kom tiav raws li Yelemis uas yog tus cev Vajtswv lus tau qhia tseg lawm hais tias, "Cov Yixalayees twb hais haum lawm hais tias, ib tug neeg nqi taubhau tsuas yog peb caug lub nyiaj xwb.
40027010	Lawv thiaj muab cov nyiaj ntawd mus yuav tus kws puab laujkaub av thaj teb, raws li tus Tswv tau hais rau kuv lawm."
40027011	Thaum Yexus sawv ntawm cov neeg Loos tus tswvxeev xubntiag, nws nug Yexus hais tias, "Koj puas yog cov Yudais tus vajntxwv? " Yexus teb hais tias, "Yog li koj hais."
40027012	Tiamsis thaum cov thawj ntawm cov povthawj thiab cov txwjlaug nkaug Yexus, Yexus tsis teb lawv ib los li.
40027013	Philaj thiaj hais rau Yexus hais tias, "Koj tsis hnov tej lus uas lawv nkaug koj li los?"
40027014	Tiamsis Yexus tsis teb ib los li, tus tswvxeev xav tsis thoob, xyov yog ua li cas Yexus thiaj tsis teb.
40027015	Raws li ibtxwm, txhua xyoo thaum txog lub caij ua Kevcai Hla Dhau, cov neeg Loos tus tswvxeev yuav tsum tso ib tug neeg raug txim raws li cov pejxeem thov. Lawv thov tus twg, nws tso tus ntawd.
40027016	Thaum ntawd muaj ib tug txivneej raug txim hu ua Yexus Npalanpas uas sawvdaws yeej paub nws zoo.
40027017	Thaum cov pejxeem tuaj ua ke coob coob, Philaj txawm nug lawv hais tias, "Nej xav kom kuv tso tus twg rau nej? Tso tus Yexus Npalanpas lossis tso Yexus tus uas hu ua Mexiyas?"
40027018	Philaj paub hais tias lawv khib, lawv thiaj ntes Yexus coj tuaj rau nws.
40027019	Thaum Philaj nyob ntawm lub rooj hais plaub, Philaj tus pojniam txib neeg tuaj hais rau Philaj hais tias. "Koj tsis txhob ua li cas rau tus txivneej uas tsis muaj txim no, rau qhov naghmo kuv ua npau suav txog tus txivneej no, ua rau kuv nyuaj siab kawg li."
40027020	Cov thawj ntawm cov povthawj thiab cov txwjlaug ntxias cov pejxeem kom thov Philaj tso Npalanpas, thiab muab Yexus coj mus tua povtseg.
40027021	Tiamsis Philaj nug hais tias, "Nej xav kom kuv tso ob tug no, tus twg rau nej? " Lawv teb hais tias, "Npalanpas! "
40027022	Philaj nug lawv hais tias, "Yog li ntawd, nej yuav kom kuv ua li cas rau Yexus tus uas hu ua Mexiyas? " Lawv teb hais tias, "Muab nws ntsia rau saum ntoo khaublig! "
40027023	Tiamsis Philaj nug lawv hais tias, "Nws ua txhaum dabtsi? " Lawv sawvdaws hajyam qw nrov nrov hais tias, "Muab nws ntsia rau saum ntoo khaublig!"
40027024	Thaum Philaj pom hais tias, cov pejxeem yeej yuav ua kom muaj kev kub ntxhov xwb, nws pab tsis tau Yexus lawm. Nws txawm muab dej los ntxuav tes tabmeeg sawvdaws thiab hais tias, "Lub txim uas nej tua tus txivneej no, kuv tsis kam ris, cia nej ris nej!"
40027025	Ces cov pejxeem sawvdaws teb hais tias, "Lub txim uas peb tua tus txivneej no, cia peb thiab peb cov menyuam ris!"
40027026	Philaj txawm tso Npalanpas rau lawv, nws kom cov tubrog muab Yexus nplawm, thiab coj mus ntsia rau saum ntoo khaublig.
40027027	Thaum ntawd, Philaj cov tubrog txawm coj Yexus mus rau hauv tus tswvxeev lub tsev, thiab cov tubrog txawm los sawv vij Yexus.
40027028	Lawv muab Yexus lub tsho hle, thiab muab ib lub tsho ntev tsamxem los kho rau Yexus hnav.
40027029	Lawv muab hmab pos los ua kauj looj Yexus taubhau, thiab muab ib tug kav tauj rau Yexus sab tes xis tuav; lawv txawm txhos caug ntawm Yexus xubntiag luag thiab hais lus saib tsis taus Yexus hais tias, "Thov kom cov Yudais tus Vajntxwv muaj sia nyob ntev!"
40027030	Lawv nto qaubncaug rau Yexus, thiab muab tus kav tauj los ntaus Yexus taubhau.
40027031	Thaum lawv ua saib tsis taus Yexus tas lawm, lawv muab lub tsho ntev tsamxem ntawd hle, thiab muab lub qub kho rov rau Yexus hnav. Ces lawv txawm coj Yexus tawm mus ntsia rau saum tus ntoo khaublig lawm.
40027032	Thaum lawv tabtom mus lawv ntsib ib tug txivneej hu ua Ximoos uas nyob hauv lub nroog Kulenes tuaj.
40027033	Lawv yuam nws kwv Yexus tus ntoo khaublig mus txog ib qhov chaw hu ua Khaulakhauthas uas txhais hais tias, "Pobtxha Taubhau."
40027034	Lawv muab kua iab xyaw cawv txiv hmab rau Yexus haus; tiamsis thaum Yexus saj mentsis lawm, nws tsis kam haus.
40027035	Thaum lawv muab Yexus ntsia rau saum ntoo khaublig lawm, lawv muab nws cev ris tsho los twv saib leejtwg tau yam twg.
40027036	Lawv ua li ntawd tas, ces lawv txawm zaum zov nws.
40027037	Lawv muab ib daim txiag sau nqe lus uas nkaug Yexus, ntsia rau saum tus ntoo khaublig, ncaj ntawm Yexus taubhau rau saum hais tias, "Tus no yog Yexus tus uas yog cov Yudais tus Vajntxwv."
40027038	Thaum ntawd lawv muab ob tug tubsab ntsia rau saum ob tug ntoo khaublig, muab ib tug txhos rau ntawm Yexus sab xis thiab muab ib tug txhos rau ntawm Yexus sab laug.
40027039	Cov neeg uas dhau txojkev ntawd, lawv co taubhau thiab thuam Yexus hais tias:
40027040	"Koj hais tias koj yuav rhuav lub Tuamtsev, thiab peb hnub, koj yuav rov ua tau ib lub tshiab! Yog koj yog Vajtswv tus tub tiag, koj cia li pab kom koj dim thiab nqis kiag saum tus ntoo khaublig ko los!"
40027041	Cov thawj ntawm cov povthawj thiab cov xibhwb uas qhia Vajtswv txoj Kevcai, puavleej thuam Yexus thiab hais tias,
40027042	"Nws cawm tau lwm tug, tiamsis nws ho pab tsis tau nws! Nws tsis yog cov Yixalayees tus Vajntxwv los? Yog nws nqis saum tus ntoo khaublig los tamsim no, peb thiaj yuav ntseeg nws!
40027043	Nws cia siab rau Vajtswv thiab hais tias nws yog Vajtswv tus Tub. Yog li ntawd, peb sim saib, saib Vajtswv puas yuav cawm kom nws dim tamsim no! "
40027044	Txawm yog ob tug tubsab uas raug ntsia rau saum ntoo khaublig ib yam li Yexus los kuj thuam Yexus thiab.
40027045	Thaum hnub ntseg, txawm tsaus ntuj nti thoob plaws lub tebchaws ntawd mus txog thaum peb teev.
40027046	Thaum peb teev ntawd, Yexus hu nrov nrov hais tias, "Elis, Elis, lemas xanpathanis?" lo lus ntawd txhais hais tias, "Kuv tus Vajtswv! Kuv tus Vajtswv! Ua li cas koj tso kuv tseg lawm? "
40027047	Cov neeg uas sawv ntawd muaj qee leej uas hnov Yexus hais li ntawd. Lawv hais tias, "Nws hu Eliyas!"
40027048	Tamsim ntawd, muaj ib tug txawm dhia mus muab ib lub xwbkuab raus cawv txiv hmab qaub chob rau ib tug kav tauj cev mus rau Yexus haus.
40027049	Tiamsis muaj dua ib co hais tias, "Tos mentsis tso, peb ntsia saib Eliyas puas yuav los cawm kom nws dim! "
40027050	Yexus rov quaj hu dua ib zaug nrov nrov, ces nws txawm tu siav nrho lawm.
40027051	Tamsim ntawd daim ntaub uas thaiv hauv lub Tuamtsev ntuag rhe saud ti nkaus hauv taw ua ob daig. Lub ntiajteb ua zog koog, tej pobzeb pobtsuas tawg zos zaws.
40027052	Tej qhov ntxa txawm qhib thiab cov neeg ntseeg Vajtswv uas tuag lawm, muaj ntau leej muaj sia sawv rov los.
40027053	Lawv txawm tawm hauv qhov ntxa los, thiab thaum Yexus sawv hauv qhov tuag rov qab los lawm, ces lawv txawm mus rau hauv lub nroog Yeluxalees, thiab cov neeg uas nyob hauv muaj tau leej pom lawv.
40027054	Thaum tus thawj tubrog thiab cov tubrog uas zov Yexus pom lub ntiajteb ua zog koog thiab pom txhua yam uas muaj los ntawd, lawv ntshai kawg li, thiab lawv sib tham hais tias, "Tus no yeej yog Vajtswv tus Tub tiag! "
40027055	Muaj ntau leej pojniam tuaj sawv deb deb saib. Lawv yog cov uas ibtxwm pab Yexus thiab nrog Yexus tuaj pem Kalilais tuaj.
40027056	Cov pojniam ntawd yog Malis Madalas, Malis tus uas yog Yakaunpaus thiab Yauxej niam, thiab muaj ib tug yog Xenpedais tus pojniam.
40027057	Thaum yuav tsaus ntuj, muaj ib tug txivneej npluanuj hu ua Yauxej uas nyob pem lub nroog Alimathas txawm tuaj txog. Nws yog Yexus ib tug thwjtim thiab,
40027058	nws mus cuag Philaj thiab thov Philaj muab Yexus lub cev rau nws. Ces Philaj thiaj kom lawv mus muab Yexus lub cev rau Yauxej,
40027059	Yauxej muab ib chaws ntaubmag tshiab los qhwv Yexus lub cev,
40027060	thiab kwv mus tso rau hauv lub qhov ntxa tshiab uas nws txaug rau hauv ib phab zeb. Nws dov ib daim txiagzeb loj loj los npog lub rooj ntxas cia, thiab nws txawm mus tsev lawm.
40027061	Malis Madalas thiab muaj dua ib tug Malis, zaum ntawm rooj ntxas saib.
40027062	Hnub tom qab uas yog Hnub Xanpataus lawm, cov thawj ntawm cov povthawj thiab cov Falixais mus cuag Philaj
40027063	thiab hais tias, "Peb nco tau hais tias, thaum tus neeg dag ntawd tseem muaj sia nyob, nws hais tias, 'Peb hnub kuv yuav sawv rov qab los.'
40027064	Yog li ntawd, thov koj tso neeg mus zov lub ntxa zoo zoo kom puv peb hnub, nyob tsam nws cov thwjtim yuav tuaj nyiag nws lub cev thiab mus qhia rau sawvdaws hais tias, nws twb sawv hauv qhov tuag rov qab los lawm. Ces zaj uas lawv dag ntawd, hajyam yuav phem heev dua thawj zaug."
40027065	Philaj txawm hais rau lawv hais tias, "Nej cia li coj ib pab tubrog mus zov lub ntxa zoo zoo raws li nej zov tau."
40027066	Lawv txawm mus nias homthawj rau daim txiagzeb, thiab tso tubrog zov.
40028001	Tom qab Hnub Xanpataus uas yog Hnubkaj thaum sawv ntxov, Malis Madalas thiab muaj dua ib tug Malis mus saib Yexus lub ntxa.
40028002	Tamsim ntawd ntiajteb ua zog koog, tus Tswv ib tug timtswv nqis los muab daim txiagzeb uas npog lub rooj ntxas dov tawm, thiab nws zaum ntawm daim txiagzeb ntawd.
40028003	Nws lub ntsejmuag ci ib yam li xob laim, thiab nws cev ris tsho dawb paug ib yam li daus.
40028004	Cov tubrog uas zov lub ntxa ntshai ua ibce tshee hnyo thiab txhav tas ib yam li cov neeg tuag lawm.
40028005	Tus timtswv hais rau ob tug pojniam ntawd hais tias, "Neb tsis txhob ntshai; kuv paub hais tias yog neb tuaj nrhiav Yexus tus uas luag muab ntsia rau saum ntoo khaublig.
40028006	Nws tsis nyob ntawm no, nws twb sawv raws li nws qhia tseg lawm. Neb cia li los saib qhov chaw uas luag tso nws lub cev.
40028007	Neb cia li rov mus qhia rau nws cov thwjtim hais tias, nws twb sawv hauv qhov tuag rov los lawm. 'Nws yuav ua nej ntej mus rau pem Kalilais; thiab nej yuav ntsib nws ped!' Nco ntsoov tej uas kuv hais rau neb no."
40028008	Nkawd txawm rov nrawm nroos ntawm lub ntxa mus lawm, nkawd ntshai los ntshai, zoo siab los zoo siab, thiab sib tw khiav rov mus qhia rau Yexus cov thwjtim paub.
40028009	Thaum nkawd tabtom rov mus, nkawd txawm ntsib Yexus. Yexus hais rau nkawd hais tias, "Thov kom neb tau nyob kaj siab lug." Nkawd los tuav nkaus Yexus ob txhais kotaw thiab pehawm nws.
40028010	Yexus hais rau nkawd hais tias, "Nej tsis txhob ntshai, neb cia li mus qhia kuv cov thwjtim kom lawv mus rau pem Kalilais, lawv yuav pom kuv ped."
40028011	Thaum ob tug pojniam ntawd tabtom taug kev mus, cov tubrog uas zov lub ntxa qee leej khiav mus rau hauv nroog thiab qhia tej uas muaj lawm rau cov thawj ntawm cov povthawj mloog.
40028012	Thaum cov thawj ntawm cov povthawj mus nrog cov txwjlaug sablaj tas; lawv txawm muab nyiaj ntau rau cov tubrog
40028013	thiab hais tias, "Nej yuav tsum hais tias, thaum ib taghmo uas nej tsaug zog lawm, ces nws cov thwjtim txawm tuaj nyiag nws lub cev lawm.
40028014	Nej tsis txhob txhawj, yog tus tswvxeev hnov txog zaj no, peb mam li hais nws, tsis pub nej raug teebmeem."
40028015	Cov tubrog txais cov nyiaj ntawd, ces lawv txawm ua raws li cov povthawj hais. Zaj no nrov ncha mus thoob plaws txhua qhov rau cov Yudais hnov txog niaj hnub no.
40028016	Kaum ib tug thwjtim txawm mus rau pem Kalilais thiab nce mus rau pem lub roob raws li Yexus hais rau lawv lawm.
40028017	Thaum lawv mus pom Yexus, lawv txawm txhos caug ntua pehawm nws, tiamsis tseem muaj qee leej ua xyem xyav.
40028018	Yexus txav los ze lawv thiab hais rau lawv hais tias, "Vajtswv twb muab hwjchim rau kuv kav tagnrho ib puas tsav yam saum ntuj thiab hauv ntiajteb no lawm.
40028019	Yog li ntawd, nej cia li tawm mus qhia txhua haivneeg hauv qab ntuj no, kom lawv los ua kuv cov thwjtim: Nej yuav tsum tuav Vaj Leej Txiv, Vaj Leej Tub thiab Vaj Ntsujplig tus Dawbhuv lub npe, muab lawv ua kevcai raus dej.
40028020	Thiab qhia kom lawv paub coj raws li txhua yam uas kuv tau qhia rau nej lawm; thiab kuv yuav nrog nraim nej mus txog hnub uas lub ntiajteb no kawg."
41001001	Ntawm no yog Txojmoo Zoo uas hais txog Yexus Khetos uas yog Vajtswv tus Tub.
41001002	Lub hauvpaus chiv yog raws li Yaxayas uas yog tus cev Vajtswv lus tau sau tseg lawm hais tias, "Vajtswv hais tias, 'Kuv yuav txib kuv tus tubtxib ua koj ntej mus kho kev tos koj.'
41001003	Muaj ib tug hais nrov nrov tom roob mojsab qhua hais tias, 'Cia li kho kev tos tus Tswv; kho kev kom ncaj nws yuav los!' "
41001004	Yauhas tus uas muab neeg ua kevcai raus dej tawm tom roob mojsab qhua los; nws muab neeg ua kevcai raus dej thiab qhuab qhia hais tias, "Nej yuav tsum tso nej tej kev txhaum tseg thiab ua kevcai raus dej, Vajtswv thiaj yuav zam nej lub txim."
41001005	Cov neeg uas nyob thoob plaws hauv lub xeev Yudas thiab hauv lub nroog Yeluxalees tuaj mus mloog Yauhas qhuab qhia. Lawv txhua tus nyias lees nyias lub txim, thiab Yauhas muab lawv ua kevcai raus dej hauv tus dej Yauladees.
41001006	Yauhas hnav cev ris tsho uas muab plaub ntxhuav ua, nws sia siv tawv, nws noj kooj thiab zib ntab.
41001007	Yauhas qhia hais tias, "Tus uas yuav lawv kuv qab los tseem muaj hwjchim loj dua kuv. Kuv twb tsis tsimnyog khoov mus daws nws txoj nyuag hlua khau.
41001008	Kuv muab nej ua kevcai raus rau hauv dej, tiamsis tus ntawd yuav muab nej ua kevcai raus los ntawm Vaj Ntsujplig tus Dawbhuv."
41001009	Tom qab ntawd tsis ntev Yexus txawm tuaj pem lub zos Naxales uas nyob hauv lub xeev Kalilais tuaj, thiab Yauhas muab nws ua kevcai raus dej hauv tus dej Yauladees.
41001010	Thaum Yexus sawv hauv dej los, tamsim ntawd Yexus txawm pom rooj ntug qhib plho, thiab pom Vaj Ntsujplig zoo li ib tug nquab los rau saum Yexus.
41001011	Thiab Yexus hnov ib lub suab hais saum ntuj tuaj hais tias, "Koj yog kuv tus Tub uas kuv hlub. Kuv txaus siab rau koj."
41001012	Tamsim ntawd Vaj Ntsujplig kom Yexus mus rau tom roob mojsab qhua;
41001013	Yexus nyob tod tau plaub caug hnub, dab Ntxwgnyoog sim Yexus siab. Yexus nrog tej tsiaj qus nyob, tiamsis muaj ib co timtswv ceebtsheej los tu Yexus.
41001014	Thaum lawv muab Yauhas kaw lawm, tom qab ntawd Yexus txawm mus rau pem Kalilais thiab qhia Vajtswv Txojmoo Zoo ped.
41001015	Yexus qhia hais tias, "Twb txog lub sijhawm uas Vajtswv lub Tebchaws los ze lawm! Nej cia li tso nej tej kev txhaum tseg los ntseeg Txojmoo Zoo!"
41001016	Thaum Yexus tabtom taug ntug dej Hiavtxwv Kalilais mus, nws pom ob tug neeg nrhiav ntses uas yog Ximoos thiab nws tus kwv Adales tabtom muab vas ntaus ntses hauv hiavtxwv.
41001017	Yexus hais rau nkawd hais tias, "Neb cia li nrog kuv mus, kuv yuav qhia kom neb paub mus nrhiav neeg."
41001018	Tamsim ntawd, nkawd txawm tso plhuav nkawd ob lub vas tseg thiab nrog Yexus mus.
41001019	Yexus mus tom ntej mentsis, nws pom dua ob tug kwvtij uas yog Yakaunpaus thiab Yauhas; nkawd yog Xenpedais tub. Nkawd tabtom ntxiv vas hauv nkoj.
41001020	Thaum Yexus pom dheev nkawd Yexus txawm hu nkawd los; nkawd txawm tso nkawd txiv Xenpedais thiab cov tubtxib tseg rau hauv lub nkoj, thiab nkawd nrog Yexus mus.
41001021	Yexus thiab nws cov thwjtim mus txog hauv lub nroog Kapena-us, Hnub Xanpataus Yexus mus qhuab qhia hauv lub tsev sablaj.
41001022	Cov neeg uas tuaj mloog Yexus qhuab qhia, lawv xav tsis thoob li, rau qhov Yexus tej lus qhia tseemceeb heev; nws qhia tsis thooj li cov xibhwb uas qhia Vajtswv txoj Kevcai qhia.
41001023	Tamsim ntawd muaj ib tug txivneej raug dab los rau hauv tsev sablaj; nws qw nrov nrov hais tias,
41001024	"Yexus uas yog neeg Naxales, koj tuaj ua kom peb puastsuaj los? Kuv paub koj yog leejtwg, koj yog Vajtswv tus tubtxib uas dawbhuv! "
41001025	Yexus hais tawv tawv rau dab hais tias, "Koj tsis txhob hais lus, koj cia li tawm hauv tus txivneej no mus! "
41001026	Dab txawm ua rau tus txivneej ntawd huam ib tshaj thiab qw nrov nrov, ces dab txawm tawm plaws lawm.
41001027	Cov neeg uas nyob ntawd xav tsis thoob li, lawv txawm sib nug hais tias, "Muaj dua ib zaj lus qhia tshiab los ua cas? Tus txivneej no muaj hwjchim ntiab tau dab, thiab dab kuj mloog nws lus! "
41001028	Yexus lub moo txawm nrov ncha mus thoob plaws txhua qhov hauv lub xeev Kalilais.
41001029	Yakaunpaus, Yauhas thiab tagnrho Yexus cov thwjtim nrog Yexus tawm hauv tsev sablaj mus rau tom Ximoos thiab Adales tsev.
41001030	Ximoos niamtais ua npaws thiab pw saum txaj; thaum Yexus mus txog ntua hauv tsev, muaj neeg qhia rau Yexus hais tias Ximoos niamtais mob.
41001031	Yexus txawm mus saib nws; Yexus tuav nws tes rub nws sawv. Ces nws txawm zoo thiab sawv los ua zaub ua mov rau lawv noj.
41001032	Thaum hnub poob qho uas yuav tsaus ntuj muaj neeg coj tej neeg uas muaj mob thiab tej neeg uas raug dab tuaj cuag Yexus.
41001033	Tej neeg zejzog tuaj nyob nraum qhovrooj.
41001034	Yexus kho txhua tus uas muaj mob zoo huv tibsi, thiab Yexus ntiab ntau tus dab tawm. Yexus tsis pub dab hais lus rau qhov dab yeej paub Yexus.
41001035	Hnub tom qab thaum kaj ntug txoog, Yexus txawm sawv thiab tawm hauv tsev mus rau tom ib qhov chaw uas tsis muaj neeg thiab thov Vajtswv.
41001036	Ximoos thiab nws cov phoojywg mus nrhiav Yexus;
41001037	thaum lawv nrhiav tau Yexus lawm, lawv hais rau Yexus hais tias, "Muaj neeg coob coob tuaj nrhiav koj."
41001038	Yexus teb hais tias, "Peb yuav tsum mus txhua nrho tej zos uas nyob ibncig no, thiab kuv yuav tsum mus qhia hauv tej zos ntawd, rau qhov kuv yeej los ua tes haujlwm no."
41001039	Yexus txawm mus thoob plaws hauv lub xeev Kalilais, nws qhuab qhia hauv tej tsev sablaj, thiab nws ntiab ntau tus dab tawm hauv cov neeg uas raug dab mus.
41001040	Muaj ib tug txivneej mob ruas tuaj cuag Yexus; nws txhos caug ntua ntawm Yexus kotaw thiab thov hais tias, "Yog koj txaus siab kho kuv tus mob, koj yeej kho tau."
41001041	Yexus hlub nws heev,d Yexus txawm cev tes mus tuav nws thiab Yexus teb hais tias, "Kuv txaus siab pab koj, koj tej ruas cia li zoo hlo! "
41001042	Tamsim ntawd nws tej ruas txawm zoo tas huv tibsi lawm.
41001043	Yexus txwv nws tawv tawv thiab kom nws cia li mus;
41001044	Yexus hais tias, "Koj tsis txhob qhia zaj no rau leejtwg. Koj cia li ncaj nraim mus cuag tus povthawj kom nws saib hais tias koj tej ruas twb zoo lawm; thiab tom qab ntawd koj cia li nqa khoom mus hlawv fij rau Vajtswv raws li Mauxes tau qhia tseg, sawvdaws thiaj paub hais tias koj twb zoo lawm."
41001045	Tiamsis nws mus qhia zaj no rau sawvdaws hnov thoob plaws txhua qhov huv tibsi, nws tsis zais li. Txij hnub ntawd los Yexus mus tsis tau tabmeeg hauv tej nroog lawm. Tiamsis Yexus mus rau tom tej qhov chaw uas tsis muaj neeg nyob coob, thiab pheej muaj neeg tuaj txhua qhov tuaj cuag Yexus.
41002001	Tau ob peb hnub tom qab ntawd Yexus rov qab los txog rau hauv lub nroog Kapena-us, sawvdaws hnov hais tias Yexus rov los tsev lawm.
41002002	Muaj neeg coob coob tuaj xyuas Yexus, lawv nyob puv tsev tas, txawm yog ntawm qhovrooj los twb tsis tau kev mus rau hauv tsev.
41002003	Thaum Yexus tabtom qhia Txojmoo Zoo rau lawv mloog, ces txawm muaj plaub leeg kwv ib tug txivneej tuag tes tuag taw tuaj rau Yexus kho.
41002004	Tiamsis muaj neeg coob coob, lawv tsis tau kev kwv nws mus cuag Yexus, ces lawv txawm nce mus rau saum ruv-tsev thiab rhuav ib qho ncaj ntawm Yexus rau saum. Thaum lawv qhib tau lawm, lawv txawm muab hlua khi daim pam uas pua nws tso nws dauv mus rau hauv.
41002005	Thaum Yexus pom hais tias lawv muaj kev ntseeg heev, Yexus txawm hais rau tus txivneej uas tuag tes tuag taw ntawd hais tias, "Metub, kuv twb zam koj lub txim lawm."
41002006	Cov xibhwb uas qhia Vajtswv txoj Kevcai qee leej uas zaum ntawd xav hais tias,
41002007	"Ua li cas nws yuav hais li ntawd? Nws hais li ntawd kuj yog nws saib tsis taus Vajtswv! Tsis muaj leejtwg zam tau neeg lub txim, tsuas yog Vajtswv tib leeg xwb thiaj zam tau! "
41002008	Tamsim ntawd Yexus paub hais tias lawv xav li ntawd, Yexus txawm hais rau lawv hais tias, "Ua li cas nej xav li ntawd?
41002009	Lo lus uas hais rau tus txivneej tuag tes tuag taw no hais tias, 'Kuv twb zam koj lub txim lawm,' lossis lo lus uas hais tias, 'Cia li sawv muab koj daim pam pua chaw nqa mus tsev,' ob lo lus no lo twg yuav yoojyim hais dua?
41002010	Kuv ua li no qhia rau nej paub hais tias Neeg Leej Tub muab hwjchim nyob hauv ntiajteb no zam txim tau rau neeg." Yexus thiaj hais rau tus txivneej tuag tes tuag taw hais tias,
41002011	"Kuv hais rau koj hais tias koj cia li sawv thiab nqa koj daim pam pua chaw mus tsev."
41002012	Thaum sawvdaws tabtom ntsia ntsoov nws, nws txawm sawv tsees nqa hlo nws daim pam pua chaw tawm nrawm nroos mus lawm. Lawv xav tsis thoob li, lawv qhuas Vajtswv hais tias, "Peb tsis tau pom dua li no ib zaug li!"
41002013	Yexus rov qab mus nram ntug Hiavtxwv Kalilais. Muaj ib pab neeg coob coob tuaj cuag nws, ces nws txawm qhia lawv.
41002014	Thaum Yexus tabtom mus, nws pom ib tug txivneej sau se hu ua Levis uas yog Alafais tus tub zaum ntawm lub rooj sau se. Yexus hais rau Levis hais tias, "Koj cia li nrog kuv mus." Ces Levis txawm sawv tsees nrog Yexus mus.
41002015	Tom qab ntawd Yexus mus noj mov hauv Levis tsev. e Cov neeg sau se thiab cov neeg txhaum ntau leej nrog Yexus mus, thiab muaj coob leej nrog Yexus thiab Yexus cov thwjtim noj mov ua ke.
41002016	Cov xibhwb uas qhia Vajtswv txoj Kevcai uas yog cov Falixais qee leej pom Yexus nrog cov neeg txhaum thiab cov neeg sau se noj mov ua ke, lawv txawm nug Yexus cov thwjtim hais tias, "Vim li cas Yexus yuav nrog cov neeg sau se thiab cov neeg txhaum noj mov? "
41002017	Yexus hnov lawv nug li ntawd, Yexus txawm teb hais tias, "Cov neeg tsis muaj mob yeej tsis mus cuag kws tshuaj, tsuas yog cov neeg muaj mob thiaj mus cuag kws tshuaj xwb. Kuv tsis yog los hu cov neeg ncaj ncees, tiamsis kuv los hu cov neeg txhaum."
41002018	Muaj ib zaug Yauhas tus uas muab neeg ua kevcai raus dej cov thwjtim thiab cov Falixais tabtom ua kevcai yoo mov, txawm muaj neeg tuaj nug Yexus hais tias, "Ua li cas Yauhas cov thwjtim thiab cov Falixais cov thwjtim ua kevcai yoo mov, tiamsis koj cov tsis yoo? "
41002019	Yexus teb hais tias, "Nej xav hais tias thaum tus nraug vauv tseem nrog nws cov phoojywg noj tshoob ua ke, lawv yuav yoo mov no los? Thaum tus raug vauv tseem nrog lawv nyob, lawv yeej yuav tsis yoo li.
41002020	Tiamsis thaum txog lub sijhawm uas luag coj tus raug vauv mus lawm, ces lawv yuav yoo mov.
41002021	"Tsis muaj leejtwg yuav muab daim ntaub tshiab los ntxiv lub tsho qub; yog ua li ntawd, daim ntaub tshiab yuav ua rau lub tsho qub hajyam ntuag loj ntxiv.
41002022	Thiab tsis muaj leejtwg yuav muab cov cawv txiv hmab tshiab ntim rau hauv lub hnab tawv qub; yog ua li ntawd, cov cawv txiv hmab tshiab yuav tsam kom lub hnab tawv qub tawg. Cov cawv txiv hmab yuav los tas, thiab lub hnab tawv qub yuav tsis zoo siv lawm. Cov cawv txiv hmab tshiab yuav tsum muab ntim rau hauv lub hnab tawv tshiab, lub hnab tawv thiaj tsis tawg."
41002023	Muaj ib zaug uas yog Hnub Xanpataus, Yexus thiab nws cov thwjtim taug kev mus txog hauv ib daim teb npleg, cov thwjtim txawm de hnab nplej los tev noj.
41002024	Thaum cov Falixais pom Yexus cov thwjtim ua li ntawd, lawv txawm hais rau Yexus hais tias, "Koj saib, Hnub Xanpataus koj cov thwjtim ua li ntawd, lawv ua txhaum peb txoj kevcai lawm."
41002025	Yexus teb hais tias, "Nej tsis tau nyeem zaj uas thaud Daviv thiab nws cov neeg tshaib plab, lawv xav tau dabtsi noj, nws ua li cas los?
41002026	Daviv mus rau hauv lub Tuamtsev thiab muab tej ncuav uas twb muab fij rau Vajtswv lawm los noj. Thaum ntawd yog lub sijhawm uas Anpiyathas ua tus Povthawj Hlob. Raws li peb txoj Kevcai, tsuas yog cov povthawj thiaj noj tau tej ncuav ntawd xwb, tiamsis Daviv noj thiab muab faib rau cov neeg uas nrog nws ua ke noj huv tibsi."
41002027	Yexus xaus lus hais tias, "Vajtswv tsim Hnub Xanpataus rau neeg, tsis yog tsim neeg rau Hnub Xanpataus.
41002028	Yog li ntawd, Neeg Leej Tub yog tus Tswv Hnub Xanpataus."
41003001	Yexus txawm rov qab mus rau hauv tsev sablaj; muaj ib tug txivneej qhuav tes nyob ntawd.
41003002	Cov neeg uas nyob ntawd muaj qee leej xav nrhiav txim rau Yexus, lawv txawm ntsia saib Hnub Xanpataus Yexus puas yuav kho tus txivneej ntawd txhais tes los tsis kho.
41003003	Yexus hais rau tus txivneej uas qhuav tes ntawd hais tias, "Koj cia li sawv los ntawm no."
41003004	Yexus txawm nug sawvdaws hais tias, "Hnub Xanpataus peb txoj kevcai cia peb ua li cas? Cia ua zoo lossis cia ua phem? Cawm txojsia lossis cia txojsia tu? " Tiamsis tsis muaj leejtwg teb li.
41003005	Yexus ntsia cov neeg uas nyob ntawd, nws chim thiab nws nyuaj siab rau lawv rau qhov lawv muaj lub siab tawv. Yexus hais rau tus txivneej uas qhuav tes hais tias, "Koj cia li xyab hlo koj txhais tes." Nws xyab hlo tes, ces nws txhais tes txawm rov zoo li qub lawm.
41003006	Tamsim ntawd cov Falixais txawm tawm hauv tsev sablaj mus nrog Helauj cov neeg qee leej sablaj; lawv tuav tswvyim yuav muab Yexus tua povtseg.
41003007	Yexus thiab nws cov thwjtim mus rau nram ntug Hiavtxwv Kalilais, muaj neeg coob coob nrog Yexus mus thiab. Cov neeg ntawd muaj ibtxhia tuaj hauv lub xeev Kalilais tuaj, muaj ibtxhia tuaj nram xeev Yudas tuaj,
41003008	muaj ibtxhia tuaj nram lub nroog Yeluxalees tuaj, muaj ibtxhia tuaj nram cheebtsam Idumias tuaj, muaj ibtxhia tuaj sab ntug dej Yauladees tim ub tuaj, thiab muaj ibtxhia tuaj pem tej zos uas nyob ze lub nroog Tiles thiab lub nroog Xidoos tuaj. Cov neeg ntawd tuaj xyuas Yexus, rau qhov lawv hnov txog tes haujlwm uas Yexus ua.
41003009	Muaj neeg coob coob, ces Yexus txawm hais kom nws cov thwjtim npaj ib lub nkoj tos nws, cov neeg coob coob ntawd thiaj tsis txav los ti Yexus.
41003010	Yexus kho ntau leej mob zoo lawm, ces tej neeg uas muaj mob txawm pheej sib txiv los kom ze, lawv thiaj kov tau Yexus.
41003011	Txhua zaus uas cov neeg raug dab pom Yexus, lawv txawm qhau cev hlo ntawm Yexus kotaw thiab qw nrov nrov hais tias, "Koj yog Vajtswv tus Tub."
41003012	Yexus txwv tawv tawv cov dab ntawd hais tias, "Nej tsis txhob qhia hais tias kuv yog leejtwg."
41003013	Tom qab ntawd Yexus txawm nce mus rau pem ib lub roob. Nws hu cov neeg uas nws xav yuav ua nws cov timthawj los cuag nws, ces lawv txawm los cuag nws.
41003014	Nws xaiv tau kaum ob leeg, nws hu kaum ob leeg ntawd ua cov timthawj. Nws hais rau lawv hais tias, "Kuv xaiv nej los nrog kuv nyob. Kuv yuav txib nej mus qhia Txojmoo Zoo,
41003015	thiab kuv yuav pub hwjchim rau nej kom nej ntiab tau dab."
41003016	Kaum ob leeg uas Yexus xaiv ntawd yog: Ximoos (tus uas Yexus tis dua ib lub npe hu ua Petus);
41003017	Yakaunpaus thiab nws tus kwv Yauhas, nkawd yog Xenpedais tub; (Yexus tis npe rau nkawd hu ua Npau-anekes, rau qhov "Nkawd Siab Ceev Heev");
41003018	Adales, Filis, Npataulaumais, Mathais, Thaumas, Yakaunpaus uas yog Alafais tus tub, Thade-us, Ximoos tus uas xav kom nws haivneeg muaj kev ywjpheej,
41003019	thiab Yudas Ixakali-us tus uas ntxeev siab rau Yexus.
41003020	Yexus mus txog hauv ib lub tsev, muaj dua ib cov neeg coob coob tuaj Yexus thiab nws cov thwjtim tsis khoom noj mov li.
41003021	Thaum Yexus tsev neeg hnov li ntawd, lawv txawm mus nrhiav Yexus thiab coj Yexus los tsev rau qhov muaj neeg hais tias, "Yexus vwm lawm!"
41003022	Cov xibhwb uas qhia Vajtswv txoj Kevcai qee leej uas tuaj nram Yeluxalees tuaj hais tias, "Yog Npexenpus pub hwjchim rau nws! Yog dab Ntxwgnyoog pub hwjchim rau nws, nws thiaj ntiab tau dab."
41003023	Yexus txawm hu cov neeg coob coob ntawd los cuag nws, thiab nws ua lus pivtxwv qhia rau lawv hais tias, "Dab Ntxwgnyoog yuav ua li cas ntiab tau dab Ntxwgnyoog?
41003024	Yog muaj ib lub tebchaws tawg ua ob peb pab, thiab cov neeg ntawd sib ntaus sib tua, ces lub tebchaws ntawd yeej yuav puastsuaj mus.
41003025	Yog tsev neeg twg tsis sib haum, ces tsev neeg ntawd yeej yuav tawg mus tas.
41003026	Cov neeg uas dab Ntxwgnyoog kav, yog lawv tsis sib haum lawv yeej yuav nyob tsis tau ua ke; lawv yuav tawg mus tas.
41003027	"Tsis muaj leejtwg yuav tsoo mus tau rau hauv tus txivneej uas muaj zog heev lub tsev thiab huab nws tej qhov txhia chaw, tsuas yog nws xub muab tus uas muaj zog ntawd khi tso, nws thiaj huab tau tej qhov txhia chaw hauv tus ntawd tsev.
41003028	"Kuv qhia tseeb rau nej hais tias txhua yam kev txhaum uas neeg ua thiab txhua lo lus phem uas neeg hais/ mas Vajtswv zam tau.
41003029	Tiamsis tus uas thuam Vaj Ntsujplig tus Dawbhuv, Vajtswv zam txim tsis tau rau tus ntawd. Tus ntawd yuav tsum ris nws lub txim mus ibtxhis." (
41003030	Yexus hais li ntawd rau qhov muaj qee leej hais tias, "Yexus raug dab.")
41003031	Thaum ntawd Yexus niam thiab Yexus cov kwv tuaj sawv nraum zoov; lawv tso neeg mus hu Yexus los.
41003032	Muaj neeg coob coob zaum puagncig Yexus. Lawv hais rau Yexus hais tias, "Koj saib, koj niam thiab koj cov kwv tuaj nrhiav koj; lawv nyob sab nraud."
41003033	Yexus teb hais tias, "Leejtwg yog kuv niam? Thiab cov twg yog kuv cov kwv? "
41003034	Yexus txawm ntsia cov neeg uas zaum puagncig nws thiab hais tias, "Cov neeg uas nyob ntawm no thiaj yog kuv niam thiab kuv cov kwv!
41003035	Tus uas ua raws li Vajtswv lub siab nyiam, tus ntawd thiaj yog kuv tus kwv, yog kuv tus muam thiab yog kuv niam."
41004001	Yexus rov qab mus qhia nram ntug dej Hiavtxwv Kalilais dua ib zaug. Muaj neeg coob coob tuaj cuag Yexus, ces Yexus thiaj nce mus zaum rau hauv ib lub nkoj hauv hiavtxwv; cov neeg coob coob ntawd sawv tim ntug dej.
41004002	Yexus ua lus pivtxwv qhia ntau zaj rau lawv mloog hais tias,
41004003	"Nej ua tib zoo mloog! Muaj ib tug txivneej nqa nplej mus tseb.
41004004	Thaum nws tseb cov noob nplej rau hauv daim teb, muaj qee lub poob rau hauv plawv kev, ces noog txawm ya los khaws noj lawm.
41004005	Muaj qee lub poob rau ntawm qhov av uas hauv muaj pobzeb tiv lawm. Cov noob ntawd tuaj sai sai rau qhov av tsis tob.
41004006	Thaum tshav ntub kub cov kaus nplej txawm ntsws thiab qhuav lawm, rau qhov cov cag ntsia av tsis tob.
41004007	Muaj qee lub poob rau hauv lub hauvpaus pos, ces tsob pos hlob tuaj laum cov nplej ntawd tuag tas lawm, thiab cov nplej txhawv tsis taus.
41004008	Tiamsis muaj qee lub poob rau ntawm qhov av zoo, cov ntawd tuaj kaus, hlob sai thiab txhawv zoo; qee hnab txi tau peb caug lub, qee hnab txi tau rau caum lub thiab qee hnab txi tau ib puas lub."
41004009	Yexus xaus lus hais tias, "Yog leejtwg muaj pobntseg, cia mloog! "
41004010	Thaum Yexus nyob ib leeg xwb, cov neeg uas hnov Yexus qhia muaj qee leej nrog cov thwjtim tuaj thov Yexus txhais zaj lus pivtxwv ntawd rau lawv paub.
41004011	Yexus hais rau lawv hais tias, "Yav tas los nej tsis paub zaj uas hais txog Vajtswv lub Tebchaws, tiamsis nimno Vajtswv twb qhia zaj ntawd rau nej paub lawm. Txhua zaj uas lwm tus hnov puavleej yog lus pivtxwv xwb,
41004012	kom muaj tiav raws li Vajtswv Txojlus uas hais tias, 'Lawv yuav ntsia tas ntsia thiab, tiamsis lawv yuav tsis pom; lawv yuav mloog tas mloog thiab, tiamsis lawv yuav tsis totaub. Yog lawv pom thiab totaub lawm, nyob tsam lawv yuav rov los cuag Vajtswv, thiab Vajtswv yuav zam lawv lub txim.' "
41004013	Yexus hais rau lawv hais tias, "Nej tsis totaub zaj lus pivtxwv no los? Yog nej tsis totaub zaj no, nej yuav ua li cas totaub lwm zaj?
41004014	Tus tseb nplej twb yog tus uas qhia Vajtswv Txojlus.
41004015	Cov noob nplej uas poob rau hauv plawv kev ntawd piv txog Vajtswv Txojlus uas tseb rau hauv neeg lub siab. Thaum lawv hnov dheev lawm, tamsim ntawd dab Ntxwgnyoog txawm los txeeb Txojlus ntawd hauv lawv lub siab mus lawm.
41004016	Cov noob nplej uas poob rau ntawm qhov av uas hauv muaj pobzeb tiv lawm, piv txog Vajtswv Txojlus uas neeg hnov dheev lawv txaus siab hlo txais yuav tamsim ntawd,
41004017	tiamsis Txojlus ntawd cog tsis ruaj rau hauv lawv lub siab; lawv ntseeg ib nyuag ntu xwb. Thaum lawv raug kev txomnyem lossis raug kev tsimtxom vim lawv ntseeg Txojlus ntawd, ces lawv txawm thim rov qab lawm.
41004018	Cov noob nplej uas poob rau hauv lub hauvpaus pos, piv txog Vajtswv Txojlus uas neeg hnov,
41004019	tiamsis lawv tej kev nyuaj siab, kev ntshaw nyiaj thiab ntshaw yam ub yam no txawm loj hlob tuaj laum Vajtswv Txojlus, ces lawv lub neej thiaj tsis tawg paj thiab tsis txi txiv.
41004020	Cov noob nplej uas poob rau ntawm qhov av zoo, piv txog Vajtswv Txojlus uas neeg hnov thiab lawv khaws tej lus ntawd cia rau hauv lawv lub siab. Lawv lub neej thiaj tawg paj txi txiv: muaj qee hnab txi tau peb caug lub, muaj qee hnab txi tau rau caum lub thiab muaj qee hnab txi tau ib puas lub."
41004021	Yexus qhia ntxiv hais tias, "Puas muaj leejtwg taws teeb thiab muab phiab khwb rau lossis muab txawb rau hauv qabtxag? Tsuas muaj yuav muab txawb rau saum qhov chaw siab xwb.
41004022	Tej uas muab zais cia lawm yeej yuav muaj neeg pom, thiab tej uas muab npog cia lawm yeej yuav muaj tus muab nthuav los rau sawvdaws saib.
41004023	Yog leejtwg muaj pobntseg, cia li mloog! "
41004024	Yexus hais ntxiv rau lawv hais tias, "Nej yuav tsum ua tib zoo mloog tej uas nej hnov! Nej muab lub luaj li cas luj rau lwm tus, Vajtswv yuav muab lub luaj li ntawd luj rau nej. Tsis yog li ntawd xwb Vajtswv tseem yuav tsub ntxiv rau nej thiab.
41004025	Tus uas muaj lawm, Vajtswv yuav muab ntxiv rau tus ntawd, tiamsis tus uas tsis muaj, txawm yog nws muaj mentsis xwb los Vajtswv yuav muab tej ntawd rho ntawm nws mus."
41004026	Yexus qhia ntxiv hais tias, "Vajtswv lub Tebchaws piv ib yam li ib tug txivneej mus tseb nplej rau hauv nws daim teb.
41004027	Hmo ntuj nws pw tsaug zog, nruab hnub nws sawv ua haujlwm; hmo ntuj lossis nruab hnub cov noob nplej tuaj kaus thiab pheej hlob zuj zus. Nws tsis paub xyov ua li cas cov nplej txawj hlob li ntawd.
41004028	Twb yog cov av ua kom nplej tuaj thiab txhawv; xub muaj tus kaus mos mos hlob tuaj mam li txhawv, tom qab rau txhuv tas mam li pib daj qab hnab.
41004029	Thaum nplej siav lawm, tus txivneej ntawd txawm muab liag mus hlais, rau qhov twb txog lub caij hlais lawm."
41004030	Yexus qhia ntxiv hais tias, "Yuav muab Vajtswv lub Tebchaws piv rau yam twg thiaj phim? Thiab yuav ua lus pivtxwv li cas qhia sawvdaws thiaj totaub?
41004031	Vajtswv lub Tebchaws piv ib yam li lub noob zaub; lub noob ntawd yog lub uas me dua lwm yam noob hauv ntiajteb no, thiab muaj ib tug txivneej nqa mus cog rau hauv av.
41004032	Tsis ntev lub noob ntawd txawm tuaj kaus thiab hlob tuaj loj dua tej zaub huv tibsi; nws ncau ceg ntau thiab noog los ua zes rau saum tej ceg uas muaj nplooj roos."
41004033	Yexus qhia Vajtswv Txojlus rau sawvdaws, nws ua lus pivtxwv ntau zaj zoo li tej uas nws xub qhia tas los lawm rau lawv; tej uas nws qhia ntawd nws tsuas qhia tej zaj uas lawv yuav totaub xwb.
41004034	Thaum nws qhia sawvdaws nws ua lus pivtxwv qhia xwb, tiamsis thaum nws tib leeg nrog cov thwjtim nyob nws txhais txhua zaj rau cov thwjtim paub.
41004035	Hnub ntawd thaum yuav tsaus ntuj, Yexus hais rau nws cov thwjtim hais tias, "Peb cia li hla hiavtxwv mus rau sab tim ub."
41004036	Lawv ncaim sawvdaws mus lawm; Yexus xub mus nyob hauv lub nkoj, cov thwjtim mam li nce lawv qab mus rau hauv thiab coj Yexus nrog lawv mus. Muaj ob peb lub nkoj nrog Yexus lawv lub mus thiab.
41004037	Tamsim ntawd txawm muaj cua daj cua dub hlob heev ntsawj dej ntas los rau hauv lub nkoj; dej twb yuav puv lub nkoj.
41004038	Yexus rau ncoo pw tsaug zog tom tw nkoj, cov thwjtim txawm los tsa Yexus hais tias, "Xibhwb, koj tsis quavntsej peb li los? Peb twb yuav tuag."
41004039	Yexus sawv tsees los txwv cua hais tias, "Cia li tu!" Thiab txwv dej hais tias, "Cia li tus." Ces cua txawm tu thiab dej txawm tsis ntas lawm.
41004040	Yexus hais rau nws cov thwjtim hais tias, "Vim li cas nej ntshai ua luaj? Ua li cas nej tsis muaj kev ntseeg li? "
41004041	Tiamsis lawv ntshai kawg; lawv sib tham hais tias, "Tus no yog leejtwg? Ua li cas cua thiab dej yuav mloog nws lus? "
41005001	Yexus thiab nws cov thwjtim mus txog sab ntug Hiavtxwv Kalilais tim ub uas yog cheebtsam Nkelaxas.
41005002	Thaum Yexus tawm hauv lub nkoj los, tamsim ntawd muaj ib tug txivneej raug dab tawm tom roob toj ntxas los cuag Yexus. Tus txivneej ntawd muaj ib tug dab nyob hauv nws,
41005003	thiab tus txivneej ntawd yeej nyob tom roob toj ntxas xwb. Muaj neeg twb muab saw hlau khi nws ntau zaus, tiamsis nws muaj zog heev nimno lawv khi tsis tau nws lawm.
41005004	Lawv muab saw hlau khi nws tes nws taw ntau zaus, tiamsis txhua zaus uas lawv khi nws, nws muab rub tu tas thiab muab tej khawb hlau uas xauv nws kotaw lov tas. Nws muaj zog heev, tsis muaj leejtwg kovyeej nws li.
41005005	Nws yos tas hnub tas hmo tom toj ntxas thiab pem tej roob, nws pheej qw nrov nrov thiab muab pobzeb hlais nws lub cev.
41005006	Thaum nws pom Yexus, nws tseem nyob deb tsawv; nws txawm khiav los txhos caug ntua ntawm Yexus kotaw,
41005007	thiab qw nrov nrov hais tias, "Yexus uas yog Vajtswv tus uas muaj hwjchim loj kawg nkaus tus Tub! Koj tuaj thab kuv ua dabtsi? Muaj Vajtswv nyob saum ntuj pom, kuv thov koj tsis txhob tsimtxom kuv! " (
41005008	Nws hais li ntawd rau qhov Yexus hais rau nws hais tias, "Niag dab phem, koj cia li tawm hauv tus txivneej no mus!")
41005009	Yexus nug nws hais tias, "Koj lub npe hu li cas? " Nws teb hais tias, "Kuv lub npe hu ua 'Coob,' rau qhov peb muaj coob tus!"
41005010	Nws txawm thov Yexus hais tias, "Thov koj tsis txhob ntiab peb tawm hauv thaj chaw no mus."
41005011	Nyob ze ntawd muaj ib pab npua coob coob tabtom nrhiav noj ntawm ib nta toj.
41005012	Cov dab ntawd thov Yexus cia lawv mus rau hauv pab npua ntawd.
41005013	Yexus txawm cia cov dab mus rau hauv pab npua, ces cov dab txawm tawm plaws hauv tus txivneej mus nkag rau pab npua. Pab npua ntawd yuav luag muaj ob txhiab tus. Thaum dab mus rau hauv pab npua lawm, ces pab npua txawm dhia mus poob tsag tsua rau hauv hiavtxwv tuag tas huv tibsi lawm.
41005014	Thaum cov neeg uas zov npua pom li ntawd, lawv txawm khiav rov qab mus qhia tej ntawd rau cov neeg uas nyob hauv nroog thiab hauv tej zos uas nyob ibncig lub nroog ntawd, ces sawvdaws txawm tuaj xyuas saib muaj li cas tiag.
41005015	Thaum lawv tuaj txog ntawm Yexus, lawv pom tus neeg uas raug ntau tus dab zaum ntawd; nws hnav ris tsho thiab nws twb feeb meej lawm; lawv ntshai kawg li.
41005016	Cov neeg uas pom Yexus ntiab dab, lawv txawm qhia zaj uas Yexus ntiab dab tawm hauv tus txivneej ntawd thiab qhia txog pab npua rau sawvdaws mloog.
41005017	Thaum sawvdaws hnov li ntawd, lawv txawm thov kom Yexus tawm hauv lawv cheebtsam ntawd mus.
41005018	Thaum Yexus tabtom nce mus rau hauv lub nkoj, tus txivneej uas raug dab thov Yexus hais tias, "Cia kuv nrog koj mus!"
41005019	Tiamsis Yexus tsis kheev, Yexus hais rau nws hais tias, "Koj cia li rov qab mus tsev thiab qhia rau koj cov kwvtij paub hais tias tus Tswv pab koj thiab hlub koj npaum li cas."
41005020	Tus txivneej ntawd txawm mus qhia thoob plaws hauv lub nroog Dekapaulis txog tej uas Yexus tau pab nws lawm rau sawvdaws mloog; txhua tus uas hnov nws qhia xav tsis thoob li.
41005021	Yexus txawm caij nkoj hla hiavtxwv rov qab mus rau sab tim ub. Muaj neeg coob coob tuaj cuag Yexus ntawm ntug dej.
41005022	Muaj ib tug txivneej hu ua Yailus; nws yog tus uas saib haujlwm hauv lub tsev sablaj hauv lub nroog ntawd. Thaum nws tuaj txog, nws txawm los txhos caug ntua ntawm Yexus kotaw.
41005023	Nws thov Yexus hais tias, "Kuv tus ntxhais mob hnyav heev twb yuav tuag. Thov koj mus cev tes tuav nws, nws thiaj yuav zoo."
41005024	Yexus nrog Yailus mus thiab muaj neeg coob coob nrog Yexus mus sib nphoo ntxuas.
41005025	Muaj ib tug pojniam uas coj khaubncaws tau kaum ob xyoos tsis tu, thiab nws txomnyem kawg li.
41005026	Nws ntiav ntau tus kws tshuaj kho, tiamsis tsis zoo. Txawm yog nws siv tagnrho nws cov nyiaj kho los tsis zoo, nws pheej mob loj zuj zus ntxiv xwb.
41005027	Tus pojniam ntawd hnov sawvdaws hais tias Yexus txawj kho mob, ces nws txawm nrog sawvdaws raws Yexus qab mus.
41005028	Nws xav hais tias, "Yog kuv kov Yexus lub tw tsho, kuv tus mob yuav zoo."
41005029	Nws txawm cev tes mus kov Yexus lub tw tsho, tamsim ntawd ntshav txawm tu nrho, thiab nws mloog nws lub cev twb zoo lawm.
41005030	Tamsim ntawd Yexus paub hais tias, hwjchim tawm ntawm nws mus lawm, Yexus txawm tig hlo los nug cov neeg uas raws nws qab hais tias, "Leejtwg kov kuv lub tw tsho? "
41005031	Yexus cov thwjtim teb hais tias, "Koj tsis pom hais tias, muaj neeg coob ua luaj li no txiv koj los; ua li cas koj yuav nug hais tias leejtwg kov koj lub tw tsho? "
41005032	Tiamsis Yexus tseem ntsia tej neeg uas sawv ibncig Yexus saib yog leejtwg kov Yexus.
41005033	Tus pojniam ntawd paub hais tias nws tus mob zoo lawm nws ntshai ua ibce tshee hnyo, nws txawm los txhos caug ntua ntawm Yexus kotaw thiab qhia txhua yam rau Yexus.
41005034	Yexus hais rau nws hais tias, "Me ntxhais, koj tus mob zoo lawm twb yog vim koj ntseeg. Koj cia li mus tso siab lug, koj tus mob twb zoo lawm."
41005035	Thaum Yexus tseem tabtom hais li ntawd, txawm muaj neeg txib ob peb leeg tuaj tom Yailus tsev tuaj hais rau Yailus hais tias, "Koj tus ntxhais twb tuag lawm. Ua li cas koj tseem yuav tabkaum xibhwb ua dabtsi thiab? "
41005036	Tiamsis Yexus tsis quavntsej tej lus uas lawv hais ntawd, Yexus hais rau Yailus hais tias, "Koj tsis txhob ntshai, cia li ntseeg."
41005037	Yexus tsis pub sawvdaws nrog nws mus, nws tsuas pub Petus, Yakaunpaus thiab Yakaunpaus tus kwv Yauhas nrog nws mus xwb.
41005038	Thaum lawv mus txog ntawm Yailus tsev, Yexus pom sawvdaws ua ntxhov quav niab thiab quaj nyiav ntsoog qees hauv tsev.
41005039	Yexus mus rau hauv tsev thiab hais rau sawvdaws hais tias, "Nej ua ntxhov quav niab thiab quaj ua dabtsi? Tus me ntxhais ntawd tsis tuag, nws tsaug zog xwb."
41005040	Sawvdaws luag Yexus zom zaws. Yexus kom lawv tawm mus rau nraum zoov, ces Yexus txawm coj tus menyuam ntawd niam thiab txiv thiab Yexus peb tug thwjtim nrog nws mus rau hauv lub txaj uas tus menyuam ntawd pw.
41005041	Yexus mus tuav nkaus tus menyuam ntawd txhais tes thiab hais rau nws hais tias, "Talithas kumis," o lus ntawd txhais hais tias, "Me ntxhais, kuv hais rau koj hais tias koj cia li sawv tsees!"
41005042	Tamsim ntawd tus ntxhais ntawd txawm sawv tsees mus kev. (Nws hnubnyoog muaj kaum ob xyoos.) Thaum sawvdaws pom li ntawd, sawvdaws xav tsis thoob li.
41005043	Tiamsis Yexus hais tawv tawv rau lawv kom tsis txhob mus qhia zaj no rau leejtwg li, thiab Yexus hais tias, "Nej cia li muab mov los rau tus me ntxhais no noj."
41006001	Yexus txawm tawm qhov ntawd rov qab mus rau hauv nws lub nroog; nws cov thwjtim nrog nws mus thiab.
41006002	Hnub Xanpataus Yexus mus qhia hauv lub tsev sablaj. Cov neeg coob coob uas mloog Yexus qhia xav tsis thoob li. Lawv sib tham hais tias, "Nws tau tej no qhov twg los? Lub tswvyim uas nws tau no yog tswvyim dabtsi? Nws ua li cas ua tau tej txujci tseemceeb ntawd?
41006003	Nws puas yog ib tug kws ntoo uas yog Malis tus tub, thiab Yakaunpaus, Yauxej, Yudas thiab Ximoos lawv puas yog nws cov kwv? Thiab puas yog nws cov muam nrog peb nyob ntawm no? " Cov neeg ntawd txawm tsis hwm Yexus.
41006004	Yexus hais rau lawv hais tias, "Tej neeg ob cag puavleej hwm tus uas cev Vajtswv lus, tsuas yog cov neeg uas nyob hauv nws lub zos, nws cov kwvtij thiab nws tsev neeg thiaj tsis hwm nws xwb."
41006005	Yexus tsis tau ua tej txujci tseemceeb ntau pestsawg qhov ntawd, nws tsuas cev tes tuav ob peb leeg kom lawv tej mob zoo xwb.
41006006	Yexus xav tsis thoob li, rau qhov cov neeg uas nyob hauv nws lub nroog ntawd tsis ntseeg nws. Tom qab ntawd, Yexus mus qhia thoob plaws txhua lub zos uas nyob hauv lub tebchaws ntawd.
41006007	Yexus hu kaum ob tug thwjtim los cuag nws, thiab nws txib lawv mus qhia Txojmoo Zoo; nws kom lawv ob leeg mus ib qho. Thiab nws pub hwjchim rau lawv kom ntiab tau dab tawm,
41006008	thiab nws hais rau lawv hais tias, "Nej tsis txhob nqa dabtsi mus, tsuas pub nej nqa tus pas nrig xwb. Tsis txhob ntim mov, tsis txhob khuam hnab thoob puab, thiab tsis txhob nqa nyiaj mus.
41006009	Nej yuav tsum rau khau, tiamsis tsis txhob npaj tsho mus hloov."
41006010	Yexus hais ntxiv rau lawv hais tias, "Yog yim twg zoo siab hu nej mus hauv lawv tsev, nej cia li mus so hauv yim ntawd mus txog hnub uas nej tawm hauv lub nroog ntawd mus.
41006011	Nej mus txog lub nroog twg yog tsis muaj neeg hu nej mus hauv lawv tej tsev, thiab lawv tsis mloog nej tej lus qhia, nej cia li tawm qhov ntawd mus thiab nchos tej hmoov av uas lo nej kotaw povtseg. Nej ua li ntawd kom lawv paub hais tias lawv muaj txim!"
41006012	Cov thwjtim txawm mus, thiab lawv qhia sawvdaws kom nyias tso nyias tej kev txhaum tseg.
41006013	Tej neeg uas raug dab los cov thwjtim ntiab dab tawm, thiab cov neeg muaj mob los cov thwjtim muab roj pleev thiab kho txhua tus zoo huv tibsi.
41006014	Vajntxwv Helaujh hnov tej no, rau qhov Yexus lub moo twb nrov ncha mus thoob plaws txhua qhov chaw lawm. Muaj qee leej hais tias, "Tus Yauhas uas muab neeg ua kevcai raus dej twb sawv rov qab los lawm! Nws thiaj ua tau tej txujci tseemceeb ntawd!"
41006015	Tiamsis muaj qee leej hais tias, "Yexus yog Eliyas." Muaj qee leej hais tias, "Yexus yog ib tug cev Vajtswv lus ib yam li cov uas cev Vajtswv lus thaum ub ib tug."
41006016	Thaum Helauj hnov sawvdaws hais li ntawd, nws hais tias, "Tus ntawd twb yog tus Yauhas uas muab neeg ua kevcai raus dej ntag! Kuv twb muab nws txiav cajdab lawm, tiamsis nimno nws sawv rov qab los!"
41006017	Helauj yog tus uas hais kom luag ntes Yauhas coj mus kaw rau hauv tsev lojcuj. Helauj ua li ntawd twb yog nws ua kom haum Helaudias siab. Txawm yog Helaudias yog Helauj tus kwv Filis tus pojniam los Helauj tseem yuav Helaudias los ua nws pojniam thiab.
41006018	Thaum Yauhas tseem ua neej nyob, nws pheej ntuas Helauj hais tias, "Qhov uas koj yuav koj tus kwv tus pojniam txhaum kevcai lawm!"
41006019	Vim li ntawd Helaudias thiaj ntxub Yauhas heev thiab xav muab Yauhas tua povtseg, tiamsis tua tsis tau rau qhov Helauj tsis kheev tua.
41006020	Helauj ntshai Yauhas, rau qhov Helauj paub hais tias Yauhas yog ib tug neeg ncaj ncees thiab dawbhuv, Helauj thiaj tsis pub leejtwg ua phem rau Yauhas. Txawm yog tej uas Yauhas qhia pheej ua rau Helauj nyuaj siab los Helauj nyiam mloog Yauhas qhia.
41006021	Muaj ib hnub Helaudias nrhiav tau kev ua phem rau Yauhas lawm. Hnub ntawd yog hnub uas Helauj ua ib rooj mov nco txog Helauj hnub yug Helauj hu cov nomtswv, cov thawj tubrog thiab cov neeg tseemceeb hauv lub xeev Kalilais tuaj nrog Helauj noj mov.
41006022	Helaudias tus ntxhais txawm los seevcev rau sawvdaws saib. Nws ua li ntawd, Helauj thiab cov nomtswv sawvdaws txaus siab kawg li. Vajntxwv Helauj txawm hais rau tus ntxhais hais tias, "Koj xav yuav dabtsi koj cia li thov? Kuv yuav muab pub rau koj."
41006023	Helauj txawm coglus hais tias, "Kuv qhia tseeb rau koj hais tias yog koj thov yam twg, kuv yuav muab yam ntawd rau koj; txawm yog koj xav tau kuv lub tebchaws ib nrab los kuv yuav muab rau koj! "
41006024	Tus ntxhais txawm tawm mus nug nws niam hais tias, "Kuv yuav thov dabtsi?" Nws niam teb hais tias, "Koj cia li thov yuav Yauhas tus uas muab neeg ua kevcai raus dej lub taubhau."
41006025	Tamsim ntawd tus ntxhais txawm rov los cuag Vajntxwv Helauj thiab hais tias, "Kuv xav kom koj muab Yauhas tus uas muab neeg ua kevcai raus dej lub taubhau tso rau hauv ib lub phaj nqa los rau kuv tamsim no!"
41006026	Tus ntxhais hais li ntawd vajntxwv nyuaj siab kawg li, tiamsis nws hloov tsis tau lus lawm rau qhov nws twb coglus rau tus ntxhais tabmeeg sawvdaws lawm.
41006027	Helauj txawm txib ib tug tubrog mus txiav Yauhas cajdab. Ces tus tubrog txawm mus rau tom tsev lojcuj thiab txiav Yauhas cajdab;
41006028	nws muab Yauhas lub taubhau tso rau hauv ib lub phaj nqa los rau tus ntxhais, ces tus ntxhais txawm nqa mus rau nws niam.
41006029	Thaum Yauhas cov thwjtim hnov li ntawd, lawv txawm tuaj muab Yauhas lub cev kwv mus faus lawm.
41006030	Yexus cov timthawj rov qab los cuag nws thiab qhia txhua yam uas lawv mus ua thiab qhia lawm rau Yexus mloog.
41006031	Muaj neeg coob coob pheej tuaj mloog Yexus qhia, pab mloog tas pab tuaj. Yexus thiab nws cov thwjtim tsis tau so li, txawm yog yuav noj mov los twb tsis khoom noj. Yexus thiaj hais rau cov thwjtim hais tias, "Peb cia li mus rau tej qhov chaw uas tsis muaj neeg, nej thiaj tau so mentsis."
41006032	Yexus thiab nws cov thwjtim txawm caij nkoj hla hiavtxwv mus rau ib qho chaw uas tsis muaj neeg.
41006033	Txawm li ntawd los muaj ntau leej pom Yexus thiab nws cov thwjtim sawv kev mus, lawv paub hais tias yog Yexus thiab nws cov thwjtim. Cov neeg ntawd txawm khiav raws ntug hiavtxwv mus, lawv xub mus txog qhov chaw uas Yexus thiab nws cov thwjtim yuav mus.
41006034	Thaum Yexus tawm hauv lub nkoj los, nws pom cov neeg coob coob ntawd, nws hlub lawv kawg li, rau qhov lawv zoo li pab yaj uas tsis muaj tus tswv yug. Yexus thiaj pib qhia ntau zaj rau lawv mloog.
41006035	Thaum yuav tsaus ntuj Yexus cov thwjtim los hais rau Yexus hais tias, "Twb lig lig lawm, ntawm no tsis muaj mov,
41006036	koj cia li kom sawvdaws mus nrhiav yuav mov tom tej zos thiab tej teb uas nyob ntawm no noj."
41006037	Yexus hais rau cov thwjtim hais tias, "Nej cia li nrhiav rau lawv noj." Cov thwjtim nug Yexus hais tias, "Koj xav kom peb muab ob puas lub nyiap mus yuav mov los rau sawvdaws noj los? "
41006038	Yexus txawm hais rau cov thwjtim hais tias, "Nej cia li mus saib nej muaj pestsawg lub ncuav? " Thaum lawv mus saib, lawv rov los qhia rau Yexus hais tias, "Peb muaj tsib lub ncuav thiab ob tug ntses."
41006039	Yexus kom cov thwjtim mus hais rau cov neeg coob coob ntawd kom zaum ua tej pab rau ntawm tej nyom.
41006040	Cov neeg ntawd txawm zaum ua tej pab, qee pab muaj ib puas leej, thiab qee pab muaj tsib caug leej.
41006041	Nws muab tsib lub ncuav thiab ob tus ntses los; nws ntsa qhovmuag saib rau saum ntuj thiab ua Vajtswv tsaug thiab muab cov ncuav ntais faib rau nws cov thwjtim nqa mus faib rau sawvdaws; nws muab ob tus ntses faib rau sawvdaws thiab.
41006042	Txhua tus puavleej tau noj tsau huv tibsi.
41006043	Cov thwjtim mus sau tej ncuav thiab tej ntses seem uas sawvdaws noj tsis tas tau kaum ob tawb puv nkaus.
41006044	Cov neeg uas noj mov hnub ntawd, cov txivneej xwb muaj tsib txhiab leej.
41006045	Tamsim ntawd Yexus txawm kom cov neeg sawvdaws rov mus tsev, thiab nws kom nws cov thwjtim nce mus hauv nkoj caij hla dej hiavtxwv ua nws ntej mus nyob tim lub nroog Npexaidas tos nws.
41006046	Thaum sawvdaws mus tas lawm, Yexus nce mus thov Vajtswv pem roob.
41006047	Thaum tsaus ntuj cov thwjtim twb caij nkoj mus txog ib nrab dej lawm, Yexus tseem nyob ib leeg pem roob.
41006048	Yexus pom nws cov thwjtim nquam nkoj nyuaj kawg li, rau qhov muaj cua nplawm lub nkoj. Thaum yuav kaj ntug Yexus los kotaw saum nplaim dej los cuag cov thwjtim. Nws yeej yuav dhau plaws lawv mus,
41006049	tiamsis thaum cov thwjtim pom nws mus sau nplaim dej, lawv xav hais tias nws yog dab, lawv txawm qw ntsoog qees.
41006050	Thaum lawv pom nws, lawv ntshai kawg li. Tamsim ntawd Yexus hais rau lawv tias, "Nej tsis txhob poob siab! Twb yog kuv ntag, tsis txhob ntshai."
41006051	Yexus nce mus nrog cov thwjtim nyob hauv lub nkoj, ces cua txawm tu lawm. Cov thwjtim xav tsis thoob li.
41006052	Lawv tsis totaub zaj uas Yexus muab ncuav faib rau tsib txhiab leej noj, rau qhov lawv lub siab tawv.
41006053	Yexus thiab nws cov thwjtim caij nkoj hla hiavtxwv mus txog tim Nkenexales, lawv txawm tso lub nkoj rau ntawm ntug hiavtxwv.
41006054	Thaum Yexus lawv tabtom tawm hauv lub nkoj los, tamsim ntawd cov neeg uas nyob ntawd paub hais tias yog Yexus.
41006055	Cov neeg ntawd txawm khiav mus qhia rau tej neeg uas nyob hauv cheebtsam ntawd hais tias Yexus nyob qhov twg. Lawv txawm muab pam qhwv cov neeg uas muaj mob kwv tuaj rau Yexus kho qhov ntawd.
41006056	Txhua qhov uas Yexus mus, tsis hais lub zos loj lossis lub zos me lossis hauv tej nroog, pheej muaj neeg coj lawv tej neeg muaj mob tuaj tso rau ntawm tej khw. Lawv thov Yexus hais tias, "Cia peb cov neeg muaj mob kov koj lub tw tsho; ces txhua tus uas kov puavleej zoo huv tibsi."
41007001	Muaj cov Falixais thiab cov xibhwb uas qhia Vajtswv txoj Kevcai qee leej tuaj nram lub nroog Yeluxalees tuaj cuag Yexus.
41007002	Lawv pom Yexus cov thwjtim qee leej noj mov tsis ntxuav tes raws li txoj kevcai uas qhia hais tias, Yuav tsum xub ntxuav tes tso mam li noj mov. (
41007003	Raws li cov Falixais thiab cov Yudais cov yawgkoob tau qhia rau lawv lawm, yog lawv tsis tau ntxuav tes, lawv yeej tsis noj mov;
41007004	txhua yam uas lawv yuav tom khw los, lawv yuav tsum muab ntxuav tso mam li noj. Lawv coj ntau txoj kevcai uas lawv cov yawgkoob qhia rau lawv lawm, tsis hais ntxuav laujkaub, tais diav, tej tais tooj liab thiab tej txaj pw.)
41007005	Cov Falixais thiab cov xibhwb uas qhia Vajtswv txoj Kevcai nug Yexus hais tias, "Vim li cas koj cov thwjtim tsis ua raws li peb cov yawgkoob qhia, lawv tsis xub ntxuav tes tso mam noj mov? "
41007006	Yexus teb hais tias, "Qhov uas Yaxayas tus uas cev Vajtswv lus hais tseg txog nej yeej muaj tseeb tiag! Nej yog cov neeg ntsejmuag ncaj siab nkhaus raws li nws sau tseg hais tias, 'Vajtswv hais tias cov neeg no lub ncauj hwm kuv, tiamsis lawv lub siab tsis npuab kuv.
41007007	Qhov uas lawv pehawm kuv tsis muaj nqis li, rau qhov lawv muab neeg tej kevcai qhia ib yam li tej ntawd yog kuv txoj kevcai!'
41007008	"Nimno nej tsis coj raws li Vajtswv Tej Lus Qhia, nej ho mus coj raws li neeg tej kevcai."
41007009	Thiab Yexus hais ntxiv tias, "Ua li cas nej yuav ntse ua luaj li? Nej muab Vajtswv txoj kevcai tso tseg kom nej tau kev mus ua raws li nej tej kevcai.
41007010	Mauxes qhia hais tias, 'Nej yuav tsum hwm nej niam nej txiv,' thiab hais tias, 'Yog leejtwg cem nws niam nws txiv yuav tsum muab tus ntawd tua povtseg.'
41007011	Tiamsis nej qhia hais tias, 'Yog leejtwg muaj ib yam dabtsi yuav pab tau rau nws niam nws txiv, tiamsis nws hais tias tej ntawd twb muab rau Vajtswv lawm,
41007012	ces tsis tas nws yuav pab nws niam nws txiv.'
41007013	Nej ua li ntawd twb yog nej ua saib tsis taus Vajtswv Txojlus, rau qhov nej qhia raws li nej cov yawgkoob qhia rau nej xwb. Thiab nej tseem ua ntau yam zoo li no."
41007014	Yexus rov hu cov neeg coob coob los cuag nws, thiab nws hais rau lawv hais tias, "Nej txhua tus ua tib zoo mloog kuv tej lus nej thiaj totaub.
41007015	Tsis yog yam uas mus rau hauv neeg lub qhovncauj ua rau neeg ua txhaum, tiamsis yog tej uas tawm hauv neeg lub siab los thiaj ua rau neeg ua txhaum.
41007016	Yog leejtwg muaj pobntseg, cia li mloog."
41007017	Thaum Yexus ncaim cov neeg coob coob ntawd mus rau hauv tsev lawm, nws cov thwjtim los thov kom nws txhais zaj lus pivtxwv ntawd.
41007018	Yexus teb lawv hais tias, "Nej tsis totaub ib yam li lawv cov ntawd thiab los? Nej tsis paub hais tias tsis yog yam uas mus rau hauv neeg lub qhovncauj ua rau neeg ua txhaum,
41007019	rau qhov tej ntawd tsis mus rau hauv neeg lub siab, tsuas mus rau hauv neeg lub plab thiab tawm lawm xwb." (Yexus qhia li no yog nws hais tias tej zaub mov neeg noj tau huv tibsi tsis txhaum.)
41007020	Yexus hais ntxiv tias, "Tej uas tawm hauv neeg lub siab los tej ntawd thiaj ua rau neeg ua txhaum.
41007021	Tej uas neeg xav hauv nruab siab, tej ntawd coj neeg mus ua txhaum kev nkauj kev nraug, ua tubsab, tua neeg,
41007022	deev luag pojniam luag txiv, ntshaw luag tug, ua txhua yam phem, dag ntxias, ua phem ua qias, khib, xyav lwm tu moo, khavtheeb thiab ua neeg ruam.
41007023	Tej ntawd puavleej tawm hauv neeg lub siab los thiab ua rau neeg ua txhaum."
41007024	Tom qab ntawd Yexus mus rau pem cheebtsam uas ze lub nroog Tiles. Nws mus rau hauv ib lub tsev. Nws tsis xav pub leejtwg paub hais tias nws nyob hauv, tiamsis nws nraim tsis tau.
41007025	Muaj ib tug pojniam, nws tus ntxhais raug dab hnov hais tias Yexus tuaj, nws txawm tuaj txhos caug ntua ntawm Yexus kotaw.
41007026	Tus pojniam ntawd yog lwm haivneeg; nws yug hauv lub xeev Faunikias tebchaws Xilias. Nws thov kom Yexus ntiab dab tawm ntawm nws tus ntxhais mus.
41007027	Tiamsis Yexus hais tias, "Peb yuav tsum xub pub mov rau menyuam noj tso. Rau qhov tsis tsimnyog peb yuav muab menyuam tej mov pov rau dev noj."
41007028	Tus pojniam ntawd teb hais tias, "Tus Tswv, txawm li ntawd los tej dev uas nyob hauv qab rooj twb tau noj menyuam tej qub mov thiab! "
41007029	Yexus txawm hais rau nws hais tias, "Twb yog vim lo lus uas koj hais ko, koj cia li rov qab mus tsev, dab twb tawm hauv koj tus ntxhais lawm! "
41007030	Nws txawm rov mus tsev thiab pom nws tus ntxhais pw saum txaj; dab twb tawm lawm.
41007031	Tom qab ntawd Yexus tawm hauv lub nroog Tiles thiab hla lub nroog Xidoos mus rau nram Hiavtxwv Kalilais uas yog taug txojkev mus rau nram lub nroog Dekapaulis.
41007032	Muaj ib co neeg coj ib tug txivneej lag ntseg uas hais tsis tau lus tuaj cuag Yexus thiab thov Yexus cev tes tuav nws.
41007033	Yexus coj tus txivneej ntawd mus rau ib qho nrug deb ntawm cov neeg coob coob. Yexus muab ntivtes ntxig rau hauv tus txivneej ntawd ob lub qhovntsej, thiab nws muab ntivtes tub qaubncaug pleev tus ntawd tus nplaig.
41007034	Yexus tsa qhovmuag saib saum ntuj thiab nws xyu ib suab, ces nws txawm hais rau tus txivneej ntawd hais tias, "Efathas," lo lus ntawd txhais hais tias, "Cia li qhib hlo! "
41007035	Tamsim ntawd tus txivneej ntawd txawm hnov lus; nws tus nplaig tsis txhav thiab hais tau lus meej lawm.
41007036	Yexus txwv tsis pub sawvdaws qhia zaj no rau leejtwg li. Txawm yog Yexus txwv lawv heev npaum li cas los nws txwv tsis tau; lawv hajyam qhia heev ntxiv xwb.
41007037	Txhua tus uas hnov tej no xav tsis thoob li; lawv sib tham hais tias, "Txhua yam uas nws ua puavleej zoo huv tibsi. Txawm yog tej neeg lag ntseg los nws kho tau hnov lus; cov neeg uas hais tsis tau lus los nws kho hais tau lus!"
41008001	Tom qab ntawd tsis ntev muaj dua ib co neeg coob coob tuaj ua ke. Tej mov uas lawv ntim tuaj, lawv noj tas lawm Yexus txawm hu nws cov thwjtim los cuag nws thiab hais rau lawv hais tias,
41008002	"Kuv hlub cov neeg no heev, lawv twb tuaj nrog kuv nyob ntawm no tau peb hnub lawm, lawv tsis muaj dabtsi noj.
41008003	Yog kuv cia lawv mus tsev tsis muab mov rau lawv noj, nyob tsam lawv tsaus muag thiab ntog tom tej tog kev rau qhov ibtxhia tuaj deb tuaj."
41008004	Yexus cov thwjtim hais rau Yexus hais tias, "Ntawm no yog roob mojsab qhua xwb, leejtwg yuav mus nrhiav tau mov los rau sawvdaws noj?"
41008005	Yexus nug cov thwjtim hais tias, "Nej muaj pestsawg lub ncuav?" Lawv teb hais tias, "Peb muaj xya lub."
41008006	Yexus kom sawvdaws zaum hauv av. Yexus muab xya lub ncuav los ua Vajtswv tsaug thiab muab ntais cev rau cov thwjtim nqa mus faib rau sawvdaws; cov thwjtim txawm ua li ntawd.
41008007	Cov thwjtim muaj ob peb tug ntses me me. Thaum Yexus ua Vajtswv tsaug tas, Yexus kom cov thwjtim nqa cov ntses mus faib rau sawvdaws thiab.
41008008	Txhua tus puavleej tau noj tsau huv tibsi.
41008009	Cov neeg uas noj mov hnub ntawd yuav luag muaj plaub txhiab leej. Cov thwjtim mus sau tej seem uas sawvdaws noj tsis tas tau xya tawb puv nkaus. Tom qab ntawd Yexus kom sawvdaws rov qab mus tsev;
41008010	tamsim ntawd Yexus thiab nws cov thwjtim txawm nce mus rau hauv nkoj, thiab caij mus rau tim cheebtsam Damanuthas lawm.
41008011	Cov Falixais qee leej tuaj nrog Yexus sib cav; lawv xav sim Yexus, lawv txawm kom Yexus ua ib yam txujci tseemceeb rau lawv saib, lawv thiaj ntseeg hais tias yog Vajtswv txib Yexus los.
41008012	Yexus xyu ib suab thiab hais tias, "Ua li cas cov neeg tiam no tsuas xav pom tej txujci tseemceeb xwb? Kuv qhia tseeb rau nej hais tias kuv yuav tsis ua tej txujci tseemceeb rau cov neeg no pom li!"
41008013	Yexus txawm tso lawv tseg thiab nce mus rau hauv nkoj, caij hla mus rau sab tim ub lawm.
41008014	Cov thwjtim tsis nco ntim mov mus, lawv tsuas muaj ib lub ncuav nyob hauv lub nkoj xwb.
41008015	Yexus hais rau lawv tias, "Nej yuav tsum ceevfaj cov Falixais thiab Helauj cov keeb."
41008016	Cov thwjtim txawm sib tham hais tias, "Ntshai yog peb tsis ntim mov tuaj, nws thiaj hais li ntawd."
41008017	Yexus twb paub tej uas lawv sib tham ntawd lawm, nws txawm hais rau lawv tias, "Ua li cas nej sib tham hais txog qhov uas nej tsis ntim mov tuaj? Nej tseem tsis pom thiab tsis totaub los? Ua li cas nej yuav ruam ua luaj li?
41008018	Nej twb muaj qhovmuag, nej tsis pom los? Nej twb muaj qhovntsej, nej tsis hnov los? Nej tsis nco qab
41008019	thaum kuv muab tsib lub ncuav ntais faib rau tsib txhiab leej noj, nej sau tej uas seem ntawd tau pestsawg tawb?" Lawv teb hais tias, "Peb sau tau kaum ob tawb."
41008020	"Thiab thaum kuv muab xya lub ncuav ntais faib rau plaub txhiab leej noj, nej sau tej uas seem tau pestsawg tawb? " Lawv teb hais tias, "Peb sau tau xya tawb."
41008021	Yexus nug lawv hais tias, "Nej tseem tsis tau totaub thiab los? "
41008022	Yexus thiab nws cov thwjtim mus txog hauv lub nroog Npexaidas. Muaj neeg coj ib tug txivneej dig muag tuaj cuag Yexus thiab thov Yexus kho tus dig muag ntawd.
41008023	Yexus tuav tus txivneej ntawd tes thiab coj nws mus rau tom ntug zos. Yexus nti qaubncaug pleev tus ntawd ob lub qhovmuag thiab cev tes kov. Yexus nug tus ntawd hais tias, "Koj pom dabtsi? "
41008024	Tus txivneej ntawd tsa qhovmuag saib thiab hais tias, "Kuv pom neeg mus mus los los, tiamsis lawv zoo li tej ntoo."
41008025	Yexus rov cev tes mus kov tus ntawd ob lub qhovmuag dua ib zaug. Nws rua tau qhovmuag, nws lub qhovmuag zoo lawm, thiab nws pom kev tseeb.
41008026	Yexus kom nws cia li mus tsev thiab hais tias, "Koj tsis txhob rov mus rau hauv zos lawm."
41008027	Tom qab ntawd Yexus thiab nws cov thwjtim mus rau pem tej zos uas nyob ibncig lub nroog Xixas Filipis. Thaum lawv tabtom taug kev mus, Yexus nug cov thwjtim hais tias, "Nej qhia kuv saib, sawvdaws hais tias kuv yog leejtwg? "
41008028	Cov thwjtim teb hais tias, "Muaj qee leej hais tias koj yog Yauhas tus uas muab neeg ua kevcai raus dej, muaj qee leej hais tias koj yog Eliyas thiab muaj qee leej hais tias, koj yog ib tug uas cev Vajtswv lus."
41008029	Yexus nug hais tias, "Nej ne, nej hais tias kuv yog leejtwg? " Petus teb hais tias, "Koj yog tus Mexiyas."
41008030	Yexus txwv lawv hais tias, "Nej tsis txhob mus qhia rau leejtwg hais tias kuv yog tus Mexiyas."
41008031	Tom qab ntawd Yexus txawm pib qhia rau nws cov thwjtim hais tias, "Neeg Leej Tub yuav raug tsimtxom ntau yam. Cov txwjlaug, cov thawj ntawm cov povthawj thiab cov xibhwb uas qhia Vajtswv txoj Kevcai yuav tsis lees yuav nws. Lawv yuav muab nws tua povtseg, tiamsis tom qab ntawd peb hnub nws yuav sawv hauv qhov tuag rov qab los.
41008032	Yexus qhia zaj no tseeb tseeb rau cov thwjtim, ces Petus txawm coj Yexus mus rau ibcag thiab cheem Yexus.
41008033	Tiamsis Yexus tig los saib nws cov thwjtim thiab cem Petus hais tias, "Dab Ntxwgnyoog, koj cia li khiav ntawm kuv mus. Tej uas koj hais ko tsis yog raws li Vajtswv lub siab, tiamsis yog hais raws li neeg lub siab xwb."
41008034	Yexus txawm hu cov neeg coob coob ntawd thiab nws cov thwjtim los cuag nws. Nws hais rau lawv hais tias, "Yog leejtwg xav nrog kuv mus, tus ntawd yuav tsum tswj nws lub siab thiab kwv nws tus ntoo khaublig nrog kuv mus.
41008035	Rau qhov tus uas khuvxim nws txojsia, tus ntawd yuav tsis tau txojsia. Tiamsis tus uas tsis khuvxim nws txojsia, vim nws ntseeg kuv thiab mus qhia Txojmoo Zoo, tus ntawd yuav tau txojsia.
41008036	Yog leejtwg tau ib puas tsav yam hauv ntiajteb no los ua nws tug, tiamsis nws txojsia tu lawm, tej ntawd yuav muaj nqis dabtsi rau nws?
41008037	Yeej tsis muaj ib yam dabtsi uas nws yuav coj mus txhiv tau nws txojsia rov qab los li!
41008038	Yog leejtwg txajmuag qhia kuv lub npe thiab kuv tej lus rau cov neeg txhaum tiam no, ces thaum Neeg Leej Tub tus uas muaj Leej Txiv lub tshwjchim ci ntsa iab nrog cov timtswv uas dawbhuv los saum ntuj los, nws yuav txajmuag lees hais tias tus ntawd yog nws li."
41009001	Yexus hais ntxiv rau lawv hais tias, "Kuv qhia tseeb rau nej hais tias cov neeg uas nyob ntawm no muaj qee leej yuav tsis tau tuag ua ntej lawv pom Vajtswv lub Tebchaws nrog Vajtswv lub hwjchim los."
41009002	Tom qab ntawd rau hnub Yexus coj Petus, Yakaunpaus thiab Yauhas nrog Yexus mus rau saum ib lub roob siab; tsis muaj lwm tus nrog lawv mus. Thaum peb tug thwjtim tabtom ntsia ntsoov Yexus, Yexus lub cev txawm hloov hlo,
41009003	thiab Yexus cev ris tsho ci ntsa iab dawb paug. Tej neeg uas nyob hauv ntiajteb no tsis muaj leejtwg yuav ntxhua tau ib ce ris tsho dawb npaum li ntawd.
41009004	Peb tug thwjtim ntawd pom Eliyas thiab Mauxes nrog Yexus tham.
41009005	Petus txawm hais rau Yexus hais tias, "Xibhwb, peb tuaj nyob ntawm no zoo kawg li! Peb yuav ua peb lub tsev pheebsuab, ib lub rau koj, ib lub rau Mauxes thiab ib lub rau Eliyas."
41009006	Petus lawv ntshai kawg li, Petus thiaj hais li ntawd.
41009007	Muaj ib tauv huab los nroos lawv thiab muaj ib lub suab hais hauv tauv huab ntawd tuaj hais tias, "Tus no yog kuv tus Tub uas kuv hlub, nej cia li mloog nws lus!"
41009008	Tamsim ntawd cov thwjtim txawm xam ncig lees, tiamsis tsis pom leejtwg li, tsuas pom Yexus tib leeg nrog lawv nyob xwb.
41009009	Thaum Yexus thiab nws peb tug thwjtim nqis pem roob los, Yexus txwv peb tug thwjtim ntawd hais tias, "Nej tsis txhob qhia tej uas nej pom ntawd rau leejtwg paub mus txog thaum uas Neeg Leej Tub sawv hauv qhov tuag rov qab los tso."
41009010	Ces lawv txawm khaws Yexus tej lus rau nruab siab. Lawv tsis qhia rau leejtwg li. Tiamsis lawv sib tham hais tias, "Qhov uas nws hais tias 'sawv hauv qhov tuag rov qab los' yog nws hais txog dabtsi? "
41009011	Ces lawv thiaj nug Yexus hais tias, "Vim li cas cov xibhwb uas qhia Vajtswv txoj Kevcai hais tias Eliyas yuav xub los? "
41009012	Yexus teb hais tias, "Eliyas yeej xub los tiag, nws los npaj txhua yam cia. Vim li cas Vajtswv txojlus hais tias Neeg Leej Tub yuav raug tsimtxom thiab sawvdaws yuav saib tsis taus nws?
41009013	Tiamsis kuv qhia tseeb rau nej hais tias Eliyas twb los lawm, tej neeg ua phem rau nws raws li lawv lub siab xav thiab raws li Vajtswv txojlus sau tseg hais tias lawv yuav ua li ntawd rau nws."
41009014	Thaum Yexus thiab peb tug thwjtim rov los txog ntawm Yexus cov thwjtim, lawv pom muaj neeg coob coob tuaj nyob puagncig cov thwjtim thiab muaj cov xibhwb uas qhia Vajtswv txoj Kevcai qee leej tabtom nrog cov thwjtim sib cav.
41009015	Thaum cov neeg ntawd pom dheev Yexus, lawv xav tsis thoob li, ces sawvdaws txawm khiav zom zaws mus rau ntawm Yexus thiab hawm nws.
41009016	Yexus nug nws cov thwjtim hais tias, "Nej nrog lawv sib cav txog dabtsi? "
41009017	Muaj ib tug txivneej ntawm cov neeg coob coob ntawd teb hais tias, "Xibhwb, kuv coj kuv tus metub tuaj thov koj pab kho, rau qhov nws raug dab thiab hais tsis tau lus.
41009018	Txhua zaus uas dab tuaj, dab ua rau nws ntog rau hauv av; nws npuas ncauj tawm plaws; nws zom hniav nrov qij qawj; thiab nws ibce txhav tas. Kuv thov koj cov thwjtim ntiab dab tawm, tiamsis lawv ntiab tsis tau."
41009019	Yexus hais rau lawv hais tias, "Ua li cas nej cov neeg tiam no pheej tsis ntseeg li! Kuv tseem yuav nrog nej nyob ntev li cas thiab? Thiab kuv tseem yuav ua siab ntev rau nej mus txog thaum twg? Cia li coj tus metub los rau kuv!"
41009020	Lawv txawm coj tus metub los rau Yexus. Thaum dab pom dheev Yexus, dab txawm ua rau tus metub ntawd huam ib tshaj, ntog kiag rau hauv av nti mus nti los, thiab npuas ncauj nto plaws.
41009021	Yexus nug tus metub ntawd leej txiv hais tias, "Nws ua li no tau hov ntev los lawm? " Leej txiv teb hais tias, "Nws twb ua li no thaum me me los lawm.
41009022	Muaj ntau zaus dab ua rau nws ntog rau hauv qhovcub thiab rau hauv dej kom nws tuag. Yog koj pab tau, thov koj hlub thiab pab wb ob txiv tub! "
41009023	Yexus hais rau tus metub ntawd leej txiv hais tias ua li cas koj hais tias, "Yog koj pab tau! Yog leejtwg ntseeg, kuv yeej ua tau txhua yam huv tibsi."
41009024	Tamsim ntawd tus metub leej txiv hais tias, "Kuv ntseeg tiamsis tsis txaus, thov koj pab kom kuv muaj kev ntseeg ntxiv!"
41009025	Thaum Yexus pom cov neeg coob coob txav los ze zuj zus, Yexus txawm hais rau tus dab ntawd hais tias, "Ua li cas koj ua rau tus metub no lag ntseg thiab hais tsis tau lus? Kuv hais rau koj hais tias koj cia li tawm hauv tus metub no mus, tsis txhob rov qab los rau hauv nws ib zaug li lawm! "
41009026	Dab qw nrov nrov thiab ua rau tus metub huam ib tshaj heev heev, ces tus dab txawm tawm plaws lawm. Tus metub ntawd zoo li ib tug neeg tuag, sawvdaws txawm hais zom zaws hais tias, "Nws tuag lawm! "
41009027	Tiamsis Yexus cev tes mus tuav nkaus tus metub txhais tes thiab rub nws sawv, ces nws txawm sawv tsees sawv ntsug.
41009028	Thaum Yexus mus rau hauv tsev lawm, nws cov thwjtim nug nws twjywm hais tias, "Vim li cas peb ntiab tsis tau tus dab ntawd tawm? "
41009029	Yexus teb hais tias, "Yam dab no yus yuav tsum thov Vajtswv thiaj ntiab tau tawm."
41009030	Yexus thiab nws cov thwjtim tawm qhov ntawd hla dhau plaws Kalilais mus. Yexus tsis xav pub leejtwg paub hais tias, nws nyob qhov twg,
41009031	rau qhov nws tabtom qhia rau cov thwjtim hais tias, "Yuav muaj neeg muab Neeg Leej Tub coj mus rau luag tua, tiamsis tom qab ntawd peb hnub nws yuav sawv hauv qhov tuag rov qab los."
41009032	Cov thwjtim tsis totaub lub ntsiab lus uas Yexus qhia, tiamsis lawv ntshai nug nws.
41009033	Yexus thiab nws cov thwjtim mus txog hauv lub nroog Kapena-us thiab mus rau hauv tsev, Yexus txawm nug cov thwjtim hais tias, "Puag ta thaum peb taug kev tuaj, nej pheej sib cav hais txog dabtsi?"
41009034	Tiamsis lawv tsis teb Yexus li, rau qhov thaum taug kev tuaj lawv sib cav txog qhov uas leejtwg yuav tau ua tus loj dua.
41009035	Thaum Yexus zaum lawm, nws hu nws kaum ob tug thwjtim los cuag nws thiab hais rau lawv hais tias, "Yog leejtwg xav ua tus thawj, tus ntawd yuav tsum nyob tom tw thiab ua sawvdaws qhev."
41009036	Yexus mus coj ib tug menyuam yaus los sawv ntawm cov thwjtim xubntiag. Yexus puag tus menyuam yaus ntawd thiab hais rau cov thwjtim hais tias,
41009037	"Tus uas lees yuav cov menyuam yaus no ib tug los ntawm kuv lub npe kuj yog tus ntawd lees yuav kuv, thiab leejtwg lees yuav kuv, tsis yog nws lees yuav kuv tib leeg xwb, tiamsis yog nws lees yuav tus uas txib kuv los thiab."
41009038	Yauhas hais rau Yexus hais tias, "Xibhwb, peb pom ib tug txivneej tuav koj lub npe ntiab dab; peb txwv tsis pub nws ua li ntawd, rau qhov nws tsis yog peb cov."
41009039	Yexus hais rau lawv hais tias, "Tsis txhob txwv nws; leejtwg tuav kuv lub npe ua tej txujci tseemceeb, tom qab ntawd nws yeej yuav tsis thuam kuv.
41009040	Tus uas tsis tawmtsam peb, tus ntawd yog peb cov.
41009041	Kuv qhia tseeb rau nej hais tias tus uas muab ib khob dej rau nej haus, vim nws paub hais tias nej yog kuv cov thwjtim, ces tus ntawd yeej yuav tau nqi zog.
41009042	"Yog leejtwg ua rau cov menyuam uas ntseeg kuv no ib tug ua txhaum, cia li muab hlua khi ib txhib zeb loj loj dai rau tus ntawm cajdab thiab coj nws mus pov rau hauv hiavtxwv yuav zoo dua.
41009043	Yog koj txhais tes ua rau koj ua txhaum, cia li muab koj txhais tes ntawd txiav povtseg! Koj muaj ib sab tes xwb koj tau txojsia zoo dua li koj muaj ob sab tes, es koj poob mus rau hauv ntujtawg qhov uas muaj hluavtaws cig tsis paub tuag li. [
41009044	Qhov ntawd tej kas uas noj lawv ntawd tsis txawj tuag, thiab hluavtaws yuav cig mus ibtxhis li.]
41009045	Thiab yog koj ib txhais kotaw ua rau koj ua txhaum, cia li muab koj txhais kotaw ntawd txiav povtseg! Koj muaj ib sab kotaw xwb koj tau txojsia zoo dua li koj muaj ob txhais kotaw, es koj poob mus rau hauv ntujtawg. [
41009046	Qhov ntawd tej kas uas noj lawv ntawd tsis txawj tuag, thiab hluavtaws yuav cig mus ibtxhis li.]
41009047	Thiab yog koj ib sab qhovmuag ua rau koj ua txhaum, cia li muab koj sab qhovmuag ntawd kaus povtseg! Koj muaj ib sab qhovmuag xwb koj tau mus Vajtswv lub Tebchaws zoo dua li cia koj muaj ob sab qhovmuag, es koj poob mus rau hauv ntujtawg.
41009048	Qhov ntawd 'tej kas uas noj lawv ntawd tsis txawj tuag, thiab hluavtaws yuav cig mus ibtxhis li.'
41009049	"Vajtswv yuav muab hluavtaws hlawv txhua tus kom huv ib yam li cov nqaij uas muab ntsev las yuav coj mus fij.
41009050	"Ntsev yog yam uas zoo; tiamsis yog ntsev tsuag lawm, nej yuav ua li cas kom rov qab ntsev tau? "Nej yuav tsum ua li cov ntsev uas zoo, thiab nej yuav tsum nyob sib haum."
41010001	Yexus tawm hauv lub nroog ntawd mus rau nram lub xeev Yudas thiab hla tus dej Yauladees mus rau sab tim ub. Muaj neeg coob coob tuaj cuag Yexus, thiab Yexus qhia lawv ib yam li nws niaj zaus qhia.
41010002	Cov Falixais qee leej tuaj cuag Yexus thiab xav sim Yexus. Lawv nug Yexus hais tias, "Peb txoj kevcai puas pub ib tug txivneej twg muab nws tus pojniam nrauj? "
41010003	Yexus teb lawv hais tias, "Mauxes sau tseg li cas qhia rau nej? "
41010004	Lawv teb hais tias, "Mauxes pub peb nrauj tiamsis yuav tsum xub ua ntawv nias tes tso mam li nrauj tau."
41010005	Yexus hais rau lawv hais tias, "Qhov uas Mauxes sau txoj cai ntawd rau nej twb yog nej tawv ncauj.
41010006	Tiamsis thaum chivkeeb uas Vajtswv tsim lub ntuj thiab lub ntiajteb, 'Vajtswv tsim tus txivneej thiab tus pojniam.
41010007	Twb yog vim li no tus txivneej thiaj tso nws niam nws txiv tseg, thiab mus nrog nws tus pojniam nyob,
41010008	thiab nkawd yuav koom ua ib lub cev.' Yog li ntawd, nkawd tsis yog ob leeg lawm tiamsis yog ib leeg xwb.
41010009	Vajtswv twb muab nkawd txis ua txij ua nkawm lawm; yog li ntawd, neeg tsis txhob muab nkawd cais."
41010010	Thaum Yexus thiab cov thwjtim mus rau hauv tsev lawm, cov thwjtim txawm nug Yexus txog zaj no.
41010011	Yexus hais rau lawv hais tias, "Yog leejtwg muab nws tus pojniam nrauj thiab mus yuav dua pojniam kuj yog nws deev luag pojniam.
41010012	Ib yam nkaus li ntawd yog ib tug pojniam muab nws tus txiv nrauj, thiab nws mus yuav dua txiv kuj yog nws deev luag txiv."
41010013	Muaj neeg coj lawv tej menyuam tuaj cuag Yexus thiab thov Yexus cev tes plhws cov menyuam yaus, tiamsis cov thwjtim cem cov neeg ntawd.
41010014	Thaum Yexus pom cov thwjtim ua li ntawd, Yexus tsis txaus siab thiab nws hais rau cov thwjtim hais tias, "Cia cov menyuam los cuag kuv, tsis txhob txwv lawv, rau qhov Vajtswv lub Tebchaws yog cov neeg uas muaj lub siab mos siab muag li cov menyuam ntawd tug.
41010015	Kuv qhia tseeb rau nej hais tias yog leejtwg tsis muaj lub siab mos siab muag li cov menyuam yaus no, tus ntawd yuav tsis tau Vajtswv lub Tebchaws ua nws tug."
41010016	Yexus txawm rub cov menyuam yaus ntawd los rau hauv nws xubntiag; nws cev tes plhws lawv txhua tus thiab foom koob hmoov rau lawv.
41010017	Thaum Yexus tabtom sawv kev mus, muaj ib tug txivneej khiav khiav tuaj txhos caug ntua ntawm Yexus hauv ntej; nws nug Yexus hais tias, "Tus Xibhwb uas muaj lub siab zoo, kuv yuav ua li cas kuv thiaj tau txojsia uas ntev dhawv mus ibtxhis? "
41010018	Yexus teb nws hais tias, "Vim li cas koj hu kuv hais tias tus uas muaj lub siab zoo? Tsis muaj ib tug uas muaj lub siab zoo tsuas yog Vajtswv tib leeg xwb.
41010019	Koj yeej paub tej kevcai uas hais tias, 'Tsis txhob tua neeg; tsis txhob deev luag pojniam luag txiv; tsis txhob ua tubsab; tsis txhob ua timkhawv tsis tseeb; tsis txhob ntxo luag tug; yuav tsum hwm koj niam koj txiv.' "
41010020	Tus txivneej ntawd hais tias, "Xibhwb, tej uas koj hais ko kuv twb coj thaum kuv tseem yau los lawm."
41010021	Yexus hlub tus ntawd, Yexus tsa qhovmuag saib nws thiab hais tias, "Tseem tshuav ib qho uas koj tsis tau ua. Koj cia li rov mus muab koj tej qhov txhia chaw muag huv tibsi thiab muab cov nyiaj ntawd coj mus faib rau cov neeg pluag, koj thiaj yog tus npluanuj nyob saum ntuj ceebtsheej; tom qab ntawd, koj cia li tuaj nrog kuv mus."
41010022	Thaum tus txivneej ntawd hnov dheev Yexus hais li ntawd, nws ua ntsejmuag ntshaus ntsho; nws txawm rov mus tsev lawm, nws nyuaj siab kawg li rau qhov nws npluanuj heev.
41010023	Yexus tig los ntsia cov thwjtim thiab hais rau lawv hais tias, "Cov neeg npluanuj yuav mus Vajtswv lub Tebchaws mas nyuaj kawg li!"
41010024	Thaum cov thwjtim hnov Yexus hais li ntawd lawv xav tsis thoob li, tiamsis Yexus hais ntxiv hais tias, "Cov menyuam, neeg mus Vajtswv lub Tebchaws mas nyuaj kawg li!
41010025	Ib tus ntxhuav nkag lub qhov koob yoojyim dua ib tug neeg npluanuj mus Vajtswv lub Tebchaws."
41010026	Cov thwjtim hnov li ntawd, lawv hajyam xav tsis thoob. Lawv sib tham hais tias, "Yog li ntawd, leejtwg thiaj yuav dim? "
41010027	Yexus tsa qhovmuag saib cov thwjtim thiab hais tias, "Neeg ua tsis tau, tiamsis Vajtswv ua tau; rau qhov Vajtswv ua tau ib puas tsav yam huv tibsi."
41010028	Ces Petus hais rau Yexus hais tias, "Peb twb tso txhua yam tseg thiab tuaj nrog koj mus lawm."
41010029	Yexus hais rau lawv hais tias, "Yog tiag, tiamsis kuv qhia tseeb rau nej hais tias tus uas tso vajtse, tso kwvtij, tso nkauj muam, tso niam, tso txiv, tso menyuam thiab tso liaj teb tseg vim nws nrog kuv mus thiab qhia Txojmoo Zoo,
41010030	tiam no nws yuav tau ib puas npaug ntxiv, xwsli: vajtse, kwvtij, nkauj muam, niam thiab txiv, menyuam, liaj teb thiab nws yuav raug kev tsimtxom; tiam tom ntej nws yuav tau txojsia ntev dhawv mus ibtxhis.
41010031	Tiamsis muaj ntau leej uas nimno ua cov thawj lawv yuav tau mus nyob tom tw, thiab muaj ntau leej uas nyob tom tw yuav tau los ua cov thawj."
41010032	Thaum Yexus thiab nws cov thwjtim taug kev mus rau nram lub nroog Yeluxalees, Yexus ua cov thwjtim ntej; cov thwjtim poob siab, thiab cov neeg uas lawv qab ntshai kawg li. Yexus txawm rov coj cov thwjtim mus rau ib cag thiab qhia tej xwm uas yuav los raug nws rau lawv mloog.
41010033	Yexus hais tias, "Nimno peb tabtom taug kev mus rau nram lub nroog Yeluxalees. Thaum mus txog nrad yuav muaj neeg ntes Neeg Leej Tub coj mus rau cov thawj ntawm cov povthawj thiab cov xibhwb uas qhia Vajtswv txoj Kevcai. Lawv yuav txiav txim coj nws mus tua povtseg thiab muab nws rau lwm haivneeg;
41010034	lawv yuav thuam nws, ua saib tsis taus nws, nto qaubncaug rau nws, nplawm nws thiab muab nws tua povtseg; tom qab ntawd peb hnub nws yuav sawv hauv qhov tuag rov qab los."
41010035	Tom qab ntawd Yakaunpaus thiab Yauhas uas yog Xenpedais ob tug tub tuaj cuag Yexus thiab hais tias, "Xibhwb, thov koj pub yam uas wb xav tau rau wb."
41010036	Yexus nug nkawd hais tias, "Neb xav kom kuv muab dabtsi rau neb? "
41010037	Nkawd teb hais tias, "Thaum koj ua vajntxwv zaum saum koj lub zwmtxwv uas ci ntsa iab, thov koj cia wb ib tug nyob ntawm koj sab xis, ib tug nyob ntawm koj sab laug."
41010038	Yexus hais rau nkawd hais tias, "Yam uas neb thov no, neb tsis totaub. Lub khob uas kuv yuav haus neb puas haus taus? Txoj kevcai raus dej uas kuv yuav raus neb puas raus taus? "
41010039	Nkawd teb hais tias, "Taus xwb." Yexus hais rau nkawd hais tias, "Lub khob uas kuv yuav haus neb yeej yuav haus taus, thiab txoj kevcai raus dej uas kuv yuav raus neb yeej yuav raus taus tiag.
41010040	Tiamsis qhov uas neb ib tug yuav nyob ntawm kuv sab xis thiab ib tug yuav nyob ntawm kuv sab laug ntawd, kuv muab tsis tau rau neb. Yog Vajtswv npaj rau leejtwg, tus ntawd thiaj tau xwb."
41010041	Thaum cov thwjtim kaum leej hnov li ntawd, lawv chim rau Yakaunpaus thiab Yauhas nkawd.
41010042	Yexus hu cov thwjtim txhua tus los ua ke thiab hais rau lawv hais tias, "Nej twb paub lawm hais tias cov nomtswv uas saib pejxeem muaj hwjchim kav pejxeem, thiab cov thawj muaj hwjchim yuam kom cov pejxeem ua raws li lawv hais.
41010043	Tiamsis nej tsis txhob ua li ntawd; nej cov yog leejtwg xav ua tus hlob, tus ntawd yuav tsum ua sawvdaws tus tubtxib,
41010044	thiab nej cov yog leejtwg xav ua tus thawj, tus ntawd yuav tsum ua sawvdaws qhev.
41010045	Txawm yog Neeg Leej Tub los, nws tsis tau kom leejtwg tu nws, tiamsis nws los tu sawvdaws thiab muab nws txojsia los txhiv ntau leej."
41010046	Yexus thiab nws cov thwjtim tuaj txog hauv lub nroog Yelikaus. Thaum Yexus lawv tabtom taug kev hauv lub nroog mus, muaj neeg coob coob nrog lawv mus. Lawv mus ntsib ib tug txivneej dig muag hu ua Npatimes nyob ntawm ntug kev thov khawv, nws yog Times tus tub.
41010047	Thaum nws hnov sawvdaws hais tias Yexus tus uas yog neeg Naxales tuaj, ces nws txawm hu nrov nrov hais tias, "Yexus uas yog Daviv tus Tub! Thov koj hlub kuv!"
41010048	Muaj ntau leej cheem nws kom nws tsis txhob hais lus, tiamsis nws hajyam hu nrov hais tias, "Daviv tus Tub, thov koj hlub kuv!"
41010049	Yexus txawm nres thiab hais tias, "Hu nws los ntawm no." Yog li ntawd, lawv txawm mus hais rau tus dig muag hais tias, "Yexus hu koj, koj cia li zoo siab thiab sawv mus cuag nws."
41010050	Tus dig muag txawm hle hlo nws lub tsho ntev thiab sawv tsees mus cuag Yexus.
41010051	Yexus nug tus dig muag hais tias, "Koj xav kom kuv pab koj dabtsi? " Tus dig muag teb hais tias, "Xibhwb, kuv xav rov pom kev."
41010052	Yexus hais rau nws hais tias, "Koj cia li mus, koj txojkev ntseeg twb ua rau koj ob lub qhovmuag zoo lawm." Tamsim ntawd nws txawm pom kev thiab nrog Yexus taug kev mus.
41011001	Thaum Yexus lawv mus yuav txog ntawm lub zos Npefakhes thiab lub zos Npethanis uas nyob ze lub nroog Yeluxalees, lawv mus txog ntawm lub Roob Txiv Ntoo Roj. Yexus txib nws ob tug thwjtim ua nws ntej mus;
41011002	nws qhia nkawd hais tias, "Neb cia li ncaj nraim mus rau hauv lub zos uas nyob tom neb hauvntej. Thaum neb mus txog hauv lawm, neb yuav pom ib tug menyuam neesluav khi rau ntawm ib tug ncej. Tus menyuam neesluav ntawd tsis tau muaj neeg caij ib zaug li, neb cia li daws cab los.
41011003	Yog muaj leejtwg nug neb hais tias neb yuav daws cab mus ua dabtsi? Neb cia li teb hais tias, tus Tswvr xav siv, ib ntsis nws mam li xa rov qab los."
41011004	Nkawd mus pom ib tug menyuam neesluav khi rau ntawm ntug kev ze ntawm qhovrooj. Thaum nkawd tabtom daws tus neesluav,
41011005	cov neeg uas nyob ntawd muaj qee leej nug hais tias, "Neb yuav daws tus menyuam neesluav cab mus ua dabtsi? "
41011006	Nkawd teb raws li Yexus tau qhia rau nkawd lawm, ces lawv txawm cia nkawd cab mus.
41011007	Nkawd cab tus menyuam neesluav mus rau Yexus, nkawd hle nkawd ob lub tsho ntev pua tus menyuam neesluav nraubqaum rau Yexus caij.
41011008	Muaj ntau leej hle lawv tej tsho pua hauv kev, muaj ibtxhia mus txiav nplooj tom ntug zos nqa los pua kev.
41011009	Cov neeg uas ua ntej thiab cov uas lawv qab sawvdaws qw nrov nrov hais tias, "Ua Vajtswv tsaug! Thov Vajtswv foom koob hmoov rau tus uas Vajtswv txib los!
41011010	Thov Vajtswv foom koob hmoov rau tus uas yuav kav neeg lub siab, ib yam li thaud peb yawgkoob Daviv kav nws haivneeg! Cia li qhuas Vajtswv tus uas nyob saum ntuj ceebtsheej! "
41011011	Thaum Yexus mus txog hauv lub nroog Yeluxalees lawm, nws mus rau hauv lub Tuamtsev thiab nws saib txhua yam hauv lub Tuamtsev. Tiamsis thaum ntawd twb yuav tsaus ntuj, nws thiaj coj kaum ob tug thwjtim nrog nws mus rau tom lub zog Npethanis.
41011012	Hnub tom qab thaum Yexus thiab nws cov thwjtim rov qab tom lub zos Npethanis los, Yexus tshaib plab heev.
41011013	Nws pom ib tsob txiv ncuavpias muaj nplooj tsaus nti nyob tom nws hauv ntej, Yexus txawm mus saib, saib puas txi txiv. Tiamsis thaum nws mus txog tsis pom muaj ib lub txiv li, tsuas pom muaj nplooj xwb rau qhov tseem tsis tau txog lub caij txi.
41011014	Yexus txawm hais rau tsob txiv ncuavpias ntawd hais tias, "Txij no mus yuav tsis muaj leejtwg tau noj koj cov txiv ib zaug li lawm!" Cov thwjtim hnov Yexus hais li ntawd rau tsob ntoo.
41011015	Thaum Yexus lawv mus txog hauv lub nroog Yeluxalees lawm, Yexus mus rau ntawm lub Tuamtsev thiab ntiab cov neeg uas tuaj ua lag ua luam kom tawm mus. Nws muab lawv tej rooj pauv nyiaj thiab cov neeg uas muag nquab tej rooj zaum ntxeev pes hlo.
41011016	Thiab nws txwv tsis pub leejtwg coj ib yam dabtsi tuaj muag rau ntawm lub tshavpuam ntawm lub Tuamtsev.
41011017	Yexus hais rau lawv hais tias, "Vajtswv txojlus sau tseg hais tias, 'Sawvdaws yuav hu kuv lub Tuamtsev hais tias yog lub tsev uas txhua haivneeg tuaj thov Vajtswv.' Tiamsis nej muab ua qhov chaw rau tubsab nkaum! "
41011018	Cov thawj ntawm cov povthawj thiab cov xibhwb uas qhia Vajtswv txoj Kevcai hnov tej no, lawv txawm nrhiav kev muab Yexus tua povtseg. Lawv ntshai Yexus rau qhov sawvdaws xav tsis thoob rau Yexus tej lus qhia.
41011019	Thaum yuav tsaus ntuj Yexus thiab nws cov thwjtim txawm tawm hauv lub nroog mus lawm.
41011020	Hnub tom qab thaum sawv ntxov Yexus thiab nws cov thwjtim rov qab mus rau tom lub nroog. Lawv pom tsob txiv ncuavpias twb qhuav lawm. Txawm yog tej cag los qhuav tas huv tibsi.
41011021	Petus nco dheev txog Yexus cov lus thiab hais rau Yexus hais tias, "Xibhwb, koj saib tsob txiv ncuavpias uas nag hmo koj foom twb qhuav tas lawm! "
41011022	Yexus teb lawv hais tias, "Yog nej ntseeg Vajtswv tiag,
41011023	kuv qhia tseeb rau nej hais tias yog nej hais rau lub roob no kom txav mus rau hauv hiavtxwv, lub roob no yeej yuav txav mus. Tiamsis nej yuav tsum ntseeg hais tias yuav muaj raws li nej hais, ces yeej yuav muaj raws li ntawd tiag.
41011024	Twb yog vim li ntawd kuv thiaj hais rau nej hais tias thaum nej thov Vajtswv pub ib yam dabtsi rau nej, nej yuav tsum ntseeg hais tias Vajtswv twb pub yam ntawd rau nej lawm nej thiaj yuav tau yam uas nej thov.
41011025	Thaum nej sawv ntsug thov Vajtswv, nej yuav tsum zam txim rau tus uas tau ua txhaum rau nej lawm. Yog nej ua li ntawd nej Leej Txiv tus uas nyob saum ntuj ceebtsheej thiaj yuav zam nej lub txim. [
41011026	Yog nej tsis zam txim rau lwm tus, nej Leej Txiv tus uas nyob saum ntuj ceebtsheej yuav tsis zam txim rau nej thiab."]
41011027	Yexus thiab nws cov thwjtim mus rau hauv lub nroog Yeluxalees. Thaum Yexus mus rau hauv lub tshavpuam ntawm lub Tuamtsev, cov thawj ntawm cov povthawj, cov xibhwb uas qhia Vajtswv txoj Kevcai thiab cov txwjlaug tuaj cuag Yexus;
41011028	lawv nug Yexus hais tias, "Ua li cas koj muaj cai ua tej no? Leejtwg tso cai rau koj ? "
41011029	Yexus teb lawv hais tias, "Kuv yuav nug nej ib los; yog nej teb tau, kuv mam li qhia rau nej hais tias yog vim li cas kuv muaj cai ua tej no.
41011030	Nej sim qhia rau kuv saib leejtwg tso cai rau Yauhas muab neeg ua kevcai raus dej, Vajtswv lossis neeg? "
41011031	Lawv txawm sib tham hais tias, "Peb yuav teb li cas thiaj zoo? Yog peb teb hais tias, 'Vajtswv kom Yauhas ua,' nws yuav hais tias, 'Ua li cas nej ho tsis ntseeg Yauhas tej lus?'
41011032	Yog peb teb hais tias, 'Neeg kom Yauhas ua....'" (Peb ntshai nyob tsam cov pejxeem ua phem rau peb, rau qhov sawvdaws yeej paub hais tias Yauhas yog tus cev Vajtswv lus.)
41011033	Lawv thiaj teb Yexus hais tias, "Peb tsis paub." Yexus hais rau lawv hais tias, "Yog li ntawd, kuv yuav tsis qhia rau nej hais tias yog leejtwg tso cai rau kuv ua tej no thiab."
41012001	Yexus ua lus pivtxwv qhia rau lawv hais tias, "Muaj ib tug txivneej xov tau ib lub vaj thiab cog txiv hmab rau hauv; nws khawb ib lub qhov tsuam txiv hmab thiab ua lub chaw tsomfaj zov. Nws muab tso rau ib co neeg tu sib faib cov txiv, ces nws txawm mus rau lwm tebchaws lawm.
41012002	Thaum txog lub caij de txiv hmab, nws txawm txib nws ib tug tubtxib mus sau tej txiv uas yog nws tug los rau nws.
41012003	Cov neeg uas tu lub vaj ntes tus tubtxib ntawd, muab nws ntaus, thiab ntiab nws rov qab mus tes dawb tes npliag.
41012004	Tus tswv vaj rov txib dua ib tug tubtxib mus cuag cov neeg uas tu lub vaj; cov neeg uas tu lub vaj muab tus tubtxib ntawd ntaus taubhau to thiab ua ob peb yam phem rau nws.
41012005	Tus tswv vaj rov txib dua ib tug tubtxib mus; cov neeg uas tu lub vaj muab tus tubtxib ntawd tua povtseg; tom qab ntawd tus tswv vaj txib dua ntau leej mus los lawv ua ib yam li ua rau cov uas xub mus. Lawv muab qee leej ntaus thiab muab qee leej tua povtseg.
41012006	Tshuav tus tswv vaj tus tub xwb thiaj tsis tau mus. Thaum kawg tus tswv vaj thiaj txib nws tib leeg tub uas nws hlub heev mus cuag cov neeg uas tu lub vaj. Nws xav hais tias, 'Lawv yuav hwm kuv tus tub.'
41012007	Tiamsis lawv sib ntxhi hais tias, 'Tus no yog tus tswv vaj tus tub. Peb cia li muab nws tua povtseg, peb thiaj tau lub vaj!'
41012008	Lawv txawm ntes kiag tus tub ntawd, muab nws tua thiab muab nws pov rau sab ntug vaj nraud."
41012009	Yexus nug hais tias, "Yog li ntawd, tus tswv vaj yuav ua li cas rau cov neeg uas tu lub vaj? Nws yeej yuav mus muab cov neeg ntawd tua povtseg huv tibsi, thiab muab nws lub vaj tso rau lwm cov tu.
41012010	Nej twb nyeem Vajtswv Txojlus uas hais tias, 'Lub pobzeb uas cov kws ua tsev muab povtseg, lub ntawd twb los ua lub thawj lawm.
41012011	Qhov no yog tus Tswv ua, peb xav tsis thoob li!' "
41012012	Cov Yudas cov thawjcoj nrhiav kev ntes Yexus, rau qhov lawv paub hais tias, Yexus qhia zaj lus pivtxwv ntawd tawmtsam lawv. Tiamsis lawv ntshai cov neeg coob coob ntawd, lawv txawm cia li khiav lawm.
41012013	Lawv txib cov Falixais qee leej thiab Helauj cov neeg qee leej mus cuag Yexus thiab nug nws ob peb yam saib nws puas yuav hais txhaum.
41012014	Lawv tuaj cuag Yexus thiab nug hais tias, "Xibhwb, peb paub hais tias koj yog tus ncaj ncees, koj tsis xaiv leejtwg ntsejmuag. Koj tsis ua raws li neeg lub siab, tiamsis koj qhia Vajtswv txojkev tseeb rau neeg. Koj qhia rau peb saib, yog peb them se rau Xixas puas txhaum peb txoj kevcai los tsis txhaum? "
41012015	Tiamsis Yexus twb paub lawm hais tias yog lawv tuaj sim nws xwb, nws thiaj teb lawv hais tias, "Nej tuaj sim kuv ua dabtsi? Nej cia li muab ib lub nyiaj los rau kuv saib."
41012016	Lawv muab ib lub nyiaj los rau Yexus. Yexus nug lawv hais tias, "Lub ntsejmuag thiab lub npe ntawm lub nyiaj no yog leejtwg lub? " Lawv teb hais tias, "Yog Xixas lub."
41012017	Yexus hais tias, "Yog li ntawd, yam uas yog Xixas li nej cia li muab rau Xixas thiab yam uas yog Vajtswv li nej cia li muab rau Vajtswv." Thaum lawv hnov Yexus hais li ntawd, lawv xav tsis thoob li.
41012018	Cov Xadukais qee leej uas tsis ntseeg hais tias, neeg yuav sawv hauv qhov tuag rov qab los, qee leej tuaj ntsib Yexus thiab nug hais tias,
41012019	"Xibhwb, Mauxes sau ib txoj kevcai qhia rau peb hais tias, 'Yog tus txiv tuag thaum nws tus pojniam tseem tsis tau muaj menyuam, nws tus kwv yuav tsum yuav tus niamtij, tus tijlaug thiaj muaj xeebntxwv.'
41012020	Thaud muaj xya leej kwvtij; tus tijlaug yuav pojniam tiamsis tseem tsis tau muaj menyuam, nws txawm tuag lawm.
41012021	Tus kwv yuav tus niamtij ntawd, tsis tau muaj menyuam, tus kwv txawm tuag lawm; tus kwv ob ho yuav tus niamtij, tiamsis nws kuj tuag lawm thiab,
41012022	tagnrho xya leej kwvtij uas yuav tus pojniam ntawd puavleej tuag huv tibsi tsis tau muaj menyuam. Thaum kawg tus pojniam ntawd kuj tuag lawm thiab.
41012023	Yog li ntawd, thaum txog hnub uas cov neeg tuag sawv rov qab los, tus pojniam ntawd yuav yog leejtwg tus pojniam? Rau qhov lawv xya leej kwvtij ntawd puavleej tau yuav nws lawm."
41012024	Yexus teb hais tias, "Nej xav yuam kev lawm, rau qhov nej tsis totaub Vajtswv Txojlus thiab tsis paub Vajtswv lub hwjchim.
41012025	Thaum cov neeg uas tuag lawm sawv rov qab los, lawv yuav zoo ib yam li cov timtswv uas nyob saum ntuj ceebtsheej; lawv tsis yuav pojniam tsis yuav txiv lawm.
41012026	Hais txog qhov uas cov neeg tuag sawv rov qab los, nej puas tau nyeem Mauxes phau ntawv uas hais txog cov nplaim taws uas cig ntawm tsob ntoo? Vajtswv hais rau Mauxes hais tias, 'Kuv yog Anplahas tus Vajtswv, Ixaj tus Vajtswv thiab Yakhauj tus Vajtswv,'
41012027	Vajtswv tsis yog cov neeg tuag tus Vajtswv, tiamsis nws yog cov neeg ciaj tus Vajtswv. Nej xav yuam kev lawm! "
41012028	Muaj ib tug xibhwb uas qhia Vajtswv txoj Kevcai nyob ntawd hnov lawv sib tham. Nws pom Yexus ua tib zoo teb cov Xadukais, nws txawm los nug Yexus hais tias, "Vajtswv txoj kevcai, nqe twg yog nqe uas tseemceeb dua ntais huv tibsi? "
41012029	Yexus teb hais tias, "Nqe no yog nqe uas tseemceeb dua ntais; 'Cov neeg Yixalayees, nej ua tib zoo mloog! Tus Tswv uas yog peb tus Vajtswv, nws tib leeg xwb thiaj yog tus Tswv.u
41012030	Nej yuav tsum hlub tus Tswv uas yog nej tus Vajtswv kawg siab kawg ntsws, kawg plab kawg plawv thiab kawg nej lub dag lub zog.'
41012031	Nqe ob uas tseemceeb hais li no hais tias, 'Hlub koj tej kwvtij zejzog ib yam li koj hlub koj lub cev.' Tsis muaj dua lwm nqe uas tseemceeb tshaj ob nqe no lawm."
41012032	Tus xibhwb uas qhia Vajtswv txoj kevcai teb Yexus hais tias, "Yog lawm, xibhwb! Yeej muaj tseeb li koj hais tiag, tsuas muaj tib tug Tswv uas yog Vajtswv xwb, tsis muaj dua lwm tus Vajtswv lawm.
41012033	Yog li ntawd, yus yuav tsum hlub Vajtswv kawg siab kawg ntsws, kawg plab kawg plawv thiab kawg lub dag lub zog, thiab yus yuav hlub yus tej kwvtij zejzog ib yam li yus hlub yus lub cev. Yog ua raws li ob nqe no kuj tseemceeb dua li yus muab tej tsiaj tua theej txhoj thiab muab khoom hlawv fij rau Vajtswv."
41012034	Yexus pom hais tias nws muaj tswvyim teb, ces Yexus txawm hais rau nws hais tias, "Koj nyob tsis deb Vajtswv lub Tebchaws lawm." Tom qab ntawd tsis muaj leejtwg kam nug Yexus li lawm.
41012035	Thaum Yexus tabtom qhia hauv lub Tuamtsev, nws nug hais tias, "Ua li cas cov xibhwb uas qhia Vajtswv txoj Kevcai hais tias tus Mexiyas yog Daviv tus Tub?
41012036	Vaj Ntsujplig tshoov Daviv siab, Daviv thiaj hais tias, 'Tus Tswv hais rau kuv tus Tswv hais tias, cia li zaum ntawm kuv sab xis mus txog thaum uas kuv muab koj cov yeebncuab los rau koj tsuj.'
41012037	Daviv twb hu nws hais tias 'Tus Tswv'; yog li ntawd, yuav ua li cas hais tau tias tus Mexiyas yog Daviv tus tub? " Cov neeg coob coob uas tabtom mloog Yexus qhia ntawd lawv zoo siab kawg li.
41012038	Yexus qhia lawv hais tias, "Nej yuav tsum ceevfaj cov xibhwb uas qhia Vajtswv txoj Kevcai. Lawv nyiam hnav tej tsho ntev ncig mus ncig los tom khw kom sawvdaws hwm lawv,
41012039	thiab lawv xaiv tej chaw uas zoo hauv tej tsev sablaj lossis hauv tej rooj noj rooj haus zaum xwb.
41012040	Lawv txhav tej pojntsuam tej vajtse yuav thiab thov Vajtswv ntev ntev kom sawvdaws qhuas lawv. Lawv yeej yuav raug txim hnyav dua lwm tus huv tibsi!"
41012041	Yexus nyob ze lub phijxab uas sawvdaws coj nyiaj tuaj tso hauv lub Tuamtsev; Yexus saib cov neeg uas tuaj tso nyiaj. Muaj cov neeg npluanuj ntau leej tso nyiaj ntau ntau rau hauv lub phijxab;
41012042	thiab muaj ib tug pojntsuam pluag pluag muab ob lub txiaj toog tuaj tso rau hauv.
41012043	Yexus hu nws cov thwjtim los cuag nws thiab hais rau lawv hais tias, "Kuv qhia tseeb rau nej hais tias tus pojntsuam uas pluag pluag ntawd tso nyiaj ntau dua lwm tus.
41012044	Rau qhov lwm tus muab lawv tej nyiaj uas seem coj tuaj tso xwb, tiamsis tus pojntsuam uas pluag pluag no, nws muab hlo ob lub txiaj toog uas nws muaj tuaj tso huv tibsi."
41013001	Thaum Yexus tabtom tawm ntawm lub Tuamtsev mus, Yexus cov thwjtim muaj ib tug hais rau Yexus hais tias, "Xibhwb, koj saib tej pobzeb thiab tej tsev ntawd zoo nkauj kawg li!"
41013002	Yexus teb hais tias, "Koj pom tej tsev uas loj loj no los? Kuv qhia rau koj hais tias tej pobzeb uas muab sib dhos ua ke ntawd txhua lub yuav pluam nyias nyob nyias tas huv tibsi."
41013003	Thaum Yexus nyob pem lub Roob Txiv Ntoo Roj uas nyob ncaj lub Tuamtsev sab tid, thaum ntawd Petus, Yakaunpaus, Yauhas thiab Adales los nug Yexus twjywm.
41013004	Lawv hais tias, "Koj qhia rau peb saib, thaum twg mam li muaj tej no thiab yuav muaj yam dabtsi qhia rau peb paub hais tias twb txog lub sijhawm uas muaj tej ntawd lawm?"
41013005	Yexus qhia rau lawv hais tias, "Nej yuav tsum ceevfaj, tsis txhob pub leejtwg dag ntxias tau nej yuam kev.
41013006	Yuav muaj ntau leej tuav kuv lub npe hais rau nej hais tias, 'Kuv yog nws!' thiab lawv yuav dag ntxias ntau leej yuam kev.
41013007	Thaum nej hnov suab ntaj suab riam nyob ze nej thiab hnov tej tebchaws nyob deb ua tsov ua rog, nej tsis txhob poob siab, yeej yuav xub muaj tej ntawd, tiamsis tej ntawd tsis tau qhia hais tias twb txog lub sijhawm ntiajteb kawg lawm.
41013008	Ib lub tebchaws yuav sawv tawmtsam ib lub tebchaws, thiab ib haivneeg yuav sawv tawmtsam ib haivneeg. Yuav muaj av qeeg txhua qhov thiab yuav muaj kev tshaib kev nqhis. Tej ntawd zoo ib yam li tus pojniam uas nyuam qhuav pib mob plab yuav yug menyuam.
41013009	"Nej yuav tsum ceevfaj rau qhov yuav muaj neeg ntes nej coj mus rau hauv tej tsev hais plaub; luag yuav muab nej ntaus hauv tej tsev sablaj thiab yuav coj nej mus sawv tabmeeg tej nomtswv thiab tej vajntxwv, vim nej yog cov uas ntseeg kuv. Thaum ntawd yog lub sijhawm zoo rau nej qhia Txojmoo Zoo.
41013010	Tiamsis yuav tsum muaj neeg mus qhia Txojmoo Zoo rau txhua haivneeg ua ntej tso, mam li muaj tej no.
41013011	Thaum luag ntes nej coj mus rau hauv tej tsev hais plaub, nej tsis txhob txhawj hais tias nej yuav hais li cas; thaum txog lub sijhawm ntawd, Vajtswv yuav qhia kom nej paub hais, rau qhov tej lus uas nej hais tsis yog nej tej lus; tiamsis yog Vaj Ntsujplig tus Dawbhuv tej lus.
41013012	Tej kwvtij ib tug yuav muab ib tug coj mus rau luag tua; txiv yuav ua ib yam li ntawd rau tej menyuam. Thiab tej menyuam yuav tawmtsam niam txiv thiab coj mus rau luag tua.
41013013	Txhua tus yuav ntxub nej vim nej yog cov uas ntseeg kuv, tiamsis tus uas ua siab ntev mus txog hnub kawg tus ntawd yuav dim.
41013014	"Nej yuav pom 'Yam uas phem kawg nkaus' nyob hauv qhov chaw uas tsis tsimnyog yam ntawd nyob." (Tus uas nyeem zaj no, cia li totaub!) "Thaum ntawd cov neeg uas nyob hauv lub xeev Yudas cia li khiav mus rau pem tej roob.
41013015	Tus uas nyob nraum zoov tsis txhob rov mus nqa ib yam dabtsi hauv tsev.
41013016	Tus uas nyob tom teb tsis txhob rov los nqa nws lub tsho ntev hauv tsev.
41013017	Lub sijhawm ntawd tej pojniam uas suab menyuam thiab tej pojniam uas muaj menyuam mos noj mis yuav txomnyem kawg li.
41013018	Nej yuav tsum thov Vajtswv pab kom nej tsis txhob tau khiav lub caij ntuj no!
41013019	Txij thaum Vajtswv tsim lub ntiajteb los txog niaj hnub no tsis tau muaj kev txomnyem heev npaum li zaum no, thiab yav tom ntej yuav tsis muaj li zaum no lawm.
41013020	Tiamsis tus Tswv twb txiav hnub txiav nyoog kom luv lawm. Yog nws tsis ua li ntawd yeej yuav tsis muaj leejtwg clim li. Qhov uas Vajtswv txiav hnub txiav nyoog kom luv ntawd twb yog vim nws hlub nws haivneeg uas nws tau xaiv cia lawm.
41013021	"Thaum ntawd yog leejtwg hais rau nej hais tias, 'Nej saib, tus Mexiyas nyob ntawm no!' lossis hais tias, 'Nws nyob tod!' nej tsis txhob ntseeg tus ntawd tej lus.
41013022	Rau qhov yuav muaj tej Mexiyas cuav thiab tej cevlus cuav los ua tej txujci tseemceeb dag ntxias Vajtswv haivneeg saib puas yuav ntxias tau kom lawv yuam kev.
41013023	Nej yuav tsum ceevfaj rau qhov kuv twb qhia tej no rau nej paub ua ntej lawm.
41013024	"Thaum tej kev txomnyem ntawd dhau lawm, lub hnub yuav tsaus, lub hli yuav tsis ci,
41013025	tej hnubqub saum ntuj yuav poob los, thiab txhua yam uas muaj hwjchim nyob saum nruab ntug yuav ua zog koog huv tibsi.
41013026	Thaum ntawd sawvdaws yuav pom Neeg Leej Tub tshwm saum cov huab los, nws lub hwjchim thiab tus tshwjchim ci ntsa iab.
41013027	Nws yuav txib nws cov timtswv mus txhua nrho plaub ceg kaum ntuj hu cov neeg uas Vajtswv twb xaiv cia lawm, sab ntuj tim no mus txog sab ntuj tim ub, los nyob ua ke.
41013028	"Nej saib tsob txiv ncuavpias qhia li cas. Thaum nws tej ceg rov ntsuab thiab pib hlav nplooj mos nyoos, ces nej paub hais tias twb yuav txog lub caij ntuj nag.
41013029	Ib yam nkaus li ntawd, thaum nej pom tej ntawd nej yuav paub hais tias nws twb los ze lawm.
41013030	Kuv qhia tseeb rau nej hais tias thaum cov neeg tiam no tseem tuag tsis tau tas, twb xub muaj tej ntawd lawm.
41013031	Lub ntuj thiab lub ntiajteb yuav ploj mus, tiamsis kuv tej lus yuav tsis muaj ib los poob li.
41013032	"Tiamsis hnub ntawd thiab lub sijhawm ntawd tsis muaj leejtwg paub. Txawm yog cov timtswv ceebtsheej lossis Neeg Leej Tub los twb tsis paub; tsuas yog Leej Txiv tib leeg thiaj paub xwb.
41013033	Nej yuav tsum ceevfaj thiab zov tos, rau qhov nej tsis paub hais tias thaum twg yuav txog lub sijhawm ntawd.
41013034	Lub sijhawm ntawd zoo ib yam li ib tug txivneej uas tawm hauv nws lub tsev mus rau lwm qhov, tseg nws cov tubtxib zov tsev thiab faib haujlwm rau lawv, nyias muaj nyias ib tes haujlwm; thiab nws hais kom tus zov qhovrooj, zov zoo zoo.
41013035	Yog li ntawd, nej yuav tsum zov zoo zoo rau qhov nej tsis paub hais tias thaum twg nej tus Tswv yuav rov los. Tej zaum nws yuav los thaum tsaus ntuj lossis thaum ib taghmo lossis thaum qaib yuav qua lossis thaum kaj ntug.
41013036	Nyob tsam nws los tamsim thiab pom nej tseem pw tsaug zog.
41013037	Tej lus uas kuv qhia rau nej, kuv hais rau sawvdaws ib yam nkaus hais tias nej yuav tsum zov tos!"
41014001	Tshuav ob hnub xwb txog hnub ua Kevcai Hla Dhau thiab ua Kevcai noj Ncuav tsis Xyaw Keeb. Cov thawj ntawm cov povthawj thiab cov xibhwb uas qhia Vajtswv txoj Kevcai tabtom nrhiav kev ntes Yexus twjywm coj mus tua povtseg.
41014002	Lawv hais tias, "Peb tsis txhob rawm ua li ntawd thaum sawvdaws tseem tabtom ua kevcai, nyob tsam ua rau sawvdaws ntxhov."
41014003	Tom qab ntawd Yexus so hauv Ximoos tus uas thaud mob ruas ib zaug lawm lub tsev tom lub zos Npethanis. Thaum Yexus tabtom noj mov, muaj ib tug pojniam nqa ib hwj roj tsw qab kim heev uas muab naludas ua tuaj. Nws muab lub ncauj hwj lov thiab muab cov roj tsw qab ntawd hliv rau Yexus taubhau.
41014004	Cov neeg uas nyob ntawd muaj qee leej tsis txaus siab thiab hais tias, "Ua li cas nws yuav muab cov roj tsw qab ntawd nkim povtseg?
41014005	Yog muab coj mus muag yuav tau ntau dua peb puas lub nyiaj, thiab muab cov nyiaj ntawd mus pub rau cov neeg pluag kuj zoo dua!" Thiab lawv thuam tus pojniam ntawd heev.
41014006	Tiamsis Yexus hais rau lawv hais tias, "Cia nws ua nws! Tsis txhob ua rau nws nyuaj siab! Qhov uas nws ua rau kuv ntawd yog ib qho zoo.
41014007	Yeej yuav muaj cov neeg pluag nrog nej nyob mus li; nej xav pab lawv thaum twg los yeej tau, tiamsis kuv yuav tsis nrog nej nyob mus ib simneej.
41014008	Tus pojniam no yeej ua raws li nws ua tau. Nws muab roj tsw qab hliv rau kuv lub cev, twb yog nws tu kuv lub cev tseg rau hnub uas faus kuv.
41014009	Kuv qhia tseeb rau nej hais tias qhov uas tus pojniam no ua yuav nrov ncha mus rau txhua qhov hauv qab ntuj uas muaj neeg mus qhia Txojmoo Zoo, kom sawvdaws nco txog tej uas tus pojniam no tau ua lawm."
41014010	Tom qab ntawd Yexus kaum ob tug thwjtim tus uas hu ua Yudas Ixakali-us txawm mus cuag cov thawj ntawm cov povthawj, nws ntxeev siab muab Yexus muag rau lawv.
41014011	Thaum lawv hnov Yudas hais li ntawd, lawv zoo siab kawg li. Lawv coglus hais tias lawv yuav muab nyiaj rau Yudas; yog li ntawd, Yudas txawm nrhiav sijhawm muab Yexus rau lawv.
41014012	Thawj hnub uas ua Kevcai Noj Ncuav tsis Xyaw Keeb, hnub ntawd yog hnub uas sawvdaws tua menyuam yaj noj ua Kevcai Hla Dhau. Yexus cov thwjtim nug Yexus hais tias, "Koj xav kom peb mus npaj pluas mov ua Kevcai Hla Dhau rau koj noj qhov twg?"
41014013	Yexus txawm txib nws ob tug thwjtim mus thiab qhia rau nkawd hais tias, "Neb cia li mus hauv lub nroog, yuav muaj ib tug txivneej kwv ib hub dej los ntsib neb. Neb cia li lawv nws qab mus
41014014	rau hauv tsev, thiab neb hais rau tus tswv tsev hais tias, 'Xibhwb hais tias koj yuav muab chav twg rau kuv thiab kuv cov thwjtim noj pluag mov ua Kevcai Hla Dhau?'
41014015	Tus tswv tsev ntawd yuav coj neb nce mus rau txheej saud, thiab nws yuav qhia ib chav dav dav uas twb muaj rooj muaj tog txhij lawm rau neb. Neb cia li npaj txhua yam cia rau qhov ntawd tos peb."
41014016	Ob tug thwjtim txawm mus hauv lub nroog, thiab pom txhua yam raws li Yexus qhia rau nkawd lawm, nkawd txawm npaj pluag mov ua Kevcai Hla Dhau rau qhov ntawd.
41014017	Thaum yuav tsaus ntuj, Yexus thiab kaum ob tug thwjtim los txog.
41014018	Thaum lawv tabtom noj mov ntawm rooj, Yexus hais tias, "Kuv qhia tseeb rau nej hais tias nej cov uas nrog kuv noj mov ntawm no muaj ib tug yuav ntxeev siab rau kuv; nws yog tus uas nrog kuv noj ua ke."
41014019	Thaum cov thwjtim hnov Yexus hais li ntawd lawv nyuaj siab, lawv nug Yexus zom zaws hais tias, "Koj hais li ko puas yog kuv?"
41014020	Yexus teb hais tias, "Nej kaum ob leeg no yog ib leeg ntag, tus ntawd yog tus uas nrog kuv koom ntsw ib lub tais.
41014021	Neeg Leej Tub yeej yuav tuag raws li Vajtswv Txojlus sau hais txog nws lawm. Tiamsis tus uas ntxeev siab rau Neeg Leej Tub, nws yuav raug kev puastsuaj! Yog nws tsis txhob yug los kuj yuav zoo dua!"
41014022	Thaum lawv tseem tabtom noj hmo Yexus muab ib lub ncuav los tuav ntawm tes. Nws ua Vajtswv tsaug thiab muab lub ncuav ntawd ntais cev rau nws cov thwjtim thiab hais tias, "Lub ncuav no yog kuv lub cev, nej cia li txais mus noj."
41014023	Tom qab ntawd Yexus muab ib khob cawv txiv hmab los thiab ua Vajtswv tsaug; nws muab khob cawv txiv hmab ntawd cev rau lawv thiab lawv txhua tus txais mus haus.
41014024	Yexus hais rau lawv hais tias, "Cov cawv txiv hmab no yog kuv cov ntshav uas ntws los ntxuav ntau leej lub txim. Kuv cov ntshav yog ua lub homthawj uas nias rau Vajtswv Txojlus cog tseg.
41014025	Kuv qhia rau nej hais tias kuv yuav tsis haus cov cawv txiv hmab no mus txog hnub uas kuv haus cov cawv txiv hmab tshiab hauv Vajtswv lub tebchaws."
41014026	Thaum lawv hu ib zaj nkauj tas lawv txawm tawm mus rau pem Roob Txiv Ntoo Roj lawm.
41014027	Yexus hais rau lawv hais tias, "Nej txhua tus yuav khiav huv tibsi tso kuv tseg, rau qhov Vajtswv Txojlus sau tseg lawm hais tias, 'Vajtswv yuav tua tus tswv yug yaj, thiab pab yaj yuav tawg nyias khiav nyias mus tas huv tibsi.'
41014028	Tiamsis thaum kuv sawv hauv qhov tuag rov qab los lawm, kuv yuav ua nej ntej mus rau pem Kalilais."
41014029	Petus teb Yexus hais tias, "Txawm yog sawvdaws tso koj tseg tas los kuv yuav tsis tso koj tseg!"
41014030	Yexus hais rau Petus hais tias, "Kuv qhia rau koj hais tias hmo no thaum qaib tsis tau qua ob tsig, koj yuav hais peb zaug hais tias koj tsis paub kuv."
41014031	Petus teb tawv qhawv hais tias, "Txawm yog kuv yuav nrog koj tuag los kuv yuav tsis hais tias kuv tsis paub koj ib zaug li!" Thiab tagnrho cov thwjtim puavleej hais ib yam nkaus.
41014032	Yexus nrog nws cov thwjtim mus rau ntawm qhov chaw uas hu ua Khexemanes. Nws hais rau cov thwjtim hais tias, "Nej nyob ntawm no kuv yuav mus thov Vajtswv tod."
41014033	Yexus txawm coj Petus, Yakaunpaus thiab Yauhas nrog nws mus. Yexus nyuaj siab thiab ntxhov siab kawg li.
41014034	Nws hais rau lawv hais tias, "Kuv nyuaj siab kawg li twb yuav tuag; nej cia li nrog kuv nyob ntawm no tsis txhob tsaug zog."
41014035	Yexus mus tom ntej mentsis, ces nws txawm txhos caug ntua rau hauv av thiab thov Vajtswv hais tias, yog tau thov kom nws tsis txhob raug txojkev txomnyem no.
41014036	Nws thov hais tias, "Txiv, Kuv Txiv, koj ua tau ib puas tsav yam huv tibsi, thov koj muab lub khob no tshem ntawm kuv mus. Txawm li cas los thov koj tsis txhob ua raws li kuv lub siab nyiam, tiamsis ua raws li koj lub siab nyiam xwb."
41014037	Thaum Yexus rov qab los rau ntawm nws peb tug thwjtim, nws pom lawv tsaug zog tas lawm. Nws hais rau Petus hais tias, "Ximoos, koj tsaug zog lawm los? Koj twb yoo tsis taus dabntub nrog kuv nyob ib txoos teev li los?"
41014038	Thiab Yexus hais rau lawv hais tias, "Nej yuav tsum ceevfaj thiab thov Vajtswv pab, kev sim siab thiaj yuav ntxias tsis tau nej. Lub siab mas kub lug, tiamsis lub cev qaug zog heev."
41014039	Yexus rov qab mus thov Vajtswv dua ib zaug thiab hais ib yam li qub.
41014040	Thaum nws rov qab los, nws pom cov thwjtim tsaug zog tas lawm; lawv rua tsis taus qhovmuag li, thiab lawv tsis paub yuav hais li cas rau nws.
41014041	Thaum nws rov qab los zaum peb, nws hais rau lawv hais tias, "Nej tseem yuav tsaug zog thiab so kom txaus tso los? Tsaug zog li no xwb txaus lawm! Twb txog lub sijhawm lawm! Nej saib, Neeg Leej Tub yuav raug luag ntes coj mus rau cov neeg txhaum txhais tes.
41014042	Nej cia li sawv peb mus. Nej saib, tus neeg uas ntxeev siab rau kuv twb tuaj txog lawm!"
41014043	Thaum Yexus tseem tabtom hais li ntawd, ces Yudas uas yog ib tug ntawm kaum ob tug thwjtim txawm tuaj txog. Muaj ib pab neeg coob coob nqa ntaj nqa qws nrog nws tuaj. Pab ntawd yog cov thawj ntawm cov povthawj, cov xibhwb uas qhia Vajtswv txoj Kevcai thiab cov txwjlaug tso tuaj.
41014044	Tus uas ntxeev siab rau Yexus twb xub qhia rau cov neeg ntawd lawm hais tias, "Kuv nwj tus twg, ces yog tus ntawd ntag. Nej cia li ntes nws thiab coj nws mus, nej saib zoo zoo tsis txhob pub nws khiav."
41014045	Thaum Yudas tuaj txog, nws ncaj nraim mus rau ntawm Yexus thiab hais tias, "Xibhwb!" Ces nws txawm nwj kiag Yexus.
41014046	Cov neeg uas nrog Yudas tuaj, lawv txawm sau nthwv los ntes Yexus thiab tuav Yexus ruaj ruaj.
41014047	Ces cov neeg uas sawv ze ntawd, muaj ib tug rho hlo nws rab ntaj los tib ntag rau tus Povthawj Hlob ib tug qhev sab pobntseg xis tu nrho.
41014048	Yexus hais rau lawv hais tias, "Nej nqa ntaj nqa qws tuaj ntes kuv ib yam li kuv yog tubsab los?
41014049	Kuv niaj hnub qhia nej hauv lub Tuamtsev, ua li cas nej ho tsis ntes kuv? Tiamsis yeej yuav muaj li no thiaj tiav raws li Vajtswv Txojlus."
41014050	Cov thwjtim txawm khiav tas tso Yexus tseg.
41014051	Muaj ib tug tub hluas lawv Yexus qab, nws tsis hnav ris tsho, nws npua ib daim ntaubmag xwb. Cov neeg ntawd yuav ntes nws thiab,
41014052	tiamsis nws muab daim ntaub ntawd hle hlo tseg thiab khiav liabqab ploog lawm.
41014053	Tom qab ntawd lawv coj Yexus mus rau tom tus Povthawj Hlob lub tsev; cov thawj ntawm cov povthawj thiab cov xibhwb uas qhia Vajtswv txoj Kevcai twb tuaj ua ke sablaj qhov ntawd lawm.
41014054	Petus lawv Yexus qab nrug deb deb, nws mus txog ntawm lub tshavpuam ntawm tus Povthawj Hlob lub tsev. Nws mus nrog cov neeg uas zov tus Povthawj Hlob lub tsev nte taws.
41014055	Cov thawj ntawm cov povthawj nrhiav lus nkaug Yexus kom lawv tau cai muab Yexus tua povtseg, tiamsis lawv nrhiav tsis tau.
41014056	Muaj ntau leej tuaj ua timkhawv dag hais tias Yexus ua txhaum, tiamsis tej lus uas lawv hais tsis sib thooj.
41014057	Muaj qee leej sawv ua timkhawv nkaug Yexus hais tias,
41014058	"Peb hnov nws hais tias, 'Kuv yuav muab lub Tuamtsev uas yog neeg txhais tes ua no rhuav povtseg, thiab tom qab ntawd peb hnub kuv yuav ua tau ib lub tshiab uas tsis yog neeg txhais tes ua.' "
41014059	Txawm yog lawv hais tib zaj xwb los lawv tej lus tsis sib thooj.
41014060	Tus Povthawj Hlob txawm sawv tsees nug Yexus hais tias, "Lawv nkaug koj li ntawd, koj tsis muaj lus teb lawv li los?"
41014061	Tiamsis Yexus ua twjywm tsis teb ib los li. Tus Povthawj Hlob rov nug Yexus hais tias, "Koj puas yog tus Mexiyas uas yog Vajtswv tus uas Dawbhuv tus Tub?"
41014062	Yexus teb hais tias, "Kuv yog, thiab nej yuav pom Neeg Leej Tub nyob ntawm Vajtswv tus uas muaj hwjchim loj kawg nkaus sab xis thiab nrog huab nrog cua los saum ntuj los!"
41014063	Thaum tus Povthawj Hlob hnov li ntawd, nws txawm dua rhe nws lub tsho thiab hais tias, "Tsis tas peb yuav mus nrhiav timkhawv ntxiv lawm!
41014064	Nej twb hnov nws tej lus thuam ntawd lawm. Nej yuav hais li cas?" Lawv sawvdaws teb hais tias, "Nws ua txhaum lawm, tsimnyog muab nws tua povtseg."
41014065	Cov neeg ntawd muaj qee leej nto qaubncaug rau Yexus; lawv muab phuam pav Yexus qhovmuag thiab ntaus Yexus. Lawv hais rau Yexus hais tias, "Koj sim twv saib yog leejtwg ntaus koj?" Cov tubrog coj Yexus mus thiab xuas tawg ncuav rau Yexus.
41014066	Petus tseem nyob ntawm tshavpuam; tus Povthawj Hlob ib tug ntxhais qhev tuaj
41014067	pom Petus zaum nte taws, nws saib ntsoov Petus thiab hais tias, "Koj yog tus uas ibtxwm nrog Yexus tus uas yog neeg Naxales thiab los sav."
41014068	Tiamsis Petus tsis lees li. Petus teb hais tias, "Koj hais li ko xyov yog koj hais leejtwg, kuv tsis paub li..." Petus tawm mus txog ntawm roojvag, tamsim ntawm qaib txawrn qua.x
41014069	Thaum tus ntxhais qhev pom Petus nyob ntawd, nws txawm hais rau cov neeg uas sawv ntawd hais tias, "Tus no yog Yexus lawv pab ib tug tiag!"
41014070	Tiamsis Petus tsis lees dua ib zaug. Tom qab ntawd mentsis, cov neeg uas sawv ntawd hais rau Petus hais tias, "Koj tsis txhob hais tias koj tsis yog lawv pab ntawd ib tug, rau qhov peb twb paub hais tias koj yog neeg Kalilais."
41014071	Petus txawm twv hais tias, "Yog kuv dag, thov Vajtswv rau txim rau kuv. Kuv tsis paub tus txivneej uas nej hais ntawd li."
41014072	Tamsim ntawd qaib txawm qua zaum ob. Petus nco dheev txog tej lus uas Yexus hais rau Petus hais tias, "Thaum qaib tsis tau qua ob tsig, koj yuav hais peb zaug hais tias koj tsis paub kuv." Petus quaj tu siab kawg li.
41015001	Thaum kaj ntug lawm, cov thawj ntawm cov povthawj txawm mus nrog cov txwjlaug, cov xibhwb uas qhia Vajtswv txoj Kevcai thiab cov nomtswv sablaj saib lawv yuav ua li cas rau Yexus. Lawv muab Yexus khi coj mus rau Philaj.
41015002	Philaj nug Yexus hais tias, "Koj yog cov Yudas tus vajntxwv los?" Yexus teb hais tias, "Yog li koj hais."
41015003	Cov thawj ntawm cov povthawj hais ntau zaj nkaug Yexus;
41015004	Philaj rov nug Yexus hais tias, "Koj tsis teb lawv los? Koj tsis hnov lawv hais ntau zaj nkaug koj los?"
41015005	Tiamsis Yexus tsis teb ib los li thiab, ua rau Philaj xav tsis thoob li.
41015006	Raws li ibtxwm, txhua zaus uas ua Kevcai Hla Dhau, Philaj yeej tso ib tug neeg raug txim raws li cov pejxeem thov. Lawv thov tus twg, nws tso tus ntawd.
41015007	Thaum ntawd muaj ib tug txivneej hu ua Npalanpas raug kaw hauv tsev lojcuj, vim nws nrog cov neeg ntxeev nom ntxeev tswv uas tua neeg.
41015008	Thaum cov neeg coob coob ua ke tuaj thov Phijlaj tso ib tug neeg rau lawv raws li nws ibtxwm tso,
41015009	Philaj nug lawv hais tias, "Nej xav kom kuv tso cov Yudais tus vajntxwv rau nej los?"
41015010	Philaj yeej paub tseeb hais tias cov thawj ntawm cov povthawj khib, lawv thiaj ntes Yexus coj tuaj rau nws.
41015011	Tiamsis cov thawj ntawm cov povthawj ntxias kom cov pejxeem thov Philaj tso Npalanpas los rau lawv.
41015012	Philaj rov nug cov pejxeem hais tias, "Nej xav kom kuv ua li cas rau tus txivneej uas nej hu hais tias cov Yudais tus vajntxwv?"
41015013	Lawv teb nrov nrov hais tias, "Muab nws ntsia rau saum ntoo khaublig!"
41015014	Philaj nug lawv hais tias, "Nws ua txhaum dabtsi?" Lawv hajyam hais nrov dua qub hais tias, "Muab nws ntsia rau saum ntoo khaublig."
41015015	Philaj xav ua kom haum cov pejxeem sawvdaws siab, nws thiaj tso Npalanpas rau lawv. Tom qab ntawd nws kom luag muab Yexus nplawm thiab coj Yexus mus ntsia rau saum ntoo khaublig.
41015016	Cov tubrog txawm coj Yexus mus rau hauv lub tshavpuam ntawm tus tswvxeev lub tsev thiab hu pab tubrog tagnrho tuaj ua ke.
41015017	Lawv muab ib lub tsho ntev tsamxem rau Yexus hnav thiab muab hmab pos ua kauj looj Yexus taubhau.
41015018	Lawv ua txuj hawm nws dog dig thiab hais tias, "Thov kom cov Yudais tus Vajntxwv muaj sia nyob ntev!"
41015019	Lawv muab ib tug kav tauj ntaus Yexus taubhau, nto qaubncaug rau Yexus, txhos caug thiab ua txuj pe nws.
41015020	Thaum lawv ua saib tsis taus Yexus tas lawm, lawv muab lub tsho ntev tsamxem hle thiab rnuab Yexus lub kho rau Yexus hnav. Lawv coj Yexus mus ntsia rau saum ntoo khaublig.
41015021	Thaum lawv taug kev mus, lawv ntsib ib tug txivneej hu ua Ximoos; nws tuaj pem yajsab tuaj, yuav mus rau hauv lub nroog. Lawv yuam nws kwv Yexus tus ntoo khaublig. (Tus Ximoos no nyob hauv lub nroog Kulenes; nws ob tus tub yog Alexades thiab Lufus.)
41015022	Lawv coj Yexus mus rau ntawm qhov chaw uas hu ua Khaulakhauthas, lub npe ntawd txhais hais tias, "Pobtxha Taubhau."
41015023	Thaum lawv mus txog ntawd lawm, lawv muab cawv txiv hmab xyaw tshuaj tsw qab mules cev rau Yexus haus, tiamsis Yexus tsis kam haus.
41015024	Thaum lawv muab Yexus ntsia rau saum ntoo khaublig lawm, lawv muab Yexus cev ris tsho los twv saib leejtwg yuav tau yam twg.
41015025	Lub sijhawm uas lawv muab Yexus ntsia rau saum ntoo khaublig yog thaum cuaj teev sawv ntxov.
41015026	Lawv sau ib nqe lus nkaug Yexus hais tias, "Cov Yudais tus Vajntxwv."
41015027	Lawv muab ob tug tubsab ntsia rau saum ob tug ntoo khaublig, muab ib tug txhos rau ntawm Yexus sab xis thiab muab ib tug txhos rau ntawm Yexus sab laug. [
41015028	Tej no muaj tiav raws li Vajtswv Txojlus uas hais tias, "Luag suav hais tias nws ua txhaum ib yam li cov neeg ua txhaum."]
41015029	Cov neeg uas dhau txojkev ntawd, lawv co hau nto thiab thuam hais tias, "Koj hais tias koj yuav rhuav lub Tuamtsev thiab peb hnub koj yuav rov ua tau ib lub tshiab!
41015030	Koj cia li pab koj kom dim thiab nqis saum tus ntoo khaublig ko los!"
41015031	Cov thawj ntawm cov povthawj thiab cov xibhwb uas qhia Vajtswv txoj Kevcai thuam Yexus ib yam nkaus. Lawv sib tham hais tias, "Nws cawm tau lwm tus, tiamsis nws cawm tsis tau nws!
41015032	Kom tus Mexiyas uas yog cov Yixalayees tus vajntxwv cia li nqis kiag saum tus ntoo khaublig los rau peb saib, peb thiaj yuav ntseeg nws!" Ob tug tubsab uas raug ntsia rau saum ntoo khaublig ib yam li Yexus los kuj thuam Yexus thiab.
41015033	Thaum hnub ntseg txawm tsaus ntuj nti thoob plaws lub tebchaws, tsaus mus txog thaum peb teev hnub qaij.
41015034	Thaum peb teev hnub qaij, Yexus hu nrov nrov hais tias, "Elau-is, Elau-is, lemas xanpathanis." Lo lus ntawd txhais hais tias, "Kuv tus Vajtswv, kuv tus Vajtswv, ua li cas koj muab kuv tso tseg lawm?"
41015035	Cov neeg uas sawv ntawd muaj qee leej hnov Yexus hais li ntawd, lawv hais tias, "Nej mloog saib, nws hu Eliyas!"
41015036	Cov neeg ntawd muaj ib tug txawm mus muab ib tug kav tauj chob ib lub xwbkuab raus cawv txiv hmab qaub cev mus rau ntawm Yexus qhovncauj thiab hais tias, "Peb tos mentsis saib puas pom Eliyas los pab nws dim ntawm tus ntoo khaublig!"
41015037	Yexus qw ib suab nrov nrov ces nws txawm tu siav nrho lawm.
41015038	Tamsim ntawd daim ntaub uas thaiv hauv lub Tuamtsev txawm ntuag rhe saud ti nkaus rau hauv taw ua ob daig.
41015039	Tus thawj tubrog uas sawv ze ntawm tus ntoo khaublig pom Yexus tuag li ntawd nws hais tias, "Tus no yog Vajtswv tus Tub tiag."
41015040	Muaj ib co pojniam tuaj sawv deb deb saib. Cov pojniam ntawd yog Malis Madalas, Malis tus uas yog tus Yakaunpaus hluas thiab Yauxej nkawd niam, thiab Xalaumes.
41015041	Cov pojniam ntawd yog cov uas ibtxwm pab Yexus thiab nrog Yexus tuaj pem Kalilais tuaj, thiab muaj dua ib co pojniam uas nrog Yexus tuaj rau hauv Yeluxalees los nyob ntawd thiab.
41015042	Thaum yuav tsaus ntuj uas yog hnub npaj qhov txhia chaw cia rau Hnub Xanpataus, Yauxej uas nyob hauv lub nroog Alimathas txawm tuaj txog.
41015043	Nws yog ib tug nomtswv uas sawvdaws hwm, thiab nws yog ib tug uas tos ntsoov Vajtswv lub Tebchaws yuav los. Yauxej mus thov Philaj kom muab Yexus lub cev rau nws.
41015044	Thaum Philaj hnov hais tias Yexus tuag lawm, nws xav tsis thoob li. Nws hu tus thawj tubrog los nug saib Yexus tuag tau hov ntev lawm.
41015045	Thaum tus thawj tubrog qhia rau Philaj tas lawm, Philaj pub Yauxej mus muab Yexus lub cev txo coj mus faus.
41015046	Yauxej mus yuav tau ib chaws ntaubmag los; nws muab Yexus lub cev txo thiab muab chaws ntaubmag ntawd qhwv Yexus lub cev kwv mus faus rau hauv ib lub qhov ntxa uas luag txaug tau rau hauv ib phab pobzeb. Nws dov ib daim txiagzeb loj loj los npog lub rooj ntxas cia.
41015047	Malis Madalas thiab Malis uas yog Yauxej niam pom qhov chaw uas Yauxej coj Yexus lub cev mus faus.
41016001	Thaum dhau Hnub Xanpataus lawm, Malis Madalas, Malis uas yog Yakaunpaus niam thiab Xalaumes txawm mus yuav tshuaj tsw qab coj mus pleev Yexus lub cev.
41016002	Hhubkaj thaum sawv ntxov, lawv mus txog tom lub ntxa thaum hnub tabtom tawm tuaj.
41016003	Thaum lawv taug kev mus lawv sib tham hais tias, "Leejtwg yuav pab muab daim txiagzeb uas npog lub rooj ntxas dov tawm?" (Daim txiagzeb ntawd loj kawg li.)
41016004	Thaum lawv mus yuav txog, lawv tsa qhovmuag saib thiab pom daim txiagzeb twb muab dov rau ib sab lawm.
41016005	Lawv mus rau hauv lub qhov ntxa, thiab lawv pom ib tug tub hluas hnav ib lub tsho dawb ntev ntev nyob hauv lub qhov ntxa sab xis; lawv ntshai kawg li.
41016006	Tus tub hluas ntawd hais rau lawv hais tias, "Nej tsis txhob ntshai, kuv paub hais tias nej tuaj nrhiav Yexus uas yog neeg Naxales uas luag muab ntsia rau saum ntoo khaublig. Nws tsis nyob ntawm no, nws twb sawv lawm! Nej saib ntawm no yog qhov chaw uas luag tso nws lub cev cia.
41016007	Nej cia li rov qab mus qhia rau nws cov thwjtim thiab hais rau Petus hais tias, 'Nws yuav ua nej ntej mus rau pem Kalilais, nej yuav ntsib nws ped raws li nws tau qhia rau nej lawm.' "
41016008	Cov pojniam ntawd txawm tawm hauv lub qhov ntxa khiav rov qab los, ntshai ua ibce tshee hnyo. Lawv tsis qhia rau leejtwg li, rau qhov lawv ntshai heev. NGE XAUS QUB NTEV HAUV PHAU MALAKAUS [
41016009	Hnub ib uas yog Hnubkaj thaum sawv ntxov uas Yexus sawv hauv qhov tuag rov qab los, Yexus xub los tshwm rau Malis Madalas pom. Tus Malis no yog tus uas thaud raug xya tus dab thiab Yexus ntiab cov dab ntawd tawm lawm.
41016010	Nws mus qhia tej uas nws pom rau Yexus cov phoojywg. Thaum ntawd lawv tabtom nyuaj siab thiab quaj ntsuag;
41016011	lawv hnov Malis hais tias Yexus rov muaj txojsia thiab Malis twb pom Yexus lawm los lawv tsis ntseeg Malis tej lus li.
41016012	Tom qab ntawd Yexus los tshwm rau ob tug thwjtim pom, thaum nkawd tabtom taug kev yuav mus pem yajsab, tiamsis nws lub cev hloov lawm.
41016013	Nkawd rov qab los qhia tej no rau cov thwjtim mloog, tiamsis lawv tsis ntseeg nkawd tej lus li.
41016014	Thaum kawg Yexus los tshwm rau kaum ib tug thwjtim pom thaum lawv tabtom noj mov. Yexus cem cov thwjtim, rau qhov lawv tsis ntseeg; lawv muaj lub siab tawv thiab tsis ntseeg tej lus uas cov neeg hais tias lawv twb pom Yexus sawv rov muaj sia lawm.
41016015	Yexus hais rau cov thwjtim hais tias, "Nej cia li mus thoob plaws lub ntiajteb no thiab qhia Txojmoo Zoo kom sawvdaws hnov.
41016016	Tus uas ntseeg thiab ua kevcai raus dej yuav dim, tiamsis tus uas tsis ntseeg yuav raug txim.
41016017	Cov uas ntseeg yuav tau lub hwjchim ua tej txujci tseemceeb: lawv yuav tuav kuv lub npe ntiab tau dab tawm; lawv yuav hais tau tej lus txawv txawv.
41016018	Yog lawv ntes nab los nab yuav tsis tom lawv. Yog lawv haus tej tshuaj muaj taug los lawv yuav tsis tuag; thaum lawv cev tes tuav cov neeg muaj mob, cov neeg ntawd yuav zoo."
41016019	Thaum Tswv Yexus qhia lawv tas, Vajtswv txawm coj Yexus mus rau saum ntuj ceebtsheej lawm, thiab nws mus zaum ntawm Vajtswv sab xis.
41016020	Cov thwjtim txawm mus qhia thoob plaws txhua qhov, thiab tus Tswv nrog lawv ua haujlwm; nws pub hwjchim rau lawv ua tau tej txujci tseemceeb, sawvdaws thiaj paub hais tias tej lus uas lawv qhia yeej tseeb tiag.] NQE XAUS LUV LUV HUAV PHAU MALAKAUS [ (9) Cov pojniam mus cuag Petus thiab nws cov phoojywg thiab qhia txhua yam uas Yexus hais rau Petus lawv. (10) Tom qab ntawd Yexus txib nws cov thwjtim mus qhia txojkev ncaj ncees thiab txojkev cawm dim uas nyob mus ibtxhis thoob plaws sab hnubtuaj mus rau sab hnubpoob].
42001001	The-aufilaus, muaj ntau leej tau sau qhia tej uas twb muaj hauv peb lawm,
42001002	raws li uas muaj qee leej pom tej ntawd thaum nyuam qhuav pib muaj los, lawv yog cov uas qhia txojmoo zoo thiab qhia tej ntawd rau peb paub.
42001003	Kuv twb ua tib zoo saib tej ntawd txhij txhua thaum hauvpaus los lawm. Yog li ntawd, The-aufilaus, koj yog tus uas paub qabhau, kuv thiaj sau tej ntawd txhua zaj, txij thaum hauvpaus mus txog thaum kawg rau koj paub.
42001004	Koj thiaj yuav paub tseeb txhua zaj uas lawv qhia rau koj lawm.
42001005	Lub sijhawm uas Helauj ua vajntxwv kav lub xeev Yudas, muaj ib tug povthawj hu ua Xakhaliyas, nws yog Anpiyas pab povthawj. Nws tus pojniam hu ua Elixanpes. Elixanpes yog Aloos ib tug xeebntxwv.
42001006	Vajtswv pom hais tias nkawd yog neeg ncaj ncees, mloog Vajtswv lus thiab ua raws li Vajtswv txoj kevcai txhua nqe, tsis muaj ib qho uas luag yuav thuam tau nkawd li.
42001007	Nkawd tsis muaj menyuam, rau qhov Elixanpes yeej ibtxwm xeeb tsis taus tub, thiab nkawd twb laus laus lawm.
42001008	Muaj ib hnub Xakhaliyas tabtom ua nws tes haujlwm hauv lub Tuamtsev raws li cov povthawj niaj hnub ua.
42001009	Raws li cov povthawj txoj kevcai, lawv rho ntawv tau Xakhaliyas mus hlawv hmoov tshuaj tsw qab rau saum lub thaj hauv lub Tuamtsev.
42001010	Yog li ntawd, nws thiaj mus rau hauv tus Tswv lub Tuamtsev, lub sijhawm uas Xakhaliyas hlawv hmoov tshuaj tsw qab, cov neeg nyob sab nraud thov Vajtswv.
42001011	Tus Tswv ib tug timtswv los sawv ntawm lub thaj uas hlawv hmoov tshuaj tsw qab sab xis.
42001012	Thaum Xakhaliyas pom dheev tus timtswv ntawd, nws poob siab thiab ntshai kawg li.
42001013	Tiamsis tus timtswv hais rau Xakhaliyas hais tias, "Koj tsis txhob ntshai! Vajtswv twb hnov koj tej lus thov lawm. Koj tus pojniam yuav yug ib tug metub rau koj. Koj yuav tis nws lub npe hu ua Yauhas.
42001014	Thaum yug tau tus metub ntawd, koj yuav zoo siab kawg li, thiab yuav muaj neeg coob coob nrog koj zoo siab, rau qhov tus Tswv suav hais tias,
42001015	nws yog ib tug neeg tseemceeb. Nws yuav tsis haus cawv txiv hmab lossis cawv ntxwg hlo li. Nws yuav puv npo Vaj Ntsujplig tus Dawbhuv hauv nruab thiab los,
42001016	nws yuav coj cov Yixalayees coob leej rov los cuag tus Tswv uas yog lawv tus Vajtswv.
42001017	Nws yuav muaj tswvyim thiab muaj hwjchim ib yam li Eliyas tus uas cev Vajtswv lus, nws yuav ua tus Tswv ntej mus ua kom tej txiv tub rov sib haum; nws yuav ua kom cov neeg uas tawvncauj hloov ua neeg ncaj ncees; thiab nws yuav npaj ib cov neeg rau tus Tswv."
42001018	Xakhaliyas nug tus timtswv ntawd hais tias, "Yuav ua li cas kuv thiaj paub tej uas koj hais ko? Kuv twb laus heev, thiab kuv tus pojniam los twb laus laus lawm thiab."
42001019	Tus timtswv teb hais tias, "Kuv yog Khali-ees, kuv nyob ntawm Vajtswv xubntiag, Vajtswv txib kuv los qhia txojxov zoo no rau koj.
42001020	Thaum txog lub sijhawm lawm, yeej yuav muaj raws li kuv hais no tiag, tiamsis vim koj tsis ntseeg kuv tej lus, koj yuav hais tsis tau lus mus txog hnub uas muaj raws li tej uas kuv twb hais rau koj lawm."
42001021	Thaum ntawd cov neeg uas nyob sab nraud tos Xakhaliyas, lawv xav tsis thoob xyov yog ua li cas Xakhaliyas yuav nyob hauv lub Tuamtsev ntev ua luaj li.
42001022	Thaum nws tawm los, nws hais tsis tau lus rau lawv, nws ua ruam piav rau lawv xwb. Lawv xav hais tias tej zaum yog muaj ib yam dabtsi tshwm rau nws pom hauv lub Tuamtsev.
42001023	Thaum Xakhaliyas ua haujlwm hauv lub Tuamtsev tas lawm, nws rov qab mus tsev.
42001024	Tom qab ntawd tsis ntev, Elixanpes uas yog Xakhaliyas tus pojniam txawm xeeb tub, Elixanpes nyob hauv tsev tau tsib lub hlis, nws tsis tawm mus qhov twg li.
42001025	Elixanpes hais tias, "Nimno tus Tswv pab kuv thiab nws ua rau kuv tsis txajmuag rau leejtwg li lawm!"
42001026	Thaum Elixanpes xeeb tub tau rau lub hlis lawm, Vajtswv txib nws tus timtswv Khali-ees los rau hauv lub nroog Naxales uas nyob hauv lub xeev Kalilais.
42001027	Tus timtswv ntawd los cuag ib tug nkaujxwb hu ua Malis, tus uas Yauxej uas yog Vajntxwv Daviv tus xeebntxwv twb qhaib tseg lawm.
42001028	Tus timtswv los hais rau Malis hais tias, "Koj yuav tau zoo nyob kaj siab lug! Tus Tswv nrog nraim koj nyob thiab foom koob hmoov ntau kawg rau koj lawm!"
42001029	Thaum Malis hnov tus timtswv hais li ntawd, nws nyuaj siab heev, nws xav tsis thoob li, xyov tus timtswv hais li ntawd, yog hais txog dabtsi.
42001030	Tus timtswv hais rau Malis hais tias, "Malis, koj tsis txhob ntshai, Vajtswv twb foom koob hmoov rau koj lawm.
42001031	Koj yuav xeeb tub thiab yuav yug tau ib tug metub, koj yuav tis nws lub npe hu ua Yexus.
42001032	Nws yuav ua tus tseemceeb, thiab sawvdaws yuav hu nws lub npe hais tias, yog Vajtswv tus uas muaj hwjchim loj kawg nkaus tus Tub. Tus Tswv uas yog Vajtswv yuav tsa nws ua vajntxwv, ib yam li nws yawgkoob Daviv,
42001033	nws yuav ua vajntxwv kav Yakhauj cov xeebntxwv mus ibtxhis; thiab nws lub tebchaws yuav nyob mus tsis paub kawg li!"
42001034	Malis nug tus timtswv hais tias, "Kuv yog ib tug nkaujxwb, yuav ua li cas muaj tau li ntawd? "
42001035	Tus timtswv teb hais tias, "Vaj Ntsujplig tus Dawbhuv yuav los rau saum koj, thiab Vajtswv lub hwjchim yuav roos koj. Vim li no sawvdaws thiaj yuav hu tus metub uas dawbhuv uas yuav yug los ntawd hais tias, nws yog Vajtswv tus Tub.
42001036	Koj saib koj tus phauj Elixanpes uas sawvdaws hais tias, nws ibtxwm xeeb tsis taus tub, txawm yog nws laus laus lawm los nimno nws twb xeeb tub tau rau lub hlis lawm,
42001037	rau qhov yeej tsis muaj ib yam dabtsi uas Vajtswv yuav ua tsis tau li."
42001038	Malis hais tias, "Kuv yog Vajtswv tus ntxhais qhev, thov kom muaj raws li koj hais ko rau kuv." Ces tus timtswv txawm ncaim Malis mus lawm.
42001039	Tsis ntev tom qab ntawd, Malis txawm sawv kev thiab rau siab ntso mus txog ntawm ib lub nroog uas nyob saum laj roob hauv lub xeev Yudas,
42001040	nws mus rau hauv Xakhaliyas tsev thiab hais noj qab nyob zoo rau Elixanpes.
42001041	Thaum Elixanpes hnov dheev Malis lub suab hais rau nws, ces nws tus menyuam hauv plab txawm nti cuag dabtsi, thiab Elixanpes puv npo Vaj Ntsujplig tus Dawbhuv,
42001042	thiab Elixanpes hais nrov nrov rau Malis hais tias, "Koj yog tus uas tau koob hmoov ntau tshaj plaws txhua tus pojniam huv tibsi, thiab koj tus menyuam hauv plab los tau koob hmoov thiab.
42001043	Vim li cas kuv yuav tau txais txojkev hlub loj npaum li no, kuv tus Tswv leej niam tseem tuaj saib kuv thiab?
42001044	Thaum kuv hnov dheev tej lus uas koj hais rau kuv, kuv tus menyuam uas nyob hauv kuv plab zoo siab thiab nti cuag dabtsi.
42001045	Koj yuav zoo siab heev, rau qhov koj twb ntseeg hais tias, yuav muaj raws li tej lus uas tus Tswv hais rau koj lawm.
42001046	Malis hais tias, "Kuv lub siab cia li qhuas tus Tswv;
42001047	Vajtswv uas yog kuv tus Cawmseej, nws ua rau kuv zoo siab kawg li.
42001048	Rau qhov kuv yog nws ib tug ntxhais qhev uas tsis tseemceeb los nws tseem nco txog kuv thiab! Txij no mus txhua haivneeg yuav hu kuv hais tias, tus uas tau koob hmoov,
42001049	vim tej uas Vajtswv tus uas muaj hwjchim loj kawg nkaus tau ua rau kuv lawm. Nws lub npe dawbhuv kawg nkaus;
42001050	Vajtswv hlub txhua tus uas hwm nws ib tiam dhau ib tiam.
42001051	Nws tsa nws txhais tes uas muaj hwjchim ua kom cov neeg uas khavtheeb tsis sib haum thiab tawg pab tawg pawg.
42001052	Vajtswv muab cov vajntxwv uas muaj hwjchim txo ntawm lawv lub zwmtxwv, thiab Vajtswv muab cov neeg uas tsis muaj hwjchim tsa rau qhov chaw siab.
42001053	Vajtswv pub tej zaub mov zoo rau cov neeg uas tshaib nqhis tau noj tsau npo. Nws ntiab cov neeg npluanuj khiav mus tes dawb tes npliag.
42001054	Nws ua raws li nws tau coglus tseg rau peb cov yawgkoob lawm, thiab nws tau los pab cov neeg Yixalayees uas yog nws cov tubtxib.
42001055	Nws nco ntsoov hlub Anplahas thiab Anplahas cov xeebntxwv mus ibtxhis li!"
42001056	Malis nrog Elixanpes nyob yuav luag tau peb lub hlis, nws mam li rov mus tsev.
42001057	Thaum txog caij uas Elixanpes yug menyuam, nws yug tau ib tug metub.
42001058	Nws cov kwvtij neejtsa thiab tej neeg zejzog hnov hais tias, tus Tswv foom koob hmoov rau nws lawm, lawv nrog nws zoo siab kawg li.
42001059	Thaum tus menyuam ntawd muaj yim hnub lawm, lawv tuaj muab nws ua kevcai txiav tawv, thiab lawv yuav tis nws lub npe hu ua Xakhaliyas raws li nws txiv.
42001060	Tiamsis Elixanpes teb hais tias, "Tsis yog li ntawd! Yuav tsum tis nws lub npe hu ua Yauhas."
42001061	Lawv hais rau Elixanpes hais tias, "Koj twb tsis muaj ib tug kwvtij npe hu li ntawd los sav! "
42001062	Lawv txawm ua ruam piav rau tus metub leej txiv nug saib nws nyiam tis tus metub ntawd lub npe hu li cas.
42001063	Xakhaliyas kom lawv muab ib daim ntawv los rau nws, thiab nws sau hais tias, "Tus metub no lub npe hu ua Yauhas." Lawv xav tsis thoob li!
42001064	Tamsim ntawd Xakhaliyas txawm rov hais tau lus, thiab nws ua Vajtswv tsaug.
42001065	Tej neeg zejzog ntshai kawg li, thiab zaj ntawd txawm nrov ncha mus thoob plaws tej zejzog uas nyob pem tej laj roob hauv lub xeev Yudas.
42001066	Cov neeg uas hnov zaj no txawm khaws zaj no cia rau nruab siab thiab lawv sib tham hais tias, "Tus menyuam no loj hlob los nws yuav ua dabtsi? " Rau qhov Vajtswv lub hwjchim nrog nraim tus menyuam no.
42001067	Xakhaliyas uas yog Yauhas txiv puv npo Vaj Ntsujplig tus Dawbhuv, thiab nws qhia ib zaj uas yuav muaj los yav tom ntej hais tias,
42001068	"Peb cia li ua tus Tswv uas yog cov Yixalayees tus Vajtswv tsaug! Rau qhov nws los pab nws haivneeg thiab nws twb tso lawv dim lawm.
42001069	Vajtswv txib ib tug Cawmseej uas muaj hwjchim los pab peb. Nws yog Vajtswv tus tubtxib Daviv ib tug xeebntxwv.
42001070	Raws li Vajtswv tau coglus tseg rau cov cev Vajtswv lus uas dawbhuv thaum ub los lawm hais tias,
42001071	nws yuav cawm kom peb dim ntawm peb cov yeebncuab txhais tes. Thiab dim ntawm txhua tus uas ntxub peb.
42001072	Vajtswv hais tias, nws yeej hlub peb cov yawgkoob thiab yeej nco ntsoov tej lus tseemceeb uas nws tau cog tseg lawm.
42001073	Nws coglus tseg rau peb yawgkoob Anplahas hais tias nws yuav pab kom peb dim ntawm peb cov yeebncuab txhais tes, thiab yuav pab kom peb muaj siab tawv ua tau nws tes haujlwm tsis ntshai li,
42001075	kom peb ua tau neeg dawbhuv thiab ncaj ncees raws li Vajtswv lub siab nyiam mus tas peb tiam neej.
42001076	"Kuv tus metub, sawvdaws yuav hu koj hais tias, koj yog ib tug cev Vajtswv tus uas muaj hwjchim loj kawg nkaus lus. Koj yuav ua tus Tswv ntej mus kho kev tos nws,
42001077	Thiab qhia rau Vajtswv haivneeg, kom lawv paub hais tias, Vajtswv yuav zam lawv lub txim kom lawv dim.
42001078	Rau qhov peb tus Vajtswv yog tus uas hlub peb kawg nkaus. Nws txojkev cawm dim ci tuaj rau peb ib yam li tus duab tshav ntuj ci thaum sawv ntxov,
42001079	thiab yuav ci mus rau txhua tus uas nyob hauv qhov tsaus ntuj uas yog txojkev tuag, thiab yuav coj tau peb mus taug txojkev uas peb yuav tau nyob kaj siab lug."
42001080	Tus metub ntawd loj hlob zoo thiab nws muaj tswvyim heev zuj zus, thiab nws nyob tom roob mojsab qhua mus txog hnub uas nws tawm los rau cov Yixalayees pom.
42002001	Lub sijhawm ntawd Vajntxwv Aunkuxataus hais rau cov pejxeem uas nyob thoob plaws txhua lub tebchaws uas yog cov nomtswv Loos kav, kom sawvdaws tuaj sau npe.
42002002	Thawj zaug uas muaj sau npe no, yog lub sijhawm uas Kuleni-us ua nom kav tebchaws Xilias.
42002003	Txhua tus nyias txawm mus sau npe rau hauv nyias lub nroog.
42002004	Yauxej tawm hauv lub nroog Naxales uas nyob pem Kalilais mus rau hauv lub nroog Npelehees uas nyob nram lub xeev Yudas uas thaum ub yug Vajntxwv Daviv. Yauxej mus rau hauv lub nroog ntawd, rau qhov nws yog Daviv xeebntxwv.
42002005	Yauxej coj Malis tus uas nws twb qhaib lawm nrog nws mus sau npe thiab. Thaum ntawd Malis suab ib plab menyuam.
42002006	Thaum nkawd tseem nyob hauv lub nroog Npelehees, twb txog caij uas Malis yug menyuam lawm.
42002007	Malis yug nws tus metub hlob, nws muab khaubncaws qhwv tus menyuam thiab muab tso pw rau hauv ib lub dab zaub, rau qhov tej tsev so, neeg twb so puv tas lawm.
42002008	Nyob thaj tsam ntawd muaj ib cov neeg yug yaj, lawv mus pw zov lawv cov yaj tom teb, thaum tsaus ntuj,
42002009	tus Tswv ib tug timtswv los cuag lawv, thiab tus Tswv lub tshwjchim ci ntsa iab tuaj rau lawv, lawv poob siab thiab ntshai kawg li,
42002010	tiamsis tus timtswv ntawd hais rau lawv hais tias, "Nej tsis txhob ntshai! Kuv los ntawm no yog coj txojmoo zoo uas yog txojkev zoo siab kawg nkaus rau txhua haivneeg los qhia rau nej paub.
42002011	Hnub no nej tus Cawmseej twb yug los rau hauv Daviv lub nroog lawm, nws yog Khetos uas yog tus Tswv!
42002012	Nej yuav pom ib tug menyuam mos qhwv khaubncaws pw hauv lub dab zaub, qhov ntawd yog lub cim uas qhia hais tias, tus ntawd yog tus uas kuv hais."
42002013	Tamsim ntawd muaj ib pab timtswv ceebtsheej coob coob los nrog tus timtswv ntawd hu nkauj qhuas Vajtswv li no:
42002014	"Thov kom Vajtswv tus uas nyob saum ntuj ceebtsheej tau koob meej, thiab thov kom cov neeg uas nyob hauv ntiajteb txhua tus uas ua haum Vajtswv siab tau zoo nyob kaj siab lug! "
42002015	Thaum cov timtswv ncaim lawv rov qab mus rau saum ntuj ceebtsheej lawm, cov yug yaj txawm sib tham hais tias, "Peb cia li mus rau hauv lub nroog Npelehees thiab mus saib tej uas tus Tswv qhia rau peb lawm."
42002016	Lawv ceev nrooj mus rau hauv lub nroog, lawv pom Malis thiab Yauxej, thiab pom tus menyuam pw hauv ib lub dab zaub.
42002017	Thaum cov yug yaj pom tus menyuam lawm, lawv qhia zaj uas tus timtswv ceebtsheej qhia rau lawv hais txog tus menyuam ntawd rau Malis thiab Yauxej mloog.
42002018	Txhua tus uas hnov zaj uas cov yug yaj hais ntawd, sawvdaws xav tsis thoob li.
42002019	Malis khaws tej lus ntawd thiab xav ntsoov rau nruab siab.
42002020	Thaum cov yug yaj rov qab mus, lawv hu nkauj qhuas Vajtswv, rau qhov lawv hnov thiab pom raws li tus timtswv tau qhia rau lawv lawm.
42002021	Thaum tus menyuam ntawd muaj yim hnub lawm, yog hnub uas muab nws ua kevcai txiav tawv raws li txoj kevcai txiav, thiab tis nws lub npe hu ua Yexus, raws li tus timtswv ceebtsheej qhia tseg rau Malis thaum tseem tsis tau xeeb tus metub ntawd.
42002022	Thaum txog lub sijhawm uas Yauxej thiab Malis mus ua kevcai ntxuav raws li Mauxes txoj Kevcai, nkawd txawm coj tus metub Yexus mus pem lub nroog Yeluxalees thiab muab nws fij rau Vajtswv.
42002023	Raws li muaj lus sau tseg rau hauv tus Tswv txoj kevcai lawm hais tias, "Yuav tsum muab txhua tus tub hlob fij rau tus Tswv."
42002024	Thiab nkawd nqa ib nkawm nquab liabrwg lossis nquab nyeg mus fij raws li twb muaj lus sau tseg rau hauv tus Tswv txoj kevcai lawm.
42002025	Lub sijhawm ntawd muaj ib tug txivneej hu ua Xime-oos nyob hauv lub nroog Yeluxalees. Nws yog ib tug neeg ncaj ncees, nws hwm Vajtswv thiab niaj hnub tos lub sijhawm uas Vajtswv los cawm cov neeg Yixalayees. Vaj Ntsujplig tus Dawbhuv nrog nraim Xime-oos,
42002026	thiab qhia rau nws hais tias nws yuav tsis tuag ua ntej uas nws pom tus Mexiyas uas Vajtswv coglus tseg.
42002027	Hnub ntawd Vaj Ntsujplig coj Xime-oos mus rau hauv lub Tuamtsev. Thaum ntawd Yauxej thiab Malis coj nkawd tus metub Yexus tuaj ua kevcai hauv lub Tuamtsev raws li txoj kevcai qhia tseg,
42002028	Xime-oos muab tus metub los puag thiab ua Vajtswv tsaug hais tias,
42002029	"Tus Tswv. nimno koj twb ua raws li koj coglus tseg lawm, thov koj coj kuv uas yog koj tus tubtxib mus kaj siab lug,
42002030	rau qhov kuv lub qhovmuag twb pom koj txojkev cawm dim
42002031	uas koj npaj rau txhua haivneeg lawm.
42002032	Nws yog lub teeb uas yuav ci mus rau lwm haivneeg pom kev, thiab yuav ua rau cov neeg Yixalayees uas yog koj haivneeg tau ntsejmuag."
42002033	Thaum Yexus niam thiab txiv hnov Xime-oos hais txog tus metub li ntawd, nkawd xav tsis thoob li.
42002034	Xime-oos foom koob hmoov rau lawv thiab hais rau Malis uas yog Yexus niam hais tias, "Vajtswv xaiv tus metub no los ua kom cov Yixalayees ntau leej ntog thiab ntau leej sawv. Nws yog ib tug tseemceeb uas Vajtswv txib los, thiab yuav muaj ntau leej tawmtsam nws,
42002035	thiab nws yuav muab tej uas neeg xav hauv nruab siab qhia rau sawvdaws paub, thiab yuav mob koj siab ib yam li rab ntaj chob."
42002036	Muaj ib tug pojntsuam hu ua Anas, nws yog ib tug cev Vajtswv lus, nws yog Fanu-ees uas yog xeem Aseles tus ntxhais. Nws laus heev lawm, thaum nws tseem hluas, nws yuav txiv tau xya lub xyoo xwb, nws tus txiv tuag lawm. Nimno nws hnubnyoog muaj yim caum plaub xyoos. Nws niaj hnub niaj hmo mus pehawm Vajtswv hauv lub Tuamtsev. Nws ua kevcai yoo mov thiab thov Vajtswv, nws tsis tawm mus qhov twg li.
42002038	Tamsim ntawd Anas txawm tuaj txog, thiab nws ua Vajtswv tsaug thiab hais txog tus metub ntawd rau txhua tus uas tabtom tos Vajtswv los cawm cov neeg uas nyob hauv lub nroog Yeluxalees kom dim mloog.
42002039	Thaum Yauxej thiab Malis ua txhua yam tiav raws li tus Tswv txoj kevcai lawm, nkawd rov qab mus tsev rau pem lub nroog Naxales uas nyob hauv lub xeev Kalilais.
42002040	Tus metub ntawd loj hlob zoo, nws muaj tswvyim thiab Vajtswv foom koob hmoov rau nws.
42002041	Yexus niam thiab txiv niaj xyoo mus ua kevcai Hla Dhau nram lub nroog Yeluxalees.
42002042	Thaum Yexus hnubnyoog muaj kaum ob xyoos, lawv txawm rov mus ua kevcai nram lub nroog Yeluxalees raws li nkawd ibtxwm ua los lawm.
42002043	Thaum dhau lub sijhawm ua kevcai Hla Dhau lawm, nkawd rov qab mus tsev, tiamsis tus metub Yexus tseem nyob hauv lub nroog Yeluxalees. Nws niam thiab nws txiv tsis paub.
42002044	Nkawd xav hais tias Yexus nrog cov neeg uas nrog nkawd tuaj rov qab mus lawm, nkawd mus tau ib hnub ke, nkawd mam li nrhiav saib nws puas nrog nkawd cov kwvtij thiab cov phoojywg.
42002045	Tiamsis nkawd nrhiav tsis pom nws, nkawd thiaj rov qab mus nrhiav nram lub nroog Yeluxalees.
42002046	Ces hnub peb nkawd thiaj nrhiav tau nws nyob hauv lub Tuamtsev, nws nrog cov xibhwb zaum ua ke, nws mloog lawv qhia thiab nug lawv.
42002047	Txhua tus uas hnov nws teb, xav tsis thoob rau nws tej kev txawj ntse ntawd li.
42002048	Thaum Yexus niam thiab txiv pom nws, nkawd kuj xav tsis thoob li thiab. Nws niam txawm hais rau nws hais tias, "Metub, ua li cas koj yuav ua li no rau wb? Koj txiv wb nrhiav koj thiab txhawj koj kawg li."
42002049	Nws teb nkawd hais tias, "Neb yuav nrhiav kuv ua dabtsi? Neb tsis paub hais tias kuv yuav nyob hauv kuv Txiv lub tsev no los? "
42002050	Tiamsis nkawd tsis totaub tej lus uas nws hais ntawd.
42002051	Yexus nrog nkawd rov qab mus rau pem lub nroog Naxales, thiab nws mloog nkawd lus. Nws niam khaws tej lus ntawd rau nruab siab.
42002052	Yexus loj hlob zoo, muaj tswvyim, nws ua haum Vajtswv siab thiab haum neeg siab.
42003001	Thaum Tinpeli-us ua vajntxwv kav tebchaws tau kaum tsib xyoos lawm, lub sijhawm ntawd Pauti-us Philaj ua tswv xeev kav lub xeev Yudas. Helauj ua nom kav lub xeev Kalilais thiab Helauj tus kwv Filis ua nom kav lub xeev Itule-as thiab lub xeev Takaunitis; Lixaniyas ua nom kav lub xeev Anpilees,
42003002	Anas thiab Kaiyafas ua ob tug Povthawj Hlob. Lub sijhawm ntawd, Vajtswv qhia Vajtswv Txojlus rau Xakhaliyas tus tub Yauhas tom roob mojsab qhua.
42003003	Yog li ntawd, Yauhas thiaj mus qhuab qhia thoob plaws cheebtsam uas nyob ntawm tus Dej Yauladees hais tias, "Nej yuav tsum tso nej tej kev txhaum tseg thiab ua kevcai raus dej, Vajtswv thiaj yuav zam txim rau nej."
42003004	Qhov no muaj raws li Yaxayas tus uas cev Vajtswv lus sau tseg rau hauv nws phau ntawv hais tias, "Muaj ib tug hais nrov nrov tom roob mojsab qhua hais tias, 'Cia li kho kev tos tus Tswv; kho kev kom ncaj nws yuav los!
42003005	Txhub txhua lub kwjha kom puv, khawb txhua lub roob thiab txhua lub pov roob kom tiaj. Kho tej kev nkhaus kom ncaj, muab qhov siab thiab qhov qis pheej kom tiaj xwm yeem.
42003006	Txhua haivneeg yuav pom Vajtswv txoj kev cawm dim!' "
42003007	Muaj neeg coob coob tuaj cuag Yauhas kom Yauhas muab lawv ua kevcai raus dej. Yauhas hais rau lawv hais tias, "Cov niag nab! Leejtwg qhia rau nej hais tias, nej yuav khiav dim Vajtswv txojkev txiav txim uas twb los yuav txog?
42003008	Nej yuav tsum ua nej lub neej rau sawvdaws pom hais nej twb tso nej tej kev txhaum tseg lawm. Nej tsis txhob khav hais tias, Anplahas yog nej yawgkoob. Kuv qhia rau nej hais tias, txawm yog Vajtswv muab tej pobzeb no los ua Anplahas cov xeebntxwv los nws yeej ua tau!
42003009	Nimno twb muab rab taus tso rau ntawm lub hauvpaus ntoo lawm, twb yuav ntov tus ntoo; txhua tsob ntoo uas tsis txi cov txiv zoo, luag yuav muab ntov thiab muab pov rau hauv cub hluavtaws."
42003010	Cov neeg coob coob ntawd nug Yauhas hais tias, "Yog li ntawd, peb yuav ua li cas? "
42003011	Yauhas teb lawv hais tias, "Yog leejtwg muaj ob lub tsho, yuav tsum muab ib lub pub rau tus uas tsis muaj, thiab yog leejtwg muaj mov muaj zaub, nws yuav tsum muab faib rau tus uas tsis muaj."
42003012	Cov neeg uas sau se muaj qee leej tuaj ua kevcai raus dej, thiab lawv nug Yauhas hais tias, "Xibhwb peb yuav ua li cas?"
42003013	Yauhas teb hais tias, "Nej yuav tsum sau raws li kevcai xwb, tsis txhob sau tshaj."
42003014	Cov tubrog muaj qee leej nug Yauhas ib yam nkaus hais tias, "Ua li peb ne, peb yuav ua li cas? " Yauhas teb hais tias, "Nej tsis txhob yuam leejtwg lossis ntxias luag nyiaj yuav. Nej tau nyiaj hli npaum li cas, cia li txaus siab yuav li ntawd xwb."
42003015	Cov neeg uas cia siab ntsoov tos tus cawmseej xav hais tias, Yauhas yog tus Mexiyas ntag.
42003016	Yauhas hais rau lawv hais tias, "Kuv muab nej ua kevcai raus dej, tiamsis tus uas yuav lawv kuv qab los, nws muaj hwjchim loj dua kuv, kuv twb tsis tsimnyog daws nws txoj nyuag hlua khau. Nws yuav muab nej ua kevcai raus los ntawm Vaj Ntsujplig tus Dawbhuv thiab ntawm hluavtaws.
42003017	Nws tuav rawv rab ntxuam, nws yuav ntxuaj nws pawg nplej, kom cov npluag ya tawm huv tibsi. Nws yuav muab cov nplej zoo ntim rau hauv nws lub txhab, tiamsis nws yuav muab cov npluag pov rau hauv cub hluavtaws uas cig tsis paub tuag."
42003018	Yauhas qhia Txojmoo Zoo ntau zaj tsis sib thooj ntuas cov neeg ntawd, kom lawv hloov lawv lub siab.
42003019	Tiamsis Yauhas cem Helauj tus uas ua nom kav lub xeev Kalilais, rau qhov Helauj yuav Helaudias uas yog Helauj tus kwv tus pojniam, thiab Helauj ua ntau yam phem.
42003020	Helauj tseem ua ib qhov phem ntxiv uas yog nws ntes Yauhas coj mus kaw rau hauv tsev lojcuj.
42003021	Tom qab uas sawvdaws ua kevcai raus dej tas lawm, Yexus ua kevcai raus dej thiab. Thaum Yexus tabtom thov Vajtswv, rooj ntug txawm qhib plho,
42003022	thiab Vaj Ntsujplig tus Dawbhuv uas muaj lub cev zoo li tus nquab los rau saum Yexus. Thiab muaj ib lub suab hais saum ntuj tuaj rau Yexus hais tias, "Koj yog kuv tus Tub uas kuv hlub, kuv txaus siab rau koj."
42003023	Thaum Yexus pib ua haujlwm, nws hnubnyoog muaj kwvlam li peb caug xyoo. Raws li sawvdaws xav, Yexus yog Yauxej tub, Yauxej yog Helis tub,
42003024	Helis yog Mathas tub, Mathas yog Levis tub, Levis yog Melekhis tub, Melekhis yog Yanenais tub, Yanenais yog Yauxej tub,
42003025	Yauxej yog Matatiyas tub, Matatiyas yog Amaus tub, Amaus yog Nahus tub, Nahus yog Exalis tub, Exalis yog Nakhais tub,
42003026	Nakhais yog Ma-as tub, Ma-as yog Matatiyas tub, Matatiyas yog Xemis tub, Xemis yog Yauxes tub, Yauxes yog Yaudas tub,
42003027	Yaudas yog Yau-anas tub, Yau-anas yog Lexas tub, Lexas yog Xelunpanpees tub, Xelunpanpees yog Se-atiyees tub, Se-atiyees yog Nelis tub,
42003028	Nelis yog Melekhis tub. Melekhis yog Adis tub, Adis yog Kauxas tub, Kauxas yog Emadas tub, Emadas yog Eles tub,
42003029	Eles yog Yausuas tub, Yausuas yog Eli-exes tub, Eli-exes yog Yaulees tub, Yaulees yog Mathas tub, Mathas yog Levis tub,
42003030	Levis yog Xime-oos tub, Xime-oos yog Yudas tub, Yudas yog Yauxej tub, Yauxej yog Yaunames tub, Yaunames yog Eliyakees tub,
42003031	Eliyakees yog Mele-as tub, Mele-as yog Menas tub, Menas yog Matathas tub, Matathas yog Nathas tub, Nathas yog Daviv tub.
42003032	Daviv yog Yexais tub, Yexais yog Aunpes tub, Aunpes yog Npau-am tub, Npau-am yog Xalemoos tub, Xalemoos yog Nasoos tub,
42003033	Nasoos yog Aminadas tub, Aminadas yog Amis tub, Amis yog Anis tub, Anis yog Heloos tub, Heloos yog Peles tub, Peles yog Yudas tub,
42003034	Yudas yog Yakhauj tub, Yakhauj yog Ixaj tub, Ixaj yog Anplahas tub, Anplahas yog Telas tub, Telas yog Nahaus tub,
42003035	Nahaus yog Xelus tub, Xelus yog Le-us tub, Le-us yog Pelej tub, Pelej yog Enpes tub, Enpes yog Selas tub,
42003036	Selas yog Kainas tub, Kainas yog Afaxas tub, Afaxas yog Xees tub, Xees yog Nau-es tub, Nau-es yog Lamej tub,
42003037	Lamej yog Methuxelas tub, Methuxelas yog Enauj tub, Enauj yog Yales tub, Yales yog Mahalalees tub, Mahalalees yog Kenas tub,
42003038	Kenas yog Enauses tub, Enauses yog Xej tub, Xej yog Adas tub, Adas yog Vajtswv tub.
42004001	Thaum Yexus rov qab ntawm tus Dej Yauladees mus, nws puv npo Vaj Ntsujplig tus Dawbhuv, thiab Vaj Ntsujplig coj nws mus rau tom roob mojsab qhua,
42004002	dab Ntxwgnyoog sim Yexus siab tau plaub caug hnub. Lub sijhawm ntawd Yexus tsis tau noj ib yam dabtsi li, thaum dhau plaub caug hnub ntawd lawm, nws tshaib plab heev.
42004003	Dab Ntxwgnyoog hais rau Yexus hais tias, "Yog koj yog Vajtswv tus Tub tiag, koj cia li hais kom lub pobzeb no txia ua mov."
42004004	Yexus teb hais tias, "Vajtswv Txojlus hais tias, 'Tsis yog mov xwb thiaj cawm tau neeg txojsia.' "
42004005	Tom qab ntawd, dab Ntxwgnyoog txawm coj Yexus mus rau saum ib qhov chaw siab siab, thiab ua rau Yexus pom tagnrho tej tebchaws hauv qab ntuj no.
42004006	Dab Ntxwgnyoog hais rau Yexus hais tias, "Kuv yuav muab hlo lub hwjchim thiab ib puas tsav yam uas twb muab rau kuv lawm huv tibsi rau koj, rau qhov tej ntawd yog kuv tug, kuv yuav muab rau leejtwg los tau.
42004007	Yog koj txhos caug pe kuv, ib puas tsav yam ntawd yuav yog koj tug tagnrho."
42004008	Yexus teb hais tias, "Vajtswv Txojlus sau qhia tseg hais tias, 'Nej yuav tsum pehawm tus Tswv uas yog nej tus Vajtswv tib leeg thiab ua nws tes haujlwm xwb!' "
42004009	Tom qab ntawd, dab Ntxwgnyoog txawm coj Yexus mus rau hauv lub nroog Yeluxalees, thiab nws coj Yexus nce mus rau saum lub Tuamtsev qhov uas siab tshaj plaws, nws hais rau Yexus hais tias, "Yog koj yog Vajtswv tus Tub tiag, koj cia li dhia rau hauv av,
42004010	rau qhov Vajtswv Txojlus hais tias, 'Vajtswv yuav kom nws cov timtswv los tsomkwm koj.'
42004011	Thiab tseem muaj ib los hais ntxiv tias, 'Lawv ob txhais tes yuav hwj koj, thiab yuav tsis pub koj ob txhais kotaw tsoo pobzeb li.'"
42004012	Yexus teb dab Ntxwgnyoog hais tias, "Vajtswv Txojlus hais tias, 'Koj tsis txhob sim tus Tswv uas yog koj tus Vajtswv siab.' "
42004013	Thaum dab Ntxwgnyoog dag Yexus txhua yam tas lawm, nws txawm ncaim Yexus mus txog thaum rov muaj sijhawm.
42004014	Tom qab ntawd, Yexus rov qab mus rau pem Kalilais, thiab Vaj Ntsujplig tus Dawbhuv lub hwjchim nrog nraim nws. Nws lub moo nrov ncha mus thoob plaws cheebtsam ntawd.
42004015	Yexus mus qhia hauv lawv tej tsev sablaj, thiab txhua tus uas hnov nws qhia, qhuas nws kawg li.
42004016	Tom qab ntawd, Yexus mus txog hauv lub nroog Naxales uas nws loj hlob. Hnub Xanpataus nws mus rau hauv lub tsev sablaj raws li nws ibtxwm mus. Nws sawv ntsug nyeem Vajtswv Txojlus rau sawvdaws mloog,
42004017	luag muab thooj ntawv uas Yaxayas tus uas cev Vajtswv lus sau los rau Yexus. Yexus nthuav thooj ntawv ntawd tau zaj uas hais tias,
42004018	"Tus Tswv tus Ntsujplig nrog nraim kuv, Rau qhov nws tsa kuv ua tus qhia txojmoo zoo rau cov neeg txomnyem. Vajtswv txib nws mus qhia txojkev cawm dim rau cov neeg uas raug kaw, thiab kho cov neeg digmuag kom rov pom kev, thiab tso cov uas raug kev tsimtxom kom dim
42004019	thiab qhia rau sawvdaws paub lub sijhawm uas tus Tswv yuav los cawm nws haivneeg."
42004020	Thaum Yexus nyeem tas, nws muab thooj ntawv ntawd kauv cia thiab muab rau tus uas saib tej ntawv ntawd, thiab nws txawm zaum. Txhua tus uas nyob hauv lub tsev sablaj saib ntsoov Yexus,
42004021	Yexus pib qhia lawv hais tias, "Vajtswv Txojlus uas hnub no nej hnov twb tiav lawm."
42004022	Cov neeg ntawd qhuas thiab xav tsis thoob rau tej lus zoo uas nws hais ntawd. Lawv hais tias, "Tus no tsis yog Yauxej tus tub los? "
42004023	Yexus hais rau lawv tias, "Kuv paub hais tias nej yeej yuav hais lo pajlug no rau kuv hais tias, 'Koj yog tus kws tshuaj, koj yuav tsum xub kho koj kom zoo tso.' Thiab nej yuav hais rau kuv hais tias, koj sim ua tej txujci uas peb hnov koj ua pem lub nroog Kapena-us, rau hauv koj lub nroog no rau peb saib."
42004024	Yexus hais rau lawv tias, "Kuv qhia tseeb rau nej hais tias, yeej tsis muaj ib tug cev Vajtswv lus uas cov neeg nyob hauv nws lub zos yuav hwm nws.
42004025	"Nej mloog kuv hais: Kuv qhia tseeb rau nej hais tias, thaum lub sijhawm uas Eliyas nyob, muaj tej pojntsuam coob coob nyob hauv tebchaws Yixalayees. Thaum ntawd nag tsis los tau peb xyoos thiab rau hli, thiab muaj kev tshaib plab thoob plaws lub tebchaws.
42004026	Vajtswv tsis tau txib Eliyas mus pab cov pojntsuam uas nyob hauv tebchaws Yixalayees ib tug li, tiamsis tsuas txib Eliyas mus pab tus pojntsuam uas nyob hauv lub nroog Xalefas hauv cheebtsam Xidoos xwb.
42004027	Thiab thaum lub sijhawm uas Elisas tus uas cev Vajtswv lus nyob, muaj cov neeg mob ruas coob coob nyob hauv tebchaws Yixalayees, tiamsis tsis muaj ib tug zoo ruas li, tsuas yog Na-amas tus uas yog neeg Xilias tib leeg thiaj zoo ruas xwb."
42004028	Thaum cov neeg uas nyob hauv lub tsev sablaj hnov Yexus hais li ntawd, sawvdaws chim heev.
42004029	Lawv txawm sawv tsees muab Yexus thawb ntiag tawm hauv lub nroog mus, thiab coj Yexus mus rau saum hauv roob, yuav muab Yexus thawb rau hauv qab tsuas, rau qhov lub nroog ntawd nyob saum roob,
42004030	tiamsis Yexus cia li phoom ntiag phua plhawv lawv thiab khiav mus lawm.
42004031	Tom qab ntawd, Yexus mus rau pem lub nroog Kapena-us uas nyob hauv lub xeev Kalilais, hnub Xanpataus Yexus qhia cov neeg sawvdaws.
42004032	Cov neeg ntawd xav tsis thoob rau tej uas Yexus qhia, rau qhov Yexus tej lus qhia muaj hwjchim heev.
42004033	Muaj ib tug txivneej raug dab tuaj rau hauv lub tsev sablaj, nws qw nrov nrov hais tias,
42004034	"Yexus uas yog neeg Naxales, koj tuaj ua kom peb puastsuaj los? Kuv paub koj yog leejtwg, koj yog Vajtswv tus Tub uas dawbhuv! "
42004035	Yexus hais tawv tawv rau dab hais tias, "Koj tsis txhob hais lus, koj cia li tawm hauv tus txivneej no mus!" Dab txawm ua rau tus txivneej ntawd ntog kiag rau hauv av tabmeeg sawvdaws, ces dab txawm tawm plaws lawm, tsis ua rau tus txivneej ntawd raug mob li.
42004036	Cov neeg coob coob ntawd xav tsis thoob thiab sib tham hais tias, "Tej lus ntawd yog hais li cas? Ua li cas nws tej lus yuav muaj hwjchim ua luaj li, thiab ntiab tau dab tawm!"
42004037	Yexus lub moo txawm nrov ncha mus thoob plaws cheebtsam ntawd.
42004038	Yexus tawm hauv lub tsev sablaj thiab mus rau hauv Ximoos tsev. Ximoos niamtais ua npaws nws kub cev heev. Lawv thov kom Yexus pab nws.
42004039	Yexus mus sawv ntawm lub txaj uas Ximoos niamtais pw ib sab, thiab hais kom tus npaws cia li tu. Ces tus npaws txawm tu thiab nws sawv tsees tamsim ntawd los ua zaub ua mov rau Yexus lawv noj.
42004040	Thaum hnub poob qho lawm, txhua tus uas muaj tej kwvtij uas muaj mob, lawv coj tuaj cuag Yexus: Yexus cev tes tuav txhua tus, ces lawv tej mob txawm zoo huv tibsi lawm.
42004041	Thiab muaj ntau tus uas raug dab, Yexus ntiab dab tawm huv tibsi. Cov dab ntawd hais nrov nrov hais tias, "Koj yog Vajtswv tus Tub! " Tiamsis Yexus txwv tsis pub dab hais lus, rau qhov dab paub hais tias Yexus yog tus Mexiyas.
42004042	Thaum kaj ntug, Yexus tawm hauv lub nroog mus rau ib qhov chaw uas tsis muaj neeg. Muaj ib pab neeg tuaj nrhiav Yexus, thaum lawv nrhiav tau nws lawm, lawv cheem tsis pub nws mus.
42004043	Tiamsis nws hais rau lawv hais tias, "Kuv yuav tsum mus qhia Txojmoo Zoo uas hais txog Vajtswv lub Tebchaws rau lwm lub nroog thiab, rau qhov Vajtswv yeej txib kuv los ua tes haujlwm no."
42004044	Yexus mus qhuab qhia hauv tej tsev sablaj uas nyob txhua qhov hauv lub xeev Yudas.
42005001	Muaj ib hnub Yexus nyob nram ntug Hiavtxwv Nkenexales, muaj neeg coob coob sib txiv qev tuaj cuag nws thiab mloog nws qhia Vajtswv Txojlus.
42005002	Yexus pom ob lub nkoj nres ntawm ntug dej, cov neeg nrhiav ntses twb tawm hauv lawv tej nkoj mus ntxuav lawv tej vas lawm.
42005003	Yexus nce mus rau hauv ib lub nkoj, lub ntawd yog Ximoos lub. Yexus thov kom Ximoos thawb lub nkoj mus kom nrug deb ntawm ntug dej mentsis. Yexus zaum hauv lub nkoj qhia cov neeg uas tuaj ntawd.
42005004	Thaum nws qhia tas lawm, nws hais rau Ximoos hais tias, "Cia li nquam koj lub nkoj mus rau tom qhov uas tob tob, muab nej lub vas tso rau hauv dej thiaj yuav mag tau ntses."
42005005	Ximoos teb hais tias, "Tus Tswv, peb twb ntaus ib hmo kaj ntug tsis tau ib tug li, tiamsis kuv yuav tso lub vas mus raws li koj hais."
42005006	Lawv txawm tso lub vas mus, thiab mag tau ntses ntau kawg li, lub vas yuav luag ntuag.
42005007	Lawv thiaj co tes kom lawv cov phoojywg uas caij lwm lub nkoj los pab lawv. Cov phoojywg txawm los pab, thiab lawv muab tau ob nkoj ntses puv nkaus, ua rau ob lub nkoj yuav luag tog.
42005008	Thaum Ximoos Petus pom li ntawd, nws txhos caug ntua ntawm Yexus xubntiag thiab hais tias, "Tus Tswv, thov koj txav deb ntawm kuv. Rau qhov kuv yog neeg txhaum!"
42005009	Ximoos thiab cov neeg uas nrog nws nyob ntawd xav tsis thoob hais tias, ua li cas yuav tau ntses ntau ua luaj.
42005010	Ob tug uas nrog Ximoos ntaus ntses yog Yakaunpaus thiab Yauhas uas yog Xenpedais ob tug tub, nkawd xav tsis thoob ib yam nkaus. Yexus hais rau Ximoos hais tias, "Koj tsis txhob ntshai; txij no mus koj yuav ua tus mus nrhiav neeg."
42005011	Lawv sawvdaws rub ob lub nkoj los rau tim ntug, lawv txawm tso txhua yam tseg thiab nrog Yexus mus.
42005012	Muaj ib zaug Yexus nyob hauv ib lub nroog. Nyob hauv lub nroog ntawd muaj ib tug mob ruas thoob plaws ibce. Thaum nws pom Yexus, nws txhos caug ntua rau hauv av thov Yexus hais tias, "Tus Tswv, yog koj txaus siab kho kuv tej ruas, koj yeej kho tau! "
42005013	Yexus cev tes mus tuav nkaus tus ntawd thiab hais tias, "Kuv txaus siab pab koj, koj tej ruas cia li zoo hlo!" Tamsim ntawd nws tej ruas txawm zoo tas huv tibsi lawm.
42005014	Yexus hais tias, "Koj tsis txhob mus qhia zaj no rau leejtwg li. Tiamsis koj cia li ncaj qha mus cuag tus povthawj, thiab kom nws saib hais tias koj tej ruas twb zoo lawm. Tom qab ntawd koj cia li nqa khoom mus fij rau Vajtswv raws li Mauxes txoj kevcai tau qhia tseg, sawvdaws thiaj paub hais tias koj tus mob twb zoo lawm."
42005015	Tiamsis Yexus lub moo hajyam nrov ncha mus thoob plaws txhua qhov, thiab muaj neeg coob coob tuaj mloog Yexus qhia thiab thov Yexus kho lawv tej mob.
42005016	Tiamsis Yexus pheej mus rau tej qhov chaw uas tsis muaj neeg, thiab thov Vajtswv qhov ntawd.
42005017	Muaj ib hnub thaum Yexus tabtom qhia, muaj cov Falixais thiab cov xibhwb uas qhia Vajtswv txoj Kevcai qee leej tuaj nyob ntawd mloog thiab, Lawv tuaj hauv txhua lub nroog uas nyob hauv lub xeev Yudas, thiab hauv lub nroog Yeluxalees tuaj. Yexus muaj tus Tswv lub hwjchim kho tau tej neeg uas muaj mob.
42005018	Muaj qee leej muab pam qhwv ib tug txivneej tuag tes tuag taw kwv tuaj, thiab lawv yuav kwv mus rau hauv lub tsev thiab muab tso rau ntawm Yexus hauv ntej.
42005019	Tiamsis vim muaj neeg coob coob, lawv tsis tau kev kwv mus rau hauv, lawv txawm kwv nws nce mus rau saum rutsev, lawv yaws cov vuas ib qho, thiab muab nws tso dauv mus rau ntawm Yexus hauv ntej uas nyob hauv plawv cov neeg sawvdaws.
42005020	Thaum Yexus pom hais tias lawv muaj kev ntseeg heev, ces Yexus txawm hais rau tus txivneej tuag tes tuag taw ntawd hais tias, "Kuv tus phoojywg, kuv twb zam koj lub txim lawm."
42005021	Cov xibhwb uas qhia Vajtswv txoj Kevcai thiab cov Falixais sib tham hais tias, "Tus uas hais lus saib tsis taus Vajtswv ntawd, nws yog leejtwg? Tsis muaj leejtwg zam txim tau rau neeg, tsuas yog Vajtswv tib leeg xwb, thiaj zam tau!"
42005022	Yexus twb paub tej uas lawv sib tham lawm, nws thiaj hais rau lawv hais tias, "Ua li cas nej yuav xav li ntawd?
42005023	Lo lus uas hais tias, 'Koj twb dim koj lub txim lawm,' lossis lo lus uas hais tias, 'Koj cia li sawv tsees mus kev!' Ob lo lus no, lo twg yuav yoojyim hais dua?
42005024	Kuv yuav ua li no qhia rau nej paub hais tias, Neeg Leej Tub muaj hwjchim hauv ntiajteb no zam txim tau rau neeg." Yexus thiaj hais rau tus tuag tes tuag taw hais tias, "Kuv hais rau koj hais tias, koj cia li sawv, thiab nqa koj daim pam pua chaw mus tsev! "
42005025	Tamsim ntawd nws txawm sawv tsees tabmeeg sawvdaws, nws nqa hlo nws daim pam pua chaw mus tsev thiab ua Vajtswv tsaug.
42005026	Cov neeg coob coob ntawd xav tsis thoob, lawv ntshai, lawv qhuas Vajtswv thiab hais tias, "Ua li cas hnub no peb yuav pom tej no txawv ua luaj li!"
42005027	Tom qab uas Yexus tawm qhov ntawd mus, nws pom ib tug txivneej sau se, hu ua Levis, nyob ntawm lub rooj sau se. Yexus hais rau Levis hais tias, "Koj cia li nrog kuv mus."
42005028	Levis txawm sawv tsees, tso txhua yam tseg, thiab nrog Yexus mus.
42005029	Levis ua ib rooj mov hauv nws tsev rau Yexus noj, muaj cov neeg sau se coob leej thiab lwm tus nrog Yexus noj mov ua ke.
42005030	Cov Falixais thiab cov xibhwb uas qhia Vajtswv txoj Kevcai uas yog cov Falixais pab, yws Yexus cov thwjtim hais tias, "Ua li cas nej nrog cov neeg sau se thiab cov neeg txhaum noj haus ua ke? "
42005031	Yexus teb lawv hais tias, "Cov neeg uas tsis muaj mob, lawv yeej tsis mus cuag kws tshuaj, tsuas yog cov neeg muaj mob thiaj mus cuag kws tshuaj xwb.
42005032	Kuv tsis yog los hu cov neeg ncaj ncees, tiamsis kuv los hu cov neeg txhaum, kom lawv tso lawv tej kev txhaum tseg."
42005033	Muaj qee leej hais rau Yexus hais tias, "Yauhas cov thwjtim pheej ua kevcai yoo mov thiab thov Vajtswv, cov Falixais cov thwjtim los ua ib yam nkaus li ntawd thiab; tiamsis koj cov thwjtim noj thiab haus tsis ua li lawv? "
42005034	Yexus teb lawv hais tias, "Nej xav hais tias thaum tus nraug vauv tseem nrog nws cov phoojywg noj tshoob ua ke, lawv yuav yoo mov no los? Lawv yeej tsis yoo li!
42005035	Tiamsis thaum txog lub sijhawm uas luag coj tus nraug vauv mus lawm, ces lawv yuav yoo mov."
42005036	Yexus hais ib zaj lus pivtxwv rau lawv hais tias, "Tsis muaj leejtwg yuav muab lub tsho tshiab dua ib daig coj mus ntxiv lub tsho qub. Yog nws ua li ntawd, kuj yog nws dua kom lub tsho tshiab ntuag xwb, thiab daim ntaub tshiab ntawd yeej tsis phim lub tsho qub.
42005037	Thiab tsis muaj leejtwg yuav muab cov cawv txiv hmab tshiab ntim rau hauv lub hnab tawv qub. Yog nws ua li ntawd, cov cawv txiv hmab yuav tsam kom lub hnab tawv qub tawg, cov cawv txiv hmab yuav los tas, thiab lub hnab tawv qub yuav ntuag tas.
42005038	Cov cawv txiv hrnab tshiab yuav tsum muab ntim rau hauv lub hnab tawv tshiab.
42005039	Yog leejtwg tau haus cov cawv txiv hmab qub lawm, nws yeej tsis xav haus cov tshiab. Rau qhov nws hais tias, 'Cov qub qab dua.' "
42006001	Hnub Xanpataus Yexus thiab nws cov thwjtim tabtom mus txog hauv ib daim teb npleg, Yexus cov thwjtim txawm de hnab nplej tev noj.
42006002	Cov Falixais qee leej nug hais tias, "Vim li cas nej ua tej uas peb txoj Kevcai txwv tsis pub ua rau Hnub Xanpataus? "
42006003	Yexus teb lawv hais tias, "Nej tsis tau nyeem zaj uas Daviv ua thaum Daviv thiab nws cov neeg tshaib plab los?
42006004	Daviv mus rau hauv Vajtswv lub Tuamtsev, nws muab tej ncuav uas twb muab fij rau Vajtswv lawm noj, thiab muab faib rau nws cov neeg noj. Tiamsis peb txoj kevcai yeej tsis pub leejtwg noj tej ncuav ntawd, tsuas yog cov povthawj thiaj noj tau xwb."
42006005	Thiab Yexus xaus lus hais tias, "Neeg Leej Tub yog tus Tswv Hnub Xanpataus."
42006006	Muaj dua ib hnub yog Hnub Xanpataus, Yexus mus qhuab qhia hauv ib lub tsev sablaj. Muaj ib tug txivneej uas sab tes xis qhuav, nws tuaj nyob hauv thiab.
42006007	Cov xibhwb uas qhia Vajtswv txoj Kevcai thiab cov Falixais xav nrhiav txim rau Yexus, lawv txawm ntsia saib Yexus puas kho mob Hnub Xanpataus.
42006008	Tiamsis Yexus twb paub tej uas lawv xav lawm, nws thiaj hais rau tus neeg qhuav tes ntawd tias, "Koj cia li sawv los tom hauv ntej no." Tus txivneej ntawd txawm sawv tsees los.
42006009	Yexus hais rau lawv tias, "Kuv nug nej saib, peb txoj Kevcai qhia hais tias Hnub Xanpataus cia peb ua zoo lossis ua phem? Cawm neeg txojsia lossis cia txojsia tu?"
42006010	Yexus tig mus saib cov neeg ntawd txhua tug, Yexus hais rau tus txivneej ntawd hais tias, "Koj cia li xyab hlo koj txhais tes." Nws txawm xyab hlo nws txhais tes, ces nws txhais tes txawm zoo li qub lawm.
42006011	Lawv cov ntawd chim heev, lawv sablaj saib yuav ua li cas rau Yexus.
42006012	Tom qab ntawd, muaj ib hnub Yexus mus thov Vajtswv pem roob, thiab nws nyob pem thov Vajtswv ib hmos.
42006013	Thaum kaj ntuj Yexus hu cov thwjtim los ntawm nws, nws xaiv lawv kaum ob leeg, nws hu lawv ua cov timthawj.
42006014	Lawv cov ntawd yog: Ximoos (tus uas Yexus tis npe hu ua Petus) thiab nws tus kwv Adales; Yakaunpaus, Yauhas, Filis, Npataulaumais,
42006015	Mathais, Thaumas, Yakaunpaus uas yog Alafais tus tub, Ximoos (tus uas xav kom nws haivneeg muaj kev ywj pheej),
42006016	Yudas uas yog Yakaunpaus tus tub, thiab Yudas Ixakali-us tus uas ntxeev siab rau Yexus.
42006017	Yexus thiab nws cov timthawj nqis pem roob los nrog nws ib pab thwjtim coob coob sawv ua ke ntawm ib qhov chaw tiaj tiaj. Muaj neeg coob coob tuaj hauv lub xeev Yudas, hauv lub nroog Yeluxalees, hauv lub nroog Tiles thiab hauv lub nroog Xidoos uas nyob ntawm ntug hiavtxwv tuaj,
42006018	lawv tuaj mloog Yexus qhuab qhia thiab thov kom Yexus kho lawv tej mob. Cov neeg uas raug dab tsimtxom los tuaj cuag Yexus, thiab Yexus kho lawv txhua tus zoo huv tibsi.
42006019	Cov neeg coob coob ntawd kov Yexus, rau qhov muaj hwjchim tawm ntawm Yexus tuaj kho txhua tus uas muaj mob zoo huv tibsi.
42006020	Yexus tsa qhovmuag saib nws cov thwjtim thiab hais rau lawv hais tias, "Nej cov uas txomnyem, nej tau koob hmoov, rau qhov Vajtswv lub Tebchaws yog nej tug!
42006021	"Nej cov uas nimno tshaib nqhis nej yuav tau koob hmoov, rau qhov nej yuav tau noj tsau npo! "Nej cov uas nimno quaj ntsuag; nej yuav tau koob hmoov, rau qhov nej yuav muaj lub ntsejmuag luag.
42006022	"Thaum luag ntxub nej thiab ntiab kom nej khiav, thuam nej thiab hais tias nej yog cov neeg ua phem, vim nej ntseeg Neeg Leej Tub, nej yuav tau koob hmoov!
42006023	Thaum muaj li ntawd, nej cia li zoo siab thiab dhia luag ntxhi, rau qhov Vajtswv twb npaj nqi zog ntau kawg li cia saum ntuj ceebtsheej rau nej lawm. Rau qhov lawv cov yawgkoob twb ua ib yam li ntawd rau cov uas cev Vajtswv lus thaum ub lawm thiab.
42006024	"Nej cov uas nimno npluanuj nej yuav raug kev txomnyem, rau qhov nej twb tau zoo los lawm!
42006025	"Nej cov uas nimno tau noj tsau npo nej yuav raug kev txomnyem, rau qhov nej yuav tshaib nqhis. "Nej cov uas nimno muaj lub ntsejmuag luag, nej yuav raug kev txomnyem, rau qhov nej yuav muaj kev nyuaj siab quaj ntsuag!
42006026	"Thaum muaj neeg qhuas nej, nej yuav raug kev txomnyem, rau qhov nej tej yawgkoob twb hais ib yam nkaus li ntawd rau cov uas cevlus tsis tseeb thaum ub lawm thiab.
42006027	"Tiamsis kuv hais rau nej cov uas mloog kuv qhia hais tias, hlub nej cov yeebncuab thiab ua zoo rau cov uas ntxub nej,
42006028	foom koob hmoov rau cov neeg uas cem nej, thiab thov Vajtswv pab rau cov neeg uas tsimtxom nej.
42006029	Yog leejtwg ntaus koj ib sab plhu, koj cia li tig sab tod rau nws ntaus thiab. Yog leejtwg txhav koj lub tsho uas hnav tuaj sab nraud, koj cia li hle lub tsho uas hnav tuaj sab hauv rau nws thiab.
42006030	Txhua tus uas thov nej ib yam dabtsi, nej cia li muab rau lawv, thiab yog leejtwg muab nej ib yam dabtsi lawm, nej tsis txhob kom nws xa rov qab tuaj rau nej.
42006031	Yog nej xav kom lwm tus ua li cas rau nej, nej yuav tsum ua ib yam li ntawd rau lwm tus thiab.
42006032	"Yog nej tsuas hlub cov uas hlub nej xwb, nej xav hais tias nej yuav tau koob hmoov no los? Txawm cov neeg txhaum los lawv twb paub hlub cov uas hlub lawv thiab!
42006033	Yog nej tsuas ua zoo rau cov uas ua zoo rau nej xwb, nej xav hais tias nej yuav tau koob hmoov no los? Txawm yog cov neeg txhaum los lawv twb paub ua li ntawd thiab!
42006034	Thiab yog nej tsuas qiv rau cov uas nej cia siab hais tias, lawv yuav them taus rov rau nej xwb, nej xav hais tias, nej yuav tau koob hmoov no los? Txawm yog cov neeg txhaum los lawv ib leeg twb kam qiv rau ib leeg thiab, thiab lawv cia siab hais tias yuav tau rov qab puv ntoob li qub.
42006035	Tiamsis nej yuav tsum hlub nej cov yeebncuab thiab ua zoo rau lawv; nej cia li qiv rau lawv tsis txhob cia siab hais tias yuav tau puv ntoob li qub rov qab. Yog nej ua li ntawd, nej yuav tau nqi zog ntau, thiab nej yuav tau ua Vajtswv tus uas muaj hwjchim loj kawg nkaus cov menyuam. Rau qhov Vajtswv tseem hlub cov neeg uas ua phem thiab cov neeg uas tsis nco Vajtswv tshav ntuj.
42006036	Nej yuav tsum muaj lub siab hlub ib yam li nej Leej Txiv tus uas muaj lub siab hlub.
42006037	"Nej tsis txhob txiav txim rau lwm tus, Vajtswv thiaj yuav tsis txiav txim rau nej; nej tsis txhob rau txim rau lwm tus, Vajtswv thiaj yuav tsis rau txim rau nej; zam txim rau lwm tus, Vajtswv thiaj yuav zam txim rau nej.
42006038	Nej pub rau lwm tus, Vajtswv thiaj yuav pub rau nej. Vajtswv yuav foom koob hmoov nplua mias rau nej, kom nej muaj nplua mias siv tsis tas. Nej muab lub luaj li cas luj rau lwm tus lawm, Vajtswv yuav muab lub luaj li ntawd luj rau nej."
42006039	Thiab Yexus qhia ib zaj lus pivtxwv rau lawv hais tias, "Ib tug digmuag yeej coj tsis tau ib tug digmuag kev li; yog nws ua li ntawd, nkawd yeej yuav mus poob kwjdeg xwb.
42006040	Tsis muaj ib tug tub kawm ntawv uas yuav paub tshaj nws tus xibhwb; tiamsis txhua tus uas kawm tiav lawm, nws yeej yuav paub ib yam li nws tus xibhwb.
42006041	"Vim li cas koj yuav saib qhov nyuag hmoov ntoo uas nyob hauv koj tus kwvtij lub qhovmuag, tiamsis koj twb tsis paub hais tias muaj ib yav ntoo nyob hauv koj lub qhovmuag?
42006042	Ua li cas koj tseem yuav hais rau koj tus kwvtij hais tias, 'Cia kuv pab muab qhov nyuag hmoov ntoo hauv koj lub qhovmuag tawm,' tiamsis koj twb tsis pom yav ntoo uas nyob hauv koj lub qhovmuag. Tus neeg ntsejmuag ncaj siab nkhaus! Koj cia li xub muab yav ntoo uas nyob hauv koj lub qhovmuag tawm tso, koj thiaj yuav pom kev muab qhov nyuag hmoov ntoo uas nyob hauv koj tus kwvtij lub qhovmuag.
42006043	"Tsob ntoo zoo yeej tsis txi cov txiv phem lossis tsob ntoo phem yeej txi tsis tau cov txiv zoo.
42006044	Yog yus pom cov txiv, yus yeej paub hais tias, tsob ntoo ntawd yog tsob phem lossis tsob zoo. Yus yeej tsis de txiv ncuavpias ntawm tsob ntoo pos ntshav, thiab tsis de txiv hmab ntawm tsob pos tshauv li.
42006045	Tus neeg siab zoo yeej hais tej lus zoo. Tus neeg siab phem yeej hais tej lus phem, rau qhov nws lub siab xav li cas, nws lub ncauj hais li ntawd.
42006046	"Vim li cas nej hu kuv hais tias, 'Tus Tswv, Tus Tswv,' tiamsis nej ho tsis ua raws li kuv tej lus?
42006047	Txhua tus uas los cuag kuv, mloog kuv lus thiab ua raws li kuv qhia, kuv yuav qhia rau nej paub hais tias, tus ntawd zoo li cas?
42006048	Tus ntawd zoo ib yam li tus kws ua tsev, nws khawb qhov ncej tob tob, muab pobzeb los pua, mam li muab ncej los txhos rau. Thaum dej huam los ntaus lub tsev ntawd, lub tsev tsis ua zog, rau qhov nws ua lub tsev ntawd khov heev.
42006049	Tus uas hnov kuv tej lus, tiamsis tsis ua raws li, tus ntawd zoo ib yam li tus kws ua tsev uas khawb qhov ncej tsis tob. Thaum dej huam los ntaus lub tsev, lub tsev ntawd txawm vau thiab puastsuaj tas huv tibsi lawm."
42007001	Thaum Yexus qhia tej ntawd rau sawvdaws mloog tas lawm, nws txawm mus rau pem lub nroog Kapena-us.
42007002	Nyob hauv lub nroog ntawd muaj ib tug thawj tubrog pawg puas uas yog neeg Loos, nws muaj ib tug tubtxib uas nws hlub heev, tus tubtxib ntawd mob heev twb yuav tuag.
42007003	Thaum tus thawj tubrog ntawd hnov luag hais txog Yexus, nws txawm txib cov Yudais cov txwjlaug qee leej mus thov Yexus tuaj pab kho nws tus tubtxib.
42007004	Lawv mus cuag Yexus thiab thov tas zog hais tias, "Tsimnyog koj mus pab tus thawj tubrog ntawd,
42007005	rau qhov nws hlub peb haivneeg, thiab nws ua ib lub tsev sablaj pub rau peb."
42007006	Yexus txawm nrog lawv mus. Thaum Yexus mus yuav luag txog tus thawj tubrog lub tsev, tus thawj tubrog txib nws ob peb tug phoojywg mus cheem Yexus hais tias, "Tus Tswv, nyob tsam tabkaum koj, kuv yog ib tug uas tsis tsimnyog koj yuav mus hauv kuv lub tsev;
42007007	thiab kuv yog ib tug uas tsis tsimnyog tuaj cuag koj. Thov koj hais tib los xwb, ces kuv tus tubtxib yeej yuav zoo.
42007008	Txawm yog kuv los tseem muaj cov hlob uas kav kuv, thiab kuv muaj ib co tubrog uas kuv kav. Yog kuv hais rau tus no hais tias, 'Mus!' Nws txawm mus; yog kuv hais rau tus tod hais tias, 'Los!' Nws txawm los; thiab yog kuv hais rau kuv tus tubtxib hais tias, 'Ua li no!' Nws txawm ua li ntawd."
42007009	Thaum Yexus hnov lawv hais li ntawd, nws xav tsis thoob li; nws tig mus hais rau cov neeg coob coob uas raws nws qab hais tias, "Kuv qhia rau nej hais tias, txawm yog hauv cov Yixalayees los kuv tsis tau pom ib tug uas muaj kev ntseeg npaum li tus no!"
42007010	Cov uas tus thawj tubrog txib tuaj ntawd, rov mus txog tom tus thawj tubrog tsev, ua ciav tus tubtxib twb zoo lawm.
42007011	Tom qab ntawd tsis ntev Yexus mus rau hauv lub nroog Na-is, Yexus cov thwjtim thiab ib co neeg coob coob nrog nws mus.
42007012	Thaum Yexus mus txog ntawm lub roojvag uas mus rau hauv lub nroog, txawm muaj neeg kwv ib tug tuag tawm tuaj txog ntawd. Tus tuag ntawd yog ib tug pojntsuam tus tub, tus pojntsuam ntawd muaj tib tug tub xwb. Cov neeg coob coob uas nyob hauv nroog ntawd nrog nws tuaj.
42007013	Thaum tus Tswv pom tus pojniam ntawd, tus Tswv hlub nws heev, thiab hais tias, "Koj tsis txhob quaj."
42007014	Yexus txawm txav zog mus tuav nkaus lub hleb, ces cov neeg uas kwv lub hleb txawm nres, Yexus hais tias, "Tus hluas! Kuv hais rau koj tias, koj cia li sawv tsees!"
42007015	Tus tuag ntawd txawm sawv tsees zaum nrog lawv tham, Yexus coj nws mus rau nws niam.
42007016	Cov neeg ntawd ntshai kawg li, thiab lawv qhuas Vajtswv hais tias, "Muaj ib tug cev Vajtswv lus uas muaj hwjchim heev twb los rau hauv peb cov lawm!" Thiab lawv hais tias, "Vajtswv twb los cawm nws haivneeg lawm! "
42007017	Zaj uas Yexus ua no nrov ncha moo lug mus thoob plaws hauv lub xeev Yudas thiab tej cheebtsam uas nyob ibncig ntawd.
42007018	Yauhas cov thwjtim qhia tej no huv tibsi rau Yauhas mloog, Yauhas hu nws ob tug thwjtim los
42007019	thiab kom nkawd mus cuag tus Tswv thiab nug hais tias, "Koj puas yog tus uas Yauhas hais tias yuav los lossis peb tseem yuav tos dua lwm tus? "
42007020	Thaum nkawd mus txog ntawm Yexus, nkawd hais tias, "Yauhas tus uas muab neeg ua kevcai raus dej, kom wb tuaj nug koj saib, koj puas yog tus uas yuav los lossis peb tseem yuav tos dua lwm tus? "
42007021	Lub sijhawm ntawd Yexus kho cov neeg uas muaj mob ntau leej zoo, nws ntiab dab tawm ntawm cov neeg uas raug dab thiab nws kho cov neeg digmuag ntau leej pom kev.
42007022	Yexus teb ob tug uas Yauhas txib tuaj hais tias, "Neb cia li rov qab mus qhia tej uas neb pom thiab neb hnov rau Yauhas hais tias cov neeg digmuag rov pom kev, cov neeg tuag ceg mus taus kev, cov neeg mob ruas zoo/ cov neeg lagntseg hnov lus, cov neeg uas tuag lawm sawv rov los thiab twb muaj neeg mus qhia txojmoo zoo rau cov neeg txomnyem lawm.
42007023	Tus uas ntseeg kuv, tus ntawd yuav tau koob hmoov! "
42007024	Thaum ob tug uas Yauhas txib tuaj rov qab mus lawm, Yexus qhia Yauhas zaj rau cov neeg coob coob ntawd mloog hais tias, "Thaum nej mus cuag Yauhas tom roob mojsab qhua, nej mus saib dabtsi? Nej mus saib tus tauj uas cua tshuab rawv mus rawv los los?
42007025	Nej mus saib dabtsi? Nej mus saib tus neeg ua hnav tej tsoos tsho zoo zoo los? Tsuas yog cov neeg uas nyob hauv vajntxwv lub loog thiaj tau hnav zoo thiab tau noj seem noj so xwb!
42007026	Nej qhia rau kuv saib, nej mus saib dabtsi? Nej mus saib ib tug uas cev Vajtswv lus los? Yog lawm, tiamsis kuv qhia rau nej hais tias, tus uas nej pom ntawd muaj hwjchim loj dua ib tug cev Vajtswv lus.
42007027	Rau qhov tus Yauhas no, yog tus uas Vajtswv Txojlus twb xub qhia tseg lawm: Vajtswv hais tias, 'Kuv yuav txib kuv tus tubtxib ua koj ntej mus kho kev tos koj.'"
42007028	Kuv qhia rau nej hais tias, "Txhua tus uas yug los ntawm pojniam tsis muaj ib tug muaj hwjchim npaum li Yauhas; tiamsis tus uas yau tshaj saum Vajtswv lub tebchaws, tus ntawd tseem muaj hwjchim loj dua Yauhas thiab."
42007029	Tagnrho cov neeg uas hnov Yauhas qhia: Tsuas yog cov pejxeem thiab cov sau se thiaj ntseeg hais tias Vajtswv yog tus ncaj ncees, thiab lawv thov kom Yauhas muab lawv ua kevcai raus dej.
42007030	Tiamsis cov Falixais thiab cov xibhwb uas qhia Vajtswv txoj Kevcai, tsis kam ua tej uas Vajtswv kom lawv ua, thiab tsis kam Yauhas muab lawv ua kevcai raus dej.
42007031	Yexus hais ntxiv tias, "Kuv yuav muab cov neeg tiam no piv rau dabtsi? Thiab lawv yuav zoo li cas?
42007032	Lawv zoo ib yam li tej menyuam yaus uas ua si tom tshavpuam. Pab no hais rau pab tod hais tias, 'Peb twb tshuab raj lawm, tiamsis nej tsis seevcev li! Peb quaj nyiav, tiamsis nej tsis mob siab!'
42007033	Yauhas tus uas muab neeg ua kevcai rau dej, nws los, nws ua kevcai yoo mov thiab nws tsis haus cawv txiv hmab, nej thiaj hais tias, 'Nws raug dab lawm!'
42007034	Neeg Leej Tub los, nws noj thiab haus, nej thiaj hais tias, 'Nej saib tus neeg no! Nws noj loj thiab haus loj, nws nrog cov neeg sau se thiab cov neeg txhaum ua phoojywg!'
42007035	Txhua tus uas lees yuav Vajtswv lub tswvyim, lawv tes haujlwm yuav ua rau sawvdaws pom hais tias, Vajtswv yog tus uas muaj tswvyim tiag."
42007036	Muaj ib tug Falixais hu Yexus mus nrog nws noj hmo, Yexus txawm mus rau hauv tus Falixais tsev thiab zaum noj mov.
42007037	Muaj ib tug pojniam nyob hauv lub nroog ntawd, nws yog ib tug neeg ua txhaum. Nws hnov hais tias Yexus mus noj mov hauv tus Falixais tsev, nws nqa ib hwj roj tsw qab
42007038	tuaj sawv sab tom qab ncaj ntawm Yexus kotaw, nws quaj kua muag los ntub Yexus ob txhais kotaw, thiab muab nws cov plaubhau los so, nws nwj Yexus kotaw thiab muab cov roj tsw qab hliv ywg Yexus kotaw.
42007039	Thaum tus Falixais uas hu Yexus los noj mov pom li ntawd, nws xav hais tias, "Yog tus no yog ib tug cev Vajtswv lus tiag, nws yeej yuav paub hais tias tus pojniam uas kov nws ntawd, yog ib tug neeg txhaum! "
42007040	Yexus hais rau tus Falixais ntawd hais tias, "Ximoos, kuv muaj ib lo lus xav hais rau koj." Ximoos teb hais tias, "Tau los mas xibhwb, koj cia li hais."
42007041	Yexus txawm hais tias, "Muaj ob tug txivneej tshuav ib tug yawg nqi. Ib tug tshuav tsib puas lub nyiaj, ib tug tshuav tsib caug lub nyiaj.
42007042	Nkawd puavleej tsis muaj nyiaj them tus yawg ntawd, ces tus yawg ntawd txawm zam nqi rau nkawd huv tibsi. Yog li, ob tug ntawd, tus twg yuav nco tus yawg ntawd txiaj ntsig heev dua? "
42007043	Ximoos teb hais tias, "Kuv xav hais tias, yog tus uas tus yawg ntawd zam nqi ntau rau." Yexus teb hais tias, "Yog li koj hais lawm."
42007044	Yexus tig mus saib tus pojniam ntawd, thiab hais rau Ximoos hais tias, "Koj puas pom tus pojniam no? Kuv tuaj txog hauv koj tsev, koj twb tsis muab dej ntxuav kuv kotaw, tiamsis tus pojniam no muab nws cov kua muag ntxuav kuv kotaw, thiab muab nws cov plaubhau so.
42007045	Kuv tuaj, koj tsis nwj kuv, tiamsis txij thaum kuv tuaj txog hauv koj tsev, tus pojniam no nwj kuv txhais kotaw tsis tseg li.
42007046	Koj twb tsis muab roj tsw qab pleev kuv taubhau, tiamsis tus pojniam no muab roj tsw qab hliv ywg kuv ob txhais kotaw.
42007047	Kuv qhia rau koj hais tias, qhov uas tus pojniam no muaj kev hlub loj npaum li no, qhia hais tias Vajtswv twb zam nws tej kev txhaum huv tibsi lawm. Tiamsis tus uas Vajtswv zam txim tsawg, tus ntawd yeej nco Vajtswv txiaj ntsig tsawg."
42007048	Yexus hais rau tus pojniam ntawd hais tias, "Kuv twb zam txim rau koj lawm."
42007049	Cov neeg uas nrog Yexus noj mov ntawd, lawv xav hais tias, "Tus no yog leejtwg, nws thiaj zam txim tau? "
42007050	Yexus hais rau tus pojniam ntawd hais tias, "Koj txojkev ntseeg twb cawm tau koj dim lawm; koj cia li mus kaj siab lug."
42008001	Tom qab ntawd Yexus mus txhua nrho hauv tej nroog thiab hauv tej zos, Yexus qhia Txojmoo Zoo uas hais txog Vajtswv lub Tebchaws. Yexus kaum ob tug thwjtim nrog nws mus,
42008002	thiab cov pojniam qee leej uas yav nram ntej raug dab uas Yexus ntiab dab tawm thiab kho lawv tej mob zoo lawm. Cov pojniam ntawd yog Malis (tus uas hu ua Madalas), nws yog tus uas yav nram ntej Yexus ntiab xya tus dab tawm lawm;
42008003	Yau-anas uas yog Khuxas tus pojniam. Khuxas yog tus uas zov Helauj lub tsev; Xuxanas thiab muaj dua ob peb tug pojniam, lawv yog cov uas pheej muab lawv tej nyiaj thiab qhov txhia chaw pab Yexus thiab nws cov thwjtim.
42008004	Pheej muaj neeg tuaj hauv tej nroog tuaj cuag Yexus tsis tu ncua li; thaum cov neeg tuaj ua ke coob coob lawm, Yexus hais ib zaj lus pivtxwv rau lawv hais tias,
42008005	"Muaj ib tug txivneej nqa noob nplej mus tseb, thaum nws tseb cov noob nplej rau hauv daim teb, muaj qee lub poob rau hauv plawv kev, qhov uas neeg tsuj mus tsuj los thiab noog txawm los khaws noj lawm.
42008006	Muaj qee lub poob rau ntawm qhov av uas hauv muaj pobzeb tiv lawm, thaum cov nplej tuaj kaus, cov kaus cia li qhuav lawm, rau qhov av tsis noo.
42008007	Muaj qee lub poob rau hauv lub hauvpaus pos, ces tsob pos hlob tuaj laum cov nplej tuag tas lawm.
42008008	Thiab muaj qee lub poob rau ntawm qhov av zoo; cov ntawd tuaj zoo thiab txhawv taus, ib hnab twg txi tau ib puas lub." Yexus xaus lus hais tias, "Yog leejtwg muaj pobntseg, cia li mloog."
42008009	Yexus cov thwjtim nug Yexus saib zaj lus pivtxwv uas Yexus hais ntawd txhais li cas.
42008010	Yexus teb hais tias, "Zaj uas neeg tsis tau paub hais txog Vajtswv lub Tebchaws, kuv twb qhia rau nej paub lawm, tiamsis dua li lwm tus kuv ua lus pivtxwv qhia xwb. Txawm yog lawv ntsia los lawv yuav tsis pom, txawm yog lawv mloog los lawv yuav tsis totaub.
42008011	"Zaj lus pivtxwv no ntxhais hais tias: Cov noob nplej, yog piv txog Vajtswv Txojlus.
42008012	Cov noob nplej uas poob rau ntawm txojkev piv txog Vajtswv Txojlus uas neeg hnov, tiamsis dab Ntxwgnyoog txawm los txeeb txojlus ntawd tawm hauv lawv lub siab lawm, kom lawv tsis ntseeg thiab tsis tau txojkev cawm dim.
42008013	Cov noob nplej uas poob rau ntawm qhov av uas hauv muaj pobzeb tiv lawm, piv txog Vajtswv Txojlus uas thaum neeg hnov dheev, lawv txaus siab hlo txais yuav, tiamsis txojlus ntawd cog tsis ruaj rau hauv lawv lub siab. Lawv ntseeg ib ntu xwb, thaum lawv raug kev sim siab, ces lawv cia li thim rov qab lawm.
42008014	Cov noob nplej uas poob rau hauv lub hauvpaus pos, piv txog Vajtswv Txojlus uas neeg hnov; tiamsis lawv tej kev ntxhov siab, kev ntshaw nyiaj thiab kev lomzem hauv ntiajteb no hlob tuaj laum Vajtswv Txojlus lawm, lawv txojkev ntseeg thiaj tsis loj hlob.
42008015	Cov noob nplej uas poob rau ntawm qhov av zoo, piv txog Vajtswv Txojlus uas neeg hnov; lawv muaj lub siab mos siab muag, siab dawb siab zoo khaws txojlus ntawd cia rau hauv lawv lub siab, thiab ua siab ntev mus txog hnub uas txojlus ntawd tawg paj thiab txi txiv.
42008016	"Tsis muaj leejtwg taws teeb thiab muab phiab khwb rau lossis muab txawb rau hauv qabtxag. Tiamsis tsuas muaj yuav muab txawb rau saum qhov chaw siab xwb, kom cov neeg uas tuaj hauv tsev thiaj pom kev.
42008017	"Tej uas muab zais cia lawm, yeej yuav muaj neeg pom; thiab tej uas muab npog cia lawm, yeej yuav muaj tus muab nthuav los qhia rau sawvdaws.
42008018	"Yog li ntawd, nej yuav tsum ceevfaj thiab ua tib zoo mloog, rau qhov tus uas muaj lawm, yuav muab ntxiv kom tus ntawd muaj nplua mias, tiamsis tus uas tsis muaj, txawm yog nws xav hais tias, nws muaj mentsis los yuav muab rho ntawm nws mus."
42008019	Yexus niam thiab Yexus cov kwv yuav tuaj cuag Yexus, tiamsis muaj neeg coob coob lawv tsis tau kev tuaj cuag nws.
42008020	Muaj ib tug los hais rau Yexus hais tias, "Koj niam thiab koj cov kwv tuaj sawv sab nraucl, lawv xav ntsib koj."
42008021	Yexus hais rau sawvdaws tias, "Cov uas hnov Vajtswv Txojlus thiab ua raws li txojlus ntawd, thiaj yog kuv niam thiab kuv cov kwv."
42008022	Muaj ib hnub Yexus thiab nws cov thwjtim nce mus rau hauv nkoj, Yexus hais rau lawv hais tias, "Peb cia li hla hiavtxwv mus rau sab tim ub." Ces lawv txawm mus.
42008023	Thaum lawv tabtom nquam nkoj hla hiavtxwv rnus, Yexus txawm pw tsaug zog lawm. Tamsim ntawd txawm muaj cua daj cua dub hlob heev ntsawj dej ntas los rau hauv lub nkoj, lawv txhua tus ntshai nyob tsam lub nkoj tog.
42008024	Cov thwjtim mus tsa Yexus thiab hais tias, "Tus Tswv, tus Tswv, peb twb yuav tuag!" Yexus sawv tsees los txwv cua thiab dej, ces cua txawm tu thiab dej hiavtxwv uas nphau tej niag twv txawm tu tsis ntas lawm.
42008025	Yexus hais rau cov thwjtim hais tias, "Nej kev ntseeg dua twb tas lawm? " Cov thwjtim xav tsis thoob thiab ntshai kawg, lawv sib tham hais tias, "Tus no yog leejtwg, nws yuav txwv tau cua thiab dej, cua thiab dej mloog nws lus thiab? "
42008026	Yexus thiab nws cov thwjtim caij nkoj mus txog ntawm cheebtsam Nkelaxas uas nyob sab ntug Hiavtxwv Kalilais tim ub.
42008027	Thaum Yexus tawm los rau tim ntug, nws ntsib ib tug txivneej raug dab uas nyob hauv nroog tuaj. Nws tsis hnav ris tsho thiab tsis nyob hauv tsev los ntev lawm, nws nyob tom roob tojntxas xwb.
42008028	Thaum nws pom Yexus, nws quaj qw txhos caug ntua ntawm Yexus xubntiag thiab hais nrov nrov hais tias, "Yexus uas yog Vajtswv tus uas muaj hwjchim loj kawg nkaus tus Tub! Koj tuaj thab kuv ua dabtsi? Kuv thov koj tsis txhob tsimtxom kuv! "
42008029	Nws hais li ntawd, rau qhov Yexus twb hais kom dab cia li tawm ntawm nws mus. Dab nkag rau hauv nws ntau zaus, txawm yog muab saw hlau khi nws tes nws taw thiab tso neeg zov los nws muab nriaj tu tas huv tibsi, thiab dab yuam nws mus rau tom roob mojsab qhua.
42008030	Yexus nug nws hais tias, "Koj lub npe hu li cas? " Nws teb hais tias, "Kuv lub npe hu ua Coob." Rau qhov muaj ntau tus dab nyob rau hauv nws.
42008031	Cov dab ntawd thov Yexus hais tias, "Tsis txhob ntiab peb mus rau hauv ntujtawg."
42008032	Nyob ze ntawd muaj ib pab npua coob coob tabtom nrhiav noj ntawm ib ntav toj. Cov dab ntawd thov Yexus hais tias, "Cia peb mus rau hauv pab npua ntawd," ces Yexus txawm cia lawv mus.
42008033	Dab tawm plaws hauv tus txivneej ntawd mus nkag rau hauv pab npua. Pab npua cia li khiav mus poob tsag tsua rau hauv hiavtxwv tuag tas huv tibsi lawm.
42008034	Thaum cov neeg zov npua pom li ntawd, lawv txawm khiav rov qab mus qhia tej ntawd rau cov neeg uas nyob hauv tej zos uas nyob ibncig lub nroog ntawd.
42008035	Ces sawvdaws txawm tawm tuaj mus saib muaj li cas tiag. Thaum lawv tuaj txog ntawm Yexus, lawv pom tus txivneej raug dab ntawd, nws feeb meej lawm, nws hnav ris tsho thiab nws zaum ntawm Yexus kotaw; lawv ntshai kawg li.
42008036	Cov neeg uas pom tej no lawv qhia rau sawvdaws paub hais tias, ua li cas tus raug dab ntawd zoo lawm.
42008037	Cov neeg uas nyob hauv cheebtsam Nkelaxas thov kom Yexus cia li tawm hauv cheebtsam ntawd mus, rau qhov lawv ntshai heev. Yog li ntawd, Yexus txawm nce rau hauv nkoj thiab mus lawm.
42008038	Tus txivneej uas Yexus ntiab dab tawm ntawd, nws thov Yexus hais tias, "Cia kuv nrog koj mus." Tiamsis Yexus kom nws rov qab mus thiab hais rau nws hais tias,
42008039	"Koj cia li rov qab mus tsev thiab qhia tej uas Vajtswv pab koj lawm rau sawvdaws mloog." Tus txivneej ntawd txawm mus thoob plaws lub nroog, thiab qhia tej uas Yexus pab nws lawm rau sawvdaws mloog.
42008040	Thaum Yexus rov los txog sab ntug hiavtxwv tim no, twb muaj neeg coob coob tuaj nyob qhov ntawd tos nws lawm, thaum lawv pom nws, lawv zoo siab kawg li.
42008041	Muaj ib tug txivneej hu ua Yailus, nws yog tus uas saib haujlwm hauv lub tsev sablaj hauv lub nroog ntawd, thaum nws tuaj txog, nws txhos caug ntua ntawm Yexus kotaw, thiab thov kom Yexus mus rau tom nws lub tsev,
42008042	rau qhov nws tus ntxhais uas muaj hnubnyoog kaum ob xyoos, mob heev twb yuav tuag. Thaum Yexus tabtom taug kev mus, muaj neeg coob coob nrog Yexus mus sib nphoo ntxuas.
42008043	Muaj ib tug pojniam coj khaubncaws tau kaum ob xyoos tsis tu, thiab nws txomnyem kawg li. Nws muab tagnrho nws tej nyiaj mus ntiav kws tshuaj kho, tiamsis tsis muaj ib tug kws tshuaj kho tau nws li.
42008044	Nws txiv ntiag los rau ntawm Yexus nraubqaum, nws cev tes mus kov Yexus lub tw tsho, tamsim ntawd ntshav txawm tu nrho lawm.
42008045	Yexus nug hais tias, "Leejtwg kov kuv? " Tiamsis tsis muaj leejtwg lees li, Petus teb hais tias, "Tus Tswv, cov neeg coob coob uas nyob puagncig koj, chwv koj xwb."
42008046	Tiamsis Yexus hais tias, "Yeej muaj ib tug kov kuv xwb, rau qhov kuv paub hais tias hwjchim twb tawm ntawm kuv lawm."
42008047	Tus pojniam ntawd paub hais tias Yexus paub lawm, nws txawm txhos caug ntua ntawm Yexus kotaw ua ibce tshee hnyo. Nws qhia rau Yexus tabmeeg sawvdaws hais tias, vim li cas nws kov Yexus lub tw tsho thiab yog li cas nws tus mob thiaj zoo lawm.
42008048	Yexus hais rau nws hais tias, "Me ntxhais, koj tus mob zoo lawm, twb yog vim koj ntseeg. Koj cia li mus kaj siab lug."
42008049	Thaum Yexus tabtom hais li ntawd, muaj ib tug tuaj tom Yailus tsev tuaj qhia rau Yailus hais tias, "Koj tus ntxhais twb tuag lawm, koj tsis txhob tabkaum xibhwb ntxiv lawm."
42008050	Thaum Yexus hnov li ntawd, Yexus hais rau Yailus hais tias, "Koj tsis txhob ntshai; cia li ntseeg, koj tus ntxhais yeej yuav ciaj."
42008051	Thaum Yexus mus txog hauv Yailus tsev lawm, nws tsis pub leejtwg nrog nws mus rau hauv txaj, tsuas pub Petus, Yauhas, Yakaunpaus thiab tus ntxhais niam thiab txiv nrog nws mus xwb.
42008052	Cov neeg uas nyob hauv tsev, quaj nyiav tus ntxhais ntawd ntsoog qees. Yexus hais rau lawv hais tias, "Nej tsis txhob quaj quaj; tus me ntxhais no tsis tuag, nws pw tsaug zaug xwb!"
42008053	Cov neeg ntawd luag Yexus zom zaws, rau qhov lawv yeej paub hais tias tus ntxhais ntawd tuag lawm tiag.
42008054	Tiamsis Yexus mus tuav nkaus tus ntxhais ntawd tes thiab hais tias, "Me ntxhais, koj cia li sawv!"
42008055	Tus ntxhais ntawd txawm rov muaj sia thiab sawv tsees tamsim ntawd. Yexus kom lawv muab mov los rau tus ntxhais noj.
42008056	Tus ntxhais ntawd niam thiab txiv xav tsis thoob li, tiamsis Yexus txwv tsis pub nkawd qhia tej no rau leejtwg.
42009001	Yexus hu nws kaum ob tug thwjtim los, nws pub hwjchim rau lawv ntiab tau dab thiab kho tau mob zoo.
42009002	Tom qab ntawd nws txib lawv mus qhia zaj uas hais txog Vajtswv lub Tebchaws thiab mus kho tej neeg uas muaj mob.
42009003	Yexus hais rau lawv hais tias, "Thaum nej mus, nej tsis txhob nqa ib yam dabtsi mus: Txawm yog tus pas nrig, hnab thoob puab, zaub mov, nyiaj thiab ris tsho hloov los tsis txhob nqa li.
42009004	Yog yim twg zoo siab hu nej mus hauv lawv tsev, nej cia li mus so hauv yim ntawd mus txog hnub uas nej tawm hauv lub nroog ntawd mus;
42009005	nej mus txog qhov twg, yog tsis muaj leejtwg hu nej mus so hauv lawv tej tsev, nej cia li tawm hauv lub nroog ntawd mus, thiab nchos tej hmoov av uas lo nej kotaw, nej ua li ntawd kom lawv paub hais tias lawv muaj txhim."
42009006	Cov thwjtim txawm mus rau txhua lub zos, lawv qhia txoj Txojmoo Zoo thiab kho tej neeg muaj mob uas nyob txhua qhov zoo huv tibsi.
42009007	Helauj tus uas ua nom kav lub xeev Kalilais, thaum nws hnov tej uas Yexus ua ntawd, nws ntxhov siab heev; rau qhov muaj neeg hais tias, Yauhas tus uas muab neeg ua kevcai raus dej sawv hauv qhov tuag rov qab los lawm.
42009008	Muaj qee leej hais tias, yog Eliyas rov qab los tshwm rau sawvdaws pom, thiab muaj qee leej hais tias yog ib tug cev Vajtswv lus txheej thaud sawv rov qab los.
42009009	Helauj hais tias, "Kuv twb muab Yauhas txiav cajdab lawm; tus uas kuv hnov moo no ho yog leejtwg? " Helauj hajyam xav pom Yexus heev.
42009010	Thaum cov timthawj rov qab los, lawv qhia txhua yam uas lawv mus ua lawm rau Yexus mloog. Yexus coj lawv mus rau tim ib lub nroog hu ua Npexaidas.
42009011	Thaum cov neeg hnov hais tias, Yexus thiab nws cov thwjtim mus rau tid lawm, lawv txawm raws Yexus qab mus. Yexus zoo siab txais tos lawv txhua tus, thiab qhia zaj uas hais txog Vajtswv lub Tebchaws rau lawv, thiab nws kho txhua tus uas muaj mob zoo huv tibsi.
42009012	Thaum hnub yuav poob qho, kaum ob tug thwjtim los hais rau Yexus hais tias, "Koj cia li kom sawvdaws mus nrhiav zaub mov noj thiab chaw pw hauv tej zos thiab hauv tej teb uas nyob ibncig ze ntawm no, rau qhov ntawm no nyob deb nroog."
42009013	Tiamsis Yexus hais rau cov thwjtim hais tias, "Nej cia li nrhiav rau lawv noj." Cov thwjtim teb hais tias, "Peb tsuas muaj tsib lub ncuav thiab ob tug ntses xwb. Koj xav kom peb mus muas mov los rau sawvdaws noj los?" (
42009014	Cov txivneej uas nyob ntawd muaj kwvlam li tsib txhiab leej.) Yexus hais rau nws cov thwjtim hais tias, "Nej kom sawvdaws los zaum ua tej pab, ib pab twg tsib caug leej."
42009015	Cov thwjtim kom sawvdaws zaum raws li Yexus hais,
42009016	Yexus muab tsib lub ncuav thiab ob tug ntses los, nws tsa qhovmuag ntsia saum ntuj thiab ua Vajtswv tsaug, nws muab cov ncuav thiab ob tug ntses ntais cev rau cov thwjtim nqa mus faib rau sawvdaws.
42009017	Txhua tus puavleej tau noj tsau huv tibsi, cov thwjtim mus sau cov uas sawvdaws noj tsis tas tau kaum ob tawb.
42009018	Muaj ib zaug thaum Yexus tib leeg tabtom thov Vajtswv, nws cov thwjtim los cuag nws. Yexus nug lawv hais tias, "Tej neeg sawvdaws hais tias kuv yog leejtwg? "
42009019	Cov thwjtim teb hais tias, "Muaj qee leej hais tias koj yog Yauhas tus uas muab neeg ua kevcai raus dej. Muaj qee leej hais tias koj yog Eliyas thiab muaj qee leej hais tias koj yog ib tug ntawm cov cev Vajtswv lus txheej thaud sawv rov qab los."
42009020	Yexus nug cov thwjtim hais tias, "Nej ne, nej ho hais tias kuv yog leejtwg? " Petus teb hais tias, "Koj yog tus Mexiyas uas Vajtswv txib los."
42009021	Yexus txwv cov thwjtim tawv tawv hais tias, "Nej tsis txhob qhia zaj no rau leejtwg li.
42009022	Thiab nws hais ntxiv rau lawv tias, "Neeg Leej Tub yuav raug kev tsimtxom ntau yam, thiab cov txwjlaug, cov thawj ntawm cov povthawj thiab cov xibhwb uas qhia Vajtswv txoj Kevcai yuav tsis lees yuav nws. Lawv yuav muab nws tua povtseg, tiamsis tom qab ntawd peb hnub nws yuav sawv hauv qhov tuag rov qab los."
42009023	Thiab Yexus hais rau lawv hais tias, "Yog leejtwg xav nrog kuv mus, tus ntawd yuav tsum tswj nws lub siab thiab niaj hnub kwv nws tus ntoo khaublig nrog kuv mus.
42009024	Rau qhov tus uas khuvxim nws txojsia, tus ntawd yuav tsis tau txojsia, tiamsis tus uas tsis khuvxim nws txojsia vim nws ntseeg kuv, tus ntawd yuav tau txojsia.
42009025	Yog leejtwg tau ib puas tsav yam hauv ntiajteb no los ua nws tug, tiamsis nws txojsia tu lawm, tej ntawd yuav muaj nqis dabtsi rau nws!
42009026	Yog leejtwg txajmuag qhia kuv lub npe thiab kuv tej lus, thaum Neeg Leej Tub tus uas muaj Leej Txiv lub tshwjchim uas ci ntsa iab nrog cov timtswv dawbhuv los saum ntuj los, kuv yuav txajmuag lees hais tias tus ntawd yog kuv li.
42009027	Kuv qhia tseeb rau nej hais tias, cov neeg uas nyob ntawm no, muaj qee leej yuav tsis tau tuag ua ntej lawv pom Vajtswv lub Tebchaws."
42009028	Yim hnub tom qab uas Yexus qhia tej ntawd tas, Yexus coj Petus, Yauhas thiab Yakaunpaus nrog nws mus thov Vajtswv pem roob.
42009029	Thaum Yexus tabtom thov Vajtswv, Yexus lub ntsejmuag txawm hloov hlo, thiab nws cev ris tsho ci ntsa iab dawb paug.
42009030	Tamsim ntawd muaj ob tug txivneej los nrog Yexus tham. Ob tug ntawd yog Mauxes thiab Eliyas,
42009031	nkawd muaj tshwjchim ci ntsa iab thiab nkawd nrog Yexus tham txog tes haujlwm uas Vajtswv kom Yexus ua thiab yuav tiav rau thaum Yexus tuag rau hauv lub nroog Yeluxalees.
42009032	Petus thiab Petus ob tug phoojywg tsaug zog heev, tiamsis lawv tsim dheev los, lawv pom Yexus lub tshwjchim ci ntsa iab thiab muaj ob tug txivneej nrog Yexus sawv ntawd.
42009033	Thaum ob tug txivneej ntawd ncaim Yexus mus lawm, Petus hais rau Yexus hais tias, "Tus Tswv, peb tuaj nyob ntawm no zoo kawg li! Peb yuav ua peb lub tsev pheebsuab, ib lub rau koj, ib lub rau Mauxes thiab ib lub rau Eliyas." (Petus tsis paub xyov ua cas Petus hais li ntawd.)
42009034	Thaum Petus tseem tabtom hais li ntawd, txawm muaj ib tauv huab los roos lawv; cov thwjtim ntshai kawg li.
42009035	Thiab muaj ib lub suab hais hauv tauv huab tuaj hais tias, "Tus no yog kuv tus Tub uas kuv xaiv cia lawm, nej yuav tsum mloog nws lus!"
42009036	Thaum lub suab ntawd hais xaus lawm, lawv pom Yexus tib leeg nyob ntawd xwb. Peb tug thwjtim npog tej uas lawv pom ntawd, tsis qhia rau leejtwg paub li.
42009037	Hnub tom qab, thaum Yexus thiab nws peb tug thwjtim nqis pem roob los, muaj neeg coob coob tuaj cuag Yexus.
42009038	Muaj ib tug txivneej hauv pab neeg ntawd hu Yexus nrov nrov hais tias, "Xibhwb! Kuv thov koj pab kuv tus tub, kuv muaj tib leeg tub no xwb!
42009039	Nws raug dab; thaum dab nkag rau hauv nws, tamsim ntawd nws qw nrov nrov thiab huam ib tshaj, ua rau nws npuas ncauj tawm plaws. Dab pheej tsimtxom nws thiab tsis kam tawm hauv kuv tus tub mus li!
42009040	Kuv thov koj cov thwjtim ntiab dab tawm, tiamsis lawv ntiab tsis tau."
42009041	Yexus teb hais tias, "Cov neeg tsis ntseeg thiab tsis ncaj! Kuv tseem yuav nrog nej nyob ntev li cas? Thiab kuv yuav ua siab ntev rau nej mus txog thaum twg? " Yexus hais rau tus txivneej ntawd tias, "Cia li coj koj tus tub los ntawm no."
42009042	Thaum tus metub tabtom los, dab ua rau nws ntog kiag rau hauv av, nws huam ib tshaj thiab nti mus nti los. Yexus txawm ntiab kom dab tawm, Yexus kho tus metub ntawd thiab muab nws rov rau nws txiv.
42009043	Cov neeg uas pom Vajtswv lub hwjchim uas loj kawg nkaus ntawd, lawv xav tsis thoob li. Thaum sawvdaws tseem pheej xav tsis thoob rau txhua yam uas Yexus ua ntawd, Yexus hais rau nws cov thwjtim hais tias,
42009044	"Nej yuav tsum nco ntsoov tej uas kuv qhia rau nej no! Luag yuav ntes Neeg Leej Tub coj mus rau neeg tsimtxom."
42009045	Tiamsis cov thwjtim tsis totaub lub ntsiab lus uas Yexus hais ntawd li. Yexus tsis qhia lub ntsiab rau lawv, lawv thiaj tsis paub, thiab lawv ntshai nug Yexus txog zaj ntawd.
42009046	Cov thwjtim sib cav hais tias, leejtwg yuav tau ua tus loj dua ntais.
42009047	Yexus paub tej uas lawv xav ntawd, nws txawm coj ib tug menyuam yuav los sawv ntawm nws ib sab,
42009048	thiab nws hais rau lawv hais tias, "Tus uas lees yuav tus menyuam yaus no los ntawm kuv lub npe, kuj yog nws lees yuav kuv. Thiab tus uas lees yuav kuv, kuj yog nws lees yuav tus uas txib kuv los, rau qhov tus uas yau dua ntais hauv nej cov, tus ntawm thiaj yog tus uas loj dua ntais.
42009049	Yauhas hais tias, "Tus Tswv, peb pom ib tug txivneej tuav koj lub npe ntiab dab, peb txwv tsis pub nws ua li ntawd, rau qhov nws tsis yog peb pab."
42009050	Yexus hais rau Yauhas thiab cov thwjtim hais tias, "Nej tsis txhob txwv nws, rau qhov tus uas tsis tawmtsam nej, tus ntawd yog nej pab."
42009051	Thaum ze lub sijhawm uas Vajtswv yuav coj Yexus mus rau saum ntuj ceebtsheej, Yexus txiav txim siab mus nram lub nroog Yeluxalees.
42009052	Yexus txib ib co neeg ua nws ntej mus, lawv mus rau hauv cov Xamalis ib lub zos, thiab mus npaj txhua yam tos Yexus.
42009053	Tiamsis cov neeg Xamalis tsis pub Yexus mus rau hauv lawv lub zos, rau qhov lawv paub hais tias Yexus yuav mus nram lub nroog Yeluxalees.
42009054	Thaum Yakaunpaus thiab Yauhas uas yog Yexus ob tug thwjtim hnov li ntawd, nkawd hais rau Yexus hais tias, "Tus Tswv, koj puas kheev wb hu hluavtaws poob saum ntuj los hlawv cov neeg ntawd kom puastsuaj? "
42009055	Yexus tig hlo mus cem nkawd.
42009056	Ces Yexus thiab nws cov thwjtim txawm mus dua lwm lub zos lawm.
42009057	Thaum lawv tabtom taug kev mus, muaj ib tug txivneej hais rau Yexus hais tias, "Kuv yuav nrog koj mus, txawm yog koj mus qhov twg los kuv yuav nrog koj mus."
42009058	Yexus teb tus ntawd hais tias, "Txawm yog hma los muaj qhov nkaum, thiab noog los muaj zes; tiamsis Neeg Leej Tub tsis muaj chaw pw."
42009059	Yexus hais rau lwm tus txivneej hais tias, "Koj cia li nrog kuv mus." Tiamsis tus ntawd teb hais tias, "Tus Tswv, thov cia kuv mus faus kuv txiv tso, kuv mam li nrog koj mus."
42009060	Yexus teb hais tias, "Cia cov neeg tuag faus lawv tus tuag. Koj cia li mus qhia zaj uas hais txog Vajtswv lub Tebchaws."
42009061	Muaj dua ib tug txivneej hais tias, "Tus Tswv, kuv yuav nrog koj mus; tiamsis cia kuv mus hais rau kuv tsev neeg paub tso."
42009062	Yexus hais rau tus ntawd hais tias, "Yog leejtwg tabtom tuav khais laij liag, tiamsis nws pheej tig saib rov tom qab, tus ntawd tsis tsimnyog rau Vajtswv lub Tebchaws."
42010001	Tom qab ntawd tus Tswv xaiv dua xya caum ob leeg, thiab txib lawv ob leeg mus ib qho, ua Yexus ntej mus rau txhua lub nroog thiab txhua lub zos uas Yexus yuav mus.
42010002	Yexus hais rau lawv hais tias, "Cov nplej uas zoo hlais lawm muaj ntau, tiamsis cov neeg uas hlais muaj tsawg. Nej cia li thov tus tswv teb kom nws txib dua ib co neeg mus pab hlais nws cov nplej.
42010003	Nej cia li mus! Kuv txib nej mus ib yam li pab yaj uas yuav mus hauv pab hma.
42010004	Nej tsis txhob nqa hnab nyiaj lossis hnab thoob puab lossis khau; yog nej ntsib leejtwg ntawm kev, nej tsis txhob nrog tus ntawd tham.
42010005	Thaum nej mus rau hauv leejtwg tsev, nej yuav tsum xub hais tias, 'Thov Vajtswv foom koob hmoov rau nej.'
42010006	Yog tsev neeg ntawd muaj ib tug xav tau Vajtswv txoj koob hmoov, ces tus ntawd yuav tau raws li uas nej hais; tiamsis yog tsis muaj tus uas xav tau Vajtswv txoj koob hmoov, ces lo lus koob hmoov ntawd yuav rov los rau ntawm nej.
42010007	Nej cia li nyob hauv lub tsev ntawd, lawv pub rau nej noj thiab haus li cas, nej cia li noj thiab haus li ntawd, rau qhov yeej tsimnyog tus uas ua haujlwm tau nqi zog. Tsis txhob tawm hauv lub tsev ntawd mus pw dua lwm lub tsev.
42010008	Thaum nej mus txog lub nroog twg, yog cov neeg ntawd pub nej so, tej zaub mov uas lawv ua rau nej noj, nej cia li noj,
42010009	nej cia li kho cov neeg uas muaj mob hauv lub nroog ntawd, thiab qhia rau lawv paub hais tias, 'Vajtswv lub Tebchaws twb los ze nej lawm.'
42010010	Tiamsis thaum nej mus txog lub nroog twg, yog cov neeg ntawd tsis pub nej so, nej cia li mus rau tom tej kev thiab qhia hais tias,
42010011	'Txawm yog tej nyuag plua av hauv nej lub nroog uas lo peb kotaw los peb yuav muab so huv tibsi, kom nej paub hais tias nej yuav raug kev puastsuaj. Tiamsis kom nej nco ntsoov hais tias Vajtswv lub Tebchaws twb los ze nej lawm!'
42010012	Kuv hais tseeb rau nej hais tias, Hnub uas Vajtswv Txiav Txim, nws yuav rau txim rau lub nroog ntawd hnyav dua li nws rau txim rau lub nroog Xaudoos!
42010013	"Lub nroog Khaulaxis, koj yuav raug kev puastsuaj! Lub nroog Npexaidas, koj yuav raug kev puastsuaj! Tej txujci tseemceeb uas luag twb ua rau neb pom lawm, yog ua tej ntawd rau hauv lub nroog Tiles thiab lub nroog Xidoos, ces cov neeg uas nyob hauv ob lub nroog ntawd, twb xub muab ntaubtsaj los npua, zaum hauv qhov tshauv thiab tsuab tshauv los nphoo rau ibce puag ntxov los lawm. Lawv ua li ntawd, kom sawvdaws paub hais tias lawv twb tso lawv tej kev txhaum tseg lawm!
42010014	Hnub uas Vajtswv txiav txim, nws yuav rau txim rau neb hnyav dua li uas nws rau txim rau lub nroog Tiles thiab lub nroog Xidoos.
42010015	Lub nroog Kapena-us! Koj yuav tsa koj lub hwjchim kom mus txij ntuj los? Kuv yuav muab koj pov mus rau hauv ntujtawg!"
42010016	Yexus hais rau nws cov thwjtim hais tias, "Tus uas mloog nej lus, tus ntawd yeej mloog kuv lus; tus uas tsis lees paub nej, tus ntawd yeej tsis lees paub kuv; thiab tus uas tsis lees paub kuv, tus ntawd yeej tsis lees paub tus uas txib kuv los."
42010017	Thaum xya caum obm leeg thwjtim rov qab los, lawv zoo siab kawg li. Lawv hais rau Yexus hais tias, "Tus Tswv, thaum peb tuav koj lub npe ntiab dab, dab kuj mloog peb lus thiab! "
42010018	Yexus teb lawv hais tias, "Kuv pom dab Ntxwgnyoog poob saum ntuj los, ib yam li xob laim.
42010019	Nej ua tib zoo mloog! Kuv twb pub hwjchim rau nej lawm, nej yuav tsuj tau nab thiab raubris teb, thiab nej yuav muaj hwjchim kovyeej dab Ntxwgnyoog, thiab yuav tsis muaj dabtsi ua rau nej raug mob.
42010020	Tiamsis nej tsis txhob zoo siab rau qhov uas dab mloog nej lus ntawd; nej cia li zoo siab rau qhov uas Vajtswv twb sau nej lub npe cia rau saum ntuj ceebtsheej lawm."
42010021	Thaum ntawd Vaj Ntsujplig tus Dawbhuv ua rau Yexus zoo siab kawg li, Yexus hais tias, "Kuv Txiv, koj yog tus Tswv uas kav lub ntuj thiab lub ntiajteb no! Kuv ua koj tsaug, rau qhov koj twb muab tej no zais cia tsis qhia rau cov neeg muaj tswvyim thiab txawj ntse paub, tiamsis koj qhia tej ntawd rau cov neeg uas tsis txawj tsis ntse paub xwb. Txiv, koj yeej pom zoo ua li ntawd.
42010022	"Kuv Txiv twb muab ib puas tsav yam rau kuv lawm. Tsis muaj leejtwg paub Leej Tub, tsuas yog Leej Txiv thiaj paub xwb, thiab tsis muaj leejtwg paub Leej Txiv, tsuas yog Leej Tub thiab cov uas Leej Tub pom zoo qhia rau thiaj paub xwb."
42010023	Yexus txawm tig mus hais twjywm rau cov thwjtim hais tias, "Tej uas nej pom no, yog nej muaj hmoo kawg nej thiaj pom!
42010024	Kuv qhia rau nej hais tias, cov uas cev Vajtswv lus thiab cov vajntxwv ntau leej xav pom tej uas nej pom, tiamsis lawv tsis tau pom, lawv xav hnov tej uas nej hnov, tiamsis lawv tsis tau hnov."
42010025	Muaj ib tug xibhwb qhia Vajtswv txoj Kevcai tuaj nrog Yexus tham, thiab sim saib Yexus yuav teb li cas. Nws nug Yexus hais tias, "Xibhwb, kuv yuav ua li cas, kuv thiaj tau txojsia ntev dhawv mus ibtxhis tsis kawg? "
42010026	Yexus teb nws hais tias, "Vajtswv Txojlus qhia li cas? Tej uas koj nyeem ntawd, koj totaub li cas? "
42010027	Tus txivneej ntawd teb hais tias, " 'Hlub tus Tswv uas yog koj tus Vajtswv kawg siab kawg ntsws, kawg plab kawg plawv thiab kawg lub dag lub zog'; thiab 'Hlub koj tej kwvtij zejzog ib yam li koj hlub koj lub cev.' "
42010028	Yexus teb hais tias, "Yog li koj hais lawm; koj cia li ua li ntawd koj thiaj yuav tau txojsia."
42010029	Tiamsis tus xibhwb uas qhia Vajtswv txoj Kevcai, khav hais tias nws yog neeg ncaj ncees, nws thiaj nug Yexus hais tias, "Tus twg thiaj yog kuv tej kwvtij zejzog? "
42010030	Yexus teb hais tias, "Muaj ib tug txivneej taug kev ntawm lub nroog Yeluxalees mus rau nram lub nroog Yelikaus, thaum nws mus txog ib tog kev, txawm muaj ib pab tubsab muab nws ris tsho lwg tas thiab muab nws ntaus yuav luag tuag tso rau ntawm kev.
42010031	Ces muaj ib tug povthawj taug txojkev ntawd tuaj; thaum nws pom tus ntawd, nws txawm lug kev dub muag txig mus lawm.
42010032	Tom qab ntawTd muaj ib tug Levis taug kev tuaj txog ntawd thiab, nws mus ntsia tus ntawd ib plia, nws txawm lug kev dub muag txig mus lawm thiab.
42010033	Tiamsis muaj ib tug neeg Xamalis taug kev tuaj txog ntawd, thaum nws pom tus uas tubsab ntaus, nws hlub tus ntawd heev.
42010034	Nws txav zog mus xyuas, nws muab roj thiab muab cawv txiv hmab hliv rau tus mob ntawd tej qhov txhab thiab muab ntaub qhwv; nws tsaws tus mob ntawd caij nws tus neesluav, nws coj tus mob mus pw tom ib lub tsev so, thiab tu tus mob ntawd.
42010035	Thaum kaj ntug tus neeg Xamalis muab tau ob lub nyiaj rau tus tswv tsev ntawd thiab hais tias, 'Thov koj pab tu tus neeg mob no, yog koj siv tshaj ob lub nyiaj no, thaum kuv rov qab los, kuv mam li ntxiv rau koj.' "
42010036	Yexus nug hais tias, "Koj sim xav saib, lawv peb tug no, tus twg yog tus uas tubsab ntaus ntawd tus kwvtij? "
42010037	Tus xibhwb uas qhia Vajtswv Kevcai teb hais tias, "Twb yog tus uas hlub tus tubsab ntaus ntawd ntag." Yexus hais rau nws tias, "Koj cia li mus ua ib yam li ntawd."
42010038	Thaum Yexus thiab nws cov thwjtim mus txog hauv ib lub zos, muaj ib tug pojniam hu ua Mathas, txawm hu Yexus mus so hauv nws tsev.
42010039	Mathas muaj ib tug niamhluas hu ua Malis, Malis los zaum ntawm Yexus kotaw thiab mloog Yexus qhia.
42010040	Mathas ntxhov siab rau tej haujlwm ntau uas nws kov tsis yeej, nws los hais rau Yexus hais tias, "Tus Tswv, koj tsis paub hais tias kuv tus niamhluas cia kuv tib leeg ua haujlwm xwb los? Koj hais kom nws cia li los pab kuv ua haujlwm!"
42010041	Tus Tswv teb hais tias, "Mathas, Mathas! Koj txhawj thiab ntxhov siab rau ntau yam haujlwm kawg li, tiamsis tsuas muaj ib yam zoo xwb.
42010042	Malis twb xaiv yam zoo ntawd lawm, tsis muaj leejtwg yuav txeeb tau yam uas nws muaj ntawd mus li."
42011001	Muaj ib zaug Yexus mus thov Vajtswv ntawm ib qhov chaw. Thaum nws thov Vajtswv tas lawm, nws ib tug thwjtim los hais rau nws hais tias, "Tus Tswv, thov koj qhia kom peb paub thov Vajtswv ib yam li Yauhas quia nws cov thwjtim lawm."
42011002	Yexus hais rau nws cov thwjtim hais tias, "Thaum nej thov Vajtswv nej hais li no: 'Leej Txiv: Thov kom sawvdaws hwm koj lub npe; thov koj los kav neeg lub siab.
42011003	Thov koj niaj hnub pub mov rau peb noj.
42011004	Thov koj zam txim rau peb, rau qhov peb twb zam txim rau txhua tus uas ua txhaum rau peb lawm. Thov tsis txhob cia tej kev sim siab ntxias tau peb.' "
42011005	Thiab Yexus hais rau nws cov thwjtim hais tias, "Thaum ib tag hmo, yog nej cov muaj ib tug mus rau tom nws tus phoojywg tsev thiab thov hais tias, 'Phoojywg, thov txais koj peb lub ncuav rau kuv.
42011006	Rau qhov kuv tus phoojywg dua kev tuaj so hauv kuv tsev, kuv tsis muaj mov rau nws noj!'
42011007	Yog tus phoojywg uas nyob hauv tsev teb hais tias, 'Tsis txhob tuaj txob kuv! Kuv twb liaj qhovrooj, kuv thiab kuv cov menyuam twb pw tas lawm. Kuv yuav tsis sawv mus muab mov rau koj.'
42011008	Yog li ntawd, kuv qhia rau nej hais tias, txawm yog nkawd yog phoojywg zoo npaum li cas los nws yuav tsis sawv mus muab mov rau nws tus phoojywg, tiamsis vim qhov uas nws tus phoojywg pheej thov tsis paub txajmuag li. Nws yuav tau mus muab tej uas nws tus phoojywg xav tau rau tus phoojywg.
42011009	"Yog li ntawd, kuv qhia rau nej hais tias, Nej thov, nej thiaj yuav tau; nej nrhiav, nej thiaj yuav ntsib thiab nej khob, luag thiaj yuav qhib qhovrooj rau nej.
42011010	Rau qhov txhua tus uas thov, yeej yuav tau, txhua tus uas nrhiav yeej yuav ntsib thiab txhua tus uas khob, luag yeej yuav qhib qhovrooj rau nws.
42011011	Nej cov uas yog leej txiv, yog nej tej menyuam thov ntses, nej yuav muab nab rau los?
42011012	Lossis nej tej menyuam thov qaij, nej yuav muab raubris teb rau los?
42011013	Txawm yog nej yog neeg txhaum los nej tseem paub muab yam zoo rau nej tej menyuam. Yog li ntawd, nej Leej Txiv tus uas nyob saum ntuj ceebtsheej, nws yimhuab yuav muab Vaj Ntsujplig tus Dawbhuv rau txhua tus uas thov nws! "
42011014	Yexus ntiab tus dab uas ua rau ib tug txivneej hais tsis tau lus tawm lawm; tus txivneej ntawd txawm rov hais tau. Cov neeg coob coob uas nyob ntawd xav tsis thoob li.
42011015	Tiamsis muaj qee leej xav hais tias, "Yog Npexenpus uas yog dab tus thawj pub hwjchim rau nws, nws thiaj ntiab tau dab."
42011016	Muaj qee leej xav sim Yexus, lawv txawm kom Yexus ua ib yam txujci tseemceeb rau sawvdaws saib hais tias, nws yog tus uas Vajtswv txib los.
42011017	Yexus twb paub tej uas lawv xav lawm, thiab nws hais rau lawv hais tias, "Yog ib lub tebchaws twg tawg ua ob peb pab, thiab cov neeg ntawd sib ntaus sib tua, ces lub tebchaws ntawd yuav puastsuaj mus; thiab tsev neeg twg uas tsis sib haum, ces tsev neeg ntawd yeej yuav tawg tag mus.
42011018	Yog cov neeg uas dab Ntxwgnyoog kav sib ntaus sib tua, lawv yuav nyob taus ua ke ntev li cas? Nej hais tias yog Npexenpus pub hwjchim rau kuv, kuv thiaj ntiab tau dab.
42011019	Yog li ntawd, leejtwg pub hwjchim rau nej cov neeg uas ntiab tau dab, ntiab dab? Nej cov neeg uas ntiab tau dab, yog cov uas yuav txiav txim rau nej!
42011020	Tsis yog li uas nej hais, tiamsis yog kuv muaj Vajtswv lub hwjchim, kuv thiaj ntiab tau dab, qhov ntawd qhia rau nej paub hais tias, Vajtswv lub Tebchaws twb los txog nej lawm.
42011021	"Yog muaj ib tug txivneej uas muaj zog heev, nws npaj ntaj thiab riam khov kho zov nws lub tsev, yeej tsis muaj leejtwg yuav mus nyiag tau nws tej qhov txhia chaw.
42011022	Tiamsis yog muaj ib tug uas muaj zog heev dua nws, ntaus yeej nws, thiab txeeb nws tej ntaj tej riam uas nws cia siab rau nqa mus tas huv tibsi, thiab tej uas nws huab tau, nws yuav coj mus sib faib.
42011023	"Tus uas tsis tuaj kuv tog, tus ntawd yeej tawmtsam kuv; tus uas tsis koom nrog kuv, tus ntawd ua kom tawg pab tawg pawg xwb.
42011024	"Thaum dab tawm hauv ib tug neeg lub cev mus lawm, tus dab ntawd txawm mus rau tom roob mojsab qhua, thiab yog nws nrhiav tsis tau chaw so, nws yuav hais tias, 'Kuv yuav rov qab mus rau tom kuv lub qub tse uas kuv tawm tuaj,'
42011025	Thaum nws rov qab los txog nws lub qub tse, ua ciav twb tu du lug cia lawm.
42011026	Tus dab ntawd txawm mus coj dua xya tus dab uas tsiv dua nws los nrog nws nyob hauv lub tsev ntawd. Thaum kawg tus neeg ntawd hajyam txomnyem dua thaum chiv thawj."
42011027	Thaum Yexus hais li ntawd tas, muaj ib tug pojniam hais nrov nrov hauv pab neeg coob coob ntawd tuaj hais tias, "Tus pojniam uas yug koj thiab pub mis rau koj noj, yog tus uas tau koob hmoov! "
42011028	Tiamsis Yexus teb hais tias, "Tsis yog li ntawd, cov neeg uas hnov Vajtswv Txojlus thiab ua raws li Txojlus ntawd, thiaj yog cov uas tau koob hmoov! "
42011029	Thaum cov neeg coob coob tuaj sawv puagncig Yexus, Yexus hais rau lawv hais tias, "Cov neeg tiam no ua phem ua qias kawg li! Lawv thov kom kuv ua ib yam txujci tseemceeb, tiamsis kuv yuav tsis ua rau lawv pom. Zaj txujci tseemceeb uas lawv yuav pom tsuas yog Yaunas zaj xwb.
42011030	Yaunas zaj ua lub cim rau cov neeg uas nyob hauv lub nroog Nineves pom li cas, Neeg Leej Tub yuav ua lub cim rau cov neeg tiam no ib yam li ntawd.
42011031	Hnub uas Vajtswv Txiav Txim, tus Poj Vajntxwv uas kav tebchaws Senpas yuav sawv qhia cov neeg tiam no tej kev txhaum rau lawv. Rau qhov nws taug kev nram nws lub tebchaws tuaj mloog Vajntxwv Xalumoos piav nws tej kev txawj ntse. Kuv qhia rau nej hais tias, muaj ib tug nyob ntawm no tseem muaj hwjchim loj dua Xalumoos thiab.
42011032	Hnub uas Vajtswv Txiav Txim, cov neeg uas nyob hauv lub nroog Nineves yuav sawv qhia nej tej kev txhaum rau nej, rau qhov thaum lawv hnov Yaunas qhia, lawv tso lawv tej kev txhaum tseg. Kuv qhia rau nej hais tias, muaj ib tug nyob ntawm no, nws tseem muaj hwjchim loj dua Yaunas thiab!
42011033	"Tsis muaj leejtwg taws teeb thiab muab phiab khwb rau; tsuas muaj yuav muab txawb rau qhov chaw siab xwb, kom cov neeg uas tuaj huv tsev thiaj pom kev.
42011034	Koj lub qhovmuag yog lub teeb uas ci rau koj lub cev pom kev. Yog koj lub qhovrnuag pom kev tseeb, koj lub cev yeej yuav kaj nrig. Tiamsis yog koj lub qhovmuag pom kev tsis tseeb, tagnrho koj lub cev yeej yuav tsaus ntuj nti.
42011035	Koj yuav tsum ceevfaj zoo, tsis txhob pub qhov pom kev uas koj muaj tsaus.
42011036	Yog koj lub cev kaj nrig txhua qhov, tsis muaj ib qho tsaus, koj yuav ci ntsa iab thoob plaws, ib yam li muaj duab teeb ci tuaj rau koj."
42011037	Thaum Yexus qhia tas, muaj ib tug Falixais hu Yexus mus nrog nws noj mov; Yexus txawm mus hauv nws tsev, thiab zaum ntawm rooj mov.
42011038	Thaum tus Falixais pom hais tias, Yexus tsis ntxuav tes raws li kevcai tso mam li noj, nws xav tsis thoob li.
42011039	Tus Tswv hais rau nws hais tias, "Nej cov Falixais ibtxwm ntxuav khob ntxuav phaj sab nraud xwb, tiamsis hauv nej lub siab muaj kev phem kev qias puv nkaus.
42011040	Ua li cas nej yuav ruam ua luaj li! Nej tsis paub hais tias Vajtswv tus uas tsim sab nraud, nws yog tus uas tsim sab hauv thiab?
42011041	Nej cia li muab tej uas nyob hauv nej tej khob thiab tej phaj pub rau cov neeg pluag, txhua yam uas nej muaj thiaj yuav huv raws li kevcai.
42011042	"Cov Falixais, nej yuav raug kev puastsuaj! Nej muab pumhub, luamlaws thiab txhua yam txujlom ib feem kaum fij rau Vajtswv, tiamsis nej ho tsis ua neeg ncaj ncees thiab tsis hlub Vajtswv. Nej yuav tsum ua tej no thiab lwm yam los nej yuav tau ua.
42011043	"Cov Falixais, nej yuav raug kev puastsuaj! Nej nyiam xaiv tej chaw zoo hauv tej tsev sablaj zaum, thaum nej mus tom tej khw, nej nyiam kom sawvdaws hwm nej.
42011044	Nej yuav raug kev puastsuaj! Nej zoo ib yam li tej ntxa uas tsis muaj dabtsi cim rau sau, neeg tsuj mus tsuj los, lawv tsis paub hais tias yog ntxa."
42011045	Muaj ib tug xibhwb uas qhia Vajtswv txoj Kevcai hais rau Yexus hais tias, "Xibhwb, koj hais li ntawd, kuj yog koj thuam peb!"
42011046	Yexus teb hais tias, "Cov xibhwb uas qhia Vajtswv txoj Kevcai, nej yuav raug kev puastsuaj thiab! Nej muab lub nra hnyav uas tsis yoojyim ris rau lawv ris, tiamsis nej twb tsis cev nej tus nyuag ntivtes mus pab thiab tej nra ntawd li.
42011047	Nej yuav raug kev puastsuaj! Nej txhim tej ntxa uas faus cov cev Vajtswv lus kom zoo nkauj. Cov cev Vajtswv lus twb yog cov uas nej cov yawgkoob muab tua povtseg lawm.
42011048	Nej ua tej ntawd rau sawvdaws paub hais tias, nej pom zoo tej uas nej cov yawgkoob ua los lawm. Rau qhov nej cov yawgkoob yog cov uas tua cov cev Vajtswv lus, thiab nej yog cov uas txhim tej ntxa ntawd.
42011049	Vim li no Vajtswv tus uas muaj tswvyim thiaj li hais tias, 'Kuv yuav txib cov uas cev Vajtswv lus thiab kuv cov timthawj mus qhia lawv, tiamsis lawv yuav muab cov cev Vajtswv lus thiab cov timthawj qee leej tua, thiab yuav muab qee leej tsimtxom.'
42011050	Cov neeg tiam no yuav tau ris lub txim uas cov neeg tiam thaum ub tua cov cev Vajtswv lus, txij thaum tsim lub ntiajteb los txog niaj hnub no,
42011051	suav txij thaum Anpees raug tua los txog thaum Xakhaliyas raug tua rau ntawm lub thaj fij khoom rau Vajtswv thiab qhov chaw Dawbhuv kis nruab nrab. Kuv qhia rau nej hais tias, cov neeg tiam no yuav tau ris cov neeg uas tua cov cev Vajtswv lus ntawd lub txim!
42011052	"Cov xibhwb uas qhia Vajtswv txoj Kevcai, nej yuav raug kev puastsuaj! Nej muab tus yuamsij uas qhib lub tsev uas yog kev txawj ntse zais cia lawm; txawm yog nej los nej yuav tsis xav mus rau hauv, thiab yog lwm tus yuav mus hauv, los nej tseem txwv tsis pub lawv mus thiab!"
42011053	Thaum Yexus tawm hauv tus Falixais tsev mus, cov xibhwb uas qhia Vajtswv txoj Kevcai thiab cov Falixais txawm thuam Yexus heev thiab nug Yexus ntau zaj saib nws puas hais txhaum,
42011054	lawv thiaj yuav nrhiav tau txim rau nws.
42012001	Thaum muaj neeg ntau txhiab leej tuaj nyob ua ke sib txiv qev, Yexus hais rau Yexus cov thwjtim hais tias, "Nej yuav tsum ceevfaj cov Falixais cov keeb. Kuv hais li no yog kuv hais txog cov Falixais uas ntsejmuag ncaj siab nkhaus.
42012002	Tej uas neeg muab npog cia lawm, yuav muaj tus muab nthuav los rau sawvdaws saib, thiab tej uas tsis muaj leejtwg paub, yuav muaj tus muab los qhia rau sawvdaws.
42012003	Yog li ntawd, txhua yam uas nej hais hauv qhov tsaus ntuj, thaum kaj ntug yuav muaj tus muab tej ntawd qhia rau sawvdaws, thiab tej uas nej sib ntxhi hauv tsev, yuav muaj tus muab tej ntawd coj mus qhia nrov nrov rau nraum zoov.
42012004	"Kuv cov phoojywg, kuv qhia rau nej hais tias, nej tsis txhob ntshai tus uas tua tau nej lub cev, tiamsis tom qab ntawd nws ua tsis tau dabtsi tshaj qhov ntawd lawm.
42012005	Kuv yuav qhia tus uas nej yuav tsum ntshai rau nej. Nej yuav tsum ntshai Vajtswv tus uas tua tau nej thiab muaj cuabkav muab nej pov rau hauv ntujtawg. Kuv qhia rau nej hais tias, nej yuav tsum ntshai Vajtswv!
42012006	"Tsib tug noog tsev, luag muag ob xu xwb puas yog? Txawm yog ib tug noog tsev xwb los Vajtswv yeej saib ntsoov.
42012007	Txawm yog nej tej plaubhau los Vajtswv suav txhua txoj huv tibsi. Yog li ntawd, nej tsis txhob ntshai; nej muaj nqis heev dua ntau tus noog tsev.
42012008	"Kuv qhia tseeb rau nej hais tias, tus uas lees tabmeeg sawvdaws hais tias nws yog kuv li, Neeg Leej Tub yuav lees tus ntawd tabmeeg Vajtswv cov timtswv ib yam li ntawd.
42012009	Tiamsis tus uas tsis lees kuv tabmeeg sawvdaws, Neeg Leej Tub yuav tsis lees yuav tus ntawd tabmeeg Vajtswv cov timtswv.
42012010	"Yog leejtwg thuam Neeg Leej Tub, Vajtswv zam txim tau rau tus ntawd. Tiamsis yog leejtwg thuam Vaj Ntsujplig tus Dawbhuv, Vajtswv yuav zam txim tsis tau rau tus ntawd.
42012011	"Thaum lawv coj nej mus rau hauv tej tsev sablaj lossis coj nej mus cuag tej nomtswv, nej tsis txhob txhawj hais tias nej yuav hais daws nej zaj li cas.
42012012	Rau qhov thaum ntawd Vaj Ntsujplig tus Dawbhuv yuav qhia rau nej paub hais tias, nej yuav hais li cas thiaj zoo."
42012013	Muaj ib tug txivneej nyob hauv pab neeg coob coob ntawd hais rau Yexus hais tias, "Xibhwb, thov koj hais kom kuv tus tijlaug faib kuv niam kuv txiv tej qubtxeeg qubteg rau kuv thiab."
42012014	Yexus teb hais tias, "Phoojywg, leejtwg tsa kuv ua tus txiav txim thiab faib qubtxeeg qubteg rau neb?"
42012015	Yexus hais rau sawvdaws tias, "Nej txhua tus yuav tsum ceevfaj tsis txhob ntshaw yam ub yam no. Txawm yog nej muaj nyiaj ntxiag thiab qhov txhia chaw ntau npaum li cas los tej ntawd yeej pab tsis tau kom nej muaj txojsia nyob ntev."
42012016	Yexus hais ib zaj lus pivtxwv rau lawv hais tias, "Muaj ib tug txivneej npluanuj, nws muaj liaj muaj teb zoo thiab sau tau qoobloo ntau heev.
42012017	Nws xav hais tias, 'Kuv yuav ua li cas? Kuv tsis muaj chaw txaus ntim kuv tej qoobloo no.'
42012018	Nws xav hais tias, 'Kuv yuav ua li no. Kuv yuav rhuav kuv lub txhab, thiab muab ua kom loj dua, thiaj txaus ntim kuv tej qoobloo thiab qhov txhia chaw.
42012019	Ces kuv yuav hais rau kuv lub siab hais tias, koj muaj hmoo heev! Koj twb muaj txhua yam txhij zog uas kav ntau xyoo lawm. Koj cia li so nyob noj nyob haus.'
42012020	Tiamsis Vajtswv hais rau tus npluanuj ntawd tias, 'Tus neeg ruam, hmo no koj txojsia twb yuav tu; yog li ntawd, tej qhov txhia chaw uas koj npaj tseg yuav yog leejtwg tug? ' "
42012021	Yexus xaus lus hais tias, "Tus uas npaj nyiaj txiag qhov txhia chaw los ua nws tug kom nws npluanuj, Vajtswv tsis suav hais tias tus ntawd yog neeg npluanuj."
42012022	Ces Yexus hais rau nws cov thwjtim hais tias, "Yog li ntawd, kuv thiaj qhia rau nej kom nej tsis txhob txhawj hais tias nej yuav tsum muaj zaub mov noj thiaj muaj sia nyob lossis yuav tsum muaj ris tsho hnav.
42012023	Rau qhov txojsia tseemceeb dua tej zaub mov, thiab lub cev tseemceeb dua tej ris tsho.
42012024	Nej ua tib zoo saib tej uablag: Uablag tsis cog qoob cog loo, thiab tsis hlais tsis sau; lawv tsis muaj txhab tsis muaj phawv ntim qoobloo cia; Vajtswv twb yug tej uablag! Nej tseem muaj nqis heev dua tej noog ntawd!
42012025	Nej tej kev txhawj puas yuav pab tau kom nej muaj sia nyob ob peb xyoos ntxiv?
42012026	Yog tej yam me me no nej twb ua tsis tau, nej tseem yuav mus txhawj lwm yam ua dabtsi?
42012027	Nej ua tib zoo xav saib, tej paj ntoos tawg li cas? Lawv twb tsis ua haujlwm, tsis ntos ntaub hnav. Tiamsis kuv qhia rau nej hais tias, txawm yog Vajntxwv Xalumoos npluanuj kawg li los nws twb tsis tau hnav ib cev ris tsho zoo npaum li tej paj ntoos ntawd ib lub. Ua li cas nej kev ntseeg yuav tsawg ua luaj?
42012028	Tej nroj tsuag uas tsuas nyob hnub no xwb, tagkis luag twb yuav muab pov hlawv rau hauv qhovcub, ua ciav Vajtswv twb pub rau tej paj ntoos ntawd zoo nkauj ua luaj. Yog li ntawd, Vajtswv hajyam yuav pub rau nej muaj hnav zoo dua tej nroj tsuag ntawd!
42012029	"Yog li ntawd, nej tsis txhob txhawj hais tias, nej yuav mus nrhiav dabtsi los noj los haus.
42012030	(Cov neeg uas tsis ntseeg Vajtswv hauv ntiajteb no niaj hnub nrhiav tej no.) Nej Leej Txiv yeej paub hais tias nej yuav tsum muaj tej no.
42012031	Tiamsis nej yuav tsum xub nrhiav Vajtswv lub Tebchaws tso, nws mam li muab tej no ntxiv rau nej.
42012032	"Cov menyuam yaj, txawm yog nej tsis coob los nej tsis txhob ntshai, rau qhov nej Leej Txiv twb txaus siab muab nws lub tebchaws rau nej lawm.
42012033	Cia li muab nej tej qhov txhia chaw muag, thiab muab tej ntawd faib rau cov neeg pluag. Cia li xaws lub hnab rau nyiaj uas tsis txawj ntuag ntim nej tej nyiaj rau saum ntuj ceebtsheej, qhov ntawd nej tej nyiaj yuav tsis ploj, rau qhov tubsab nyiag tsis tau, thiab ntsaum kabrwg tsis noj.
42012034	Nej tej nyiaj txiag thiab qhov txhia chaw nyob qhov twg, nej lub siab yeej nyob qhov ntawd.
42012035	"Nej yuav tsum hnav ris tsho khov kho tos thiab taws teeb cia,
42012036	ib yam li cov tubtxib uas npaj tos lawv tus tswv uas mus noj tshoob yuav rov los. Thaum tus tswv los txog thiab hu, tamsim ntawd cov tubtxib yuav qhib qhovrooj rau nws.
42012037	Thaum tus tswv rov los pom cov tubtxib tseem zov tos, cov tubtxib ntawd yuav tau ntsejmuag! Kuv qhia rau nej hais tias, tus tswv ntawd yuav sia siv khov kho thiab yuav kom cov tubtxib zaum ntawm rooj, thiab nws yuav ua tus txhab zaub txhab mov rau lawv noj.
42012038	Txawm yog tus tswv los thaum ib taghmo lossis los thaum yuav kaj ntug, yog nws pom cov tubtxib tseem zov tos, cov tubtxib ntawd yuav tau ntsejmuag!
42012039	Nej nco ntsoov hais tias, yog tus tswv tsev paub hais tias thaum twg tubsab yuav tuaj, nws yeej yuav zov tos, tsis pub kom tubsab los tau rau hauv nws tsev.
42012040	Yog li ntawd, nej los yuav tsum zov tos, rau qhov Neeg Leej Tub yuav los lub sijhawm uas nej tsis ceevfaj."
42012041	Petus nug Yexus hais tias, "Tus Tswv, zaj lus pivtxwv uas koj hais no, yog koj hais rau peb lossis koj hais rau txhua tus? "
42012042	Tus Tswv teb hais tias, "Tus tubtxib ncaj ncees thiab muaj tswvyim. Tus tswv yuav tsa nws ua tus loj uas saib tus tswv cov tubtxib. Thaum txog sijhawm noj, tus ntawd yuav ua tus uas faib zaub faib mov rau cov tubtxib noj.
42012043	Thaum tus tswv rov los tsev thiab pom tus tubtxib ntawd tabtom ua tej haujlwm zoo no. Ces tus tubtxib ntawd yuav tau ntsejmuag.
42012044	Kuv qhia rau nej hais tias, tus tswv yuav tsa tus tubtxib ntawd ua tus saib tus tswv tej qhov txhia chaw.
42012045	Tiamsis yog tus tubtxib ntawd xav hais tias, tseem tshuav ntev nws tus tswv mam los, ces nws txawm muab cov tubtxib ntaus, tsis hais pojniam lossis txivneej huv tibsi, thiab nws noj tsau haus qaug,
42012046	nws tsis paub hais tias lub sijhawm twg nws tus tswv yuav los txog, nws thiaj tsis ceevfaj. Tus tswv yuav muab tus tubtxib ntawd hlais ua tej daim, thiab muab nws pov mus nrog cov neeg uas tsis mloog lus nyob.
42012047	"Tus tubtxib uas paub nws tus tswv lub siab lawm, tiamsis nws tsis ua raws li tus tswv xav kom nws ua. Tus tubtxib ntawd yuav mag nplawm.
42012048	Tiamsis tus tubtxib uas tsis paub nws tus tswv lub siab, txawm yog nws ua txhaum txaus nplawm los nws yuav tsis mag nplawm ntau. Tus uas tau ntau, tus ntawd yuav tsum pauj ntau. Tus uas tau ntau dua, tus ntawd yuav tsum pauj ntau dua.
42012049	"Qhov uas kuv los yog coj hluavtaws los hlawv lub ntiajteb, thiab kuv xav kom hluavtaws twb cig lawm!
42012050	Kuv nyuaj siab kawg li, vim kuv yuav raug kev tsimtxom, thiab kuv yuav nyuaj siab mus txog thaum lub sijhawm ntawd dhau lawm.
42012051	Nej xav hais tias, kuv coj kev sib haumxeeb los rau hauv lub ntiajteb no los? Kuv qhia rau nej hais tias, tsis yog li ntawd, kuv los ua kom neeg nyob tsis sib haum.
42012052	Txij no mus tsev neeg uas muaj tsib lees yuav tsis sib haum, peb leeg yuav tawmtsam ob leeg, thiab ob leeg yuav tawmtsam peb leeg.
42012053	Txiv yuav tawmtsam tub, tub yuav tawmtsam txiv; niam yuav tawmtsam ntxhais, ntxhais yuav tawmtsam niam; pog yuav tawmtsam nyab thiab nyab yuav tawmtsam pog."
42012054	Yexus hais rau sawvdaws hais tias, "Thaum nej pom huab tsaus nti sab hnubpoob los, tamsim ntawd nej hais tias, yuav los nag, ces txawm muaj li ntawd.
42012055	Thiab thaum nej pom cua ntsawj sab qabteb tuaj, nej hais tias, twb yuav txog lub caij ntuj kub, ces txawm muaj li ntawd.
42012056	Cov neeg ntsejmuag ncaj siab nkhaus! Nej saib huab saib cua, nej paub hais tias yuav tshav ntuj lossis yuav los nag, tiamsis ua li cas tej uas niaj hnub no muaj, nej ho tsis paub?
42012057	"Vim li cas nej tsis ua tib zoo xav saib yuav ua yam twg thiaj zoo?
42012058	Yog leejtwg xyuam phaj kom koj rau hauv tsev tu plaub, thiab yuav coj koj mus hais plaub, ua ntej uas tsis tau mus hais plaub, koj cia li thov nws kom neb rov sib haum, nyob tsam nws yuav coj koj mus cuag tus txiav txim, ces tus txiav txim yuav muab koj cob rau tus ceevxwm, thiab tus ceevxwm yuav muab koj kaw rau hauv tsev lojcuj.
42012059	Kuv qhia tseeb rau koj hais tias, koj yuav tawm tsis tau hauv tsev lojcuj mus txog thaum uas koj them nqi tas."
42013001	Thaum lub sijhawm ntawd, muaj qee leej qhia rau Yexus hais txog zaj uas Philaj muab cov neeg Kalilais tua, thaum lawv tabtom tua tsiaj fij rau Vajtswv.
42013002	Yexus teb lawv hais tias, "Nej xav hais tias, cov neeg Kalilais uas raug tua li ntawd, lawv muaj txim loj dua lwm tus neeg Kalilais huv tibsi no los?
42013003	Tsis yog li ntawd! Kuv qhia rau nej hais tias, yog nej tsis tso nej tej kev txhaum tseg, nej yuav tuag ib yam li lawv cov ntawd thiab.
42013004	Nej xav hais tias, kaum yim leej uas lub chaw tsomfaj vau los ntaus tuag tas hauv Xilau-as ntawd, yog lawv ua txhaum loj dua cov neeg uas nyob hauv lub nroog Yeluxalees huv tibsi no los?
42013005	Tsis yog li ntawd! Kuv qhia rau nej hais tias, yog nej tsis tso nej tej kev txhaum tseg, nej yuav tuag tas ib yam li lawv cov ntawd thiab."
42013006	Yexus hais ib zaj lus pivtxwv rau lawv mloog hais tias, "Muaj ib tug txivneej cog ib tsob txiv ncuavpias rau hauv nws lub vaj txiv hmab. Nws mus saib, saib puas txi txiv, tiamsis tsis pom txi txiv li.
42013007	Nws txawm hais rau tus uas tu lub vaj ntawd hais tias, 'Koj saib, kuv tuaj saib tsob txiv ncuavpias no tau peb xyoos lawm, tiamsis kuv tsis pom txi ib lub txiv li. Koj cia li muab ntov povtseg! Ua li cas tseem yuav cia nws nyob ntxoov av ua dabtsi?'
42013008	Tiamsis tus uas tu lub vaj teb hais tias, 'Tus tswv, thov cia nws nyob ib xyoos thiab tso. Kuv yuav khawb av npoog thiab rau chiv rau.
42013009	Yog lwm xyoo nws txi txiv lawm kuj zoo, yog nws tsis txi txiv, koj mam li muab ntov povtseg.' "
42013010	Muaj ib hnub uas yog Hnub Xanpataus, Yexus tabtom qhia hauv ib lub tsev sablaj.
42013011	Muaj ib tug pojniam raug dab thiab mob tau kaum yim xyoo lawm; ua rau nws khoov duav sawv tsis tau ntseg.
42013012	Thaum Yexus pom tus pojniam ntawd, Yexus hu nws los thiab hais rau nws hais tias, "Tus ntxhais, koj tus mob twb zoo lawm! "
42013013	Yexus cev tes mus tuav nkaus tus pojniam ntawd, tamsim ntawd tus pojniam ntawd txawm sawv taus ntseg thiab nws ua Vajtswv tsaug.
42013014	Thaum tus uas saib lub tsev sablaj pom Yexus kho mob Hnub Xanpataus, nws chim heev, nws hais rau cov neeg uas nyob ntawd hais tias, "Twb muaj rau hnub rau peb ua Vajtswv haujlwm; ua li cas rau hnub ntawd nej ho tsis tuaj kho mob, Hnub Xanpataus nej ho tuaj kho? "
42013015	Tus Tswv teb hais tias, "Cov neeg ntsejmuag ncaj siab nkhaus! Hnub Xanpataus nej twb daws nyuj lossis daws neesluav cab tawm hauv nkuaj mus haus dej.
42013016	Tus pojniam no twb yog Anplahas ib tug xeebntxwv, thiab dab Ntxwgnyoog twb muab nws khi tau kaum yim lub xyoo los lawm; Hnub Xanpataus tseem tsis tsimnyog daws kom nws dim thiab los? "
42013017	Yexus teb li ntawd, ua rau cov neeg uas tawmtsam Yexus poob ntsejmuag kawg li. Tiamsis cov neeg uas pom tej txujci uas Yexus ua, lawv zoo siab heev.
42013018	Yexus nug hais tias, "Kuv yuav muab Vajtswv lub Tebchaws piv rau dabtsi?
42013019	Vajtswv lub tebchaws piv ib yam li lub noob zaub uas muaj ib tug coj mus cog rau hauv nws lub vaj. Lub noob zaub ntawd tuaj thiab loj hlob ua ib tsob ntoo uas loj heev, thiab noog los ua zes rau saum nws tej ceg."
42013020	Yexus rov nug dua hais tias, "Kuv yuav muab Vajtswv lub Tebchaws piv rau dabtsi?
42013021	Vajtswv lub Tebchaws piv ib yam li cov keeb uas muaj ib tug pojniam muab xyaw rau peb siab hmoov nplej, thiab ua rau cov hmoov nplej su tas huv tibsi."
42013022	Yexus taug kev mus qhuab qhia rau tej neeg sawvdaws hauv tej nroog thiab tej zos mus txog nram lub nroog Yeluxalees.
42013023	Muaj ib tug nug Yexus hais tias, "Tus Tswv, cov uas yuav dim txim muaj tsawg tsawg leej xwb los? " Yexus teb lawv hais tias,
42013024	"Nej ua tiag txeem lub qhovrooj nqaim mus rau sab hauv. Kuv qhia rau nej hais tias, muaj ntau leej xav mus sab hauv, tiamsis lawv mus tsis tau.
42013025	Thaum tus tswv tsev sawv los kaw qhovrooj lawm; nej yuav sawv sab nraud khob qhovrooj thiab hu hais tias, 'Tus tswv, thov qhib qhovrooj rau peb!' Tus tswv tsev yuav teb nej hais tias, 'Kuv tsis paub xyov nej tuaj qhov twg tuaj!'
42013026	Thaum ntawd llej yuav teb hais tias, Teb twb nrog koj noj koj haus; thiab koj twb tuaj qhia hauv peb lub nroog!'
42013027	Tus tswv tsev yuav rov hais rau nej hais tias, 'Kuv tsis paub xyov nej tuaj qhov twg tuaj. Cov neeg siab phem, nej cia li khiav mus!'
42013028	Thaum nej pom Anplahas, Ixaj, Yakhauj thiab cov cev Vajtswv lus txhua tus nyob hauv Vajtswv lub Tebchaws, thaum ntawd nej cov uas tseem nyob sab nraud, nej yuav quaj qw tom hniav qawv!
42013029	Yuav muaj neeg tuaj sab hnubtuaj, sab hnubpoob, sab qaumteb thiab sab qabteb tuaj nyob ua ke ntawm rooj mov hauv Vajtswv lub Tebchaws.
42013030	Thaum ntawd tus uas nimno nyob tom tw yuav tau mus ua tus thawj, thiab tus uas nimno ua tus thawj, yuav tau los nyob tom tw."
42013031	Thaum lub sijhawm ntawd, cov Falixais qee leej tuaj cuag Yexus thiab hais rau nws hais tias, "Koj cia li khiav tawm qhov no thiab mus rau lwm qhov, Helauj yuav muab koj tua povtseg."
42013032	Yexus teb lawv hais tias, "Nej cia li mus qhia rau tus hma ntawd hais tias: 'Hnub no thiab tagkis, kuv tseem ntiab dab thiab kho tej neeg muaj mob, hnub peb kuv tes haujlwm mam li tiav.'
42013033	Txawm li cas los xij, hnub no, tagkis thiab nagkis, kuv yeej yuav taug kev mus rau nram; rau qhov tsis tsimnyog yuav muab ib tug uas cev Vajtswv lus tua rau lwm qhov, tsuas tsimnyog muab tua rau hauv lub nroog Yeluxalees xwb.
42013034	"Yeluxalees, Yeluxalees! Koj muab cov uas cev Vajtswv lus tua povtseg, koj muab pobzeb ntaus cov tubtxib uas Vajtswv txib los qhia koj! Muaj ntau zaus kuv twb yuav muab koj cov pejxeem los puag, ib yam li tus poj qaib cuab nws cov menyuam los puag rau hauv nws ob phab tis, tiamsis koj tsis cia kuv ua li ntawd!
42013035	Nimno Vajtswv yuav muab koj lub Tuamtsev tso povtseg nyob qhuav nquas cia. Kuv qhia rau koj hais tias, koj yuav tsis pom kuv mus txog hnub uas koj hais tias, 'Thov Vajtswv foom koob hmoov rau tus uas Vajtswv txib los.' "
42014001	Muaj ib hnub uas yog Hnub Xanpataus, Yexus mus noj mov hauv cov Falixais ib tug thawj lub tsev; muaj neeg saib ntsoov Yexus.
42014002	Muaj ib tug txivneej tes taw phobvog los cuag Yexus,
42014003	Yexus nug cov xibhwb uas qhia Vajtswv txoj Kevcai thiab cov Falixais hais tias, "Peb txoj kevcai puas pub peb kho mob Hnub Xanpataus los tsis pub? "
42014004	Tiamsis lawv tsis teb li. Yexus tuav nkaus tus txivneej ntawd, Yexus kho nws tus mob zoo thiab kom nws mus tsev lawm.
42014005	Yexus hais rau lawv hais tias, "Hnub Xanpataus, yog nej leejtwg muaj ib tug menyuam lossis ib tug nyuj mus poob rau hauv qhovtshij lawm, txawm yog hnub ntawd yog Hnub Xanpataus los nej yeej yuav mus muab nrawm nroos xwb los sav? "
42014006	Lawv teb tsis taus Yexus lo lus ntawd li.
42014007	Yexus pom cov neeg uas tuaj noj mov muaj qee leej xaiv zaum pem hauv tsum, Yexus hais ib zaj lus pivtxwv rau lawv hais tias,
42014008	"Thaum muaj neeg hu koj mus noj tshoob, koj tsis txhob xub mus xaiv zaum pem hauv tsum. Nyob tsam tus tswv tsev twb hu ib tug uas tseemceeb dua koj tuaj,
42014009	thiab tus tswv tsev uas hu neb ob leeg tuaj, yuav los hais rau koj hais tias, 'Cia tus no zaum lub chaw ko.' Thaum ntawd koj yuav poob ntsejmuag heev, thiab koj yuav tau mus zaum tom qab.
42014010	Thaum muaj neeg hu koj mus noj mov, koj yuav tsum xub mus zaum tom qab, thaum tus tswv tsev los, nws yuav hu koj hais tias, 'Phoojywg, koj cia li mus zaum pem hauv tsum.' Ces koj yuav tau ntsejmuag tabmeeg cov neeg uas nrog koj zaum noj mov ua ke ntawd.
42014011	Rau qhov txhua tus uas khav hais tias nws muaj hwjchim, tus ntawd yuav poob hwjchim, tiamsis txhua tus uas txo hwjchim, yuav tau hwjchim."
42014012	Yexus hais rau tus tswv tsev ntawd hais tias, "Thaum koj noj sus lossis noj hmo, koj tsis txhob mus hu koj tej phoojywg, koj tej kwvtij neej tsa thiab tej neeg zejzog uas npluanuj tuaj xwb, rau qhov lawv yeej yuav ua ib rooj mov pauj rau koj.
42014013	Thaum koj muaj noj muaj haus, koj cia li mus hu tej neeg pluag, tej neeg qhuav tes qhuav taw, tej neeg cegtawv thiab tej neeg digmuag tuaj noj;
42014014	koj thiaj yuav tau koob hmoov, rau qhov lawv cov ntawd pauj tsis taus koj txiaj ntsig. Thaum Vajtswv tsa cov neeg ncaj ncees sawv hauv qhov tuag rov qab los, Vajtswv yuav muab nqi zog rau koj."
42014015	Cov neeg uas nrog Yexus zaum ntawm rooj mov hnov Yexus hais li ntawd, muaj ib tug hais rau Yexus hais tias, "Tus uas tau mus noj mov hauv Vajtswv lub tebchaws, tus ntawd yuav zoo siab kawg li!"
42014016	Yexus hais rau nws hais tias, "Muaj ib tug txivneej ua ib rooj mov loj, nws mus caw ntau leej tuaj noj.
42014017	Thaum txog lub sijhawm noj lawm, nws txib ib tug tubtxib mus hu cov neeg uas nws twb caw lawm hais tias, 'Nej cia li mus, twb rau mov txhij lawm!'
42014018	Tiamsis cov neeg ntawd txhua tus yig hais tias, tsis khoom mus. Thawj tug hais rau tus tubtxib ntawd hais tias, 'Kuv yuav tau ib thaj liaj, kuv yuav mus saib; koj rov mus hais rau koj tus tswv kom nws tsis txhob tu siab.'
42014019	Muaj dua ib tug hais tias, 'Kuv muas tau tsib nkawm nyuj cia lawm, kuv yuav mus muab kuv cov nyuj sim laij liag. Koj rov mus hais rau koj tus tswv kom nws tsis txhob tu siab.'
42014020	Muaj dua ib tug hais tias, 'Kuv nyuam qhuav yuav pojniam, yog li ntawd kuv tsis mus.'
42014021	"Tus tubtxib rov mus qhia tej no rau nws tus tswv. Tus tswv chim heev, nws hais rau tus tubtxib tias, 'Koj cia li mus rau tom tej kev loj kev me hauv nroog, coj tej neeg pluag, tej neeg qhuav tes qhuav taw, tej neeg digmuag thiab tej neeg cegtawv tuaj noj.'
42014022	Tus tubtxib rov los hais rau nws tus tswv hais tias, 'Kuv twb mus ua raws li koj hais rau kuv lawm, tiamsis tseem tshuav chaw thiab.'
42014023	Tus tswv rov hais rau tus tubtxib ntawd hais tias, 'Koj cia li mus rau tom tej kev loj thiab kev me, koj ntsib leejtwg los koj cia li coj tuaj kom puv kuv lub tsev.
42014024	Kuv qhia rau nej hais tias, cov neeg uas twb caw lawm, tsis muaj ib tug yuav tau saj kuv rooj mov hlo li!' "
42014025	Muaj neeg coob coob nrog Yexus ua ke mus, Yexus tig los hais rau lawv hais tias,
42014026	"Yog leejtwg yuav los cuag kuv, tus ntawd yuav tsum hlub kuv heev dua li nws hlub nws niam nws txiv, nws pojniam menyuam, nws kwv nws tij, nws nkauj nws muam thiab heev dua li nws hlub nws lub cev, nws thiaj li ua tau kuv tus thwjtim.
42014027	Tus uas tsis kwv nws tus ntoo khaublig nrog kuv mus, tus ntawd ua tsis tau kuv tus thwjtim.
42014028	"Nej cov yog muaj ib tug yuav ua ib lub chaw tsomfaj, tus ntawd yuav tsum xub zaum ua tib zoo xav saib yuav siv nyiaj npaum li cas, thiab nws puas yuav muaj nyiaj txaus ua tau.
42014029	Yog nws tsis xub ua li ntawd, ces thaum txhos tau ncej lawm, nws yuav ua lub chaw tsomfaj ntawd tsis tiav. Cov neeg uas pom li ntawd yuav thuam nws
42014030	hais tias, 'Tus txivneej no pib ua, tiamsis nws tsis muaj peevxwm ua kom tiav!'
42014031	"Tus vajntxwv uas muaj tubrog kaum txhiab leej, thaum nws yuav mus ua rog rau ib tug vajntxwv uas muaj tubrog nees nkaum txhiab leej, nws yeej yuav xub ua tib zoo xav saib, nws cov tubrog puas yuav mus ntaus yeej tus vajntxwv uas muaj tubrog nees nkaum txhiab leej ntawd.
42014032	Yog nws xav hais tias nws yuav tua tsis yeej, thaum nws tseem nyob deb, nws yeej yuav xub txib neeg mus thov tus vajntxwv tod, kom ob tog sib raug zoo."
42014033	Yexus xaus lus hais tias, "Ib yam nkaus li ntawd, tus uas tsis tso txhua yam uas nws muaj tseg, tus ntawd ua tsis tau kuv tus thwjtim.
42014034	"Ntsev yog yam uas zoo, tiamsis yog ntsev tsuag lawm, yuav ua li cas kom rov qab ntsev tau.
42014035	Cov ntsev ntawd tsis zoo siv ua dabtsi, muab rau av los av tsis zoo, thiab muab xyaw chiv los tsis zoo, tsuas muaj yuav muab povtseg xwb. Yog leejtwg muaj pobntseg cia li mloog! "
42015001	Muaj ib zaug cov neeg sau se thiab cov neeg txhaum tuaj mloog Yexus qhia,
42015002	cov Falixais thiab cov xibhwb uas qhia Vajtswv txoj Kevcai txawm yws hais tias, "Tus no nrog cov neeg txhaum ua ke thiab nrog lawv noj mov!"
42015003	Yog li ntawd, Yexus thiaj hais ib zaj lus pivtxwv rau lawv mloog hais tias,
42015004	"Nej cov yog leejtwg muaj ib puas tus yaj, yog ib tug ploj lawm, tus tswv yuav ua li cas? Nws yeej yuav tso cuaj caum cuaj tug rau tom hav zaub, thiab mus nrhiav tus yaj uas ploj lawm kom tau.
42015005	Thaum nws nrhiav tau lawm, nws zoo siab heev, nws muab tsaws hlo rau saum xubpwg,
42015006	thiab kwv los tsev. Ces nws hu nws cov kwvtij thiab tej neeg zejzog tuaj thiab hais rau lawv hais tias, 'Nej cia li nrog kuv zoo siab, rau qhov kuv twb mus nrhiav tau kuv tus yaj uas ploj lawm!'
42015007	Ib yam nkaus li ntawd, kuv qhia rau nej hais tias, yog ib tug neeg txhaum tso nws tej kev txhaum tseg lawm, cov timtswv ceebtsheej yuav zoo siab rau tus ntawd heev dua li zoo siab rau cuaj caum cuaj tug uas lawv khav hais tias, lawv yog neeg ncaj ncees.
42015008	"Lossis muaj ib tug pojniam muaj kaum lub nyiaj, yog ib lub poob lawm, nws yuav ua li cas? Nws yuav taws teeb, cheb tsev thiab tshawb nrhiav txhua qhov kom tau lub nyiaj ntawd.
42015009	Thaum nws nrhiav tau nws lub nyiaj lawm, nws hu nws cov kwvtij thiab tej neeg zejzog tuaj, thiab nws hais rau lawv hais tias, 'Kuv twb nrhiav tau kuv lub nyiaj uas poob lawm, nej cia li nrog kuv zoo siab!'
42015010	Ib yam li ntawd, kuv qhia rau nej hais tias, yog ib tug neeg txhaum tso nws tej kev txhaum tseg, Vajtswv cov timtswv yuav zoo siab kawg nkaus rau tus neeg txhaum uas tso nws tej kev txhaum tseg."
42015011	Yexus hais ntxiv hais tias, "Muaj ib tug txivneej muaj ob tug tub.
42015012	Tus tub yau hais rau leej txiv hais tias, 'Txiv, thov koj muab koj lub cuabtam cov uas yog kuv feem faib rau kuv.' Leej txiv muab nws lub cuabtam tej uas yog nws tug faib rau nws ob tug tub.
42015013	Tau ob peb hnub tom qab, tus tub yau muab tej uas yog nws tug muag tau nyiaj, ces nws txawm khiav mus rau lwm lub tebchaws deb deb lawm, nws tsis txuag nws tej nyiaj,
42015014	nws ywj siab siv ua dog ua dig, nws muab nws tej nyiaj phob tas, thaum ntawd muaj kev tshaib plab thoob plaws lub tebchaws, nws tsis tshuav dabtsi li lawm.
42015015	Nws thiaj mus nrog ib tug txivneej hauv lub nroog ntawd nyob, tus ntawd txib nws mus zov npua tom teb.
42015016	Nws xav noj cov plhaub taum uas npua noj, kom tsau nws plab los tsis muaj leejtwg pub rau nws noj.
42015017	Thaum nws nco dheev txog hais tias, 'Kuv txiv cov tub zog muaj noj muaj haus tsis tas, ua li cas kuv yuav tuaj yoo tshaib ntawm no?
42015018	Kuv yuav rov mus cuag kuv txiv thiab hais tias, "Txiv, kuv ua txhaum rau Vajtswv thiab ua txhaum rau koj lawm.
42015019	Kuv tsis tsimnyog ua koj tus tub lawm; thov koj suav kuv ib yam li kuv yog koj ib tug tub zog xwb.'
42015020	Ces nws txawm sawv tsees taug kev rov mus cuag nws txiv. "Thaum nws los tsis tau txog uas tseem nyob hov deb, nws txiv pom nws thiab hlub nws kawg; nws txiv dhia loo mus puag nkaus tus tub nwj.
42015021	Tus tub hais rau leej txiv hais tias, 'Txiv, kuv ua txhaum rau Vajtswv thiab ua txhaum rau koj lawm. Kuv tsis tsimnyog ua koj tus tub lawm!'
42015022	Tiamsis leej txiv hais rau cov tubtxib hais tias, 'Nej tsawg tsuag nqa cev ris tsho uas zoo zoo tuaj rau nws hnav. Nqa nplhaib tuaj rau nws coj, muab khau tuaj rau nws rau.
42015023	Thiab mus muab tus menyuam nyuj uas rog rog coj los tua ua ib rooj mov rau sawvdaws noj ua kev zoo sab.
42015024	Rau qhov kuv tus tub no twb tuag lawm, tiamsis nimno nws ciaj rov los; nws twb ploj lawm, tiamsis nimno nws rov los.' Ces sawvdaws txawm noj haus zoo sab.
42015025	"Thaum ntawd tus tub hlob nyob tom teb. Nws rov tom teb los txog ntawm tog tsev, nws hnov suab raj suab nkauj nogncas thiab suab seevcev nrov doog diaj hauv tsev tuaj.
42015026	Nws hu ib tug tubtxib tuaj thiab nug hais tias, 'Lawv ua dabtsi hauv tsev? '
42015027	Tus tubtxib ntawd teb hais tias, 'Koj tus kwv rov qab los lawm. Koj txiv tua tus menyuam nyuj rog rog rau koj tus kwv noj, rau qhov koj tus kwv rov los, nws tseem noj qab nyob zoo.'
42015028	Tus tijlaug chim heev, nws tsis kam mus rau hauv tsev. Nws txiv thiaj tawm tuaj thov kom nws mus hauv tsev.
42015029	Nws teb nws txiv hais tias, 'Txiv, koj sim xav saib, kuv ua haujlwm rau koj ib yam li tus qhev tau ntau xyoo, kuv tsis tau tawv koj ib zaug li. Koj twb tsis pub ib yam dabtsi rau kuv. Txawm yog ib tug nyuag menyuam tshis los koj twb tsis muab rau kuv tua pub kuv cov phoojywg noj ib pluag zoo siab li!
42015030	Tiamsis koj tus tub no, coj koj tej nyiaj mus ntiav niamntiav thiab phob phuam lam tas. Nws rov qab los, koj ho muab tus menyuam nyuj rog rog tua rau nws noj thiab!'
42015031	Leej txiv teb hais tias, 'Metub, koj yeej ibtxwm nrog kuv nyob, txhua yam uas kuv muaj puavleej yog koj li.
42015032	Yeej tsimnyog peb ua ib rooj mov noj thiab zoo siab, rau qhov koj tus kwv twb tuag lawm, tiamsis nimno nws ciaj rov los, nws twb ploj lawm, tiamsis nimno nws rov los.' "
42016001	Yexus hais rau nws cov thwjtim hais tias, "Muaj ib tug neeg npluanuj, nws muaj ib tug thawj tubtxib uas saib nws lub vajtse. Muaj neeg los qhia rau tus npluanuj hais tias, koj tus thawj tubtxib muab koj tej nyiaj coj mus siv phuam lam ntsuav lawm,
42016002	Yog li ntawd, tus npluanuj thiaj hu tus thawj tubtxib los thiab hais rau nws hais tias, 'Zaj uas kuv hnov koj ua ntawd yog li cas tiag? Koj cia li muab tej ntaub ntawv uas teev tej nyiaj los rau kuv, rau qhov kuv tsis yuav koj ua kuv tej haujlwm lawm.'
42016003	Tus thawj tubtxib ntawd xav hais tias, 'Kuv tus tswv twb yuav rho kuv tawm haujlwm, kuv yuav ua li cas thiaj zoo? Kuv yuav mus khawb av los tsis muaj zog, yuav mus thov khawv noj los txajmuag.
42016004	Nimno, kuv paub hais tias kuv yuav ua li cas! Thaum tus tswv tsis pub kuv ua haujlwm lawm, thiaj muaj neeg hu kuv mus hauv lawv tej tsev.'
42016005	"Nws txawm hu txhua tus uas tshuav nws tus tswv nqi ib tug zuj zus tuaj cuag nws. Nws nug thawj tug hais tias, 'Koj tshuav tus tswv nqi npaum li cas?'
42016006	Tus ntawd teb hais tias, 'Kuv tshuav ib puas thoob roj.' Tus thawj tubtxib hais rau tus ntawd hais tias, 'Daim ntawv no yog daim uas koj tshuav nqi, koj cia li mus zaum thiab sau kiag ua tsib caug thoob.'
42016007	Tus thawj tubtxib txawm nug dua ib tug hais tias, 'Koj tshuav npaum li cas?' Tus ntawd teb hais tias, 'Kuv tshuav ib txhiab hnab nplej.' Tus thawj tubtxib hais rau tus ntawd hais tias, 'Daim ntawv no yog daim uas koj tshuav nqi, koj cia li sau ua yim caum hnab.'
42016008	"Tus tswv qhuas tus thawj tubtxib uas tsis ncaj hais tias, tus tubtxib ntawd muaj tswvyim kawg li; rau qhov cov neeg uas nyob hauv ntiajteb no muaj tswvyim ua haujlwm heev dua cov neeg uas nyob qhov pom kev."
42016009	Yexus hais ntxiv hais tias, "Yog li ntawd kuv qhia rau nej hais tias, nej yuav tsum muab tej nyiaj hauv ntiajteb no coj mus zeem phoojywg. Thaum nej tej nyiaj tas lawm, cov neeg ntawd thiaj yuav tos txais nej hauv qhov chaw uas yuav nyob mus ibtxhis.
42016010	Tus uas ua ncaj rau tej yam tsawg, nws yeej yuav ua ncaj rau yam ntau thiab; tus uas ua tsis ncaj rau tej yam tsawg, nws yeej yuav ua tsis ncaj rau tej yam ntau thiab.
42016011	Tej nyiaj hauv ntiajteb no, nej twb siv tsis ncaj. Yog li ntawd, leejtwg yuav muab tej uas tseemceeb dua tej nyiaj ntawd rau nej thiab.
42016012	Thiab yog nej ua tsis ncaj rau tej uas yog lwm tus tug, leejtwg yuav muab tej uas yog nej tug rau nej?
42016013	"Yeej tsis muaj ib tug tubtxib yuav ua haujlwm tau rau ob tug tswv. Yog nws ua li ntawd, nws yuav ntxub ib tug thiab nyiam ib tug; nws yuav hwm ib tug thiab saib tsis taus ib tug. Yog nej yuav muab Vajtswv thiab nyiaj txiag saib hlob ib yam nkaus yeej tsis tau li."
42016014	Thaum cov Falixais hnov Yexus qhia tej ntawd, lawv txawm thuam Yexus, rau qhov lawv yog cov uas ntshaw nyiaj.
42016015	Yexus hais rau lawv hais tias, "Nej yog cov neeg uas ua txuj ua kom sawvdaws xav hais tias, nej yog neeg zoo, tiamsis Vajtswv twb paub nej lub siab tas lawm. Rau qhov tej uas neeg xav hais tias muaj nqis, tej ntawd Vajtswv pom hais tias tsis muaj nqis.
42016016	"Sawvdaws coj Mauxes txoj Kevcai thiab tej lus qhia uas cov cev Vajtswv lus sau tseg los txog lub sijhawm uas Yauhas tus uas muab neeg ua kevcai raus dej los qhia, txij thaum ntawd los muaj neeg mus qhia Txojmoo Zoo uas hais txog Vajtswv lub tebchaws, ces sawvdaws sib txeeb mus rau hauv lub tebchaws ntawd.
42016017	Yog ua kom lub ntiajteb thiab lub ntuj puastsuaj mus, yoojyim dua li rhuav Mauxes txoj Kevcai ib tug tsiaj ntawv povtseg.
42016018	"Yog leejtwg muab nws tus pojniam nrauj lawm thiab mus yuav dua pojniam, kuj yog nws ua txhaum kev nkauj kev nraug; thiab yog leejtwg mus yuav ib tug pojnrauj, kuj yog nws ua txhaum kev nkauj kev nraug ib yam nkaus.
42016019	"Muaj ib tug npluanuj, nws hnav tej tsoos tsho zoo zoo uas kim kim, thiab niaj hnub muaj noj seem noj so.
42016020	Muaj ib tug txivneej pluag pluag hu ua Laxalus, nws ibce mob ua paug viag, luag pheej coj nws tuaj tso rau ntawm tus npluanuj ib sab qhovrooj.
42016021	Nws xav hais tias nyaj nws yuav tau noj tej mov uas poob saum tus npluanuj lub rooj los, txawm yog nws txomnyem npaum li ntawd los dev tseem los yaim nws tej qhov txhab thiab.
42016022	"Thaum tus txomnyem ntawd tuag, cov timtswv ceebtsheej los coj nws mus nyob ntawm Anplahas ib sab. Thaum tus npluanuj tuag, luag coj nws mus faus,
42016023	thiab nws raug txomnyem nyob hauv tubtuag teb. Nws tsa qhovmuag ntsia saud, nws pom Anplahas nyob deb deb, thiab pom Laxalus nyob ntawm Anplahas ib sab.
42016024	Tus npluanuj hu hais tias, 'Txiv Anplahas! Thov koj hlub kuv, thiab txib Laxalus muab nws tus ntivtes mus ntub dej tuaj rau kuv tus nplaig kom laj mentsis, rau qhov kuv nyob hauv cov nplaim taws no, kuv txomnyem kawg li!'
42016025	"Tiamsis Anplahas teb hais tias, 'Metub, koj puas nco thaum koj tseem ua neej nyob, koj muaj noj muaj hnav, Laxalus txomnyem tsis muaj dabtsi li. Nimno nws tau zoo, koj ho mus nyob hauv qhov txomnyem.
42016026	Tsis tas li ntawd xwb, tseem muaj ib tug kwj tob tob quas peb thiab nej lawm, cov sab tim peb no yuav tuaj rau sab tim nej los yeej tsis tau, thiab cov sab tim nej yuav hla tuaj rau sab tim peb no los yeej tsis tau.'
42016027	Tus npluanuj hais tias, 'Txiv Anplahas, thov koj txib Laxalus rov mus kom txog kuv txiv tsev,
42016028	kuv tshuav tsib tug kwvtij, kom Laxalus mus qhia rau lawv, nyob tsam lawv yuav tau los nyob hauv qhov txomnyem no thiab.'
42016029	"Anplahas teb hais tias, 'Koj cov kwvtij twb muab Mauxes txoj kevcai thiab tej lus uas cov cev Vajtswv lus sau tseg lawm, cia lawv coj raws li tej lus ntawd.'
42016030	Tus npluanuj teb hais tias, 'Txiv Anplahas, tsis yog li ntawd, yog ib tug uas tuag lawm, sawv rov mus qhia rau lawv, lawv thiaj li yuav tso lawv tej kev txhaum tseg.'
42016031	Tiamsis Anplahas hais tias, 'Yog lawv tsis mloog Mauxes thiab cov uas cev Vajtswv lus tej lus qhia, ces txawm yog ib tug uas tuag lawm sawv rov qab mus qhia rau lawv los lawv yeej yuav tsis ntseeg li.' "
42017001	Yexus hais rau nws cov thwjtim JL I hais tias, "Ua li cas los yeej yuav muaj ib yam ua rau neeg ua txhaum, tiamsis tus uas ua yam ntawd, nws yuav raug kev puastsuaj!
42017002	Yog tus ntawd ua rau cov menyuam no ib tug ua txhaum, cia li muab hlua khi ib txhib zeb uas loj loj dai rau tus ntawd cajdab thiab coj nws mus pov rau hauv hiavtxwv yuav zoo dua!
42017003	Yog li ntawd, nej yuav tsum ceevfaj zoo! "Yog koj pom koj ib tug kwvtij ua txhaum rau koj, koj yuav tsum ntuas nws. Yog nws lees nws tej kev txhaum lawm, koj cia li zam txim rau nws.
42017004	Yog ib hnub nws ua txhaum rau koj xya zaus, thiab txhua zaus uas nws tuaj lees rau koj hais tias, 'Kuv ua txhaum lawm,' koj yuav tsum zam txim rau nws."
42017005	Cov timthawj hais rau Yexus hais tias, "Thov koj pab kom peb muab siab rau ntseeg ntxiv."
42017006	Tus Tswv hais rau lawv hais tias, "Yog nej muaj kev ntseeg luaj li lub noob zaub, nej yuav hais rau tsob ntoo zaubkab no hais tias, 'Koj cia li rho hlo mus cog rau hauv hiavtxwv,' ces tsob ntoo zaubkab ntawd yuav mloog nej hais.
42017007	"Nej cov yog leejtwg muaj ib tug tubtxib mus laij liag lossis mus yug yaj lawm, thaum nws rov qab nram liaj los, nej puas yuav hais rau tus tubtxib ntawd kom nws cia li los noj mov?
42017008	Nej yeej yuav tsis hais li ntawd! Nej yuav hais rau nws hais tias, 'Cia li tu cev khov kho mus ua mov rau kuv noj, thaum kuv noj kuv haus tas; koj mam li noj.'
42017009	Txawm yog tus tubtxib ua raws li nej hais los tsis tas nej yuav ua nws tsaug.
42017010	Nej cov los kuj ib yam nkaus; thaum nej ua raws li kuv kom nej ua tas lawm, nej cia li hais tias, 'Peb yog cov tubtxib uas tsis tseemceeb dabtsi li, peb tsuas ua raws li peb tes haujlwm xwb.' "
42017011	Thaum Yexus mus nram lub nroog Yeluxalees, nws hla lub xeev Kalilais mus.
42017012	Thaum nws tabtom yuav mus rau hauv ib lub zos, nws ntsib kaum tus mob ruas. Lawv sawv deb deb,
42017013	thiab hu nrov nrov hais tias, "Tswv Yexus! Thov koj hlub peb!"
42017014	Thaum Yexus pom dheev lawv, nws hais rau lawv hais tias, "Nej cia li mus cuag cov povthawj kom lawv saib nej." Thaum cov neeg mob ruas ntawd tabtom mus, lawv tej ruas twb zoo lawm.
42017015	Lawv cov ntawd muaj ib tug pom hais tias, nws tej ruas zoo tas lawm, nws txawm rov qab los thiab hais nrov nrov ua Vajtswv tsaug.
42017016	Nws txhos caug ntua ntawm Yexus kotaw ua Yexus tsaug. Tus ntawd yog neeg Xamalis.
42017017	Yexus hais tias, "Kaum leej twb zoo huv tibsi lawm; cuaj leeg dua twg tas lawm?
42017018	Vim li cas tsuas rnuaj tib leeg uas yog lwm haivneeg los ua Vajtswv tsaug xwb?"
42017019	Thiab Yexus hais rau tus ntawd hais tias, "Koj cia li sawv mus tsev; koj txojkev ntseeg twb ua rau koj tej ruas zoo lawm."
42017020	Cov Falixais muaj qee leej nug Yexus hais tias thaum twg Vajtswv lub Tebchaws mam li los? Yexus teb hais tias, "Thaum uas Vajtswv lub Tebchaws los, yuav tsis muaj ib yam dabtsi qhia rau leejtwg paub.
42017021	Tsis muaj leejtwg yuav hais tias, 'Nej saib, nws nyob ntawm no,' lossis 'Nyob tod!'; Rau qhov Vajtswv lub Tebchaws twb los lawm."
42017022	Yexus hais rau cov thwjtim hais tias, "Yeej yuav muaj ib lub sijhawm uas nej xav pom hnub uas Neeg Leej Tub rov los, tiamsis nej yuav tsis pom.
42017023	Yuav muaj neeg hais rau nej hais tias, 'Nej mus saib tod!' lossis 'Nej los saib ntawm no!' Tiamsis nej tsis txhob mus saib.
42017024	Hnub uas Neeg Leej Tub los, yuav muaj xob laim saum nruab ntug, ib sab ntuj mus rau ib sab ntuj.
42017025	Tiamsis ua ntej ntawd, nws twb xub raug kev tsimtxom ntau yam thiab cov neeg tiam no tsis lees yuav nws.
42017026	Tiam uas Nau-es ua neej nyob zoo li cas, lub sijhawm uas Neeg Leej Tub los yuav zoo ib yam nkaus li ntawd.
42017027	Tej neeg sawvdaws niaj hnub noj haus, ua tshoob ua kos mus txog hnub uas Nau-es nce mus rau hauv nkoj, thiab dej los nyab tej neeg ntawd tuag tas huv tibsi,
42017028	Lub sijhawm uas Neeg Leej Tub los yuav zoo ib yam li tiam uas Lauj nyob. Tej neeg sawvdaws niaj hnub ua noj ua haus, ua lag ua luam, ua liaj ua teb thiab ua vaj ua tsev.
42017029	Hnub uas Lauj tawm hauv lub nroog Xaudoos mus, txawm muaj nplaim taws thiab leejfaj poob saum ntuj los kub tej neeg tuag tas huv tibsi.
42017030	Hnub uas Neeg Leej Tub los, yuav zoo ib yam nkaus li ntawd.
42017031	"Hnub ntawd tus uas nyob nraum zoov, tsis txhob mus nqa nws tej qhov txhia chaw hauv tsev; ib yam li ntawd, tus uas mus rau tom teb lawm, tsis txhob rov qab los rau hauv tsev.
42017032	Nej yuav tsum nco ntsoov txog Lauj tus pojniam!
42017033	Tus uas khuvxim nws txojsia, tus ntawd yuav tsis tau txojsia; tus uas tsis khuvxim nws txojsia, tus ntawd yuav tau txojsia.
42017034	Kuv qhia rau nej hais tias hmo ntawd, ob tug neeg uas pw ibtxag: yuav coj ib tug mus, tseg ib tug cia.
42017035	Ob tug pojniam uas zom zeb ua ke: yuav coj ib tug rnus, tseg ib tug cia. [
42017036	Ob tug txivneej uas nyob tom teb, yuav coj ib tug mus, tseg ib tug cia.] "
42017037	Cov thwjtim nug Yexus hais tias, "Tus Tswv, yuav muaj li ntawd nyob rau qhov twg? " Yexus teb hais tias, "Cev tuag nyob qhovtwg, dav npoj yuav sau nthwv mus rau qhov ntawd."
42018001	Yexus hais ib zaj lus pivtxwv rau nws cov thwjtim hais tias, kom lawv niaj hnub thov Vajtswv tsis txhob qaug zog.
42018002	Yexus hais tias, "Nyob hauv ib lub nroog, muaj ib tug txiav txim uas tsis ntshai Vajtswv thiab tsis hwm leejtwg li.
42018003	Nyob hauv lub nroog ntawd muaj ib tug pojntsuam uas niaj hnub tuaj thov tus txiav txim ntawd hais tias, 'Thov koj pab hais rooj plaub uas luag kom kuv!'
42018004	Thaum chiv thawj tus txiav txim tsis kam hais, tiamsis tom qab ntawd, nws xav hais tias, 'Txawm yog kuv tsis ntshai Vajtswv thiab tsis hwm leejtwg li los,
42018005	tus pojntsuam no pheej tuaj txob kuv, kuv yuav tau pab nws hais kom tas, nws thiaj yuav tsis niaj hnub tuaj txob kuv kom kuv ntxhov siab!' "
42018006	Tus Tswv hais rau lawv ntxiv hais tias, "Nej twb hnov tus txiav txim uas siab tsis ncaj ntawd tej lus lawm.
42018007	Vajtswv haivneeg uas niaj hnub niaj hmo thov Vajtswv pab, Vajtswv yuav tsis pab hais lawv zaj los? Vajtswv yuav tos ntev mam li pab lawv los?
42018008	Kuv qhia rau nej hais tias, Vajtswv yeej yuav pab hais lawv zaj sai sai. Thaum Neeg Leej Tub los, cov neeg uas nyob hauv ntiajteb no puas yuav muaj tus uas ntseeg nws lawm? "
42018009	Thiab Yexus hais ib zaj lus pivtxwv rau cov neeg uas khav hais tias, lawv yog neeg ncaj thiab lawv saib tsis taus lwm tus li no,
42018010	"Muaj ib zaug ob tug txivneej mus thov Vajtswv hauv lub Tuamtsev: ib tug yog tus Falixais thiab ib tug yog tus sau se.
42018011	"Tus Falixais sawv ntsug thiab nws thov hais tias, 'Vajtswv, kuv ua koj tsaug, kuv zoo tsis thooj li lwm tus, kuv tsis ua neeg siab hlob, kuv yog neeg ncaj ncees, kuv tsis zes luag tej pojniam thiab kuv tsis zoo li tus sau se ntawd.
42018012	Xya hnub twg kuv ua kevcai yoo mov ob zaug, thiab tej nyiaj uas kuv khwv tau los, kuv muab ib feem kaum rau koj.'
42018013	"Tiamsis tus sau se sawv nrug deb mentsis, nws tsis tsa qhovmuag saib saum ntuj, nws ntaus nws lub hauv siab thiab hais tias, 'Vajtswv, kuv yog neeg txhaum, thov koj hlub kuv!'
42018014	Yexus hais tias, kuv qhia rau nej hais tias, thaum nkawd rov mus tsev lawm, tus sau se yog tus uas ua haum Vajtswv siab, tsis yog tus Falixais. Rau qhov tus uas khav hais tias, nws muaj hwjchim, tus ntawd yuav poob hwjchim, tiamsis tus uas txo hwjchim, tus ntawd yuav tau hwjchim."
42018015	Muaj neeg coj lawv cov menyuam tuaj cuag Yexus thiab thov nws cev tes plhws lawv tej menyuam. Thaum cov thwjtim pom li ntawd, lawv txwv tsis pub cov neeg ua li ntawd,
42018016	tiamsis Yexus hu cov menyuam yaus los cuag nws thiab hais tias, "Cia li tso cov menyuam yaus los cuag kuv, tsis txhob txwv lawv, rau qhov Vajtswv lub Tebchaws yog cov neeg uas muaj lub siab zoo li cov menyuam yaus no tug.
42018017	Kuv qhia rau nej hais tias, yog leejtwg tsis txais yuav Vajtswv lub Tebchaws ib yam li cov menyuam yaus no, ces tus ntawd yuav tsis tau mus rau hauv Vajtswv lub Tebchaws li."
42018018	Cov Yudas ib tug thawjcoj tuaj nug Yexus hais tias, "Tus xibhwb uas muaj lub siab zoo, kuv yuav ua li cas kuv thiaj tau txojsia ntev dhawv mus ibtxhis? "
42018019	Yexus nug nws hais tias, "Vim li cas koj hu kuv hais tias, tus uas muaj lub siab zoo? Yeej tsis muaj leejtwg siab zoo li, tsuas yog Vajtswv tib leeg xwb.
42018020	Koj yeej paub Vajtswv txoj Kevcai uas hais tias, 'Tsis txhob deev luag pojniam luag txiv; tsis txhob tua neeg; tsis txhob ua tubsab; tsis txhob ua timkhawv tsis tseeb thiab hwm koj niam koj txiv.' "
42018021	Tus txivneej ntawd teb hais tias, "Tej kevcai uas koj hais ko kuv twb coj txhua nqe thaum kuv tseem yau los lawm."
42018022	Thaum Yexus hnov nws hais li ntawd, Yexus hais rau nws tias, "Tseem tshuav ib yam uas koj tsis tau ua. Koj cia li mus muab koj tej qhov txhia chaw muag huv tibsi, thiab muab cov nyiaj ntawd faib rau cov neeg pluag, koj thiaj yuav yog tus uas npluanuj nyob saum ntuj ceebtsheej; tom qab ntawd, koj cia li tuaj nrog kuv mus."
42018023	Thaum tus txivneej ntawd hnov Yexus hais li ntawd, nws nyuaj siab kawg li, rau qhov nws npluanuj heev.
42018024	Thaum Yexus pom tus ntawd nyuaj siab heev, Yexus hais tias, "Cov neeg npluanuj yuav mus Vajtswv lub tebchaws mas nyuaj kawg li!
42018025	Ib tug ntxhuav nkag lub qhov koob tseem yoojyim dua ib tug neeg npluanuj yuav mus rau Vajtswv lub Tebchaws."
42018026	Cov neeg uas hnov Yexus hais li ntawd, lawv nug Yexus hais tias, "Yog li ntawd, leejtwg thiaj yuav dim tau? "
42018027	Yexus teb hais tias, "Tej uas neeg ua tsis tau, Vajtswv ua tau."
42018028	Ces Petus hais rau Yexus hais tias, "Peb twb tso vajtse tseg thiab tuaj nrog koj mus lawm."
42018029	Yexus hais rau lawv tias, "Kuv qhia tseeb rau nej hais tias, yog leejtwg tso vajtse, tso pojniam menyuam, tso kwvtij thiab tso niam tso txiv tseg, vim nws xav tau Vajtswv lub Tebchaws,
42018030	tiam no nws yuav tau ntau dua tej uas nws muab tso tseg lawm, thiab lwm tiam, nws yuav tau txojsia ntev dhawv mus ibtxhis."
42018031	Yexus coj nws kaum ob tug thwjtim mus rau ib qho thiab nws hais rau lawv hais tias, "Nej ua tib zoo mloog! Peb yuav mus rau nram lub nroog Yeluxalees, kom txhua yam tiav raws li tej uas cov cev Vajtswv lus tau sau hais txog Neeg Leej Tub lawm.
42018032	Yuav muaj neeg ntes nws coj mus rau lwm haivneeg, lawv yuav saib tsis taus nws, thuam nws thiab nti qaubncaug rau nws.
42018033	Lawv yuav muab nws nplawm thiab muab nws tua povtseg, tiamsis tom qab ntawd peb hnub, nws yuav sawv hauv qhov tuag rov qab los."
42018034	Tiamsis cov thwjtim tsis totaub tej uas Yexus hais; Yexus tsis qhia lub ntsiab lus rau lawv, lawv thiaj tsis paub xyov Yexus hais txog dabtsi.
42018035	Thaum Yexus mus yuav txog lub nroog Yelikaus, muaj ib tug txivneej digmuag zaum ntawm ntug kev thov khawv.
42018036	Thaum tus digmuag hnov muaj neeg coob coob tham zom zaws taug kev tuaj, nws nug hais tias, "Nej ua dabtsi? "
42018037	Lawv qhia rau nws hais tias, "Yexus tus uas yog neeg Naxales tabtom taug kev tuaj."
42018038	Tus digmuag ntawd hu nrov nrov hais tias, "Yexus uas yog Daviv tus Tub! Thov koj hlub kuv!"
42018039	Cov neeg uas nyob ntawm nws hauv ntej txwv kom nws nyob twjywm tsis txhob qw. Tiamsis nws hajyam qw nrov nrov hais tias, "Daviv tus Tub, thov koj hlub kuv!"
42018040	Yog li ntawd, Yexus txawm nres thiab kom lawv coj tus digmuag los cuag nws. Thaum tus digmuag los ze lawm Yexus nug nws hais tias,
42018041	"Koj xav kom kuv ua dabtsi rau koj? " Tus digmuag teb hais tias, "Tus Tswv, thov pab kom kuv rov pom kev."
42018042	Yexus hais rau nws hais tias, "Koj cia li pom kev! Koj txojkev ntseeg twb ua rau koj pom kev lawm."
42018043	Tamsim ntawd nws txawm pom kev, nws nrog Yexus mus thiab ua Vajtswv tsaug. Thaum cov neeg coob coob pom li ntawd, lawv qhuas Vajtswv kawg li.
42019001	Yexus tuaj txog hauv lub nroog Yelikaus, thiab yuav dhau mus.
42019002	Nyob hauv muaj ib tug txivneej hu ua Xakhais, nws yog cov sau se tus thawj thiab nws muaj nyiaj heev.
42019003	Xakhais xav pom Yexus saib yog tus twg, tiamsis muaj neeg coob coob ntis nws, nws ntsia tsis pom Yexus, rau qhov nws yog neeg qigtaub.
42019004	Xakhais thiaj khiav huas sawvdaws ntej mus nce ib tsob ntoo xikamaus, kom nws pom Yexus, rau qhov Yexus yuav taug txojkev ntawd tuaj.
42019005	Thaum Yexus tuaj txog ntawd, Yexus tsa qhovmuag ntsia thiab hais rau Xakhais hais tias, "Xakhais, koj cia li nqis los, rau qhov hnub no kuv yuav mus so hauv koj tsev."
42019006	Xakhais txawm nqis nrawm nroos los tos txais Yexus, thiab zoo siab kawg li.
42019007	Cov neeg uas pom li ntawd, lawv thuam hais tias, "Ua li cas Yexus yuav mus so hauv tus neeg txhaum tsev! "
42019008	Xakhais sawv ntsug thiab hais rau Yexus hais tias, "Tus Tswv, koj mloog kuv hais! Kuv yuav muab tej uas kuv muaj ib nrab faib rau cov neeg pluag. Thiab yog kuv tau muab leejtwg ib yam dabtsi los yuav lawm, kuv yuav them plaub npaug rov qab rau tus ntawd."
42019009	Yexus hais tias, "Hnub no txojkev cawm dim twb los rau hauv tus txivneej no lub tsev lawm. Tus txivneej no yog Anplahas ib tug xeebntxwv thiab.
42019010	Neeg Leej Tub yeej los nrhiav cov neeg uas yuam kev lawm, thiab cawm kom lawv dim."
42019011	Thaum cov neeg tseem tabtom mloog Yexus hais ntawd, Yexus txawm hais ib zaj lus pivtxwv rau lawv mloog. Thaum nws mus yuav txog hauv lub nroog Yeluxalees, thiab tej neeg xav hais tias, Vajtswv lub Tebchaws twb los yuav txog.
42019012	Yexus hais tias, "Muaj ib tug nom tabtom yuav sawv kev mus rau lwm lub tebchaws deb deb, kom luag muab nws tsa ua vajntxwv, nws mam li rov qab los.
42019013	Thaum nws yuav mus, nws hu nws kaum tus tubtxib los thiab nws muab nyiaj rau lawv ib leeg ib choj; thiab hais rau lawv hais tias, 'Nej cia li coj cov nyiaj no mus ua lag ua luam mus txog hnub kuv rov los.'
42019014	Tiamsis cov pejxeem uas nyob hauv tus nom ntawd lub tebchaws ntxub nws, lawv txawm txib neeg lawv qab mus hais tias, 'Peb tsis yuav tus nom no ua peb tus vajntxwv.'
42019015	"Thaum luag tsa tus nom ntawd ua vajntxwv lawm, nws rov qab los thiab hu kom cov tubtxib uas nws muab nyiaj rau, tuaj cuag nws saib lawv mus ua luam ib leeg tsam pestsawg.
42019016	Thawj tug tubtxib los hais tias, 'Tus tswv, choj nyiaj uas koj muab rau kuv, kuv coj mus ua luam tsam kaum choj.'
42019017	Tus tswv hais tias, 'Zoo heev, koj yog tus tubtxib uas mloog lus! Vim koj ua ncaj rau tej yam me me no, kuv yuav tsa koj ua tus uas saib kaum lub nroog.'
42019018	Tus tubtxib ob los hais tias, 'Tus tswv, choj nyiaj uas koj muab rau kuv, kuv coj mus ua luam tsam tsib choj.'
42019019	Tus tswv hais rau tus tubtxib ntawd hais tias, 'Koj yuav tau ua tus saib tsib lub nroog.'
42019020	"Muaj dua ib tug tubtxib los hais tias, 'Tus tswv, choj nyiaj uas koj muab rau kuv nyob ntawm no; kuv muab phuam qhwv khaws cia zoo zoo.
42019021	Kuv ntshai koj, rau qhov koj yog ib tug neeg nruj tsiv heev. Koj ibtxwm hlais tej uas tsis yog koj cog, thiab sau tej uas tsis yog koj tseb.'
42019022	Tus tswv hais rau tus tubtxib ntawd hais tias, 'Tus tubtxib uas siab phem! Kuv yuav rau txim rau koj raws li tej lus uas koj hais! Koj twb paub hais tias, kuv yog ib tug neeg uas nruj tsiv heev, kuv ibtxwm hlais tej uas tsis yog kuv cog, thiab sau tej uas tsis yog kuv tseb.
42019023	Ua li cas koj tsis muab kuv choj nyiaj coj mus tso rau hauv txhab nyiaj? Thaum kuv rov qab los kuv thiaj tau kuv choj nyiaj thiab tau tej paj ntxiv? '
42019024	"Nws hais rau cov neeg uas sawv ntawd hais tias, 'Nej cia li muab nws choj nyiaj coj mus ntxiv rau tus tubtxib uas muaj kaum choj.'
42019025	Lawv hais rau tus tswv hais tias, 'Tus tswv, tus ntawd twb muaj kaum choj lawm!'
42019026	Tus tswv teb hais tias, 'Kuv qhia rau nej hais tias, txhua tus uas muaj lawm, yeej yuav muab ntxiv kom nws muaj ntau dua, tiamsis tus uas tsis muaj, txawm yog nws muaj mentsis xwb los yuav muab rho tawm ntawm nws mus.
42019027	Cia li coj kuv cov yeebncuab uas tsis yuav kuv ua lawv tus vajntxwv los ntawm no, thiab muab lawv tua tabmeeg kuv!' "
42019028	Thaum Yexus hais li no tas, nws txawm ua lawv ntej mus rau nram lub nroog Yeluxalees.
42019029	Thaum Yexus mus yuav txog lub zos Npefakhes thiab lub zos Npethanis uas nyob ntawm lub Roob Txiv Ntoo Roj, nws txawm txib ob tug thwjtim ua nws ntej mus,
42019030	thiab qhia rau nkawd hais tias, "Neb cia li ncaj nraim mus rau hauv lub zos uas nyob tom neb hauv ntej; thaum neb mus txog, neb yuav pom ib tug menyuam neesluav uas tsis tau muaj neeg caij dua li, khi cia qhov ntawd. Neb cia li daws cab los rau kuv ntawm no.
42019031	Yog muaj leejtwg nug hais tias, 'Neb yuav daws cab mus ua dabtsi?' Neb teb tus ntawd hais tias, 'Tus Tswv xav siv.' "
42019032	Nkawd mus pom txhua yam raws li Yexus qhia rau nkawd.
42019033	Thaum nkawd tabtom daws tus menyuam neesluav, tus tswv txawm nug nkawd hais tias, "Neb yuav daws cab mus ua dabtsi? "
42019034	Nkawd teb hais tias, "Tus Tswv xav siv." Nkawd cab tus menyuam neesluav los rau Yexus.
42019035	Nkawd hle nkawd ob lub tsho ntev los pua tus menyuam neesluav nraubqaum rau Yexus caij.
42019036	Thaum Yexus caij tus menyuam neesluav taug kev mus, tej neeg sawvdaws hle lawv tej tsho los pua hauv kev.
42019037	Thaum Yexus mus yuav txog lub nroog Yeluxalees, ntawm txojkev uas nqis pem lub Roob Txiv Ntoo Roj los, cov neeg coob coob uas yog Yexus cov thwjtim txawm ua Vajtswv tsaug, vim tej txujci tseemceeb uas lawv tau pom, thiab lawv qhuas Vajtswv nrov nrov hais tias,
42019038	"Thov Vajtswv foom koob hmoov rau tus vajntxwv uas Vajtswv txib los! Thov kom saum ntuj muaj kev kaj siab lug, thiab kom sawvdaws hwm Vajtswv tus uas muaj tshwjchim ci ntsa iab! "
42019039	Cov Falixais qee leej uas nrog cov neeg coob coob ntawd, hais rau Yexus hais tias, "Xibhwb, koj hais kom koj cov thwjtim ua twjywm!"
42019040	Yexus teb lawv hais tias, "Kuv qhia rau nej hais tias, yog lawv cov no ua twjywm lawm los tej pobzeb yeej yuav qw."
42019041	Thaum Yexus tuaj ze lub nroog Yeluxalees, nws pom lub nroog, nws quaj,
42019042	nws hais tias, "Kheev lam koj paub tej uas yuav pab kom koj nyob kaj siab lug! Tiamsis nimno koj tsis paub tej ntawd.
42019043	Rau qhov muaj ib hnub koj cov yeebncuab yuav tuaj puab ntsa yeej vij koj, thiab yuav tuaj txhua ceg kaum tuaj kuav koj.
42019044	Lawv yuav ua rau koj thiab koj cov neeg uas nyob hauv koj, kom puastsuaj tas huv tibsi. Lawv yuav tsis cia ob lub pobzeb nyob sib txuas ua ke, rau qhov koj tsis nco txog lub sijhawm uas Vajtswv los pab koj lawm."
42019045	Yexus mus rau ntawm lub Tuamtsev, thiab ntiab tej neeg uas tuaj ua luam kom tawm mus,
42019046	thiab Yexus hais rau lawv hais tias, "Vajtswv Txojlus sau tseg hais tias, 'Kuv lub Tuamtsev yog qhov chaw thov Vajtswv.' Tiamsis nej muab ua chaw rau tubsab nkaum."
42019047	Yexus niaj hnub qhia hauv lub Tuamtsev, cov thawj ntawm cov povthawj, cov xibhwb uas qhia Vajtswv txoj Kevcai, thiab cov thawjcoj ntawm cov pejxeem xav muab Yexus tua povtseg,
42019048	tiamsis lawv ua tsis tau li cas rau Yexus, rau qhov sawvdaws nyiam mloog tej uas Yexus qhia heev.
42020001	Muaj ib hnub thaum Yexus qhuab qhia cov neeg hauv lub Tuamtsev thiab qhia Txojmoo Zoo, cov thawj ntawm cov povthawj, cov xibhwb uas qhia Vajtswv txoj Kevcai thiab cov txwjlaug tuaj
42020002	nug Yexus hais tias, "Koj qhia rau peb saib, ua li cas koj muaj cai ua tej no? Leejtwg tso cai rau koj? "
42020003	Yexus teb lawv hais tias, "Kuv yuav nug nej ib los. Nej qhia rau kuv saib,
42020004	leejtwg tso cai rau Yauhas muab neeg ua kevcai raus dej, Vajtswv lossis neeg? "
42020005	Lawv txawm sib tham hais tias, "Peb yuav hais li cas? Yog peb hais tias 'Vajtswv kom Yauhas ua,' nws yuav hais rau peb hais tias, 'Ua li cas nej ho tsis ntseeg Yauhas tej lus? '
42020006	Tiamsis yog peb hais tias, 'Neeg kom Yauhas ua,' cov neeg coob coob uas nyob ntawm no yuav muab pobzeb ntaus peb, rau qhov sawvdaws yeej paub hais tias, Yauhas yog ib tug cev Vajtswv lus."
42020007	Lawv teb hais tias, "Peb tsis paub, xyov leejtwg tso cai rau nws."
42020008	Yexus hais rau lawv hais tias, "Yog li ntawd, kuv yuav tsis qhia rau nej hais tias, leejtwg tso cai rau kuv ua tej no."
42020009	Yexus hais ib zaj lus pivtxwv rau sawvdaws mloog hais tias, "Muaj ib tug txivneej cog tau ib vaj txiv hmab. Nws muab tso rau ib cov neeg tu sib faib cov txiv. Ces nws txawm mus rau lwm lub tebchaws tau ntev loo lawm.
42020010	Thaum txog lub caij de txiv hmab, nws txib ib tug tubtxib mus cuag cov neeg uas tu lub vaj thiab sau tej txiv hmab uas yog nws tug los rau nws. Tiamsis cov neeg uas tu lub vaj muab tus tubtxib ntawd ntaus, thiab ntiab tus tubtxib ntawd rov qab los tsev tes dawb tes npliag.
42020011	Tus tswv vaj ho txib dua ib tug tubtxib mus, tiamsis cov neeg uas tu lub vaj muab tus tubtxib ntawd ntaus, ua limhiam rau nws, thiab kom nws rov qab tes dawb tes npliag.
42020012	Tus tswv vaj rov txib dua tus tubtxib peb mus, cov neeg uas tu lub vaj muab tus tubtxib ntawd ntaus nqaij ntuag ntshav nrog, thiab muab nws pov rau sab ntug vaj nraud.
42020013	Ces tus tswv vaj hais tias, 'Kuv yuav ua li cas? Yog kuv txib kuv tus tub uas kuv hlub mus, nyaj lawv yuav hwm kuv tus tub!'
42020014	Tiamsis thaum cov neeg uas tu lub vaj pom tus tswv tus tub tuaj, lawv txawm sib ntxhi hais tias, 'Tus no yog tus tswv vaj tus tub, peb cia li muab nws tua povtseg, peb thiaj tau nws lub vaj!'
42020015	Cov neeg uas tu lub vaj muab tus tub ntawd thawb rau sab ntug vaj nraud, thiab muab nws tua povtseg." Yexus nug hais tias, "Tus tswv vaj yuav ua li cas rau cov neeg uas tu lub vaj ntawd?
42020016	Tus tswv vaj yeej yuav muab cov neeg uas tu lub vaj tua povtseg, thiab muab lub vaj ntawd rau lwm cov tu." Thaum sawvdaws hnov Yexus hais li ntawd, lawv hais tias, "Nyaj yuav tsis muaj li ntawd."
42020017	Yexus saib lawv thiab nug hais tias, "Vajtswv txojlus hais li cas? 'Lub pobzeb uas cov kws ua tsev muab povtseg, lub ntawd twb los ua lub thawj lawm.'
42020018	Yog leejtwg ntog mus tsoo lub pobzeb ntawd, tus ntawd lub cev yuav tawg tas; yog lub pobzeb ntawd poob los tsoo leejtwg, tus ntawd lub cev yuav ntsoog tas huv tibsi."
42020019	Cov xibhwb uas qhia Vajtswv txoj Kevcai thiab cov thawj ntawm cov povthawj xav ntes Yexus, rau qhov lawv paub hais tias, zaj lus pivtxwv uas Yexus hais ntawd, yog nws cem lawv; tiamsis lawv ntshai cov pejxeem.
42020020	Lawv tos saib puas muaj sijhawm zoo ntes Yexus. Lawv ntiav qee leej kom ua txuj ua li neeg ncaj ncees mus nug Yexus, saib nws puas yuav hais txhaum, lawv thiaj zoo ntes nws coj mus rau tus tswvxeev uas muaj hwjchim.
42020021	Cov neeg uas lawv ntiav, mus nug Yexus hais tias, "Xibhwb, peb paub hais tias tej lus uas koj hais, thiab tej uas koj qhia puavleej yog huv tibsi. Peb paub hais tias koj tsis xaiv leejtwg ntsejmuag li, tiamsis koj qhia Vajtswv Txojlus tseeb rau sawvdaws.
42020022	Koj sim qhia rau peb saib, yog peb them se rau Xixas puas txhaum peb txoj kevcai los tsis txhaum? "
42020023	Tiamsis Yexus twb xub paub lawv lub siab lawm, nws hais rau lawv hais tias,
42020024	"Nej cia li muab ib lub nyiaj rau kuv saib, lub ntsejmuag thiab lub npe uas sau rau ntawm lub nyiaj no yog leejtwg lub? " Lawv teb hais tias, "Yog Xixas lub."
42020025	Yexus hais rau lawv hais tias, "Yam uas yog Xixas li, nej cia li muab rau Xixas, thiab yam uas yog Vajtswv li, nej cia li muab rau Vajtswv."
42020026	Lawv nrhiav tsis tau ib qho kom Yexus hais txhaum tabmeeg sawvdaws; lawv xav tsis thoob rau tej lus uas Yexus hais ntawd, lawv txawm nyob twjywm lawm.
42020027	Cov Xadukais qee leej tsis ntseeg hais tias neeg yuav sawv hauv qhov tuag rov qab los, lawv tuaj cuag Yexus thiab nug hais tias,
42020028	"Xibhwb, Mauxes sau txoj Kevcai no qhia peb hais tias, 'Yog tus txiv tuag lawm, nws tus pojniam tseem tsis tau muaj menyuam, nws tus kwv yuav tsum yuav tus niamtij, tus tijlaug thiaj muaj xeebntxwv.'
42020029	Thaud muaj xya tus kwvtij, tus tijlaug yuav pojniam tiamsis tsis tau muaj menyuam, tus tijlaug tuag lawm,
42020030	ces tus kwv ob yuav tus niamtij,
42020031	tus kwv peb yuav tus niamtij ntawd thiab, Xya leej kwvtij puavleej yuav tus pojniam ntawd, lawv puavleej tuag tas, tsis tau muaj ib tug menyuam li.
42020032	Thaum kawg tus pojniam ntawd txawm tuag lawm thiab.
42020033	Yog li ntawd, hnub uas cov neeg tuag sawv rov qab los tus pojniam ntawd yuav yog leejtwg tus pojniam? Rau qhov lawv xya leej puavleej tau yuav nws huv tibsi lawm."
42020034	Yexus teb hais tias, "Cov pojniam thiab txivneej tiam no thiaj li sib yuav xwb,
42020035	tiamsis cov pojniam thiab cov txivneej tsimnyog sawv los tau txojsia thiab mus nyob tiam tom ntej, cov ntawd tsis sib yuav li lawm.
42020036	Lawv yuav zoo ib yam li cov timtswv ceebtsheej thiab yuav tsis tuag li. Lawv yog Vajtswv cov menyuam, rau qhov lawv twb sawv hauv qhov tuag rov qab los lawm.
42020037	Thaum Mauxes hais txog cov nplaim taws uas cig ntawm tsob ntoo, nws hu tus Tswv hais tias, 'Anplahas tus Vajtswv, Ixaj tus Vajtswv thiab Yakhauj tus Vajtswv.'
42020038	Zaj uas nws hais ntawd twb qhia rau sawvdaws hais tias, cov neeg uas tuag lawm, yeej yuav sawv rov qab los tau txojsia. Vajtswv yog cov neeg ciaj tus Vajtswv, nws tsis yog cov neeg tuag tus Vajtswv, raws li Vajtswv saib, txhua tus puavleej muaj txojsia nyob."
42020039	Cov xibhwb uas qhia Vajtswv txoj Kevcai qee leej hais tias, "Xibhwb, koj teb yog lawm!"
42020040	Lawv hais li ntawd vim lawv tsis muaj cuabkav nug ntxiv lawm.
42020041	Yexus nug lawv hais tias, "Yuav ua li cas hais tau tias, tus Mexiyas yog Daviv tus Tub?
42020042	Rau qhov Daviv sau tseg rau hauv Phau Ntawv Nkauj hais tias, 'Tus Tswv hais rau kuv tus Tswv hais tias: koj cia li los zaum ntawm kuv sab xis,
42020043	mus txog thaum kuv muab koj cov yeebncuab los rau koj tsuj.'
42020044	Daviv twb hu nws hais tias 'Tus Tswv'; yuav ua li cas hais tau tias, tus Mexiyas yog Daviv tus Tub? "
42020045	Thaum cov neeg tabtom mloog Yexus qhia, Yexus hais rau nws cov thwjtim hais tias,
42020046	"Nej yuav tsum ceevfaj, tsis txhob ua li cov xibhwb uas qhia Vajtswv txoj Kevcai, lawv nyiam hnav tej tsho ntev mus rau ub rau no, thiab thaum lawv mus tom tej khw, lawv nyiam kom sawvdaws hwm lawv; thaum lawv mus hauv tej tsev sablaj lossis mus nrog luag noj luag haus, lawv mus xaiv zaum lub chaw zoo xwb;
42020047	Lawv txhav tej pojntsuam tug yuav, thiab lawv thov Vajtswv ntev ntev kom sawvdaws qhuas lawv! Lawv yeej yuav raug txim hnyav dua lwm tus huv tibsi!"
42021001	Yexus tsa qhovmuag saib, nws pom cov neeg npluanuj tso nyiaj rau hauv lub phijxab uas nyob hauv lub Tuamtsev,
42021002	thiab pom ib tug pojntsuam pluag pluag tabtom muab ob lub txiaj toog tso rau hauv.
42021003	Yexus hais tias, "Kuv qhia rau nej hais tias, tus pojntsuam no tso ntau dua lwm tus.
42021004	Rau qhov lwm tus muab tej nyiaj uas seem tuaj tso xwb; tiamsis tus pojntsuam uas pluag pluag no, nws muab hlo ob lub txiaj toog uas nws muaj tuaj tso huv tibsi."
42021005	Cov thwjtim qee leej sib tham hais txog lub Tuamtsev uas luag muab tej pobzeb uas zoo zoo nkauj los ua, thiab tej khoom uas luag coj tuaj fij rau Vajtswv. Yexus hais tias,
42021006	"Tej uas nej pom no, thaum txog sijhawm lawm, yuav tsis muaj ob lub pobzeb dhos ua ke, txhua lub yuav pluam, nyias nyob nyias tas huv tibsi."
42021007	Lawv nug Yexus hais tias, "Xibhwb, thaum twg mam li muaj tej no? Thiab yam dabtsi yuav qhia rau peb paub hais tias, twb txog lub sijhawm uas yuav muaj tej ntawd lawm? "
42021008	Yexus qhia hais tias, "Nej yuav tsum ceevfaj, tsis txhob pub leejtwg dag ntxias tau nej yuam kev. Yuav muaj ntau leej tuav kuv lub npe hais rau nej hais tias, 'Kuv yog nws!' thiab 'Lub sijhawm twb los ze lawm!' Tiamsis nej tsis txhob caum cov neeg ntawd mus.
42021009	Thaum nej hnov muaj kev tsov kev rog thiab muaj kev kub ntxhov los nej tsis txhob ntshai. Yeej yuav xub muaj tej ntawd ua ntej, tiamsis tsis tau qhia hais tias, twb txog lub sijhawm kawg lawm."
42021010	Yexus hais tias, "Ib haivneeg yuav tawmtsam ib haivneeg; ib lub tebchaws yuav sawv tua ib lub tebchaws,
42021011	yuav muaj av qeeg loj heev, yuav muaj kev tshaib kev nqhis, thiab yuav muaj mob thoob plaws txhua qhov huv tibsi; yuav muaj tej yam tshwm saum nruab ntug ua rau sawvdaws ntshai kawg li.
42021012	Tiamsis thaum tseem tsis tau muaj tej ntawd, yuav muaj neeg ntes nej thiab tsimtxom nej; lawv yuav coj nej mus rau hauv tej tsev sablaj thiab muab nej kaw rau hauv tej tsev lojcuj. Luag yuav coj nej mus cuag tej vajntxwv thiab tej nomtswv, vim nej yog cov uas ntseeg kuv.
42021013	Thaum ntawd yog lub sijhawm zoo rau nej qhia Txojmoo Zoo.
42021014	Nej tsis txhob txhawj hais tias, nej yuav npaj teb li cas thiaj zoo,
42021015	rau qhov kuv yuav pub tswvyim rau nej kom nej txawj hais, nej cov yeebncuab yuav teb tsis taus nej, thiab nrhiav tsis tau lus rau nej.
42021016	Nej niam nej txiv, nej tej kwvtij, nej tej neejtsa thiab nej tej phoojywg yuav muab nej coj mus rau tej nomtswv, thiab luag yuav muab nej qee leej tua povtseg.
42021017	Txhua tus yuav ntxub nej vim nej yog cov uas ntseeg kuv.
42021018	Tiamsis txawm yog nej ib txoj plaubhau los yuav tsis tu saum nej taubhau mus.
42021019	Nej yuav tsum ua siab ntev nyiaj tej kev txomnyem, nej thiaj yuav tau txojsia.
42021020	"Thaum nej pom tubrog tuaj vij lub nroog Yeluxalees, nej paub hais tias, tsis ntev lub nroog yuav puastsuaj.
42021021	Lub sijhawm ntawd cov neeg uas nyob hauv lub xeev Yudas, lawv yuav tsum khiav mus rau pem tej roob; cov neeg uas nyob hauv lub nroog yuav tsum tawm, thiab cov neeg uas nyob pem tej yajsab tsis txhob khiav mus rau hauv lub nroog.
42021022	Rau qhov lub sijhawm ntawd yuav yog 'Hnub Rau Txim,' kom yam txhua tiav raws li Vajtswv txojlus hais tseg lawm.
42021023	Lub sijhawm ntawd tej pojniam uas suab menyuam, thiab tej pojniam uas muaj menyuam mos yuav txomnyem kawg li! Lub tebchaws no yuav raug kev txomnyem kawg nkaus. Vajtswv yuav rau txim rau cov neeg no.
42021024	Ibtxhia yuav tuag rau hniav ntaj hniav riam thiab ibtxhia yuav raug ntes mus rau lwrn lub tebchaws; thiab lwm haivneeg yuav tuaj tsuj lub nroog Yeluxalees mus txog hnub uas tiav raws li lub sijhawm.
42021025	"Thaum ntawd lub hnub, lub hli thiab tej hnubqub yuav tsis zoo li qub lawm. Txhua haivneeg uas nyob hauv ntiajteb no yuav yoob tas, thiab ntshai lub suab dej hiavtxwv ntas.
42021026	Tej neeg yuav tsaug muag, vim lawv ntshai tej uas yuav muaj los raug thoob plaws lub ntiajteb no, rau qhov tej uas muaj hwjchim saum nruab ntug yuav ua zog koog.
42021027	Thaum ntawd sawvdaws yuav pom Neeg Leej Tub tshwm saum nruab ntug, nws lub hwjchim thiab lub tshwjchim yuav ci ntsa iab.
42021028	Thaum tabtom pib muaj tej no, nej yuav tsum sawv ntsug thiab tsa taubhau, rau qhov txojkev cawm dim twb los ze lawm."
42021029	Yexus hais ib zaj lus pivtxwv rau lawv mloog hais tias: "Nej sim saib tsob ntoo txiv ncuavpias thiab txhua yam ntoo.
42021030	Thaum nej pom tej ntoo ntawd pib hlav nplooj, nej paub hais tias twb yuav txog lub caij ntuj nag.
42021031	Ib yam nkaus li ntawd, thaum nej pom tej ntawd, nej yuav paub hais tias, Vajtswv lub Tebchaws twb los ze lawm.
42021032	"Kuv qhia tseeb rau nej hais tias, thaum cov neeg tiam no tseem tuag tsis tau tas, twb xub muaj tej ntawd lawm.
42021033	Lub ntuj thiab lub ntiajteb no yuav ploj mus, tiamsis kuv tej lus yuav tsis muaj ib los poob li.
42021034	"Nej yuav tsum ceevfaj, tsis txhob cia nej lub siab qaug rau kev noj kev haus, thiab tsis txhob txhawj rau nej lub neej lossis yuav cia hnub ntawd los txog thaum nej tsis ceevfaj.
42021035	Rau qhov hnub ntawd yuav los khwb nkaus tej neeg sawvdaws thoob plaws lub ntiajteb no ib yam li rooj yej.
42021036	Nej yuav tsum ceevfaj thiab zov tos, niaj hnub thov Vajtswv pab kom nej nyiaj taus txhua yam uas yuav muaj los no, thiab nej thiaj yuav mus sawv taus ntawm Neeg Leej Tub lub xubntiag."
42021037	Yexus niaj hnub qhia hauv lub Tuamtsev, thiab thaum tsaus ntuj nws mus pw pem Roob Txiv Ntoo Roj.
42021038	Txhua tagkis sawv ntxov, sawvdaws tuaj mloog Yexus qhuab qhia hauv lub Tuamtsev.
42022001	Thaum yuav txog lub sijhawm ua Kevcai noj Ncuav tsis xyaw Keeb uas hu ua Kevcai Hla Dhau.
42022002	Cov thawj ntawm cov povthawj thiab cov xibhwb uas qhia Vajtswv txoj Kevcai txawm nrhiav kev yuav ntes Yexus twjywm coj mus tua povtseg, rau qhov lawv tsis xav ntes Yexus tabmeeg cov pejxeem, nyob tsam sawvdaws ntxhov.
42022003	Dab Ntxwgnyoog tshoov Yudas Ixakali-us uas yog ib tug ntawm kaum ob tug thwjtim siab.
42022004	Yudas hais rau cov thawj ntawm cov povthawj thiab cov thawj tubrog uas zov lub Tuamtsev hais tias, nws yuav coj lawv mus ntes Yexus li cas.
42022005	Lawv zoo siab thiab txaus siab yuav muab nyiaj rau Yudas.
42022006	Yudas pom zoo li lawv hais, nws txawm nrhiav sijhawm coj lawv mus ntes Yexus thaum tsis muaj neeg pom.
42022007	Thaum txog hnub uas ua Kevcai noj Ncuav tsis xyaw Keeb uas yog hnub uas lawv tua menyuam yaj noj ua Kevcai Hla Dhau.
42022008	Yexus txib Petus thiab Yauhas, thiab qhia rau nkawd hais tias, "Neb cia li mus npaj pluas mov ua Kevcai Hla Dhau rau peb noj."
42022009	Nkawd nug Yexus hais tias, "Koj xav kom wb mus npaj rau qhov twg? "
42022010	Yexus teb hais tias, "Thaum neb mus txog hauv lub nroog, yuav muaj ib tug txivneej kwv ib lub hub dej los ntsib neb. Neb cia li raws nws qab mus hauv tsev
42022011	thiab hais rau tus tswv tsev hais tias, 'Tus Tswv hais tias, koj yuav muab chav twg rau kuv thiab kuv cov thwjtim noj pluas mov ua Kevcai Hla Dhau?'
42022012	Tus tswv tsev yuav coj neb mus qhia ib chav dav dav uas nyob txheej saud thiab twb muaj rooj muaj tog txhij lawm rau neb, neb cia li npaj txhua yam rau qhov ntawd."
42022013	Nkawd txawm mus thiab pom muaj txhua yam raws li Yexus hais, thiab nkawd npaj pluas mov ua Kevcai Hla Dhau rau qhov ntawd.
42022014	Thaum lub sijhawm noj mov lawm, Yexus thiab Yexus cov timthawj los zaum ntawm rooj mov.
42022015	Yexus hais rau lawv hais tias, "Kuv xav nrog nej noj pluas mov ua Kevcai Hla Dhau no, ua ntej uas kuv raug tsimtxom!
42022016	Kuv qhia rau nej hais tias, txij no mus kuv yuav tsis noj li no mus txog hnub uas pluas mov ua Kevcai Hla Dhau tiav nyob hauv Vajtswv lub Tebchaws."
42022017	Yexus muab khob cawv txiv hmab los ua Vajtswv tsaug, thiab hais tias, "Nej cia li txais lub khob no mus haus.
42022018	Kuv qhia rau nej hais tias, txij no mus kuv yuav tsis haus cov cawv txiv hmab no mus txog hnub uas Vajtswv lub Tebchaws los."
42022019	Yexus muab ib lub ncuav los ua Vajtswv tsaug, nws muab ntais faib rau lawv, thiab hais tias, "Ntawm no yog kuv lub cev uas kuv muab pub rau nej. Nej ua li no, nej thiaj yuav nco ntsoov kuv."
42022020	Thaum lawv noj mov tas, Yexus muab ib khob cawv txiv hmab los ua ib yam nkaus li ntawd, nws hais tias, "Lub khob no yog Vajtswv Txojlus cog tseg tshiab uas muaj kuv cov ntshav ntws los ua lub homthawj nias rau lawm.
42022021	"Tiamsis nej saib, tus uas ntxeev siab rau kuv, nws nrog kuv nyob ntawm rooj no ntag!
42022022	Neeg Leej Tub yeej yuav tuag raws li Vajtswv npaj tseg lawm, tiamsis tus uas ntxeev siab rau Neeg Leej Tub, nws yuav raug kev puastsuaj!"
42022023	Ces cov timthawj txawm sib nug zom zaws, saib leejtwg yog tus yuav ua li ntawd.
42022024	Cov thwjtim sib cav zom zaws, saib leejtwg yuav tau ua tus loj dua ntais.
42022025	Yexus hais rau lawv hais tias, "Lwm haivneeg cov vajtswv uas muaj hwjchim kav lawv tej pejxeem, thiab tej nomtswv uas muaj hwjchim hu lawv hais tias, 'Cov uas saib cov Pejxeem.'
42022026	Tiamsis nej tsis txhob ua li ntawd; nej cov yog leejtwg xav ua tus hlob, tus ntawd yuav tsum ua ib yam li yog tus yau, thiab tus twg yog tus thawjcoj, tus ntawd yuav tsum ua ib yam li tus tubtxib.
42022027	Tus twg yog tus loj dua? Tus uas zaum noj mov lossis tus tubtxib? Twb yog tus uas zaum noj mov ntag. Tiamsis kuv nrog nej nyob, kuv ua ib yam li tus tubtxib.
42022028	"Txhua lub sijhawm uas kuv raug kev txomnyem, nej tsis tau tso kuv tseg;
42022029	kuv Txiv tsa kuv ua tus muaj hwjchim kav lub ntiajteb li cas, kuv yuav tsa nej kom muaj hwjchim ib yam li ntawd.
42022030	Nej yuav tau nrog kuv noj thiab haus nyob ntawm kuv lub rooj hauv kuv lub Tebchaws, thiab nej yuav tau zaum saum lub zwmtxwv txiav txim rau kaum ob xeem Yixalayees."
42022031	Yexus hais tias, "Ximoos, Ximoos! Koj mloog kuv hais! Vajtswv twb cia dab Ntxwgnyoog los sim nej txhua tus siab lawm, muab tus zoo cais tawm ntawm tus phem, ib yam li tus neeg yaj nplej muab vab ntxuaj cov npluag tawm ntawm cov nplej.
42022032	Tiamsis Ximoos, kuv twb thov Vajtswv pab koj lawm, kom koj muab siab rau ntseeg. thiab thaum koj los cuag kuv, koj yuav tsum txhawb koj cov kwvtij zog."
42022033	Petus teb hais tias, "Tus Tswv, kuv txaus siab nrog koj raug kaw rau hauv tsev lojcuj thiab tuag nrog koj! "
42022034	Yexus hais tias, "Petus, kuv qhia rau koj hais tias, hmo no thaum qaib tsis tau qua, koj yuav hais peb zaug hais tias, koj tsis paub kuv."
42022035	Ces Yexus nug lawv hais tias, "Zaum tas los kuv txib nej mus, nej tsis nqa hnab nyiaj, hnab thoobpuab thiab khau, nej puas tu ncua ib yam dabtsi? " Lawv teb hais tias, "Peb tsis tu ncua dabtsi li."
42022036	Yexus hais tias, "Tiamsis nimno, tus uas muaj hnab nyiaj lossis hnab thoobpuab, tus ntawd yuav tsum nqa mus; tus uas tsis muaj ntaj, nws yuav tsum muab nws lub tsho loj muag thiab mus yuav ib rab ntaj.
42022037	Kuv qhia rau nej hais tias, Vajtswv txojlus hais tias, 'Luag suav nws nrog cov neeg muaj txim.' Lo lus uas hais txog kuv ntawd yeej yuav tiav, rau qhov tej uas sau hais txog kuv, tej ntawd tabtom yuav tiav."
42022038	Cov thwjtim hais tias, "Tus Tswv, koj saib ntawm no! Peb muaj ob rab ntaj!" Yexus teb hais tias, "Tsis txhob hais ntxiv lawm!"
42022039	Yexus tawm hauv lub nroog mus rau pem Roob Txiv Ntoo Roj, raws li nws ibtxwm mus; thiab cov thwjtim nrog nws mus.
42022040	Thaum lawv mus txog ped, Yexus hais rau lawv hais tias, "Nej yuav tsum thov Vajtswv, kev sim siab thiaj yuav los ntxias tsis tau nej."
42022041	Yexus txawm ncaim lawv mus nrug deb kwvlam li txawb ib ncua pobzeb, thiab nws txhos caug ntua rau ntawm ib sab pobzeb thiab thov Vajtswv hais tias,
42022042	"Txiv, yog koj pom zoo, thov koj muab lub khob no tshem ntawm kuv mus. Txawm yog li cas los koj tsis txhob ua raws li kuv lub siab nyiam, tiamsis ua raws li koj lub siab nyiam xwb."
42022043	Muaj ib tug timtswv ceebtsheej tshwm los rau Yexus pom thiab txhawb Yexus lub zog.
42022044	Yexus nyuaj siab kawg nkaus, nws hajyam siv zog thov Vajtswv heev; nws tawm hws zoo li ntshav nrog rau hauv av.
42022045	Thaum Yexus thov Vajtswv tas, nws sawv mus rau ntawm cov thwjtim, thiab nws pom lawv tsaug zog tas lawm, rau qhov lawv nyuaj siab heev.
42022046	Yexus hais rau lawv hais tias, "Ua li cas nej yuav tsaug zog ua luaj? Nej cia li sawv thiab thov Vajtswv, kev sim siab thiaj yuav ntxias tsis tau nej."
42022047	Thaum Yexus tabtom hais li ntawd, muaj ib pab neeg coob coob tuaj txog, Yudas uas yog ib tug ntawm kaum ob tug thwjtim coj cov neeg ntawd tuaj. Nws txav zog los yuav nwj Yexus.
42022048	Tiamsis Yexus hais tias, "Yudas, koj yuav nwj Neeg Leej Tub qhia rau lawv ntes nws los? "
42022049	Thaum cov thwjtim uas nrog Yexus pom hais tias yuav muaj xwm, ces lawv txawm hais tias, "Tus Tswv, koj puas kheev peb muab ntaj tua lawv?"
42022050	Cov thwjtim ib tug rho hlo ntaj los tib ntag rau tus Povthawj Hlob ib tug qhev sab nplooj ntseg xis tu nrho.
42022051	Tiamsis Yexus hais tias, "Tsum li ntawd!" Yexus cev tes mus tuav tus ntawd lub nplooj ntseg thiab kho rov zoo li qub lawm.
42022052	Ces Yexus hais rau cov thawj ntawm cov povthawj thiab cov thawj tubrog uas zov lub Tuamtsev, thiab cov txwjlaug uas tuaj ntes Yexus ntawd hais tias, "Nej nqa ntaj nqa qws tuaj ntes kuv, ib yam li kuv yog tubsab los?
42022053	Kuv twb niaj hnub nrog nej nyob hauv lub Tuamtsev, nej ho tsis ntes kuv? Tiamsis nimno txog lub sijhawm uas nej ua haujlwm, thiab txojkev tsaus ntuj lub hwjchim twb kav lawm."
42022054	Lawv ntes Yexus thiab coj nws mus rau hauv tus Povthawj Hlob tsev; Petus raws qab mus nrug deb deb.
42022055	Muaj neeg rauv ib cubtawg rau ntawm lub tshavpuam, Petus txawm mus nrog cov neeg ntawd nte taws.
42022056	Muaj ib tug ntxhais qhev pom Petus nyob ntawm ib sab qhov cub, nws saib ntsoov Petus thiab hais tias, "Tus txivneej no yog ib tug uas nrog Yexus thiab!"
42022057	Tiamsis Petus hais tias, "Tus muam, kuv yeej tsis paub tus ntawd li!"
42022058	Tom qab ntawd mentsis, muaj ib tug txivneej pom Petus thiab hais tias, "Koj yog lawv pab ntawd ib tug thiab los sav!" Tiamsis Petus hais tias, "Txiv ntxawm, kuv tsis yog!"
42022059	Tom qab ntawd kwvlam li uas ib txoos teev, txawm muaj dua ib tug txivneej hais rau sawvdaws hais tias, "Tus no yeej yog ib tug uas nrog Yexus nyob tiag tiag li, rau qhov nws yog ib tug neeg Kalilais thiab!"
42022060	Tiamsis Petus teb hais tias, "Txiv ntxawm, tej uas koj hais ko kuv yeej tsis paub li!" Thaum Petus tabtom hais li ntawd, tamsim ntawd qaib txawm qua.
42022061	Tus Tswv tig mus saib Petus, ces Petus txawm nco dheev txog lo lus uas tus Tswv hais rau nws hais tias, "Hmo no thaum qaib tsis tau qua, koj yuav hais peb zaug hais tias, koj tsis paub kuv."
42022062	Petus tawm mus rau sab nraud thiab quaj tu siab kawg li.
42022063	Cov neeg uas zov Yexus, ua saib tsis taus nws thiab ntaus nws.
42022064	Lawv muab phuam los pav Yexus qhovmuag thiab nug nws hais tias, "Koj sim twv saib, yog leejtwg ntaus koj?"
42022065	Thiab lawv thuam Yexus ntau yam.
42022066	Thaum kaj ntug lawm, cov txwjlaug, cov thawj ntawm cov povthawj thiab cov xibhwb uas qhia Vajtswv txoj Kevcai tuaj sablaj ua ke, thiab lawv kom coj Yexus tuaj sawv tabmeeg lawv.
42022067	Lawv hais rau Yexus hais tias, "Koj qhia rau peb saib, koj puas yog tus Mexiyas? " Yexus teb hais tias, "Txawm yog kuv qhia nej los nej yuav tsis ntseeg;
42022068	thiab yog kuv nug nej los nej yuav tsis teb kuv;
42022069	Tiamsis txij no mus Neeg Leej Tub yuav nyob ntawm Vajtswv tus uas muaj hwjchim loj kawg nkaus sab xis."
42022070	Lawv txhua tus txawm nug hais tias, "Koj yog Vajtswv tus Tub los? " Yexus teb lawv hais tias, "Nej hais yog lawm."
42022071	Lawv hais tias, "Tsis tas peb yuav nrhiav timkhawv ntxiv lawm! Rau qhov peb twb hnov nws hais lawm!"
42023001	Tagnrho cov neeg uas tuaj sablaj ntawd txawm sawv tsees coj Yexus mus cuag Philaj,
42023002	lawv nkaug Yexus rau Philaj hais tias, "Peb ntes tus txivneej no thaum nws tabtom ntxias kom peb haivneeg ua yuam kev, thiab txwv tsis pub lawv them se rau Xixas, thiab nws khav hais tias nws yog tus Mexiyas uas yog vajntxwv."
42023003	Philaj nug Yexus hais tias, "Koj yog cov Yudais tus vajntxwv los? " Yexus teb hais tias, "Koj hais yog lawm."
42023004	Ces Philaj hais rau cov thawj ntawm cov povthawj thiab cov neeg coob coob ntawd hais tias, "Kuv tsis pom tus txivneej no muaj ib qhov txhaum li."
42023005	Tiamsis lawv hajyam hais tawv tawv hais tias, "Nws tej lus qhia ua rau sawvdaws muaj kev kub ntxhov thoob lub xeev Yudas. Nws pib qhia pem lub xeev Kalilais thiab tuaj txog ntawm no."
42023006	Thaum Philaj hnov lawv hais li ntawd, nws nug hais tias, "Tus txivneej no yog neeg Kalilais los? "
42023007	Thaum Philaj paub hais tias Yexus tuaj pem cheebtsam uas Helauj kav tuaj, ces nws txawm xa Yexus mus cuag Helauj, rau qhov lub sijhawm ntawd Helauj tuaj so hauv lub nroog Yeluxalees.
42023008	Thaum Helauj pom Yexus, Helauj zoo siab kawg li, rau qhov nws ibtxwm hnov Yexus lub moo, thiab xav pom Yexus ntev los lawm. Helauj cia siab hais tias nws yuav pom Yexus ua ib yam txujci tseemceeb.
42023009	Helauj nug Yexus ntau zaj, tiamsis Yexus tsis teb li.
42023010	Cov thawj ntawm cov povthawj thiab cov xibhwb uas qhia Vajtswv txoj Kevcai txav zog mus nkaug Yexus rau Helauj.
42023011	Helauj thiab nws cov tubrog thuam Yexus thiab ua saib tsis taus Yexus; lawv muab ib lub tsho ntev uas zoo nkauj heev rau Yexus hnav, thiab xa nws rov qab mus rau Philaj.
42023012	Txij hnub ntawd los Helauj thiab Philaj txawm sib raug zoo lawm; yav tas los nkawd ua yeebncuab.
42023013	Philaj hu cov thawj ntawm cov povthawj, cov thawjcoj thiab cov pejxeem tuaj,
42023014	thiab nws hais rau lawv hais tias, "Nej hais tias nws ntxias kom cov pejxeem yuam kev. Nimno kuv twb taug nws zaj tabmeeg nej sawvdaws lawm, thiab tsis pom nws muaj ib qho txhaum raws li uas nej nkaug nws ntawd.
42023015	Helauj los tsis pom nws muaj ib qho txhaum li thiab, Helauj thiaj xa nws rov los rau peb. Tus txivneej no yeej tsis tau ua ib qho txhaum uas tsimnyog yuav muab nws tua povtseg.
42023016	Yog li ntawd, kuv yuav kom luag muab nws nplawm thiab tso nws mus. [
42023017	Raws li ibtxwm, txhua zaus uas ua Kevcai Hla Dhau, Philaj yuav tsum tso ib tug neeg raug txim raws li cov pejxeem thov.] "
42023018	Cov neeg coob coob ntawd hais nrov nrov hais tias, "Muab nws tua povtseg! Thiab tso Npalanpas los rau peb!" (
42023019	Npalanpas raug kaw rau hauv tsev lojcuj, vim nws ntxeev nom ntxeev tswv hauv lub nroog thiab nws tua neeg.)
42023020	Philaj xav tso Yexus, nws thiaj rov hais rau cov neeg coob coob ntawd ib zaug ntxiv thiab.
42023021	Tiamsis lawv hajyam qw nrov nrov hais tias, "Muab nws ntsia rau saum ntoo khaublig! Muab nws ntsia rau saum ntoo khaublig!"
42023022	Philaj rov hais rau lawv ib zaug hais tias, "Vim li cas? Nws ua txhaum dabtsi? Kuv tsis pom nws muaj ib qho txhaum uas tsimnyog yuav muab nws tua! Kuv yuav kom luag muab nws nplawm thiab tso nws mus."
42023023	Tiamsis cov neeg coob coob ntawd qw tas zog kom Philaj muab Yexus ntsia rau saum ntoo khaublig. Thaum kawg lawv kovyeej Philaj.
42023024	Philaj txawm txiav txim rau Yexus raws li lawv thov.
42023025	Thiab Philaj tso tus txivneej uas lawv thov rau lawv. Tus ntawd yog tus uas raug kaw rau hauv tsev lojcuj, nws ntxeev nom ntxeev tswv thiab tua neeg. Ces Philaj muab Yexus rau lawv raws li lawv siab nyiam.
42023026	Thaum lawv tabtom coj Yexus tawm mus; lawv ntsib ib tug txivneej hu ua Ximoos uas nyob hauv lub nroog Kulenes uas nyob pem yajsab tuaj yuav mus rau hauv lub nroog. Lawv ntes nws thiab yuam kom nws kwv tus ntoo khaublig nrog Yexus mus.
42023027	Cov neeg coob coob uas raws Yexus qab ntawd, muaj ib co pojniam tsa suab hlo quaj nrov nrov, rau qhov lawv hlub Yexus heev.
42023028	Yexus tig mus saib lawv thiab hais tias, "Cov pojniam uas nyob hauv lub nroog Yeluxalees! Nej tsis txhob quaj kuv, tiamsis cia li quaj nej thiab nej tej menyuam.
42023029	Thaum txog lub sijhawm ntawd, sawvdaws yuav hais tias, 'Cov pojniam uas ibtxwm xeeb tsis taus menyuam, thiab cov pojniam uas tsis tau xeeb dua menyuam thiab tsis tau pub dua mis rau menyuam noj, yog cov uas hmoov zoo!'
42023030	Lub sijhawm ntawd, yuav muaj neeg hais rau tej roob hais tias, 'Nphau los tsuam peb!' thiab yuav hais rau tej pov roob hais tias, 'Pob los txhub peb!'
42023031	Yog lawv twb ua li no rau tsob ntoo uas tseem nyoos, thaum tsob ntoo qhuav lawm, lawv yuav ua li cas rau? "
42023032	Lawv coj ob tug txivneej uas ua tubsab mus tua nrog Yexus.
42023033	Thaum lawv mus txog ntawm qhov chaw uas hu ua "Pob Txha Taubhau," lawv muab Yexus ntsia rau saum ntoo khaublig thiab muab txhos rau qhov ntawd, thiab muab ob tug tubsab ntsia rau saum ntoo khaublig, muab ib tug txhos rau ntawm Yexus sab xis thiab muab ib tug txhos rau ntawm Yexus sab laug.
42023034	Yexus hais tias, "Txiv, thov koj zam txim rau lawv! Rau qhov lawv tsis paub hais tias lawv ua dabtsi." Lawv muab Yexus cev ris tsho los twv saib leejtwg yuav tau yam twg.
42023035	Tej neeg sawvdaws sawv ibcag saib. Cov Yudais cov thawjcoj thuam Yexus hais tias: "Nws twb pab tau lwm tus dim; yog hais tias nws yog tus Mexiyas uas Vajtswv xaiv tiag, nws cia li pab kom nws dim!"
42023036	Cov tubrog thuam Yexus thiab lawv muab cawv txiv hmab qaub los cev rau Yexus haus,
42023037	thiab hais tias, "Yog koj yog cov Yudais tus vajntxwv tiag, koj cia li pab kom koj dim!"
42023038	Muaj ib cov lus sau rau ntawm ib daim txiag uas nyob ncaj ntawm Yexus taubhau rau saud hais tias, "Tus no yog cov Yudais tus vajntxwv."
42023039	Ob tug tubsab uas lawv muab ntsia rau saum ntoo khaublig ntawd, ib tug thuam Yexus hais tias, "Koj tsis yog tus Mexiyas los? Koj cia li pab koj thiab pab kom wb dim!"
42023040	Tiamsis muaj dua ib tug cem hais tias, "Koj tsis ntshai Vajtswv los? Koj twb raug txim ib yam nkaus li nws thiab.
42023041	Wb raug txim li no yeej tsimnyog qhov uas wb ua txhaum; tiamsis tus no tsis tau ua txhaum dabtsi li."
42023042	Nws hais rau Yexus hais tias, "Thaum koj rov qab los ua Vajntxwv, thov koj nco txog kuv thiab."
42023043	Yexus hais rau nws hais tias, "Kuv qhia tseeb rau koj hais tias, hnub no koj yuav tau nrog kuv nyob saum qhov chaw uas kaj siab lug."
42023044	Thaum hnub ntseg, lub hnub tsis ci lawm, thiab lub tebchaws tsaus ntuj nti mus txog thaum peb teev;
42023045	daim ntaub uas thaiv hauv lub Tuamtsev txawm ntuag rhe ua ob daig.
42023046	Yexus hu nrov nrov hais tias, "Txiv, kuv muab kuv txojsia tso rau hauv koj txhais tes!" Yexus hais li ntawd tas, nws txawm tuag lawm.
42023047	Tus thawj tubrog pom muaj li ntawd, nws qhuas Vajtswv hais tias, "Yog tiag, tus no yeej yog neeg ncaj ncees!"
42023048	Thaum cov neeg uas tuaj saib pom li no, lawv ntaus hauv siab thiab rov qab mus tsev lawm.
42023049	Cov neeg uas ibtxwm paub Yexus, thiab cov pojniam uas nrog Yexus tuaj pem lub xeev Kalilais tuaj, lawv sawv deb deb saib tej no.
42023050	Muaj ib tug txivneej hu ua Yauxej, tuaj pem lub nroog Alimathas hauv lub xeev Yudas tuaj. Nws yog ib tug neeg zoo uas sawvdaws hwm, thiab nws niaj hnub tos Vajtswv lub Tebchaws uas yuav los thiab nws yog cov Yudais ib tug nomtswv, tiamsis thaum lawv sablaj yuav txiav txim rau Yexus, nws tsis pom zoo tej uas lawv ua ntawd.
42023052	Nws mus cuag Philaj thiab thov Philaj muab Yexus lub cev rau nws.
42023053	Ces nws muab Yexus lub cev txo, muab qhwv thiab muab kwv mus tso rau hauv lub qhov ntxa uas luag txaug rau hauv ib phab pobzeb, yeej tsis tau muaj leejtwg coj neeg mus tso rau hauv li.
42023054	Hnub ntawd yog hnub uas npaj qhov txhia chaw tseg rau Hnub Xanpataus uas twb los yuav txog.
42023055	Cov pojniam uas nrog Yexus tuaj pem Kalilais tuaj, lawv nrog Yauxej mus, lawv pom lub qhov ntxa, thiab Yauxej muab Yexus lub cev tso li cas los lawv pom huv tibsi.
42023056	Lawv rov mus tsev, lawv npaj tej tshuaj tsw qab thiab tej roj tsw qab, yuav nqa mus pleev Yexus lub cev. Hnub Xanpataus lawv so raws li Vajtswv txoj Kevcai qhia tseg lawm.
42024001	Hnubkaj thaum kaj ntug txoog, cov pojniam txawm nqa tej tshuaj tsw qab uas lawv twb npaj tseg lawm, thiab lawv mus rau tom lub qhov ntxa.
42024002	Lawv pom daim txiagzeb uas npog lub rooj ntxas twb dov rau ibcag lawm,
42024003	lawv mus saib hauv; tiamsis tsis pom Tswv Yexus lub cev lawm.
42024004	Lawv sawv ntsug hauv thiab xav tsis thoob li, tamsim ntawd muaj ob tug txivneej hnav ris tsho ci ntsa iab los sawv ntawm lawv ib sab.
42024005	Cov pojniam ntawd ntshai kawg, thiab nyo hau rau hauv av, saib tsis taus ob tug txivneej ntawd li, ob tug txivneej ntawd hais rau lawv hais tias, "Ua li cas nej tuaj nrhiav tus neeg ciaj ntawm cov neeg tuag no?
42024006	Nws tsis nyob ntawm no; nws twb sawv lawm. Nej nco ntsoov tej lus uas nws hais rau nej, thaum nej tseem nyob pem lub xeev Kalilais hais tias,
42024007	'Yeej yuav muaj neeg ntes Neeg Leej Tub coj mus rau cov neeg txhaum, muab nws ntsia rau saum ntoo khaublig thiab peb hnub tom qab, nws yuav sawv hauv qhov tuag rov qablos.'"
42024008	Cov pojniam ntawd nco dheev txog Yexus tej lus,
42024009	thiab lawv tawm hauv lub qhov ntxa rov los qhia tej ntawd rau kaum ib tug thwjtim thiab cov uas nrog lawv nyob mloog.
42024010	Cov pojniam ntawd yog, Malis Madalas, Yauhanas thiab Malis uas yog Yakaunpaus niam; thiab muaj dua ob peb tug pojniam los qhia tej no rau cov timthawj.
42024011	Tiamsis cov thwjtim xav hais tias, tej uas cov pojniam ntawd hais yog tso dag xwb, lawv thiaj tsis ntseeg cov pojniam ntawd tej lus.
42024012	Tiamsis Petus cia li sawv tsees khiav mus rau tom lub qhov ntxa; nws khoov xauj hauv lub qhov ntxa, ua ciav tsis pom dabtsi, tsuas pom cov ntaub uas qhwv Yexus lub cev nyob hauv xwb. Nws rov qab los tsev, thiab xav tsis thoob rau tej uas nws pom ntawd.
42024013	Tib hnub ntawd Yexus ob tug thwjtim tabtom taug kev mus rau pem lub zos Ema-us uas nyob nrug deb ntawm lub nroog Yeluxalees kwvlam li kaum ib kilumev,
42024014	thiab nkawd sib tham txog tej uas twb tshwm muaj lawm.
42024015	Thaum nkawd tseem sib tham thiab sib nug txog zaj ntawd, Yexus txawm los nrog nkawd taug kev mus;
42024016	nkawd pom Yexus, tiamsis zoo li muaj tej yam ua rau nkawd cim tsis tau nws.
42024017	Yexus nug nkawd hais tias, "Neb pheej sib tham dabtsi thaum neb taug kev? " Nkawd nres ua ntsejmuag mluas mlob.
42024018	Ob tug ntawd, tus uas hu ua Kelupas, nug Yexus hais tias, "Tagnrho cov neeg uas nyob hauv lub nroog Yeluxalees puavleej paub tej uas nyuam qhuav muaj tau ob peb hnub los no huv tibsi, tsuas yog koj tib leeg thiaj tsis paub tej ntawd xwb los? "
42024019	Yexus nug nkawd hais tias, "Tej ntawd yog dabtsi? " Nkawd teb hais tias, "Tej ntawd yog tej xwm uas Yexus tus uas yog neeg Naxales raug. Nws yog ib tug cev Vajtswv lus. Vajtswv thiab tej neeg sawvdaws puavleej pom hais tias, nws tej lus muaj hwjchim thiab nws ua tau tej txujci tseemceeb.
42024020	Peb cov thawj ntawm cov povthawj thiab cov nomtswv muab nws rau Philaj txiav txim tua nws povtseg, thiab lawv muab nws ntsia rau saum ntoo khaublig.
42024021	Peb cia siab hais tias nws yog tus uas yuav pab cov Yixalayees dim! Dua li ntawd, txij li muaj tej ntawd los twb tau peb hnub rau hnub no lawm.
42024022	Cov pojniam uas yog peb pab qee leej tau ua rau peb xav tsis thoob li; thaum kaj ntug txoog lawv mus rau tom lub qhov ntxa,
42024023	tiamsis lawv tsis pom Yexus lub cev lawm. Lawv rov los qhia rau sawvdaws hais tias, lawv pom cov timtswv ceebtsheej qhia rau lawv hais tias, Yexus twb rov muaj sia lawm.
42024024	Peb cov muaj qee leej mus saib lub qhov ntxa, thiab pom muaj raws li cov pojniam ntawd hais tiag, tiamsis lawv tsis pom Yexus."
42024025	Ces Yexus hais rau nkawd hais tias, "Ua li cas neb yuav ruam ua luaj li, ua li cas neb tsis ntseeg tej uas cov cev Vajtswv lus tau qhia tseg lawm!
42024026	Puas yog tus Mexiyas yeej yuav raug tsimtxom thiab tom qab ntawd nws yuav tau nws lub tshwjchim ci ntsa iab?"
42024027	Yexus txawm piav Vajtswv Txojlus uas hais txog nws, nws xub pib qhia tej uas Mauxes sau thiab tej uas cov cev Vajtswv lus txhua tus sau tseg lawm.
42024028	Thaum lawv mus yuav txog lub zos uas lawv mus ntawd, Yexus txawm ua li nws yuav dhau plaws mus.
42024029	Tiamsis nkawd cheem hais tias, "Koj nrog wb so ntawm no, rau qhov twb yuav tsaus ntuj." Yexus thiaj mus nrog nkawd so.
42024030	Thaum Yexus nrog nkawd zaum noj mov ntawm rooj, Yexus muab ib lub ncuav los nws ua Vajtswv tsaug thiab muab faib rau nkawd noj.
42024031	Yam uas plooj ntawm nkawd lub qhovmuag txawm tshem hlo lawm, nkawd thiaj paub hais tias, yog Yexus, tamsim ntawd Yexus cia li ploj ntais ntawm nkawd mus lawm.
42024032	Nkawd sib tham hais tias, "Thaum peb taug kev tuaj, nws nrog wb tham thiab piav Vajtswv Txojlus rau wb mloog, mas wb lub siab kub lug cuag li hluavtaws hlawv puas yog? "
42024033	Tamsim ntawd nkawd txawm sawv tsees rov qab mus rau nram lub nroog Yeluxalees, thiab nkawd mus rau ntawm kaum ib tug thwjtim thiab lwm tus uas tuaj nyob ua ke ntawd,
42024034	thiab lawv sib tham hais tias, "Tus Tswv twb sawv rov los lawm tiag tiag! Nws twb los tshwm rau Ximoos pom lawm!"
42024035	Nkawd txawm piav tej uas nkawd pom thaum nkawd taug kev mus, thiab thaum tus Tswv muab ncuav ntais faib rau nkawd noj, nkawd thiaj paub hais tias yog Yexus tiag rau lawv mloog.
42024036	Thaum nkawd tseem tabtom piav txog tej uas nkawd pom ntawd rau cov thwjtim mloog, tamsim ntawd tus Tswv txawm los sawv nruab nrab ntawm lawv, thiab hais rau lawv hais tias, "Nej cia li tau nyob kaj siab lug."
42024037	Lawv poob siab thiab ntshai kawg, lawv xav hais tias yog lawv pom dab.
42024038	Tiamsis Yexus hais rau lawv hais tias, "Ua li cas nej ntshai ua luaj li? Vim li cas nej tsis ntseeg?
42024039	Nej cia li saib kuv ob txhais tes thiab kuv ob txhais kotaw, nej thiaj yuav paub hais tias yog kuv tiag. Nej cia li cev tes kov kuv, nej thiaj li yuav paub, rau qhov dab tsis muaj nqaij tsis muaj txha li uas nej pom kuv muaj no."
42024040	Thaum Yexus hais li ntawd, nws txawm xyab hlo nws ob txhais tes thiab ob txhais kotaw rau lawv saib.
42024041	Lawv zoo siab kawg thiab xav tsis thoob li, tiamsis lawv tseem tsis tau ntseeg tiag; Yexus nug lawv hais tias, "Nyob ntawm no, nej puas muaj dabtsi noj?"
42024042	Lawv muab ib daim nqaij ntses ci cev rau Yexus,
42024043	Yexus txais mus noj tabmeeg lawv sawvdaws.
42024044	Yexus hais rau lawv hais tias, "Tej no yog tej uas kuv twb qhia rau nej thaum kuv tseem nrog nej nyob: Rau qhov txhua yam uas Mauxes hais thiab tej uas cov cev Vajtswv lus sau tseg rau hauv Phau Ntawv Nkauj uas hais txog kuv ntawd puavleej yuav tiav."
42024045	Yexus txawm ua rau lawv totaub Vajtswv Txojlus,
42024046	thiab Yexus hais rau lawv hais tias, "Twb muaj lus sau tseg lawm hais tias, tus Mexiyas yeej yuav raug kev tsimtxom thiab peb hnub tom qab, nws yuav sawv hauv qhov tuag rov qab los
42024047	nej yuav tsum tuav nws lub npe mus qhia txojmoo zoo rau txhua haivneeg hauv qab ntuj no hais tias, Vajtswv yuav zam txim rau tus uas tso nws tej kev txhaum tseg. Nej cia li pib qhia hauv lub nroog Yeluxalees.
42024048	Nej yuav tsum ua timkhawv qhia tej no rau sawvdaws paub.
42024049	Kuv yuav muab yam uas kuv Txiv coglus tseg lawm rau nej. Tiamsis nej yuav tsum nyob hauv lub nroog Yeluxalees tos mus txog thaum uas nej tau lub hwjchim uas yuav los saum ntuj los."
42024050	Yexus coj lawv tawm hauv lub nroog Yeluxalees mus txog nram lub zos Npethanis. Nws tsa tes foom koob hmoov rau lawv.
42024051	Thaum nws foom koob hmoov rau lawv tas, nws txawm ncaim lawv thiab Vajtswv coj nws mus rau saum ntuj lawm.#
42024052	Lawv pehawm nws thiab rov mus rau pem lub nroog Yeluxalees, lawv zoo siab kawg li,
42024053	thiab lawv niaj hnub mus nyob hauv lub Tuamtsev ua Vajtswv tsaug.
43001001	Thaum tsis tau tsim lub ntiajteb, Txojlus yeej muaj nyob lawm; Txojlus ntawd ibtxwm nrog Vajtswv nyob, thiab Txojlus ntawd yog Vajtswv.
43001002	Thaum chivkeeb Txojlus ntawd yeej ibtxwm nrog Vajtswv nyob.
43001003	Vajtswv kom nws tsim ib puas tsav yam huv tibsi; ib puas tsav yam ntawd tsis muaj ib yam uas tsis yog nws tsim li.
43001004	Txojlus ntawd yog lub hauvpaus txojsia, thiab txojsia ntawd yog qhov kaj rau neeg pom kev.
43001005	Qhov kaj ntawd ci tuaj rau hauv qhov tsaus, thiab qhov tsaus laum tsis tau qhov kaj kom tsaus.
43001006	Vajtswv txib ib tug txivneej uas yog nws tus tubtxib hu ua Yauhas
43001007	los qhia rau neeg sawvdaws txog qhov kaj kom txhua tus tau hnov Txojlus ntawd thiaj los ntseeg.
43001008	Yauhas tsis yog qhov kaj; nws tsuas los qhia qhov kaj xwb.
43001009	Qhov kaj ntawd yog qhov tseeb uas los rau hauv lub ntiajteb no thiab ci rau txhua haivneeg pom kev.
43001010	Txojlus ntawd twb los nyob hauv ntiajteb no lawm, thiab Vajtswv kom nws tsim lub ntiajteb, tiamsis ntiajteb tsis paub nws.
43001011	Nws los rau hauv nws lub tebchaws, tiamsis nws haivneeg tsis lees yuav nws.
43001012	Txawm yog li ntawd los cov neeg uas lees yuav nws thiab ntseeg nws, nws pub lawv muaj cai los ua Vajtswv cov menyuam.
43001013	Qhov uas lawv tau los ua Vajtswv cov menyuam tsis yog raws li neeg ibtxwm muaj menyuam uas yog muaj niam muaj txiv yug; Vajtswv yog lawv txiv.
43001014	Txojlus ntawd tau los yug ua neeg, nws puv npo txojkev hlub, nws yog qhov tseeb thiab nws nrog peb nyob. Peb pom nws lub tshwjchim ci ntsa iab; Leej Txiv pub lub tshwjchim ntawd rau nws, rau qhov nws yog Leej Txiv tib leeg Tub.
43001015	Yauhas qhia tus ntawd zaj rau sawvdaws. Yauhas hais nrov nrov hais tias, "Tus txivneej no yog tus uas kuv twb qhia rau nej lawm hais tias, 'Nws yuav lawv kuv qab los, tiamsis nws muaj hwjchim loj dua kuv, rau qhov nws ibtxwm muaj nyob ua ntej yug kuv lawm.' "
43001016	Nws hlub peb kawg nkaus, nws thiaj foom koob hmoov nplua mias rau peb sawvdaws tsis paub kawg li.
43001017	Vajtswv muab txoj Kevcai rau Mauxes qhia rau peb, tiamsis Yexus Khetos qhia txojkev hlub thiab qhov tseeb rau peb.
43001018	Yeej tsis tau muaj leejtwg pom Vajtswv ib zaug li. Tsuas yog Leej Tub uas yog Vajtswv thiab nyob ntawm Leej Txiv ib sab, nws qhia Vajtswv rau sawvdaws paub xwb.
43001019	Cov Yudais tej nomtswv uas nyob hauv lub nroog Yeluxalees tso cov povthawj thiab cov Levis qee leej mus nug Yauhas hais tias, "Koj yog leejtwg? "
43001020	Yauhas qhia tseeb rau lawv hais tias, "Kuv tsis yog tus Mexiyas."
43001021	Lawv nug hais tias, "Koj yog leejtwg? Koj puas yog Eliyas?" Yauhas teb hais tias, "Kuv tsis yog." Lawv nug hais tias, "Koj puas yog tus uas cev Vajtswv lus? " Yauhas teb hais tias, "Kuv tsis yog."
43001022	Lawv hais tias, "Koj qhia rau peb saib koj yog leejtwg tiag, peb thiaj paub rov mus qhia rau cov neeg uas txib peb tuaj. Koj hais tias koj yog leejtwg? "
43001023	Yauhas teb lawv raws li Yaxayas uas yog tus cev Vajtswv lus sau tseg hais tias, "Kuv yog tus uas hais nrov nrov tom roob mojsab qhua tuaj hais tias, 'Kho kev kom ncaj tos tus Tswv!' "
43001024	Cov neeg uas cov Falixais txib mus ntawd,
43001025	lawv nug Yauhas hais tias, "Yog koj hais tias koj tsis yog tus Mexiyas, tsis yog Eliyas thiab tsis yog tus uas cev Vajtswv lus, vim li cas koj ho muab neeg ua kevcai raus dej? "
43001026	Yauhas teb hais tias, "Kuv muab neeg ua kevcai raus dej tiag, tiamsis muaj ib tug nrog nej nyob ntawm no, nej twb tsis paub nws.
43001027	Nws yog tus uas tabtom lawv kuv qab los, tiamsis kuv twb tsis tsimnyog daws nws txoj nyuag hlua khau."
43001028	Tej xwm no muaj hauv lub zos Npethanis uas nyob ntawm ntug dej Yauladees sab hnubtuaj, qhov chaw uas Yauhas muab neeg ua kevcai raus dej.
43001029	Hnub tom qab, Yauhas pom Yexus taug kev tuaj rau ntawm nws, Yauhas hais tias, "Tus no yog Vajtswv tus menyuam yaj uas yuav ris neeg ntiajteb lub txim!
43001030	Tus no yog tus uas kuv qhia hais tias, 'Muaj ib tug tabtom lawv kuv qab los, nws muaj hwjchim loj dua kuv, rau qhov nws yeej ibtxwm muaj nyob ua ntej yug kuv lawm.'
43001031	Kuv tsis tau paub hais tias nws yog leejtwg, tiamsis kuv los muab neeg ua kevcai raus dej kom cov Yixalayees paub nws."
43001032	Yauhas ua timkhawv hais tias, "Kuv pom Vaj Ntsujplig zoo ib yam li tus nquab los saum ntuj los nyob saum nws.
43001033	Kuv tseem tsis tau paub hais tias nws yog leejtwg, tiamsis Vajtswv tus uas txib kuv los muab neeg ua kevcai raus dej hais rau kuv hais tias, 'Koj yuav pom Vaj Ntsujplig los rau saum ib tug txivneej; nws yog tus uas yuav muab neeg ua kevcai raus los ntawm Vaj Ntsujplig tus Dawbhuv.'
43001034	Yauhas hais tias, 'Kuv twb pom nws lawm, thiab kuv qhia rau nej hais tias nws yog Vajtswv tus Tub.' "
43001035	Hnub tom qab, thaum uas Yauhas tabtom nrog nws ob tug thwjtim sawv ua ke dua,
43001036	thaum ntawd Yauhas pom Yexus taug kev tuaj. Yauhas hais tias, "Tus ntawd yog Vajtswv tus menyuam yaj! "
43001037	Yauhas ob tus thwjtim hnov Yauhas hais li ntawd, ces nkawd txawm nrog Yexus mus lawm.
43001038	Yexus tig los pom nkawd raws nws qab, Yexus nug nkawd hais tias, "Neb nrhiav dabtsi? " Nkawd teb hais tias, "Lanpis (lo lus no txhais hais tias "Xibhwb"), koj so qhov twg? "
43001039	Yexus teb hais tias, "Neb cia li los saib." (Thaum ntawd yog plaub teev hnub qaij.) Yog li ntawd, nkawd txawm nrog Yexus mus thiab pom qhov chaw uas Yexus nyob, thiab hnub ntawd nkawd nrog Yexus nyob.
43001040	Ob tug uas hnov Yauhas hais thiab raws Yexus qab mus ntawd muaj ib tug yog Ximoos Petus tus kwv Adales.
43001041	Adales txawm mus hais rau nws tus tijlaug Ximoos hais tias, "Wb twb ntsib tus Mexiyas lawm." (Lo lus Mexiyas txhais hais tias "Khetos.")
43001042	Ces Adales thiaj coj Ximoos mus cuag Yexus. Yexus ntsia ntsoov Ximoos thiab hais tias, "Koj lub npe hu ua Ximoos uas yog Yauhas tus tub, tiamsis yuav muab koj hu ua Kefas." (Lo lus Kefas thiab Petus txhais hais tias, "lub pobzeb.")
43001043	Hnub tom qab Yexus yuav mus pem Kalilais. Nws mus pom Filis, nws hu Filis hais tias, "Koj cia li nrog kuv mus!" (
43001044	Filis nyob hauv lub nroog Npexaidas uas Adales thiab Petus nkawd nyob.)
43001045	Filis mus hais rau Nathana-ees hais tias, "Peb twb ntsib Yexus uas yog neeg Naxales uas yog Yauxej tus tub uas Mauxes sau hais txog nws hauv phau ntawv Kevcai thiab cov uas cev Vajtswv lus sau hais txog nws lawm."
43001046	Nathana-ees nug Filis hais tias, "Puas muaj ib yam dabtsi zoo uas tuaj hauv lub nroog Naxales tuaj? " Filis teb hais tias, "Koj cia li tuaj saib maj."
43001047	Thaum Yexus pom Nathana-ees tabtom tuaj cuag Yexus, Yexus txawm hais txog Nathana-ees hais tias, "Tus no yog ib tug neeg Yixalayees tiag; nws yeej tsis tau ua ib qho txhaum li!"
43001048	Nathana-ees nug Yexus hais tias, "Ua li cas koj txawm siv paub kuv lawm? " Yexus teb hais tias, "Kuv twb pom koj thaum koj nyob hauv qab tsob txiv ncuavpias ua ntej uas Filis hu koj lawm."
43001049	Nathana-ees teb hais tias, "Xibhwb, koj yog Vajtswv tus Tub! Koj yog cov Yixalayees tus Vajntxwv tiag! "
43001050	Yexus hais rau Nathana-ees hais tias, "Vim kuv hais rau koj tias kuv twb pom koj nyob hauv qab tsob txiv ncuavpias, koj thiaj li ntseeg los? Koj tseem yuav pom tej yam tseemceeb dua qhov no thiab!"
43001051	Thiab Yexus hais rau nkawd hais tias, "Kuv qhia tseeb rau neb hais tias, neb yuav pom rooj ntug qhib thiab pom Vajtswv cov timtswv nce mus thiab nqis los ntawm Neeg Leej Tub xubntiag."
43002001	Tau ob hnub tom qab muaj neeg ua ib rooj tshoob hauv lub zos Kanas uas nyob hauv lub xeev Kalilais. Yexus niam mus nrog lawv noj tshoob;
43002002	lawv caw Yexus thiab nws cov thwjtim mus koom thiab.
43002003	Thaum cawv txiv hmab tas lawm, Yexus niam hais rau Yexus hais tias, "Lawv cov cawv txiv hmab tas lawm."
43002004	Yexus teb hais tias, "Tsis tas koj yuav hais li ko rau kuv, tseem tsis tau txog kuv lub sijhawm."
43002005	Ces Yexus niam hais rau cov tubtxib hais tias, "Nws kom nej ua dabtsi, nej cia li ua raws li nws hais."
43002006	Cov Yudais ibtxwm ua kevcai ntxuav, yog li ntawd thiaj muaj rau lub hub dej nyob ntawd; cov hub ntawd ib lub twg ntim tau plaub lossis tsib thoob dej.
43002007	Yexus hais rau cov tubtxib hais tias, "Nej cia li mus nqa dej los hliv kom puv nkaus cov hub no." Ces lawv txawm mus nqa dej los hliv puv nkaus rau hauv cov hub ntawd,
43002008	thiab Yexus hais rau lawv hais tias, "Nej cia li ce mentsis nqa mus rau tus kavxwm." Lawv txawm ce mentsis nqa mus rau tus kavxwm.
43002009	Thaum tus kavxwm saj cov dej uas txia ua cawv txiv hmab ntawd lawm. Nws tsis paub hais tias muab cov cawv txiv hmab no qhov twg los (tiamsis cov tubtxib uas ce cov dej ntawd twb paub lawm); yog li ntawd tus kavxwm thiaj hu tus nraug vauv los
43002010	thiab hais rau nws hais tias, "Txhua tus yeej xub muab cov thawj caw los rau sawvdaws haus ua ntej tso, thiab thaum sawvdaws haus ntau lawm, nws mam muab cov tw los rau sawvdaws haus. Tiamsis koj tsis ua li ntawd, koj ho muab cov thawj caw cia rau tom qab!"
43002011	Thawj zaug txujci tseemceeb no Yexus ua hauv lub zos Kanas uas nyob hauv lub xeev Kalilais; nws ua li ntawd qhia nws lub hwjchim rau sawvdaws pom, thiab nws cov thwjtim pom li ntawd lawv ntseeg nws.
43002012	Tom qab ntawd, Yexus thiab nws niam, nws cov kwv, thiab nws cov thwjtim txawm mus rau hauv lub zos Kapena-us thiab lawv nyob hauv tau ob peb hnub.
43002013	Thaum yuav txog lub caij uas ua Kevcai Hla Dhau, Yexus txawm mus nram lub nroog Yeluxalees.
43002014	Yexus pom tej neeg tuaj muag nyuj, yaj, nquab thiab cov neeg pauv nyiaj zaum pawglug ntawm lawv tej rooj ntawm lub Tuamtsev lub tshavpuam.
43002015	Yog li ntawd, Yexus muab ib co hlua ntswj kiag ua ib qhoo thiab raws lawv tej nyuj thiab tej yaj tawm ntawm lub Tuamtsev huv tibsi mus; nws muab cov neeg pauv nyiaj tej rooj ntxeev pes hlo ua rau lawv tej nyiaj poob dawb vog;
43002016	thiab Yexus hais rau cov neeg muag nquab hais tias, "Nej cia li nqa nej tej nquab khiav ntawm no mus! Tseg kiag tsis txhob tuaj muab kuv Txiv lub tsev ua chaw ua lag ua luam ib zaug li."
43002017	Thaum Yexus cov thwjtim pom li ntawd, lawv nco dheev txog Vajtswv Txojlus uas hais tias, "Vajtswv, kuv mob siab koj lub tsev heev, ib yam li hluavtaws kub hauv kuv lub siab."
43002018	Cov Yudais tej nomtswv los nug Yexus hais tias, "Koj puas ua tau tej txujci tseemceeb qhia rau peb hais tias koj muaj cai tuaj ua li no? "
43002019	Yexus teb hais tias, "Nej cia li muab lub Tuamtsev no rhuav povtseg, thiab peb hnub xwb kuv yuav rov ua tau dua ib lub tshiab."
43002020	Lawv nug Yexus hais tias, "Lub Tuamtsev no peb ua tau plaub caug rau xyoo thiaj li tiav, peb hnub xwb koj puas yuav ua tau ib lub? "
43002021	Tiamsis lub Tuamtsev uas Yexus hais ntawd yog hais txog nws lub cev.
43002022	Yog li ntawd, thaum Vajtswv tsa Yexus sawv hauv qhov tuag rov qab los lawm, Yexus cov thwjtim nco dheev txog tej lus uas nws hais ntawd, lawv thiaj ntseeg Vajtswv Txojlus uas luag sau tseg thiab Yexus tej lus.
43002023	Thaum lub sijhawm uas sawvdaws ua Kevcai Hla Dhau ntawd, Yexus tseem nyob hauv lub nroog Yeluxalees; muaj neeg coob coob los ntseeg Yexus, rau qhov lawv pom tej txujci tseemceeb uas Yexus ua.
43002024	Tiamsis Yexus tsis ntseeg lawv siab, rau qhov nws yeej paub sawvdaws lub siab lawm.
43002025	Tsis tas leejtwg yuav qhia nws lub siab rau Yexus li, rau qhov Yexus yeej paub txhua tus lub siab xav lawm.
43003001	Cov Yudais muaj ib tug thawjcoj hu ua Nikaudemaus, nws yog ib tug ntawm cov Falixais.
43003002	Muaj ib hmo nws tuaj cuag Yexus thiab hais rau Yexus hais tias, "Xibhwb, peb paub hais tias koj yog tus xibhwb uas Vajtswv txib los. Tsis muaj leejtwg ua tau tej txujci tseemceeb uas koj ua no, tsuas yog tus uas Vajtswv nrog nws, tus ntawd thiaj ua tau xwb."
43003003	Yexus teb hais tias, "Kuv qhia tseeb rau koj hais tias yog leejtwg tsis yug dua tshiab, tus ntawd yeej tsis pom Vajtswv lub Tebchaws li."
43003004	Nikaudemaus nug Yexus hais tias, "Ib tug neeg laus lawm, yuav ua li cas rov yug dua tshiab tau? Nws yeej mus tsis tau rau hauv nws niam plab thiab rov yug dua ib zaug!"
43003005	Yexus teb hais tias, "Kuv qhia tseeb rau koj hais tias tus neeg uas tsis tau yug los ntawm dej thiab ntawm Vaj Ntsujplig, tus ntawd yeej mus tsis tau Vajtswv lub Tebchaws li.
43003006	Tus uas yog neeg yug yeej yog neeg, tiamsis tus uas yug los ntawm Vaj Ntsujplig yeej yog ntsujplig.
43003007	Koj tsis txhob poob siab rau tej lus uas kuv qhia rau koj hais tias, txhua tus yuav tsum yug dua tshiab.
43003008	Cua yuav ntsawj mus sab twg los yeej tau; koj hnov cua tuaj, tiamsis cua tuaj qhov twg tuaj lossis cua mus qhov twg koj yeej tsis paub. Txhua tus uas yug los ntawm Vaj Ntsujplig zoo ib yam nkaus li ntawd."
43003009	Nikaudemaus nug Yexus hais tias, "Yuav ua li cas thiaj muaj tau raws li koj hais ko? "
43003010	Yexus teb hais tias, "Koj twb yog cov Yixalayees ib tug xibhwb, ua li cas koj tseem tsis paub tej no thiab?
43003011	Kuv qhia tseeb rau koj hais tias peb hais tej uas peb paub thiab qhia tej uas peb pom xwb los nej yeej tsis muaj ib tug ntseeg tej lus uas peb qhia li.
43003012	Kuv qhia nej txog tej yam uas nyob hauv lub ntiajteb no xwb, nej twb tsis ntseeg; yog kuv tseem qhia tej yam uas nyob saum ntuj ceebtsheej nej hajyam yuav tsis ntseeg.
43003013	Thiab yeej tsis tau muaj leejtwg mus txog saum ntuj ceebtsheej li, tsuas yog Neeg Leej Tub xwb, nws thiaj los saum ntuj ceebtsheej los."
43003014	Mauxes tsa tus nab tooj rau saum tus ncej tom tiaj suabpuam li cas, luag yuav muab Neeg Leej Tub dai ib yam li ntawd;
43003015	yog li ntawd, txhua tus uas ntseeg nws yuav tau txojsia ntev dhawv mus ibtxhis.
43003016	"Rau qhov Vajtswv hlub neeg ntiajteb kawg li, nws thiaj txib nws tib Leeg Tub los rau hauv ntiajteb. Tus uas ntseeg nws Leej Tub, tus ntawd yuav tsis tuag, tiamsis yuav tau txojsia ntev dhawv mus ibtxhis.
43003017	"Qhov uas Vajtswv txib nws Leej Tub los rau hauv ntiajteb no, tsis yog los txiav txim rau neeg ntiajteb, tiamsis yog los cawm neeg ntiajteb kom lawv dim lawv lub txim.
43003018	Tus uas ntseeg Leej Tub yuav tsis raug txiav txim, tiamsis tus uas tsis ntseeg twb raug txiav txim lawm, rau qhov nws tsis ntseeg Vajtswv tib Leeg Tub.
43003019	"Qhov uas txiav txim yog li no: Qhov kaj twb los rau hauv lub ntiajteb lawm, tiamsis neeg nyiam qhov tsaus ntuj heev dua nyiam qhov kaj, rau qhov lawv nyiam ua phem ua qias.
43003020	Tus uas nyiam ua phem ua qias yeej tsis nyiam qhov kaj thiab tsis los nyob hauv qhov kaj, rau qhov lawv tsis xav kom sawvdaws pom lawv tej kev phem kev qias.
43003021	Tiamsis tus uas nyiam ua zoo yeej los nyob hauv qhov kaj kom sawvdaws pom hais tias nws ua nws tes haujlwm raws li Vajtswv lub siab nyiam.
43003022	Tom qab ntawd, Yexus thiab nws cov thwjtim mus rau nram lub xeev Yudas, Yexus nrog lawv nyob tau ib ntus thiab muab neeg ua kevcai raus dej.
43003023	Thaum ntawd, Yauhas muab neeg ua kevcai raus dej hauv lub zos Ainoos uas nyob tsis deb ntawm lub zos Xalis thiab, rau qhov nyob ntawd muaj dej ntau. Neeg niaj hnub tuaj cuag Yauhas thiab thov Yauhas muab lawv ua kevcai raus dej. (
43003024	Thaum ntawd luag tseem tsis tau coj Yauhas mus kaw rau hauv tsev lojcuj.)
43003025	Yauhas cov thwjtim qee leej nrog ib tug neeg Yudais sib cav hais txog txoj kevcai ntxuav.
43003026	Yog li ntawd, lawv thiaj mus cuag Yauhas thiab hais tias, "Xibhwb, koj puas nco qab tus txivneej uas nrog koj ua ke ntawm tus dej Yauladees sab hnubtuaj uas koj hais ntawd? Tamsim no nws tabtom muab neeg ua kevcai raus dej, thiab sawvdaws puavleej mus cuag nws!"
43003027	Yauhas teb hais tias, "Txhua yam uas neeg muaj puavleej yog Vajtswv pub rau lawv.
43003028	Nej yeej hnov kuv hais tias, 'Kuv tsis yog tus Mexiyas, tiamsis kuv yog tus uas Vajtswv txib los ua nws ntej xwb, nej sawvdaws yeej ua tau timkhawv li ntawd.'
43003029	Tus nkauj nyab yog tus nraug vauv pojniam, tiamsis tus phijlaj tsuas yog tus uas sawv ib sab ua luag thiab mloog xwb. Thaum nws hnov tus nraug vauv tej lus, nws zoo siab heev. Nimno kuv zoo siab ib yam nkaus li ntawd ntag.
43003030	Nws yuav muaj hwjchim loj zuj zus, tiamsis kuv lub hwjchim yuav yau zuj zus."
43003031	Tus uas los saum ntuj los, nws muaj hwjchim loj dua sawvdaws. Tus uas nyob hauv ntiajteb yeej yog neeg ntiajteb thiab hais neeg ntiajteb zaj, tiamsis tus uas los saum ntuj los muaj hwjchim loj dua ib puas tsav yam.
43003032	Nws qhia tej uas nws pom thiab tej uas nws hnov rau sawvdaws mloog, tiamsis tsis muaj leejtwg ntseeg nws tej lus.
43003033	Tiamsis tus uas ntseeg nws tej lus, tus ntawd yeej ntseeg hais tias Vajtswv yog tus ncaj ncees.
43003034	Tus uas Vajtswv txib los nws yeej hais Vajtswv tej lus, rau qhov Vajtswv pub Vajtswv tus Ntsujplig puv npo rau tus ntawd.
43003035	Leej Txiv hlub nws tus Tub kawg li thiab muab ib puas tsav yam tso rau nws kav huv tibsi.
43003036	Tus uas ntseeg Leej Tub yuav tau txojsia ntev dhawv mus ibtxhis, tiamsis tus uas tsis mloog Leej Tub tej lus yuav tsis tau txojsia; Vajtswv yuav rau txim rau tus ntawd.
43004001	Cov Falixais hnov hais tias Yexus muaj thwjtim thiab muab neeg ua kevcai raus dej coob dua Yauhas. (
43004002	Qhov tseeb, Yexus yeej tsis tau muab neeg ua kevcai raus dej, tsuas yog Yexus cov thwjtim muab xwb.)
43004003	Thaum Yexus hnov li ntawd, nws txawm tawm hauv lub xeev Yudas rov qab mus rau pem lub xeev Kalilais;
43004004	nws yuav tsum taug txojkev uas mus hla lub xeev Xamalis mus.
43004005	Yexus mus txog ntawm lub nroog Xikhas uas nyob hauv lub xeev Xamalis lub nroog ntawd nyob tsis deb ntawm thaj teb uas Yakhauj muab rau nws tus tub Yauxej.
43004006	Thaum ub Yakhauj khawb tau ib lub qhovtshij rau ntawd. Thaum Yexus taug kev los txog ntawm lub qhovtshij ntawd, Yexus lim heev, nws thiaj zaum ntawm lub qhovtshij ntawd. Lub sijhawm ntawd yog thaum tavsu.
43004007	Muaj ib tug pojniam Xamalis tuaj ce dej, Yexus hais rau tus pojniam ntawd hais tias, "Thov koj ce mentsis dej rau kuv haus." (
43004008	Yexus cov thwjtim mus yuav zaub mov rau tom nroog lawm.)
43004009	Tus pojniam ntawd teb Yexus hais tias, "Koj yog neeg Yudais, thiab kuv yog neeg Xamalis, ua li cas koj lam thov dej ntawm kuv haus? " (Cov Yudais yeej ibtxwm tsis koom siv cov Xamalis tej khob thiab tej tais li.)
43004010	Yexus teb tus pojniam ntawd hais tias, "Yog koj paub yam uas Vajtswv yuav pub rau koj, thiab paub tus uas thov dej ntawm koj haus yog leejtwg, ces koj yeej yuav thov nws, thiab nws yuav muab cov dej uas cawm txojsia rau koj haus."
43004011	Tus pojniam ntawd hais tias, "Tus tswv, koj twb tsis muaj dabtsi ce dej, thiab lub qhovtshij no tob heev. Koj yuav muab cov dej uas cawm txojsia qhov twg los?
43004012	Peb yawgkoob Yakhauj muab lub qhovtshij no rau peb; nws thiab nws cov tub thiab nws tej tsiaj puavleej haus cov dej hauv lub qhovtshij no. Koj tseem muaj hwjchim loj dua peb yawgkoob Yakhauj thiab los? "
43004013	Yexus teb hais tias, "Txhua tus uas haus cov dej hauv lub qhovtshij no tseem yuav rov nqhis dua,
43004014	tiamsis tus uas haus cov dej uas kuv muab rau nws yuav tsis nqhis ib zaug li lawm. Cov dej uas kuv muab rau nws yuav txhawv hauv nws lub siab thiab cawm nws txojsia mus ibtxhis."
43004015	Tus pojniam ntawd hais rau Yexus hais tias, "Tus tswv, thov koj muab cov dej uas koj hais ko rau kuv haus! Kuv thiaj yuav tsis nqhis dua thiab tsis tau tuaj ce dej hauv lub qhovtshij no lawm."
43004016	Yexus hais rau tus pojniam ntawd hais tias, "Koj cia li mus hu koj tus txiv tuaj ntawm no."
43004017	Tus pojniam ntawd teb hais tias, "Kuv tsis muaj txiv." Yexus teb hais tias, "Koj hais tias koj tsis muaj txiv, koj hais yog lawm.
43004018	Koj twb yuav tsib tug txiv lawm, thiab tus txivneej uas nimno koj nrog nyob ntawd los yeej tsis yog koj tus txiv. Tej uas koj qhia rau kuv ntawd, koj hais tseeb lawm."
43004019	Tus pojniam ntawd hais rau Yexus hais tias, "Tus tswv, kuv paub hais tias koj yog ib tug cev Vajtswv lus.
43004020	Peb cov uas yog neeg Xamalis cov yawgkoob ibtxwm pehawm Vajtswv saum lub roob no, tiamsis nej cov uas yog neeg Yudais hais tias sawvdaws yuav tsum mus pehawm Vajtswv nram lub nroog Yeluxalees thiaj yog."
43004021	Yexus hais rau tus pojniam ntawd hais tias, "Koj cia li ntseeg kuv tej lus; twb yuav txog lub sijhawm uas neeg yuav tsis pehawm Leej Txiv saum lub roob no lossis nram lub nroog Yeluxalees lawm.
43004022	Nej cov uas yog neeg Xamalis, nej tsis paub tus uas nej pehawm yog leejtwg; tiamsis peb cov uas yog neeg Yudais, peb paub tus uas peb pehawm, rau qhov tus Cawmseej los yug rau hauv cov neeg Yudais.
43004023	Lub sijhawm ntawd tabtom los, thiab lub sijhawm ntawd twb los txog lawm; cov neeg uas pehawm Leej Txiv yuav pehawm ntawm sab Ntsujplig thiab qhov tseeb, rau qhov Leej Txiv xav kom sawvdaws muaj nplooj siab dawb paug pehawm nws tiag.
43004024	Vajtswv yog Ntsujplig, cov uas pehawm Vajtswv yuav tsum pehawm ntawm sab ntsujplig thiab qhov tseeb."
43004025	Tus pojniam ntawd hais rau Yexus hais tias, "Kuv paub hais tias tus Mexiyas yuav los, thiab thaum nws los lawm, nws yuav qhia txhua yam rau peb."
43004026	Yexus teb hais tias, "Kuv yog nws, kuv tabtom nrog koj tham no ntag."
43004027	Tamsim ntawd Yexus cov thwjtim txawm los txog, lawv pom Yexus nrog tus pojniam ntawd tham, lawv xav tsis thoob li. Tiamsis tsis muaj ib tug nug tus pojniam ntawd hais tias, "Koj xav yuav dabtsi? " lossis nug Yexus hais tias, "Vim li cas koj nrog tus pojniam ntawd tham? "
43004028	Ces tus pojniam ntawd txawm muab nws lub hub dej tso plhuav tseg; nws rov qab mus rau tom nroog, thiab nws hais rau cov neeg hauv nroog hais tias,
43004029	"Nej cia li mus saib tus txivneej uas nyob tod saib, nws qhia txhua yam uas kuv tau ua tas los lawm huv tibsi rau kuv mloog! Nws puas yog tus Mexiyas?"
43004030	Yog li ntawd, sawvdaws txawm tawm zom zaws hauv nroog tuaj saib Yexus.
43004031	Thaum ntawd cov thwjtim hais rau Yexus hais tias, "Xibhwb, cia li los noj mov tso!"
43004032	Tiamsis Yexus teb hais tias, "Kuv twb muaj mov noj lawm, tej ntawd nej tsis paub."
43004033	Yog li ntawd, cov thwjtim thiaj sib nug hais tias, "Leejtwg twb nqa mov tuaj rau nws noj lawm? "
43004034	Yexus hais rau cov thwjtim hais tias, "Kuv tej mov yog ua raws li tus uas txib kuv los lub siab nyiam, thiab ua tes haujlwm uas nws tso rau kuv ua lawm kom tiav.
43004035	Muaj ib lo lus uas nej hais tias, 'Tshuav plaub hlis mam li txog caij hlais nplej.' Tiamsis kuv qhia rau nej hais tias nej cia li tsa qhovmuag saib tej teb; nplej twb siav heev zoo hlais lawm!
43004036	Tus neeg uas hlais nplej twb tau nqe zog lawm, thiab tej uas nws sau los cia twb tau txojsia ntev dhawv mus ibtxhis lawm; Yog li ntawd, tus uas cog thiab tus uas hlais yuav zoo siab kawg li.
43004037	Vim li ntawd lo lus uas hais tias, 'Muaj ib tug cog, thiab muaj dua ib tug hlais,' lo lus ntawd yeej muaj tseeb tiag!
43004038	Kuv txib nej mus hlais cov nplej hauv daim teb uas tsis yog nej lub zog ua; daim teb ntawd yog lwm tus lub zog ua, tiamsis nej tau sau tej uas yog lwm tus lub zog ua."
43004039	Cov neeg Xamalis uas nyob hauv lub nroog ntawd muaj ntau leej ntseeg Yexus, rau qhov tus pojniam ntawd hais rau lawv hais tias, "Nws qhia txhua yam uas kuv tau ua tas los lawm huv tibsi rau kuv mloog."
43004040	Yog li ntawd, thaum cov neeg Xamalis tuaj cuag Yexus, lawv cheem kom Yexus nrog lawv nyob, ces Yexus txawm mus nyob hauv lub nroog ntawd tau ob hnub.
43004041	Muaj ntau leej los ntseeg Yexus ntxiv, rau qhov lawv hnov Yexus tej lus qhia,
43004042	thiab lawv hais rau tus pojniam ntawd hais tias, "Nimno peb ntseeg tsis yog vim tej lus uas koj hais, tiamsis peb ntseeg vim peb tau hnov nws tej lus thiab peb paub hais tias nws yog neeg ntiajteb tus Cawmseej tiag."
43004043	Tom qab uas Yexus nyob hauv lub nroog ntawd tau ob hnub, nws txawm mus rau pem lub xeev Kalilais lawm.
43004044	Rau qhov Yexus hais tias, "Cov neeg uas nyob hauv lub tebchaws uas tus cev Vajtswv lus nyob, cov neeg ntawd yeej tsis hwm nws."
43004045	Thaum Yexus mus txog pem lub xeev Kalilais, sawvdaws tuaj tos txais nws, rau qhov lawv tau mus ua Kevcai Hla Dhau nram lub nroog Yeluxalees thiab pom txhua yam uas Yexus ua thaum ua Kevcai Hla Dhau ntawd.
43004046	Ces Yexus txawm rov qab mus rau hauv lub zos Kanas uas nyob hauv lub xeev Kalilais uas thaud Yexus muab dej txia ua cawv txiv hmab. Muaj ib tug nom nyob hauv lub nroog Kapena-us, nws tus tub mob heev.
43004047	Thaum nws hnov hais tias Yexus rov qab nram lub xeev Yudas los txog rau hauv lub xeev Kalilais lawm, nws thiaj mus cuag Yexus thiab thov kom Yexus mus kho nws tus tub uas mob heev yuav tuag hauv lub nroog Kapena-us.
43004048	Yexus hais rau tus nom ntawd tias "Yog nej tsis pom tej txujci tseemceeb, nej yeej tsis ntseeg kuv tej lus li? "
43004049	Tus nom ntawd hais rau Yexus hais tias, "Tus tswv, cheem kuv tus tub tseem tsis tau tuag, thov koj mus pab kho!"
43004050	Yexus hais rau tus nom ntawd hais tias, "Koj cia li rov qab mus tsev, koj tus tub yuav tsis tuag!" Tus nom ntawd ntseeg Yexus tej lus, nws txawm rov qab mus tsev lawm.
43004051	Thaum nws tabtom taug kev mus tsev, nws cov tubtxib tuaj caum nws thiab qhia rau nws hais tias, "Koj tus tub zoo lawm."
43004052	Nws nug lawv hais tias thaum twg nws tus tub zoo lawm, thiab lawv teb hais tias, "Nag hmo thaum ib teev ces nws tus npaws txawm tu lawm."
43004053	Ces leej txiv nco dheev txog hais tias thaum ntawd yog lub sijhawm uas Yexus hais rau nws hais tias, "Koj tus tub yuav tsis tuag." Yog li ntawd, nws thiab nws tsevneeg thiaj ntseeg Yexus.
43004054	Txij thaum Yexus rov nram lub xeev Yudas los txog rau hauv lub xeev Kalilais, nws ua txujci tseemceeb ob zaug rau zaum no.
43005001	Tom qab ntawd, thaum txog lub caij uas cov Yudais ua kevcai, Yexus txawm mus rau nram lub nroog Yeluxalees.
43005002	Nyob hauv lub nroog Yeluxalees muaj ib lub pasdej nyob ze ze ntawm lub Roojvag Yaj thiab muaj tsib lub qabkhav nyob ncig lub pasdej; qhov chaw ntawd lus Henplais hu ua Npexathas.
43005003	Muaj ib co neeg mob coob coob tuaj pw hauv tej qabkhav ntawd, cov neeg dig muag, cov neeg cegtawv thiab cov neeg tuag tes tuag taw. Lawv tuaj nyob ntawd tos saib thaum twg lub pasdej ntas.
43005004	Rau qhov tus Tswv ib tug timtswv pheej los do lub pasdej ntawd. Thaum lub pasdej ntawd ntas, yog tus neeg mob twg xub nqis mus rau hauv lub pasdej, ces tus ntawd tej mob zoo.
43005005	Muaj ib tug txivneej mob tau peb caug yim xyoo lawm, nws tuaj pw ntawm lub pasdej ntawd.
43005006	Yexus pom nws pw ntawd, Yexus paub hais tias nws mob tau ntev los lawm; Yog li ntawd, Yexus thiaj nug nws hais tias, "Koj puas xav zoo? "
43005007	Nws teb Yexus hais tias, "Tus tswv, thaum dej ntas tsis muaj leejtwg pab tuav kuv mus rau hauv lub pasdej; thaum kuv tabtom yuav nqis mus rau hauv, twb muaj lwm tus xub nqis ua kuv ntej mus rau hauv lawm."
43005008	Yexus hais rau nws hais tias, "Koj cia li sawv, yaws koj daim lev thiab mus."
43005009	Tamsim ntawd nws tus mob txawm cia li zoo hlo; ces nws txawm yaws hlo nws daim lev thiab mus lawm. Hnub ntawd yog hnub Xanpataus;
43005010	yog li ntawd, cov Yudais tej nomtswv thiaj hais rau tus txivneej uas zoo mob ntawd hais tias, "Hnub no yog hnub Xanpataus, koj nqa koj daim lev taug kev mas txhaum peb cov neeg Yudais txoj Kevcai lawm."
43005011	Nws teb lawv hais tias, "Tus uas kho kuv zoo hais rau kuv hais tias, 'Cia li yaws koj daim lev thiab mus.' "
43005012	Lawv nug nws hais tias, "Tus uas hais kom koj ua li no yog leejtwg? "
43005013	Tiamsis tus txivneej ntawd tsis paub hais tias Yexus yog leejtwg, rau qhov muaj neeg coob coob nyob ntawd, thiab Yexus twb mus rau lwm qhov lawm.
43005014	Tom qab ntawd Yexus mus ntsib tus txivneej ntawd hauv lub Tuamtsev, thiab Yexus hais rau nws hais tias, "Koj mloog kuv hais, nimno koj twb zoo lawm, koj tseg tsis txhob ua txhaum lawm, nyob tsam koj raug kev txomnyem heev dua qub."
43005015	Ces tus txivneej ntawd txawm tawm mus qhia rau cov Yudais tej nomtswv hais tias tus uas kho nws zoo mob ntawd yog Yexus.
43005016	Yog li ntawd, lawv txawm tuavhauv ua phem rau Yexus, rau qhov Yexus kho tus txivneej ntawd hnub Xanpataus.
43005017	Yexus teb lawv hais tias, "Kuv Txiv yeej ua haujlwm tsis so li, yog li ntawd kuv yeej yuav ua haujlwm thiab."
43005018	Qhov uas Yexus hais no ua rau cov Yudais tej nomtswv hajyam xav muab Yexus tua povtseg; tsis yog qhov uas Yexus ua txhaum txoj kevcai hnub Xanpataus xwb, tiamsis Yexus tseem khav hais tias Vajtswv yog nws Txiv, thiab Yexus hais li uas nws muaj hwjchim sib luag zos li Vajtswv ntag.
43005019	Yexus teb lawv hais tias, "Kuv qhia tseeb rau nej hais tias Leej Tub yeej tsis ua ib yam dabtsi raws li nws lub siab; nws tsuas ua tej uas nws pom nws Txiv ua xwb. Tej uas Leej Txiv ua, Leej Tub thiaj ua.
43005020	Rau qhov Leej Txiv hlub Leej Tub thiab qhia ib puas tsav yam uas nws ua rau Leej Tub. Nws yuav qhia tej haujlwm uas tseemceeb dua tej no rau Leej Tub, thiab tej ntawd yuav ua rau nej xav tsis thoob.
43005021	Leej Txiv tsa cov neeg uas tuag lawm sawv rov qab los li cas, Leej Tub yuav pub txojsia rau cov neeg uas nws pom zoo pub rau ib yam li ntawd.
43005022	Leej Txiv tsis txiav txim rau leejtwg, tiamsis nws tsa Leej Tub ua tus txiav txim,
43005023	kom txhua tus hwm Leej Tub ib yam li hwm Leej Txiv. Tus uas tsis hwm Leej Tub, tus ntawd yeej tsis hwm Leej Txiv tus uas txib Leej Tub los thiab.
43005024	"Kuv qhia tseeb rau nej hais tias: tus uas mloog kuv lus thiab ntseeg tus uas txib kuv los, tus ntawd thiaj tau txojsia ntev dhawv mus ibtxhis. Nws yuav tsis raug txiav txim, rau qhov nws twb tawm hauv txojkev tuag los tau txojsia lawm.
43005025	Kuv qhia tseeb rau nej hais tias lub sijhawm tabtom los thiab twb los txog lawm; thaum ntawd yog thaum uas cov neeg tuag lawm yuav hnov Vajtswv tus Tub lub suab hu, thiab txhua tus uas hnov yuav ciaj rov qab los.
43005026	Leej Txiv yog lub hauvpaus txojsia li cas, nws tsa Leej Tub ua lub hauvpaus txojsia ib yam li ntawd.
43005027	Thiab Leej Txiv tsa Leej Tub ua tus txiav txim, rau qhov nws yog Neeg Leej Tub.
43005028	Nej tsis txhob poob siab rau kuv tej lus no, rau qhov lub sijhawm tabtom los lawm; thaum ntawd cov neeg uas tuag lawm yuav hnov Leej Tub lub suab hu,
43005029	thiab lawv yuav tawm hauv lawv tej qhov ntxa los: cov neeg uas ua zoo yuav sawv los tau txojsia, cov neeg uas ua phem ua qias yuav sawv los raug kev txiav txim.
43005030	"Kuv tsis muaj cai ua ib yam dabtsi raws li kuv lub siab xav; kuv tsuas txiav txim raws li Vajtswv kom kuv txiav xwb; yog li ntawd, kuv yeej txiav txim ncaj ncees, rau qhov kuv tsis ua raws li kuv lub siab nyiam, tiamsis kuv tsuas ua raws li tus uas txib kuv los lub siab nyiam xwb.
43005031	"Yog kuv rov ua kuv tus timkhawv, ces yeej tsis muaj neeg ntseeg tej uas kuv hais.
43005032	Tiamsis yeej muaj ib tug ua kuv tus timkhawv, thiab kuv paub hais tias tej uas nws hais txog kuv, nws yeej hais tseeb xwb.
43005033	Nej txib nej cov neeg mus cuag Yauhas, thiab Yauhas yeej ua timkhawv hais tias tej lus uas kuv hais puavleej tseeb.
43005034	Tsis yog kuv xav kom neeg ua kuv tus timkhawv, tiamsis kuv hais li no kom nej dim nej lub txim.
43005035	Yauhas zoo li lub teeb uas taws cig ntsa iab, thiab nej yuav zoo siab ib nyuag ntu thaum uas nej nyob hauv qhov kaj ntawd.
43005036	Tiamsis kuv muaj ib qho timkhawv uas tseemceeb dua tej uas Yauhas hais: Tej uas kuv ua yog tej haujlwm uas Leej Txiv muab rau kuv ua, tej haujlwm uas kuv ua qhia rau sawvdaws paub tseeb hais tias kuv yog tus uas Leej Txiv txib los.
43005037	Thiab Leej Txiv tus uas txib kuv los yeej ua timkhawv hais txog kuv zaj ib yam nkaus. Nej yeej ibtxwm tsis tau hnov nws lub suab lossis pom nws lub ntsejmuag,
43005038	thiab nej yeej tsis khaws nws tej lus cia rau nruab siab, vim nej tsis ntseeg tus uas nws txib los.
43005039	Nej kawm Vajtswv Txojlus, rau qhov nej xav hais tias txojlus ntawd yuav cawm tau nej txojsia mus ibtxhis; Vajtswv Txojlus ntawd twb hais txog kuv ntag!
43005040	Tiamsis nej tsis kam los cuag kuv kom nej tau txojsia.
43005041	"Kuv tsis xav kom neeg qhuas kuv.
43005042	Tiamsis kuv paub hais tias nej tsis muaj lub siab hlub Vajtswv.
43005043	Kuv yog tus uas kuv Txiv txib los, tiamsis nej tsis lees yuav kuv; tus uas tsis muaj leejtwg txib los, nws los nws xwb, nej ho lees yuav tus ntawd.
43005044	Nej ib leeg nyiam ua rau ib leeg qhuas, tiamsis nej tsis muaj ib tug nyiam ua rau Vajtswv qhuas; yog li ntawd, nej yuav ua li cas ntseeg kuv tej lus.
43005045	Nej tsis txhob xav hais tias kuv yuav nkaug nej rau kuv Txiv. Mauxes tus uas nej cia siab rau, nws yog tus uas yuav nkaug nej rau kuv Txiv.
43005046	Yog nej ntseeg Mauxes tej lus, nej yeej yuav ntseeg kuv, rau qhov Mauxes yeej sau hais txog kuv.
43005047	Yog nej twb tsis ntseeg tej lus uas Mauxes sau, nej yuav ua li cas ntseeg kuv tej lus? "
43006001	Tom qab ntawd Yexus caij nkoj hla Hiavtxwv Kalilais mus rau sab tim ub (lub hiavtxwv ntawd muaj dua ib lub npe hu ua Tinpelias).
43006002	Muaj neeg coob coob raws Yexus qab mus, rau qhov lawv pom tej txujci uas nws kho tau tej neeg muaj mob zoo.
43006003	Yexus mus rau saum roob thiab nrog nws cov thwjtim zaum ua ke.
43006004	Thaum ntawd twb yuav txog lub caij uas cov Yudais ua Kevcai Hla Dhau.
43006005	Yexus tsa qhovmuag saib, nws pom neeg coob coob tabtom tuaj cuag nws; yog li ntawd, nws txawm hais rau Filis hais tias, "Peb yuav mus muas mov qhov twg thiaj li txaus sawvdaws noj?" (
43006006	Yexus hais li no yog nws sim Filis siab; qhov tseeb, Yexus twb paub lawm hais tias Yexus yuav ua li cas.)
43006007	Filis teb hais tias, "Txawm yog muab ob puas tawm lub nyiaj mus yuav mov los ntshai ib leeg tsuas tau ib nyuag qhov me me xwb."
43006008	Yexus cov thwjtim muaj ib tug hu ua Adales, nws yog Ximoos Petus tus kwv, nws hais tias,
43006009	"Muaj ib tug menyuam tub nyob ntawm no, nws muaj tsib lub ncuav thiab ob tug ntses. Tiamsis yuav tsis txaus cov neeg no noj."
43006010	Yexus hais tias, "Nej cia li hais kom sawvdaws zaum. " (Thaj chaw ntawd muaj muaj nyom.) Yog li ntawd, sawvdaws txawm zaum; cov txivneej uas nyob ntawd muaj kwvlam li tsib txhiab leej.
43006011	Yexus muab tsib lub ncuav ntawd los ua Vajtswv tsaug, thiab nws muab faib rau sawvdaws noj. Nws muab ob tug ntses los ua ib yam nkaus li ntawd thiab, tus uas yuav noj ntau npaum li cas los tau.
43006012	Thaum sawvdaws noj tsau lawm, Yexus hais rau nws cov thwjtim hais tias, "Nej cia li mus sau tej uas sawvdaws noj tsis tas los, tsis pub ib qho xuam li."
43006013	Yog li ntawd, cov thwjtim thiaj mus sau tej ncuav seem uas sawvdaws noj tsis tas tau kaum ob tawb puv nkaus.
43006014	Thaum cov neeg sawvdaws pom Yexus ua zaj txujci tseemceeb no, lawv hais tias, "Tus no yog tus cev Vajtswv lus uas nqis los rau hauv ntiajteb no tiag!"
43006015	Yexus paub hais tias lawv yuav tuaj muab nws yuam tsa ua vajntxwv; Yog li ntawd, nws tib leeg thiaj mus rau saum roob lawm.
43006016	Thaum yuav tsaus ntuj, Yexus cov thwjtim mus rau nram ntug hiavtxwv;
43006017	lawv nce rau hauv lub nkoj thiab caij nkoj hla hiavtxwv rov qab mus rau pem lub nroog Kapena-us. Thaum ntawd twb tsaus ntuj zuag lawm, Yexus tseem tsis tau los rau ntawm lawv.
43006018	Ces txawm muaj cua daj cua dub ntsawj dej ntas cuag dabtsi.
43006019	Cov thwjtim twb nquam lub nkoj mus deb kwvlam li tsib raus kilumev lawm, thaum lawv pom Yexus los kotaw sau nplaim dej los ze zuj zus rau ntawm lawv lub nkoj, lawv ntshai kawg li.
43006020	Yexus hais rau lawv hais tias, "Nej tsis txhob ntshai, twb yog kuv ntag! "
43006021	Lawv thiaj zoo siab cia Yexus los rau hauv lawv lub nkoj, tamsim ntawd lub nkoj twb mus txog ntua ntawm ntug qhov chaw uas lawv yuav mus lawm.
43006022	Hnub tom qab cov neeg coob coob uas nyob sab ntug hiavtxwv tim ub pom hais tias tsuas muaj tib lub nkoj nyob ntawd xwb. Lawv paub hais tias Yexus yeej tsis tau nrog nws cov thwjtim caij lub nkoj ntawd mus, lawv tsuas pom cov thwjtim caij mus xwb.
43006023	Muaj dua ib co nkoj tuaj tim lub nroog Tinpelias tuaj nres ze rau ntawm qhov chaw uas Yexus muab ncuav los ua Vajtswv tsaug thiab muab ntais faib rau sawvdaws noj.
43006024	Thaum cov neeg coob coob ntawd paub hais tias Yexus thiab nws cov thwjtim tsis nyob qhov ntawd lawm, lawv txawm nce rau hauv cov nkoj ntawd thiab caij mus nrhiav Yexus rau tim lub nroog Kapena-us.
43006025	Thaum cov neeg ntawd mus nrhiav tau Yexus nyob sab hiavtxwv tim ub lawm, lawv hais rau Yexus hais tias, "Xibhwb, thaum twg koj twb tuaj rau ntawm no lawm? "
43006026	Yexus teb hais tias, "Kuv qhia tseeb rau nej hais tias twb yog vim kuv muab mov rau nej noj tsau, nej thiaj tuaj nrhiav kuv, tsis yog vim nej pom tej txujci tseemceeb uas kuv ua.
43006027	Nej tsis txhob nrhiav tej mov uas txawj lwj, tiamsis nej yuav tsum nrhiav tej mov uas tsis txawj lwj. Neeg Leej Tub yuav muab cov mov uas cawm tau txojsia ntev dhawv mus ibtxhis rau nej, rau qhov Vajtswv tus uas yog Leej Txiv twb nias homthawj rau nws lawm."
43006028	Lawv nug Yexus hais tias, "Peb yuav ua li cas thiaj ua tau raws li Vajtswv xav kom peb ua? "
43006029	Yexus teb hais tias, "Qhov uas Vajtswv xav kom nej ua yog nws xav kom nej ntseeg tus uas nws txib los."
43006030	Lawv teb hais tias, "Koj yuav ua yam txujci tseemceeb dabtsi rau peb saib kom peb ntseeg koj? Koj yuav ua dabtsi?
43006031	Thaum ub peb cov yawgkoob noj manas tom tiaj suabpuam raws li Vajtswv Txojlus hais tias, 'Nws muab mov saum ntuj los rau lawv noj.' "
43006032	Yexus hais tias, "Kuv qhia tseeb rau nej hais tias tej mov uas Mauxes muab rau nej noj tsis yog tej uas los saum ntuj los; tej mov uas kuv Txiv muab rau nej noj thiaj yog tej tseem mov uas los saum ntuj los.
43006033	Rau qhov tus uas los saum ntuj los, nws yog cov mov uas Vajtswv muab los cawm neeg ntiajteb txojsia."
43006034	Lawv thov Yexus hais tias, "Tus tswv, thov koj muab cov mov ntawd rau peb noj mus li."
43006035	Yexus qhia lawv hais tias, "Kuv yog cov mov uas cawm neeg txojsia. Tus uas los cuag kuv, tus ntawd yuav tsis tshaib ib zaug li; tus uas ntseeg kuv tus ntawd yuav tsis nqhis ib zaug li lawm.
43006036	Kuv hais rau nej hais tias nimno nej twb pom kuv lawm, tiamsis nej tsis ntseeg kuv.
43006037	Txhua tus uas kuv Txiv pub rau kuv, lawv yeej yuav los cuag kuv. Txhua tus uas los cuag kuv, kuv lees yuav huv tibsi,
43006038	rau qhov kuv los saum ntuj los tsis yog los ua raws li kuv lub siab, tiamsis kuv los ua raws li tus uas txib kuv los lub siab nyiam.
43006039	Tus uas txib kuv los kom kuv saib cov neeg uas nws pub rau kuv lawm, tsis txhob cia ib tug twg ploj li, thiab thaum txog hnub kawg kuv yuav tsa lawv txhua tus sawv hauv qhov tuag rov qab los.
43006040	Rau qhov kuv Txiv xav kom txhua tus uas pom Leej Tub thiab ntseeg nws lawm muaj txojsia ntev dhawv mus ibtxhis. Thiab thaum txog hnub kawg kuv yuav tsa lawv sawv hauv qhov tuag rov qab los."
43006041	Ces cov Yudais txawm yws Yexus, rau qhov Yexus hais tias, "Kuv yog cov mov uas los saum ntuj los."
43006042	Yog li ntawd, lawv thiaj hais tias, "Tus txivneej no yog Yauxej tus tub Yexus los tsis yog? Peb yeej paub nws niam nws txiv huv tibsi. Ua li cas nws yuav hais tias nws los saum ntuj los? "
43006043	Yexus hais rau lawv hais tias, "Nej cia li tseg tsis txhob yws li ntawd lawm.
43006044	Yeej tsis muaj leejtwg los cuag tau kuv, tsuas yog Leej Txiv tus uas txib kuv los, nws coj leejtwg los tus ntawd thiaj tau los cuag kuv xwb; thiab thaum txog hnub kawg kuv yuav tsa tus ntawd sawv hauv qhov tuag rov qab los.
43006045	Cov cev Vajtswv lus sau tseg hais tias, 'Vajtswv yuav qhia txhua tus huv tibsi.' Txhua tus uas hnov Leej Txiv tej lus thiab ua raws li nws qhia yeej los cuag kuv.
43006046	Kuv hais li no tsis yog hais tias txhua tus puavleej pom Leej Txiv; tsuas yog tus uas Vajtswv txib los, nws tib leeg xwb thiaj pom Leej Txiv.
43006047	Kuv qhia tseeb rau nej hais tias tus uas ntseeg kuv, tus ntawd twb tau txojsia ntev dhawv mus ibtxhis lawm.
43006048	Kuv yog cov mov uas cawm neeg txojsia.
43006049	Txawm yog nej cov yawgkoob tau noj manas tom tiaj suabpuam los lawv twb tuag tas lawm.
43006050	Tiamsis yog leejtwg noj cov mov uas los saum ntuj los, tus ntawd yuav tsis tuag.
43006051	Kuv yog cov mov uas los saum ntuj los cawm neeg txojsia. Tus uas noj cov mov no yuav tau txojsia ntev dhawv mus ibtxhis; thiab cov mov uas kuv yuav muab cawm neeg ntiajteb txojsia ntawd twb yog kuv cev nqaij ntag."
43006052	Ces cov Yudais txawm sib cav npautaws vog hais tias, "Tus txivneej no yuav ua li cas muab tau nws cev nqaij rau peb noj?"
43006053	Yexus hais rau lawv hais tias, "Kuv qhia tseeb rau nej hais tias yog nej tsis noj Neeg Leej Tub cev nqaij thiab tsis haus nws cov ntshav, ces nej yuav tsis tau txojsia.
43006054	Tus uas noj kuv cev nqaij thiab haus kuv cov ntshav, tus ntawd tau txojsia ntev dhawv mus ibtxhis, thiab thaum txog hnub kawg kuv yuav tsa nws sawv hauv qhov tuag rov qab los.
43006055	Rau qhov kuv cev nqaij yog cov tseem mov, thiab kuv cov ntshav yog cov tseem dej.
43006056	Tus uas noj kuv cev nqaij thiab haus kuv cov ntshav, tus ntawd nrog kuv koom ib txojsia, thiab kuv nrog tus ntawd koom ib txojsia.
43006057	Leej Txiv tus uas txib kuv los, nws yog tus uas muaj txojsia; vim kuv nrog nws koom ib txojsia, kuv thiaj li muaj txojsia. Ib yam nkaus li ntawd, tus uas noj kuv cev nqaij tus ntawd tau txojsia, rau qhov kuv yog tus uas muaj txojsia.
43006058	Cov mov no yog cov mov uas los saum ntuj los; cov mov no tsis zoo li cov mov uas nej cov yawgkoob noj, thiab lawv tuag tas lawm. Tus uas noj cov mov no yuav tau txojsia ntev dhawv mus ibtxhis."
43006059	Yexus hais cov lus no thaum nws qhia hauv lub tsev sablaj uas nyob hauv lub nroog Kapena-us.
43006060	Cov neeg uas raws Yexus qab hnov tej lus uas nws qhia ntawd, muaj ntau leej hais tias, "Cov lus no nyuaj kawg li. Leejtwg thiaj yuav totaub? "
43006061	Tiamsis Yexus paub hais tias lawv yws txog tej lus uas Yexus hais, Yexus thiaj hais rau lawv hais tias, "Tej lus uas kuv hais ntawd ua rau nej nyuaj siab los?
43006062	Yog hais tias nej pom Neeg Leej Tub rov qab mus nyob saum qhov chaw uas nws ibtxwm nyob los lawm, nej ho yuav xav li cas?
43006063	Vajtswv tus Ntsujplig ua tau rau neeg muaj sia, tiamsis neeg nqaij tawv ua tsis tau li ntawd. Tej lus uas kuv qhia rau nej ntawd yog ntsujplig thiab yog txojsia.
43006064	Tiamsis nej cov muaj qee leej tsis ntseeg kuv tej lus." (Yexus hais li ntawd, rau qhov thaum chivthawj nws twb xub paub lawm hais tias, nws cov thwjtim tus twg yog tus tsis ntseeg thiab tus twg yog tus uas yuav ntxeev siab rau nws.)
43006065	Thiab Yexus hais ntxiv tias "Twb yog vim li no kuv thiaj hais rau nej tias yeej tsis muaj ib tug los cuag kuv, tsuas yog tus uas Leej Txiv tshoov nws lub siab thiaj los cuag kuv xwb."
43006066	Vim li ntawd, cov neeg uas caum Yexus qab muaj coob leej thiaj tso Yexus tseg thiab tsis nrog nws mus lawm.
43006067	Yog li ntawd, Yexus thiaj nug nws kaum ob tug thwjtim hais tias, "Nej ne, nej yuav tso kuv tseg thiab los? "
43006068	Ximoos Petus teb Yexus hais tias, "Tus tswv, yog peb tso koj tseg, peb yuav mus cuag leejtwg? Tsuas yog koj tib leeg tej lus xwb, thiaj pub tau txojsia ibtxhis rau neeg.
43006069	Nimno peb ntseeg thiab paub tseeb hais tias koj yog tus dawbhuv uas Vajtswv txib los."
43006070	Yexus teb lawv hais tias, "Puas yog kuv xaiv nej kaum ob leeg no? Tiamsis nej cov ko muaj ib tug yog dab ntxwgnyoog."
43006071	Yexus hais li ntawd yog hais txog Ximoos Ixakali-us tus tub Yudas. Txawm yog Yudas yog ib tug ntawm Yexus kaum ob tug thwjtim los nws tseem ntxeev siab rau Yexus.
43007001	Tom qab ntawd, Yexus mus mus los los hauv lub xeev Kalilais; nws tsis xav mus nram lub xeev Yudas, rau qhov cov Yudais tuavhauv yuav muab nws tua povtseg.
43007002	Thaum yuav txog lub caij uas cov Yudais ua Kevcai nyob Tsev Pheebsuab,
43007003	Yexus cov kwv hais rau Yexus hais tias, "Koj cia li mus rau nram lub xeev Yudas kom cov neeg uas caum koj qab thiaj li pom tej uas koj ua.
43007004	Tsis muaj leejtwg muab tej uas nws ua zais, yog hais tias nws xav kom luag paub tej uas nws ua. Tej txujci tseemceeb uas koj ua no cia li ua qhia kom neeg ntiajteb paub koj." (
43007005	Txawm yog Yexus cov kwv los lawv tseem tsis ntseeg Yexus thiab.)
43007006	Yexus hais rau lawv hais tias, "Tseem tsis tau txog kuv lub sijhawm, tiamsis nej li lub sijhawm twg los yeej tau.
43007007	Neeg ntiajteb tsis ntxub nej, tiamsis neeg ntiajteb ntxub kuv, rau qhov kuv pheej qhia lawv tej kev phem kev qias rau lawv.
43007008	Nej yuav mus ua kevcai, nej mus nej. Kuv tsis mus, rau qhov tsis tau txog kuv lub sijhawm."
43007009	Tom qab uas Yexus hais li ntawd rau lawv tas lawm, Yexus tseem nyob hauv lub xeev Kalilais.
43007010	Thaum Yexus cov kwv ua ntej mus ua kevcai lawm, tom qab ntawd Yexus txawm lawv qab mus thiab; tiamsis nws tsis tabmeeg mus, rau qhov nws tsis xav kom leejtwg paub.
43007011	Thaum sawvdaws tabtom ua kevcai, cov Yudais tej nomtswv nrhiav Yexus ntawm qhov chaw uas sawvdaws tuaj ua kevcai ntawd. Lawv sib nug hais tias, "Nws nyob qhov twg?"
43007012	Cov neeg coob coob ntawd sib ntxhi zom zaws hais txog Yexus; muaj ibtxhia hais tias, "Nws yog neeg zoo," muaj ibtxhia hais tias, "Tsis yog li ntawd, nws yog tus uas ntxias sawvdaws xwb."
43007013	Tiamsis tsis muaj leejtwg muaj cuabkav piav Yexus zaj tabmeeg sawvdaws li, rau qhov lawv ntshai cov Yudais tej nomtswv.
43007014	Thaum sawvdaws ua kevcai txog tog lawm, Yexus txawm mus qhuab qhia hauv lub Tuamtsev.
43007015	Cov Yudais tej nomtswv xav tsis thoob thiab hais tias, "Ua li cas tus txivneej no yuav paub ua luaj li, nws twb tsis tau kawm ntawv li los sav? "
43007016	Yexus teb hais tias, "Tej lus uas kuv qhia no tsis yog kuv tej lus, tiamsis yog Vajtswv tus uas txib kuv los tej lus.
43007017	Yog leejtwg txaus siab ua raws li Vajtswv lub siab nyiam, tus ntawd yuav paub hais tias tej lus uas kuv qhia no yog Vajtswv kom kuv hais lossis yog kuv hais kev xwb.
43007018	Tus neeg uas xav kom lwm tus qhuas nws, nws lam tau lam hais. Tiamsis tus uas xav ua kom luag qhuas tus uas txib nws los, nws yeej hais lus tseeb xwb, nws tsis hais dag.
43007019	Puas yog Mauxes qhia Vajtswv txoj Kevcai rau nej? Tiamsis nej tsis muaj ib tug coj raws li txoj Kevcai ntawd li. Ua li cas nej tseem yuav muab kuv tua povtseg thiab? "
43007020	Sawvdaws teb hais tias, "Koj raug dab vwm lawm! Leejtwg yuav muab koj tua povtseg no? "
43007021	Yexus teb hais tias, "Kuv ua txujci tseemceeb ib zaug xwb, nej twb xav tsis thoob li.
43007022	Mauxes kom nej muab nej tej menyuam ua kevcai txiav, thiab nej twb muab ib tug menyuam tub ua kevcai txiav Hnub Xanpataus (Mauxes tsis yog tus qhia kom nej ua kevcai txiav, tiamsis yog nej cov yawgkoob qhia nej ua).
43007023	Yog nej twb muab ib tug menyuam tub ua kevcai txiav Hnub Xanpataus kom nej tsis txhob ua txhaum Mauxes txoj Kevcai, ua li cas kuv kho ib tug txivneej zoo mob Hnub Xanpataus nej tseem yuav npautaws rau kuv thiab?
43007024	Tsis txhob txiav txim raws li nej qhovmuag pom xwb, tiamsis yuav tsum txiav txim raws li txojkev ncaj ncees."
43007025	Cov neeg uas nyob hauv lub nroog Yeluxalees muaj qee leej hais tias, "Tus txivneej no tsis yog tus uas cov nomtswv nrhiav yuav muab tua povtseg los?
43007026	Nej saib! Nws tabmeeg qhia sawvdaws, tiamsis tsis muaj leejtwg muaj cuabkav hais dabtsi rau nws li! Ntshai lawv paub hais tias nws yog tus Mexiyas tiag!
43007027	Thaum tus Mexiyas los, tsis muaj leejtwg paub hais tias nws los qhov twg los, tiamsis peb puavleej paub hais tias tus txivneej no los qhov twg los."
43007028	Thaum Yexus tabtom qhia hauv lub Tuamtsev, Yexus hais nrov nrov rau sawvdaws hais tias, "Nej yeej paub hais tias kuv los qhov twg los lawm tiag los? Tsis yog kuv lam los kuv. Tiamsis tus uas txib kuv los, nws yog tus ncaj ncees. Nej tsis paub nws,
43007029	tiamsis kuv paub nws, rau qhov kuv los ntawm nws los, thiab nws yog tus txib kuv los."
43007030	Lawv txawm yuav ntes Yexus, tiamsis tsis muaj leejtwg nqis tes ntes nws li, rau qhov tsis tau txog nws lub sijhawm.
43007031	Tiamsis cov neeg coob coob ntawd muaj ntau leej ntseeg Yexus, thiab lawv hais tias, "Thaum Tus Mexiyas los, nws tseem yuav ua tau ntau yam txujci tseemceeb dua tus txivneej no ua thiab los? "
43007032	Thaum cov Falixais hnov cov neeg coob coob ntawd sib cav zom zaws txog Yexus, ces cov Falixais thiab cov thawj ntawm cov povthawj txawm txib ib co tubrog mus ntes Yexus.
43007033	Yexus hais tias, "Kuv yuav tsis nrog nej nyob ntev lawm; kuv yuav rov mus cuag tus uas txib kuv los.
43007034	Nej yuav nrhiav kuv, tiamsis nej yuav nrhiav tsis tau kuv, rau qhov qhov chaw uas kuv yuav mus ntawd nej mus tsis tau."
43007035	Cov Yudais tej nomtswv sib nug zom zaws hais tias, "Nws yuav mus qhov twg kom peb nrhiav tsis tau nws no? Ntshai nws yuav mus rau pem cov neeg Kilis tej nroog uas peb cov neeg nyob thiab qhia cov neeg Kilis los?
43007036	Nws hais tias peb yuav nrhiav nws, tiamsis peb yuav nrhiav tsis tau nws, thiab qhov uas nws yuav mus ntawd peb mus tsis tau. Nws hais li ntawd yog nws hais li cas? "
43007037	Hnub ua kevcai xaus yog hnub tseemceeb kawg nkaus, Yexus sawv ntsug hais nrov nrov rau sawvdaws hais tias, "Tus uas nqhis dej cia li los cuag kuv, kuv yuav muab dej rau nws haus
43007038	raws li Vajtswv Txojlus hais tias, 'Yog leejtwg ntseeg kuv, tus dej uas cawm neeg txojsia yuav txhawv hauv tus ntawd lub siab los.' "
43007039	Yexus hais li no yog hais txog Vaj Ntsujplig; yog leejtwg ntseeg Yexus, tus ntawd yuav tau txais. Thaum lub sijhawm ntawd Vajtswv tseem tsis tau txib Vaj Ntsujplig los, rau qhov Vajtswv tseem tsis tau tsa Yexus ua tus muaj tshwjchim ci ntsa iab.
43007040	Thaum cov neeg coob coob ntawd hnov Yexus hais li ntawd, muaj qee leej hais tias, "Tus txivneej no yog tus cev Vajtswv lus tiag!"
43007041	Muaj qee leej hais tias, "Nws yog tus Mexiyas ntag!" Tiamsis muaj qee leej hais tias, "Tus Mexiyas yuav tsis tuaj pem Kalilais tuaj ib zaug li.
43007042	Vajtswv Txojlus hais tias tus Mexiyas yuav yog Daviv ib tug xeebntxwv, thiab nws yuav los yug hauv lub nroog Npelehees uas thaum ub Daviv nyob."
43007043	Yog li ntawd, cov pejxeem thiaj tsis sib haum, vim qhov uas lawv sib cav hais txog Yexus ntawd.
43007044	Muaj qee leej xav ntes Yexus, tiamsis tsis muaj leejtwg kam nqis tes ntes li.
43007045	Thaum cov tubrog rov los txog, cov thawj ntawm cov povthawj thiab cov Falixais nug lawv hais tias, "Ua li cas nej tsis coj Yexus los? "
43007046	Cov tubrog teb hais tias, "Yeej tsis muaj ib tug txawj hais li tus txivneej no hais li!"
43007047	Cov Falixais nug hais tias, "Tsis yog nws ntxias tau nej lawm thiab los?
43007048	Nej yeej ibtxwm tsis tau hnov hais tias cov nomtswv lossis cov Falixais ib tug ntseeg tus ntawd li los sav?
43007049	Cov neeg coob coob uas tsis paub Mauxes txoj Kevcai ntawd, Vajtswv twb foom tsis zoo rau lawv lawm."
43007050	Cov Falixais ntawd muaj ib tug yog Nikaudemaus, nws yog tus uas twb mus nrog Yexus tham ib zaug lawm. Nws hais rau lawv hais tias,
43007051	"Raws li peb txoj Kevcai, peb txiav txim tsis tau rau ib tug twg ua ntej uas peb tsis tau hnov nws peev lus thiab taug nws zaj tso."
43007052	Lawv teb hais tias, "Tsis yog koj tuaj pem Kalilais tuaj thiab los? Koj cia li nyeem Vajtswv Txojlus koj thiaj yuav paub hais tias yeej tsis muaj ib tug cev Vajtswv lus tuaj pem Kalilais tuaj li." [
43007053	Ces lawv nyias txawm rov mus nyias tsev lawm,
43008001	tiamsis Yexus nce mus rau pem Roob Txiv Ntoo Roj lawm.
43008002	Hnub tom qab thaum kaj ntug txoog Yexus rov qab los rau hauv lub Tuamtsev. Muaj neeg coob coob tuaj cuag nws, ces nws zaum thiab qhia lawv.
43008003	Cov xibhwb uas qhia Vajtswv txoj Kevcai thiab cov Falixais txawm coj ib tug pojniam uas lawv ntes tau thaum nws tabtom deev hluas nraug tuaj cuag Yexus; lawv coj tus pojniam ntawd tuaj sawv tabmeeg sawvdaws.
43008004	Lawv hais rau Yexus hais tias, "Xibhwb, muaj neeg ntes tau tus pojniam no thaum nws tabtom deev hluas nraug.
43008005	Mauxes txoj Kevcai qhia rau peb hais tias peb yuav tsum muab pobzeb ntaus tus neeg uas ua txhaum li tus pojniam no kom tuag. Yog li ntawd, saib koj yuav hais li cas? "
43008006	Lawv hais li no yog lawv nrhiav lus xaub Yexus, kom lawv thiaj liam txim tau rau Yexus. Tiamsis Yexus txawm khoov thiab xuas ntivtes sau hauv av.
43008007	Thaum uas lawv tseem sawv qhov ntawd thiab nug Yexus, Yexus txawm tsa hau hlo thiab hais rau lawv hais tias, "Nej cov uas nyob ntawm no, yog leejtwg yeej tsis tau ua txhaum li, tus ntawd cia li xub muab pobzeb ntaus tus pojniam no."
43008008	Ces Yexus rov khoov thiab xuas ntivtes sau hauv av dua.
43008009	Thaum lawv hnov Yexus hais li ntawd, lawv txhua tus nyias txawm khiav nyias mus lawm, cov laus xub khiav ua ntej. Tsuas tshuav Yexus thiab tus pojniam uas tseem sawv ntawm Yexus hauv ntej xwb.
43008010	Yexus tsa qhovmuag ntsia thiab hais rau tus pojniam ntawd hais tias, "Lawv dua twg tas lawm? Tsis muaj leejtwg rau txim rau koj los?"
43008011	Tus pojniam ntawd teb hais tias, "Tus tswv, tsis muaj leejtwg rau txim rau kuv li." Yexus hais tias, "Kuv yuav tsis rau txim rau koj thiab. Koj cia li mus tsev thiab tsis txhob ua txhaum ntxiv lawm."]
43008012	Yexus rov hais rau cov Falixais hais tias, "Kuv yog qhov kaj rau neeg ntiajteb. Tus uas raws kuv qab yuav tsis taug txojkev uas tsaus ntuj nti, tiamsis nws yuav tau lub neej tshav ntuj nrig."
43008013	Cov Falixais hais rau Yexus hais tias, "Tej lus uas koj hais ko yog koj rov ua koj tus timkhawv xwb; koj tej lus ko yeej tsis tseemceeb dabtsi."
43008014	Yexus teb hais tias, "Tsis yog li nej hais, txawm yog kuv rov ua kuv tus timkhawv los tej lus uas kuv hais yeej tseeb, rau qhov kuv paub hais tias kuv los qhov twg los thiab kuv yuav mus qhov twg. Tiamsis nej tsis paub xyov kuv los qhov twg los thiab kuv yuav mus qhov twg.
43008015	Nej txiav txim raws li neeg lub siab xav, tiamsis kuv tsis txiav txim rau leejtwg.
43008016	Tiamsis yog kuv txiav txim, kuv yeej txiav txim ncaj ncees, rau qhov tsis yog kuv tib leeg xwb; Leej Txiv tus uas txib kuv los, nws yeej nrog kuv txiav txim thiab.
43008017	Twb muaj lus sau cia rau hauv nej txoj Kevcai lawm hais tias yog muaj ob leeg ua timkhawv lawm, qhov uas nkawd hais ntawd yeej muaj tseeb tiag.
43008018	Kuv yeej ua tau kuv tus timkhawv, thiab Leej Txiv tus uas txib kuv los, nws ua kuv tus timkhawv thiab."
43008019	Lawv nug Yexus hais tias, "Koj txiv nyob qhov twg? " Yexus teb hais tias, "Nej twb tsis paub kuv, nej yuav ua li cas paub kuv Txiv. Yog nej paub kuv, nej yeej yuav paub kuv Txiv thiab."
43008020	Yexus hais tej lus no thaum nws qhia hauv lub Tuamtsev, hauv chav uas tso tej phijxab rau nyiaj. Tsis muaj leejtwg ntes Yexus, rau qhov tseem tsis tau txog nws lub sijhawm.
43008021	Yexus rov hais ntxiv rau lawv hais tias, "Kuv yuav mus; nej yuav nrhiav kuv, tiamsis nej yuav tuag vim nej tej kev txhaum. Qhov uas kuv yuav mus, nej mus tsis tau."
43008022	Yog li ntawd, cov Yudais tej nomtswv hais tias, "Nws hais tias qhov uas nws yuav mus ntawd peb mus tsis tau. Tsis yog nws yuav muab nws tua povtseg los? "
43008023	Yexus teb hais tias, "Nej yog neeg ntiajteb, tiamsis kuv los saum ntuj los. Nej nyob hauv lub ntiajteb no, tiamsis kuv tsis nyob hauv lub ntiajteb no.
43008024	Twb yog vim li ntawd kuv thiaj qhia rau nej hais tias, nej yuav tuag vim nej tej kev txhaum. Yog nej tsis ntseeg hais tias, 'Kuv Yog tus uas Kuv Yog,' nej yuav tuag vim nej tej kev txhaum."
43008025	Lawv nug Yexus hais tias, "Koj yog leejtwg? " Yexus teb lawv hais tias, "Kuv yog tus uas kuv twb qhia rau nej thaum ub los lawm.
43008026	Kuv muaj ntau zaj uas hais txog nej thiab txiav txim rau nej. Tus uas txib kuv los, nws yog tus ncaj ncees. Tej uas kuv qhia rau neeg ntiajteb, kuv tsuas qhia raws li tej uas nws kom kuv qhia xwb."
43008027	Lawv tsis totaub hais tias Yexus qhia lawv hais txog Leej Txiv li.
43008028	Yog li ntawd, Yexus hais rau lawv hais tias, "Thaum twg nej muab Neeg Leej Tub dai lawm, nej thiaj yuav paub hais tias, 'Kuv Yog tus uas Kuv Yog'; thiab nej yuav paub hais tias kuv tsis ua ib yam dabtsi raws li kuv lub siab, tiamsis kuv tsuas hais tej uas Leej Txiv kom kuv hais xwb.
43008029	Thiab tus uas txib kuv los yeej nrog kuv nyob; nws tsis tso kuv tseg ib zaug li, rau qhov kuv ua txhua yam raws li nws lub siab nyiam xwb."
43008030	Cov neeg uas hnov Yexus tej lus muaj coob leej los ntseeg Yexus.
43008031	Yog li ntawd, Yexus hais rau cov Yudais uas ntseeg nws hais tias, "Yog nej ua raws li tej lus uas kuv qhia, nej thiaj yog kuv cov thwjtim tiag.
43008032	Nej yuav paub qhov tseeb, thiab qhov tseeb ntawd yuav tso nej dim."
43008033	Lawv teb hais tias, "Peb sawvdaws puavleej yog Anplahas cov xeebntxwv, thiab peb yeej tsis tau ua leejtwg qhev li. Lo lus uas koj hais tias, 'Nej yuav dim,' yog koj hais li cas? "
43008034	Yexus hais rau lawv hais tias, "Kuv qhia tseeb rau nej hais tias txhua tus uas ua txhaum puavleej ua txojkev txhaum qhev.
43008035	Tus uas ua luag qhev yeej tsis nrog ib tsevneeg nyob mus tas simneej, tsuas yog tus tub thiaj yuav nyob xwb.
43008036	Yog Leej Tub tso nej dim, ces nej thiaj yuav dim tiag tiag li.
43008037	Kuv paub hais tias nej yog Anplahas cov xeebntxwv. Tiamsis nej pheej nrhiav kuv tua povtseg, rau qhov nej tsis ntseeg tej lus uas kuv qhia.
43008038	Kuv hais raws li tej lus uas kuv Txiv qhia rau kuv, tiamsis nej ua raws li tej lus uas nej txiv qhia rau nej."
43008039	Lawv teb Yexus hais tias, "Peb txiv yog Anplahas." Yexus hais rau lawv hais tias, "Yog nej yog Anplahas cov menyuam tiag, nej yeej yuav ua nej lub neej ib yam li Anplahas lub.
43008040	Kuv tsuas qhia rau nej raws li qhov tseeb uas Vajtswv kom kuv qhia xwb, tiamsis nej pheej nrhiav kuv tua povtseg. Anplahas tsis ua li nej ua.
43008041	Nej ua ib yam li nej txiv tau ua lawm." Lawv teb hais tias, "Peb tsis yog menyuam tsaub, peb muaj tib leeg txiv xwb; peb txiv yog Vajtswv."
43008042	Yexus hais rau lawv hais tias, "Yog Vajtswv yog nej txiv tiag, nej yeej yuav hlub kuv, rau qhov Vajtswv yog tus uas txib kuv los thiab nimno kuv twb nrog nej nyob ntawm no. Tsis yog kuv los kuv xwb tiamsis yog Vajtswv txib kuv los.
43008043	Ua li cas nej tsis totaub tej lus uas kuv hais no? Nej tsis totaub rau qhov nej tsis xav mloog tej lus uas kuv qhia.
43008044	Dab Ntxwgnyoog yog nej txiv, thiab nej yeej nyiam ua raws li nej txiv lub siab. Txij thaum chivkeeb los dab Ntxwgnyoog yeej yog tus tua neeg thiab nws tsis ua raws li qhov tseeb, rau qhov nws tsis nyiam qhov tseeb. Tej lus uas nws hais nws hais dag xwb, rau qhov nws yeej yog tus niag dag thiab nws yog txhua tus uas dag leej txiv.
43008045	Twb yog vim kuv qhia qhov tseeb, nej thiaj tsis ntseeg kuv tej lus.
43008046	Nej cov leejtwg pom hais tias kuv ua txhaum? Tej lus uas kuv hais, kuv yeej hais tseeb xwb, ua li cas nej tsis ntseeg kuv?
43008047	Tus uas los ntawm Vajtswv los yeej mloog Vajtswv lus. Nej tsis yog los ntawm Vajtswv los, nej thiaj tsis mloog Vajtswv lus."
43008048	Cov Yudais nug Yexus hais tias, "Lo lus uas peb hais tias koj yog neeg Xamalis thiab raug dab ntawd, peb hais tsis yog los?
43008049	Yexus teb lawv hais tias "Kuv tsis raug dab. Kuv yeej hwm kuv Txiv, tiamsis nej tsis hwm kuv.
43008050	Kuv tsis tau kom leejtwg hwm kuv. Tiamsis muaj ib tug kom neeg hwm kuv, thiab tus ntawd yog tus uas yuav txiav txim.
43008051	Kuv qhia tseeb rau nej hais tias tus uas ua raws li kuv tej lus qhia, tus ntawd yuav tsis tuag li."
43008052	Cov Yudais hais rau Yexus hais tias, "Nimno peb paub hais tias koj raug dab lawm, Anplahas los twb tuag thiab cov cev Vajtswv lus los twb tuag tas huv tibsi lawm, tiamsis koj ho hais tias tus uas coj raws li koj tej lus qhia tus ntawd yuav tsis tuag li.
43008053	Koj hais tias koj muaj hwjchim loj dua peb txiv Anplahas uas twb tuag lawm thiab los? Cov cev Vajtswv lus twb tuag tas huv tibsi lawm. Koj tseem khav hais tias koj yog leejtwg? "
43008054	Yexus teb hais tias, "Yog kuv rov qhuas kuv xwb, kuv tej lus yeej tsis muaj qabhau dabtsi li. Kuv Txiv yog tus uas qhuas kuv; nws yog tus uas nej hu hais tias yog nej tus Vajtswv.
43008055	Nej yeej tsis paub nws, tiamsis kuv paub nws. Yog kuv hais tias kuv tsis paub nws, kuv yog tus uas hais dag ib yam li nej. Tiamsis kuv yeej paub nws, thiab kuv ua raws li nws tej lus.
43008056	Nej txiv Anplahas zoo siab hais tias nws yuav pom hnub uas kuv los; nimno nws twb pom lawm, nws zoo siab kawg li."
43008057	Lawv hais rau Yexus hais tias, "Koj hnubnyoog twb tsis tau muaj tsib caug xyoo, ua li cas koj hais tias koj pom Anplahas? "
43008058	Yexus teb lawv hais tias, "Kuv qhia tseeb rau nej hais tias, 'Kuv xub nyob ua ntej Anplahas yug lawm.' "
43008059	Lawv txawm khaws pobzeb yuav ntaus Yexus, tiamsis Yexus khiav nkaum thiab tawm hauv lub Tuamtsev mus lawm.
43009001	Thaum Yexus tabtom taug kev mus, Yexus pom ib tug txivneej uas digmuag thaum nruab thiab los lawm.
43009002	Yexus cov thwjtim nug Yexus hais tias, "Xibhwb, leejtwg ua txhaum thiaj ua rau tus txivneej no digmuag thaum nruab thiab los lawm? Yog nws ua txhaum lossis nws niam nws txiv ua txhaum? "
43009003	Yexus teb hais tias, "Qhov uas nws digmuag li no tsis yog vim nws tej kev txhaum lossis vim nws niam nws txiv tej kev txhaum. Nws digmuag kom sawvdaws pom Vajtswv lub hwjchim xwb.
43009004	Thaum uas tseem yog nruab hnub, peb yuav tsum ua tus uas txib kuv los tej haujlwm; thaum tsaus ntuj lawm yuav tsis muaj neeg pom kev ua haujlwm.
43009005	Thaum kuv tseem nyob hauv ntiajteb no, kuv yog qhov kaj rau neeg ntiajteb pom kev."
43009006	Thaum Yexus hais li no tas, Yexus txawm nto qaubncaug rau hauv av; nws muab do xyaw hmoov av; Yexus muab cov av nkos ntawd pleev tus txivneej ntawd ob lub qhovmuag,
43009007	thiab Yexus hais rau tus txivneej ntawd hais tias, "Koj cia li mus ntxuav muag ntawm lub pasdej Xilau-as." (Lub npe no txhais hais tias, "Txib mus.") Tus txivneej digmuag ntawd thiaj mus ntxuav muag thiab rov qab los, ces nws txawm pom kev lawm.
43009008	Tej neeg zejzog thiab cov neeg uas pheej pom tus txivneej ntawd thov khawv txawm sib nug hais tias, "Tus txivneej no tsis yog tus uas niaj hnub zaum thov khawv los? "
43009009	Muaj qee leej hais tias, "Nws yog tus ntawd ntag," tiamsis muaj qee leej hais tias, "Nws zoo li tus ntawd xwb, tiamsis nws tsis yog tus ntawd." Tus txivneej ntawd hais tias, "Kuv yog tus ntawd ntag."
43009010	Lawv nug nws hais tias, "Ua li cas koj ho pom kev lawm? "
43009011	Nws teb hais tias, "Tus txivneej uas npe hu ua Yexus ua ib co av nkos los pleev kuv ob lub qhovmuag thiab hais kom kuv mus ntxuav muag ntawm lub pasdej Xilau-as. Yog li ntawd, kuv thiaj mus, thiab thaum kuv ntxuav muag tas, ces kuv qhovmuag txawm pom kev lawm."
43009012	Lawv nug hais tias, "Nws nyob qhov twg? " Tus txivneej ntawd teb hais tias, "Kuv tsis paub."
43009013	Lawv coj tus txivneej digmuag uas twb pom kev lawm mus cuag cov Falixais.
43009014	Hnub uas Yexus ua av nkos pleev tus digmuag ntawd ob lub qhovmuag yog Hnub Xanpataus.
43009015	Cov Falixais rov nug tus txivneej ntawd hais tias, "Ua li cas koj pom kev lawm?" Nws qhia rau lawv hais tias, "Tus ntawd muab mentsis av nkos pleev kuv ob lub qhovmuag, kuv mus ntxuav muag tas, ces kuv txawm pom kev lawm."
43009016	Cov Falixais muaj qee leej hais tias, "Tus txivneej uas ua li no yeej tsis yog tus uas Vajtswv txib los, rau qhov nws tsis hwm Hnub Xanpataus." Tiamsis muaj qee leej hais tias, "Tus neeg txhaum yuav ua li cas ua tau tej txujci tseemceeb no?" Ces lawv txawm tsis sib haum lawm.
43009017	Yog li ntawd, cov Falixais rov nug tus txivneej ntawd dua hais tias, "Koj hais tias yog tus ntawd kho koj ob lub qhovmuag pom kev, koj sim piav saib nws yog leejtwg? " Tus txivneej ntawd teb hais tias, "Nws yog ib tug cev Vajtswv lus."
43009018	Cov Yudais tej nomtswv tsis ntseeg hais tias tus txivneej ntawd yog tus digmuag uas twb pom kev lawm mus txog thaum uas lawv mus hu nws niam nws txiv tuaj,
43009019	thiab lawv nug nkawd hais tias, "Tus no puas yog neb tus tub uas neb hais tias nws ibtxwm digmuag thaum nruab thiab los? Ua li cas nimno nws ho pom kev lawm? "
43009020	Nws niam nws txiv teb hais tias, "Wb paub hais tias nws yog wb tus tub thiab paub hais tias nws ibtxwm digmuag thaum nruab thiab los tiag.
43009021	Tiamsis wb tsis paub xyov ua cas nimno nws ho pom kev lawm, thiab wb tsis paub hais tias xyov leejtwg kho nws ob lub qhovmuag. Nws twb tiav hluas lawm, nej cia li nug nws xwb; nws mam li qhia rau nej."
43009022	Nws niam nws txiv hais li no, vim nkawd ntshai cov Yudais tej nomtswv, rau qhov cov Yudais tej nomtswv tau sablaj hais tias yog leejtwg lees hais tias Yexus yog tus Mexiyas, lawv yuav muab tus ntawd ntiab tawm hauv lub tsev sablaj mus.
43009023	Twb yog vim li no nws niam nws txiv thiaj hais tias, "Nws twb tiav hluas lawm; nej cia li nug nws xwb! "
43009024	Lawv txawm rov hu tus txivneej uas ibtxwm digmuag thaum nruab thiab ntawd los cuag lawv dua zaum ob; lawv hais rau nws hais tias, "Koj cia li coglus tabmeeg Vajtswv hais tias, koj yuav qhia qhov tseeb rau peb. Peb paub hais tias tus txivneej ntawd yog ib tug neeg txhaum.
43009025	Tus txivneej ntawd teb hais tias, "Kuv tsis paub hais tias tus ntawd yog ib tug neeg txhaum lossis tsis yog. Kuv tsuas paub hais tias kuv ibtxwm digmuag, tiamsis nimno kuv pom kev lawm xwb."
43009026	Lawv nug hais tias, "Nws ua li cas rau koj? Nws kho koj ob lub qhovmuag li cas, koj thiaj pom kev? "
43009027	Tus txivneej ntawd teb hais tias, "Kuv twb qhia tas rau nej lawm, tiamsis nej tsis mloog kuv tej lus li. Ua li cas nej tseem xav rov qab hnov dua thiab? Puas yog nej xav ua nws thwjtim thiab? "
43009028	Lawv txawm cem nws hais tias, "Koj thiaj yog tus ntawd tus thwjtim, tiamsis peb yog Mauxes cov thwjtim.
43009029	Peb paub hais tias Vajtswv nrog Mauxes tham xwb; tus neeg ntawd xyov nws tuaj qhov twg tuaj peb tsis paub."
43009030	Tus txivneej ntawd teb lawv hais tias, "Kuv xav tsis thoob li! Xyov ua li cas nej tsis paub hais tias nws tuaj qhov twg tuaj, tiamsis nws ho kho tau kuv ob lub qhovmuag pom kev lawm!
43009031	Peb paub hais tias Vajtswv yeej tsis mloog cov neeg txhaurn tej lus; nws tsuas mloog cov neeg uas hwm nws thiab ua raws li nws tej lus xwb.
43009032	Txij thaum chivkeeb uas muaj lub ntiajteb no los, tsis tau muaj leejtwg hnov hais tias muaj ib tug neeg twg kho tau tus neeg uas digmuag thaum nruab thiab los kom pom kev li.
43009033	Yog tus ntawd tsis yog tus uas Vajtswv txib los, nws yeej ua tsis tau li no li."
43009034	Lawv teb hais tias, "Koj yog neeg txhaum thaum nruab thiab los lawm, koj tseem yuav ntuas peb thiab los?" Ces lawv txawm muab nws ntiab tawrn hauv tsev sablaj mus lawm.
43009035	Thaum Yexus hnov hais tias lawv muab tus txivneej ntawd ntiab tawm hauv tsev sablaj mus lawm, Yexus txawm mus nug nws hais tias, "Koj puas ntseeg Neeg Leej Tub? "
43009036	Tus txivneej ntawd teb hais tias, "Xibhwb, thov koj qhia kuv saib Neeg Leej Tub yog leejtwg? Kuv thiaj paub ntseeg nws."
43009037	Yexus hais rau nws hais tias, "Koj twb pom Neeg Leej Tub lawm, nws yog tus uas tabtom nrog koj tham no ntag."
43009038	Tus txivneej ntawd hais tias, "Tus Tswv, kuv ntseeg lawm." Nws txawm txhos caug ntua pehawm Yexus.
43009039	Yexus hais tias, "Kuv los hauv lub ntiajteb no yog los txiav txim, kom tus digmuag pom kev thiab kom cov neeg uas pom kev digmuag."
43009040	Cov Falixais uas nyob ntawd muaj qee leej hnov Yexus hais li no, lawv txawm nug Yexus hais tias, "Tsis yog koj hais tias peb puavleej digmuag huv tibsi no los?"
43009041	Yexus teb hais tias, "Yog nej digmuag, ces nej tsis yog neeg txhaum ib zaug li, tiamsis nej khav hais tias nej pom kev, yog li ntawd nej thiaj tseem yog neeg txhaum."
43010001	Yexus hais tias, "Kuv qhia tseeb rau nej hais tias tus uas mus hauv lub nkuaj yaj, yog nws tsis mus ntawm lub rooj nkuag mus nws cia li nce lwm qhov mus xwb, tus ntawd yog tubsab.
43010002	Tus uas mus ntawm rooj nkuag mus, tus ntawd thiaj yog tus tswv yug yaj.
43010003	Tus uas zov qhov rooj yuav qhib rooj nkuag rau nws, thaum nws cuab nws pab yaj tej npe, pab yaj paub nws lub suab thiab nws coj nws pab yaj tawrn mus.
43010004	Thaum nws coj nws pab yaj tawrn mus lawm, nws mus ua pab yaj ntej thiab pab yaj raws nws qab, rau qhov pab yaj paub nws lub suab.
43010005	Pab yaj yuav tsis raws lwm tus qab, tiamsis pab yaj yuav khiav ntawm tus ntawd mus, rau qhov pab yaj tsis paub tus ntawd lub suab."
43010006	Yexus hais zaj lus pivtxwv no rau lawv, tiamsis lawv tsis totaub xyov yog Yexus hais dabtsi.
43010007	Yexus rov hais rau lawv hais tias, "Kuv qhia tseeb rau nej hais tias kuv yog lub rooj nkuag yaj.
43010008	Txhua tus uas los ua kuv ntej puavleej yog tubsab xwb, tiamsis pab yaj tsis mloog lawv tej lus.
43010009	Kuv yog lub rooj nkuag. Tus uas mus ntawm kuv mus, tus ntawd yuav dim; nws yuav mus mus los los thiab nrhiav tau zaub noj.
43010010	Thaum tubsab tuaj tsuas yog tuaj nyiag, tuaj tua thiab ua kom puastsuaj xwb. Tiamsis kuv los, yog los ua kom nej tau txojsia thiab tau lub neej puv npo.
43010011	"Kuv yog tus tswv yug yaj uas zoo. Tus tswv yug yaj uas zoo txaus siab tuag theej paj yaj.
43010012	Tus uas luag ntiav zov pab yaj tsis yog tus tswv, thiab pab yaj tsis yog nws li. Thaum nws pom hma tuaj, nws yuav khiav tso pab yaj tseg; hma yuav tom pab yaj thiab pab yaj yuav khiav tas.
43010013	Tus ntawd khiav, rau qhov luag ntiav nws zov pab yaj xwb, nws thiaj tsis mob siab pab yaj.
43010014	Kuv yog tus tswv yug yaj uas zoo. Kuv paub kuv pab yaj thiab kuv pab yaj paub kuv, ib yam li Leej Txiv paub kuv thiab kuv paub Leej Txiv. Kuv txaus siab tuag theej kuv pab yaj.
43010016	Kuv muaj dua ib pab yaj uas tsis nyob hauv lub nkuaj no. Kuv yuav tsum mus coj lawv los rau hauv lub nkuaj no; lawv yuav mloog kuv lub suab, thiab lawv yuav los ua ib pab koom ib tug tswv xwb."
43010017	"Leej Txiv hlub kuv rau qhov kuv txaus siab tso kuv txojsia tseg; kuv ua li ntawd kuv thiaj tau kuv txojsia ntawd rov qab los.
43010018	Tsis muaj leejtwg yuav txeeb tau kuv txojsia. Kuv txaus siab tso kuv txojsia tseg. Kuv muaj cai tso kuv txojsia tseg, thiab kuv muaj cai muab kuv txojsia rov qab los. Kuv Txiv kom kuv los ua li no."
43010019	Vim tej lus uas Yexus hais no thiaj ua rau cov Yudais rov tsis sib haum dua.
43010020	Muaj ntau leej hais tias, "Nws raug dab! Nws vwm lawm! Ua li cas nej tseem yuav mloog nws tej lus ua dabtsi? "
43010021	Tiamsis muaj qee leej hais tias, "Tus neeg uas raug dab yeej tsis txawj hais li tus no hais! Dab yeej kho tsis tau tus neeg uas digmuag kom pom kev li."
43010022	Thaum lub caij ntuj no uas ua kevcai nco txog hnub uas kho lub Tuamtsev hauv lub nroog Yeluxalees.
43010023	Yexus ncig mus ncig los hauv Xalumoos lub qabkhav ntawm lub Tuamtsev;
43010024	cov Yudais txawm sib sau tuaj cuag Yexus thiab nug nws hais tias, "Koj tseem yuav cia peb tos txog thaum twg thiab? Yog hais tias koj yog tus Mexiyas, koj cia li qhia qhov tseeb rau peb."
43010025	Yexus teb hais tias, "Kuv twb qhia rau nej lawm, tiamsis nej tsis ntseeg kuv tej lus. Tej haujlwm uas kuv Txiv kom kuv ua twb qhia kuv rau nej paub lawm;
43010026	tiamsis nej tsis ntseeg, rau qhov nej tsis yog kuv pab yaj.
43010027	Kuv pab yaj paub kuv lub suab; kuv paub kuv pab yaj thiab pab yaj raws kuv qab.
43010028	Kuv muab txojsia ntev dhawv mus ibtxhis rau lawv; lawv yuav tsis tuag ib zaug li, thiab tsis muaj leejtwg yuav txeeb tau lawv hauv kuv txhais tes mus li.
43010029	Tej uas kuv Txiv muab pub rau kuv tseemceeb dua txhua yam huv tibsi,u thiab tsis muaj leejtwg tuaj txeeb tau tej uas Leej Txiv saib xyuas.
43010030	Leej Txiv thiab kuv yog tib tug."
43010031	Ces cov Yudais txawm khaws pobzeb yuav rov ntaus Yexus dua.
43010032	Yexus hais rau lawv hais tias, "Kuv Txiv kom kuv ua ntau yam haujlwm zoo rau nej pom; tej ntawd yam twg ua rau nej ntsawv siab, nej thiaj yuav muab pobzeb ntaus kuv? "
43010033	Lawv teb hais tias, "Qhov uas peb yuav muab pobzeb ntaus koj tsis yog vim tej haujlwm zoo uas koj ua, tiamsis vim qhov uas koj hais lus saib tsis taus Vajtswv. Koj tsuas yog neeg xwb, tiamsis koj khav hais tias koj yog Vajtswv."
43010034	Yexus teb hais tias, "Twb muaj lus sau tseg rau hauv nej txoj Kevcai lawm, Vajtswv hais tias, 'Nej yog tej vajtswv.'
43010035	Yog Vajtswv txoj lus twb hais tias lawv yog 'tej vajtswv;' yog li ntawd, yeej tsis muaj leej twg yuav rhuav tau Vajtswv Txojlus li.
43010036	Kuv twb yog tus uas Leej Txiv xaiv thiab txib kuv los rau hauv ntiajteb. Ua li cas nej hais tias kuv hais lus saib tsis tau Vajtswv, rau qhov kuv hais tias kuv yog Vajtswv Leej Tub?
43010037	Yog kuv tsis ua tej haujlwm uas kuv Txiv kom kuv ua, ces nej tsis txhob ntseeg kuv tej lus.
43010038	Tiamsis kuv twb ua tej haujlwm ntawd lawm, txawm yog nej tsis ntseeg kuv los nej yuav tsum ntseeg tej haujlwm uas kuv ua ntawd; nej yuav paub hais tias Leej Txiv thiab kuv koom ib txojsia."
43010039	Ces lawv yuav rov ntes Yexus dua, tiamsis Yexus khiav lawm.
43010040	Ces Yexus txawm hla tus dej Yauladees mus rau ntawm qhov chaw uas Yauhas muab neeg ua kevcai raus dej thiab Yexus mus nyob tid.
43010041	Muaj neeg coob coob tuaj cuag Yexus, lawv hais tias, "Yauhas twb tsis tau ua ib yam txujci tseemceeb li, tiamsis txhua yam uas Yauhas hais txog tus txivneej no puavleej muaj tseeb."
43010042	Cov neeg uas tuaj ntawd muaj ntau leej ntseeg Yexus.
43011001	Muaj ib tug txivneej hu ua Laxalus nyob hauv lub zos Npethanis, nws mob heev. Npethanis yog lub zos uas Malis thiab nws tus niamlaus Mathas nyob. (
43011002	Tus Malis no yog tus uas muab tshuaj tsw qab hliv rau Yexus kotaw thiab nws muab nws cov plaubhau so; tus Laxalus uas mob heev ntawd yog Malis tus nus.)
43011003	Laxalus ob tug muam txib neeg mus hais rau Yexus hais tias, "Tus Tswv, koj tus phoojywg uas koj hlub mob heev."
43011004	Thaum Yexus hnov li ntawd, nws hais tias, "Laxalus tus mob no yuav tsis ua rau Laxalus tuag, tiamsis Laxalus tus mob yuav ua rau Vajtswv tau koob meej thiab yuav ua rau Vajtswv tus Tub tau koob meej."
43011005	Yexus hlub Mathas thiab Mathas tus niamhluas thiab Laxalus heev.
43011006	Thaum uas Yexus hnov hais tias Laxalus mob heev ntawd, nws tseem nyob ntawm qhov chaw ntawd tau ob hnub ntxiv.
43011007	Ces Yexus hais rau nws cov thwjtim hais tias, "Peb cia li rov qab mus rau nram lub xeev Yudas."
43011008	Cov thwjtim teb hais tias, "Xibhwb, nyuam qhuav tsis ntev no cov neeg uas nyob nrad twb yuav muab pobzeb ntaus koj; koj tseem yuav rov qab mus nrad dua thiab los? "
43011009	Yexus hais tias, "Ib hnub muaj kaum ob txoos teev puas yog? Yog li ntawd tus uas taug kev nruab hnub yuav tsis dawm rau qhov nws pom qhov kaj uas ci rau lub ntiajteb.
43011010	Tiamsis yog nws taug kev hmo ntuj nws yuav dawm, rau qhov nws tsis muaj qhov kaj."
43011011	Tom qab uas Yexus hais li no tas lawm, nws rov hais tias, "Peb tus phoojywg Laxalus twb tsaug zog lawm, tiamsis kuv yuav mus tsa nws sawv."
43011012	Cov thwjtim teb hais tias, "Tus Tswv, yog nws tsaug taus zog lawm, nws tus mob yeej yuav zoo."
43011013	Yexus hais li ntawd yog hais tias Laxalus twb tuag lawm, tiamsis cov thwjtim xav hais tias Yexus hais txog qhov uas Laxalus tsaug zog xwb.
43011014	Yog li ntawd, Yexus txawm qhia tseeb rau lawv hais tias, "Laxalus twb tuag lawm,
43011015	tiamsis kuv zoo siab uas muaj nej, kuv thiaj tsis nrog nws nyob ntawd, kuv ua li no kom nej ntseeg kuv. Peb cia li mus xyuas nws."
43011016	Thaumas (tus uas hu ua Ntxaib) thiaj hais rau cov phoojywg thwjtim hais tias, "Peb cia li nrog Xibhwb mus, peb thiaj yuav tau nrog nws tuag ua ke."
43011017	Thaum Yexus mus txog hauv Npethanis, Yexus hnov hais tias lawv twb muab Laxalus faus tau plaub hnub lawm.
43011018	Lub zos Npethanis nyob nrug deb ntawm lub nroog Yeluxalees mus kwvlam li peb kilumev kev.
43011019	Cov Yudais muaj coob leej tuaj nplig Mathas thiab Malis nkawd siab, rau qhov nkawd tus nus tuag lawm.
43011020	Thaum Mathas hnov hais tias Yexus tabtom taug kev tuaj, Mathas txawm mus tos Yexus, tiamsis Malis nyob hauv tsev.
43011021	Mathas hais rau Yexus hais tias, "Tus Tswv, yog koj nrog peb nyob ntawm no, kuv tus nus yuav tsis tuag!
43011022	Tiamsis kuv paub hais tias txawm yog nimno koj thov Vajtswv ib yam dabtsi, Vajtswv yeej yuav muab yam ntawd rau koj."
43011023	Yexus hais rau Mathas hais tias, "Koj tus nus yeej yuav sawv rov qab los."
43011024	Mathas teb hais tias, "Kuv paub hais tias thaum txog hnub kawg nws yeej yuav sawv rov qab los tiag."
43011025	Yexus hais rau Mathas hais tias, "Kuv yog txojkev sawv hauv qhov tuag rov qab los thiab yog txojsia. Tus uas ntseeg kuv, txawm yog nws tuag lawm los nws yeej yuav muaj txojsia;
43011026	tus uas muaj sia nyob thiab ntseeg kuv, tus ntawd yuav tsis tuag ib zaug li. Koj puas ntseeg kuv tej lus no? "
43011027	Mathas teb hais tias, "Yog tiag, tus Tswv! Kuv ntseeg hais tias koj yog tus Mexiyas uas yog Vajtswv tus Tub uas los rau hauv ntiajteb no."
43011028	Tom qab uas Mathas hais li no tas, Mathas txawm rov los thiab hais twjywm rau nws tus niamhluas Malis hais tias, "Xibhwb tuaj lawm, nws nug nug koj."
43011029	Thaum Malis hnov dheev li ntawd, Malis txawm sawv tsees thiab tawm ceev nrooj mus cuag Yexus. (
43011030	Yexus tuaj tsis tau txog hauv zos, tiamsis nws tseem nyob ntawm qhov chaw uas Mathas mus tos nws.)
43011031	Cov Yudais uas tuaj nplig Malis hauv Malis tsev pom Malis sawv tsees tawm ceev nrooj mus lawm, lawv txawm raws nws qab mus. Lawv xav hais tias nws yuav mus quaj tom lub ntxa.
43011032	Thaum Malis mus txog ntawm qhov chaw uas Yexus nyob, nws pom dheev Yexus, nws txawm txhos cuag ntua rau ntawm Yexus kotaw. Nws hais tias, "Tus Tswv, yog koj nrog peb nyob ntawm no, kuv tus nus yuav tsis tuag."
43011033	Thaum Yexus pom Malis thiab cov Yudais uas nrog Malis tuaj ntawd quaj quaj; Yexus hlub lawv thiab nyuaj siab kawg li.
43011034	Yexus thiaj nug lawv hais tias, "Nej coj Laxalus mus faus rau qhov twg lawm? " Lawv teb hais tias, "Tus Tswv, koj cia li mus saib."
43011035	Yexus txawm quaj.
43011036	Yog li ntawd cov Yudais hais tias, "Nej saib, Yexus hlub Laxalus kawg li."
43011037	Tiamsis lawv cov ntawd muaj qee leej hais tias, "Nws twb kho tau tus txivneej uas digmuag kom pom kev, nws ua tsis tau kom Laxalus tsis txhob tuag los? "
43011038	Yexus rov nyuaj siab kawg li, Yexus mus rau tom lub qhov ntxa uas luag txaug rau ntawm ib phab pobzeb thiab muaj ib daim txiagzeb npog lub rooj ntxas.
43011039	Yexus hais tias, "Nej cia li muab daim txiagzeb tshem tawm." Mathas uas yog tus tuag ntawd tus muam teb hais tias, "Tus Tswv, peb twb muab nws faus tau plaub hnub lawm, ntshai nws twb tsw tsw lwj lawm."
43011040	Yexus hais rau Mathas hais tias, "Kuv puas tau hais rau koj tias yog koj ntseeg koj yeej yuav pom Vajtswv lub hwjchim xwb no?"
43011041	Yog li ntawd, lawv thiaj muab daim txiagzeb tshem tawm. Yexus txawm tsa qhovmuag saib saum ntuj thiab hais tias, "Txiv, kuv ua koj tsaug uas koj mloog kuv tej lus thov.
43011042	Kuv paub hais tias koj yeej ibtxwm mloog kuv tej lus thov, kuv hais li no kom cov neeg uas nyob ntawm no ntseeg hais tias koj yog tus uas txib kuv los."
43011043	Thaum Yexus hais li ntawd tas, nws txawm hu nrov nrov hais tias, "Laxalus, koj cia li tawm los!"
43011044	Laxalus txawm tawm los, tej ntaub tseem qhwv nws tes taw thiab muaj ib daim ntaub npog nws lub ntsejmuag. Yexus hais rau lawv hais tias, "Nej cia li daws tej ntaub uas qhwv nws ntawd thiab cia nws mus."
43011045	Thaum cov Yudais uas tuaj xyuas Malis pom tej uas Yexus ua ntawd, muaj ntau leej ntseeg Yexus.
43011046	Tiamsis muaj qee leej rov mus cuag cov Falixais thiab qhia tej uas Yexus ua ntawd rau lawv.
43011047	Cov Falixais thiab cov thawj ntawm cov povthawj mus sablaj rau cov nomtswv hais tias, "Peb yuav ua li cas rau tus txivneej uas ua ntau yam txujci tseemceeb no?
43011048	Yog peb cia nws ua li no, nyob tsam cov pejxeem yuav ntseeg nws tas, thiab cov nomtswv Loos yuav tuaj muab lub Tuamtsev rhuav povtseg thiab muab peb haivneeg ua kom puastsuaj tas."
43011049	Lawv cov ntawd muaj ib tug hu ua Kaiyafas. Xyoo ntawd nws ua tus Povthawj Hlob, nws hais tias, "Ua li cas nej yuav ruam ua luaj!
43011050	Nej tsis paub hais tias cia ib tug tuag theej sawvdaws zoo dua li uas cia tagnrho peb haivneeg raug kev puastsuaj huv tibsi no los?"
43011051	Qhov tseeb, tej lus uas nws hais ntawd tsis yog nws lam hais; nws hais li ntawd, rau qhov xyoo ntawd nws ua tus Povthawj Hlob, yog nws qhia ua ntej hais tias Yexus yuav tuag theej cov Yudais lub txhoj,
43011052	thiab tsis yog rau lawv xwb, tiamsis nws yuav coj tagnrho Vajtswv cov menyuam uas khiav mus nyob txhua qhov lawm rov los nyob ua ke dua.
43011053	Txij hnub ntawd los cov Yudais tej nomtswv txawm tuavhauv yuav muab Yexus tua povtseg.
43011054	Yog li ntawd, Yexus thiaj tsis tabmeeg mus mus los los hauv lub xeev Yudas lawm, tiamsis nws mus rau tom ib lub nroog hu ua Efalayees uas nyob ze tiaj suabpuam; nws nrog nws cov thwjtim nyob ntawd.
43011055	Thaum ntawd twb yuav txog lub caij uas cov Yudais ua Kevcai Hla Dhau, muaj neeg coob coob tuaj pem tej yajsab tuaj rau hauv lub nroog Yeluxalees; lawv yuav xub tuaj ua kevcai ntxuav ua ntej tso mam li ua Kevcai Hla Dhau.
43011056	Thaum lawv tuaj ua ke rau hauv lub Tuamtsev, lawv xam saib puas pom Yexus; lawv sib nug hais tias, "Nej xav li cas? Nws puas tuaj ua kevcai ntawm no los tsis tuaj?"
43011057	Cov thawj ntawm cov povthawj thiab cov Falixais twb hais rau sawvdaws lawm hais tias yog leejtwg paub hais tias Yexus nyob qhov twg cia li mus qhia rau lawv, lawv yuav mus ntes Yexus.
43012001	Tshuav rau hnub mam txog lub caij ua Kevcai Hla Dhau, Yexus txawm mus rau hauv lub zos Npethanis, Laxalus tus uas Yexus tsa sawv hauv qhov tuag rov qab los nyob hauv lub zos ntawd.
43012002	Lawv ua ib pluag hmo rau Yexus noj; Mathas ua tus txhab zaub mov, Laxalus yog ib tug ntawm cov neeg uas nrog Yexus zaum ua ke ntawm rooj mov thiab.
43012003	Ces Malis txawm muab tau ib hwj roj tsw qab kim heev uas yog muab nroj naludas ua los hliv rau Yexus ob txhais taw thiab muab nws cov plaubhau so. Cov roj ntawd tsw thoob plaws hauv tsev.
43012004	Thaum Yexus cov thwjtim tus uas hu ua Yudas Ixakali-us, tus uas yuav ntxeev siab rau Yexus, pom li ntawd nws txawm hais tias,
43012005	"Ua li cas tsis muab hwj roj tsw qab no coj mus muag peb puas lub nyiaj, thiab muab cov nyiaj ntawd coj mus pub rau cov neeg pluag?"
43012006	Yudas hais li ntawd tsis yog vim nws hlub cov neeg pluag, tiamsis vim nws yog tubsab. Nws yog tus ceev lub hnab nyiaj thiab nws pheej qee coj mus siv.
43012007	Tiamsis Yexus hais tias, "Cia nws ua nws! Nws npaj tej no tseg rau hnub uas faus kuv.
43012008	Yuav muaj cov neeg pluag nrog nej nyob mus li, tiamsis kuv yuav tsis nrog nej nyob mus li."
43012009	Cov Yudais muaj ntau leej hnov hais tias Yexus tuaj nyob hauv lub zos Npethanis; yog li ntawd, lawv txawm tuaj rau hauv thiab. Tsis yog lawv xav pom Yexus xwb, tiamsis lawv xav pom Laxalus tus uas Yexus tsa sawv hauv qhov tuag rov qab los thiab.
43012010	Vim li ntawd cov thawj ntawm cov povthawj thiaj tuavhauv yuav muab Laxalus tua povtseg,
43012011	vim hais tias qhov uas Yexus tsa Laxalus sawv ntawd ua rau cov Yudais coob leej ntseeg Yexus thiab tso cov povthawj tseg lawm.
43012012	Hnub tom qab cov neeg coob coob uas tuaj ua Kevcai Hla Dhau hnov hais tias Yexus tabtom tuaj rau hauv lub nroog Yeluxalees.
43012013	Yog li ntawd, lawv txawm mus txiav tej nplooj toovlaj nqa mus tos Yexus, thiab lawv hais nrov nrov hais tias, "Cia li qhuas Vajtswv! Thov Vajtswv foom koob hmoov rau tus uas Vajtswv txib los! Thov Vajtswv foom koob hmoov rau cov Yixalayees tus Vajntxwv! "
43012014	Yexus pom ib tug neesluav thiab nws caij tus neesluav ntawd tuaj, raws li Vajtswv txojlus tau sau tseg lawm hais tias,
43012015	"Lub nroog Xi-oos, koj tsis txhob ntshai. Koj saib, koj tus Vajntxwv tabtom caij ib tug menyuam neesluav los cuag koj,"
43012016	Thaum ntawd Yexus cov thwjtim tsis totaub li, tiamsis thaum Vajtswv tsa Yexus sawv hauv qhov tuag rov qab los tau koob meej lawm, cov thwjtim nco dheev txog Vajtswv txojlus uas hais txog Yexus thiab tej uas neeg tau ua rau nws lawm.
43012017	Cov neeg uas nrog Yexus ua ke thaum Yexus tsa Laxalus sawv hauv qhov tuag thiab hu Laxalus tawm hauv qhov ntxa los, lawv twb mus piav tej ntawd rau sawvdaws mloog lawm.
43012018	Yog li ntawd, thiaj muaj neeg coob coob tuaj tos Yexus, rau qhov lawv hnov hais tias Yexus ua tau tej txujci tseemceeb.
43012019	Ces cov Falixais txawm sib tham zom zaws hais tias, "Nej saib, peb ua tsis tau dabtsi li lawm! Nej saib, tas teb tas chaw puavleej caum nws lawm."
43012020	Thaum lub sijhawm ntawd cov neeg uas tuaj ua kevcai hauv lub nroog Yeluxalees muaj qee leej yog cov neeg Kilis.
43012021	Lawv mus cuag Filis tus uas nyob hauv lub zos Npexaidas pem lub xeev Kalilais tuaj thiab hais tias, "Tus tswv, peb xav ntsib Yexus."
43012022	Filis mus hais rau Adales, ces nkawd txawm mus hais rau Yexus.
43012023	Yexus teb hais tias, "Nimno twb txog lub sijhawm uas Neeg Leej Tub yuav tau txais koob meej lawm.
43012024	Kuv qhia tseeb rau nej hais tias yog tsis muab lub noob nplej faus rau hauv av kom lwj, ces lub noob ntawd nws yuav nyob nws tib lub xwb. Yog lub noob nplej ntawd lwj thiaj yuav tuaj kaus thiab txi tau ntau lub.
43012025	Tus uas khuvxim nws txojsia, tus ntawd yuav tsis tau txojsia; tus uas tsis khuvxim nws txojsia hauv lub ntiajteb no, tus ntawd yuav tau txojsia ibtxhis.
43012026	Tus uas xav ua kuv tus tubtxib, tus ntawd yuav tsum nrog kuv mus, thiab kuv nyob qhov twg kuv tus tubtxib yuav nrog kuv nyob qhov ntawd. Kuv Txiv yuav qhuas tus uas ua kuv tus tubtxib.
43012027	"Nimno kuv nyuaj siab kawg li, kuv yuav hais li cas thiaj zoo? Kuv yuav hais tias, 'Txiv, thov tsis txhob cia lub sijhawm no los raug kuv.' Tiamsis tsis txhob ua li ntawd, qhov uas kuv los twb yog los kom raug txojkev txomnyem uas yuav los ntawd ntag.
43012028	Txiv, thov kom koj lub npe tau koob meej! " Ces muaj ib lub suab hais saum ntuj tuaj hais tias, "Kuv twb ua rau kuv lub npe tau koob meej lawm, thiab kuv yuav rov ua dua."
43012029	Cov neeg coob coob uas sawv ntawd hnov lub suab ntawd, muaj qee leej hais tias yog xob nroo, muaj qee leej hais tias, "Timtswv ceebtsheej nrog nws tham! "
43012030	Tiamsis Yexus hais tias, "Lub suab ntawd tsis yog hais rau kuv, tiamsis yog hais rau nej.
43012031	Nimno twb txog lub sijhawm uas txiav txim rau neeg ntiajteb lawm; nimno luag twb yuav muab tus uas kav lub ntiajteb no ntiab tawm mus.
43012032	Thaum luag muab kuv dai, kuv yuav coj txhua haivneeg los cuag kuv." (
43012033	Yexus hais li ntawd, twb yog nws qhia hais tias nws yuav tuag txomnyem li cas.)
43012034	Cov neeg coob coob ntawd teb hais tias, "Peb txoj Kevcai qhia rau peb hais tias tus Mexiyas yuav nrog peb nyob mus ibtxhis li. Ua li cas koj ho hais tias luag yuav muab Neeg Leej Tub dai? Neeg Leej Tub yog leejtwg? "
43012035	Yexus teb hais tias, "Qhov kaj tseem yuav nrog nej nyob ib nyuag ntu ntxiv. Thaum uas tseem pom kev, nej cia li rau siab ntso ua nej lub neej, nyob tsam tsaus nej ntuj; rau qhov tus uas maub hmo ntuj, nws yeej tsis paub hais tias nws tabtom mus qhov twg.
43012036	Yog li ntawd, thaum tseem muaj qhov kaj, nej cia li ntseeg qhov kaj kom nej thiaj tau ua cov neeg uas nyob qhov kaj." Tom qab uas Yexus hais li ntawd tas, Yexus txawm khiav mus nkaum kom lawv tsis pom nws.
43012037	Txawm yog Yexus ua ntau yam txujci tseemceeb rau lawv pom los lawv tsis ntseeg nws li,
43012038	tej no thiaj muaj tiav raws li Yaxayas uas yog tus cev Vajtswv lus tau hais tseg lawm hais tias, "Tus Tswv, leejtwg thiaj yuav ntseeg tej lus uas peb qhia? Tus Tswv ua nws hwjchim rau leejtwg pom? "
43012039	Twb yog vim li ntawd lawv thiaj tsis ntseeg, rau qhov Yaxayas hais ntxiv hais tias,
43012040	"Vajtswv ua rau lawv digmuag thiab ua rau lawv lub siab ruam kom lawv qhovmuag tsis pom kev thiab lawv lub siab tsis totaub; Vajtswv hais tias ua li ntawd lawv thiaj tsis txhob los cuag kuv kom kuv kho lawv."
43012041	Yaxayas hais li ntawd, rau qhov nws twb pom Yexus lub tshwjchim thiab nws twb hais txog Yexus zaj ntag.
43012042	Txawm yog li ntawd los cov Yudais tej nomtswv kuj muaj ntau leej ntseeg Yexus; tiamsis vim lawv ntshai cov Falixais, lawv thiaj tsis qhia rau sawvdaws paub, kom lawv tsis raug ntiab tawm hauv lub tsev sablaj mus.
43012043	Lawv nyiam kom neeg qhuas lawv heev dua li nyiam kom Vajtswv qhuas lawv.
43012044	Yexus hais nrov nrov rau sawvdaws hais tias, "Tus uas ntseeg kuv tsis yog nws ntseeg kuv tib leeg xwb, tiamsis yog nws ntseeg tus uas txib kuv los thiab.
43012045	Tus uas pom kuv, tus ntawd pom tus uas txib kuv los thiab.
43012046	Kuv los ua qhov kaj rau neeg ntiajteb pom kev; txhua tus uas ntseeg kuv yuav tsis nyob hauv qhov tsaus ntuj lawm.
43012047	Tus uas hnov kuv tej lus thiab tsis ua raws li kuv tej lus, kuv yuav tsis txiav txim rau tus ntawd. Kuv tsis yog los txiav txim rau neeg ntiajteb, tiamsis yog kuv los cawm neeg ntiajteb kom lawv dim lawv lub txim.
43012048	Muaj ib tug yuav txiav txim rau tus uas tsis lees paub kuv thiab tsis mloog kuv tej lus qhia. Thaum txog hnub kawg, tej lus uas kuv qhia lawm yuav txiav txim rau tus ntawd.
43012049	Rau qhov tej lus uas kuv hais ntawd tsis yog kuv hais raws li kuv lub siab, tiamsis Leej Txiv uas txib kuv los kom kuv hais thiab kuv qhia.
43012050	Kuv paub hais tias nws tej lus samhwm yog txojsia mus ibtxhis. Tej lus uas kuv hais puavleej yog Leej Txiv qhia rau kuv hais."
43013001	Thaum yuav txog hnub ua Kevcai Hla Dhau, Yexus paub hais tias twb txog lub sijhawm uas nws yuav tawm hauv lub ntiajteb no rov mus cuag Leej Txiv lawm. Yexus yeej ibtxwm hlub nws cov neeg uas nyob hauv ntiajteb no, thiab nws yuav hlub lawv mus txog hnub kawg li.
43013002	Thaum Yexus thiab nws cov thwjtim tabtom noj hmo, dab Ntxwgnyoog twb xub tshoov Ximoos Ixakali-us tus tub Yudas lub siab lawm kom nws ntxeev siab rau Yexus.
43013003	Yexus paub hais tias Leej Txiv twb muab ib puas tsav yam tso rau nws kav huv tibsi lawm; nws paub hais tias Vajtswv txib nws los thiab nws yuav rov mus cuag Vajtswv.
43013004	Yog li ntawd, Yexus txawm sawv ntawm rooj mov mus hle nws lub tsho ntev, thiab muab ib txoj phuam los sia ntawm duav.
43013005	Ces nws muab dej hliv rau hauv lub phiab thiab nqa los ntxuav cov thwjtim kotaw thiab muab txoj phuam uas nws sia ntawm duav so lawv kotaw.
43013006	Thaum Yexus ntxuav los txog ntawm Ximoos Petus, Ximoos Petus txawm hais rau Yexus hais tias, "Tus Tswv, koj yuav ntxuav kuv kotaw thiab los? "
43013007	Yexus teb hais tias, "Tamsim no koj tseem tsis tau totaub qhov uas kuv ua no, tiamsis lwm hnub koj yuav totaub."
43013008	Petus hais tias, "Kuv yeej tsis pub koj ntxuav kuv kotaw ib zaug li! " Yexus teb hais tias, "Yog kuv tsis ntxuav koj kotaw, koj yuav tsis tau ua kuv tus thwjtim lawm."
43013009	Ximoos Petus teb hais tias, "Tus Tswv, yog li ntwd, thov tsis txhob ntxuav kuv kotaw xwb, tiamsis ntxuav kuv tes thiab taubhau huv tibsi."
43013010	Yexus hais tias, "Tus uas da dej nws lub cev yeej huv lawm, tsis tas yuav rov ntxuav dua, tsuas ntxuav nws kotaw lawm xwb.y Nej txhua tus puavleej huv lawm, tsuas yog tshuav ib tug xwb thiaj tsis huv." (
43013011	Yexus paub hais tias tus twg yog tus uas yuav ntxeev siab rau nws; yog li ntawd nws thiaj hais tias, "Nej txhua tus puavleej huv lawm, tsuas yog tshuav ib tug xwb thiaj tsis huv.")
43013012	Tom qab uas Yexus ntxuav lawv kotaw tas lawm, nws rov muab nws lub tsho ntev los hnav thiab rov los zaum nws lub chaw ntawm rooj mov. Yexus nug cov thwjtim hais tias, "Qhov uas kuv ua rau nej no, nej puas totaub?
43013013	Nej hu kuv ua Xibhwb thiab tus Tswv, nej hu li ntawd yog lawm rau qhov kuv yeej yog tiag.
43013014	Kuv yog nej tus Tswv thiab yog nej tus Xibhwb, kuv twb ntxuav nej kotaw lawm; yog li ntawd, nej ib leeg yuav tsum ntxuav ib leeg kotaw.
43013015	Kuv ua qauv li no qhia rau nej kom nej xyaum ua raws li kuv ua rau nej lawm.
43013016	Kuv qhia tseeb rau nej hais tias tus qhev yeej tsis muaj hwjchim loj dua nws tus tswv, thiab tus tubtxib yeej tsis muaj hwjchim loj dua tus uas txib nws mus.
43013017	Thaum nej paub zaj no lawm, yog nej ua raws li ntawd nej yuav tau kev kaj siab!
43013018	"Kuv tsis yog hais txog nej txhua tus; kuv yeej paub cov uas kuv xaiv cia lawm. Tiamsis yuav tsum muaj raws li Vajtswv txojlus uas hais tias, 'Tus uas nrog kuv koom noj ib taig mov yuav ntxeev siab rau kuv.'
43013019	Kuv xub qhia rau nej ua ntej uas muaj tej no kom thaum muaj tej no tshwm tuaj, nej thiaj yuav ntseeg hais tias, 'Kuv Yog Tus uas Kuv Yog.'
43013020	Kuv qhia tseeb rau nej hais tias tus uas lees yuav tus uas kuv txib los, tus ntawd lees yuav kuv; thiab tus uas lees yuav kuv, tus ntawd yeej lees yuav tus uas txib kuv los."
43013021	Tom qab uas Yexus hais li ntawd tas nws nyuaj siab heev, thiab nws hais tias, "Kuv qhia tseeb rau nej hais tias nej cov ko muaj ib tug yuav ntxeev siab rau kuv."
43013022	Cov thwjtim ib leeg txawm ntsia ib leeg, lawv tsis paub hais tias tus uas Yexus hais ntawd yog leejtwg.
43013023	Yexus cov thwjtim tus uas Yexus hlub heev, nws zaum npuab Yexus.
43013024	Ximoos Petus txawm ua lajmuag rau tus thwjtim ntawd thiab hais tias, "Koj nug Yexus saib tus uas nws hais ntawd yog leejtwg? "
43013025	Ces tus thwjtim ntawd tig mus nug Yexus hais tias, "Tus Tswv, tus ntawd yog leejtwg? "
43013026	Yexus teb hais tias, "Kuv muab ncuav ntsw cev rau leejtwg noj, ces yog tus ntawd ntag." Yog li ntawd, Yexus txawm muab ncuav ntsw cev rau Ximoos Ixakali-us tus tub Yudas noj.
43013027	Thaum Yudas txhais nkaus qhov ncuav ntawd, dab Ntxwgnyoog txawm nkag rau hauv Yudas. Yexus hais rau Yudas hais tias, "Koj yuav ua dabtsi, koj cia li ua tsawg tsuag!"
43013028	Cov thwjtim uas zaum ntawm rooj mov tsis muaj ib tug totaub hais tias, vim li cas Yexus hais li ntawd rau Yudas.
43013029	Yudas yog tus ceev lub hnab nyiaj, cov thwjtim qee leej thiaj xav hais tias Yexus txib Yudas mus muas tej yam los rau lawv siv ua kevcai, lossis Yexus kom Yudas muab mentsis nyiaj mus pub rau cov neeg pluag.
43013030	Yudas txais nkaus qhov ncuav ntawd noj, tamsim ntawd Yudas txawm tawm plaws mus lawm. Thaum ntawd twb tsaus ntuj lawm.
43013031	Tom qab uas Yudas tawm mus lawm, Yexus hais tias, "Nimno twb txog lub sijhawm uas Neeg Leej Tub tau koob meej lawm; nimno nws yuav ua rau Vajtswv tau koob meej.
43013032	Yog Neeg Leej Tub ua rau Vajtswv tau koob meej lawm, Vajtswv yuav ua rau Neeg Leej Tub tau koob meej ib yam nkaus thiab; Vajtswv yuav ua li ntawd tamsim no ntag.
43013033	Kuv cov menyuam, kuv yuav nrog nej nyob tsis ntev lawm. Nej yuav nrhiav kuv, tiamsis nimno kuv qhia rau nej ib yam li kuv twb qhia rau cov Yudais tej nomtswv lawm hais tias, 'Qhov chaw uas kuv yuav mus ntawd nej mus tsis tau.'
43013034	Nimno kuv yuav muab ib txoj kevcai tshiab rau nej: Nej ib leeg yuav tsum hlub ib leeg ib yam li kuv hlub nej. Nej ib leeg yuav tsum hlub ib leeg.
43013035	Yog nej ib leeg hlub ib leeg, sawvdaws thiaj yuav paub hais tias nej yog kuv cov thwjtim."
43013036	Ximoos Petus nug Yexus hais tias, "Tus Tswv, koj yuav mus qhov twg? " Yexus teb hais tias, "Qhov chaw uas kuv yuav mus ntawd, nimno koj nrog kuv mus tsis tau, tiamsis lwm hnub koj mam li lawv kuv qab los."
43013037	Petus nug hais tias, "Tus Tswv, ua li cas kuv nrog koj mus tsis tau? Kuv yeej txaus siab tuag theej koj! "
43013038	Yexus teb hais tias, "Koj yeej txaus siab tuag theej kuv tiag los? Kuv qhia tseeb rau koj hais tias, thaum qaib tsis tau qua koj yuav hais peb zaug hais tias koj tsis paub kuv."
43014001	Yexus hais rau nws cov thwjtim hais tias, "Nej tsis txhob txhawj thiab tsis txhob nyuaj siab, nej cia li ntseeg Vajtswv thiab ntseeg kuv.
43014002	Hauv kuv Txiv lub tsev muaj ntau chav, thiab kuv tabtom yuav mus tu chaw rau nej. Yog tsis muaj li ntawd, kuv yeej yuav tsis qhia li no rau nej.
43014003	Thaum uas kuv tu tau chaw rau nej lawm, kuv yuav rov qab los thiab tos nej mus nrog kuv nyob; kuv nyob qhov twg nej yeej yuav nrog kuv nyob qhov ntawd.
43014004	Qhov chaw uas kuv yuav mus nej twb paub kev mus lawm."
43014005	Thaumas hais rau Yexus hais tias, "Tus Tswv, peb tsis paub xyov koj yuav mus qhov twg; yog li ntawd, peb yuav ua li cas paub kev mus? "
43014006	Yexus teb Thaumas hais tias, "Kuv yog txojkev, yog qhov tseeb thiab yog txojsia; tsis muaj leejtwg mus cuag tau Leej Txiv, tsuas yog mus ntawm kuv mus xwb thiaj tau."
43014007	Yexus hais rau lawv hais tias, "Nimno nej twb paub kuv lawm, nej yeej yuav paub kuv Txiv thiab txij no mus nej yuav paub nws thiab pom nws."
43014008	Filis hais rau Yexus hais tias, "Tus Tswv, thov koj qhia Leej Txiv rau peb pom kom peb txaus siab."
43014009	Yexus teb hais tias, "Filis, kuv twb nrog nej nyob ntev los lawm, ua li cas koj tseem tsis tau paub kuv thiab? Tus uas pom kuv, tus ntawd twb pom Leej Txiv lawm. Ua li cas koj tseem yuav hais tias, 'Thov koj qhia Leej Txiv rau peb pom thiab'?
43014010	Filis, koj tsis ntseeg hais tias kuv nyob hauv Leej Txiv thiab Leej Txiv nyob hauv kuv los? " Yexus hais rau nws cov thwjtim hais tias, uTej lus uas kuv qhia rau nej no tsis yog kuv tej lus. Tiamsis yog Leej Txiv tus uas nyob hauv kuv, ua nws tes haujlwm xwb."
43014011	Nej cia li ntseeg tej lus uas kuv hais tias, kuv nyob hauv Leej Txiv thiab Leej Txiv nyob hauv kuv. Txawm yog nej tsis ntseeg li kuv hais los nej yuav tsum ntseeg tej haujlwm uas kuv ua.
43014012	Kuv qhia tseeb rau nej hais tias tus uas ntseeg kuv yuav ua tej haujlwm uas kuv ua; tsis yog li ntawd xwb, nws tseem yuav ua tau ntau dua tej uas kuv ua, rau qhov kuv mus cuag Leej Txiv lawm.
43014013	Thiab yog nej tuav kuv lub npe thov ib yam dabtsi kuv yuav pub yam ntawd rau nej, tej uas Leej Tub ua ntawd yuav ua rau Leej Txiv tau ntsejmuag.
43014014	Yog nej tuav kuv lub npe thov kom kuv ua ib yam dabtsi, kuv yuav ua yam ntawd rau nej.
43014015	"Yog nej hlub kuv, nej yeej yuav ua raws li kuv tej lus samhwm.
43014016	Kuv yuav thov Leej Txiv, thiab nws yuav txib dua ib tug Pab los, tus ntawd yuav nrog nej nyob mus ibtxhis.
43014017	Nws yog Vaj Ntsujplig, nws yuav qhia Vajtswv zaj uas yog qhov tseeb rau nej. Neeg ntiajteb tsis lees yuav nws, rau qhov lawv tsis pom nws lossis tsis paub nws. Tiamsis nej paub nws, rau qhov nws nrog nej nyob thiab nws yuav nyob hauv nej lub siab.
43014018	"Kuv yuav tsis tso nej ua ntsuag ib zaug li; kuv yuav rov qab los cuag nej.
43014019	Tshuav tsis ntev neeg ntiajteb yuav tsis pom kuv lawm, tiamsis nej yuav pom kuv; nej yuav muaj txojsia nyob, rau qhov kuv muaj txojsia nyob.
43014020	Thaum txog hnub ntawd nej yuav paub hais tias kuv nyob hauv Leej Txiv thiab nej nyob hauv kuv ib yam li kuv nyob hauv nej.
43014021	"Tus uas lees yuav kuv tej lus qhia thiab ua raws li tej lus ntawd, tus ntawd yog tus uas hlub kuv. Tus uas hlub kuv, kuv Txiv yuav hlub tus ntawd; kuv yuav hlub tus ntawd thiab qhia kuv rau nws paub."
43014022	Yudas (tus uas tsis yog Yudas Ixakali-us) hais tias, "Tus Tswv, ua li cas koj yuav qhia koj rau peb paub xwb, koj ho tsis qhia koj rau neeg ntiajteb paub? "
43014023	Yexus teb Yudas hais tias, "Tus uas hlub kuv yeej ua raws li kuv tej lus qhia. Kuv Txiv yuav hlub tus ntawd; kuv Txiv thiab kuv yuav los cuag nws thiab nrog nws nyob.
43014024	Tus uas tsis hlub kuv yeej tsis ua raws li kuv tej lus qhia. Thiab tej lus uas nej hnov kuv qhia ntawd tsis yog kuv tej lus tiamsis yog Leej Txiv tus uas txib kuv los tej lus.
43014025	"Nimno kuv tseem nrog nej nyob, kuv thiaj qhia tej no rau nej.
43014026	Tus Pab uas yog Vaj Ntsujplig tus Dawbhuv uas kuv thov kom Leej Txiv txib los, nws yuav qhia txhua yam rau nej thiab pab kom nej nco txhua yam uas kuv tau qhia rau nej lawm.
43014027	"Kuv muab kuv txojkev kaj siab tso rau nej; txojkev kaj siab uas kuv muab pub rau nej, kuv tsis muab rau nej li neeg ntiajteb muab. Nej tsis txhob txhawj, tsis txhob nyuaj siab thiab tsis txhob ntshai.
43014028	Nej twb hnov kuv hais rau nej hais tias, 'Kuv yuav mus, tiamsis kuv yuav rov qab los cuag nej.' Yog nej hlub kuv, nej yeej yuav zoo siab qhov uas kuv mus cuag Leej Txiv; rau qhov nws muaj hwjchim loj dua kuv.
43014029	Nimno kuv qhia tej no rau nej, thaum muaj lawm nej thiaj yuav ntseeg kuv.
43014030	Kuv yuav tsis tau nrog nej tham ntev lawm, rau qhov tus uas kav lub ntiajteb tabtom los lawm. Nws tsis muaj hwjchim kav kuv,
43014031	tiamsis kuv ua ib puas tsav yam raws li Leej Txiv kom kuv ua, neeg ntiajteb thiaj paub hais tias kuv hlub Leej Txiv. "Cia li sawv peb mus.
43015001	"Kuv yog tsob tseem txiv hmab, thiab kuv Txiv yog tus uas tu.
43015002	Nws muab txhua ceg hmab uas tsis txi txiv ntshua tawm ntawm kuv mus povtseg. Txhua ceg hmab uas txi txiv nws muab tav kom hajyam txi txiv ncw.
43015003	Tej lus uas kuv qhia nej, twb yog ntxuav kom nej huv ntag.
43015004	Nej cia li txuas rau ntawm kuv thiab kuv yuav txuas rau ntawm nej. Tus ceg hmab uas tsis txuas rau ntawm txoj hmab yeej txi tsis taus txiv. Ib yam li ntawd, yog nej tsis txuas rau ntawm kuv, nej yeej txi tsis taus txiv.
43015005	"Kuv yog tsob hmab, nej yog cov ceg. Tus uas txuas rau ntawm kuv, thiab kuv txuas rau ntawm nws, tus ntawd yuav txi txiv ncw; yog nej tsis txuas rau ntawm kuv, nej yeej ua tsis tau ib yam dabtsi li.
43015006	Tus uas tsis txuas rau ntawm kuv, tus ntawd zoo ib yam li tus ceg hmab uas luag muab txiav povtseg; thaum qhuav lawm, luag yuav muab sua mus pov hlawv kom kub hnyiab tas huv tibsi.
43015007	Yog nej txuas rau ntawm kuv thiab nej khaws kuv tej lus cia rau nruab siab lawm, nej xav yuav yam twg, nej cia li thov nej yuav tau yam ntawd.
43015008	Yog nej txi txiv ncw, kuv Txiv yuav tau ntsejmuag, thiab yog nej ua li ntawd, nej yuav tau ua kuv cov thwjtim.
43015009	Kuv hlub nej ib yam li kuv Txiv hlub kuv; nej yuav tsum muaj lub siab hlub ib yam li kuv.
43015010	Yog nej ua raws li kuv tej lus, nej yuav muaj lub siab hlub ib yam li kuv ua raws li kuv Txiv tej lus thiab kuv muaj lub siab hlub ib yam li nws.
43015011	"Kuv hais tej no rau nej kom nej zoo siab ib yam li kuv zoo siab, thiab nej yuav zoo siab kawg nkaus li.
43015012	Kuv lo lus samhwm yog li no: Nej ib leeg yuav tsum hlub ib leeg, ib yam li kuv hlub nej.
43015013	Tus uas muaj kev hlub loj tshaj plaws yog tus uas zoo siab tuag theej nws cov phoojywg.
43015014	Yog nej ua raws li kuv hais, nej thiaj yog kuv cov phoojywg.
43015015	Nimno kuv tsis hu nej ua tubtxib lawm, rau qhov tus tubtxib tsis paub xyov nws tus tswv ua dabtsi. Tiamsis kuv hu nej ua phoojywg, rau qhov kuv twb qhia txhua yam uas kuv Txiv qhia rau kuv rau nej lawm.
43015016	Tsis yog nej xaiv kuv, tiamsis yog kuv xaiv nej thiab tsa nej kom mus txi cov txiv uas nyob mus ibtxhis. Yog nej tuav kuv lub npe thov yam twg, Leej Txiv yuav pub yam ntawd rau nej.
43015017	Tej lus uas kuv samhwm rau nej yog li no: Nej ib leeg yuav tsum hlub ib leeg.
43015018	"Yog neeg ntiajteb ntxub nej, nej yuav tsum nco ntsoov hais tias, lawv twb xub ntxub kuv ua ntej lawm.
43015019	Yog nej nyiam uas raws li neeg ntiajteb ua, ces neeg ntiajteb yuav hlub nej. Tiamsis nej tsis nyiam ua raws li neeg ntiajteb ua, rau qhov kuv twb xaiv nej tawm hauv lub ntiajteb no lawm; yog li ntawd, neeg ntiajteb thiaj li ntxub nej.
43015020	Nej yuav tsum nco ntsoov tej lus uas kuv qhia rau nej hais tias, 'Tus tub qhe yeej tsis muaj hwjchim loj dua nws tus tswv.' Yog lawv tsimtxom kuv, lawv yuav tsimtxom nej thiab; yog lawv ua raws li kuv tej lus qhia, lawv yuav ua raws li nej tej lus qhia thiab.
43015021	Lawv yuav ua tej no rau nej, vim nej yog kuv li, rau qhov lawv tsis paub tus uas txib kuv los.
43015022	Yog kuv tsis tau los qhia lawv, lawv yeej yuav tsis muaj txim, tiamsis nimno lawv hais tsis tau hais tias lawv tsis muaj txim.
43015023	Tus uas ntxub kuv, tus ntawd yeej ntxub kuv Txiv thiab.
43015024	Yog kuv tsis tau los ua tej haujlwm uas tsis tau muaj neeg ua dua rau lawv pom ces lawv yeej tsis muaj txim, tiamsis lawv twb pom tej uas kuv ua lawm lawv thiaj ntxub kuv thiab kuv txiv.
43015025	Yeej yuav muaj li no thiaj raws li tej lus uas sau tseg rau hauv lawv txoj kevcai hais tias, 'Kuv twb tsis tau ua txhaum los lawv cia li ntxub kuv.'
43015026	"Tus Pab yog Vaj Ntsujplig, nws los qhia Vajtswv zaj uas yog qhov tseeb thiab yog Leej Txiv txib nws los. Kuv yuav kom Leej Txiv txib nws los, thiab nws yuav qhia kuv zaj rau nej.
43015027	Thiab nej yuav qhia kuv zaj, rau qhov nej yeej nrog kuv nyob thaum chivthawj los lawm.
43016001	"Kuv qhia tej no rau nej kom nej thiaj tsis tso kev ntseeg tseg.
43016002	Lawv yuav ntiab nej tawm hauv tej tsev sablaj mus, thiab twb yuav txog lub sijhawm uas lawv coj nej mus tua povtseg; qhov uas lawv ua li ntawd lawv xav hais tias yog lawv ua Vajtswv tes haujlwm.
43016003	Lawv yuav ua li no rau nej, rau qhov lawv tsis paub Leej Txiv thiab tsis paub kuv.
43016004	Kuv xub hais li no qhia nej kom thaum txog lub sijhawm uas lawv tsimtxom nej, nej thiaj li yuav nco txog tej lus uas kuv twb qhia rau nej lawm. "Thaum chivthawj kuv tsis tau qhia tej no rau nej rau qhov kuv tseem nrog nej nyob.
43016005	Tiamsis nimno kuv yuav mus cuag tus uas txib kuv los, txawm li ntawd los nej twb tsis muaj ib tug nug hais tias kuv yuav mus qhov twg.
43016006	Nimno kuv qhia tej no rau nej, nej yuav nyuaj siab kawg li.
43016007	Tiamsis kuv qhia tseeb rau nej hais tias qhov uas kuv ncaim nej mus yuav zoo dua; yog kuv tsis mus, tus Pab yuav tsis los cuag nej. Tiamsis yog kuv mus lawm, kuv yuav txib nws los nrog nej nyob.
43016008	Thaum nws los lawm, nws yuav qhia rau neeg ntiajteb kom paub txog kev txhaum, kev ncaj ncees thiab Vajtswv txojkev txiav txim:
43016009	qhov uas lawv muaj kev txhaum, vim lawv tsis ntseeg kuv;
43016010	qhov uas muaj kev ncaj ncees, vim kuv yuav mus cuag Leej Txiv, thiab nej yuav tsis pom kuv lawm;
43016011	qhov uas muaj kev txiav txim, vim tus uas kav lub ntiajteb twb raug txiav txim lawm.
43016012	"Tseem tshuav ntau zaj uas kuv xav qhia rau nej, tiamsis ntshai nej yuav ris tsis taus.
43016013	Thaum Vaj Ntsujplig tus uas qhia qhov tseeb los lawm, nws yuav qhia qhov tseeb rau nej; nws yuav tsis hais raws li nws xav, tiamsis nws tsuas hais tej uas nws tau hnov, thiab nws yuav qhia tej uas yuav muaj los yav tom ntej rau nej.
43016014	Nws yuav ua rau kuv tau ntsejmuag, rau qhov nws yuav muab kuv tej lus coj los qhia rau nej.
43016015	Tej uas Leej Txiv muaj puavleej yog kuv tug thiab. Twb yog vim li no, Vaj Ntsujplig thiaj coj tej uas kuv qhia rau nws lawm los qhia rau nej.
43016016	"Tsis ntev no nej yuav tsis pom kuv lawm, thiab tom qab ntawd tsis ntev nej yuav rov pom kuv."
43016017	Ces Yexus cov thwjtim qee leej sib tham hais tias, "Nws hais rau peb hais tias, 'Tsis ntev no nej yuav tsis pom kuv lawm, thiab tom qab ntawd tsis ntev nej yuav rov pom kuv,' nws hais li ntawd, yog nws hais li cas? Thiab nws hais tias, 'Rau qhov kuv yuav mus cuag Leej Txiv.'
43016018	Qhov uas nws hais tias, 'tsis ntev no,' yog hais li cas? Peb tsis paub xyov yog nws hais dabtsi."
43016019	Yexus paub tej uas lawv xav nug nws; yog li ntawd, Yexus thiaj hais rau lawv hais tias, "Puas yog nej sib nug txog qhov uas kuv hais tias, 'Tsis ntev no nej yuav tsis pom kuv lawm, thiab tom qab ntawd tsis ntev nej yuav rov pom kuv'?
43016020	Kuv qhia tseeb rau nej hais tias nej yuav quaj thiab ntxhov siab, tiamsis neeg ntiajteb yuav zoo siab kawg li; nej yuav nyuaj siab, tiamsis nej tej kev nyuaj siab ntawd yuav hloov ua kev zoo siab.
43016021	Tus pojniam uas muaj menyuam hauv plab, thaum yuav txog caij yug nws txhawj kawg li. Tiamsis thaum nws yug tau tus menyuam, nws tsis nco qab qhov uas nws mob plab lawm; nws zoo siab heev rau qhov nws yug tau ib tug menyuam los rau hauv ntiajteb no.
43016022	Nimno nej muaj kev nyuaj siab ib yam li ntawd, tiamsis kuv yuav rov los cuag nej dua, mas nej yuav zoo siab kawg li. Txojkev zoo siab ntawd tsis muaj leejtwg txeeb tau ntawm nej rnus li.
43016023	"Thaum txog hnub ntawd nej yuav tsis nug kuv ib los li lawm. Kuv qhia tseeb rau nej hais tias yog nej tuav kuv lub npe thov ib yam dabtsi ntawm Leej Txiv, nws yeej yuav pub yam ntawd rau nej.
43016024	Nej ibtxwm tsis tuav kuv lub npe thov ib yam dabtsi los txog nimno. Nej cia li thov nej thiaj yuav tau; thaum nej tau lawm, nej yuav zoo siab kawg li.
43016025	"Tej uas kuv hais rau nej no kuv ua lus pivtxwv hais xwb. Tiamsis thaum txog lub sijhawm ntawd kuv yuav tsis ua lus pivtxwv hais rau nej lawm, kuv yuav qhia Leej Txiv zaj tseeb tseeb rau nej.
43016026	Thaum txog hnub ntawd nej yuav tuav kuv lub npe thov Leej Txiv; kuv tsis tau hais tias kuv yuav pab nej thov Leej Txiv,
43016027	Leej Txiv yeej hlub nej, rau qhov nej hlub kuv thiab ntseeg hais tias kuv yog tus uas Vajtswv txib los.
43016028	Yeej yog Leej Txiv txib kuv los hauv ntiajteb no, nimno kuv tabtom yuav tawm hauv lub ntiajteb no rov mus cuag Leej Txiv."
43016029	Ces Yexus cov thwjtim hais rau Yexus hais tias, "Zaum no koj qhia tseeb rau peb tiag, koj tsis ua lus pivtxwv qhia rau peb lawm.
43016030	Nimno peb paub hais tias koj paub ib puas tsav yam huv tibsi, tsis tas ib tug twg yuav nug koj lawm; tej no ua rau peb paub hais tias koj yog tus uas Vajtswv txib los tiag."
43016031	Yexus teb lawv hais tias, "Nimno nej ntseeg lawm tiag los?
43016032	Twb yuav txog lub sijhawm, nimno twb txog lub sijhawm ntawd lawm, nej nyias yuav khiav nyias mus tsev, thiab nej yuav tso kuv tseg. Txawm li ntawd los tsis yog kuv tib leeg nyob xwb, tiamsis Leej Txiv nrog kuv nyob thiab.
43016033	Kuv qhia tej no rau nej kom nej cov uas txuas rau ntawm kuv muaj kev kaj siab. Neeg ntiajteb yuav tsimtxom nej. Tiamsis nej yuav tsum ua siab tawv, rau qhov kuv twb kovyeej lub ntiajteb no lawm."
43017001	Tom qab uas Yexus hais li ntawd tas, nws tsa qhovmuag ntsia saum ntuj thiab hais tias, "Txiv, twb txog lub sijhawm lawm; thov koj ua kom Leej Tub tau koob meej, Leej Tub thiaj yuav ua rau koj tau koob meej,
43017002	rau qhov koj tsa Leej Tub ua tus uas muaj hwjchim loj dua txhua tus neeg, kom Leej Tub thiaj pub tau txojsia ntev dhawv mus ibtxhis rau txhua tus uas koj muab rau nws lawm.
43017003	Txojsia ntev dhawv mus ibtxhis ntawd yog qhov uas lawv paub koj thiab paub hais tias koj tib leeg thiaj yog Vajtswv thiab paub Yexus Khetos tus uas koj txib los.
43017004	Kuv ua rau koj tau koob meej hauv ntiajteb no; tes haujlwm uas koj kom kuv ua, kuv twb ua tiav lawm.
43017005	Txiv, nimno kuv nyob ntawm koj lub xubntiag; thov koj ua rau kuv tau koob meej ib yam li thaum uas tseem tsis tau tsim lub ntiajteb no wb ibtxwm tau koob meej.
43017006	"Kuv twb qhia koj rau cov neeg uas koj muab pub rau kuv hauv ntiajteb no txhua tus paub lawm. Lawv yog koj tug, thiab koj muab lawv pub rau kuv, thiab lawv ua raws li koj tej lus.
43017007	Nimno lawv paub hais tias ib puas tsav yam uas koj muab rau kuv puavleej yog koj tug;
43017008	rau qhov tej lus uas koj hais rau kuv, kuv twb qhia huv tibsi rau lawv lawm; lawv khaws tej lus ntawd cia; lawv paub tseeb thiab ntseeg hais tias yog koj txib kuv los hauv ntiajteb no.
43017009	Kuv thov koj pab lawv; kuv tsis tau thov koj pab neeg ntiajteb, tiamsis kuv thov koj pab cov neeg uas koj twb muab rau kuv lawm, rau qhov lawv yog koj tug.
43017010	Ib puas tsav yam uas kuv muaj puavleej yog koj tug, thiab ib puas tsav yam uas koj muaj puavleej yog kuv tug; thiab ib puas tsav yam ntawd ua rau kuv tau koob meej.
43017011	Nimno kuv yuav rov qab los cuag koj, kuv yuav tsis nyob hauv lub ntiajteb no ntxiv lawm, tiamsis lawv tseem nyob hauv lub ntiajteb no. Leej Txiv tus uas Dawbhuv! Thov koj tsomkwm lawv ntawm koj lub npe uas muaj hwjchim, kom lawv thiaj yuav koom ib lub siab ib yam li koj thiab kuv koom ib lub siab.
43017012	Thaum uas kuv tseem nrog lawv nyob, kuv tsomkwm lawv ntawm koj lub npe uas muaj hwjchim. Kuv tsomkwm lawv, lawv tsis muaj ib tug ploj li, tsuas yog tus uas yeej yuav puastsuaj thiaj puastsuaj xwb; yeej yuav muaj li ntawd kom tiav raws li tej lus uas twb sau tseg lawm.
43017013	Nimno kuv tabtom yuav rov qab los cuag koj, thaum kuv tseem nyob hauv ntiajteb, kuv hais tej lus no kom lawv zoo siab ib yam li kuv zoo siab.
43017014	Kuv twb qhia koj tej lus rau lawv lawm, ntiajteb thiaj ntxub lawv, rau qhov lawv tsis yog ntiajteb li ib yam li kuv tsis yog ntiajteb li.
43017015	Kuv tsis tau thov kom koj coj lawv tawm hauv lub ntiajteb no mus, tiamsis kuv thov koj tsomkwm lawv kom lawv tsis txhob raug dab Ntxwgnyoog dag ntxias.
43017016	Lawv tsis yog ntiajteb li ib yam li kuv tsis yog ntiajteb li.
43017017	Koj txojlus yog lus tseeb; thov muab koj txojlus tseeb ntxuav kom lawv huv.
43017018	Koj txib kuv los rau hauv lub ntiajteb no li cas, kuv txib lawv mus hauv lub ntiajteb ib yam li ntawd.
43017019	Vim lawv, kuv thiaj muab kuv fij rau koj; kuv ua li ntawd kom lawv thiaj muab lawv fij rau koj.
43017020	"Tsis yog kuv thov koj pab cov neeg no xwb, tiamsis kuv thov koj pab cov neeg uas hnov tej lus uas lawv qhia thiab los ntseeg kuv
43017021	kom lawv koom ib lub siab, Txiv, thov cia lawv nyob hauv wb, ib yam li koj nyob hauv kuv thiab kuv nyob hauv koj; thov koj pab kom lawv ua tau ib lub siab, ntiajteb thiaj paub hais tias koj txib kuv los.
43017022	Kuv ua rau lawv tau koob meej ib yam li koj ua rau kuv tau koob meej; kuv ua li ntawd kom lawv koom tau ib lub siab ib yam li wb koom tau ib lub siab.
43017023	Kuv nyob hauv lawv thiab koj nyob hauv kuv, kuv ua li ntawd kom lawv thiaj koom tau ib lub siab, ntiajteb thiaj paub hais tias koj txib kuv los thiab paub hais tias koj hlub lawv ib yam li koj hlub kuv.
43017024	"Txiv, kuv nyob qhov twg, kuv xav kom cov neeg uas koj muab pub rau kuv lawm, nrog kuv nyob qhov ntawd, lawv thiaj yuav pom lub hwjchim uas koj pub rau kuv, rau qhov koj yeej hlub kuv thaum tsis tau tsim lub ntiajteb los lawm.
43017025	Txiv, koj yog tus uas Ncaj Ncees, ntiajteb tsis paub koj, tiamsis kuv paub koj; cov neeg no puavleej paub hais tias koj txib kuv los.
43017026	Kuv qhia koj lub npe rau lawv paub lawm, thiab kuv tseem yuav niaj hnub qhia lawv kom lawv muaj txojkev hlub uas koj hlub kuv nyob hauv lawv, thiab kuv yuav nyob hauv lawv."
43018001	Thaum Yexus thov Vajtswv tas lawm, Yexus coj nws cov thwjtim hla lub kwjha Kiloos mus rau sab tid. Qhov ntawd muaj ib lub vaj; Yexus thiab nws cov thwjtim txawm mus rau hauv lub vaj ntawd.
43018002	Yudas tus uas ntxeev siab rau Yexus yeej paub qhov chaw ntawd thiab, rau qhov Yexus twb coj cov thwjtim mus ntau zaus hauv lub vaj ntawd lawm.
43018003	Yog li ntawd, Yudas thiaj coj ib co tubrog Loos thiab cov uas zov lub Tuamtsev qee leej uas cov thawj ntawm cov povthawj thiab cov Falixais tso tuaj, tuaj rau hauv lub vaj; lawv nqa ntaj, taws teeb thiab taws tsau cig lamlug tuaj.
43018004	Yexus yeej paub tej xwm uas nws yuav raug, nws txav zog mus nug lawv hais tias, "Nej tuaj nrhiav leejtwg? "
43018005	Lawv teb hais tias, "Peb tuaj nrhiav Yexus tus uas yog neeg Naxales." Yexus teb lawv hais tias, "Nws yog kuv ntag." Yudas tus uas ntxeev siab rau Yexus, nws nrog lawv sawv ua ke ntawd thiab.
43018006	Thaum Yexus hais rau lawv hais tias, "Nws yog kuv ntag," lawv thaub ncho rov qab thiab ntog pawglug rau hauv av.
43018007	Yexus rov qab nug lawv hais tias, "Nej tuaj nrhiav leejtwg? " Lawv teb hais tias, "Peb tuaj nrhiav Yexus tus uas yog neeg Naxales."
43018008	Yexus hais rau lawv hais tias, "Kuv twb qhia rau nej hais tias nws yog kuv ntag; yog nej tuaj nrhiav kuv tiag, nej cia li tso cov neeg no mus." (
43018009	Yexus hais li no kom tiav raws li tej lus uas Yexus hais tias, "Txiv, cov neeg uas koj muab rau kuv lawm tsis muaj ib tug ploj li.")
43018010	Ximoos Petus nqa ib rab ntaj; nws rho hlo nws rab ntaj tib ntag rau tus Povthawj Hlob ib tug qhev sab pobntseg xis tu nrho. Tus qhev ntawd hu ua Malekhus.
43018011	Yexus hais rau Petus hais tias, "Koj cia li muab koj rab ntaj ntxig rov rau hauv hnab. Koj xav hais tias kuv yuav tsis haus lub khob uas kuv Txiv muab rau kuv haus no los? "
43018012	Cov neeg Loos tus thawj tubrog thiab nws cov tubrog thiab cov Yudais cov tub ceevxwm txawm ntes Yexus thiab muab nws khi.
43018013	Lawv xub coj Yexus mus cuag Anas uas yog Kaiyafas yawmtxiv; xyoo ntawd Kaiyafas yog tus Povthawj Hlob.
43018014	Kaiyafas yog tus uas hais rau cov Yudais tej nomtswv hais tias cia ib tug tuag zoo dua cia sawvdaws tuag.
43018015	Ximoos Petus thiab muaj dua ib tug thwjtim raws Yexus qab mus. Tus Povthawj Hlob paub tus thwjtim ntawd; tus thwjtim ntawd raws Yexus mus rau ntawm lub tshavpuam hauv tus Povthawj Hlob lub tsev,
43018016	Petus sawv sab roojvag nraud. Tus thwjtim uas tus Povthawj Hlob paub, nws tawm tuaj hais rau tus ntxhais qhev uas nyob ntawm roojvag kom coj Petus los rau hauv tsev.
43018017	Tus ntxhais qhev uas nyob ntawm roojvag hais rau Petus hais tias, "Koj yog tus txivneej uas raug ntes ntawd ib tug thwjtim los sav? " Petus teb hais tias, "Kuv tsis yog."
43018018	Hmo ntawd no heev, cov tubtxib thiab cov tub ceevxwm rauv tau ib cub thee, thiab sawvdaws sawv puag ncig nte. Petus txawm mus nrog lawv nte thiab.
43018019	Tus Povthawj Hlob nug Yexus txog Yexus cov thwjtim thiab Yexus tej lus qhuab qhia.
43018020	Yexus teb hais tias, "Kuv tabmeeg qhia rau tej neeg sawvdaws; kuv yeej ibtxwm qhia hauv tej tsev sablaj thiab hauv lub Tuamtsev; cov Yudais yeej niaj zaus tuaj mloog kuv qhia. Kuv yeej tsis tau hais ib zaj nraim nkoos qhov twg li.
43018021	Koj tseem yuav nug kuv ua dabtsi? Koj cia li nug cov neeg uas hnov kuv qhia saib kuv hais li cas rau lawv; lawv yeej paub tej uas kuv qhia huv tibsi."
43018022	Thaum Yexus tabtom hais li ntawd, muaj ib tug tub ceevxwm nyob ze ntawd txawm cia li tib tawg ncuav rau Yexus ntsejmuag thiab hais tias, "Koj teb tus Povthawj Hlob li ko los! "
43018023	Yexus teb hais tias, "Yog kuv hais txhaum, koj cia li qhia kuv qhov txhaum rau sawvdaws paub. Tiamsis yog kuv hais tseeb, ua li cas koj lam ntaus kuv ua dabtsi? "
43018024	Ces Anas thiaj xa Yexus mus rau Kaiyafas uas yog tus Povthawj Hlob; thaum ntawd lawv tseem khi rawv Yexus.
43018025	Thaum Ximoos Petus tseem sawv nte taws. Cov neeg uas nyob ntawd hais rau Petus hais tias, "Koj yog tus txivneej uas raug ntes ntawd ib tug thwjtim los tsis Tiamsis Petus tsis lees li, Petus hais tias, "Kuv tsis yog."
43018026	Tus Povthawj Hlob ib tug qhev uas yog tus txivneej uas Petus txiav ib sab pobntseg tu ntawd ib tug kwvtij txawm nug Petus hais tias, "Puas yog kuv twb pom koj nrog tus txivneej ntawd nyob hauv vaj ? "
43018027	Petus rov qab hais tias, "Tsis yog kuv." Tamsim ntawd qaib txawm qua.
43018028	Thaum kaj ntug txoog, lawv coj Yexus tawm hauv Kaiyafas tsev mus rau ntawm Philaj lub loog. Cov Yudais tej nomtswv tsis kam mus hauv lub loog, rau qhov lawv tsis xav ua kom lawv tsis huv, lawv thiaj noj tau rooj mov uas ua Kevcai Hla Dhau.
43018029	Yog li ntawd, Philaj thiaj tawm mus nug lawv hais tias, "Tus txivneej no ua txhaum dabtsi, nej thiaj coj nws tuaj cuag kuv? "
43018030	Lawv teb hais tias, "Yog nws tsis tau ua txhaum, peb yeej tsis coj nws tuaj cuag koj."
43018031	Philaj hais rau lawv hais tias, "Nej cia li coj nws mus thiab taug nws zaj raws li nej txoj kevcai." Cov Yudais teb hais tias, "Peb tsis muaj cai muab leejtwg tua povtseg." (
43018032	Qhov no muaj raws li tej lus uas Yexus twb qhia ua ntej lawm hais tias nws yuav tuag li cas.)
43018033	Philaj rov qab mus rau hauv loog thiab hu Yexus los cuag nws. Philaj nug Yexus hais tias, "Koj yog cov Yudais tus vajntxwv los?
43018034	Yexus teb hais tias, "Koj nug kuv raws li koj paub lossis yog lwm tus qhia kuv zaj rau koj xwb?."
43018035	Philaj teb hais tias, "Koj xav hais tias kuv yog neeg Yudais no los? Twb yog koj haivneeg thiab cov thawj ntawm cov povthawj ntes koj tuaj rau kuv xwb. Koj ua txhaum dabtsi? "
43018036	Yexus teb hais tias, "Kuv lub tebchaws tsis yog lub ntiajteb no. Yog kuv lub tebchaws yog lub ntiajteb no, kuv cov thwjtim yeej yuav tawmtsam kom yeej, tsis pub leejtwg ntes tau kuv coj mus rau cov Yudais tej nomtswv. Tiamsis kuv lub tebchaws tsis yog lub ntiajteb no."
43018037	Philaj nug Yexus hais tias yog li ntawd, "Koj yog ib tug vajntxwv los? " Yexus teb hais tias, "Koj yog tus uas hu kuv ua vajntxwv. Twb yog vim li no, kuv thiaj los yug rau hauv lub ntiajteb no thiab qhia qhov tseeb. Txhua tus uas nyiam qhov tseeb yeej rnloog kuv lus."
43018038	Philaj nug Yexus hais tias, "Qhov tseeb yog dabtsi? " Thaum Phijlaj hais li ntawd tas, Philaj tawm rov mus cuag cov Yudais rau sab nraud thiab hais rau lawv hais tias, "Kuv pom hais tias nws tsis tau ua ib qho txhaum uas txaus txiav txim rau nws li.
43018039	Tiamsis raws li nej txoj kevcai, txhua zaus uas nej ua kevcai Hla Dhau, kuv yeej tso ib tug neeg raug txim rau nej. Nej puas xav kom kuv tso cov Yudais tus vajntxwv? "
43018040	Lawv txawm hais nrov nrov rau Philaj hais tias, "Tsis txhob tso tus txivneej ntawd, koj cia li tso Npalanpas xwb. (Npalanpas yog ib tug tubsab.)
43019001	Tom qab ntawd Philaj txawm muab Yexus rau cov tubrog nplawm.
43019002	Cov tubrog muab hmab pos ua kauj looj Yexus taubhau, thiab lawv muab ib lub tsho ntev tsamxem kho rau Yexus hnav.
43019003	Lawv hais rau Yexus hais tias, "Cov Yudais tus vajntxwv, koj yuav muaj sia nyob ntev!" Thiab lawv xuas tawg ncuav rau Yexus ntsejmuag.
43019004	Philaj rov tawm tuaj hais rau lawv hais tias, "Nej saib, kuv yuav coj nws tuaj rau nej kom nej paub hais tias kuv tsis pom nws ua ib qhov txhaum uas txaus txiav txim rau nws li."
43019005	Thaum Yexus tawm los, nws ntoo rawv lub kauj hmab pos thiab hnav lub tsho ntev tsamxem. Philaj hais rau lawv hais tias, "Nej saib! Tus txivneej ntawd nyob ntawm no."
43019006	Thaum cov thawj ntawm cov povthawj thiab cov tub ceevxwm uas zov lub Tuamtsev pom Yexus, lawv hais nrov nrov hais tias, "Muab nws ntsia rau saum ntoo khaublig! Muab nws ntsia rau saum ntoo khaublig!" Philaj hais rau lawv hais tias, "Nej cia li coj nws mus thiab muab nws ntsia rau saum ntoo khaublig. Kuv yeej tsis pom nws ua ib qho txhaum uas txaus txiav txim rau nws li."
43019007	Cov Yudais teb Philaj hais tias, "Peb muaj ib txoj kevcai, raws li txoj kevcai ntawd hais, mas tsimnyog muab nws tua povtseg, rau qhov nws khav hais tias nws yog Vajtswv tus tub."
43019008	Thaum Philaj hnov lawv hais li ntawd ua rau Philaj hajyam ntshai heev.
43019009	Philaj rov mus hauv nws lub loog thiab nug Yexus hais tias, "Koj nyob qhov twg tuaj?" Tiamsis Yexus tsis teb Philaj ib los li.
43019010	Philaj hais rau Yexus hais tias, "Koj txawm tsis teb kuv li los? Koj tsis paub hais tias kuv muaj cai tso tau koj thiab muaj cai muab koj ntsia rau saum ntoo khaublig no los? "
43019011	Yexus teb hais tias, "Koj yeej tsis muaj hwjchim loj dua kuv, tsuas yog Vajtswv pub hwjchim rau koj xwb; tus uas ntes kuv coj tuaj rau koj, tus ntawd ua txhaum loj kawg li."
43019012	Thaum Philaj hnov Yexus hais li ntawd, nws xav muab Yexus tso. Tiamsis cov Yudais hais nrov nrov hais tias, "Yog koj muab nws tso mas koj yeej tsis yog Xixas tus phoojywg li. Tus uas khav hais tias nws yog vajntxwv, tus ntawd yog Xixas tus yeebncuab!"
43019013	Thaum Philaj hnov li ntawd, Philaj txawm coj Yexus tawm los rau sab nraud thiab Philaj zaum saum lub rooj txiav txim, qhov chaw uas hu ua "Pua Pobzeb." (Lus Henplais hu ua "Nkanpathas.")
43019014	Thaum ntawd yuav luag tavsu, hnub ntawd yog hnub uas npaj ua Kevcai Hla Dhau. Philaj hais rau cov Yudais hais tias, "Nej tus Vajntxwv nyob ntawm no."
43019015	Lawv hais nrov nrov hais tias, "Muab nws tua povtseg! Muab nws tua povtseg! Muab nws ntsia rau saum ntoo khaublig! " Philaj thiaj nug lawv hais tias, "Nej xav kom kuv muab nej tus vajntxwv ntsia rau saum ntoo khaublig los? " Cov thawj ntawm cov povthawj teb hais tias, "Peb muaj tib tug vajntxwv xwb, tus ntawd yog Xixas."
43019016	Ces Philaj txawm muab Yexus rau cov Yudais coj mus ntsia rau saum ntoo khaublig. Yog li ntawd, lawv thiaj coj Yexus tawm mus;
43019017	thiab muab Yexus tus ntoo khaublig rau Yexus kwv, lawv coj Yexus mus txog ntawm qhov chaw uas hu ua "Pobtxha Taubhau." (Lus Henplais hu ua "Khaulakhauthas.")
43019018	Nyob qhov ntawd lawv muab Yexus ntsia rau saum ntoo khaublig, thiab lawv coj tau ob tug txivneej tuaj ntsia rau saum ntoo khaublig, muab ib tug txhos rau ib sab thiab muab Yexus txhos rau hauv nruab nrab.
43019019	Philaj sau ib daim ntawv ntsia rau saum Yexus tus ntoo khaublig. Cov lus ntawd nyeem hais li no: "Yexus tus uas yog neeg Naxales yog cov Yudais tus Vajntxwv."
43019020	Muaj neeg coob leej nyeem daim ntawv ntawd, rau qhov thaj chaw uas muab Yexus ntsia rau saum ntoo khaublig nyob tsis deb ntawm lub nroog. Cov ntawv ntawd sau ua lus Henplais, lus Latees thiab lus Kilis.
43019021	Cov thawj ntawm cov povthawj hais rau Philaj hais tias, "Koj tsis txhob sau hais tias, 'Cov Yudais tus Vajntxwv,' tiamsis sau hais tias, 'Tus txivneej no hais tias, kuv yog cov Yudais tus Vajntxwv.' "
43019022	Philaj teb hais tias, "Kuv sau li cas yuav li ntawd."
43019023	Tom qab uas cov tubrog muab Yexus ntsia rau saum ntoo khaublig lawm, lawv muab Yexus tej ris tsho faib ua plaub co, ib leeg yuav ib co. Lawv tseem muab Yexus lub tsho ntev lawm thiab, lub tsho ntev ntawd ntos thoob plaws tsis muaj leejleeg li.
43019024	Cov tubrog sib tham hais tias, "Peb tsis txhob muab lub tsho no dua, tiamsis cia peb muab twv saib leejtwg tau lub tsho ntawd xwb." Tej uas lawv ua no muaj tiav raws li Vajtswv txojlus uas hais tias, "Lawv muab kuv tej ris tsho sib faib, thiab muab kuv lub tsho ntev twv saib leejtwg tau." Twb yog vim li no cov tubrog thiaj ua li ntawd.
43019025	Thaum ntawd Yexus niam, Yexus niam tus niamhluas, Malis uas yog Kelaupas tus pojniam thiab Malis Madalas, lawv sawv ze ntawm Yexus tus ntoo khaublig.
43019026	Yexus pom nws niam thiab tus thwjtim uas nws hlub heev sawv ua ke ntawd, Yexus hais rau nws niam hais tias, "Niam, tus uas nrog koj sawv ntawm ko yog koj tus tub."
43019027	Yexus hais rau tus thwjtim ntawd hais tias, "Tus uas nrog koj sawv ntawd ko yog koj niam." Txij thaum ntawd los tus thwjtim ntawd txawm coj Yexus niam mus nrog nws nyob lawm.
43019028	Tom qab ntawd, Yexus paub hais tias txhua yam tiav tas lawm, nws hais tias, "Kuv nqhis dej" (nws hais li ntawd kom muaj tiav raws li Vajtswv txojlus).
43019029	Nyob qhov ntawd muaj ib taig kua txiv hmab qaub; lawv muab ib lub xwbkuab chob rau ntawm ib tug pas hixauv raus cov kua txiv hmab qaub ntawd thiab cev mus rau ntawm Yexus qhovncauj.
43019030	Yexus haus cov kua txiv hmab qaub ntawd, thiab Yexus hais tias, "Tiav lawm lauj!" Ces Yexus txawm nyo hau ntshis thiab tu siav nrho tamsim ntawd.
43019031	Cov Yudais tej nomtswv mus thov Philaj tso cai rau lawv muab cov neeg uas ntsia saum ntoo khaublig ntawd tsoo kom lov ceg thiab muab lawv txo saum ntoo khaublig los. Lawv ua li no rau qhov hnub ntawd yog hnub Npaj ua kevcai; cov Yudais tsis xav cia cov neeg tuag ntawd nyob saum ntoo khaublig Hnub Xanpataus, rau qhov Hnub Xanpataus yog hnub uas tseemceeb heev.
43019032	Cov tubrog txawm mus muab ob tug uas lawv muab ntsia rau saum ntoo khaublig ib yam li Yexus tsoo kom lov ceg; lawv xub tsoo ib tug ua ntej mam li tsoo ib tug tom qab.
43019033	Tiamsis thaum lawv mus txog ntawm Yexus, lawv pom hais tias Yexus twb tuag lawm, lawv thiaj tsis tsoo Yexus ob txhais ceg.
43019034	Txawm li ntawd los tseem muaj ib tug tubrog muab nws rab hmuv nkaug Yexus sab tav to ntshua; tamsim ntawd ntshav thiab dej los si laim. (
43019035	Tus uas pom zaj no, nws ua timkhawv qhia rau sawvdaws hais tias yeej muaj tseeb, thiab nws paub hais tias nws hais tseeb xwb, nej thiaj yuav ntseeg zaj ntawd.)
43019036	Qhov no muaj raws li Vajtswv txojlus uas hais tias, "Nws tej txha yeej tsis muaj ib yag yuav lov li."
43019037	Thiab Vajtswv txojlus muaj dua ib nqe hais tias, "Yuav muaj neeg saib ntsoov tus uas lawv xuas hmuv nkaug."
43019038	Tom qab ntawd, Yauxej uas nyob pem lub nroog Alimathas tuaj; nws mus thov Philaj cia nws muab Yexus lub cev txo. (Yauxej yog Yexus ib tug thwjtim thiab, tiamsis nws tsis qhia rau leejtwg paub, rau qhov nws ntshai cov Yudais.) Philaj tso cai rau Yauxej; yog li ntawd, Yauxej thiaj mus muab Yexus lub cev txo coj mus faus.
43019039	Nikaudemaus tus uas mus cuag Yexus ib zaug thaum tsaus ntuj nrog Yauxej mus; nws nqa ib co roj ntoo tsw qab tov cov tshuaj tsw qab mules thiab alau-es muaj kwvlam li pebcaug tawm choj mus thiab.
43019040	Nkawd muab Yexus lub cev txo los, muab cov tshuaj tsw qab pleev thiab muab ntaubmag qhwv Yexus lub cev raws li cov Yudais txoj kevcai faus tuag uas lawv ibtxwm ua.
43019041	Muaj ib lub vaj nyob ntawm qhov chaw uas lawv muab Yexus ntsia rau saum ntoo khaublig; nyob hauv lub vaj ntawd muaj ib lub qhov ntxa tshiab uas tseem tsis tau muaj leejtwg muab neeg tuag faus rau hauv li.
43019042	Rau qhov hnub ntawd yog hnub uas cov Yudais Npaj ua kevcai thiab lub qhov ntxa ntawd nyob ze, lawv thiaj coj Yexus lus cev mus tso rau hauv lub qhov ntxa ntawd.
43020001	Hnubkaj thaum sawv ntxov uas kaj ntug txoog, Malis Madalas mus txog ntawm lub ntxa thiab nws pom daim txiagzeb uas npog lub rooj ntxas twb dov rau ib cag lawm.
43020002	Malis txawm khiav rov qab los cuag Ximoos Petus thiab tus thwjtim uas Yexus hlub, thiab nws hais rau nkawd hais tias, "Lawv twb muab tus Tswv nqa tawm hauv qhov ntxa lawm, peb tsis paub xyov lawv coj nws mus tso qhov twg lawm."
43020003	Petus thiab tus thwjtim ntawd txawm mus rau tom lub ntxa.
43020004	Nkawd sibtw khiav mus, tiamsis tus thwjtim ntawd khiav ceev dua Petus nws thiaj xub mus txog ntawm lub ntxa.
43020005	Nws khoov ntshis mus xauj hauv lub qhov ntxa; nws pom daim ntaubmag uas qhwv Yexus hle ua ib pawg rau hauv, tiamsis nws tsis nkag mus rau hauv.
43020006	Thaum Ximoos Petus mus txog, nws txawm nkag plaws mus saib hauv lub qhov ntxa. Nws pom daim ntaubmag uas qhwv Yexus hle ua ib pawg rau hauv,
43020007	thiab nws pom daim ntaub uas qhwv Yexus taubhau tais tso rau ib cag tsis nyob nrog daim ntaubmag uas qhwv Yexus.
43020008	Tus thwjtim uas xub mus txog ntawm lub ntxa mam li nkag mus rau hauv, nws tau pom tej ntawd thiab ntseeg. (
43020009	Nkawd tseem tsis tau totaub Vajtswv txojlus uas hais tias nws yuav sawv hauv qhov tuag rov qab los.)
43020010	Tom qab ntawd, nkawd rov qab los tsev lawm.
43020011	Tiamsis Malis tseem sawv ntawm lub qhov ntxa sab nraud quaj. Thaum nws tseem quaj quaj ntawd nws khoov ntshis xauj hauv lub qhov ntxa,
43020012	nws pom ob tug timtswv ceebtsheej hnav ris tsho dawb paug zaum ntawm qhov chaw uas tso Yexus lub cev rau; ib tug zaum pem taubhau thiab ib tug zaum nram kotaw.
43020013	Nkawd nug Malis hais tias, "Mentxhais, ua li cas koj quaj? " Malis teb nkawd hais tias, "Xyov lawv coj kuv tus Tswv mus tso rau qhov twg lawm, kuv tsis paub li.
43020014	Thaum Malis hais li ntawd tas nws tig hlo los pom Yexus sawv ntawm nws ib sab, tiamsis nws tsis paub hais tias yog Yexus.
43020015	Yexus nug Malis hais tias, "Mentxhais, ua li cas koj quaj? " Malis xav hais tias Yexus yog tus txivneej uas tu lub vaj ntawd, nws thiaj nug hais tias, "Tus tswv, yog koj muab nws mus tso rau qhov twg lawm, thov koj qhia rau kuv; kuv yuav mus nqa nws rov qab los."
43020016	Yexus hais rau Malis hais tias, "Malis!" Malis tig hlo mus saib Yexus thiab ua lus Henplais hais rau Yexus hais tias, "Lanpaunis!" (Lo lus no txhais hais tias, "Xibhwb.")
43020017	Yexus hais rau Malis hais tias, "Koj tsis txhob tuav kuv, rau qhov kuv tseem tsis tau rov mus cuag kuv Txiv. Koj cia li mus hais rau kuv cov kwvtij hais tias, 'Kuv yuav rov mus cuag tus uas yog kuv Txiv thiab nej Txiv; nws yog kuv tus Vajtswv thiab nej tus Vajtswv.' "
43020018	Yog li ntawd, Malis Madalas thiaj rov qab mus qhia rau cov thwjtim hais tias, "Kuv twb pom tus Tswv lawm"; thiab Malis qhia Yexus tej lus rau lawv.
43020019	Hnubkaj thaum tsaus ntuj, cov thwjtim sib sau ua ke rau hauv ib lub tsev thiab liaj qhov rooj huv tibsi, rau qhov lawv ntshai cov Yudais tej nomtswv. Thaum ntawd Yexus los sawv nruab nrab hauv lawv; Yexus hais rau lawv hais tias, "Nej cia li muaj kev kaj siab."
43020020	Thaum Yexus hais li ntawd tas, nws cev nws ob txhais tes thiab thws nws sab tav rau lawv saib. Cov thwjtim zoo siab heev rau qhov lawv pom tus Tswv lawm.
43020021	Yexus rov hais rau lawv dua hais tias, "Nej cia li muaj kaj siab. Leej Txiv txib kuv los li cas, kuv yuav txib nej mus ib yam nkaus li ntawd."
43020022	Thaum Yexus hais li ntawd tas, nws txawm tshuab pa rau lawv thiab hais tias, "Nej cia li txais yuav Vaj Ntsujplig tus Dawbhuv.
43020023	Yog nej zam txim rau leejtwg, Vajtswv yuav zam txim rau tus ntawd; yog nej tsis zam txim rau leejtwg, Vajtswv yuav tsis zam tus ntawd lub txim thiab."
43020024	Thaumas (tus uas muaj dua ib lub npe hu ua Ntxaib) yog ib tug ntawm kaum ob tug thwjtim, nws tsis nrog cov thwjtim nyob ua ke thaum Yexus los tshwm rau lawv pom.
43020025	Cov thwjtim qhia rau Thaumas hais tias, "Peb twb pom tus Tswv lawm." Thaumas hais rau lawv hais tias, "Yog kuv tsis pom cov qhov ntsia hlau ntawm nws ob txhais tes tsis tau muab kuv tus ntivtes xuas lub qhov ntsia hlau thiab yog kuv tsis tau xuas lub qhov uas lawv nkaug nws sab tav mas kuv yeej tsis ntseeg li."
43020026	Tau ib limtiam tom qab, Yexus cov thwjtim rov tuaj sib sau rau hauv lub tsev ntawd dua; zaum no Thaumas nrog lawv nyob. Lawv liaj qhovrooj huv tibsi, tiamsis Yexus los sawv nruab nrab hauv lawv thiab hais tias, "Nej cia li muaj kev kaj siab."
43020027	Yexus hais rau Thaumas hais tias, "Koj cia li saib kuv ob txhais tes thiab cev koj tus ntivtes los xuas. Cev koj txhais tes los xuas lub qhov ntawm kuv sab tav. Tsis txhob ua xyem xyav, cia li ntseeg."
43020028	Thaumas teb Yexus hais tias, "Koj yog kuv tus Tswv thiab yog kuv tus Vajtswv!"
43020029	Yexus hais rau Thaumas hais tias, "Koj pom kuv, koj thiaj ntseeg xwb los? Tus uas tsis tau pom kuv tiamsis nws ntseeg, tus ntawd tau koob hmoov."
43020030	Yexus ua ntau yam txujci tseemceeb rau nws cov thwjtim pom, tiamsis tsis tau muab sau rau hauv phau ntawv no.
43020031	Tej uas sau rau hauv phau ntawv no yog sau los qhia kom nej ntseeg hais tias Yexus yog tus Mexiyas uas yog Vajtswv tus Tub; txhua tus uas ntseeg Yexus yuav tau txojsia ntev dhawv mus ibtxhis.
43021001	Tom qab ntawd, Yexus rov los tshwm rau nws cov thwjtim pom nram ntug Hiavtxwv Tinpelias; thiab qhov uas nws los tshwm rau lawv pom muaj li no.
43021002	Ximoos Petus, Thaumas (tus uas muaj dua ib lub npe hu ua Ntxaib), Nathana-ees (tus uas nyob hauv lub zos Kanas pem lub xeev Kalilais), Xenpedais ob tug tub thiab muaj dua ob tug ntawm Yexus cov thwjtim tuaj nyob ua ke.
43021003	Ximoos Petus hais rau cov thwjtim ntawd hais tias, "Kuv yuav mus ntaus ntses." Lawv hais rau Petus hais tias, "Peb yuav nrog koj mus thiab." Lawv txawm nce rau hauv nkoj; hmo ntawd lawv ntaus ntses ib hmo tiamsis tsis tau ib tug ntses li.
43021004	Thaum kaj ntug txoog, Yexus los sawv tim ntug dej, tiamsis cov thwjtim tsis paub hais tias yog Yexus.
43021005	Yexus nug lawv hais tias, "Cov hluas, nej ntaus tsis tau ntses li los? " Lawv teb hais tias, "Ntaus tsis tau ib tug li."
43021006	Yexus hais rau lawv hais tias, "Nej cia li ntaus nej lub vas rau ntawm lub nkoj sabxis rau hauv thiaj yuav tau ntses." Yog li ntawd, lawv txawm muab lub vas ntaus rau hauv thiab lub vas mag tau ntses ntau heev; lawv rub tsis taus lub vas los rau hauv nkoj li.
43021007	Tus thwjtim uas Yexus hlub hais rau Petus hais tias, "Tus sawv tid yog peb tus Tswv ntag los sav!" Thaum Petus hnov dheev hais tias peb tus Tswv, Petus txawm muab nws lub tsho ntev los hnav, (rau qhov nws muab hle lawm) nws txawm dhia rau hauv hiavtxwv.
43021008	Cov thwjtim uas tseem nyob hauv lub nkoj, lawv nquam lub nkoj thiab rub lub vas uas mag ntses puv nkaus los rau ntawm ntug dej, rau qhov lawv nyob tsis deb ntawm ntug dej kwvlam li tsib caug daj xwb.
43021009	Thaum lawv mus txog tim ntug lawm, lawv pom ib cub thee cig ntsaj thuav muaj ntses thiab ncuav ci nyob saum cub thee ntawcl.
43021010	Yexus hais rau lawv hais tias, "Nej cia li nqa cov ntses uas nej nyuam qhuav ntaus tau tus puav los ntawm no."
43021011	Ximoos Petus nce rau hauv lub nkoj rub lub vas uas mag tau ntses puv nkaus ntawd los rau tim ntug; cov ntses loj uas lawv ntaus tau ntawd muaj ib puas tsib caug peb tug; txawm yog mag tau ntses ntau npaurn li ntawd los lub vas tsis ntuag ib qho li.
43021012	Yexus hais rau lawv hais tias, "Nej cia li los noj tshais." Cov thwjtim tsis muaj ib tug muaj cuabkav nug Yexus hais tias, "Koj yog leejtwg?" rau qhov lawv paub hais tias nws yog lawv tus Tswv.
43021013	Yog li ntawd, Yexus txawm mus muab ncuav thiab muab ntses los faib rau lawv noj.
43021014	Tom qab uas Yexus sawv hauv qhov tuag rov qab los lawm, nws los tshwm rau cov thwjtim pom peb zaug rau zaum no.
43021015	Thaum lawv noj tshais tas lawm, Yexus hais rau Ximoos Petus hais tias, "Ximoos Yauhas tus tub, koj hlub kuv tshaj lawv cov no los? " Ximoos teb Yexus hais tias, "Tus Tswv, koj yeej paub hais tias kuv hlub koj." Yexus hais rau Ximoos hais tias, "Koj cia li yug kuv cov menyuam yaj."
43021016	Yexus rov hais dua zaum ob hais tias, "Ximoos Yauhas tus tub, koj puas hlub kuv? " Ximoos teb Yexus hais tias, "Tus Tswv, koj yeej paub hais tias kuv hlub koj." Yexus hais rau Ximoos hais tias, "Koj cia li yug kuv pab yaj."
43021017	Yexus rov hais dua zaum peb hais tias, "Ximoos Yauhas tus tub, koj puas hlub kuv? " Petus nyuaj siab heev rau qhov Yexus nug Petus peb zaug hais tias, "Koj puas hlub kuv? " Petus txawm hais rau Yexus hais tias, "Tus Tswv, koj yeej paub ib puas tsav yam huv tibsi; koj yeej paub hais tias kuv hlub koj." Yexus hais rau Petus hais tias, "Koj cia li yug kuv pab yaj.
43021018	Kuv qhia tseeb rau koj hais tias thaum koj tseem hluas koj xav mus qhov twg, koj cia li tu cev zoj zeeg mus xwb. Tiamsis thaum koj laus lawm, koj yuav xyab tes rau luag khi thiab luag yuav coj koj mus rau qhov chaw uas koj tsis xav mus."
43021019	(Yexus hais li ntawd yog Yexus hais tias Petus yuav tuag li cas thiaj ua rau Vajtswv tau koob meej.) Yexus hais rau Petus hais tias, "Koj cia li nrog kuv mus."
43021020	Petus tig los pom tus thwjtim uas Yexus hlub nyob tom nkawd qab; nws yog tus uas txav los rau ntawm Yexus thaum lawv noj hmo thiab nug hais tias, "Tus Tswv, leejtwg yog tus uas yuav ntxeev siab rau koj?"
43021021	Thaum Petus pom tus thwjtim ntawd, Petus nug Yexus hais tias, "Tus Tswv, ua li tus txivneej no ne, ho yuav zoo li cas? "
43021022	Yexus teb Petus hais tias, "Yog kuv cia nws nyob mus txog hnub uas kuv rov qab los yeej tsis ua li cas rau koj. Koj cia li nrog kuv mus! "
43021023	Zaj ntawd nrov ncha mus thoob plaws rau tej neeg sawvdaws hais tias tus thwjtim ntawd yuav tsis tuag. Tiamsis Yexus tsis tau hais tias tus thwjtim ntawd yuav tsis tuag; Yexus hais tias, "Yog kuv cia nws nyob mus txog hnub uas kuv rov qab los yeej tsis ua li cas rau koj? "
43021024	Tus thwjtim ntawd yog tus uas hais tej lus no thiab muab sau tseg rau hauv ntawv; thiab peb paub hais tias tej lus uas nws hais yeej muaj tseeb.
43021025	Tseem muaj ntau yam uas Yexus tau ua tas los lawm. Yog yuav muab tej ntawd sau tseg huv tibsi rau hauv ntawv, kuv xav hais tias lub ntiajteb no yuav tsis muaj chaw txaus ntim tej ntawv ntawd.
44001001	The-aufilaus, Phau ntawv uas kuv xub sau, kuv sau hais txog txhua yam uas Yexus ua thiab qhia txij thaum uas nws pib ua haujlwm
44001002	mus txog hnub uas Vajtswv coj nws mus saum ntuj. Thaum Yexus tsis tau mus saum ntuj, nws kom Vaj Ntsujplig tus Dawbhuv qhia nws cov timthawj uas nws xaiv tseg lawm.
44001003	Rau qhov plaub caug hnub tom qab uas nws sawv hauv qhov tuag rov qab los, nws tau los tshwm rau lawv pom ntau zaus kom lawv paub hais tias nws tseem muaj sia nyob. Lawv tau pom nws thiab nws qhia lawv txog Vajtswv lub Tebchaws.
44001004	Muaj ib zaug thaum Yexus nrog nws cov timthawj nyob ua ke, nws samhwm rau lawv hais tias, "Nej tsis txhob tawm hauv lub nroog Yeluxalees mus qhov twg li; nej yuav tsum nyob tos txog hnub uas nej tau raws li kuv Txiv coglus hais tias nws yuav pub rau nej. Qhov ntawd kuv twb qhia rau nej lawm,
44001005	Yauhas muab neeg ua kevcai raus rau hauv dej, tiamsis tshuav ob peb hnub xwb nej yuav tau ua kevcai raus los ntawm Vaj Ntsujplig tus Dawbhuv."
44001006	Thaum cov timthawj nrog Yexus nyob ua ke, lawv nug Yexus hais tias, "Tus Tswv, lub sijhawm no koj yuav muab lub Tebchaws rov rau cov Yixalayees los? "
44001007	Yexus hais rau lawv hais tias, "Tsis tas nej yuav paub hais tias hnub twg thiab lub sijhawm twg yuav muaj li ntawd. Lub sijhawm ntawd nyob ntawm Leej Txiv teem cia.
44001008	Tiamsis thaum Vaj Ntsujplig tus Dawbhuv los nrog nej nyob lawm, nws yuav pub hwjchim rau nej, thiab nej yuav ua timkhawv qhia kuv zaj mus thoob plaws hauv lub nroog Yeluxalees, hauv lub xeev Yudas, hauv lub xeev Xamalis thiab mus txog qab ntuj kawg."
44001009	Thaum Yexus hais li ntawd tas, lawv tseem ntsia ntsoov Yexus, ces Vajtswv txawm coj Yexus mus saum ntuj lawm. Muaj ib tauv huab los roos nws, ces lawv tsis pom nws lawm.
44001010	Thaum lawv tseem tabtom ntsiav ntsoov Yexus mus saum ntuj, ua ciav muaj ob tug txivneej hnav ris tsho dawb paug los sawv ntawm lawv.
44001011	Nkawd hais rau lawv hais tias, "Cov neeg Kalilais, nej sawv saib saum ntuj ua dabtsi? Yexus tus uas Vajtswv nyuam qhuav coj mus saum ntuj lawm, nws yeej yuav rov qab los ib yam nkaus li uas nej pom nws mus ntag."
44001012	Cov timthawj txawm rov qab pem Roob Txiv Ntoo Roj los txog rau hauv lub nroog Yeluxalees. Lub roob ntawd nyob nrug deb ntawm lub nroog kwvlam li ib kilumev.
44001013	Thaum lawv los txog hauv lub nroog Yeluxalees, lawv txawm mus rau hauv ib lub tsev, thiab nce mus rau ib chav uas nyob txheej saud; chav ntawd yog chav uas lawv tuaj so. Lawv cov ntawd yog Petus, Yauhas, Yakaunpaus, Adales, Filis, Thaumas, Npataulaumais, Mathais, Yakaunpaus uas yog Alafais tus tub, Ximoos tus uas xav kom nws lub tebchaws muaj kev ywjpheej thiab Yudas uas yog Yakaunpaus tus tub.
44001014	Lawv cov no thiab ib co pojniam thiab Malis uas yog Yexus niam thiab Yexus cov kwv pheej tuaj ua ke thov Vajtswv hauv chav tsev ntawd.
44001015	Ob peb hnub tom qab ntawd cov ntseeg tuaj sablaj ua ke, lawv muaj kwvlam li ib puas nees nkaum leej, ces Petus txawm sawv ntsug qhia cov neeg ntawd hais tias,
44001016	"Cov kwvtij, yeej yuav muaj raws li Vajtswv Txojlus uas Vaj Ntsujplig qhia rau Vajntxwv Daviv sau hais txog Yudas tus uas coj neeg kev mus ntes Yexus.
44001017	Yudas yeej yog ib tug hauv peb pab, Yexus tsa nws nrog peb ua tib txoj haujlwm." (
44001018	Cov nyiaj uas Yudas tau thaum Yudas ua phem, Yudas muab yuav ib thaj av. Qhov chaw uas Yudas lub cev poob, nws plab tawg thiab hnyuv tawm tas huv tibsi, twb yog ntawm thaj av ntawd ntag.
44001019	Cov neeg uas nyob hauv lub nroog Yeluxalees hnov zaj no, lawv txawm hu thaj av ntawd raws li lawv lus hais tias, Akedamas uas txhais hais tias, "Thaj Av Ntshav.")
44001020	"Twb muaj lus sau tseg rau hauv Phau Ntawv Nkauj lawm hais tias, 'Cia nws lub tsev nyob khoob lug; tsis txhob pub leejtwg mus nyob hauv lub tsev ntawd.' Thiab muaj dua ib nqe sau tseg hais tias, 'Cia lwm tus los hloov nws chaw ua nws tes haujlwm.'
44001021	"Yog li ntawd, tus uas yuav los nrog peb ua haujlwm, tus ntawd yuav tsum yog ib tug uas ib txwm nrog peb ua ke thiab nrog peb tus Tswv Yexus mus rau ub rau no,
44001022	txij thaum Yauhas qhuab qhia thiab muab neeg ua kevcai raus dej los txog hnub uas Vajtswv coj Yexus mus saum ntuj, mas tus ntawd thiaj nrog peb ua tau timkhawv hais tias Yexus twb sawv hauv qhov tuag rov qab los lawm tiag."
44001023	Ces lawv pom zoo muab ob tug neeg los rau sawvdaws xaiv, ob tug ntawd ib tug yog Yauxej uas hu ua Npaxanpas (lossis hu ua Yuxatus) thiab Mathias.
44001024	Lawv txawm thov Vajtswv hais tias, "Tus Tswv, koj yog tus uas paub txhua tus lub siab huv tibsi; yog li ntawd, thov koj qhia rau peb saib ob tug no koj xaiv tus twg
44001025	los ua timthawj hloov Yudas chaw ua tes haujlwm uas Yudas muab tso tseg thiab mus rau hauv qhov chaw uas yeej yog nws lub lawm."
44001026	Ces lawv txawm rho ntawv saib ob tug ntawd tau tus twg. Lawv rho tau Mathias. Txij hnub ntawd los Mathias txawm nrog kaum ib tug timthawj ntawd ua haujlwm.
44002001	Thaum txog hnub Peetekos, cov ntseeg sawvdaws tuaj nyob ua ke rau hauv ib lub tsev.
44002002	Ua ciav txawm muaj ib lub suab nrov nroo ntws saum ntuj los ib yam li ib nthwv cua hlob hlob los rau hauv lub tsev uas sawvdaws tabtom nyob ua ke.
44002003	Lawv pom ib yam zoo li tus nplaim taws los faib pes rhe liab pes vog mus rau lawv txhua tus.
44002004	Vaj Ntsujplig tus Dawbhuv los kav tagnrho lawv txhua tus lub siab, ces lawv txawm hais tau lwm yam lus raws li Vaj Ntsujplig kom lawv hais.
44002005	Thaum ntawd cov Yudais uas hwm Vajtswv tuaj txhua lub tebchaws uas nyob hauv qab ntuj no tuaj so rau hauv lub nroog Yeluxalees.
44002006	Thaum lawv hnov tej suab ntawd, cov neeg coob coob ntawd txawm tuaj saib saib yog li cas. Thaum lawv nyias hnov nyias lub tebchaws tej lus uas cov ntseeg ntawd hais, lawv xav tsis thoob li.
44002007	Lawv tsis paub yuav hais li cas, ces lawv txawm hais tias, "Cov neeg uas tabtom hais lus no puavleej yog neeg Kalilais los sav!
44002008	Ua li cas peb hnov lawv hais tau peb tej lus?
44002009	Peb cov ntawm no muaj ib txhia yog neeg Pathias, neeg Medias, thiab neeg Elas; muaj ib txhia tuaj tim tebchaws Mexuputamias tuaj, tuaj hauv tebchaws Yudas tuaj, tuaj pem tebchaws Kapadaukias tuaj, tuaj pem tebchaws Pootus thiab tebchaws Axias tuaj,
44002010	tuaj pem tebchaws Felinkias thiab pem tebchaws Pafilias tuaj, tuaj nram tebchaws Iziv tuaj, tuaj hauv tej cheebtsam hauv tebchaws Linpias uas nyob ze tebchaws Kilenes tuaj. Peb ibtxhia tuaj tim lub nroog Loos tuaj,
44002011	tsis hais cov Yudais thiab lwm haivneeg uas kiav xeem ua neeg Yudais, thiab peb ibtxhia tuaj tim koog Povtxwv Keletes thiab nram tebchaws Alanpias tuaj. Txawm yog peb tuaj txhua qhov chaw tuaj los peb puavleej hnov lawv hais txog tej txujci tseemceeb uas Vajtswv tau ua lawm. Peb totaub, rau qhov tej lus uas lawv hais ntawd puavleej yog peb tej lus! "
44002012	Lawv hnov li ntawd, lawv xav tsis thoob li; lawv sib nug zom zaws hais tias, "Tej no yog li cas? "
44002013	Tiamsis muaj ibtxhia luag cov ntseeg zom zaws hais tias, "Cov neeg ntawd qaug cawv lawm!"
44002014	Thaum ntawd Petus thiab kaum ib tug timthawj txawm sawv ntsug, ces Petus hais nrov nrov rau cov neeg coob coob ntawd hais tias, "Cov kwvtij Yudais thiab nej txhua tus uas nyob hauv lub nroog Yeluxalees no, nej ua tib zoo mloog tej uas kuv yuav qhia rau nej.
44002015	Nimno nyuam qhuav cuaj teev sawv ntxov xwb, cov txivneej no tsis yog qaug cawv li nej hais.
44002016	Tej uas muaj no yog raws li Yau-ees uas yog tus cev Vajtswv lus tau qhia tseg lawm hais tias,
44002017	'Vajtswv hais tias, thaum txog tiam uas ntiajteb yuav kawg, kuv yuav ua li no: Kuv yuav pub kuv tus Ntsujplig rau txhua tug. Nej tej tub tej ntxhais yuav cev kuv tej lus. Nej tej tub hluas yuav ua yogtoog, thiab tej laus yuav ua npau suav.
44002018	Tsis yog li ntawd xwb, thaum txog tiam ntawd, kuv yuav pub kuv tus Ntsujplig rau kuv cov tubtxib, tsis hais pojniam thiab txivneej huv tibsi, thiab lawv yuav cev kuv tej lus.
44002019	Kuv yuav ua tej txujci tseemceeb rau saum nruab ntug, thiab hauv ntiajteb no. Yuav muaj ntshav, muaj nplaim taws thiab pa taws;
44002020	thaum tseem tsis tau txog hnub tseemceeb uas ci ntsa iab uas tus Tswv los, lub hnub yuav tsaus thiab lub hli yuav liab li ntshav.
44002021	Thaum ntawd tus uas thov tus Tswv pab, tus ntawd yuav dim.'
44002022	"Cov kwvtij Yixalayees, nej cia li mloog tej lus uas kuv yuav qhia no! Vajtswv txib Yexus tus uas yog neeg Naxales los ua tej txujci tseemceeb qhia Vajtswv lub hwjchim rau nej. Tej uas nej pom ntawd qhia rau nej paub hais tias Yexus yog tus uas Vajtswv txib los tiag.
44002023	Qhov uas Vajtswv muab Yexus rau nej, nej muab nws rau cov neeg txhaum coj mus ntsia rau saum ntoo khaublig, thiab nej kom lawv muab nws tua povtseg, qhov ntawd twb yog raws li Vajtswv pom zoo thiab npaj tseg lawm.
44002024	Tiamsis Vajtswv twb daws Yexus dim thiab tsa Yexus sawv hauv qhov tuag rov qab los lawm; txojkev tuag lub hwjchim yuam tsis tau nws.
44002025	Rau qhov Daviv hais txog nws hais tias, 'Kuv niaj hnub pom tus Tswv nrog kuv nyob; nws nyob ntawm kuv sab xis, kuv thiaj tsis ntxhov siab.
44002026	Twb yog vim li no kuv thiaj zoo siab, thiab tej lus uas kuv hais ua rau sawvdaws paub hais tias kuv zoo siab; txawm yog kuv yog neeg xwb los kuv tseem muaj kev cia siab,
44002027	rau qhov koj yeej yuav tsis tso kuv tus ntsujplig rau hauv tubtuag teb; koj yuav tsis cia koj tus tubtxib uas ncaj ncees cev nqaij lwj rau hauv qhov ntxa.
44002028	Koj twb qhia txojkev uas coj neeg mus txog txojsia rau kuv paub lawm thiab qhov uas koj nrog kuv nyob, ua rau kuv zoo siab kawg li.'
44002029	"Cov kwvtij, kuv yuav qhia rau nej paub txog peb yawgkoob Daviv. Nws twb tuag thiab lawv muab nws lub cev coj mus faus lawm; niaj hnub nimno nws lub ntxa tseem nyob.
44002030	Thaum Daviv tseem ua neej nyob, nws yog ib tug uas cev Vajtswv lus. Nws paub tseeb hais tias Vajtswv twb coglus rau nws hais tias, Vajtswv yuav tsa nws ib tug xeebntxwv los ua vajntxwv ib yam li nws.
44002031	Daviv twb paub ua ntej lawm hais tias, tus Mexiyas yuav sawv hauv qhov tuag rov qab los. Daviv thiaj hais tias, 'Vajtswv yuav tsis tso nws tseg rau hauv tubtuag teb; nws cev nqaij yuav tsis lwj rau hauv qhov ntxa.'
44002032	Tus Yexus no yog tus uas Vajtswv tsa sawv hauv qhov tuag rov qab los, peb ua tau timkhawv hais tias, nws twb sawv hauv qhov tuag rov qab los lawm tiag.
44002033	Vajtswv tus uas yog Yexus Txiv, nws coj Yexus mus nyob ntawm nws sab xis, thiab Vajtswv pub Vaj Ntsujplig rau Yexus raws li Vajtswv tau coglus tseg lawm. Nimno Yexus twb pub Vaj Ntsujplig rau peb lawm, raws li nej hnov thiab nej pom no.
44002034	Daviv yeej tsis tau mus saum ntuj ceebtsheej dua li, tiamsis Daviv hais tias, Tus Tswv hais rau kuv tus Tswv hais tias, koj cia li los nyob ntawm kuv sab xis
44002035	mus txog thaum kuv muab koj cov yeebncuab los rau koj tsuj.'
44002036	"Yog li ntawd cov Yixalayees, nej sawvdaws yuav tsum paub hais tias tus Yexus uas nej muab ntsia rau saum ntoo khaublig, yog tus uas Vajtswv tsa ua tus Tswv thiab ua tus Mexiyas lawm."
44002037	Thaum sawvdaws hnov Petus hais li ntawd, lawv nyuaj siab kawg li, lawv txawm nug Petus thiab cov timthawj hais tias, "Cov kwvtij, peb yuav ua li cas? "
44002038	Petus teb lawv hais tias, "Nej txhua tus nyias yuav tsum tso nyias tej kev txhaum tseg thiab ua kevcai raus dej ntawm Yexus Khetos lub npe, Vajtswv thiaj yuav zam txim rau nej thiab nej thiaj yuav tau Vaj Ntsujplig tus Dawbhuv.
44002039	Rau qhov Vajtswv coglus tseg hais tias nws yuav pub tej no rau nej, rau nej cov menyuam thiab rau cov neeg nyob deb tus Tswv uas yog peb tus Vajtswv hu los ua nws haivneeg."
44002040	Petus tseem ntuas thiab qhia lawv ntxiv hais tias, "Nej yuav tsum nrhiav kev khiav kom dim, nej thiaj tsis raug txim li cov neeg siab phem no!"
44002041	Cov neeg uas hnov Petus qhia rnuaj ntau leej ntseeg thiab ua kevcai raus dej. Hnub ntawd cov uas los ntseeg muaj kwvlam li peb txhiab leej.
44002042	Lawv niaj hnub tuaj kawm tej uas cov timthawj qhia, lawv sib hlub sib pab, lawv koom noj Yexus rooj mov thiab thov Vajtswv ua ke.
44002043	Thaum sawvdaws pom tej txujci tseemceeb uas cov timthawj ua, lawv xav tsis thoob li.
44002044	Cov ntseeg sawvdaws koom ib lub siab, nyias nqa nyias tej qhov txhia chaw tuaj tso ua ke ua sawvdaws tug.
44002045	Lawv muab lawv tej av thiab tej khoom uas yog lawv tug muag, thiab muab tej nyiaj ntawd faib rau txhua tus raws li tus uas muaj chaw siv.
44002046	Lawv niaj hnub mus pehawm Vajtswv hauv lub Tuamtsev, thiab lawv noj Yexus rooj mov thiab noj mov ua ke hauv lawv tej tsev ib lub dhau ib lub, txawm yog muaj ntau muaj tsawg los lawv sawvdaws zoo siab noj.
44002047	Lawv ua Vajtswv tsaug tsis tseg tsis tu, thiab tej neeg sawvdaws puavleej hwm lawv. Tus Tswv niaj hnub coj neeg los ntseeg coob zuj zus ntxiv rau cov ntseeg.
44003001	Muaj ib hnub thaum peb teev hnub qaij, Petus thiab Yauhas mus rau hauv lub Tuamtsev. Thaum ntawd yog lub sijhawm uas sawvdaws tuaj thov Vajtswv.
44003002	Muaj ib tug txivneej tuag ceg thaum nruab thiab los zaum ntawm lub roojvag uas hu ua lub Roojvag Zoo Nkauj. Niaj hnub muaj neeg kwv nws tuaj nyob ntawm roojvag thiab thov nyiaj ntawm cov neeg uas tuaj thov Vajtswv hauv lub Tuamtsev.
44003003	Thaum nws pom Petus thiab Yauhas tabtom yuav mus hauv lub Tuamtsev, nws txawrn thov kom nkawd pub ib yam dabtsi rau nws.
44003004	Nkawd tsa qhovmuag saib tus txivneej uas tuag ceg ntawd, ces Petus txawm hais tias, "Koj cia li saib wb!"
44003005	Tus txivneej ntawd xav hais tias nyaj nkawd yuav pub ib yam dabtsi rau nws ntag.
44003006	Tiamsis Petus hais rau nws hais tias, "Kuv tsis muaj nyiaj, tiamsis kuv yuav muab yam uas kuv muaj rau koj: Kuv tuav Yexus Khetos tus uas yog neeg Naxales lub npe hais rau koj hais tias koj cia li sawv thiab mus kev!"
44003007	Petus tuav nkaus tus txivneej ntawd sab tes xis rub nws sawv. Tamsim ntawd nws ob txhais ceg thiab ob lub pobtaws txawm muaj zog lawm;
44003008	nws sawv tsees nrog Petus thiab Yauhas mus rau hauv lub Tuamtsev thiab nws dhia pajpaws ua Vajtswv tsaug.
44003009	Cov neeg uas nyob ntawd pom nws mus kev thiab hnov nws ua Vajtswv tsaug,
44003010	thiab thaum lawv pom dheev nws, lawv paub hais tias nws yog tus uas niaj hnub tuaj nyob ntawm lub Roojvag Zoo Nkauj thov nyiaj, lawv xav tsis thoob xyov yog ua li cas nws mus taus kev lawm.
44003011	Thaum tus txivneej ntawd tseem tuav rawv Petus thiab Yauhas tes ntawm Xalumoos lub qabkhav, cov neeg uas pom li ntawd xav tsis thoob li. Lawv txawm khiav zom zaws los rau ntawm Petus nkawd.
44003012	Thaum Petus pom cov neeg khiav zom zaws los, Petus hais rau lawv hais tias, "Cov kwvtij Yixalayees, ua li cas nej yuav xav tsis thoob rau tej no thiab ua li cas nej yuav saib ntsoov wb? Nej xav hais tias yog wb muaj hwjchim lossis yog wb ntseeg heev, wb thiaj ua rau tus txivneej no mus taus kev no los?
44003013	Tus Vajtswv uas yog peb yawgkoob Anplahas, Ixaj thiab Yakhauj tus Vajtswv ua rau nws tus tubtxib Yexus tau koob meej. Tiamsis nej ntes nws coj mus rau cov nomtswv uas muaj hwjchim. Thaum Philaj taug nws zaj, txawm yog Philaj xav muab nws tso los nej tsis kam.
44003014	Nws yog tus dawbhuv thiab ncaj ncees, tiamsis nej tsis kam Philaj tso nws. Nej ho thov kom Philaj tso tus neeg uas tua neeg rau nej.
44003015	Nej muab tus uas cawm neeg txojsia tua povtseg, tiamsis Vajtswv tsa nws sawv hauv qhov tuag rov qab los, peb thiaj ua timkhawv hais tias nws twb sawv hauv qhov tuag rov qab los lawm tiag.
44003016	Twb yog Yexus lub npe uas muaj hwjchim kho tau tus txivneej tuag ceg uas nej pom ntawd muaj zog ntag. Twb yog vim tus txivneej uas nej pom thiab paub no ntseeg Yexus, nws thiaj zoo. Nej pom hais tias nws zoo lawm vim nws ntseeg Yexus.
44003017	"Cov kwvtij, kuv paub hais tias qhov uas nej thiab nej cov thawjcoj ua li ntawd rau Yexus, vim nej tsis paub.
44003018	Yav thaum ub Vajtswv kom cov cev Vajtswv lus qhia ua ntej hais tias tus Mexiyas yuav raug kev tsimtxom; nimno twb muaj tiav raws li Vajtswv tau hais tseg lawm.
44003019	Yog li ntawd, nej yuav tsum tso nej tej kev txhaum tseg thiab tig rov los cuag Vajtswv, Vajtswv thiaj yuav zam nej lub txim. Yog nej ua li ntawd,
44003020	tus Tswv yuav pab kom nej tau zoo nyob kaj siab lug. Vajtswv yuav txib Yexus tus uas yog tus Mexiyas los pab nej.
44003021	Yexus yuav nyob saum ntuj ceebtsheej mus txog thaum uas ib puas tsav yam hloov dua tshiab tas huv tibsi; tej no muaj raws li cov cev Vajtswv lus uas yog neeg dawbhuv thaum ub tau qhia tseg lawm.
44003022	Rau qhov Mauxes hais tias, 'Tus Tswv uas yog nej tus Vajtswv yuav tsa nej cov ib tug ua tus cev Vajtswv lus ib yam li nws tau tsa kuv, nej yuav tsum mloog txhua yam uas nws qhia rau nej.
44003023	Yog leejtwg tsis mloog tej lus uas tus cev Vajtswv lus ntawd qhia, Vajtswv yuav muab tus ntawd tshem tawm ntawm nws haivneeg mus thiab tus ntawd yuav raug kev puastsuaj.'
44003024	Cov cev Vajtswv lus thaum ub uas yog suav txij Xamuyees los puavleej hais txog tej no ib yam nkaus.
44003025	Thaum Vajtswv kom nws cov cevlus qhia nws tej lus cog tseg rau nej twb yog nws xav pab nej, thiab tej lus uas nws cog tseg rau nej cov yawgkoob twb yog nws coglus rau nej thiab. Vajtswv coglus tseg rau Anplahas hais tias, 'Kuv yuav foom koob hmoov ntawm koj tus xeebntxwv mus rau txhua haivneeg hauv qab ntuj no.'
44003026	Yog li ntawd, Vajtswv thiaj txib nws tus tubtxib uas nws twb xaiv cia lawm los cuag nej ua ntej, nws foom koob hmoov rau nej kom nej thiaj tso nej tej kev txhaum tseg."
44004001	Thaum Petus thiab Yauhas tseem tabtom qhia cov neeg ntawd, cov povthawj qee leej, cov tubrog uas saib lub Tuamtsev tus thawj thiab ib co Xadukais txawm tuaj nrhiav nkawd.
44004002	Lawv chim rau Petus thiab Yauhas heev, rau qhov nkawd qhia sawvdaws hais tias Yexus twb sawv hauv qhov tuag rov qab los lawm. Nkawd qhia li ntawd, sawvdaws thiaj paub hais tias neeg sawv tau hauv qhov tuag rov qab los.
44004003	Lawv txawm ntes Petus thiab Yauhas coj mus kaw ib hmos, rau qhov thaum ntawd twb tsaus ntuj lawm.
44004004	Tiamsis cov neeg uas tau hnov nkawd qhia zaj ntawd muaj ntau leej ntseeg Yexus; suav cov txivneej uas los ntseeg muaj kwvlam li tsib txhiab leej.
44004005	Thaum kaj ntug lawm, cov Yudais tej thawjcoj, cov txwjlaug thiab cov xibhwb uas qhia Vajtswv txoj Kevcai tuaj ua ke sablaj hauv lub nroog Yeluxalees.
44004006	Anas uas yog tus Povthawj Hlob, Kaiyafas, Yauhas, Alexades thiab lwm tus uas yog tus Povthawj Hlob tsev neeg tuaj nrog lawv sablaj thiab.
44004007	Lawv coj Petus thiab Yauhas los sawv tabmeeg lawv, thiab lawv nug nkawd hais tias, "Leejtwg pub hwjchim rau neb? Thiab neb tuav leejtwg lub npe ua tej no? "
44004008	Tamsim ntawd Vaj Ntsujplig tus Dawbhuv txawm los kav Petus lub siab, Petus teb lawv hais tias, "Cov nomtswv uas kav pejxeem thiab cov txwjlaug,
44004009	hnub no nej nug wb li no yog nej nug txog qhov uas wb kho tus txivneej tuag ceg no lossis nug txog qhov uas nws ob txhais ceg zoo.
44004010	Yog nej nug li ntawd, kuv teb rau nej thiab cov Yixalayees sawvdaws hais tias twb yog Yexus tus uas yog neeg Naxales ua rau tus txivneej uas sawv tabmeeg nej no zoo ntag. Yexus yog tus uas nej muab ntsia rau saum tus ntoo khaublig, tiamsis Vajtswv twb tsa nws sawv hauv qhov tuag rov qab los lawm.
44004011	Yexus yog tus uas Vajtswv Txojlus qhia tseg hais tias, Lub Pobzeb uas cov kws ua tsev muab povtseg, nimno twb muab lub ntawd los ua lub thawj lawm.'
44004012	Tsis muaj leejtwg cawm tau peb dim peb lub txim, tsuas yog Yexus tib leeg xwb thiaj cawm tau; tsis muaj dua lwm tus uas Vajtswv tso los cawm peb neeg ntiajteb kom peb dim peb lub txim."
44004013	Thaum lawv pom hais tias Petus thiab Yauhas muaj lub siab tawv teb li ntawd, lawv xav tsis thoob li, rau qhov lawv paub hais tias nkawd yeej tsis tau kawm ntawv. Ces lawv nco dheev txog hais tias nkawd yeej nrog Yexus nyob ua ke.
44004014	Tiamsis lawv tsis muaj lus teb, rau qhov lawv pom tus txivneej tuag ceg uas zoo lawm nrog nkawd sawv ua ke ntawd.
44004015	Lawv txawm kom Petus thiab Yauhas tawm mus rau nraum zoov, lawv sablaj hais tias,
44004016	"Peb yuav ua li cas rau nkawd? Cov neeg uas nyob hauv lub nroog Yeluxalees no puavleej paub hais tias zaj txujci tseemceeb no twb yog nkawd ua; yog peb yuav hais tias tsis yog nkawd ua los yeej hais tsis tau.
44004017	Peb yuav tsum txwv tsis pub nkawd hais Yexus lub npe rau leejtwg li, zaj no thiaj yuav tsis nrov ncha mus rau sawvdaws hnov."
44004018	Lawv txawm hu nkawd rov qab los thiab lawv hais rau nkawd kom nkawd tsis txhob hais lossis qhia Yexus zaj ib zaug li lawm.
44004019	Tiamsis Petus thiab Yauhas teb lawv hais tias, "Wb mloog nej lus zoo dua li wb mloog Vajtswv lus los? Nej sim xav saib, ob qho no qhov twg yuav haum Vajtswv siab dua?
44004020	Tej uas wb hnov thiab wb pom lawm, wb yeej yuav qhia, wb tsis npog li."
44004021	Cov nomtswv hajyam txwv nkawd tawv dua thawj zaug, ces lawv mam li tso nkawd mus. Lawv tsis paub yuav rau txim li cas rau nkawd, rau qhov tej neeg uas pom zaj txujci tseemceeb ntawd sawvdaws puavleej qhuas Vajtswv.
44004022	Tus txivneej uas Vajtswv kho zoo ntawd hnubnyoog muaj plaub caug tawm xyoo lawm.
44004023	Thaum cov nomtswv tso Petus thiab Yauhas lawm, nkawd rov mus rau ntawm cov ntseeg thiab qhia tej uas cov thawj ntawm cov povthawj thiab cov txwjlaug txwv nkawd rau lawv mloog.
44004024	Thaum cov ntseeg hnov li ntawd, lawv koom ua ib lub siab thov Vajtswv hais tias, "Vajtswv, koj yog tus uas tsim lub ntuj thiab lub ntiajteb, tsim dej hiavtxwv thiab tsim ib puas tsav yam uas nyob saum nruab ntug, nyob hauv ntiajteb thiab hauv hiavtxwv.
44004025	Koj kom Vaj Ntsujplig tus Dawbhuv qhia rau peb yawgkoob Daviv uas yog koj tus tubtxib hais tias, 'Vim li cas lwm haivneeg chim heev, thiab tej neeg tuav hauv ua phem, tiamsis ua tsis tau?
44004026	Cov vajntxwv uas kav lub ntiajteb no sawv nres nroos tos thiab cov nomtswv tuaj ua ke tawmtsam tus Tswv thiab tus Mexiyas.'
44004027	Yeej muaj li ntawd tiag, rau qhov Helauj thiab Pauti-us Philaj nkawd nrog lwm haivneeg thiab cov Yixalayees tuaj ua ke rau hauv lub nroog no tawmtsam Yexus tus uas yog koj tus tubtxib dawbhuv uas koj tsa ua tus Mexiyas lawm.
44004028	Tej uas lawv ua no twb yog muaj raws li koj lub hwjchim thiab koj tau npaj siab tseg lawm.
44004029	Tus Tswv, nimno thov koj tsa qhovmuag saib tej uas lawv ua nruj ua tsiv rau peb. Thiab thov koj pab peb cov uas yog koj cov tubtxib kom muaj lub siab tawv qhia koj Txojlus.
44004030	Thov koj cev tes kho tej neeg uas muaj mob, thiab thaum peb tuav Yexus uas yog koj tus tubtxib uas dawbhuv lub npe, thov koj ua tej txujci tseemceeb rau sawvdaws pom."
44004031	Thaum lawv thov tas, qhov chaw uas lawv nyob ntawd txawm ua zog koog; Vaj Ntsujplig tus Dawbhuv txawm los kav lawv txhua tus lub siab, lawv thiaj muaj lub siab tawv qhia Vajtswv Txojlus.
44004032	Cov ntseeg txhua tus puavleej koom ua ib lub siab; lawv nqa lawv tej qhov txhia chaw tuaj tso ua ke ua sawvdaws tug. Tsis muaj ib tug yuav hais tias tej uas nws muaj yog nws li.
44004033	Vajtswv pub hwjchim rau cov timthawj, lawv thiaj muaj lub siab tawv ua timkhawv hais txog zaj uas Tswv Yexus sawv hauv qhov tuag rov qab los, thiab Vajtswv foom koob hmoov rau lawv txhua tus.
44004034	Lawv cov ntawd tsis muaj ib tug txomnyem li. Cov uas muaj av ntau lossis muaj vaj muaj tsev ntau los lawv muab muag thiab coj cov nyiaj uas lawv muag tau tuaj
44004035	rau cov timthawj; thiab cov timthawj muab cov nyiaj ntawd faib rau sawvdaws raws li tus uas muaj chaw siv.
44004036	Yauxej kuj ua li ntawd thiab; Yauxej yog xeem Levis, nws yug tim lub koog Povtxwv Xaipas. Cov timthawj tis dua ib lub npe rau Yauxej hu ua Npananpas (lub npe ntawd txhais hais tias "Tus uas Txhawb Zog").
44004037	Nws muab nws daim teb muag thiab coj cov nyiaj tuaj rau cov timthawj.
44005001	Muaj ib tug txivneej hu ua Ananias, nws tus pojniam hu ua Xafilas. Ananias muab nkawd thaj av muag,
44005002	Ananias thiab nws tus pojniam koom siab muab cov nyiaj ntawd ib txhia khaws cia lawm thiab coj ib co tuaj rau cov timthawj.
44005003	Petus hais rau Ananias hais tias, "Ananias, ua li cas koj yuav cia dab Ntxwgnyoog kav koj lub siab kom koj dag Vaj Ntsujplig tus Dawbhuv? Cov nyiaj uas koj muag koj thaj av, koj twb muab ib co khaws cia lawm los sav?
44005004	Thaum koj tsis tau muag koj thaj av, thaj av ntawd yeej yog koj li; thaum koj muab muag lawm, cov nyiaj yeej yog koj li thiab. Ua li cas koj yuav muaj lub siab ua li ntawd? Tsis yog koj dag neeg, tiamsis yog koj dag Vajtswv!"
44005005	Thaum Ananias hnov Petus hais li ntawd, tamsim ntawd Ananias txawm vau hlo thiab tuag kiag lawm; thaum sawvdaws hnov zaj no, sawvdaws ntshai kawg li.
44005006	Cov tub hluas txawm los muab Ananias lub cev qhwv thiab kwv coj mus faus lawm.
44005007	Tom qab ntawd yuav luag peb txoos teev, Ananias tus pojniam tuaj txog, tiamsis nws tsis paub hais tias muaj tej xwm ntawd li.
44005008	Petus hais rau Xafilas hais tias, "Koj qhia rau kuv saib, neb muag neb thaj av tau nyiaj li ntawd xwb tiag los? " Xafilas teb hais tias, "Yog, yeej tau li ntawd xwb tiag."
44005009	Petus hais rau Xafilas hais tias, "Ua li cas koj thiab koj tus txiv yuav koom ua ib lub siab dag Vaj Ntsujplig tus Dawbhuv? Koj saib, cov neeg uas kwv koj tus txiv mus faus tabtom los txog ntawm qhovrooj; lawv yuav kwv koj mus faus ib yam nkaus thiab!"
44005010	Tamsim ntawd Xafilas txawm vau hlo rau ntawm Petus kotaw thiab tuag lawm. Thaum cov tub hluas los txog, lawv pom hais tias Xafilas twb tuag lawm, ces lawv txawm kwv nws mus faus nrog nws tus txiv ua ke.
44005011	Cov ntseeg thiab tej neeg uas hnov zaj no, lawv ntshai kawg li.
44005012	Cov timthawj ua tej txujci uas xav tsis thoob ntau yam rau sawvdaws pom. Cov ntseeg niaj hnub tuaj nyob ua ke ntawm qhov chaw uas hu ua Xalumoos lub qab khav.
44005013	Txawm yog tsis muaj leejtwg los koom nrog cov ntseeg los sawvdaws qhuas cov ntseeg kawg li.
44005014	Thiab pheej muaj neeg los ntseeg Vajtswv coob zuj zus, tsis hais pojniam lossis txivneej.
44005015	Cov neeg uas pom tej txujci uas cov timthawj ua, lawv coj tej neeg muaj mob tuaj tso rau ntawm ntug kev. Lawv muab pam thiab muab lev pua rau cov neeg mob ntawd pw, lawv ua li ntawd lawv xav hais tias thaum Petus taug kev tuaj, Petus tus duab yuav roos cov neeg mob ntawd qee leej.
44005016	Tsis yog li ntawd xwb cov neeg coob coob uas nyob hauv tej zog uas nyob ibncig lub nroog Yeluxalees tseem coj lawv tej neeg uas muaj mob thiab tej neeg uas raug dab tuaj rau cov timthawj kho, cov neeg ntawd txhua tus puavleej zoo huv tibsi.
44005017	Yog li ntawd, tus Povthawj Hlob thiab cov Xadukais uas yog nws tib pab thiaj ntxub cov timthawj thiab tuav hauv ua phem rau cov timthawj,
44005018	lawv txawm ntes cov timthawj coj mus kaw rau hauv tsev lojcuj.
44005019	Tiamsis hmo ntawd tus Tswv ib tug timtswv los qhib lub tsev lojcuj tej qhovrooj thiab coj cov timthawj tawm mus.
44005020	Nws hais rau lawv hais tias, "Nej cia li tawm mus sawv hauv lub Tuamtsev thiab qhia lub neej tshiab no rau sawvdaws mloog."
44005021	Cov timthawj txawm ua li ntawd, lawv thiaj sawv ntxov mus qhia cov neeg uas tuaj rau hauv lub Tuamtsev. Tus Povthawj Hlob thiab cov neeg uas yog nws tib pab txawm hu cov Yudais tej nomtswv thiab cov txwjlaug tuaj ua ke sablaj, lawv txib neeg mus coj cov timthawj hauv tsev lojcuj los cuag lawv.
44005022	Tiamsis thaum cov neeg uas lawv txib mus txog hauv tsev lojcuj, lawv tsis pom cov timthawj lawm. Lawv txawm rov qab los hais rau cov nomtswv hais tias,
44005023	"Thaum peb mus txog ntawm lub tsev lojcuj, peb pom lub qhovrooj tseem kaw zoo zoo, thiab muaj ntsuasphoo xauv huv tibsi. Cov tubrog uas zov los tseem sawv ntawm qhovrooj zov. Tiamsis thaum peb qhib qhovrooj mus txog hauv, tsis pom ib tug neeg nyob hauv li!"
44005024	Thaum cov tubrog uas zov lub Tuamtsev tus thawj thiab cov thawj ntawm cov povthawj hnov lawv hais li ntawd, lawv xav tsis thoob li xyov cov timthawj dua twg lawm.
44005025	Tamsim ntawd txawm muaj ib tug txivneej tuaj hais rau lawv hais tias, "Nej mloog kuv hais, cov neeg uas nej muab kaw rau hauv tsev lojcuj, nimno lawv tabtom qhia sawvdaws hauv lub Tuamtsev!"
44005026	Tus thawj tubrog txawm coj nws cov tubrog mus ntes cov timthawj coj rov los, tiamsis cov tubrog tsis ua phem rau cov timthawj, rau qhov lawv ntshai nyob tsam cov pejxeem muab pobzeb ntaus lawv.
44005027	Lawv coj cov timthawj los sawv tabmeeg cov nomtswv thiab tus Povthawj Hlob taug cov timthawj zaj.
44005028	Nws hais rau lawv hais tias, "Peb twb txwv tu nrho hais tias nej tsis txhob tuav tus txivneej no lub npe qhia li no los sav; ua li cas nej tseem qhia thiab? Nej saib, tej uas nej qhia twb nrov ncha mus thoob plaws lub nroog Yeluxalees lawm. Nej tseem muab lub txim uas lawv tua tus txivneej ntawd rau peb ris thiab!"
44005029	Petus thiab cov timthawj teb hais tias, "Peb yeej yuav mloog Vajtswv lus heev dua li mloog neeg lus.
44005030	Nej muab nws ntsia rau saum tus ntoo khaublig thiab muab nws tua, tiamsis tom qab ntawd peb cov yawgkoob tug Vajtswv twb ntsa nws sawv hauv qhov tuag rov qab los lawm.
44005031	Thiab Vajtswv kom nws mus nyob ntawm Vajtswv sab xis; Vajtswv tsa nws ua tus Thawj thiab ua tus Cawmseej. Vajtswv ua li ntawd kom cov Yixalayees tso lawv tej kev txhaum tseg, Vajtswv thiaj yuav zam txim rau lawv.
44005032	Tej no peb thiab Vaj Ntsujplig tus Dawbhuv yeej ua tau timkhawv. Vaj Ntsujplig yog tus uas Vajtswv pub rau cov neeg uas mloog Vajtswv lus."
44005033	Thaum cov nomtswv hnov li ntawd, lawv chim heev; lawv xav muab cov timthawj tua povtseg tamsim ntawd.
44005034	Tiamsis cov nomtswv ntawd muaj ib tug hu ua Nkamaliyees, nws yog cov Falixais thiab yog ib tug xibhwb uas qhia Vajtswv txoj Kevcai uas sawvdaws hwm heev. Nws sawv thiab kom luag coj cov timthawj tawm mus ib pliag nraum zoov,
44005035	ces nws txawm hais rau cov nomtswv hais tias, "Cov kwvtij Yixalayees, nej tsis txhob rawm ua li cas rau cov neeg no, nej yuav tsum ua tib zoo taug lawv zaj tso.
44005036	Nej puas nco hais tias yav tas los The-udas khav hais tias nws yog ib tug neeg tseemceeb, thiab yuav luag muaj plaub puas leej tuaj nws tog, tiamsis nws raug luag muab tua tuag lawm. Ces cov neeg uas tuaj nws tog txawm khiav ua dog ua dig tas, nimno twb tsis hnov leejtwg hais txog nws li lawm.
44005037	Tom qab ntawd thaum cov nomtswv tabtom sau cov pejxeem tej npe saib muaj coob npaum li cas, thaum ntawd muaj ib tug txivneej hu ua Yudas, nws yog neeg Kalilais. Nws tuaj ntxias cov pejxeem kom sawvdaws tuaj nws tog, tiamsis muaj neeg muab nws tua tuag lawm thiab, ces cov neeg uas tuaj nws tog txawm khiav ua dog ua dig tas lawm.
44005038	Yog li ntawd, kuv hais rau nej hais tias nej cia li tso cov timthawj no mus, tsis txhob ua li cas rau lawv. Tej haujlwm uas lawv ua ntawd, yog neeg kom lawv ua xwb ces tej ntawd yeej yuav ploj mus,
44005039	tiamsis yog Vajtswv kom lawv ua ces nej yuav kov tsis yeej lawv li. Yog nej tawmtsam lawv, nyob tsam yog nej tawmtsam Vajtswv!" Cov nomtswv pom zoo raws li Nkamaliyees hais.
44005040	Lawv hu cov timthawj los; lawv muab cov timthawj nplawm thiab txwv tsis pub lawv tuav Yexus lub npe qhia leejtwg li, ces lawv txawm tso cov timthawj mus lawm.
44005041	Thaum cov timthawj tawm ntawm cov nomtswv mus, lawv zoo siab kawg li, rau qhov Vajtswv pom zoo cia cov uas qhia Yexus zaj raug kev txajmuag.
44005042	Lawv niaj hnub mus qhia Txojmoo Zoo uas hais txog Yexus uas yog tus Mexiyas hauv lub Tuamtsev thiab hauv lawv tej tsev rau sawvdaws mloog.
44006001	Tom qab ntawd pheej muaj neeg los ua Yexus cov thwjtim coob zuj zus ntxiv. Ces cov Yudais uas hais lus Kilis thiab cov Yudais uas hais lus Henplais tsis sib haum. Cov Yudais uas hais lus Kilis yws hais tias txhua hnub uas faib zaub mov thiab faib nyiaj txiag, lawv tsis faib rau cov pojntsuam uas yog neeg Yudais uas hais lus Kilis.
44006002	Ces kaum ob tug timthawj thiaj hu cov ntseeg tuaj ua ke thiab hais rau lawv hais tias, "Tsis tsimnyog peb cov uas yog timthawj tso qhov uas qhia Vajtswv txojlus tseg thiab ua cov uas saib sawvdaws tej zaub mov.
44006003	Yog li ntawd, cov kwvtij, nej cia li xaiv xya leej los rau peb; lawv yuav tsum yog cov uas sawvdaws hwm, puv npo Vaj Ntsujplig tus Dawbhuv thiab muaj tswvyim; peb yuav tsa lawv ua tes haujlwm no.
44006004	Peb thiaj muaj sijhawm thov Vajtswv thiab mus qhia Vajtswv Txojlus."
44006005	Sawvdaws pom zoo ua raws li cov timthawj hais, ces lawv txawm xaiv Xatefanaus tus uas muab siab rau ntseeg thiab puv npo Vaj Ntsujplig tus Dawbhuv, thiab lawv xaiv Filis, Pakhaulus, Nikanaus, Timoos, Pamenas thiab Nikaulus tus uas nyob pem lub nroog Ati-aukias tuaj, nws yog lwm Haivneeg uas coj cov Yudais txoj kevcai.
44006006	Cov ntseeg txawm coj xya leej ntawd los rau cov timthawj; cov timthawj tuav lawv, thov Vajtswv rau lawv thiab tsa lawv ua tes haujlwm ntawd.
44006007	Vajtswv Txojlus txawm nrov ncha mus thoob plaws txhua qhov chaw. Cov thwjtim uas nyob hauv lub nroog Yeluxalees pheej muaj coob zuj zus ntxiv, thiab muaj cov povthawj ntau leej los ntseeg Yexus.
44006008	Vajtswv foom koob hmoov rau Xatefanaus thiab pub hwjchim rau nws ua tau tej txujci tseemceeb uas xav tsis thoob rau sawvdaws pom.
44006009	Tiamsis muaj qee leej tswvcuab tuaj hauv lub tsev uas hu ua cov neeg Ywj Pheej lub tsev sablaj. Lawv cov ntawd muaj ibtxhia yog cov Yudais uas nyob hauv lub nroog Kilenes thiab lub nroog Alexadias tuaj, thiab cov Yudais uas tuaj pem lub tebchaws Kilikias thiab lub xeev Axias tuaj, lawv txawm nrog Xatefanaus sib cav.
44006010	Tiamsis lawv cav tsis yeej Xatefanaus, rau qhov Vajtswv pub tswvyim rau Xatefanaus.
44006011	Lawv txawm ntiav qee leej ua timkhawv dag hais tias, "Peb hnov tus txivneej no thuam Mauxes thiab thuam Vajtswv!"
44006012	Lawv txhob txwm ua li ntawd kom cov pejxeem, cov txwjlaug thiab cov xibhwb uas qhia Vajtswv txoj Kevcai sawvdaws ntxhov. Lawv txawm sau nthwv los ntes Xatefanaus thiab coj nws mus cuag cov nomtswv.
44006013	Thiab lawv coj ob peb tug los ua timkhawv dag hais tias, "Tus txivneej no niaj hnub thuam peb lub Tuamtsev uas dawbhuv thiab thuam Mauxes txoj kevcai.
44006014	Peb hnov nws hais tias tus Yexus uas yog neeg Naxales yuav muab lub Tuamtsev no rhuav, thiab nws yuav hloov Mauxes txoj kevcai uas Mauxes muab rau peb!"
44006015	Tagnrho cov neeg uas nyob hauv lub tsev sablaj ntawd saib ntsoov Xatefanaus, lawv pom nws lub ntsejmuag ci ib yam li ib tug timtswv ceebtsheej lub.
44007001	Tus Povthawj Hlob nug Xatefanaus hais tias, "Koj tau hais li lawv hais tiag los?"
44007002	Xatefanaus teb hais tias, "Nej cov uas ua kwv ua tij thiab ua txiv, nej cia li mloog kuv hais! Thaum peb yawgkoob Anplahas tseem nyob tim tebchaws Mexuputamias uas nws tseem tsis tau khiav mus nyob pem lub nroog Halas, Vajtswv lub tshwjchim uas ci ntsa iab tau tshwm los rau nws pom.
44007003	Thiab hais rau nws hais tias, 'Koj cia li tso koj tej kwvtij tseg thiab tawm hauv koj lub tebchaws no mus rau ib lub tebchaws uas kuv yuav qhia rau koj.'
44007004	Anplahas txawm tawm hauv tebchaws Khade-as mus rau pem lub nroog Halas. Thaum Anplahas txiv tuag lawm, Vajtswv hais kom Anplahas tsiv los nyob hauv lub tebchaws uas nimno nej nyob no.
44007005	Thaum ntawd Vajtswv tseem tsis tau pub ib thaj av luaj xibteg rau Anplahas li, tiamsis Vajtswv coglus tseg hais tias Vajtswv yuav muab lub tebchaws ntawd rau nws thiab nws cov xeebntxwv ua lawv tug mus li. Thaum Vajtswv coglus rau Anplahas ntawd, Anplahas tseem tsis tau muaj menyuam.
44007006	Vajtswv hais rau Anplahas hais tias, 'Koj cov xeebntxwv yuav mus nrog lwm haivneeg nyob hauv luag lub tebchaws lawv yuav mus ua luag qhev, thiab luag yuav tsimtxom lawv plaub puas xyoo.
44007007	Tiamsis kuv yuav rau txim rau cov neeg uas tsimtxom koj cov xeebntxwv; tom qab ntawd lawv yuav tawm hauv lub tebchaws ntawd los pehawm kuv ntawm no.'
44007008	Vajtswv muab txoj kevcai txiav rau Anplahas ua lub cim qhia hais tias Vajtswv coglus tseg rau Vajtswv haivneeg. Thaum yug Ixaj tau yim hnub lawm, Anplahas txawm muab Ixaj ua kevcai txiav. Ixaj muab Yakhauj ua kevcai txiav, thiab Yakhauj muab nws kaum ob tug tub uas yog peb haivneeg cov yawgkoob uas muaj koob meej nyob nto hmoo los ua kevcai txiav.
44007009	"Yakhauj cov tub ntawd muaj lub siab khib rau lawv tus kwv Yauxej, lawv thiaj muab Yauxej muag mus ua qhev rau nram tebchaws Iziv. Tiamsis Vajtswv nrog nraim Yauxej
44007010	thiab Vajtswv pab Yauxej dim Yauxej tej kev txomnyem. Thaum uas Yauxej mus cuag Falaus uas yog cov Iziv tus vajntxwv, Vajtswv pub tswvyim rau Yauxej ua tau haum Falaus siab, Falaus thiaj tsa Yauxej ua tus saib Falaus lub tebchaws thiab saib txhua yam hauv Falaus lub loog.
44007011	Tom qab ntawd txawm muaj kev tshaib plab thoob plaws tebchaws Iziv thiab tebchaws Kana-as, sawvdaws txomnyem kawg li. Peb cov yawgkoob nrhiav tsis tau noj.
44007012	Yakhauj hnov hais tias nyob nram tebchaws Iziv muaj mov, ces nws txawm txib peb cov yawgkoob mus nram tebchaws Iziv; zaum ntawd yog thawj zaug uas lawv mus nrad.
44007013	Thaum lawv rov mus zaum ob, Yauxej thiaj qhia rau nws cov tijlaug paub hais tias nws yog lawv tus kwv thiab qhia nws tsev neeg rau Falaus paub.
44007014	Yauxej txib neeg mus tos Yakhauj tus uas yog nws txiv, thiab kom Yakhauj coj tagnrho nws tsev neeg uas muaj xya caum tsib leeg los nyob hauv tebchaws Iziv.
44007015	Yakhauj txawm mus nyob nram tebchaws Iziv. Yakhauj thiab nws cov tub puavleej tuag tas rau nrad.
44007016	Lawv cov tub ki txawm kwv lawv rov los faus rau ntawm lub toj ntxas uas nyob ntawm Sekhees. Lub toj ntxas ntawd yog lub uas thaum ub Anplahas muab nyiaj yuav ntawm cov neeg Hamaus los.
44007017	"Thaum yuav txog lub sijhawm uas Vajtswv ua raws li Vajtswv tau coglus tseg rau Anplahas lawm, thaum ntawd peb haivneeg uas nyob hauv tebchaws Iziv huamvam coob heev.
44007018	Thaum kawg muaj dua ib tug vajntxwv los kav tebchaws Iziv. Tus vajntxwv ntawd tsis paub Yauxej.
44007019	Tus vajntxwv ntawd ua phem rau peb haivneeg, tsimtxom peb cov yawgkoob tsis pub lawv tu lawv tej menyuam thiab yuam kom lawv muab lawv tej menyuam mos povtseg kom tuag mus.
44007020	Thaum ntawd yog lub sijhawm yug Mauxes, Mauxes yog ib tug metub uas zoo nraug heev. Nws niam nws txiv tu nws hauv tsev tau peb lub hlis,
44007021	thiab thaum nkawd coj Mauxes mus tso rau nram ntug dej, Falaus tus ntxhais txawm coj mus tu thiab saws ua nws tub.
44007022	Mauxes kawm paub cov neeg Iziv tej kev txawj kev ntse huv tibsi. Mauxes yog ib tug txawj ntse heev; nws ua yam twg los ua tau.
44007023	"Thaum Mauxes hnubnyoog muaj plaub caug xyoo, nws mus ncig saib nws cov kwvtij Yixalayees.
44007024	Nws pom ib tug neeg Iziv tsimtxom ib tug neeg Yixalayees, nws txawm muab tus neeg Iziv ntawd tua povtseg; nws ua li ntawd pauj qhov uas tus neeg Iziv tsimtxom tus Yixalayees. (
44007025	Mauxes ua li ntawd nws xav hais tias nyaj nws haivneeg yuav paub hais tias Vajtswv xaiv nws los pab lawv kom lawv dim, tiamsis lawv tsis paub.)
44007026	Hnub tom qab nws pom ob tug neeg Yixalayees tabtom sib ntaus, nws txawm cheem nkawd hais tias, 'Neb twb yog kwvtij; ua li cas neb tseem yuav sib ntaus ua dabtsi?'
44007027	Tiamsis tus uas ua txhaum txawm muab Mauxes thawb ntiag rau ibcag, thiab nws hais rau Mauxes hais tias, 'Leejtwg tsa koj ua tus saib thiab txiav txim rau peb?
44007028	Koj yuav muab kuv tua ib yam li nag hmo koj tua tus neeg Iziv thiab los? '
44007029	Thaum Mauxes hnov li ntawd, nws txawm khiav tawm hauv tebchaws Iziv mus nyob tim tebchaws Midias. Nws nyob hauv lub tebchaws ntawd, nws tau ob tug tub.
44007030	"Tom qab plaub caug xyoo lawm, muaj ib tug timtswv ceebtsheej los tshwm rau Mauxes hauv cov nplaim taws ntawm ib tsob ntoo rau Mauxes pom tom tiaj suabpuam uas ze lub Roob Xinais.
44007031	Thaum Mauxes pom li ntawd, Mauxes xav tsis thoob li, nws yuav txav mus saib ze ze, tiamsis nws hnov tus Tswv lub suab hais rau nws hais tias,
44007032	'Kuv yog koj cov yawgkoob tug Vajtswv, kuv yog Anplahas, Ixaj thiab Yakhauj tus Vajtswv.' Mauxes hnov li ntawd, Mauxes ntshai ua ibce tshee hnyo thiab tsa tsis taus qhovmuag saib li.
44007033	Tiamsis tus Tswv hais rau Mauxes hais tias, 'Koj cia li hle koj nkawm khau, rau qhov, qhov chaw uas koj sawv ntawm ko yog qhov chaw dawbhuv.
44007034	Kuv twb pom kuv haivneeg raug kev tsimtxom nram tebchaws Iziv, thiab kuv twb hnov lawv lub suab quaj lawm, kuv thiaj los pab kom lawv dim tej kev tsimtxom ntawd. Koj cia li los ntawm no, kuv yuav txib koj mus nram tebchaws Iziv.'
44007035	"Tus Mauxes no twb yog tus uas cov Yixalayees tsis lees yuav, thiab lawv hais rau nws hais tias, 'Leejtwg tsa koj ua tus saib thiab txiav txim rau peb?' Vajtswv kom tus timtswv ceebtsheej los tshwm hauv tsob ntoo uas muaj nplaim taws rau Mauxes pom ua tus pab Mauxes tus uas Vajtswv txib mus ua tus saib thiab pab lawv kom dim.
44007036	Thaum Mauxes coj cov Yixalayees tawm hauv tebchaws Iziv, nws ua tej txujci tseemceeb uas xav tsis thoob hauv tebchaws Iziv, ntawm ntug dej Hiavtxwv Liab thiab plaub caug xyoo uas lawv nyob tom tiaj suabpuam.
44007037	Mauxes yog tus uas hais rau cov Yixalayees hais tias, 'Vajtswv yuav txib ib tug hauv nej cov ua tus uas cev Vajtswv lus rau nej ib yam li nws tau tsa kuv lawm.'
44007038	Mauxes yog tus uas nrog cov Yixalayees nyob tom tiaj suabpuam; Mauxes nrog peb cov yawgkoob ua ke thiab nrog tus timtswv ceebtsheej uas los hais rau Mauxes saum Roob Xinais nyob. Thiab Mauxes yog tus uas cev Vajtswv lus rau peb.
44007039	"Tiamsis peb cov yawgkoob tsis mloog nws lus; lawv muab nws thawb ntiag rau ibcag, thiab lawv xav rov qab mus nyob nram tebchaws Iziv.
44007040	Lawv thiaj hais rau Aloos hais tias, 'Koj cia li nchuav ib co mlom coj peb kev mus. Peb tsis paub hais tias xyov muaj xwm dabtsi rau Mauxes tus uas coj peb kev tawm hauv tebchaws Iziv los lawm.'
44007041	Ces thaum ntawd lawv txawm nchuav tau ib tug mlom zoo li ib tug nyuj; lawv muab tsiaj tua hlawv fij rau tus mlom ntawd, thiab lawv ua rooj noj rooj haus hawm tus mlom uas lawv txhais tes puab.
44007042	Vim li ntawd, Vajtswv thiaj tso lawv tseg thiab cia lawv pe tej hnubqub uas nyob saum nruab ntug, raws li cov cev Vajtswv lus sau tseg lawm hais tias, 'Cov Yixalayees! Plaub caug xyoo uas nej nyob tom tiaj suabpuam, tej tsiaj uas nej muab tua fij ntawd tsis yog nej tua fij rau kuv.
44007043	Nej kwv tus vajtswv Maulej lub tsev ntaub thiab coj tus mlom hnubqub Lefas uas yog nej tus vajtswv; tej ntawd yog tej uas nej txhais tes puab rau nej pe. Vim nej ua li ntawd, kuv yuav ntiab kom nej khiav dhau lub nroog Npanpiloos mus.'
44007044	"Thaum peb cov yawgkoob tseem nyob tom tiaj suabpuam, lawv muaj lub Tsevntaub uas yog qhov chaw nrog Vajtswv sib coglus. Lub Tsevntaub ntawd lawv ua raws li Vajtswv hais lossis ua raws li tus qauv uas Vajtswv muab qhia rau Mauxes.
44007045	Tom qab ntawd, peb cov yawgkoob kwv lub Tsevntaub uas peb cov yawgsuab muab rau lawv nrog Yausuas mus txeeb tau lwm haivneeg lub tebchaws. Lawv mus txeeb tau twb yog Vajtswv ntiab cov neeg ntawd tawm, cia peb cov yawgkoob los nyob. Lub Tsevntaub nyob hauv lub tebchaws ntawd los txog rau Daviv tiam.
44007046	Daviv ua haum Vajtswv siab, Daviv thiaj thov Vajtswv kom cia Daviv ua ib lub Tuamtsev rau Yakhauj tus Vajtswv nyob.
44007047	Tiamsis thaum kawg Xalumoos yog tus uas ua lub Tuamtsev ntawd.
44007048	"Tiamsis Vajtswv tus uas muaj hwjchim loj kawg nkaus tsis nyob hauv lub tsev uas neeg txhais tes ua; raws li tus cev Vajtswv lus hais tias,
44007049	'Tus Tswv hais tias, ntuj ceebtsheej yog kuv lub zwmtxwv, thiab ntiajteb yog kuv lub chaw tiag taw. Nej yuav ua lub tsev luaj li cas rau kuv nyob? Thiab yuav ua kuv lub chaw so rau qhov twg?
44007050	Tsis yog kuv txhais tes tsim ib puas tsav yam huv tibsi los? ' "
44007051	Xatefanaus hais ntxiv hais tias, "Cov neeg tawv ncauj, ua li cas nej tsis hnov Vajtswv Txojlus li! Nej niaj zaug tawmtsam Vaj Ntsujplig tus Dawbhuv ib yam li nej cov yawgkoob!
44007052	Tsis muaj ib tug cev Vajtswv lus uas nej cov yawgkoob tsis tau tsimtxom li. Lawv tua cov cev Vajtswv lus uas xub qhia ua ntej lawm hais tias Vajtswv tus tubtxib uas ncaj ncees yuav los. Nws yog tus uas nej muab rau cov nomtswv, thiab lawv muab nws tua povtseg ntag.
44007053	Txawm yog Vajtswv tus timtswv muab Vajtswv txoj kevcai rau nej los nej tsis ua raws li tej kevcai ntawd!"
44007054	Thaum cov Yudais tej nomtswv hnov Xatefanaus hais li ntawd, lawv npautaws thiab chim heev; lawv zim hniav zog rau Xatefanaus.
44007055	Tiamsis Xatefanaus puv npo Vaj Ntsujplig tus Dawbhuv, nws tsa qhovmuag saib saum ntuj; nws pom Vajtswv lub tshwjchim uas ci ntsa iab pom Yexus sawv ntawm Vajtswv sab xis.
44007056	Xatefanaus hais rau lawv hais tias, "Nej saib! Kuv pom ntuj ceebtsheej qhib thiab pom Neeg Leej Tub sawv ntawm Vajtswv sab xis!"
44007057	Thaum lawv hnov Xatefanaus hais li ntawd, lawv txawm qw nrov nrov thiab muab tes pos qhovntsej thiab khiav mus rau ntawm Xatefanaus,
44007058	lawv muab Xatefanaus thawb ntiag rau sab nraum ntug nroog thiab muab pobzeb ntaus nws. Cov timkhawv uas nkaug Xatefanaus txawm hle lawv tej tsho tso rau ntawm ib tug tub hluas uas hu ua Xaulus kotaw.
44007059	Thaum lawv tabtom muab pobzeb ntaus Xatefanaus, Xatefanaus thov Vajtswv hais tias, "Tswv Yexus, thov koj coj kuv tus ntsujplig mus nrog koj nyob! "
44007060	Xatefanaus txhos caug ntua thiab hais nrov nrov hais tias, "Tus Tswv! Thov koj zam txim rau lawv." Thaum nws hais li ntawd tas, ces nws txawm tu siav nrho lawm.
44008001	Xaulus pom zoo lawv tua Xatefanaus thiab. Txij hnub ntawd los cov ntseeg uas nyob hauv lub nroog Yeluxalees raug tsimtxom heev. Tagnrho cov ntseeg sawvdaws khiav mus nyob txhua lub zos hauv lub xeev Yudas thiab lub xeev Xamalis, tsuas tshuav cov timthawj thiaj tsis khiav xwb.
44008002	Cov txivneej uas hwm Vajtswv muaj qee leej tuaj muab Xatefanaus lub cev kwv mus faus; lawv quaj thiab hlub Xatefanaus kawg li.
44008003	Xaulus tsimtxom cov ntseeg heev; nws mus hauv cov ntseeg tej tsev ib lub rau ib lub, nws ntes cov ntseeg, tsis hais pojniam lossis txivneej huv tibsi coj mus kaw rau hauv tsev lojcuj.
44008004	Cov ntseeg uas khiav mus nyob rau txhua qhov chaw, lawv kuj mus qhia Txojmoo Zoo rau qhov ntawd.
44008005	Filis mus rau hauv ib lub nroog uas nyob hauv xeev Xamalis, nws qhia hais txog tus Mexiyas rau cov neeg ntawd mloog.
44008006	Thaum sawvdaws hnov Filis qhia thiab pom tej txujci tseemceeb uas Filis ua, lawv ua tib zoo mloog nws qhia.
44008007	Cov neeg raug dab ntau leej tuaj cuag Filis kom Filis ntiab dab tawm, thaum dab yuav tawm, dab qw nrov nrov thiab tawm mus lawm. Filis kho tej neeg tuag tes tuag taw thiab tej neeg ceg tawv txhua tus zoo huv tibsi.
44008008	Cov neeg uas nyob hauv lub nroog ntawd sawvdaws zoo siab kawg li.
44008009	Muaj ib tug txivneej hu ua Ximoos, nws nyob hauv lub nroog ntawd tau ntev los lawm. Nws yog ib tug uas txawj ua khawvkoob, nws pheej ua rau cov neeg Xamalis xav tsis thoob li. Nws khav hais tias nws yog ib tug neeg tseemceeb.
44008010	Tagnrho cov neeg uas nyob hauv lub nroog ntawd, tsis hais tus hlob tus yau, puavleej hwm nws. Lawv hais tias, "Tus txivneej no muaj Vajtswv lub hwjchim uas hu ua 'Lub Hwjchim Loj Kawg Nkaus.'"
44008011	Lawv mloog nws lus, rau qhov nws twb ua khawvkoob rau lawv kom lawv muab siab npuab nws ntev los lawm.
44008012	Tiamsis thaum sawvdaws hnov Txojmoo Zoo uas Filis qhia txog Vajtswv lub tebchaws thiab hais txog Yexus Khetos, lawv sawvdaws tsis hais pojniam lossis txivneej txawm los ntseeg Yexus thiab ua kevcai raus dej huv tibsi.
44008013	Ximoos txawm los ntseeg Yexus thiab. Thaum nws ua kevcai raus dej tas lawm, nws pheej nrog Filis ua ke. Thaum nws pom tej txujci tseemceeb uas Filis ua, nws xav tsis thoob li.
44008014	Thaum cov timthawj uas nyob nram lub nroog Yeluxalees hnov hais tias cov neeg Xamalis txais yuav Vajtswv Txojlus lawm, cov timthawj txawm txib Petus thiab Yauhas mus saib lawv.
44008015	Thaum nkawd mus txog, nkawd thov Vajtswv pub Vaj Ntsujplig tus Dawbhuv rau cov ntseeg ntawd.
44008016	Rau qhov Vaj Ntsujplig tus Dawbhuv tseem tsis tau los nrog cov ntseeg ntawd nyob, tsuas yog Filis tuav Yexus lub npe muab lawv ua kevcai raus dej lawm xwb.
44008017	Petus thiab Yauhas nkawd tsa tes rau lawv, ces lawv txhua tus txawm tau txais Vaj Ntsujplig tus Dawbhuv.
44008018	Thaum ob tug timthawj tsa tes rau cov ntseeg ntawd, Ximoos pom hais tias lawv txhua tus puavleej tau Vaj Ntsujplig tus Dawbhuv, ces Ximoos txawm muab nyiaj rau Petus thiab Yauhas nkawd.
44008019	Ximoos hais rau nkawd hais tias, "Thov neb faib lub hwjchim no rau kuv thiab; thaum kuv tsa tes rau leejtwg, tus ntawd thiaj yuav tau Vaj Ntsujplig tus Dawbhuv."
44008020	Tiamsis Petus teb Ximoos hais tias, "Koj thiab koj cov nyiaj yuav tibtxhij poob mus rau hauv ntuj tawg, rau qhov koj xav hais tias koj muab nyiaj yuav tau lub hwjchim uas Vajtswv pub!
44008021	Koj yuav tsis muaj feem los nrog peb koom ua tes haujlwm no, rau qhov Vajtswv paub hais tias koj lub siab tsis ncaj.
44008022	Koj cia li tso plhuav tej kev phem uas koj xav ko tseg, thiab thov Vajtswv zam tej kev txhaum uas koj lub siab xav phem ntawd huv tibsi mus.
44008023	Rau qhov kuv paub hais tias koj yog ib tug neeg siab hlob, thiab koj tej kev phem twb khi koj lawm, koj yuav nti tsis dim li."
44008024	Ximoos txawm hais rau Petus thiab Yauhas hais tias, "Thov neb thov Vajtswv pab kuv, korn kuv tsis txhob raug tej uas neb hais ntawd ib qho li."
44008025	Thaum Petus thiab Yauhas nkawd qhia tej uas nkawd pom thiab paub, thiab qhia tus Tswv Txojmoo Zoo rau sawvdaws mloog tas lawm, nkawd txawm rov qab los rau nram lub nroog Yeluxalees. Thaum nkawd taug kev rov qab los, nkawd qhia Txojmoo Zoo rau ntau lub zos uas nyob hauv lub xeev Xamalis.
44008026	Tus Tswv ib tug timtswv los hais rau Filis hais tias, "Koj cia li sawv kev mus rau sab qabteb, koj taug txojkev uas tuaj tom lub nroog Yeluxalees tuaj mus rau nram lub nroog Nkaxas." (Nimno txojkev ntawd tsis muaj neeg mus lawm.)
44008027	Yog li ntawd, Filis txawm sawv kev mus; thaum Filis tabtom taug kev mus, nws ntsib ib tug nraug sam uas yog neeg Ethi-aupias thiab yog ib tug nomtswv uas saib niam Vajntxwv Kadakes uas kav tebchaws Ethi-aupias lub txhab nyiaj. Tus nom ntawd mus pehawm Vajtswv hauv lub nroog Yeluxalees thiab caij tsheb nees rov mus tsev.
44008028	Thaum nws caij tsheb neeg rov mus tsev, nws nyeem phau ntawv uas Yaxayas uas yog tus cev Vajtswv lus sau tseg.
44008029	Vaj Ntsujplig tus Dawbhuv txawm hais rau Filis hais tias, "Koj cia li caum kom cuag lub tsheb nees ntawd."
44008030	Filis khiav ceev nrooj mus, nws hnov tus nom ntawd tabtom nyeem Yaxayas uas yog tus cev Vajtswv lus phau ntawv. Filis nug hais tias, "Zaj uas koj nyeem ko, koj puas totaub? "
44008031	Tus nom ntawd teb hais tias, "Twb tsis muaj leejtwg qhia lub ntsiab rau kuv, kuv yuav ua li cas totaub?" Tus nom ntawd txawm kom Filis nce mus nrog nws caij tsheb nees.
44008032	Vajtswv Txojlus uas tus nom ntawd nyeem hais li no: "Lawv cab nws mus ib yam li cab tus yaj mus tua; nws zoo ib yam li tus yaj uas nyob twjywm rau luag txiav plaub; nws tsis hais ib los li.
44008033	Lawv ua saib tsis taus nws thiab txiav txim tsis ncaj rau nws. Tsis muaj leejtwg yuav paub txog nws cov xeebntxwv rau qhov nws twb tsis muaj sia nyob hauv ntiajteb no lawm."
44008034	Tus nom ntawd hais rau Filis hais tias, "Thov koj qhia zaj no rau kuv saib. Tus uas cev Vajtswv lus hais li no yog nws hais txog leejtwg? Nws hais txog nws lossis nws hais txog lwm tus?"
44008035	Filis txawm qhia txojmoo zoo uas hais txog Yexus zaj rau tus nom ntawd mloog. Nws qhia zaj uas tus nom ntawd tabtom nyeem ntag.
44008036	Thaum nkawd tabtom caij tsheb nees taug kev mus, nkawd mus txog ntawm ib qho chaw uas muaj dej. Tus nom ntawd hais rau Filis hais tias, "Twb muaj dej nyob ntawm no, koj muab kuv ua kevcai raus dej puas tau? " [
44008037	Filis hais rau tus nom ntawd hais tias, "Yog koj ntseeg tiag tiag, kuv muab koj ua kevcai raus dej ntawm no los tau." Tus nom ntawd teb hais tias, "Kuv ntseeg hais tias Yexus Khetos yog Vajtswv tus Tub."]
44008038	Tus nom ntawd txawm kom nres tsheb nees, ces nkawd txawm nqis mus rau hauv dej, thiab Filis muab tus nom ntawd ua kevcai raus dej.
44008039	Thaum nkawd tawm hauv dej los, tus Tswv tus Ntsujplig txawm coj Filis mus rau lwm qhov; tus nom ntawd tsis pom Filis lawm, ces tus nom txawm caij tsheb nees mus tsev; nws zoo siab kawg li.
44008040	Muaj neeg pom Filis nyob pem lub nroog Axautais; Filis mus qhia Txojmoo Zoo thoob plaws tej nroog uas nyob cheebtsam ntawd mus txog rau pem lub nroog Xixaleyas.
44009001	Thaum ntawd Xaulus tseem ua nruj ua tsiv yuav tua cov uas ntseeg tus Tswv povtseg. Xaulus mus cuag tus Povthawj Hlob
44009002	thiab thov ntawv ntes neeg coj mus rau cov Yudas tej thawj uas saib cov tsev sablaj pem lub nroog Damaxes hais tias nws muaj cai ntes cov uas coj tus Tswv txoj kevcai, tsis hais pojniam lossis txivneej coj mus kaw rau nram lub nroog Yeluxalees.
44009003	Thaum Xaulus tabtom mus yuav txog lub nroog Damaxes, txawm muaj duab ci nplas saum ntuj tuaj rau nws.
44009004	Nws txawm ntog kiag rau hauv av, nws hnov ib lub suab hais rau nws hais tias, "Xaulus, Xaulus! Ua li cas koj tsimtxom kuv? "
44009005	Xaulus nug hais tias, "Tus Tswv, koj yog leejtwg? " Lub suab ntawd teb hais tias, "Kuv yog Yexus tus uas koj tsimtxom ntag.
44009006	Koj cia li sawv mus rau hauv lub nroog, yuav muaj neeg qhia rau koj paub hais tias, koj yuav tsum ua dabtsi."
44009007	Cov txivneej uas nrog Xaulus mus ntawd, lawv txhua tus yoob tas huv tibsi; lawv hnov lub suab ntawd, tiamsis lawv saib tsis pom leejtwg li.
44009008	Xaulus txawm sawv tsees thiab rua hlo qhovmuag, tiamsis nws ob lub qhovmuag tsis pom kev lawm. Lawv thiaj tuav nws tes mus rau hauv lub nroog Damaxes.
44009009	Nws tsis pom kev tau peb hnub, peb hnub ntawd nws tsis noj lossis tsis haus ib yam dabtsi li.
44009010	Nyob hauv lub nroog Damaxes muaj ib tug thwjtim hu ua Ananias. Ananias ua yogtoog pom tus Tswv los hais rau nws hais tias, "Ananias!" Ananias teb hais tias, "Tus Tswv, kuv nyob ntawm no."
44009011	Tus Tswv hais rau Ananias hais tias, "Koj cia li sawv tsees mus rau tom txojkev uas sawvdaws hu hais tias Txojkev Ncaj; koj mus nrhiav tus txivneej uas hu ua Xaulus uas yog neeg Talaxus hauv Yudas tsev. Nimno Xaulus tabtom thov Vajtswv,
44009012	thiab Xaulus ua yogtoog pom ib tug txivneej hu ua Ananias los hauv tsev thiab tsa tes rau Xaulus kom nws rov pom kev."
44009013	Ananias teb hais tias, "Tus Tswv, muaj ntau leej qhia rau kuv hais tias tus txivneej ntawd ua phem heev rau cov ntseeg uas nyob hauv lub nroog Yeluxalees.
44009014	Qhov uas nws tuaj rau hauv lub nroog Damaxes no twb yog nws tau ntawv ntawm tus thawj ntawm cov povthawj tuaj ntes cov uas pehawm koj."
44009015	Tiamsis tus Tswv hais rau Ananias hais tias, "Koj cia li mus, rau qhov kuv twb xaiv nws los ua kuv tes haujlwm lawm. Nws yuav mus qhia kuv zaj rau lwm Haivneeg, rau cov vajntxwv thiab rau cov Yixalayees.
44009016	Kuv yuav qhia rau nws paub hais tias thaum nws mus ua kuv tes haujlwm, nws yuav raug kev txomnyem vim nws ntseeg kuv."
44009017	Ananias txawm mus rau tom Yudas tsev thiab tsa tes rau Xaulus. Nws hais rau Xaulus hais tias, "Me kwv Xaulus, tus Tswv Yexus uas koj pom tom kev txib kuv tuaj pab koj kom koj rov pom kev thiab puv npo Vaj Ntsujplig tus Dawbhuv."
44009018	Tamsim ntawd txawm muaj ib yam zoo li nplai ntses poob nthav ntawm Xaulus ob lub qhovmuag los, ces nws txawm rov pom kev li qub lawm. Nws sawv tsees los thiab Ananias muab nws ua kevcai raus dej;
44009019	thaum nws noj mov tas, nws rov muaj zog. Xaulus nrog cov ntseeg hauv lub nroog Damaxes nyob tau ob peb hnub,
44009020	nws mus tom tej tsev sablaj thiab qhia hais tias Yexus yog Vajtswv tus Tub.
44009021	Txhua tus uas hnov nws qhia lawv xav tsis thoob li. Lawv sib nug hais tias, "Tus txivneej no tsis yog tus uas tsimtxom cov ntseeg nram lub nroog Yeluxalees los? Nws tuaj ntawm no twb yog nws tuaj ntes cov ntseeg coj rov qab mus rau cov thawj ntawm cov povthawj ntag los sav."
44009022	Tiamsis tej lus uas Xaulus qhia nrov ncha zuj zus. Thiab tej uas nws qhia ua timkhawv rau sawvdaws paub tseeb hais tias Yexus yog tus Mexiyas, ces cov Yudais uas nyob hauv lub nroog Damaxes txawm tsis muaj lus hais lawm.
44009023	Tom qab ntawd tsis ntev, cov Yudais txawm sablaj hais tias lawv yuav muab Xaulus tua povtseg.
44009024	Tiamsis twb muab neeg qhia rau Xaulus paub lawm. Cov Yudais niaj hnub niaj hmo zov lub nroog ntawd tej roojvag tos ntes Xaulus coj mus tua povtseg.
44009025	Tiamsis muaj ib hmos Xaulus cov thwjtim muab ib lub tawb rau Xaulus nyob hauv, thiab lawv muab hlua khi lub tawb tso dauv rau sab ntsa yeej nraud.
44009026	Thaum Xaulus khiav mus txog nram lub nroog Yeluxalees, nws txawm mus cuag cov thwjtim. Nws xav nrog lawv koom ua ib pab, tiamsis lawv ntshai nws, lawv tsis ntseeg hais tias nws yog ib tug thwjtim tiag.
44009027	Tiamsis Npananpas coj Xaulus mus cuag cov timthawj. Npananpas qhia tej uas Xaulus pom thiab tau ua lawm rau lawv mloog. Npananpas qhia hais tias, thaum Xaulus tabtom taug kev mus pem lub nroog Damaxes, Xaulus twb pom tus Tswv Yexus, thiab tus Tswv twb nrog Xaulus tham lawm. Thiab Npananpas qhia rau lawv hais tias, thaum Xaulus nyob pem lub nroog Damaxes, Xaulus muaj lub siab tawv qhia Yexus zaj, nws tsis ntshai leejtwg li.
44009028	Xaulus nrog cov timthawj nyob, nws mus thoob plaws lub nroog Yeluxalees, nws muaj lub siab tawv qhia Yexus zaj rau ub rau no.
44009029	Xaulus pheej nrog cov Yudais uas hais lus Kilis sib tham thiab sib cav, tiamsis lawv cov ntawd tuavhauv yuav muab Xaulus tua povtseg.
44009030	Thaum cov ntseeg hnov li ntawd, lawv txawm coj Xaulus mus rau pem lub nroog Xixaleyas thiab xa nws mus rau pem lub nroog Talaxus lawm.
44009031	Thaum ntawd cov ntseeg uas nyob thoob plaws hauv lub xeev Yudas, lub xeev Kalilais thiab lub xeev Xamalis tsis muaj kev ntxhov siab tau ib ntus. Vaj Ntsujplig tus Dawbhuv txhawb cov ntseeg lub zog, ua rau cov ntseeg muab siab rau ntseeg; muaj neeg los ntseeg coob zuj zus ntxiv, thiab lawv ua lub neej hwm Vajtswv.
44009032	Petus mus txhua nrho txhua qhov chaw. Muaj ib zaug nws mus saib cov ntseeg uas nyob pem lub nroog Lidas.
44009033	Thaum nws nyob hauv lub nroog ntawd, nws pom ib tug txivneej hu ua Ane-as. Ane-as tuag tes tuag taw, nws sawv tsis taus mus qhov twg; nws pw saum txaj tau yim xyoo los lawm.
44009034	Petus hais rau Ane-as hais tias, "Yexus twb kho koj zoo lawm. Koj cia li sawv tu koj lub chaw pw." Tamsim ntawd Ane-as txawm sawv tsees.
44009035	Tagnrho cov neeg uas nyob hauv lub nroog Lidas thiab hauv lub nroog Saloos pom Ane-as zoo lawm, lawv txawm ntseeg tus Tswv Yexus.
44009036	Muaj ib tug pojniam hu ua Tanpithas nyob hauv lub nroog Yaupas, nws yog ib tug ntseeg Yexus. (Nws lub npe Kilis hu ua Daulakas lub npe ntawd txhais hais tias, "muaslwj.") Nws niaj hnub ua zoo thiab pab cov neeg txomnyem.
44009037	Thaum Petus tseem nyob nram lub nroog Lidas, Daulakas mob heev, nws txawm tuag lawm. Thaum lawv muab nws lub cev ntxuav tas, lawv nqa nws mus tso rau ib chav tsev txheej saud.
44009038	Lub nroog Yaupas nyob ze lub nroog Lidas. Thaum cov ntseeg hnov hais tias Petus nyob nram lub nroog Lidas, lawv txawm txib ob tug txivneej mus hais rau Petus hais tias, "Koj cia li nrog wb mus tamsim no."
44009039	Petus txawm sawv tsees nrog nkawd mus. Thaum nws mus txog, nkawd coj nws mus rau chav tsev txheej saud. Cov pojntsuam los sawv vij Petus. Lawv quaj zom zaws thiab lawv kom Petus saib tej tsho loj tsho me uas thaum Daulakas tseem ua neej nyob, Daulakas xaws rau lawv hnav.
44009040	Petus kom sawvdaws tawm mus sab nraud, thaum lawv tawm tas lawm, Petus txawm txhos caug thov Vajtswv; thaum nws thov tas, nws tig los hais rau tus tuag hais tias, "Tanpithas, koj cia li sawv." Tanpithas txawm rua hlo qhovmuag, thaum nws pom Petus, nws sawv tsees zaum.
44009041	Petus cev tes mus rub nws sawv. Petus txawm hu cov ntseeg thiab cov pojntsuam los saib thiab muab Daulakas cob rau lawv.
44009042	Zaj no nrov ncha mus thoob plaws hauv lub nroog Yaupas, ces txawm muaj neeg coob coob los ntseeg tus Tswv Yexus.
44009043	Petus nyob hauv lub nroog Yaupas tau ntau hnub, nws so hauv Ximoos tus uas luam tawv tsiaj lub tsev.
44010001	Muaj ib tug txivneej uas yog neeg Loos nyob hauv lub nroog Xixaleyas hu ua Kauneli-us; nws yog ib tug thawj tubrog uas saib pab tubrog uas hu ua "Italis Pab."
44010002	Nws yog ib tug uas coj Vajtswv txoj kevcai nruj thiab nws tsev neeg puavleej hwm Vajtswv. Nws pheej pab cov neeg Yudais uas txomnyem, thiab nws niaj hnub thov Vajtswv.
44010003	Muaj ib hnub thaum hnub qaij nws ua yogtoog pom Vajtswv ib tug timtswv los hauv nws chav tsev thiab hu nws hais tias, "Kauneli-us."
44010004	Kauneli-us saib dheev tus timtswv ntawd, nws ntshai kawg li, nws txawm nug tus timtswv hais tias, "Koj xav yuav dabtsi?" Tus timtswv teb hais tias, "Vajtswv twb hnov koj tej lus thov thiab pom tej uas koj pub rau cov neeg txomnyem lawm.
44010005	Koj cia li txib neeg mus nram lub nroog Yaupas, mus hu Ximoos tus uas muaj dua ib lub npe hu ua Petus kom tuaj ntawm no.
44010006	Petus nyob hauv Ximoos tus uas luam tawv tsiaj lub tsev; lub tsev ntawd nyob ntawm ntug hiavtxwv."
44010007	Thaum Vajtswv tus timtswv mus lawm, Kauneli-us txawm hu ob tug tubtxib thiab ib tug tubrog los cuag nws. Tus tubrog ntawd yog ib tug uas coj Vajtswv txoj kevcai nruj heev thiab yog ib tug uas niaj hnub-ua haujlwm rau Kauneli-us.
44010008	Kauneli-us piav tej uas nws pom huv tibsi rau lawv peb tug ntawd mloog, thiab nws txib lawv mus rau nram lub nroog Yaupas.
44010009	Hnub tom qab thaum peb tug ntawd tabtom mus yuav txog lub nroog Yaupas. Thaum yuav luag tav su, Petus nce mus thov Vajtswv saum tsev.
44010010	Petus tshaib plab, nws xav noj mov; thaum luag tseem tabtom ua su noj, Petus txawm ua yogtoog.
44010011	Petus pom rooj ntug qhib thiab muaj ib yam zoo li daim ntaub dav dav muaj hlua khi plaub ceg kaum tso dauv saum ntuj los rau hauv ntiajteb.
44010012	Petus pom txhua yam tsiaj, tsis hais nab, nabqa, qav thiab tej noog puavleej nyob hauv daim ntaub ntawd.
44010013	Ces txawm muaj ib lub suab hais rau Petus hais tias, "Petus, koj cia li sawv thiab muab tua noj! "
44010014	Tiamsis Petus hais tias, "Tsis tau, tus Tswv! Kuv yeej ibtxwm tsis noj tej uas kevcai txwv tsis pub noj."
44010015	Lub suab ntawd txawm rov hais dua rau Petus hais tias, "Tej uas Vajtswv hais tias huv lawm, koj tsis txhob hais tias tsis huv."
44010016	Muaj li ntawd txog peb zaug, ces daim ntaub ntawd txawm rov rau saum ntuj lawm.
44010017	Thaum Petus tabtom xav tsis thoob rau tej uas nws ua yogtoog pom ntawd, peb tus txivneej uas Kauneli-us txib tuaj, lawv tuaj nrhiav tau Ximoos lub tsev, thiab lawv sawv sab nraud qhovrooj.
44010018	Lawv hu hais tias, "Ximoos Petus puas nyob hauv nej tsev? "
44010019	Thaum Petus tseem xav txog zaj yogtoog uas nws pom ntawd, Vaj Ntsujplig txawm hais rau Petus hais tias, "Koj saib, muaj peb tug txivneej tuaj nrhiav koj.
44010020	Koj cia li nqis mus rau txheej hauv thiab nrog lawv mus, tsis txhob xav li cas, rau qhov twb yog kuv txib lawv tuaj."
44010021	Petus nqis rau txheej hauv, thiab nws hais rau peb tug txivneej ntawd hais tias, "Tus uas nej tuaj nrhiav yog kuv ntag, nej tuaj nrhiav kuv ua dabtsi?"
44010022	Lawv teb hais tias, "Tus thawj tubrog Kauneli-us txib peb tuaj. Nws yog ib tug neeg ncaj ncees thiab coj Vajtswv txoj kevcai nruj, cov Yudais sawvdaws puavleej hwm nws. Vajtswv ib tug timtswv hais rau nws hais tias, kom nws hu koj mus saib nws, nws thiaj yuav tau hnov tej uas koj qhia."
44010023	Ces Petus txawm coj cov txivneej ntawd los hauv tsev thiab lawv pw ib hmos ntawd. Hnub tom qab Petus txawm nrog lawv mus; cov ntseeg uas nyob hauv lub nroog Yaupas muaj qee leej nrog Petus mus thiab.
44010024	Hnub tom qab Petus mam li mus txog hauv lub nroog Xixaleyas, Kauneli-us twb hu tej kwvtij neejtsa thiab tej phoojywg tuaj nyob hauv nws tsev tos Petus lawm.
44010025	Thaum Petus mus yuav txog ntawm Kauneli-us tsev, Kauneli-us txawm tawm tuaj tos Petus thiab txhos caug ntua ntawm Petus kotaw hawm Petus.
44010026	Tiamsis Petus tuav nkaus Kauneli-us tsa nws sawv thiab hais tias, "Koj cia li sawv! Kuv yog neeg ib yam li koj thiab xwb."
44010027	Petus thiab Kauneli-us txawm sib tham mus rau hauv tsev, Petus pom muaj neeg coob coob tuaj nyob tos nws lawm.
44010028	Petus hais rau cov neeg ntawd hais tias, "Nej twb paub lawm hais tias cov Yudais txoj kevcai yeej ib txwm tsis pub cov Yudais mus saib lossis nrog lwm Haivneeg, tiamsis Vajtswv qhia rau kuv hais tias kuv tsis txhob hu leejtwg hais tias yog neeg tsis huv.
44010029	Yog li ntawd, thaum koj txib neeg tuaj hu kuv, kuv tsis yig li, kuv thiaj cia li tuaj. Kuv xav paub saib koj hu kuv tuaj ua dabtsi? "
44010030	Kauneli-us teb hais tias, "Tau plaub hnub dhau los uas yog tib lub sijhawm thaum peb teev hnub qaij no, kuv tabtom thov Vajtswvm hauv kuv tsev. Tamsim ntawd, kuv txawm pom ib tug txivneej hnav ris tsho ci ntsa iab los sawv ntawm kuv hauv ntej.
44010031	Nws hais rau kuv tias, 'Kauneli-us, Vajtswv twb hnov koj tej lus thov thiab pom tej uas koj muab pub rau cov neeg txomnyem lawm.
44010032	Koj cia li txib neeg mus hu Ximoos Petus nram lub nroog Yaupas tuaj. Nws so hauv Ximoos tus uas luam tawv tsiaj lub tsev; lub tsev ntawd nyob ntawm ntug hiavtxwv.'
44010033	Ces tamsim ntawd kuv txawm txib neeg tuaj hu koj, thiab koj txaus siab hlo tuaj. Nimno Vajtswv nrog peb nyob ntawm no, peb tabtom tos mloog tej uas tus Tswv tau qhia kom koj hais rau peb."
44010034	Petus pib qhia rau lawv hais tias, "Nimno kuv paub tseeb hais tias Vajtswv tsis xaiv leejtwg ntsejmuag.
44010035	Txawm yog haivneeg twg los xij, Vajtswv lees yuav txhua tus uas hwm Vajtswv thiab ua haum Vajtswv siab.
44010036	Nej twb paub txojlus uas Vajtswv qhia rau cov neeg Yixalayees lawm. Txojlus ntawd yog Txojmoo Zoo uas hais tias tus uas ntseeg Yexus Khetos tus uas yog sawvdaws tus Tswv, tus ntawd yuav tau nyob kaj siab lug.
44010037	Nej twb paub zaj uas pib muaj hauv lub xeev Kalilais thiab nrov ncha mus thoob plaws lub tebchaws Yixalayees, tom qab uas Yauhas qhia hais tias neeg yuav tsum ua kevcai raus dej.
44010038	Thiab nej paub txog zaj uas Vajtswv twb pub Vaj Ntsujplig tus Dawbhuv thiab hwjchim rau Yexus tus uas yog neeg Naxales lawm. Yexus mus thoob plaws txhua qhov chaw, nws ua haujlwm zoo, thiab cov neeg uas raug dab nws ntiab dab tawm huv tibsi. Yexus ua tau li ntawd, rau qhov Vajtswv nrog nws.
44010039	Peb twb pom txhua yam uas Yexus ua hauv cov Yixalayees tej zos, thiab hauv lub nroog Yeluxalees, peb ua tau timkhawv hais tias yeej muaj tseeb tiag. Txawm yog nws ua li ntawd los luag tseem muab nws coj mus ntsia rau saum ntoo khaublig thiab muab nws tua povtseg.
44010040	Tiamsis peb hnub tom qab Vajtswv tsa nws sawv hauv qhov tuag rov qab los thiab nws tau los tshwm rau ib cov neeg pom.
44010041	Tsis yog sawvdaws pom, tiamsis tsuas yog peb cov uas Vajtswv twb xub xaiv cia ua timkhawv pom xwb. Thaum Vajtswv tsa nws sawv hauv qhov tuag rov qab los, peb cov uas ua timkhawv peb tau nrog nws noj nws haus ua ke.
44010042	thiab nws kom peb mus qhia Txojmoo Zoo rau sawvdaws thiab ua timkhawv qhia hais tias nws yog tus uas Vajtswv tsa ua tus txiav txim rau cov neeg ciaj thiab cov neeg tuag.
44010043	Cov uas cev Vajtswv lus puavleej hais tias Vajtswv yuav zam txim rau txhua tus uas ntseeg Yexus tus uas muaj hwjchim."
44010044	Thaum Petus tseem tabtom qhia, Vaj Ntsujplig tus Dawbhuv txawm los rau txhua tus uas tabtom mloog tej lus uas Petus qhia.
44010045	Thaum cov Yudais uas ntseeg Yexus uas nrog Petus tuaj nram lub nroog Yaupas tuaj pom hais tias Vajtswv pub Vaj Ntsujplig tus Dawbhuv rau lwm Haivneeg lawm thiab, lawv xav tsis thoob li,
44010046	rau qhov lawv hnov cov neeg ntawd hais tau lus txawv txawv thiab qhuas Vajtswv tus uas muaj hwjchim loj. Petus hais tias,
44010047	"Cov neeg no twb tau txais Vaj Ntsujplig tus Dawbhuv ib yam li peb tau txais lawm. Leejtwg tseem yuav txwv tsis pub muab cov neeg no ua kevcai raus dej thiab?"
44010048	Yog li ntawd, Petus thiaj tuav Yexus Khetos lub npe muab lawv ua kevcai raus dej. Ces lawv thov kom Petus nrog lawv nyob ob peb hnub.
44011001	Cov timthawj thiab cov ntseeg uas nyob txhua qhov hauv lub xeev Yudas hnov hais tias lwm Haivneeg los ntseeg Vajtswv Txojlus lawm thiab.
44011002	Thaum Petus rov qab mus txog nram lub nroog Yeluxalees, cov Yudais uas hais tias yuav tsum muab lwm Haivneeg xub ua kevcai txiav tso, mam li pub lawv los koom cov Yudais txawm thuam Petus hais tias,
44011003	"Ua li cas koj mus saib lwm Haivneeg uas tsis ua kevcai txiav thiab tseem nrog lawv noj mov ua ke thiab?"
44011004	Petus pib piav txhua yam uas nws pom thaum hauvpaus los rau lawv mloog hais tias,
44011005	"Thaum kuv nyob hauv lub nroog Yaupas, kuv tabtom thov Vajtswv, ces kuv txawm ua yogtoog pom ib yam zoo li daim ntaub dav dav muaj hlua khi plaub ceg kaum tso dauv saum ntuj los rau ntawm kuv xubntiag.
44011006	Kuv ua tib zoo saib, kuv pom muaj txhua yam tsiaj, tsis hais nab, nabqa, qav thiab tej noog nyob hauv dairn ntaub ntawd.
44011007	Ces kuv txawm hnov ib lub suab hais rau kuv hais tias, 'Petus, koj cia li sawv thiab muab tua noj.'
44011008	Tiamsis kuv hais tias, 'Tsis tau, tus Tswv! Kuv yeej ibtxwm tsis noj tej uas kevcai txwv tsis pub noj lossis tej tsiaj uas tsis huv.'
44011009	Lub suab ntawd rov hais rau kuv tias, 'Tej uas Vajtswv hais tias huv lawm, koj tsis txhob hais tias tsis huv.'
44011010	Muaj li ntawd peb zaug, ces daim ntaub txawm rov rau saum ntuj lawm.
44011011	Tamsim ntawd peb tug txivneej uas tuaj pem lub nroog Xixaleyas tuaj, lawv txawm tuaj txog hauv lub tsev uas kuv so.
44011012	Vaj Ntsujplig hais kom kuv cia li nrog lawv mus tsis txhob xav li cas. Ces rau leej kwvtij ntawm no uas yog cov ntseeg uas nyob hauv lub nroog Yaupas, lawv nrog kuv mus pem lub nroog Xixaleyas thiab peb mus rau hauv Kauneli-us tsev.
44011013	Kaneli-us hais rau peb hais tias nws pom ib tug timtswv ceebtsheej los hauv nws tsev thiab hais rau nws tias, 'Koj cia li txib neeg mus nram lub nroog Yaupas, mus hu ib tug txivneej hu ua Ximoos Petus tuaj.
44011014	Nws yuav qhia tej lus uas cawm koj thiab koj tsev neeg kom nej dim nej lub txim.'
44011015	Thaum kuv pib qhia, Vaj Ntsujplig tus Dawbhuv txawm los rau lawv ib yam li los rau peb thaum chivthawj.
44011016	Thaum ntawd kuv txawm nco dheev txog tej lus uas tus Tswv qhia hais tias, 'Yauhas muab nej ua kevcai raus rau hauv dej, tiamsis nej yuav tau ua kevcai raus los ntawm Vaj Ntsujplig tus Dawbhuv.'
44011017	Vajtswv twb pub Vaj Ntsujplig tus Dawbhuv rau lwm Haivneeg ib yam li nws pub rau peb cov uas ntseeg tus Tswv lawm thiab. Vajtswv twb pub rau lawv lawm, kuv yuav txwv Vajtswv los yeej tsis tau li."
44011018	Thaum lawv hnov li ntawd, lawv tsis thuam Petus lawm; lawv ua Vajtswv tsaug hais tias, "Nimno Vajtswv qhib kev rau lwm Haivneeg los ntseeg kom lawv thiaj tso lawv tej kev txhaum tseg thiab tau txojsia."
44011019	Thaum luag muab Xatefanaus tua lawm, cov ntseeg raug kev tsimtxom heev, ces cov ntseeg ibtxhia txawm tsiv mus nyob rau pem lub xeev Faunikias; ibtxhia tsiv mus nyob rau tim koog Povtxwv Xaipas thiab ibtxhia tsiv mus nyob rau pem lub nroog Ati-aukias, thiab lawv tsuas qhia txojmoo zoo rau cov Yudais nkaus xwb.
44011020	Tiamsis cov ntseeg uas khiav mus ntawd, muaj cov neeg uas nyob hauv lub koog Povtxwv Xaipas thiab lub koog Povtxwv Kulenes, qee leej mus txog rau hauv lub nroog Ati-aukias, ces lawv qhia txojmoo zoo uas hais txog tus Tswv Yexus rau lwm Haivneeg thiab.
44011021	Tus Tswv lub hwjchim nrog lawv thiaj muaj neeg coob coob ntseeg thiab los cuag tus Tswv.
44011022	Thaum cov ntseeg uas nyob nram lub nroog Yeluxalees hnov li no, lawv txawm txib Npananpas mus rau pem lub nroog Ati-aukias.
44011023	Thaum Npananpas mus txog ped, nws pom hais tias Vajtswv foom koob hmoov rau lawv, nws zoo siab kawg thiab nws txhawb lawv lub zog kom lawv muab siab npuab tus Tswv thiab ntseeg tiag tiag.
44011024	Npananpas yog ib tug neeg ncaj ncees; nws puv npo Vaj Ntsujplig tus Dawbhuv thiab muab siab rau ntseeg. Nws coj tau cov neeg uas nyob hauv lub nroog ntawd coob leej los ntseeg tus Tswv.
44011025	Tom qab ntawd Npananpas txawm mus nrhiav Xaulus hauv lub nroog Talaxus.
44011026	Thaum nws nrhiav tau Xaulus lawm, nws coj Xaulus los nrog nws nyob hauv lub nroog Ati-aukias. Nkawd nrog cov ntseeg nyob tau ib xyoos, thiab nkawd niaj hnub qhia cov ntseeg uas coob coob ntawd. Pawg ntseeg uas nyob hauv lub nroog Ati-aukias yog thawj pawg uas tis lub npe hu ua Cov Ntseeg Yexus.
44011027	Lub sijhawm ntawd muaj ib co cev Vajtswv lus tuaj nram lub nroog Yeluxalees tuaj txog pem lub nroog Ati-aukias.
44011028	Vaj Ntsujplig kom cov cev Vajtswv lus ntawd tus uas hu ua Ankanpus sawv ntsug qhia txog tej uas yuav tshwm los yav tom ntej. Nws hais tias yuav muaj kev tshaib kev nqhis thoob plaws lub ntiajteb. (Ces lub sijhawm uas Kalaudi-us ua vajntxwv txawm muaj kev tshaib kev nqhis tiag.)
44011029	Cov ntseeg sawvdaws pom zoo kom ib leeg muab mentsis nyiaj raws li lawv muaj xa mus rau cov kwvtij ntseeg Yexus uas nyob nram lub xeev Yudas.
44011030	Lawv txawm ua li ntawd, lawv muab cov nyiaj ntawd rau Xaulus thiab Npananpas coj mus rau cov txwjlaug uas saib cov ntseeg nrad.
44012001	Lub sijhawm ntawd Vajntxwv Helauj muab cov ntseeg Yexus qee leej coj mus tsimtxom.
44012002	Helauj kom luag muab ntaj tua Yauhas tus tijlaug Yakaunpaus povtseg.
44012003	Thaum nws pom hais tias tej uas nws ua ntawd haum cov Yudais siab, nws txawm hais kom luag ntes Petus coj mus kaw rau hauv tsev lojcuj. (Thaum ntawd sawvdaws tabtom ua Kevcai Noj Ncuav tsis Xyaw Keeb.)
44012004	Thaum lawv ntes tau Petus lawm, lawv coj Petus mus kaw rau hauv tsev lojcuj thiab kom plaub pab tubrog zov Petus, ib pab twg plaub leeg. Helauj xav hais tias tom qab uas ua Kevcai Hla Dhau tas, nws yuav coj Petus los txiav txim thiab muab Petus tua tabmeeg cov pejxeem.
44012005	Thaum Petus tseem raug kaw hauv tsev lojcuj, cov ntseeg kub siab lug thov Vajtswv pab Petus.
44012006	Ua ntej hnub uas Helauj yuav coj Petus los rau cov pejxeem, hmo ntawd Petus pw tsaug zog hauv ob tug tubrog kis nruab nrab. Luag muab ob txoj saw hlau khi Petus, thiab muaj tubrog zov lub tsev lojcuj lub roojvag huv tibsi.
44012007	Tamsim ntawd tus Tswv ib tug timtswv txawm los sawv ntawm Petus ib sab, thiab muaj duab ci los rau hauv chav tsev uas Petus pw. Tus timtswv ntawd tuav nkaus Petus xubpwg diaj kom Petus tsim thiab hais rau Petus hais tias, "Koj cia li sawv!" Ces tamsim ntawd ob txoj saw hlau uas khi Petus ob txhais tes txawm plam plaws lawm.
44012008	Tus timtswv hais rau Petus hais tias, "Koj cia li sia siv khov kho thiab rau khau." Petus txawm ua li ntawd. Tus timtswv rov hais rau Petus hais tias, "Koj cia li muab koj lub tsho ntev hnav thiab nrog kuv mus."
44012009	Petus txawm lawv tus timtswv qab tawm mus rau sab nraud. Petus tsis paub xyov yog nws ua npau suav lossis yog tiag; nws xav hais tias ntshai yog nws ua npau suav xwb.
44012010	Tus timtswv thiab Petus mus dhau thawj pab tubrog thiab mus dhau pab ob, nkawd mam li mus txog ntawm lub roojvag hlau uas yuav mus rau hauv lub nroog. Thaum nkawd los txog ntawm lub roojvag hlau, lub roojvag txawm qhib plho rau nkawd, nkawd txawm tawm mus. Nkawd taug kev mus mentsis, ces tus timtswv txawm ncaim Petus lawm.
44012011	Thaum ntawd Petus thiaj feeb meej, thiab nws hais tias, "Nimno kuv paub tseeb hais tias Vajtswv txib nws ib tug timtswv saum ntuj los pab kuv dim ntawm Helauj txhais tes thiab dim ntawm tej kev phem uas cov Yudais yuav ua rau kuv lawm."
44012012	Thaum Petus paub hais tias Petus dim lawm, Petus txawm mus rau tom Malis uas yog Yauhas Malakaus niam lub tsev. Muaj neeg coob coob tuaj ua ke thov Vajtswv hauv.
44012013	Petus mus khob qhovrooj thiab hu, ces ib tug nkauj qhe hu ua Laudas txawm los xauj saib yog leejtwg.
44012014	Thaum nws nco tau hais tias yog Petus lub suab, nws zoo siab kawg li; nws tsis nco qhib qhovrooj, nws txawm khiav ceev nrooj mus qhia rau sawvdaws hais tias Petus sawv sab nraum qhovrooj.
44012015	Lawv hais rau Laudas hais tias, "Ntshai koj vwm lawm." Tiamsis Laudas hais tias, "Yog Petus tiag hos." Lawv txawm hais tias, "Ntshai yog tus timtswv uas ibtxwm nrog Petus xwb."
44012016	Petus tseem nyob sab nraud khob qhovrooj. Thaum lawv qhib plho qhovrooj, lawv pom dheev Petus, lawv xav tsis thoob li.
44012017	Petus kom sawvdaws ua twjywm, ces Petus txawm qhia qhov uas tus Tswv coj nws tawm hauv tsev lojcuj los rau lawv mloog, thiab nws hais rau lawv hais tias, "Nej cia li mus qhia tej no rau Yakaunpaus thiab cov ntseeg paub." Thaum Petus hais li ntawd tas, ces nws txawm mus rau lwm qhov lawm.
44012018	Thaum kaj ntug cov tubrog uas zov lub tsev lojcuj tsis pom Petus lawm, lawv poob siab kawg li.
44012019	Helauj txib neeg mus nrhiav Petus, tiamsis lawv nrhiav tsis tau Petus. Helauj txawm hu cov tubrog uas zov lub tsev lojcuj los nug thiab kom luag muab cov tubrog uas zov lub tsev lojcuj tua povtseg. Tom qab ntawd Helauj tawm hauv lub xeev Yudas mus nyob tau ib ntus pem lub nroog Xixaleyas.
44012020	Helauj chim rau cov neeg uas nyob hauv lub nroog Tiles thiab Xidoos, cov neeg ntawd ua ke tuaj cuag Helauj. Lawv xub mus cuag tus nom uas hu ua Npalatus uas saib Helauj lub tsev kom nws pab, lawv mam li mus cuag Helauj thiab thov nrog nws sib raug zoo. Lawv ua li ntawd, rau qhov lawv cov neeg pheej mus yuav mov hauv Helauj lub tebchaws los noj.
44012021	Thaum txog hnub uas Helauj teem rau lawv tuaj cuag nws, Helauj hnav nws cev ris tsho vajntxwv thiab zaum saum nws lub zwmtxwv hais lus rau cov pejxeem.
44012022	Cov pejxeem hais nrov nrov hais tias, "Lub suab no yog vajtswv lub suab tsis yog neeg lub."
44012023	Tamsim ntawd tus Tswv ib tug timtswv los rau txim rau Helauj, rau qhov Helauj tsis hwm Vajtswv. Txawm muaj kas noj Helauj lub cev, Helauj thiaj tuag lawm.
44012024	Vajtswv Txojlus thiaj loj hlob thiab nthuav dav zuj zus mus rau txhua qhov.
44012025	Thaum Npananpas thiab Xaulus ua haujlwm tas, nkawd txawm rov hauv lub nroog Yeluxalees mus, thiab nkawd coj Yauhas Malakaus nrog nkawd mus.
44013001	Pawg ntseeg uas nyob hauv lub nroog Ati-aukias muaj qee leej yog cov cev Vajtswv lus, qee leej yog xibhwb: Cov ntawd ib tug yog Npananpas, ib tug yog Xime-oos tus uas (Hu Ua Dub), ib tug yog Luki-us (tus uas yog neeg Kulenes), ib tug yog Mana-ees (tus uas nrog tus tswvxeev Helauj loj hlob ua ke), thiab ib tug yog Xaulus.
44013002	Thaum lawv tabtom ua kevcai yoo mov thiab thov Vajtswv, Vaj Ntsujplig tus Dawbhuv hais rau lawv hais tias, "Nej cia li tsa Npananpas thiab Xaulus ua tes haujlwm uas kuv kom nkawd ua."
44013003	Thaum lawv ua kevcai yoo mov thiab thov Vajtswv tas, lawv tsa tes rau nkawd thiab txib nkawd mus ua haujlwm.
44013004	Vaj Ntsujplig tus Dawbhuv txib Npananpas thiab Xaulus nkawd mus. Nkawd mus rau tom lub nroog Xelukias thiab caij nkoj mus rau tim lub koog Povtxwv Xaipas.
44013005	Thaum nkawd mus txog hauv lub nroog Xalamis, nkawd txawm mus qhia Vajtswv txojlus rau hauv cov Yudais tej tsev sablaj. Nkawd coj Yauhas Malakaus mus pab nkawd ua haujlwm.
44013006	Thaum lawv mus txog ntawm lub koog Povtxwv Pafaus, lawv ntsib ib tug txivneej hu ua Npalas-Yexus, nws yog ib tug neeg Yudais, nws txawj ua khawvkoob, thiab nws hais tias nws yog ib tug cev Vajtswv lus.
44013007	Npalas-Yexus yog tus nom uas kav lub koog Povtxwv Xaipas tus phoojywg. Tus nom ntawd ntse heev, nws hu ua Xelanki-us Paulus. Nws thiaj txib neeg mus hu Npananpas thiab Xaulus los cuag nws, rau qhov nws xav mloog Vajtswv Txojlus.
44013008	Tiamsis tus uas txawj ua khawvkoob (nws lub npe Kilis hu ua Elimas), nws tawmtsam Npananpas thiab Xaulus thiab tsis pub tus nom ntawd ntseeg Vajtswv Txojlus.
44013009	Xaulus tus uas muaj dua ib lub npe hu ua Paulus puv npo Vaj Ntsujplig tus Dawbhuv, nws saib ntsoov Elimas
44013010	thiab hais tias, "Koj yog dab Ntxwgnyoog tus tub! Koj tawmtsam txhua yam uas zoo; koj nyiam dag ntxias thiab ua phem xwb. Koj tseem yuav muab Vajtswv Txojlus uas yog qhov tseeb hloov ua lus dag thiab los!
44013011	Nimno tus Tswv yuav rau txim rau koj; koj yuav tsis pom kev ib ntus, txawm yog duab tshav ntuj los koj yeej yuav saib tsis pom." Tamsim ntawd txawm muaj ib yam zoo li huab los plooj nkaus Elimas ob lub qhovmuag, ces nws txawm tsis pom kev lawm; nws xuas mus rau ub rau no nrhiav neeg tuav nws tes coj nws mus.
44013012	Thaum tus nom pom li ntawd, nws txawm ntseeg; nws xav tsis thoob rau Vajtswv Txojlus uas nws hnov ntawd.
44013013	Paulus thiab nws ob tug phoojywg caij nkoj ntawm lub nroog Pafaus mus txog tim lub nroog Penkas hauv tebchaws Pafilias, ces Yauhas Malakaus txawm ncaim Paulus thiab Npananpas rov qab mus rau nram lub nroog Yeluxalees lawm.
44013014	Paulus thiab Npananpas sawv kev hauv Penkas mus txog pem lub nroog Ati-aukias uas nyob hauv tebchaws Pixidias. Hnub Xanpataus nkawd mus mloog lus qhuab qhia hauv lub tsev sablaj.
44013015	Thaum muaj neeg nyeem Mauxes txoj Kevcai thiab tej lus uas cov cev Vajtswv lus sau cia tas lawm, cov neeg uas saib lub tsev sablaj kom ib tug mus hais rau nkawd hais tias, "Ob tug kwvtij, yog neb muaj lus hais txhawb sawvdaws zog, thov neb cia li hais."
44013016	Paulus txawm sawv tsees thiab kom sawvdaws nyob twjywm, nws pib qhia hais tias, "Cov kwvtij Yixalayees thiab lwm Haivneeg uas hwm Vajtswv, nej cia li mloog kuv qhia!
44013017	Cov Yixalayees tus Vajtswv xaiv peb cov yawgkoob los ua nws haivneeg. Thaum lawv khiav mus nyob nram tebchaws Iziv, Vajtswv foom koob hmoov rau lawv, lawv huamvam coob heev. Vajtswv tus uas muaj hwjchim loj kawg nkaus tau coj lawv khiav tawm nram tebchaws Iziv los.
44013018	Vajtswv ua siab ntev rau lawv tau plaub caug xyoo tom tiaj suabpuam.
44013019	Thaum lawv los txog hauv tebchaws Kana-as, Vajtswv ua rau xya haivneeg uas nyob hauv lub tebchaws ntawd puastsuaj tas huv tibsi, thiab Vajtswv muab lub tebchaws ntawd rau cov Yixalayees nyob.
44013020	Lawv nyob hauv lub tebchaws ntawd tau kwvlam li plaub puas tsib caug xyoo. "Tom qab ntawd Vajtswv tsa cov thawjtswj kav cov Yixalayees los txog thaum uas Xamuyees ua tus cev Vajtswv lus.
44013021	Thaum lawv thov kom Vajtswv tsa ib tug vajntxwv kav lawv, Vajtswv txawm tsa Kises uas yog xeem Npeenyamees tus tub Xa-ules ua vajntxwv kav lawv tau plaub caug xyoo.
44013022	Tom qab ntawd Vajtswv tsis pub Xa-ules ua vajntxwv lawm, ces Vajtswv txawm tsa Daviv ua vajntxwv kav cov Yixalayees, rau qhov Vajtswv hais tias, 'Kuv pom Yexais tus tub Daviv yog tus uas ua haum kuv siab, thiab nws yeej yuav ua raws li txhua yam uas kuv kom nws ua.'
44013023	Vajtswv tau tsa Daviv ib tug xeebntxwv los ua cov Yixalayees tus Cawmseej raws li Vajtswv tau coglus tseg lawm. Tus Cawmseej ntawd yog Yexus ntag.
44013024	Thaum Yexus tseem tsis tau ua nws tes haujlwm, Yauhas qhia kom cov Yixalayees tso lawv tej kev txhaum tseg thiab ua kevcai raus dej.
44013025	Thaum Yauhas ua nws tes haujlwm yuav tiav, nws hais rau sawvdaws hais tias, 'Nej xav hais tias kuv yog leejtwg? Kuv tsis yog tus uas nej tabtom tos; tus uas yuav lawv kuv qab los nws muaj hwjchim loj dua kuv, kuv twb tsis tsimnyog hle nws txhais khau ntawm nws kotaw.'
44013026	"Cov kwvtij uas yog Anplahas cov xeebntxwv thiab nej txhua tus uas yog lwm Haivneeg uas tuaj pehawm Vajtswv ntawm no, txojlus uas yog txojkev cawm dim twb los txog peb lawm!
44013027	Cov neeg uas nyob hauv lub nroog Yeluxalees thiab lawv cov nomtswv tsis paub hais tias Yexus yog tus Cawmseej, thiab lawv tsis totaub tej lus uas cov cev Vajtswv lus sau tseg uas muaj neeg niaj hnub nyeem rau lawv mloog txhua Hnub Xanpataus. Tiamsis qhov uas lawv txiav txim muab Yexus tua ntawd twb yog muaj kom tiav raws li tej lus uas cov cev Vajtswv lus tau sau tseg lawm.
44013028	Txawm yog lawv nrhiav tsis tau txim rau Yexus los lawv tseem kom Philaj muab nws tua povtseg.
44013029	Txhua yam kev phem uas lawv ua rau Yexus yog muaj raws li Vajtswv Txojlus uas hais txog nws lawm; lawv muab Yexus lub cev txo saum tus ntoo khaublig los thiab kwv mus faus rau hauv ib lub qhov ntxa.
44013030	Tiamsis Vajtswv twb tsa Yexus sawv hauv qhov tuag rov qab los,
44013031	thiab Yexus los tshwm rau cov neeg uas nrog Yexus tuaj pem lub xeev Kalilais tuaj rau nram lub nroog Yeluxalees pom ntau zaus. Lawv thiaj ua tau timkhawv rau cov Yixalayees hais tias, lawv twb pom Yexus lawm.
44013032	Qhov uas wb tuaj ntawm no yog wb xav kom nej hnov Txojmoo Zoo uas Vajtswv tau coglus tseg rau peb cov yawgkoob lawm hais tias
44013033	nws yuav pab peb cov uas yog lawv cov xeebntxwv. Qhov uas Vajtswv tsa Yexus sawv hauv qhov tuag rov qab los yog Vajtswv ua raws li Vajtswv tau coglus tseg rau hauv Phau Ntawv Nkauj ntu ob hais tias, 'Koj yog kuv tus Tub; hnub no kuv yog koj Txiv lawm.'
44013034	Thiab qhov no ntag, yog qhov uas Vajtswv hais txog nws yuav tsa Yexus sawv hauv qhov tuag rov los, Yexus lub cev yuav tsis lwj hauv qhov ntxa: 'Kuv yuav foom koob hmoov nplua mias rau nej raws li kuv twb coglus tseg rau Daviv lawm.'
44013035	Thiab nws tseem hais dua lwm zaj hais tias, 'Koj yuav tsis cia koj tus tubtxib uas muab siab npuab koj lub cev lwj rau hauv lub qhov ntxa.'
44013036	Thaum Daviv ua tej haujlwm uas Vajtswv muab rau nws ua tiav lawm, tom qab ntawd nws txawm tuag. Lawv coj nws lub cev mus faus nrog nws cov yawgkoob, thiab nws lub cev lwj rau hauv qhov ntxa lawm.
44013037	Tiamsis tus uas Vajtswv tsa sawv hauv qhov tuag rov qab los, tus ntawd lub cev tsis lwj li.
44013038	Cov kwvtij, nej yuav tsum paub tseeb hais tias qhov uas wb tabtom qhia rau nej, yog wb qhia hais tias Yexus yog tus uas zam tau nej lub txim.
44013039	Thiab nej yuav tsum paub hais tias txhua tus uas ntseeg Yexus, Yexus yuav daws tej kev txhaum uas khi lawv huv tibsi mus. Tej kev txhaum ntawd Mauxes txoj kevcai yeej daws tsis tau.
44013040	Yog li ntawd, nej yuav tsum ceevfaj nyob tsam nej raug tej uas cov cev Vajtswv lus sau tseg hais tias,
44013041	'Nej saib, nej cov uas thuam Vajtswv tej lus, nej yuav xav tsis thoob thiab nej yuav puastsuaj mus, rau qhov lub sijhawm no kuv tabtom ua kuv tes haujlwm. Txawm yog muaj neeg qhia tes haujlwm ntawd rau nej los nej yuav tsis ntseeg!' "
44013042	Thaum Paulus thiab Npananpas tabtom tawm hauv tsev sablaj mus, sawvdaws txawm thov hais tias, "Hnub Xanpataus tom ntej no thov neb rov tuaj qhia peb dua thiab."
44013043	Thaum sawvdaws rov mus tsev tas lawm, txawm muaj cov Yudais thiab lwm Haivneeg uas coj cov Yudais txoj kevcai ntau leej nrog Paulus thiab Npananpas nkawd mus. Nkawd nrog lawv tham thiab txhawb lawv zog kom lawv muab siab rau ntseeg thiab nco ntsoov Vajtswv tshav ntuj.
44013044	Thaum txog Hnub Xanpataus, cov neeg uas nyob hauv lub nroog ntawd tuaj yuav luag tas tuaj mloog Vajtswv Txojlus.
44013045	Thaum cov Yudais pom muaj neeg coob coob tuaj mloog nkawd qhia, lawv khib, lawv thuam tej lus uas Paulus qhia thiab cem Paulus.
44013046	Tiamsis Paulus thiab Npananpas nkawd yimhuab muaj lub siab tawv qhia. Nkawd hais tias, "Wb yuav tsum xub qhia Vajtswv Txojlus rau nej ua ntej, tiamsis nej tsis txais yuav. Thiab nej suav hais tias nej tsis tsimnyog tau txojsia ntev dhawv mus ibtxhis. Yog li ntawd wb yuav tso nej tseg thiab mus qhia lwm haivneeg.
44013047	Rau qhov Vajtswv hais rau wb hais tias, 'Kuv tsa koj ua qhov uas pom kev ci rau lwm Haivneeg. Koj yuav qhia txojkev cawm dim mus thoob plaws hauv qab ntuj no.' "
44013048	Thaum lwm Haivneeg hnov li ntawd, lawv zoo siab thiab qhuas tus Tswv Txojlus heev; thiab cov neeg uas Vajtswv xaiv los yuav txojsia ntev dhawv mus ibtxhis txawm los ntseeg.
44013049	Tus Tswv Txojlus txawm nrov ncha mus thoob plaws cheebtsam ntawd.
44013050	Tiamsis cov Yudais ua rau cov txivneej uas yog cov thawjcoj hauv lub nroog thiab cov pojniarn uas yog lwm Haivneeg uas coj Vajtswv txoj kevcai nruj tau kev ntxhov siab. Cov Yudais ntawd tsimtxom Npananpas thiab Paulus thiab ntiab kom nkawd tawm hauv cheebtsarn ntawd mus.
44013051	Nkawd txawm nchos tej hmoov av uas lo nkawd kotaw povtseg kom lawv paub hais tias nkawd tsis quavntsej lawv, thiab nkawd txawm mus qhia hauv lub nroog Ikauni-us lawm.
44013052	Cov ntseeg hauv lub nroog Ati-aukias zoo siab kawg li, thiab lawv puv npo Vaj Ntsujplig tus Dawbhuv.
44014001	Thaum Paulus thiab Npananpas J- Jt nyob hauv lub nroog Ikauni-us, pheej muaj neeg tsimtxom nkawd thiab. Nkawd mus qhia Vajtswv Txojlus hauv cov Yudais tej tsev sablaj, muaj cov Yudais thiab lwm Haivneeg los ntseeg coob heev.
44014002	Tiamsis cov Yudais uas tsis ntseeg ntxias kom lwm Haivneeg nrog lawv ntxub cov uas ntseeg Yexus.
44014003	Yog li ntawd, ob tug timthawj txawm nyob hauv lub nroog ntawd tau ntev loo. Nkawd muaj lub siab tawv qhia txog tus Tswv uas pub hwjchim rau nkawd ua tej txujci tseemceeb kom sawvdaws paub hais tias Vajtswv txoj koob hmoov uas nkawd qhia yog txoj tseeb.
44014004	Ces cov neeg uas nyob hauv lub nroog ntawd txawm tawg ua ob pab: ib pab tuaj cov Yudais tog thiab ib pab tuaj ob tug timthawj tog.
44014005	Lwm Haivneeg thiab cov Yudais qee leej txawm nrog lawv cov thawjcoj tuavhauv ua phem thiab muab pobzeb yuav ntaus ob tug timthawj.
44014006	Thaum ob tug timthawj hnov li ntawd, nkawd txawm khiav mus rau nram lub nroog Lixathas thiab lub nroog Denpis uas nyob hauv tebchaws Likaunias thiab hauv tej cheebtsam uas nyob ibncig ntawd lawm.
44014007	Thiab nkawd qhia txojmoo zoo rau cov neeg hauv ob lub nroog ntawd.
44014008	Nyob hauv lub nroog Lixathas muaj ib tug txivneej tuag ceg thaum nruab thiab los, nws mus tsis taus kev li.
44014009	Tus txivneej ntawd ua tib zoo mloog tej lus uas Paulus qhia. Paulus tsa qhovmuag saib nws thiab pom hais tias nws muaj kev ntseeg txaus pab nws ob txhais ceg zoo.
44014010	Ces Paulus txawm hais nrov nrov rau nws hais tias, "Koj cia li sawv tsees." Tus ntawd txawm sawv tsees ncig mus ncig los.
44014011	Thaum sawvdaws pom tej uas Paulus ua ntawd, lawv ua lawv cov lus Likaunias qw nrov nrov hais tias, "Tej vajtswv txia ua neeg los cuag peb lawm."
44014012	Lawv txawm muab Npananpas hu ua Xus thiab muab Paulus hu ua Helemes, rau qhov Paulus yog tus qhia.
44014013	Tus povthawj uas teev tus vajtswv Xus, nws lub tuamtsev nyob sab nraum ntug nroog, nws txawm cab ib tug txiv nyuj thiab nqa paj ntoos tuaj txog ntawm lub roojvag uas yuav mus rau hauv lub nroog. Tus povthawj ntawd thiab cov pejxeem yuav coj tej ntawd tuaj fij rau ob tug timthawj.
44014014	Thaum Npananpas thiab Paulus hnov hais tias lawv yuav ua li ntawd rau nkawd, nkawd txawm muab nkawd ob lub tsho dua rhe thiab khiav mus rau hauv cov neeg coob coob ntawd. Nkawd hais nrov nrov rau lawv hais tias,
44014015	"Nej ua dabtsi li no? Wb yog neeg ib yam li nej thiab xwb! Wb tuaj ntawm no, yog tuaj qhia Txojmoo Zoo rau nej, kom nej tso tej uas nej ua tsis muaj qabhau tseg thiab los ntseeg tus Vajtswv uas muaj sia nyob. Nws yog tus uas tsim lub ntuj, lub ntiajteb, dej hiavtxwv thiab ib puas tsav yam uas nyob saum nruab ntug thiab hauv hiavtxwv.
44014016	Yav tas los Vajtswv cia txhua haivneeg nyias ua raws li nyias lub siab nyiam.
44014017	Tes haujlwm zoo uas Vajtswv ibtxwm ua yog nws pub muaj tshav muaj nag kom tej qoobloo siav raws caij raws nyoog thiab pub zaub mov rau nej noj kom nej tau nyob kaj siab lug. Tej no qhia rau sawvdaws paub tseeb hais tias muaj Vajtswv tiag."
44014018	Txawm yog ob tug timthawj qhia li ntawd rau lawv los lawv pheej yuav muab khoom fij rau nkawd, nkawd cheem yuav luag tsis yeej lawv.
44014019	Thaum cov Yudais uas nyob hauv lub nroog Ati-aukias hauv tebchaws Pixidias thiab hauv lub nroog Ikauni-us tuaj txog lawv txawm ntxias kom sawvdaws tuaj lawv tog. Lawv muab pobzeb ntaus Paulus thiab muab nws cab tawm hauv lub nroog mus; lawv xav hais tias nws tuag lawm.
44014020	Tiamsis thaum cov ntseeg tuaj sawv vij Paulus, Paulus sawv thiab rov mus rau hauv lub nroog. Hnub tom qab Paulus thiab Npananpas txawm mus rau nram lub nroog Denpis lawm.
44014021	Thaum Paulus thiab Npananpas qhia txojmoo zoo hauv lub nroog Denpis muaj ntau leej los ntseeg. Tom qab ntawd, nkawd txawm rov mus rau pem lub nroog Lixathas, lub nroog Ikauni-us, thiab lub nroog Ati-aukias hauv cheebtsam Pixidias.
44014022	Nkawd nplig thiab txhawb kom cov ntseeg muab siab rau ntseeg tsis txhob tso kev ntseeg tseg. Nkawd qhia lawv hais tias, "Peb cov ntseeg yeej yuav raug ntau yam kev txomnyem, peb thiaj tau mus Vajtswv lub Tebchaws."
44014023	Paulus thiab Npananpas tsa muaj cov txwjlaug rau txhua pawg ntseeg; nkawd ua kevcai yoo mov thiab thov Vajtswv, nkawd muab lawv fij rau Vajtswv tus uas lawv ntseeg thiab cia siab rau.
44014024	Tom qab ntawd nkawd txawm hla cheebtsam Pixidias mus txog nram tebchaws Pafilias.
44014025	Nkawd qhia Vajtswv Txojlus hauv lub nroog Penkas tas, ces nkawd txawm mus rau hauv lub nroog Atalias,
44014026	thiab nkawd caij nkoj los rau tim lub nroog Ati-aukias uas cov ntseeg tsa nkawd ua ob tug ua tes haujlwm qhia txojmoo zoo uas nimno nkawd twb ua tiav lawm.
44014027	Thaum nkawd rov qab los txog hauv lub nroog Ati-aukias, nkawd hu cov ntseeg tuaj ua ke; nkawd piav txhua yam uas Vajtswv tau pab nkawd thiab qhia qhov uas Vajtswv qhib kev rau lwm Haivneeg los ntseeg Vajtswv lawm rau lawv mloog.
44014028	Nkawd nrog cov ntseeg ntawd nyob tau ib ntus.
44015001	Thaum Paulus nkawd tseem nyob hauv lub nroog Ati-aukias, muaj ob peb tug txivneej tuaj nram lub xeev Yudas tuaj txog hauv lub nroog Ati-aukias. Lawv qhia cov ntseeg hais tias, "Nej yuav tsum ua kevcai txiav raws li Mauxes txoj Kevcai nej thiaj yuav dim nej lub txim."
44015002	Paulus thiab Npananpas nrog lawv cov ntawd sib cav txog zaj no. Thaum kawg sawvdaws thiaj pom zoo cia Paulus thiab Npananpas thiab cov ntseeg uas nyob hauv lub nroog Ati-aukias qee leej mus rau nram lub nroog Yeluxalees, mus nrog cov timthawj thiab cov txwjlaug sablaj saib yuav ua li cas.
44015003	Cov ntseeg txawm xa nkawd mus. Thaum nkawd tabtom taug kev mus hla lub xeev Faunikias thiab lub xeev Xamalis, nkawd qhia cov ntseeg uas nyob hauv ob lub xeev ntawd hais tias, muaj lwm Haivneeg los ntseeg Vajtswv lawm thiab. Thaum cov ntseeg hnov li ntawd, cov ntseeg zoo siab kawg li.
44015004	Thaum Paulus lawv mus txog nram lub nroog Yeluxalees, cov ntseeg, cov timthawj thiab cov txwjlaug sawvdaws tuaj tos lawv. Paulus nkawd qhia tej uas Vajtswv pab nkawd thaum nkawd mus qhia Txojmoo Zoo rau lwm Haivneeg rau lawv mloog.
44015005	Tiamsis cov ntseeg uas yog cov Falixais pab, muaj qee leej txawm sawv tsees thiab hais tias, "Yuav tsum muab lwm Haivneeg uas los ntseeg ntawd ua kevcai txiav, thiab kom lawv coj raws li Mauxes txoj Kevcai."
44015006	Cov timthawj thiab cov uas saib cov ntseeg txawm muab zaj no los sablaj saib yuav ua li cas.
44015007	Lawv sablaj ntev loo hais tsis txawj haum, ces Petus txawm sawv tsees hais rau lawv hais tias, "Cov kwvtij, nej twb paub hais tias thaum chivthawj, peb cov uas nyob ntawm no, Vajtswv xaiv kuv ua tus qhia Txojmoo Zoo rau lwm Haivneeg kom lawv tau hnov thiab los ntseeg.
44015008	Thiab Vajtswv tus uas paub sawvdaws lub siab, nws pub Vaj Ntsujplig tus Dawbhuv rau lawv ib yam li nws pub rau peb lawm. Vajtswv ua li ntawd kom sawvdaws paub hais tias Vajtswv pom zoo hu lwm Haivneeg los ntseeg thiab.
44015009	Vajtswv suav hais tias lwm Haivneeg thiab peb zoo tib yam nkaus. Vajtswv zam txim rau lawv, twb yog vim lawv ntseeg Vajtswv.
44015010	Yog li ntawd, ua li cas nej tseem yuav muab lub nra hnyav rau cov ntseeg ris? Txawm yog peb cov yawgkoob thiab peb los yeej ris tsis taus lub nra ntawd. Nej ua li no twb yog nej sim Vajtswv siab ntag.
44015011	Nej ua li ntawd tsis yog lawm. Qhov uas peb dim peb lub txim twb yog vim tus Tswv Yexus hlub peb xwb. Lawv los kuj ib yam nkaus li peb thiab."
44015012	Thaum Petus hais li ntawd tas, sawvdaws txawm nyob twjywm mloog Npananpas thiab Paulus qhia txog tej txujci loj thiab tseemceeb uas Vajtswv ua thaum nkawd mus qhia lwm Haivneeg.
44015013	Thaum nkawd qhia tas lawm, Yakaunpaus hais tias, "Cov kwvtij, nej cia li mloog kuv hais!
44015014	Ximoos nyuam qhuav qhia rau peb mloog hais tias thawj zaug uas Vajtswv los pab lwm Haivneeg, Vajtswv xaiv ib co los ua Vajtswv haivneeg.
44015015	Cov uas cev Vajtswv lus tau qhia txog zaj no raws li Vajtswv Txojlus sau tseg hais tias,
44015016	'Tus Tswv hais tias, tom qab ntawd kuv yuav los muab Daviv lub tsev uas vau lawm ua dua tshiab. Txawm yog lub tsev ntawd vau tas lawm los kuv yuav ua dua tshiab.
44015017	Kuv ua li no kom txhua haivneeg uas nyob hauv qab ntuj no tau kev los cuag kuv, tsis hais xeem twg li, txhua tus uas kuv xaiv cia lawm lawv yeej yuav los cuag kuv.
44015018	Tus Tswv uas hais li no, nws twb qhia zaj no rau sawvdaws paub thaum ub los lawm.' "
44015019	Yakaunpaus hais ntxiv tias, "Kuv xav hais tias peb tsis txhob kom lwm Haivneeg uas tabtom los ntseeg ua raws li tej kevcai ntawd.
44015020	Tiamsis peb cia li sau ntawv mus qhia rau lawv hais tias, kom lawv tsis txhob noj tej qhov txhia chaw uas luag muab fij rau dab lawm, thiab tsis txhob deev luag pojniam luag txiv, tsis txhob noj tej nqaij tsiaj uas hlua zawm cajdab tuag thiab tsis txhob noj ntshav.
44015021	Rau qhov thaum ub los txhua Hnub Xanpataus yeej muaj neeg nyeem Mauxes txoj Kevcai hauv tej tsev sablaj thiab muaj neeg qhia Mauxes tej lus hauv txhua lub nroog."
44015022	Tom qab ntawd cov timthawj, cov txwjlaug thiab cov ntseeg sawvdaws pom zoo xaiv lawv pab qee leej nrog Paulus thiab Npananpas mus rau pem lub nroog Ati-aukias. Lawv xaiv tau ob leeg nrog Paulus nkawd mus; ob tug uas lawv xaiv ntawd, ib tug yog Yudas tus uas muaj dua ib lub npe hu ua Npaxanpas thiab ib tug yog Xilas; sawvdaws puavleej hwm nkawd.
44015023	Tsab ntawv uas lawv sau rau nkawd nqa mus hais li no: "Peb cov uas yog cov timthawj thiab cov txwjlaug uas yog nej cov kwvtij, peb sau tsab ntawv no tuaj rau nej txhua tus ntseeg uas yog lwm Haivneeg uas nyob hauv lub nroog Ati-aukias hauv tebchaws Xilias thiab hauv tebchaws Kilikias.
44015024	Peb hnov hais tias, peb cov muaj qee leej tuaj ua rau nej ntxhov siab. Tej uas lawv qhia nej ntawd yeej tsis yog peb kom lawv tuaj qhia.
44015025	Yog li ntawd peb thiaj sablaj pom zoo hais tias, cia peb xaiv peb cov ib ob tug nrog Npananpas thiab Paulus uas yog peb ob tug kwvtij uas peb hlub tuaj saib nej.
44015026	Paulus nkawd yog ob tug uas muab siab rau ua peb tus Tswv Yexus Khetos tes haujlwm, nkawd tsis khuvxirn nkawd txojsia.
44015027	Peb txib Yudas thiab Xilas tuaj cuag nej; nkawd yuav qhia nej raws nraim li tej uas peb sau tuaj rau nej no.
44015028	Vaj Ntsujplig tus Dawbhuv thiab peb pom zoo hais tias, peb tsis txhob muab lub nra hnyav rau nej ris, tsuas yog kom nej coj tej yam uas tseemceeb xwb.
44015029	Tej ntawd yog li no: nej tsis txhob noj tej qhov txhia chaw uas luag muab fij rau dab lawm, tsis txhob noj ntshav, tsis txhob noj tej qaij tsiaj uas hlua zawm cajdab tuag thiab tsis txhob deev luag pojniam luag txiv. Yog nej coj tau tej no, ces yog nej ua tau zoo lawm. Thov kom nej tau nyob kaj siab lug."
44015030	Cov ntseeg txawm txib ob tug uas lawv xaiv tau lawm nrog Paulus nkawd mus. Thaum lawv mus txog pem lub nroog Ati-aukias, lawv hu cov ntseeg sawvdaws tuaj ua ke, thiab muab tsab ntawv ntawd rau cov ntseeg nyeem.
44015031	Thaum cov ntseeg nyeem tas, lawv sawvdaws zoo siab kawg li, rau qhov tsab ntawv ntawd txhawb lawv lub zog heev.
44015032	Yudas thiab Xilas yog ob tug xibhwb uas cev Vajtswv lus. Nkawd qhia ntau zaj rau cov ntseeg mloog; tej uas nkawd qhia ntawd txhawb cov ntseeg lub zog heev.
44015033	Nkawd nrog cov ntseeg nyob tau ib ntus, tom qab ntawd cov ntseeg xa nkawd rov qab kaj siab lug mus cuag cov uas txib nkawd tuaj. [
44015034	Tiamsis Xilas hais tias nws yuav nrog lawv nyob ntawd.]
44015035	Paulus thiab Npananpas tseem nyob hauv lub nroog Ati-aukias tau ib ntus. Nkawd thiab muaj ntau leej sib pab qhia Vajtswv Txojlus.
44015036	Tsis ntev tom qab ntawd Paulus txawm hais rau Npananpas hais tias, "Wb mus saib cov ntseeg hauv txhua lub nroog uas wb tau mus qhia Vajtswv Txojlus rau lawv, saib sawvdaws nyob li cas lawm."
44015037	Npananpas xav coj Yauhas Malakaus nrog nkawd mus,
44015038	tiamsis Paulus tsis pom zoo coj, rau qhov thawj zaug thaum lawv mus txog tim Pafilias, Malakaus cia li tso nkawd tseg khiav lawm; nws tsis pab nkawd ua haujlwm kom tiav.
44015039	Paulus thiab Npananpas nkawd sib cav heev, ces nkawd nyias txawm ncaim mus nyias lawm. Npananpas coj Malakaus nrog nws mus, nkawd caij nkoj hla hiavtxwv mus rau tim lub koog povtxwv Xaipas.
44015040	Paulus coj Xilas nrog nws mus. Thaum cov ntseeg thov Vajtswv foom koob hmoov rau nkawd tas, Paulus txawm sawv kev mus lawm.
44015041	Paulus mus qhia thoob plaws hauv tebchaws Xilias thiab tebchaws Kilikias. Tej uas nws qhia ntawd txhawb cov ntseeg lub zog heev.
44016001	Paulus mus txog pem lub nroog Denpis thiab lub nroog Lixathas. Cov neeg uas nyob hauv lub nroog Lixathas muaj ib tug hu ua Timautes. Timautes niam yog ib tug neeg Yudais uas ntseeg Vajtswv, tiamsis Timautes txiv yog neeg Kilis.
44016002	Cov ntseeg uas nyob hauv lub nroog Lixathas thiab hauv lub nroog Ikauni-us sawvdaws puavleej hwm Timautes.
44016003	Paulus xav coj Timautes nrog nws mus, Paulus txawm muab Timautes ua kevcai txiav. Paulus ua li ntawd, rau qhov cov Yudais uas nyob hauv lub tebchaws ntawd puavleej paub hais tias Timautes txiv yog neeg Kilis.
44016004	Paulus lawv mus thoob plaws txhua lub nroog; lawv qhia tej kevcai uas cov timthawj thiab cov txwjlaug nram lub nroog Yeluxalees sau tuaj qhia rau sawvdaws mloog thiab kom sawvdaws ua raws li tej kevcai ntawd.
44016005	Yog li ntawd, cov ntseeg thiaj muaj zog heev thiab niaj hnub muaj neeg los ntseeg coob zuj zus ntxiv.
44016006	Tom qab ntawd Paulus lawv mus thoob plaws hauv cheebtsam Felinkias thiab cheebtsam Kalatias, rau qhov Vaj Ntsujplig tus Dawbhuv tsis pub lawv mus qhia hauv lub xeev Axias.
44016007	Thaum lawv mus txog pem Mixias tus ciamteb, lawv yuav mus rau hauv lub xeev Npithinias, tiamsis Yexus tus Ntsujplig tsis pub lawv mus.
44016008	Lawv txawm cia li hla dhau plaws lub nroog Mixias mus rau nram lub nroog Tau-as.
44016009	Hmo ntawd Paulus txawm ua yogtoog pom ib tug txivneej Makedaunias sawv ntsug thov Paulus hais tias, "Thov koj hla tuaj pab peb cov nyob tim Makedaunias no."
44016010	Thaum Paulus ua yogtoog li ntawd, ces tamsim ntawd peb txawm sawbsim qhov txhia chaw yuav mus rau tim lub xeev Makedaunias, rau qhov peb paub tseeb hais tias Vajtswv hu peb mus qhia txojmoo zoo rau cov neeg uas nyob tid.
44016011	Peb caij nkoj hauv lub nroog Tau-as ncaj nraim mus rau pem lub koog Povtxwv Xamaulakes, thiab hnub tom qab peb mus rau tim lub nroog Ne-apaulis.
44016012	Peb taug kev tawm hauv lub nroog Ne-apaulis mus rau pem lub nroog Filipis. Lub nroog Filipis yog lub tuamceeb nroog hauv lub xeev Makedaunias uas yog cov neeg Loos tswjhwm. Peb nyob ntawd tau ob peb hnub.
44016013	Thaum txog Hnub Xanpataus, peb txawm tawm hauv lub nroog mus rau tom ntug dej, peb xav hais tias nyaj yuav muaj ib qho chaw uas cov Yudais mus thov Vajtswv tod. Thaum peb mus txog, peb zaum thiab nrog cov pojniam uas nyob tod tham.
44016014	Cov pojniam ntawd muaj ib tug hu ua Lidias, nws yog neeg Thiyatilas, nws tuaj ua luam muag ntaub yajpwm. Nws yog ib tug uas hwm Vajtswv. Thaum nws hnov Paulus qhia, tus Tswv qhib nws lub siab, ua rau nws totaub tej lus uas Paulus qhia.
44016015	Ces Lidias thiab nws tsev neeg txawm ua kevcai raus dej, Lidias hais rau peb hais tias, "Yog nej pom hais tias kuv ntseeg Vajtswv tiag, ces nej cia li nrog kuv mus so hauv kuv tsev. Nws coj peb heev, ces peb txawm nrog nws mus rau tom nws tsev."
44016016	Muaj ib hnub thaum peb tabtom taug kev mus rau ntawm qhov chaw uas sawvdaws tuaj thov Vajtswv, peb ntsib ib tug ntxhais qhev, nws muaj dab thiab paub txog yav tom ntej. Qhov uas nws txawj saib hmoov li ntawd, ua rau cov neeg uas yuav nws los ua qhev tau nyiaj ntau heev.
44016017	Nws pheej lawv Paulus peb qab thiab qw nrov nrov hais tias, "Cov txivneej no yog Vajtswv tus uas muaj hwjchim loj kawg nkaus cov tubtxib! Lawv tuaj qhia txojkev dim txim rau nej."
44016018	Nws pheej niaj hnub ua li ntawd, Paulus ntxhov siab, ces Paulus txawm tig hlo mus hais rau tus dab hais tias, "Kuv tuav Yexus Khetos lub npe ntiab koj, koj cia li tawm hauv tus ntxhais no lub cev mus." Tamsim ntawd dab txawm tawm plaws lawm.
44016019	Thaum cov neeg uas yuav tus ntxhais ntawd los ua qhev pom hais tias lawv yuav tsis tau nyiaj lawm lawv chim heev; lawv txawm ntes kiag Paulus thiab Xilas nkawd coj mus rau hauv plawv nroog rau sawvdaws saib.
44016020	Lawv coj Paulus nkawd mus cuag cov nomtswv Loos thiab qhia rau cov nomtswv hais tias, "Ob tug txivneej no yog neeg Yudais, nkawd tuaj ua rau peb cov neeg uas nyob hauv lub nroog no ntxhov.
44016021	Nkawd tuaj qhia tej kevcai uas txawv dua peb txoj. Peb yog neeg Loos, peb yeej tsis yuav tej kevcai ntawd thiab peb coj tsis tau."
44016022	Thaum lawv hais li ntawd tas, cov pejxeem txawm sau nthwv los yuav ntaus Paulus thiab Xilas nkawd. Cov nomtswv txawm muab nkawd tej ris tsho dua pes rhe povtseg thiab kom cov tubrog muab nkawd nplawm.
44016023	Thaum cov tubrog muab nkawd nplawm tas, lawv txawm coj nkawd mus kaw rau hauv tsev lojcuj; lawv kom tus uas zov lub tsev lojcuj zov nkawd zoo zoo.
44016024	Thaum lawv hais li ntawd tas, tus uas zov lub tsev lojcuj txawm muab nkawd kaw rau chav hauv plawv thiab muab nkawd xauv kotaw ruaj ruaj cia.
44016025	Thaum kwvlam ib tag hmo, Paulus thiab Xilas tabtom thov Vajtswv thiab hu nkauj qhuas Vajtswv. Cov neeg uas nrog nkawd nyob ua ke hauv tsev lojcuj, lawv sawvdaws mloog nkawd thov Vajtswv thiab hu nkauj.
44016026	Thaum nkawd tseem hu nkauj ua ciav av txawm qeeg nkaws ua rau lub tsev lojcuj ua zog koog. Ces tamsim ntawd lub tsev lojcuj tej qhovrooj txawm cia li qhib tagnrho thiab tej saw hlau uas khi cov neeg raug txim tej tes taw txawm plam tas huv tibsi.
44016027	Tus uas zov lub tsev lojcuj tsim dheev nruab dab ntub los, ua ciav tej qhov rooj twb qhib tas lawm. Thaum nws pom li ntawd, nws xav hais tias ntshai cov neeg raug txim khiav tas lawm. Ces nws txawm rho hlo nws rab ntaj los yuav rov tua nws.
44016028	Tiamsis Paulus hu nrov nrov hais tias, "Koj tsis txhob ua li ko rau koj, peb txhua tus puavleej tseem nyob txhij ntawm no."
44016029	Tus uas zov lub tsev lojcuj kom ib tug coj teeb mus rau nws. Nws txawm khiav ceev nrooj mus rau hauv, nws txhos caug ntua ntawm Paulus thiab Xilas kotaw. Nws ntshai ua ibce tshee hnyo.
44016030	Nws coj Paulus nkawd tawm los, nws nug nkawd hais tias, "Ob tug tijlaug, kuv yuav ua li cas kuv thiaj dim kuv lub txim? "
44016031	Paulus nkawd teb hais tias, "Koj thiab koj tsevneeg cia li ntseeg tus Tswv Yexus, nej thiaj yuav dim lub txim."
44016032	Nkawd qhia tus Tswv Txojlus rau tus uas zov lub tsev lojcuj thiab cov neeg uas nyob hauv tsev mloog.
44016033	Hmo ntawd nws coj nkawd mus ntxuav nkawd tej qhov txhab uas luag nplawm to. Thaum ntxuav tas, nws thiab nws tsev neeg txawm ua kevcai raus dej.
44016034	Thaum lawv ua kevcai raus dej tas, nws coj Paulus thiab Xilas rov mus pem nws tsev thiab ua mov rau nkawd noj. Nws thiab nws tsev neeg zoo siab kawg li, rau qhov lawv los ntseeg Vajtswv lawm.
44016035	Thaum kaj ntug cov nomtswv Loos txib ib tug tub ceevxwm mus hais rau tus uas zov lub tsev lojcuj hais tias, "Cia li tso nkawd tawm mus."
44016036	Tus zov lub tsev lojcuj txawm hais rau Paulus hais tias, "Cov nomtswv tso neeg tuaj hais kom kuv tso koj thiab Xilas mus, yog li ntawd neb cia li mus kaj siab lug."
44016037	Tiamsis Paulus hais rau cov tub ceevxwm hais tias, "Lawv tsis tau taug wb zaj saib wb puas tau ua txhaum, lawv cia li muab wb nplawm tabmeeg sawvdaws. Txawm yog wb twb yog neeg Loos los lawv tseem nplawm wb thiab muab wb kaw rau hauv tsev lojcuj no. Nimno lawv ho yuav kom wb cia li tawm twjywm mus xwb yeej tsis tau li. Cia li kom cov nomtswv Loos tuaj tso wb."
44016038	Cov tub ceevxwm rov mus qhia tej no rau cov nomtswv Loos mloog. Thaum cov nomtswv Loos hnov hais tias Paulus thiab Xilas yog neeg Loos, lawv ntshai kawg li.
44016039	Yog li ntawd, lawv txawm tuaj thov Paulus thiab Xilas nkawd zam txim rau lawv. Thaum lawv thov tas, lawv coj nkawd tawm hauv tsev lojcuj, thiab thov kom nkawd tawm hauv lub nroog mus.
44016040	Thaum Paulus thiab Xilas tawm hauv tsev lojcuj mus, nkawd mus rau tom Lidias tsev. Muaj cov kwvtij ntseeg tuaj nyob ua ke hauv Lidias tsev, nkawd txhawb kom lawv muab siab rau ntseeg, thiab nkawd mus rau lwm qhov lawm.
44017001	Thaum Paulus thiab Xilas nkawd hla dhau lub nroog Afipaulis thiab lub nroog Apaulaunias lawm, nkawd txawm mus txog nram lub nroog Thexalaunikes. Cov Yudais muaj ib lub tsev sablaj nyob hauv lub nroog ntawd.
44017002	Paulus txawm mus qhia hauv lub tsev sablaj ntawd raws li nws txeev qhia, nws qhia li ntawd peb zaug rau peb Hnub Xanpataus. Nws muab Vajtswv Txojlus qhia thiab teb tej lus uas lawv nrog nws sib cav.
44017003	Nws qhia rau lawv hais tias, "Yeej yuav muaj neeg muab tus Mexiyas tua, thiab tom qab ntawd, nws yuav sawv hauv qhov tuag rov qab los. Paulus hais tias, tus Yexus uas kuv tabtom qhia rau nej no, nws yog tus Mexiyas ntag."
44017004	Cov neeg uas tuaj mloog ntawd muaj qee leej ntseeg tej uas Paulus thiab Xilas qhia thiab muaj cov neeg Kilis uas hwm Vajtswv thiab cov pojniam uas tseemceeb ntau leej ntseeg tej uas Paulus nkawd qhia.
44017005	Tiamsis cov Yudais ntxub nkawd, lawv txawm mus hu tej neeg tsis tsim txiaj uas nyob tom tej kev tuaj nrog lawv ua ib pab. Lawv ua rau cov pejxeem uas nyob hauv lub nroog ntawd ntxhov, thiab lawv mus tsoo Yaxoos lub tsev nrhiav Paulus thiab Xilas nkawd; lawv yuav coj nkawd tawm los rau cov pejxeem txiav txim.
44017006	Tiamsis lawv nrhiav tsis pom nkawd, lawv txawm ntes Yaxoos thiab ob peb tug ntseeg coj mus cuag cov nomtswv. Lawv qw nrov nrov hais tias, "Cov neeg no yog cov uas ua rau tej neeg uas nyob txhua qhov ntxhov. Nimno lawv tuaj txog hauv peb lub nroog lawm.
44017007	Tiamsis Yaxoos tseem cia lawv pw hauv Yaxoos tsev thiab. Tsis yog li ntawd xwb, lawv tseem ua txhaum vajntxwv txoj kevcai; lawv qhia hais tias, nimno muaj dua ib tug vajntxwv hu ua Yexus los kav sawvdaws lawm."
44017008	Thaum cov pejxeem thiab cov nomtswv hnov li ntawd, lawv chim heev.
44017009	Cov nomtswv txawm muab Yaxoos lawv nplua. Thaum lawv them nyiaj tas, cov nomtswv thiaj tso lawv mus.
44017010	Thaum tsaus ntuj zuag cov ntseeg xa Paulus thiab Xilas nkawd mus rau nram lub nroog Npele-as. Thaum nkawd mus txog nrad, nkawd mus rau hauv cov Yudais lub tsev sablaj.
44017011	Paulus qhia cov Yudais uas nyob hauv lub nroog Npele-as yoojyim dua li nws qhia cov uas nyob hauv lub nroog Thexalaunikes. Cov neeg Npele-as kub siab lug mloog Vajtswv txojlus thiab lawv niaj hnub kawm Vajtswv txojlus saib puas muaj tseeb raws li Paulus qhia.
44017012	Cov neeg ntawd muaj ntau leej los ntseeg; muaj ntau leej pojniam Kilis uas sawvdaws hwm thiab ntau leej txivneej Kilis los ntseeg thiab.
44017013	Thaum cov Yudais uas nyob hauv lub nroog Thexalaunikes hnov hais tias Paulus mus qhia Vajtswv Txojlus nram lub nroog Npele-as lawm, lawv txawm tuaj ua rau cov pejxeem uas nyob hauv lub nroog ntawd ntxhov.
44017014	Thaum cov ntseeg pom muaj li ntawd, lawv txawm xa Paulus mus rau nram ntug hiavtxwv, tiamsis Xilas thiab Timautes tsis mus. Nkawd cia li nyob hauv lub nroog Npele-as.
44017015	Lawv xa Paulus mus txog nram lub nroog Athees. Thaum cov uas xa Paulus yuav rov qab los rau pem lub nroog Npele-as, Paulus kom lawv mus hais rau Xilas thiab Timautes cia li tuaj cuag nws sai sai.
44017016	Thaum Paulus nyob hauv lub nroog Athees tos Timautes thiab Xilas nkawd, nws pom lub nroog ntawd muaj mlom ntau heev, nws ntxhov siab kawg li.
44017017	Nws mus hauv lub tsev sablaj, nws niaj hnub nrog cov Yudais thiab lwm Haivneeg uas hwm Vajtswv thiab cov neeg uas tuaj rau ntawm tej khw sib cav.
44017018	Cov xibhwb uas yog cov Epikule-as pab thiab cov Xautau-is pab tuaj nrog Paulus sib cav thiab. Muaj qee leej thuam Paulus hais tias, "Tus neeg no twb tsis txawj ntse li, nws qhia ua dabtsi? " Dua li lwm tus hais tias, "Saib mas zoo li yog nws hais txog lwm haivneeg tej vajtswv." Lawv hais li ntawd, rau qhov Paulus qhia hais txog Yexus zaj thiab qhia txog qhov uas neeg yuav sawv hauv qhov tuag rov qab los.
44017019	Yog li ntawd, lawv txawm coj Paulus mus cuag cov nomtswv ntawm Alepankus. Lawv nug Paulus hais tias, "Zaj tshiab uas koj qhia ntawd yog li cas? Thov koj qhia rau peb mloog saib.
44017020	Peb hnov koj qhia tej zaj txawv txawv uas peb tsis tau hnov dua. Peb xav paub saib zaj ntawd yog li cas tiag." (
44017021	Lawv hais li ntawd, rau qhov cov neeg Athees thiab lwm haivneeg uas nyob hauv lub nroog ntawd nyiam mloog thiab nyiam sib tham txog tej zaj txawv txawv uas lawv tsis tau hnov dua.)
44017022	Ces Paulus txawm sawv ntsug tabmeeg cov nomtswv thiab qhia lawv hais tias, "Cov neeg Athees, kuv pom nej muab siab rau teev nej tej mlom heev.
44017023	Thaum kuv mus ncig saib nej lub nroog thiab mus saib tej chaw uas nej pe mlom, kuv pom muaj lus sau rau ntawm ib lub thaj hais tias, 'Muab rau tus Vajtswv uas peb tsis paub.' Tus uas nej pehawm tiamsis nej tsis paub ntawd twb yog tus uas nimno kuv qhia rau nej ntag.
44017024	Tus Vajtswv uas tsim lub ntiajteb thiab ib puas tsav yam uas nyob hauv ntiajteb no, tus ntawd yog tus Tswv uas kav lub ntuj thiab lub ntiajteb. Nws yeej tsis nyob hauv tej tsev uas neeg ua.
44017025	Vajtswv tsis pluag ib yam dabtsi li, nws yeej tsis kom leejtwg ua ib yam dabtsi rau nws. Rau qhov Vajtswv yog tus uas rau siav rau pa rau neeg thiab pub ib puas tsav yam rau sawvdaws.
44017026	Vajtswv tsim txhua haivneeg tawm hauv tib tug neeg li roj ntsha los xwb, thiab kom lawv mus nyob thoob plaws hauv lub ntiajteb. Vajtswv tu tebchaws rau lawv thiab teem sijhawm kom lawv nyob ntev li cas.
44017027	Vajtswv ua li ntawd kom lawv thiaj li los nrhiav Vajtswv. Yog lawv kub siab lug xav paub Vajtswv, lawv yeej yuav paub nws, rau qhov Vajtswv yeej nyob tsis deb ntawm peb txhua tug;
44017028	raws li qee leej hais tseg hais tias, 'Muaj Vajtswv, peb thiaj li ciaj sia mus mus los los thiab muaj sia nyob.' Nej cov uas txawj hais kwv txhiaj muaj qee leej hais tias, 'Peb puavleej yog Vajtswv cov menyuam thiab.'
44017029	Yog li ntawd, peb cov uas yog Vajtswv cov menyuam lawm, peb tsis txhob xav hais tias, Vajtswv zoo ib yam li tej mlom uas cov neeg muaj tswvyim muab nyiaj, muab kub nchuav thiab muab pobzeb txaug ua.
44017030	Thaum neeg tseem tsis tau paub Vajtswv, Vajtswv tsis suav neeg lub txim. Tiamsis nimno Vajtswv twb qhia rau txhua haivneeg uas nyob thoob plaws hauv lub qab ntuj no hais tias, lawv yuav tsum tso lawv tej kev txhaum tseg.
44017031	Rau qhov Vajtswv twb teem ib hnub cia lawm, hnub ntawd Vajtswv yuav txiav txim rau txhua haivneeg hauv qab ntuj no. Tus uas Vajtswv tsa los ua tus txiav txim, nws yuav txiav txim ncaj ncees. Thiab qhov uas Vajtswv tsa tus ntawd sawv hauv qhov tuag rov qab los, qhov ntawd qhia rau sawvdaws paub hais tias, tus ntawd yog tus uas Vajtswv tsa tiag."
44017032	Thaum cov neeg mloog Paulus qhia, lawv hnov Paulus hais tias muaj ib tug uas tuag lawm sawv hauv qhov tuag rov qab los, lawv txawm thuam thiab luag Paulus zom zaws. Tiamsis muaj qee leej hais tias, "Peb xav rov mloog koj qhia zaj no dua thiab."
44017033	Tom qab ntawd, Paulus txawm tawm hauv qhov chaw uas sawvdaws tuaj sablaj ntawd mus lawm.
44017034	Muaj qee leej los ntseeg Yexus thiab los koom nrog Paulus. Cov neeg uas los ntseeg muaj ib tug nom hu ua Di-aunexi-us; muaj ib tug pojniam hu ua Damalis, thiab muaj dua ob leeg los ntseeg thiab.
44018001	Tom qab ntawd Paulus txawm tawm hauv lub nroog Athees mus rau tim lub nroog Kauleethaus.
44018002	Thaum nws nyob hauv lub nroog ntawd, nws ntsib ib tug neeg Yudais hu ua Akilas uas yug hauv tebchaws Pootus. Akilas tus pojniam hu ua Paxilas. Nkawd nyuam qhuav tuaj tim tebchaws Italis tuaj, rau qhov Vajntxwv Kalaudi-us ntiab cov Yudais txhua tus kom khiav tawm hauv lub nroog Loos mus. Paulus txawm mus saib Akilas nkawd;
44018003	Paulus nrog nkawd nyob thiab nrog nkawd ua haujlwm ua ke. Paulus xaws tsev ntaub ib yam li Akilas nkawd,
44018004	Txhua Hnub Xanpataus Paulus mus rau hauv tsev sablaj; nws yaum cov Yudais thiab cov Kilis kom los ntseeg Yexus Khetos.
44018005	Thaum Xilas thiab Timautes nkawd tuaj pem lub xeev Makedaunias tuaj txog hauv lub nroog Kauleethaus, Paulus txawm qhia Vajtswv Txojlus lawm xwb, nws tsis ua lwm yam haujlwm li. Nws ua timkhawv rau cov Yudais hais tias Yexus yog tus Mexiyas.
44018006	Thaum lawv tawmtsam thiab thuam Paulus, Paulus txawm muab Paulus lub tsho nchos thiab hais rau lawv hais tias, "Yog nej lub txim poob los raug nej, nej tsis txhob liam hais tias kuv tsis qhia nej. Txij no mus, kuv yuav mus qhia lwm Haivneeg."
44018007	Paulus txawm ncaim lawv mus, nws mus nrog ib tug txivneej uas yog lwm Haivneeg uas hu ua Titi-us Yuxatus nyob. Nws yog ib tug uas hwm Vajtswv, nws lub tsev nyob ze lub tsev sablaj.
44018008	Kixapus uas yog tus thawj saib lub tsev sablaj thiab nws tsev neeg txawm los ntseeg Yexus Khetos; thiab muaj ntau leej uas nyob hauv lub nroog Kauleethaus hnov Paulus qhia, lawv txawm los ntseeg thiab ua kevcai raus dej.
44018009	Muaj ib hmos Paulus ua yogtoog pom tus Tswv los hais rau Paulus hais tias, "Koj tsis txhob ntshai, koj cia li qhia mus tsis txhob tso tseg,
44018010	rau qhov kuv nrog koj nyob. Tsis muaj leejtwg yuav ua tau phem rau koj, rau qhov kuv cov thwjtim muaj ntau leej nyob hauv lub nroog no."
44018011	Yog li ntawd, Paulus thiaj nyob hauv lub nroog Kauleethaus qhia Vajtswv Txojlus rau sawvdaws tau ib xyoos thiab rau hli.
44018012	Lub sijhawm uas Nkali-aus ua nom kav lub xeev Akhayas, cov Yudais tuavhauv ua ib lub siab ntes Paulus coj mus rau tom tsev hais plaub.
44018013	Lawv hais tias, "Tus txivneej no yaum sawvdaws kom pehawm Vajtswv tsis raws li peb txoj kevcai."
44018014	Thaum Paulus tabtom yuav teb lawv, Nkali-aus hais rau cov Yudais hais tias, "Yog nws tau ua txhaum qhov twg lossis tau ua phem li cas rau nej cov Yudais, ces kuv yeej yuav ua siab ntev mloog nej tej lus.
44018015	Tiamsis nej ho sib cav txog tej nyuag lus; tej nyuag npe thiab nej tej kevcai uas nej hais tsis sib haum xwb, ces cia nej sib hais nej, tej uas nej hais no kuv tsis kam txiav txim."
44018016	Nkali-aus txawm ntiab lawv tawm hauv lub tsev hais plaub mus.
44018017	Ces lawv cov ntawd txawm mus ntes Xauthenes uas yog tus thawj saib lub tsev sablaj coj mus nplawm ntawm lub tsev hais plaub sab nraum qab tsib taug. Tiamsis Nkali-aus tsis quavntsej li.
44018018	Paulus nrog cov ntseeg nyob hauv lub nroog Kauleethaus tau ob peb hnub ntxiv, nws mam li nrog Paxilas thiab Akilas caij nkoj mus rau tim tebchaws Xilias. Thaum lawv mus txog hauv lub nroog Keekhale-as, ces Paulus txawm muab nws cov plaubhau chais, rau qhov nws twb coglus hais tias nws yuav chais nws cov plaubhau.
44018019	Thaum Paulus mus txog tim lub nroog Efexus, Paulus txawm ncaim Paxilas thiab Akilas nkawd. Thaum lawv sib ncaim lawm, Paulus mus rau hauv tsev sablaj thiab nrog cov Yudais sib cav.
44018020	Lawv cov ntawd thov kom Paulus nrog lawv nyob ib ntus, tiamsis Paulus tsis kam nyob.
44018021	Thaum nws yuav ncaim lawv mus, nws hais rau lawv hais tias, "Yog Vajtswv pom zoo kuv tuaj, kuv mam li rov qab tuaj qhia nej dua." Ces Paulus txawm caij nkoj tawm hauv lub nroog Efexus mus lawm.
44018022	Thaum Paulus mus txog nram lub nroog Xixaleyas, Paulus mus nram lub nroog Yeluxalees thiab mus saib cov ntseeg uas nyob nram. Tom qab ntawd nws rov los rau pem lub nroog Ati-aukias.
44018023	Nws nyob hauv lub nroog Ati-aukias ib ntus, nws mam li mus txhua nrho qhov txhia chaw hauv cheebtsam Kalatias thiab Felinkias; nws mus qhia cov ntseeg kom muab siab rau ntseeg.
44018024	Thaum ntawd muaj ib tug txivneej Yudais hu ua Apaulaus uas nyob hauv lub nroog Alexadias tuaj txog hauv lub nroog Efexus. Nws yog ib tug uas txawj qhia thiab paub Vajtswv Txojlus.
44018025	Nws kawm tus Tswv txoj Kevcai. Nws kub siab lug qhia txog Yexus zaj, tej uas nws qhia ntawd puavleej muaj tseeb. Tiamsis nws tsuas paub txoj kevcai raus dej uas Yauhas qhia xwb.
44018026	Apaulaus mus qhia hauv lub tsev sablaj tsis ntshai leejtwg li. Thaum Paxilas thiab Akilas hnov nws qhia, nkawd txawm coj nws mus rau tom nkawd tsev, thiab nkawd qhia Vajtswv zaj rau Apaulaus paub tseeb dua yav tas los.
44018027	Thaum cov ntseeg uas nyob hauv lub nroog Efexus paub hais tias Apaulaus yuav hla mus rau tim tebchaws Kilis, lawv sau ib tsab ntawv xa mus rau cov ntseeg uas nyob tid kom lawv hlub Apaulaus. Thaum Apaulaus mus txog tid, nws pab lawv kawg li; lawv los ntseeg rau qhov Vajtswv foom koob hmoov rau lawv.
44018028	Nws cav yeej cov Yudais tabmeeg sawvdaws, rau qhov nws tej lus tseemceeb, thiab nws muab Vajtswv Txojlus qhia rau lawv paub hais tias Yexus yog tus Mexiyas.
44019001	Thaum Apaulaus nyob hauv lub nroog Kauleethaus, thaum ntawd Paulus mus txhua nrho cheebtsam Kalatias, nws mam li mus txog hauv lub nroog Efexus. Thaum nws tuaj txog lawm, nws ntsib cov ntseeg ob peb leeg,
44019002	nws nug lawv hais tias, "Thaum nej los ntseeg, nej puas tau Vaj Ntsujplig tus Dawbhuv?" Lawv teb hais tias, "Peb tsis tau hnov dua hais tias muaj Vaj Ntsujplig tus Dawbhuv li."
44019003	Paulus nug lawv hais tias, "Yog li ntawd, nej ua kevcai raus dej li cas? " Lawv teb hais tias, "Peb ua raws li Yauhas txoj kevcai raus dej."
44019004	Paulus qhia rau lawv hais tias, "Yauhas txoj kevcai raus dej tsuas qhia hais tias cov uas ua kevcai raus dej ntawd yog cov uas twb tso kev txhaum tseg lawm; txawm yog li ntawd los Yauhas qhia hais tias sawvdaws yuav tsum ntseeg tus uas yuav lawv Yauhas qab los, tus ntawd yog Yexus."
44019005	Thaum lawv hnov Paulus hais li ntawd, lawv txawm tuav tus Tswv Yexus lub npe ua kevcai raus dej.
44019006	Thaum Paulus tsa tes thiab thov Vajtswv rau lawv, Vaj Ntsujplig tus Dawbhuv los rau lawv txhua tus. Lawv txawm hais tau lus txawv txawv thiab lawv qhia Vajtswv Txojlus.
44019007	Cov txivneej ntawd muaj kwvlam li kaum ob leeg.
44019008	Paulus muaj siab tawv qhia hauv lub tsev sablaj hais txog Vajtswv lub Tebchaws tau peb lub hlis. Nws nrog cov neeg uas tuaj mloog nws qhia sib cav thiab yaum kom lawv los ntseeg Yexus.
44019009	Tiamsis cov neeg ntawd qee leej muaj siab tawv tsis kam ntseeg Yexus. Lawv tabmeeg thuam Tswv Yexus zaj rau sawvdaws mloog. Ces Paulus txawm tso lawv tseg, coj nws cov thwjtim nrog nws mus, thiab nws niaj hnub mus qhia hauv Tilanus chav tsev sablaj.
44019010	Nws pheej qhia li ntawd tau ob xyoos, cov Yudais thiab lwm Haivneeg uas nyob hauv lub xeev Axias thiaj tau hnov Vajtswv Txojlus.
44019011	Vajtswv pub hwjchim rau Paulus ua tau tej txujci tseemceeb rau sawvdaws pom,
44019012	thiab lawv muab Paulus txoj phuam so hws thiab Paulus daim ntaub npua ua haujlwm coj mus tso rau saum cov neeg uas muaj mob lub cev, ces cov neeg ntawd tej mob txawm zoo lawm, thiab cov neeg uas raug dab los dab cia li tawm lawm.
44019013	Cov Yudais uas txawj ntiab dab muaj qee leej mus ntiab dab rau qhov ub qhov no. Lawv tuav Yexus lub npe ntiab dab saib dab puas tawm. Lawv hais rau dab hais tias, "Peb tuav Yexus tus muaj hwjchim uas Paulus qhia ntiab nej tawm."
44019014	Cov uas ua li ntawd twb yog cov Yudais tus Povthawj Hlob uas hu ua Xakevas xya leej tub ntag.
44019015	Dab teb lawv hais tias, "Kuv yeej paub Yexus thiab paub Paulus, tiamsis nej ho yog leejtwg? "
44019016	Tus txivneej uas raug dab ntawd txawm muab lawv ntaus; nws ntaus yeej lawv, lawv txawm khiav tawm hauv nws lub tsev mus. Lawv tej ris tsho ntuag thiab ibce to tas huv tibsi.
44019017	Cov Yudais thiab lwm Haivneeg uas nyob hauv lub nroog Efexus puavleej hnov zaj no, lawv ntshai kawg li. Ces Tswv Yexus lub npe txawm nrov ncha moo lug mus thoob plaws txhua qhov.
44019018	Cov uas twb xub los ntseeg lawm, muaj ntau leej tuaj lees lawv tej kev txhaum tabmeeg sawvdaws.
44019019	Cov neeg uas txawj ua khawvkoob ntau leej muab lawv tej ntawv khawvkoob coj tuaj hlawv tabmeeg sawvdaws. Lawv tej ntawv ntawd raug nqi tsib caug txhiab lub nyiaj.
44019020	Yog li ntawd, tus Tswv Txojlus uas muaj hwjchim thiaj nrov ncha mus thoob plaws txhua qhov thiab muaj neeg los ntseeg coob zuj zus .
44019021	Thaum dhau tej xwm ntawd lawm, Paulus npaj siab hais tias nws yuav mus rau tim Makedaunias thiab Akhayas, nws mam li mus rau nram lub nroog Yeluxalees. Paulus hais tias, "Tom qab ntawd kuv yuav tsum mus rau tim lub nroog Loos."
44019022	Paulus txib Timautes thiab Elatus uas nrog nws ua haujlwm ua nws ntej mus rau tim lub xeev Makedaunias. Thaum nkawd mus lawm, Paulus tseem nyob hauv lub xeev Axias tau ib ntus thiab.
44019023	Thaum ntawd nyob hauv lub nroog Efexus muaj kev kub ntxhov, rau qhov muaj neeg los ntseeg Yexus coob zuj zus.
44019024	Nyob hauv lub nroog ntawd muaj ib tug txivneej hu ua Demeti-us, nws yog ib tug uas ntaus nyiaj muag, nws muab nyiaj nchuav ua tej lub nyuag tsev me me zoo li lub tsev teev tus mlom pojniam Atemis, ua rau cov neeg uas ntaus nyiaj tau nyiaj ntau heev.
44019025	Demeti-us txawm mus hu cov uas ntaus nyiaj ntawd thiab lwm cov uas txawj ntaus nyiaj ib yam li lawv cov tuaj sablaj. Nws hais rau lawv hais tias, "Nej sawvdaws yeej paub hais tias twb yog vim peb ua tes haujlwm no peb thiaj tau noj tau haus.
44019026	Nej twb pom thiab hnov tej uas tus Paulus ntawd qhia lawm. Nws qhia hais tias tej mlom uas peb nchuav no tsis tseemceeb dabtsi li. Nws hais li ntawd ua rau cov neeg uas nyob hauv lub nroog Efexus no thiab cov uas nyob thoob plaws lub xeev Axias tso txoj qub kevcai tseg yuav tas.
44019027	Yog peb tsis ceevfaj, nyob tsam tej uas peb ua yuav poob nqi thiab ntshai sawvdaws yuav saib tsis taus lub tsev uas peb pe tus mlom pojniam Alatemis uas muaj hwjchim loj, ces tus mlom pojniam Alatemis uas cov neeg uas nyob hauv lub xeev Axias thiab tej neeg uas nyob thoob plaws hauv qab ntuj no pe yuav tsis muaj hwjchim lawm."
44019028	Thaum Demeti-us hais li ntawd tas, sawvdaws chim heev. Lawv txawm qw nrov nrov hais tias, "Cov neeg Efexus tus mlom pojniam Alatemis muaj hwjchim loj kawg nkaus."
44019029	Ces txawm muaj kev ntxhov thoob plaws hauv lub nroog Efexus. Sawvdaws txawm tuaj ntes kiag Nkayus thiab Alitakhus uas yog neeg Makedaunias cab mus rau tom lub tshavpuam, rau qhov nkawd nrog Paulus tuaj.
44019030	Paulus xav mus cheem cov neeg ntawd, tiamsis cov ntseeg tsis kheev Paulus mus.
44019031	Cov nomtswv uas nrog Paulus sib raug zoo, lawv txib neeg mus cheem kom Paulus tsis txhob mus hauv cov neeg coob coob uas nyob tom tshavpuam.
44019032	Thaum ntawd cov neeg coob coob uas nyob tod tabtom ntxhov heev, nyias taus nyias qw li ub li no, rau qhov muaj ibtxhia tsis paub hais tias xyov lawv tuaj sablaj zaj dabtsi tiag!
44019033	Cov Yudais txawm muab Alexades thawb mus rau tom sawvdaws hauv ntej, ces muaj qee leej xav hais tias tus uas ua txhaum ntshai yog Alexades. Alexades txawm co tes kom sawvdaws nyob twjywm, nws yuav qhia zaj ntawd rau sawvdaws saib yog li cas.
44019034	Tiamsis thaum lawv pom hais tias Alexades yog neeg Yudais thiab, lawv qw tau ob txoos teev hais tias, "Cov neeg Efexus tus mlom Alatemis muaj hwjchim loj kawg nkaus."
44019035	Thaum kawg tus teev ntawv hauv lub nroog hais kom sawvdaws nyob twjywm. Nws hais tias, "Cov neeg Efexus, sawvdaws puavleej paub hais tias cov neeg uas nyob hauv lub nroog Efexus no yog cov uas tu lub tsev teev tus mlom Alatemis uas muaj hwjchim loj kawg nkaus thiab tu lub pobzeb tseemceeb uas poob saum ntuj los.
44019036	Sawvdaws puavleej paub hais tias muaj li ntawd tiag. Yog li ntawd, nej cia li nyob twjywm tsis txhob lam tau lam ua rau sawvdaws ntxhov.
44019037	Nej ntes nkawd los ua dabtsi? Nkawd twb tsis tau mus nyiag ib yam dabtsi hauv lub tsev teev mlom lossis thuam peb tus mlom los sav.
44019038	Yog Demeti-us thiab nws cov neeg ntaus nyiaj ntawd xav nkaug leejtwg rau nomtswv, peb yeej muaj tsev hais plaub thiab muaj tus txiav txim huv tibsi, kom lawv mus sib hais lawm tod.
44019039	Tiamsis yog nej ho muaj dua lwm zaj, nej yuav tsum hu sawvdaws tuaj ua ke sablaj tso mam li txiav txim.
44019040	Yog peb tsis ua li no nyob tsam cov nomtswv yuav hais tias tej kev kub ntxhov hnub no yog peb ua, ces peb yuav tsis muaj lus teb lawv, rau qhov tej kev kub ntxhov no tsis muaj hauvpaus hauv ntsis dabtsi."
44019041	Thaurn nws hais li ntawd tas, ces nws txawm kom sawvdaws mus tsev.
44020001	Thaum tsis muaj kev kub ntxhov lawm, Paulus hu cov ntseeg tuaj ua ke. Nws hais lus txhawb lawv zog tas, nws txawm ncaim lawv mus rau pem lub xeev Makedaunias lawm.
44020002	Thaum nws taug kev mus, nws qhia ntau zaj txhawb cov ntseeg uas nyob hauv tej zejzog hauv lub xeev ntawd lub zog, nws mam li mus txog nram lub xeev Akhayas.
44020003	Nws nyob hauv lub xeev Akhayas tau peb hlis. Thaum nws tabtom yuav caij nkoj mus rau tim tebchaws Xilias, nws hnov hais tias cov Yudais tuavhauv yuav ua phem rau nws. Ces nws txawm xav hais tias nws yuav rov qab mus rau pem lub xeev Makedaunias.
44020004	Cov neeg uas nrog Paulus mus yog Pilehus tus tub Xaupates uas nyob hauv Npele-as, Alitakhus thiab Xekudus uas nyob hauv lub nroog Thexalaunikes; Nkayus uas nyob hauv lub nroog Denpis; Tikhikus thiab Taufimus uas nyob hauv lub xeev Axias thiab Timautes.
44020005	Lawv cov ntawd xub ua ntej mus nyob nram lub nroog Tau-as tos peb.
44020006	Thaum peb ua Kevcai Noj Ncuav tsis Xyaw Keeb tas, peb txawm caij nkoj tawm hauv lub nroog Filipis mus rau nram lub nroog Tau-as. Peb mus tau tsib hnub mam li mus txog nrad, thiab peb nyob nrad tau rau xya hnub.
44020007	Hnub xya thaum tsaus ntuj peb tuaj noj mov ua ke thiab ua kevcai noj tus Tswv Rooj Mov. Paulus qhia lawv txog ib tag hmo, rau qhov thaum kaj ntug nws yuav ncaim lawv mus.
44020008	Chav tsev txheej saum uas peb sablaj ntawd, lawv taws ntau lub teeb.
44020009	Hmo ntawd muaj ib tug hluas hu ua Etikhus, nws nyob ntawm lub qhovrai mloog Paulus qhia. Thaum Paulus tseem tabtom qhia, Etikhus tsaug zog heev, nws txawm cia li looj hlias thiab poob ntawm lub qhovrai uas yog txheej tsev peb mus rau hauv av. Thaum lawv nqis mus muab nws tsa hlo nws twb tuag lawm.
44020010	Tiamsis thaum Paulus nqis los txog, Paulus txawm mus puag nkaus tus hluas ntawd; Paulus hais rau sawvdaws hais tias, "Nej tsis txhob txhawj, nws twb muaj sia lawm."
44020011	Ces Paulus nce rov mus rau saum tsev thiab muab ncuav los faib rau sawvdaws noj raws li kevcai noj tus Tswv Rooj Mov. Paulus nrog sawvdaws tham mus txog kaj ntug, nws mam li ncaim lawv mus lawm.
44020012	Sawvdaws pom tus hluas ntawd tseem muaj sia, lawv zoo siab kawg li, lawv txawm coj nws mus tsev.
44020013	Peb caij nkoj ua ntej mus nyob nram lub nroog Axaus tos Paulus. Nws twb xub hais kom peb mus nyob nrad tos nws, rau qhov nws yuav mus kotaw mus rau nrad, nws mam li nrog peb caij nkoj mus.
44020014	Thaum Paulus tuaj txog nram lub nroog Axaus, peb thiaj coj nws nrog peb caij nkoj mus rau nram lub nroog Mitilenes.
44020015	Peb caij nkoj tawm hauv lub nroog Mitilenes mus ib hnub txog ntawm lub koog Povtxwv Khi-aus; hnub tom qab peb caij nkoj tawm ntawm Khi-aus mus ib hnub txog lub koog Povtxwv Xamaus, thiab hnub tom qab peb mus txog nram lub nroog Miletus.
44020016	Paulus twb xav tseg lawm hais tias nws yuav tsis mus so hauv lub nroog Efexus, rau qhov nws tsis muaj sijhawm so hauv xeev Axias; nws yuav maj mus nram lub nroog Yeluxalees saib mus puas ncav hnub uas sawvdaws ua kevcai Peetekos. Yog li ntawd, peb thiaj caij nkoj dhau plaws mus tsis so hauv lub nroog Efexus.
44020017	Thaum Paulus tseem nyob hauv lub nroog Miletus, nws txib neeg mus hu cov txwjlaug uas saib cov ntseeg pem lub nroog Efexus kom tuaj cuag nws.
44020018	Thaum cov txwjlaug tuaj txog lawm, Paulus hais rau lawv hais tias, "Txij thaum kuv tuaj txog hauv lub xeev Axias los txog hnub no, kuv ua kuv lub neej zoo li cas los nej puavleej pom.
44020019	Txawm yog cov Yudais pheej tuavhauv ua phem rau kuv kom kuv raug kev txomnyem los kuv tseem ua siab ntev ua Vajtswv tes haujlwm. Thaum kuv ua tes haujlwm ntawd, muaj qee zaus los kuv kua muag kawg li.
44020020	Thiab nej twb paub hais tias, thaum kuv qhia nej hauv nej tej tsev thiab hauv tej tsev sablaj, kuv yeej qhia tej zaj uas yuav pab tau nej xwb, kuv tsis zais ib los li.
44020021	Kuv pheej ntuas cov Yudais thiab lwm Haivneeg kom sawvdaws nyias tso nyias tej kev txhaum tseg, tig rov los cuag Vajtswv thiab ntseeg peb tus Tswv Yexus.
44020022	Nimno Vaj Ntsujplig tus Dawbhuv yuav kom kuv mus nram lub nroog Yeluxalees. Thaum kuv mus txog nrad, kuv yuav raug kev txomnyem li cas los kuv tsis paub.
44020023	Kuv tsuas paub raws li Vaj Ntsujplig qhia rau kuv lawm xwb. Nws qhia kuv hais tias kuv yuav raug kaw hauv tsev lojcuj thiab yuav raug kev txomnyem hauv tej nroog uas kuv yuav mus ntawd.
44020024	Tiamsis kuv yeej tsis suav hais tias kuv lub neej tseemceeb dabtsi, rau qhov kuv xav ua tes haujlwm uas tus Tswv Yexus muab rau kuv ua kom tiav. Tes haujlwm ntawd yog mus qhia Txojmoo Zoo rau sawvdaws kom lawv paub hais tias Vajtswv hlub lawv.
44020025	"Kuv twb mus txhua qhov qhia rau sawvdaws hais txog Vajtswv lub Tebchaws. Nimno kuv paub hais tias nej txhua tus uas nyob ntawm no yuav tsis muaj ib tug rov pom kuv li lawm.
44020026	Yog li ntawd, hnub no kuv qhia rau nej hais tias yog nej cov leejtwg raug kev puastsuaj, nej tsis txhob liam hais tias kuv tsis qhia nej.
44020027	Rau qhov kuv twb qhia tej uas Vajtswv xav kom nej paub rau nej lawm, kuv tsis tau zais ib qho li.
44020028	Nej yuav tsum ceevfaj nyob tsam nej yuam kev thiab nej yuav tsum ua tib zoo saib pab yaj uas Vaj Ntsujplig tus Dawbhuv muab tso rau nej ua tus saib. Nej yuav tsum saib cov ntseeg ntawd ib yam li tus tswv yaj saib nws pab yaj. Cov ntseeg ntawd yog cov uas Vajtswv c tus Tub tuag txhiv los ua nws cov lawm.
44020029	Kuv paub hais tias thaum kuv mus lawm, hma yeej yuav los rau hauv nej cov. Thaum hma los, hma yuav tom txhua tus yaj huv tibsi.
44020030	Txawm yog hauv nej cov los yeej yuav muaj qee leej qhia tsis tseeb ntxias cov ntseeg kom mus ua lawv thwjtim.
44020031	Nej yuav tsum ceevfaj thiab nco ntsoov hais tias, kuv twb niaj hnub niaj hmo qhia nej tau peb xyoos los lawm. Thaum kuv qhia nej ntawd muaj qee zaus los kuv kua muag kawg li.
44020032	"Nimno kuv yuav ncaim nej mus, kuv thov Vajtswv tsomkwm nej, nej yuav tsum khaws Vajtswv tej lus uas hais tias Vajtswv hlub nej rau hauv nej lub siab. Vajtswv Txojlus ntawd thiaj pab tau nej kom nej muab siab rau ntseeg thiab yuav pub tej koob hmoov uas Vajtswv twb npaj tseg cia rau cov uas ntseeg nws lawm rau nej.
44020033	Kuv yeej tsis ntshaw leejtwg tej nyiaj tej kub lossis tej ris tsho hnav los ua kuv tug.
44020034	Nej sawvdaws puavleej paub hais tias kuv thiab cov phoojywg uas nrog kuv ua haujlwm tau noj tau hnav twb yog vim kuv ob txhais tes khwv yug sawvdaws xwb, kuv yeej tsis tau thov leejtwg li.
44020035	Txhua yam haujlwm uas kuv ua rau nej pom twb yog kuv ua qhia rau nej paub hais tias peb yuav tsum ua haujlwm hnyav li ntawd thiaj pab tau cov neeg uas tsis muaj zog. Thiab peb yuav tsum nco ntsoov tej lus uas tus Tswv Yexus qhia hais tias, 'Thaum yus pub rau luag yus zoo siab heev dua thaum yus tau luag li.' "
44020036	Thaum Paulus qhia lawv tas, Paulus thiab cov neeg uas mloog nws qhia sawvdaws txhos caug thov Vajtswv.
44020037	Thaum Paulus yuav ncaim lawv mus, sawvdaws quaj quaj thiab lawv los puag Paulus xubpwg nwj Paulus.
44020038	Lawv nyuaj siab kawg li, rau qhov nws hais tias lawv yuav tsis pom nws lawm, ces lawv txawm xa nws mus rau nram lub nkoj.
44021001	Thaum peb ncaim lawv mus lawm, peb txawm caij nkoj ncaj nraim mus rau nram lub koog Povtxwv Kaus; hnub tom qab peb mus txog nram lub koog Povtxwv Laudes, thiab tom qab ntawm peb mam li mus txog lub nroog Patalas.
44021002	Peb pom ib lub nkoj yuav mus rau tim lub xeev Faunikias, peb thiaj caij lub nkoj ntawd mus.
44021003	Thaum peb mus pom lub koog Povtxwv Xaipas lawm, peb txawm mus sab qabteb rau tim tebchaws Xilias. Lawv yuav thau tej qhov txhia chaw hauv lub nkoj rau ntawm lub nroog Tiles, peb thiaj nres nkoj ntawm lub nroog ntawd.
44021004	Thaum peb nrhiav tau cov ntseeg uas nyob hauv lub nroog Tiles lawm, peb nrog lawv nyob tau xya hnub. Vaj Ntsujplig qhia rau lawv kom lawv tsis txhob pub Paulus mus nram lub nroog Yeluxalees.
44021005	Tiamsis thaum dhau xya hnub lawm, peb ncaim lawv mus. Lawv txhua tus thiab lawv tej pojniam menyuam sawvdaws puavleej xa peb mus txog nram ntug hiavtxwv, peb sawvdaws txhos caug ntawm ntug hiavtxwv thov Vajtswv.
44021006	Ces peb txawm sib ncaim, thaum peb nce rau hauv nkoj, lawv txawm rov qab mus tsev lawm.
44021007	Peb caij nkoj tawm hauv lub nroog Tiles mus kawg kev nkoj rau nram lub nroog Petaulemais, peb mus saib cov ntseeg hauv lub nroog ntawd thiab nrog lawv nyob tau ib hnub.
44021008	Hnub tom qab peb mus rau nram lub nroog Xixaleyas. Peb mus so hauv Filis uas yog ib tug qhia txojmoo zoo lub tsev. Filis yog ib tug ntawm xya leej uas cov ntseeg nram lub nroog Yeluxalees tau xaiv los ua haujlwm.
44021009	Filis muaj plaub tus ntxhais tsis tau yuav txiv. Lawv plaub leeg ntawd puavleej qhia Vajtswv Txojlus.
44021010	Peb nyob hauv Filis tsev tau ob peb hnub, muaj ib tug cev Vajtswv lus hu ua Ankanpus tuaj nram xeev Yudas tuaj.
44021011	Nws tuaj saib peb, nws muab Paulus txoj siv sia los khi nws tes nws taw, thiab nws hais tias Vaj Ntsujplig hais tias, "Cov Yudais uas nyob nram lub nroog Yeluxalees yuav muab tus uas sia txoj siv no khi ib yam li no thiab yuav muab nws rau lwm Haivneeg coj mus tsimtxom."
44021012	Thaum peb hnov li ntawd, peb thiab cov ntseeg uas nyob ntawd cheem tsis kheev Paulus mus rau nram lub nroog Yeluxalees.
44021013	Tiamsis Paulus hais rau lawv hais tias, "Nej quaj ua dabtsi, nej yuav ua kom kuv nyuaj siab los? Kuv yeej npaj txhij lawm, tsis yog cov neeg hauv lub nroog Yeluxalees yuav muab kuv khi xwb, txawm yog lawv yuav kuv tua povtseg, vim kuv ua tus Tswv Yexus tes haujlwm los kuv yeej yuav mus nrad."
44021014	Peb cheem tsis tau nws, yog li ntawd peb txawm cia nws mus thiab hais tias, "Nyob tsam yog tus Tswv pom zoo."
44021015	Thaum ntawd peb txawm sawbsim qhov txhia chaw thiab mus rau nram lub nroog Yeluxalees.
44021016	Cov ntseeg uas nyob hauv lub nroog Xixaleyas muaj qee leej nrog peb mus thiab, thaum peb mus txog, lawv coj peb mus so hauv Manaxoos tsev, yav tas los Manaxoos nyob pem lub koog Povtxwv Xaipas thiab nws twb ntseeg Vajtswv ntev los lawm.
44021017	Thaum peb mus txog hauv lub nroog Yeluxalees, cov ntseeg zoo siab kawg li.
44021018	Hnub tom qab Paulus nrog peb mus saib Yakaunpaus. Cov txwjlaug uas saib cov ntseeg twb tuaj nyob ntawd tos peb lawm.
44021019	Thaum Paulus nrog lawv tham, Paulus piav txhua yam uas Vajtswv ua txij thaum Paulus mus qhia lwm Haivneeg rau lawv mloog.
44021020	Thaum lawv hnov Paulus hais li ntawd, lawv ua Vajtswv tsaug. Lawv hais rau Paulus hais tias, "Tijlaug, koj twb paub hais tias cov Yudais muaj ntau txhiab leej los ntseeg Yexus lawm, lawv yog cov uas coj Mauxes txoj kevcai nruj.
44021021	Lawv hnov hais tias, koj pheej mus qhia cov Yudais uas nyob hauv lwm Haivneeg tej tebchaws kom lawv tso Mauxes txoj Kevcai tseg, tsis txhob muab tej menyuam ua kevcai txiav, lawv tsis txhob ua raws li cov Yudais txoj kevcai uas sawvdaws ibtxwm coj los lawm.
44021022	Lawv sawvdaws yeej yuav hnov hais tias koj tuaj txog ntawm no lawm. Yog li ntawd, koj yuav ua li cas?
44021023	Peb xav kom koj ua li no. Muaj plaub tug txivneej nyob ntawm no, lawv tau coglus tseg hais tias,
44021024	lawv yuav ua kevcai ntxuav; koj cia li nrog lawv mus thiab muab nyiaj pab them lawv tej nqi, lawv thiaj tau chais lawv tej plaubhau. Yog koj ua li ntawd, sawvdaws thiaj paub hais tias koj coj raws li Mauxes txoj Kevcai, koj tsis tau ua tej uas lawv hnov ntawd.
44021025	Peb twb sau ib tsab ntawv rau lwm Haivneeg uas ntseeg Vajtswv lawm hais tias peb sawvdaws pom zoo kom lawv tsis txhob noj tej qhov txhia chaw uas muab fij rau dab, tsis txhob noj ntshav, tsis txhob noj tej qaij tsiaj uas hlua zawm cajdab tuag thiab tsis txhob deev luag pojniam luag txiv."
44021026	Yog li ntawd, Paulus coj plaub tus txivneej ntawd mus, thiab hnub tom qab nws nrog lawv ua kevcai ntxuav. Paulus mus qhia rau tus povthawj uas saib lub Tuamtsev paub hais tias thaum twg lawv mam li ua kevcai ntxuav tiav. Hnub uas lawv ua kevcai ntxuav tiav yog hnub uas lawv nqa khoom tuaj fij rau Vajtswv raws li lawv twb coglus tseg lawm hais tias lawv yuav ua li ntawd.
44021027	Thaum Yuav dhau xya hnub uas lawv ua kevcai ntxuav ntawd, cov Yudais uas tuaj pem lub xeev Axias tuaj muaj qee leej pom Paulus nyob hauv lub Tuamtsev. Ces lawv txawm ntxias kom cov pejxeem ntxhov thiab lawv txawm ntes Paulus.
44021028	Lawv qw nrov nrov hais tias, "Cov Yixalayees! Nej cia li los pab peb! Tus no yog tus uas pheej mus qhia txhua qhov kom sawvdaws ntxub cov Yixalayees, saib tsis taus Mauxes txoj Kevcai thiab lub Tuamtsev no. Tsis yog li ntawd xwb, nws tseem coj lwm Haivneeg tuaj rau hauv lub Tuamtsev thiab ua rau lub Tuamtsev tsis huv lawm." (
44021029	Lawv hais li ntawd rau qhov lawv pom Taufimus uas tuaj pem lub nroog Efexus tuaj nrog Paulus nyob ua ke hauv lub nroog, lawv thiaj xav hais tias Paulus yeej coj Taufimus mus rau hauv lub Tuamtsev lawm.)
44021030	Tej lus uas lawv hais ntawd ua rau cov pejxeem uas nyob hauv lub nroog ntxhov. Ces lawv txawm khiav zom zaws tuaj ntes Paulus thiab muab nws cab tawm hauv lub Tuamtsev mus. Tamsim ntawd txawm muaj ib tug los muab lub Tuamtsev tej qhovrooj kaw kiag lawm.
44021031	Thaum cov neeg coob coob ntawd tabtom yuav muab Paulus tua povtseg, txawm muaj ib tug mus qhia rau tus thawj tubrog pawg txhiab uas saib cov tubrog Loos hais tias cov pejxeem uas nyob hauv lub nroog Yeluxalees no sawvdaws ntxhov heev lawm.
44021032	Thaum tus thawj tubrog pawg txhiab hnov li ntawd, nws txawm coj cov thawj tubrog pawg pua thiab ib pab tubrog nrog nws mus saib yog ua cas cov pejxeem thiaj ntxhov li ntawd. Thaum cov pejxeem pom tus thawj tubrog pawg txhiab coj tubrog khiav tuaj, ces lawv txawm tsis ntaus Paulus lawm.
44021033	Tus thawj tubrog pawg txhiab tuaj txog ntua ntawm Paulus, nws tuav nkaus Paulus thiab hais kom cov tubrog muab ob txoj saw hlau los khi Paulus. Tus thawj tubrog txawm nug hais tias, "Tus no yog leejtwg, thiab nws ua txhaum dabtsi?"
44021034	Cov neeg ntawd lawv nyias hais nyias lawm ib yam tsis sib thooj. Ces tus thawj tubrog pawg txhiab paub tsis tseeb hais tias yog vim li cas, nws thiaj kom cov tubrog coj Paulus mus rau hauv cov tubrog lub yeej.
44021035	Thaum lawv mus txog ntawm tus ntaiv, cov tubrog txawm muab Paulus nqa, rau qhov cov pejxeem ua nruj ua tsiv heev rau Paulus.
44021036	Cov pejxeem lawv Paulus qab thiab qw ntsoog qees hais tias, "Cia li coj nws mus tua povtseg."
44021037	Thaum cov tubrog tabtom coj Paulus mus rau hauv lub tsev, Paulus txawm hais rau tus thawj tubrog pawg txhiab hais tias, "Thov cia kuv hais ib los rau koj puas tau?" Tus thawj tubrog pawg txhiab teb hais tias, "Koj paub lus Kilis thiab los?
44021038	Koj tsis yog tus neeg Iziv uas yav tas los tawmtsam nomtswv thiab coj plaub txhiab leej uas tua neeg nrog nws mus rau tom roob mojsab qhua los? "
44021039	Paulus teb hais tias, "Kuv yog neeg Yudais, kuv yug hauv lub nroog Talaxus uas nyob pem tebchaws Kilikias. Kuv yog cov neeg uas nyob hauv lub nroog Talaxus ntag. Lub nroog ntawd yog ib lub nroog tseemceeb. Thov koj cia kuv hais rau cov pejxeem ntawd mentsis."
44021040	Tus thawj tubrog pawg txhiab thiaj cia Paulus hais. Paulus txawm sawv ntsug ntawm tus ntaiv co tes rau sawvdaws kom nyob twjywm. Thaum sawvdaws nyob twjywm lawm, Paulus txawm ua lus Henplais qhia rau lawv hais tias,
44022001	"Nej cov uas ua niam ua txiv thiab ua kwv ua tij sawvdaws, nej cia li mloog, kuv yuav hais daws kuv zaj! "
44022002	Thaum sawvdaws hnov Paulus ua lus Henplais hais, lawv txawm nyob twjywm mloog. Paulus hais tias,
44022003	"Kuv yog neeg Yudais, kuv yug hauv lub nroog Talaxus uas nyob pem tebchaws Kilikias, tiamsis kuv los loj hlob nyob hauv lub nroog Yeluxalees no. Nkamaliyees yog tus xibhwb uas qhia ntawv rau kuv ntag. Kuv tau kawm peb cov yawgkoob txoj kevcai huv tibsi lawm. Thiab kuv muab siab rau ua Vajtswv tes haujlwm ib yam li niaj hnub no nej pom kuv ua.
44022004	Yav tas los kuv yog ib tug uas tau tsimtxom cov ntseeg. Muaj qee leej kuv muab tsimtxom tuag lawm. Kuv ntes cov ntseeg tsis hais pojniam lossis txivneej coj mus kaw rau hauv tsev lojcuj.
44022005	Tus Povthawj Hlob thiab cov Yudais tej nomtswv puavleej paub hais tias kuv hais tseeb xwb. Lawv ua ntawv rau kuv nqa mus rau cov kwvtij Yudais uas nyob pem lub nroog Damaxes, thaum ntawd kuv mus ntes cov ntseeg uas nyob ped khi thiab cab los rau txim rau nram lub nroog Yeluxalees no.
44022006	"Thaum yuav luag tavsu uas kuv tabtom taug kev mus yuav txog pem lub nroog Damaxes, txawm muaj duab tshav ntuj ci nplas saum ntuj tuaj rau kuv.
44022007	Kuv txawm ntog kiag rau hauv av, kuv hnov ib lub suab hais rau kuv hais tias, 'Xaulus, Xaulus! Ua li cas koj tsimtxom kuv? '
44022008	Kuv nug nws hais tias, 'Tus Tswv, koj yog leejtwg?' Nws teb kuv hais tias, 'Kuv yog Yexus tus uas yog neeg Naxales uas koj tsimtxom ntag.'
44022009	Cov txivneej uas nrog kuv mus puavleej pom tus duab tshav ntuj uas ci tuaj rau kuv, tiamsis lawv tsis hnov lub suab uas hais rau kuv.
44022010	Kuv nug hais tias, 'Tus Tswv, yog li ntawd, kuv yuav ua li cas?' Tus Tswv txawm hais rau kuv hais tias, 'Koj cia li sawv mus rau hauv lub nroog Damaxes. Thaum koj mus txog tod yuav muaj neeg qhia rau koj paub txhua yam uas Vajtswv yuav kom koj ua.'
44022011	Tus duab tshav ntuj uas ci ci ntawd ua rau kuv ob lub qhovmuag tsis pom kev lawm. Ces cov txivneej uas nrog kuv mus ntawd thiaj li tuav kuv tes mus rau hauv lub nroog Damaxes.
44022012	"Nyob hauv lub nroog Damaxes muaj ib tug txivneej hu ua Ananias uas coj Vajtswv txoj kevcai nruj, cov neeg Yudais uas nyob hauv lub nroog Damaxes puavleej hwm nws.
44022013	Nws tuaj saib kuv, nws los sawv ntawm kuv ib sab thiab nws hais rau kuv hais tias, 'Nyuag kwv Xaulus, koj cia li rov pom kev.' Tamsim ntawd kuv ob lub qhovmuag txawm rov pom kev, thiab kuv tsa qhovmuag saib nws.
44022014	Nws hais rau kuv hais tias, 'Peb cov yawgkoob tug Vajtswv twb xaiv koj los ua tes haujlwm uas Vajtswv xav kom koj ua thiab kom koj pom Vajtswv tus tubtxib uas ncaj ncees thiab hnov lub suab uas nws hais rau koj.
44022015	Rau qhov koj yuav ua timkhawv qhia nws zaj uas koj pom thiab koj hnov lawm rau sawvdaws paub.
44022016	Nimno koj tseem yuav tos ua dabtsi? Koj cia li sawv tsees ua kevcai raus dej, thiab tuav tus Tswv lub npe thov, nws thiaj yuav zam koj tej kev txhaum.'
44022017	"Thaum kuv rov los txog hauv lub nroog Yeluxalees no, kuv tabtom thov Vajtswv hauv lub Tuamtsev,
44022018	kuv ua yogtoog pom tus Tswv los hais rau kuv hais tias, 'Nimno koj cia li tawm hauv lub nroog Yeluxalees no mus, rau qhov cov neeg uas nyob hauv lub nroog no yuav tsis mloog tej lus uas koj ua timkhawv txog kuv zaj.'
44022019	Thaum kuv hnov tus Tswv hais li ntawd, kuv hais rau nws hais tias, 'Tus Tswv, sawvdaws puavleej paub hais tias kuv yog tus uas pheej mus ntes cov ntseeg koj txhua qhov hauv tej tsev sablaj. Kuv muab lawv ntaus thiab muab lawv cab mus kaw rau hauv tsev lojcuj.
44022020	Thaum cov neeg uas ntxub Xatefanaus muab Xatefanaus tus uas ua timkhawv txog koj zaj tua povtseg, kuv nyob ntawd thiab; kuv nrog lawv pom zoo muab nws tua povtseg. Thiab cov neeg uas tua Xatefanaus hle lawv tej tsho cia rau kuv zov.'
44022021	Tus Tswv hais rau kuv hais tias, 'Koj cia li mus, kuv yuav txib koj mus deb heev, mus qhia lwm Haivneeg.' "
44022022	Cov neeg ntawd mloog Paulus qhia los txog thaum Paulus hais tias Vajtswv yuav txib nws mus qhia lwm Haivneeg, lawv txawm qw nrov nrov hais tias, "Tus neeg zoo li no tsis tsimnyog cia nws ua neej nyob, cia li muab nws tua! Cia li muab nws tua povtseg!"
44022023	Cov neeg ntawd chim heev, lawv thiaj qw nrov nrov thiab hle lawv tej tsho pov zom zaws rau ub rau no thiab tsuab hmoov av w rau saum nruab ntug.
44022024	Thaum tus thawj tubrog pawg txhiab pom li ntawd, nws txawm kom nws cov tubrog coj Paulus mus hauv lub yeej thiab kom lawv muab Paulus nplawm thiab nug Paulus saib yog vim li cas cov Yudais pheej yuav qw tawmtsam Paulus heev ua luaj li?
44022025	Tiamsis thaum cov tubrog tabtom muab hlua khi Paulus yuav muab Paulus nplawm, Paulus hais rau tus thawj tubrog pawg pua uas sawv ze ntawm Paulus hais tias, "Thaum nej tseem tsis tau taug ib tug neeg Loos twg zaj, nej cia li muab nws nplawm, puas raws li txoj kevcai thiab? "
44022026	Thaum tus thawj tubrog pawg pua, hnov Paulus hais li ntawd, nws mus qhia rau tus thawj tubrog pawg txhiab hais tias, "Ua li cas koj kom peb muab tus txivneej ntawd nplawm? Nws twb yog neeg Loos thiab los sav."
44022027	Tus thawj tubrog pawg txhiab los nug Paulus hais tias, "Koj cia li qhia kuv saib, koj yog neeg Loos thiab los? " Paulus teb hais tias, "Kuv yeej yog tiag."
44022028	Tus thawj tubrog pawg txhiab txawm hais tias, "Kuv yog neeg Loos thiab, tiamsis kuv them nyiaj ntau heev kuv thiaj tau los ua neeg Loos." Paulus teb hais tias, "Koj them nyiaj ntau koj thiaj tau los ua, tiamsis thaum kuv yug los kuv yeej yog neeg Loos lawm."
44022029	Thaum cov neeg uas yuav taug Paulus zaj hnov li ntawd, lawv txawm txav ntawm Paulus mus deb zuj zus lawm. Thaum tus thawj tubrog pawg txhiab hnov Paulus hais tias Paulus yog neeg Loos, tus thawj tubrog ntawd ntshai heev, rau qhov nws muab Paulus khi lawm.
44022030	Tus thawj tubrog pawg txhiab xav paub tseeb hais tias tej lus uas cov Yudais nkaug Paulus ntawd yog li cas tiag. Hnub tom qab tus thawj tubrog txawm kom cov tubrog muab txoj saw hlau uas khi Paulus daws; nws kom cov thawj ntawm cov povthawj thiab cov nomtswv sawvdaws tuaj ua ke. Thaum sawvdaws tuaj txhij lawm, nws txawm coj Paulus los sawv tabmeeg sawvdaws.
44023001	Paulus tsa qhovmuag saib cov Yudais tej nomtswv thiab hais rau lawv hais tias, "Cov kwvtij, kuv lub siab yeej paub hais tias kuv ua kuv lub neej zoo tabmeeg Vajtswv los txog niaj hnub no."
44023002	Thaum tus Povthawj Hlob Ananias hnov Paulus hais li ntawd, nws kom cov neeg uas sawv ze ntawm Paulus ntaus Paulus qhovncauj.
44023003	Paulus hais rau Ananias hais tias, "Tus niag neeg ntsejmuag ncaj siab nkhaus, Vajtswv yuav ntaus koj. Ua li cas koj tseem yuav muaj plhus tuaj nyob ntawm ko txiav txim rau kuv raws li Mauxes txoj Kevcai? Qhov uas koj kom lawv ntaus kuv, koj twb ua txhaum Mauxes txoj Kevcai lawm los sav! "
44023004	Cov neeg uas sawv ze Paulus hais rau Paulus hais tias, "Koj tseem yuav saib tsis taus tus Povthawj Hlob uas ua Vajtswv tes haujlwm thiab los? "
44023005	Paulus teb lawv hais tias, "Cov kwvtij, kuv tsis paub hais tias nws yog tus Povthawj Hlob, yog kuv paub ces kuv yuav tsis hais li ntawd, rau qhov Vajtswv Txojlus sau tseg hais tias, 'Nej tsis txhob thuam tus uas saib nej.' "
44023006	Thaum Paulus pom hais tias cov neeg uas tuaj sablaj ntawd muaj ibtxhia yog cov Xadukais thiab ibtxhia yog cov Falixais, ces Paulus txawm hais nrov nrov rau sawvdaws hais tias, "Cov kwvtij, kuv yog ib tug Falixais, kuv txiv yog ib tug Falixais thiab. Qhov uas lawv coj kuv tuaj rau nej taug kuv zaj, twb yog vim kuv cia siab hais tias cov neeg uas tuag lawm yuav muaj sia sawv hauv qhov tuag rov qab los."
44023007	Thaum Paulus hais li ntawd tas, cov Falixais thiab cov Xadukais txawm sib cav heev thiab lawv tsis sib haum lawm. (
44023008	Rau qhov cov Xadukais tsis ntseeg hais tias neeg yuav sawv tau hauv qhov tuag rov qab los thiab tsis ntseeg hais tias muaj cov timtswv ceebtsheej lossis muaj ntsujplig, tiamsis cov Falixais ntseeg hais tias muaj peb yam ntawd huv tibsi.)
44023009	Sawvdaws yimhuab sib cav heev dua; cov xibhwb uas qhia Vajtswv txoj Kevcai uas yog cov Falixais pab muaj qee leej txawm sawv tsees thiab cem hais tias, "Peb tsis pom tus txivneej no ua ib qhov txhaum li! Tej zaum yog ntsujplig lossis timtswv ceebtsheej los hais rau nws tiag."
44023010	Thaum tus thawj tubrog pawg txhiab pom sawvdaws sib cav heev, nws ntshai nyob tsam lawv muab Paulus chua ntuag ua ob peb ceg, nws thiaj kom nws cov tubrog coj Paulus tawm hauv cov neeg ntawd mus rau hauv lub yeej.
44023011	Hmo ntawd tus Tswv los sawv ntawm Paulus ib sab thiab hais rau Paulus hais tias, "Koj tsis txhob ntshai! Koj twb ua timkhawv qhia kuv zaj hauv lub nroog Yeluxalees lawm, koj yuav tsum ua ib yam li ntawd tim lub nroog Loos thiab."
44023012	Thaum kaj ntug cov Yudais txawm tuaj ua ke sablaj. Lawv coglus hais tias lawv yuav tsis noj tsis haus ib yam dabtsi mus txog thaum lawv tua tau Paulus tso.
44023013	Cov neeg uas tuavhauv ntawd muaj plaub caug tawm leej.
44023014	Ces lawv txawm mus cuag cov thawj ntawm cov povthawj thiab cov txwjlaug, thiab lawv hais tias, "Peb twb coglus lawm hais tias peb yuav tsis noj tsis haus ib yam dabtsi mus txog thaum uas peb tua tau Paulus tso.
44023015	Yog li ntawd, nej thiab cov Yudais tej nomtswv cia li txib neeg mus hais rau cov neeg Loos tus thawj tubrog pawg txhiab kom coj Paulus tuaj cuag peb. Nej ua txuj hais rau nws hais tias nej xav taug Paulus zaj kom paub tseeb dua thawj zaug. Yog nej ua li ntawd peb yuav mus tos kev tua Paulus povtseg thaum nws tseem tuaj tsis tau txog ntawm no."
44023016	Tiamsis Paulus tus muam tus tub hnov lawv tuavhauv yuav muab Paulus tua povtseg, nws txawm mus rau hauv cov tubrog lub yeej thiab qhia qhov uas nws hnov ntawd rau Paulus paub.
44023017	Paulus txawm hu ib tug thawj tubrog pawg pua los cuag nws thiab hais tias, "Thov koj coj tus tub hluas no mus cuag tus thawj tubrog pawg txhiab, nws muaj lus yuav hais rau tus thawj tubrog ntawd mloog."
44023018	Tus thawj tubrog pawg pua txawm coj tus tub hluas ntawd mus cuag tus thawj tubrog pawg txhiab thiab hais tias, "Tus Paulus uas raug txim ntawd thov kuv coj tus tub hluas no tuaj cuag koj; tus tub hluas no muaj lus yuav hais rau koj mloog."
44023019	Tus thawj tubrog pawg txhiab tuav tus tub hluas ntawd tes coj mus rau ib qho thiab nug hais tias, "Koj muaj lus dabtsi yuav hais rau kuv? "
44023020	Tus tub hluas ntawd teb hais tias, "Cov Yudais tej nomtswv twb sablaj haum lawm hais tias tagkis lawv yuav tuaj thov koj coj Paulus mus cuag cov Yudais tej nomtswv; lawv yuav ua txuj hais tias, 'Cov Yudais tej nomtswv xav taug Paulus zaj kom paub tseeb dua thawj zaug.'
44023021	Tiamsis koj tsis txhob mloog lawv hais, rau qhov twb muaj plaub caug tawm leej tabtom tos kev yuav tua Paulus. Cov neeg ntawd twb coglus tseg lawm hais tias, lawv yuav tsis noj tsis haus ib yam dabtsi mus txog thaum uas lawv tua tau Paulus tso. Lawv twb npaj txhij lawm, tiamsis lawv tseem tos saib koj yuav hais li cas xwb."
44023022	Tus thawj tubrog pawg txhiab txawm hais rau tus tub hluas ntawd hais tias, "Koj cia li rov qab mus tsev, thiab koj tsis txhob qhia qhov uas koj tuaj hais rau kuv no rau leejtwg li."
44023023	Tus thawj tubrog pawg txhiab hu nws ob tug thawj tubrog pawg pua los cuag nws thiab hais tias, "Neb cia li mus txhij ob puas leej tubrog, txhij cov tubrog caij neeg xya caum leej thiab cov tubrog nkaug hmuv ob puas leej; thaum cuaj teev tsaus ntuj, nej mus rau pem lub nroog Xixaleyas.
44023024	Nej nrhiav nees rau Paulus caij, nej yuav tsum saib nws zoo zoo thiab xa nws mus kom txog Felis uas yog tus tswvxeev."
44023025	Tus thawj tubrog pawg txhiab sau ib tsab ntawv xa mus rau Felis. Tsab ntawv ntawd nws sau hais li no:
44023026	"Hawm txog tus tswvxeev Felis, kuv yog Kelaudi-us Lixias. Kuv sau tsab ntawv no tuaj qhia rau koj paub hais tias
44023027	cov Yudais tau ntes tus txivneej no; lawv twb yuav muab nws tua povtseg. Kuv hnov hais tias nws yog neeg Loos, kuv thiaj coj kuv cov tubrog mus pab nws.
44023028	Kuv xav paub tseeb hais tias tej lus uas cov Yudais nkaug nws yog li cas tiag, kuv thiaj coj nws mus cuag cov Yudais tej nomtswv.
44023029	Thaum peb taug nws zaj, kuv pom hais tias tej lus uas lawv nkaug nws, lawv hais txog qhov uas nws ua txhaum cov Yudais txoj kevcai xwb. Kuv tsis pom nws ua ib qho txhaum uas yuav tsimnyog muab nws tua povtseg lossis muab nws kaw rau hauv tsev lojcuj.
44023030	Thaum kuv hnov hais tias cov Yudais tuavhauv yuav tos kev muab nws tua povtseg, kuv thiaj xa nws tuaj cuag koj. Kuv hais rau cov neeg uas nkaug nws hais tias kom lawv cia li tuaj hais tim ntsej tim muag ntawm koj."
44023031	Cov tubrog ntawd mus ua raws li tus thawj tubrog pawg txhiab hais. Hmo ntawd lawv coj Paulus mus txog pem lub nroog Atipatis.
44023032	Hnub tom qab cov tubrog uas mus kotaw txawm rov qab mus rau nram lawv lub yeej lawm, tsuas tseg cov tubrog uas caij neeg xa Paulus mus rau pem lub nroog Xixaleyas xwb.
44023033	Thaum lawv mus txog hauv lub nroog Xixaleyas lawm, lawv muab tsab ntawv uas Kelaudi-us Lixias sau rau tus tswvxeev thiab muab Paulus cob rau nws.
44023034	Thaum tus tswvxeev nyeem tsab ntawv ntawd tas, nws nug Paulus hais tias, "Koj nyob lub tebchaws twg tuaj? " Thaum tus tswvxeev paub hais tias Paulus tuaj pem tebchaws Kilikias tuaj,
44023035	tus tswvxeev hais rau Paulus hais tias, "Tos cov neeg uas nkaug koj tuaj txog tso kuv mam li mloog koj peev koj tej lus." Tus tswvxeev kom cov tubrog zov Paulus zoo zoo hauv Vajntxwv Helauj lub loog.
44024001	Tau tsib hnub tom qab Ananias uas yog tus Povthawj Hlob, ob peb tug txwjlaug thiab ib tug txivneej uas txawj txheem plaub hu ua Tetulus, lawv mus rau pem lub nroog Xixaleyas. Thaum lawv mus txog lawm, lawv txawm nkaug Paulus rau Felis uas yog tus Tswvxeev.
44024002	Thaum lawv hu Paulus los, Tetulus txawm nkaug Paulus rau Felis mloog hais tias, "Koj ua peb niam peb txiv! Niaj hnub no peb muaj noj muaj haus, nyob kaj siab lug thiab peb lub tebchaws txhua qhov muaj kev vammeej los twb yog vim muaj koj saib.
44024003	Txhua yam uas koj tau pab peb lawm, peb yeej nco ntsoov koj txiaj ntsig mus li.
44024004	Ntshai yuav tabkaum koj, tiamsis kuv thov koj ua siab ntev; peb muaj lo puav lus yuav hais rau koj mloog.
44024005	Peb pom hais tias tus txivneej no pheej ua rau cov Yudais uas nyob thoob plaws qab ntuj ntxhov, thiab nws yog tus thawjcoj ntawm cov Naxalenes pab.
44024006	Tsis yog li ntawd xwb, nws tseem ua saib tsis taus lub Tuamtsev thiab, peb thiaj ntes nws. (Peb yeej yuav txiav txim rau nws raws li peb txoj kevcai.
44024007	Tiamsis tus thawj tubrog pawg txhiab uas yog Lixias txawm tuaj txeeb Paulus ntawm peb tes mus lawm.
44024008	Lixias hais rau cov neeg uas nkaug Paulus kom tuaj hais tim ntsej tim muag ntawm koj.) Yog koj ua tib zoo taug tus txivneej no zaj zoo zoo, koj yuav paub hais tias yeej muaj raws li tej lus uas peb hais."
44024009	Cov Yudais uas nyob ntawd hais zom zaws hais tias, "Tej uas Tetulus hais yeej muaj tseeb tiag."
44024010	Thaum tus tswvxeev kom Paulus hais daws Paulus zaj, Paulus hais tias, "Kuv paub hais tias koj yog tus txiav txim rau cov neeg uas nyob hauv lub tebchaws no tau ntau xyoo los lawm, kuv thiaj txaus siab hais daws kuv zaj rau koj mloog.
44024011	Yog koj ua tib zoo saib, koj yeej yuav paub hais tias txij hnub uas kuv mus pehawm Vajtswv nram lub nroog Yeluxalees los txog hnub no twb tsis tau dhau kaum ob hnub.
44024012	Cov Yudais yeej tsis tau pom kuv nrog leejtwg sib cav hauv lub Tuamtsev li. Lawv twb tsis pom kuv ua rau cov pejxeem ntxhov hauv lawv tej tsev sablaj lossis hauv lub nroog qhov twg li.
44024013	Tej lus uas lawv nkaug kuv, lawv nrhiav tsis tau ib los tseeb uas qhia hais tias kuv tau ua txhaum.
44024014	Txawm yog tsis muaj ib los tseeb los kuv thov lees ib qho rau koj hais tias kuv yeej coj raws li txoj Kevcai Tshiab uas lawv hais tias tsis tseemceeb. Tiamsis txoj kevcai ntawd yeej yog Vajtswv txoj uas peb cov yawgkoob yeej ib txwm coj thaum ub los lawm. Kuv ntseeg txhua lo uas sau tseg rau hauv Mauxes txoj Kevcai thiab hauv tej ntawv uas cov cev Vajtswv lus tau sau tseg lawm huv tibsi.
44024015	Kuv thiab lawv puavleej cia siab ib yam nkaus hais tias Vajtswv yuav tsa cov neeg uas tuag lawm txhua tus sawv rov qab los, tsis hais cov neeg ua phem lossis cov neeg ua zoo.
44024016	Yog li ntawd, kuv thiaj muab siab rau ua kom haum Vajtswv siab thiab haum neeg siab.
44024017	"Kuv twb tawm hauv lub nroog Yeluxalees mus nyob lwm qhov tau ntau xyoos lawm, kuv thiaj rov qab mus rau nram lub nroog Yeluxalees thiab coj mentsis nyiaj mus pub rau kuv haivneeg thiab muab tsiaj tua hlawv fij rau Vajtswv.
44024018	Thaum kuv ua kevcai ntxuav tas, kuv tabtom muab tsiaj tua hlawv fij rau Vajtswv hauv lub Tuamtsev, ces lawv txawm tuaj pom kuv. Thaum ntawd tsis muaj neeg coob nrog kuv nyob ua ke thiab tsis muaj kev ntxhov dabtsi li.
44024019	Cov Yudais uas tuaj pem lub xeev Axias tuaj muaj qee leej nyob ntawd thiab. Yog lawv pom hais tias thaum ntawd kuv ua txhaum, tsimnyog lawv tuaj nkaug kuv rau koj ntawm no,
44024020	lossis kom cov neeg uas nyob ntawm no hais saib, thaum kuv qhia kuv zaj rau cov Yudais tej nomtswv mloog, cov uas nkaug kuv no ho pom kuv ua txhaum dabtsi.
44024021	Tsuas tshwj thaum kuv sawv tabmeeg lawv, kuv hais ib los li no xwb: 'Hnub no nej txiav txim rau kuv twb yog vim kuv ntseeg hais tias cov neeg uas tuag lawm, yuav sawv hauv qhov tuag rov qab los. Tseem muaj lwm lo uas lawv hais tias kuv ua txhaum thiab los? ' "
44024022	Felis yeej kawm paub txoj Kevcai Tshiab los lawm. Thaum nws hnov Paulus hais li ntawd, nws txawm kom sawvdaws tso tseg. Nws hais rau sawvdaws hais tias, "Tos Lixias uas yog tus thawj tubrog pawg txhiab tuaj txog tso, kuv mam li rov hais nej rooj plaub no dua."
44024023	Felis kom tus thawj tubrog pawg pua zov Paulus thiab hais tias, tsis txhob muab Paulus khi, cia nws cov phoojywg tuaj saib nws thiab tu nws.
44024024	Tom qab ntawd ob peb hnub, Felis thiab Deluxilas uas yog Felis tus pojniam tuaj, Felis tus pojniam yog neeg Yudais, nws kom lawv coj Paulus los ntsib nkawd thiab kom Paulus qhia txojkev ntseeg Yexus rau nkawd mloog.
44024025	Tiamsis thaum Paulus qhia txojkev ncaj ncees, kev tswj yus lub siab, thiab txojkev txiav txim uas yuav muaj los yav tom ntej rau nkawd mloog. Felis ntshai, nws txawm hais rau Paulus hais tias, "Koj cia li rov mus, lwm hnub kuv khoom tso kuv mam li rov hu koj tuaj dua."
44024026	Tiamsis Felis xav hais tias Paulus yuav muab nyiaj rau nws, nws thiaj pheej hu Paulus mus nrog nws tham ob peb zaug.
44024027	Tom qab ntawd ob xyoos, Pauleki-us Fexatus los ua tus tswvxeev hloov Felis chaw. Felis xav kom cov Yudais nyiam Felis, Felis thiaj cia Paulus nws nyob nws hauv tsev lojcuj.
44025001	Thaum Fexatus los ua tswvxeev tau peb hnub lawm, nws tawm hauv lub nroog Xixaleyas mus rau nram lub nroog Yeluxalees.
44025002	Thaum nws mus txog nrad, cov thawj ntawm cov povthawj thiab cov Yudais tej thawjcoj txawm tuaj nkaug Paulus rau Fexatus.
44025003	Lawv thov Fexatus hu kom Paulus tuaj rau hauv lub nroog Yeluxalees. Lawv thov li ntawd, rau qhov lawv twb tuavhauv tseg lawm hais tias lawv yuav tos kev muab Paulus tua povtseg.
44025004	Fexatus teb hais tias, "Paulus tseem raug kaw pem lub nroog Xixaleyas. Tsis ntev no kuv yuav rov qab mus ped,
44025005	yog nej pom Paulus ua txhaum dabtsi, nej cov uas ua thawj cia li nrog kuv mus rau pem lub nroog Xixaleyas nej mam li sib hais ped."
44025006	Fexatus tseem nrog lawv nyob hauv lub nroog Yeluxalees kwvlam li kaum hnub, nws mam li rov qab mus rau pem lub nroog Xixaleyas. Thaum nws mus txog ped lawm, hnub tom qab nws mus rau hauv lub tsev hais plaub, ces nws txawm txib neeg mus coj Paulus los cuag nws.
44025007	Thaum Paulus los txog, cov Yudais uas tuaj nram lub nroog Yeluxalees tuaj txawm los sawv vij Paulus thiab nkaug Paulus ntau yam rau Fexatus, tiamsis lawv tsis muaj timkhawv li.
44025008	Ces Paulus txawm hais daws Paulus zaj hais tias, "Kuv yeej tsis tau ua txhaum cov Yudais txoj kevcai thiab tsis tau ua saib tsis taus lub Tuamtsev lossis ua txhaum Huabtais Xixas li."
44025009	Tiamsis Fexatus xav kom cov Yudais nyiam Fexatus, ces nws txawm nug Paulus hais tias, "Koj puas xav mus rau nram lub nroog Yeluxalees, cia kuv mam li mus hais nej rooj plaub nrad? "
44025010	Paulus teb hais tias, "Kuv twb nyob hauv Huabtais Xixas lub tsev hais plaub no lawm, yog li ntawd twb tsimnyog koj txiav txim rau kuv ntawm no. Koj yeej paub hais tias kuv tsis tau ua txhaum rau cov Yudais.
44025011	Yog kuv tau ua txhaum kevcai lossis ua ib yam dabtsi uas tsimnyog muab kuv tua povtseg, kuv yeej tsis tawv tsis nyom li. Tiamsis yog tej lus uas lawv nkaug kuv ntawd tsis muaj tseeb, leejtwg tseem yuav muaj cuabkav muab kuv rau lawv? Kuv thov mus hais tim Huabtais Xixas."
44025012	Thaum Fexatus hnov Paulus hais li ntawd, nws txawm nrog nws cov tuavxam sablaj. Thaum lawv sablaj tas, nws hais rau Paulus hais tias, "Koj twb thov mus hais tim Huabtais Xixas lawm, yog li ntawd koj yuav tau mus cuag Xixas xwb."
44025013	Tom qab ntawd tsis ntev Vajntxwv Akipas thiab vajntxwv tus muam uas hu ua Npelanikes tuaj xyuas Fexatus hauv lub nroog Xixaleyas.
44025014	Nkawd tuaj nyob tau ntau hnub, Fexatus txawm piav Paulus rooj plaub rau Vajntxwv Akipas mloog hais tias, "Lub sijhawm uas Felis ua tus tswvxeev kav lub xeev no, nws tau muab ib tug txivneej kaw rau hauv tsev lojcuj, nimno tus txivneej ntawd tseem nyob hauv tsev lojcuj;
44025015	thiab thaum kuv mus rau nram lub nroog Yeluxalees, cov thawj ntawm cov povthawj thiab cov txwjlaug txawm tuaj nkaug tus txivneej ntawd rau kuv thiab thov kom kuv txiav txim rau nws.
44025016	Tiamsis kuv hais rau lawv hais tias raws li cov Loos txoj kevcai, ob tog yuav tsum tuaj sib hais tim ncauj tim lus thiab cia tus pemkom hais daws nws zaj tas tso mam li txiav txim rau tus uas ua txhaum.
44025017	Thaum lawv tuaj txhij lawm, hnub tom qab kuv mus nyob hauv lub tsev hais plaub thiab hu tus txivneej ntawd los cuag kuv.
44025018	Thaum cov yeejkom sawv los hais, lawv tsis nkaug tej uas nws ua txhaum raws li kuv xav.
44025019	Lawv tsuas sib cav hais txog lawv tej kevcai xwb, thiab lawv hais txog ib tug txivneej uas hu ua Yexus; nws twb tuag lawm, tiamsis Paulus hais tias tus txivneej ntawd tseem muaj sia nyob.
44025020	Thaum ntawd kuv tsis paub yuav taug li cas thiaj paub zaj no tseeb, kuv thiaj nug Paulus saib nws puas kam mus nram lub nroog Yeluxalees, kuv mam li hais nws rooj plaub nrad.
44025021	Tiamsis Paulus thov kom kuv cia nws nyob nws hauv lub tsev lojcuj thiab cia Huabtais Xixas mam li txiav txim rau nws. Kuv thiaj cia nws nyob nws hauv tsev lojcuj mus txog hnub uas kuv xa nws mus cuag Huabtais Xixas."
44025022	Vajntxwv Akipas hais rau Fexatus hais tias, "Kuv xav mloog tus txivneej ntawd hais." Ces Fexatus teb hais tias, "Tagkis kuv yuav kom tus txivneej ntawd los piav rau koj mloog."
44025023	Hnub tom qab cov thawj tubrog thiab cov nomtswv hauv lub nroog nrog vajntxwv thiab Npelanikes mus rau hauv chav tsev hais plaub. Thaum Vajntxwv Akipas mus txog hauv chav tsev hais plaub lawm, Fexatus txib neeg mus hu Paulus los cuag vajntxwv.
44025024	Thaum Paulus los txog, Fexatus hais rau vajntxwv hais tias, "Vajntxwv Akipas thiab nej txhua tus uas nyob ntawm no: Nej sawvdaws puavleej pom tus txivneej no. Nws yog tus uas cov Yudais uas nyob hauv lub nroog no thiab cov uas nyob nram lub nroog Yeluxalees pheej tuaj kom kuv muab nws tua povtseg.
44025025	Tiamsis kuv twb nug nws tas lawm, kuv tsis pom nws ua ib qho txhaum uas yuav txaus muab nws tua povtseg. Yog li ntawd, thaum nws thov mus hais tim Huabtais Xixas, kuv thiaj hais rau nws hais tias kuv yuav xa nws mus.
44025026	Vajntxwv Akipas, kuv hais rau koj hais tias yeej tsis muaj ib qho tseemceeb uas yuav zoo sau tus txivneej no zaj mus qhia rau Huabtais Xixas paub. Yog li ntawd, kuv thiaj coj nws tuaj cuag sawvdaws, tiamsis qhov tseeb yeej yog kuv coj nws tuaj cuag koj kom koj taug nws zaj, kuv thiaj muaj lus sau xa mus rau Huabtais Xixas.
44025027	Kuv xav hais tias yog tsis muaj ib qho tseemceeb uas zoo sau qhia hais tias tus uas raug txim ua txhaum dabtsi yeej tsis zoo xa tus ntawd mus cuag Huabtais Xixas."
44026001	Vajntxwv Akipas hais rau Paulus hais tias, "Kuv cia koj hais daws koj zaj." Paulus xyab hlo tes thiab hais daws nws zaj li no:
44026002	"Vajntxwv Akipas, kuv zoo siab kawg li, hnub no kuv tau los sawv ntawm koj xubntiag hais daws txhua zaj uas cov Yudais nkaug kuv hais tias kuv ua txhaum rau koj mloog,
44026003	rau qhov koj yeej paub cov Yudais tej kevcai thiab tej uas peb cov Yudais hais tsis sib haum lawm. Yog li ntawd, thov koj ua siab ntev mloog kuv hais.
44026004	"Txij thaum kuv yau los txog niaj hnub no, kuv lub neej zoo li cas los cov Yudais puavleej paub huv tibsi. Kuv yeej nrog kuv haivneeg nyob hlob hauv kuv lub tebchaws thiab hauv lub nroog Yeluxalees.
44026005	Lawv yeej ibtxwm paub kuv thaum ub los lawm. Yog lawv kam ua timkhawv, lawv yeej ua tau timkhawv hais tias kuv yog ib tug Falixais uas yog pab coj nruj.
44026006	Nimno kuv tuaj sawv ntawm no twb yog vim kuv cia siab rau tej uas Vajtswv tau coglus tseg rau peb cov yawgkoob lawm.
44026007	Peb cov neeg kaum ob xeem puavleej muab siab rau niaj hnub niaj hmo ua raws li Vajtswv txoj Kevcai. Peb cia siab hais tias peb yuav tau raws li tej lus uas Vajtswv cog tseg ntawd. Vajntxwv, twb yog vim kuv cia siab li no cov Yudais thiaj hais tias kuv ua txhaum.
44026008	Ua li cas nej cov uas yog neeg Yudais ib yam li kuv, nej pheej tsis ntseeg hais tias, Vajtswv tsa tau cov neeg uas tuag lawm sawv hauv qhov tuag rov qab los?
44026009	"Yav tas los lawm, kuv yeej xav hais tias kuv yuav ua txhua yam tawmtsam Yexus tus uas yog neeg Naxales.
44026010	Kuv thiaj ua li ntawd nram lub nroog Yeluxalees. Cov thawj ntawm cov povthawj tso cai rau kuv mus ntes cov ntseeg Vajtswv coj los kaw rau hauv tsev lojcuj. Thaum cov thawj txiav txim hais tias yuav muab cov ntseeg ntawd coj mus tua povtseg, kuv pom zoo li ntawd thiab.
44026011	Muaj ntau zaug kuv mus ntes cov ntseeg hauv tej tsev sablaj los rau txim thiab yuam kom lawv tso lawv tej kev ntseeg tseg. Kuv ntxub lawv kawg li, kuv thiaj mus tsimtxom cov ntseeg uas nyob hauv lwm Haivneeg tej tebchaws thiab.
44026012	"Yog li ntawd, kuv thiaj thov cov thawj ntawm cov povthawj ua ntawv tso cai rau kuv mus tsimtxom cov ntseeg pem lub nroog Damaxes.
44026013	Vajntxwv, thaum tavsu uas kuv taug kev mus, kuv pom duab ci nplas saum ntuj tuaj, ci tshaj lub hnub tuaj rau kuv thiab cov neeg uas nrog kuv mus ntawd.
44026014	Peb txawm ntog tas rau hauv av, kuv hnov ib lub suab ua lus Henplais hais rau kuv hais tias, 'Xaulus, Xaulus! Ua li cas koj tsimtxom kuv? Yog koj tawmtsam kuv, yuav mob koj ib yam li tus nyuj uas tuam nws tus tswv tus pas, ces yeej yuav mob nyuj nqaij xwb.'
44026015	Kuv nug hais tias, 'Tus Tswv, koj yog leejtwg?' Tus Tswv teb hais tias, 'Kuv yog Yexus tus uas koj tsimtxom ntag.
44026016	Koj cia li sawv, qhov uas kuv los tshwm rau koj pom no yog kuv los tsa koj ua kuv tus tubtxib. Koj yuav mus qhia qhov uas hnub no koj pom kuv thiab tej uas kuv yuav ua rau koj pom yav tom ntej rau sawvdaws paub.
44026017	Kuv yuav txib koj mus qhia cov Yixalayees thiab lwm Haivneeg; kuv yuav tsomkwm koj, tsis pub leejtwg ua phem rau koj.
44026018	Kuv yuav txib koj mus qhia cov neeg uas nyob hauv qhov tsaus ntuj kom lawv tawm los nyob qhov pom kev thiab tawm hauv dab Ntxwgnyoog txhais tes los cuag Vajtswv. Thaum lawv los ntseeg kuv lawm, Vajtswv yuav zam txim rau lawv, lawv thiaj tau los nrog cov neeg uas Vajtswv xaiv cia ua Vajtswv haivneeg lawm nyob ua ke.'
44026019	"Vajntxwv Akipas, twb yog vim li ntawd, kuv thiaj ua raws li tej uas kuv hnov lub suab saum ntuj hais kom kuv ua.
44026020	Kuv xub qhia cov neeg uas nyob hauv lub nroog Damaxes, kuv mam li mus qhia nram lub nroog Yeluxalees. Tom qab ntawd kuv mus qhia thoob plaws hauv lub xeev Yudais thiab qhia lwm Haivneeg kom sawvdaws nyias tso nyias tej kev txhaum tseg thiab tig rov los cuag Vajtswv, thiab nyias ua nyias lub neej kom phim qhov uas nyias twb tso nyias tej kev txhaum tseg lawm.
44026021	Twb yog vim li ntawd, cov Yudais thiaj li tuaj ntes kuv hauv lub Tuamtsev; thaum ntawd lawv twb yuav muab kuv tua povtseg.
44026022	Tiamsis Vajtswv niaj zaus pab kuv los txog hnub no, kuv thiaj li tau tuaj sawv ntawm no ua timkhawv qhia tej uas kuv pom thiab kuv paub lawm rau cov hlob cov yau sawvdaws mloog. Tej uas kuv qhia, kuv tsuas qhia raws li tej lus uas cov cev Vajtswv lus thiab Mauxes xub qhia tseg lawm
44026023	hais tias tus Mexiyas yuav raug kev tsimtxom thiab nws yuav yog thawj tug uas sawv hauv qhov tuag rov qab los. Nws yuav qhia qhov kaj uas yog txojkev cawm dim rau cov Yudais thiab lwm Haivneeg."
44026024	Thaum Paulus tabtom hais daws Paulus zaj tsis tau tas, Fexatus txawm hais nrov nrov rau Paulus hais tias, "Paulus, koj vwm lawm! Tej kev txawj ntse uas koj kawm ua rau koj vwm lawm."
44026025	Paulus teb hais tias, "Fexatus, kuv tsis vwm! Kuv yeej meejpem thiab tej lus uas kuv hais no yeej muaj tseeb tiag.
44026026	Vajntxwv Akipas, kuv muaj lub siab tawv qhia tej no rau koj, rau qhov koj yeej paub tej no tas lawm, vim tej no muaj tabmeeg sawvdaws. Kuv ntseeg hais tias koj yeej paub tej no huv tibsi lawm.
44026027	Vajntxwv Akipas, koj puas ntseeg tej lus uas cov cev Vajtswv lus qhia? Kuv paub hais tias koj yeej ntseeg tej lus ntawd."
44026028	Vajntxwv Akipas hais rau Paulus hais tias, "Koj nyuam qhuav qhia mentsis rau kuv xwb, koj txawm siv xav hais tias koj yuav yaum tau kuv los ntseeg Yexus no los?"
44026029	Paulus teb hais tias, "Txawm yog kuv qhia ntau qhia tsawg los kuv thov Vajtswv pab koj thiab nej txhua tus uas tabtom mloog kuv qhia no kom sawvdaws los ua ib yam li kuv ua, tsuas yog tsis txhob raug luag muab saw hlau khi li kuv raug no xwb."
44026030	Paulus hais li ntawd tas, Vajntxwv Akipas thiab tus Tswvxeev Fexatus, Npelanikes thiab cov neeg uas nyob ntawd txawm sawv.
44026031	Thaum lawv tawm mus rau nraum zoov lawm, lawv sib tham hais tias, "Tus txivneej no tsis tau ua ib qho txhaum uas yuav txaus muab nws tua povtseg lossis muab nws kaw rau hauv tsev lojcuj."
44026032	Vajntxwv Akipas hais rau Fexatus hais tias, "Yog tus txivneej no tsis txhob thov mus hais tim Huabtais Xixas, ces peb cia li muab nws tso mus los tau."
44027001	Thaum cov nomtswv sablaj pom zoo hais tias, lawv yuav xa peb mus tim tebchaws Italis, lawv muab Paulus thiab ob peb tug neeg raug txim rau Yuli-us uas yog cov Loos tus thawj tubrog pawg pua uas saib pab tubrog uas hu ua "Huabtais Pab."
44027002	Ces peb nce mus rau hauv lub nkoj uas tuaj pem lub nroog Alametis tuaj. Lub nkoj ntawd tabtom yuav mus rau tim tej nroog uas muaj chaw nres nkoj hauv lub xeev Axias, peb txawm caij mus. Muaj ib tug txivneej hu ua Alitakhus nrog peb mus. Aletakhus yog neeg Makedaunias uas tuaj tim lub nroog Thexalaunikes tuaj.
44027003	Hnub tom qab peb mus txog hauv lub nroog Xidoos. Yuli-us hlub Paulus, Yuli-us cia Paulus mus saib Paulus cov phoojywg, cov phoojywg ntawd thiaj muab tej qhov txhia chaw pub rau Paulus.
44027004	Thaum peb caij nkoj tawm hauv lub nroog Xidoos mus, peb mus sab pem qaum lub koog Povtxwv Xaipas mus, rau qhov sab nrad cua ntsawj hlob heev.
44027005	Thaum peb caij nkoj mus, peb mus ze lub xeev Kilikias thiab xeev Pafilias, peb mam li mus txog lub nroog Milas uas nyob hauv tebchaws Likias.
44027006	Thaum peb tseem nyob hauv lub nroog Milas muaj ib lub nkoj tuaj nram lub nroog Alexadias tuaj, lub nkoj ntawd yuav mus rau tim tebchaws Italis. Tus thawj tubrog pawg pua txawm kom peb caij lub nkoj ntawm mus.
44027007	Peb caij nkoj mus qeeb heev, rau qhov muaj cua ntsawj hlob heev tom hauv ntej tuaj peb thiaj mus tsis tau ceev. Peb mus tau ntau hnub, peb mam li mus txog hauv lub nroog Kanidus. Pheej muaj cua ntsawj hlob heev, peb mus tsis tau ncaj nraim, peb thiaj lem nkoj mus rau nram lub koog Povtxwv Keletes, thiab peb mus ze Keletes ces kaum uas hu ua Xalemaunes mus.
44027008	Peb caij nkoj raws ntug koog povtxwv mus nyuaj kawg li, peb mam li mus txog ib qho chaw uas sawvdaws hu ua Qhov Chaw Zoo Nres Nkoj uas nyob ze lub nroog Laxe-as.
44027009	Peb nyob ntawm qhov chaw nres nkoj ntawd tau ntev loo; tsis zoo caij nkoj mus lawm, rau qhov twb dhau hnub ua Kevcai Theej Txhoj lawm. Yog li ntawd Paulus thiaj hais rau sawvdaws hais tias,
44027010	"Cov kwvtij, yog peb caij nkoj mus ntxiv, ntshai peb yuav muaj kev txhawj kev ntshai heev, lub nkoj thiab tej qhov txhia chaw uas peb thauj mus yuav puastsuaj tas huv tibsi, tsis yog li ntawd xwb tseem yuav muaj neeg tuag thiab."
44027011	Txawm yog Paulus hais li ntawd los tus thawj tubrog pawg puas tsis mloog Paulus hais, nws tsuas mloog tus tsav nkoj thiab tus tswv nkoj lus xwb.
44027012	Lub caij ntuj no tsis zoo nres nkoj ntev ntawm qhov chaw ntawd, feem coob thiaj pom zoo caij nkoj tawm qhov chaw ntawd mus so tom lub nroog Faunis uas muaj chaw nres nkoj. Lub nroog Faunis yog qhov chaw nres nkoj ntawm lub koog Povtxwv Keletes uas tig rau sab qabteb hnubpoob thiab sab qaumteb hnubpoob. Lawv mus so qhov ntawd kom dhau lub caij ntuj no.
44027013	Thaum muaj cua tuaj ntxiag sab qabteb tuaj, lawv xav hais tias zoo mus rau tim lub nroog Faunis. Lawv txawm rub lub thauj los rau saum lub nkoj, thiab lawv caij nkoj raws ntug lub koog Povtxwv Keletes mus.
44027014	Tiamsis thaum lawv caij nkoj mus mentsis, txawm muaj ib nthwv cua ntsawj saum lub koog Povtxwv Keletes tuaj. Nthwv cua ntawd sawvdaws hu ua "Cov cua sab Hnubtuaj Qaumteb."
44027015	Cov cua ntawd ntsawj lub nkoj uas peb caij, lub nkoj txawm mus tsis tau raws ntug lub koog Povtxwv Keletes mus.
44027016	Peb lem lub nkoj mus txog nram ib lub koog Povtxwv me me uas hu ua Kaudas. Thaum peb mus txog nrad cua ntsawj tsis heev, rau qhov muaj lub koog povtxwv ntawd thaiv lawm, peb thiaj rub lub nkoj me los khi rau ntawm lub nkoj loj, tiamsis peb rub nyuaj kawg li.
44027017	Thaum lawv rub tau lub nkoj lawm, lawv muab hlua khi lub nkoj ruaj ruaj, rau qhov lawv ntshai nyob tsam lub nkoj mus tsoo cov suabzeb ntawm ntug Hiavtxwv Linpias, lawv thiaj muab daim ntaub cug cua txo, cia lub nkoj mus raws li cua ntsawj.
44027018	Cua daj cua dub pheej tsis txawj tu li; thaum kaj ntug lawm, lawv muab tej qhov txhia chaw uas lawv thauj mus, thau povtseg rau hauv hiavtxwv.
44027019	Hnub tom qab lawv txawm muab tej qhov txhia chaw uas lawv siv hauv lub nkoj thau povtseg huv tibsi thiab.
44027020	Peb tsis pom lub hnub thiab lub hli tau ntau hnub los cua daj cua dub tseem ntsawj li qub. Thaum ntawd peb thiaj xav hais tias ntshai peb yuav tsis dim li lawm.
44027021	Tau ntau hnub cov neeg uas nyob hauv lub nkoj tsis muaj leejtwg noj mov li, Paulus txawm sawv ntsug hais tias, "Cov kwvtij, yog nej ntxov mloog kuv lus, peb nyob twjywm tom lub koog Povtxwv Keletes tsis txhob tuaj, ces peb yeej tsis raug kev txomnyem thiab peb tej qhov txhia chaw yuav tsis poob tas.
44027022	Tiamsis kuv hais rau nej hais tias nej tsis txhob txhawj! Peb cov uas nyob ntawm no yuav tsis muaj ib tug tuag li, tsuas yog lub nkoj yuav puas tas xwb.
44027023	Kuv paub li no, rau qhov naghmo tus Vajtswv uas kuv niaj hnub pehawm txib nws ib tug timtswv los hais rau kuv hais tias,
44027024	'Paulus, koj tsis txhob ntshai! Koj yeej yuav tau mus sawv tabmeeg Huabtais Xixas xwb. Vajtswv hlub koj heev, Vajtswv yuav tsis pub cov neeg uas nyob hauv lub nkoj no ib tug tuag hV
44027025	Yog li ntawcl, cov kwvtij, nej tsis txhob txhawj! Rau qhov kuv ntseeg hais tias Vajtswv yeej yuav ua raws li nws tau qhia rau kuv lawm.
44027026	Txawm yog li cas los peb lub nkoj yeej yuav mus khuam rau ib lub koog povtxwv xwb."
44027027	Cua daj cua dub ntsawj peb lub nkoj mus mus los los hauv Hiavtxwv Meditelanes tau kaum plaub hmos. Thaum kwvlam li ib tag hmo, cov neeg uas ua haujlwm hauv lub nkoj xav hais tias lub nkoj twb mus yuav txog tim ntug,
44027028	lawv txawm muab ib txoj hlua khi lub thauj tso rau hauv Hiavtxwv ntsuag saib tob li cas. Thaum lawv ntsuas tas, lawv pom hais tias tseem tob nees nkaum daj, lub nkoj mus mentsis lawv rov ntsuas dua, lawv pom hais tias tob kaum tsib dag.
44027029	Lawv ntshai nyob tsam lub nkoj mus tsoo pobzeb, lawv thiaj muab plaub lub thauj tom tw nkoj tso rau hauv hiavtxwv kom lub nkoj nres. Hmo ntawd peb laj tos txog kaj ntug kawg li.
44027030	Cov neeg uas ua haujlwm hauv lub nkoj xav khiav, lawv txawm muab lub nkoj me tso rau hauv Hiavtxwv; lawv ua txuj ua yam li lawv yuav muab cov thauj hlau uas nyob tom taubhau nkoj tso rau hauv dej.
44027031	Tiamsis Paulus hais rau tus thawj tubrog pawg pua thiab cov tubrog hais tias, "Yog cov neeg tsav nkoj no khiav lawm, ces nej cov nyob ntawm no yuav tsis muaj ib tug dim li."
44027032	Cov tubrog hnov Paulus hais li ntawd, cov tubrog txawm muab txoj hlua uas khi lub nkoj me txiav tso lub nkoj me rau dej ntsawj mus.
44027033	Thaum yuav kaj ntug, Paulus kom sawvdaws noj mov. Paulus hais tias, "Nej twb tos saib cua daj cua dub puas tu los tau kaum plaub hnub no lawm, nej tsis tau noj ib yam dabtsi li.
44027034	Yog li ntawd, thov nej cia li noj mov, nej thiaj li yuav tsis tuag. Txawm yog nej tej plaubhau los yuav tsis muaj ib txoj poob li."
44027035	Thaum Paulus hais li ntawd tas, Paulus txawm muab ib lub ncuav los ua Vajtswv tsaug tabmeeg sawvdaws, nws mam li muab ntais noj.
44027036	Thaum lawv hnov Paulus hais li ntawd, lawv zoo siab mentsis, lawv txhua tus thiaj noj mov.
44027037	Tagnrho peb cov uas nyob hauv lub nkoj muaj ob puas xya caum rau leej.
44027038	Thaum lawv noj mov tas lawm, lawv muab cov nplej uas lawv thauj mus thau povtseg rau hauv hiavtxwv kom lub nkoj sib mentsis.
44027039	Thaum kaj ntug lawm, cov neeg uas ua haujlwm hauv lub nkoj pom ib lub koog povtxwv, tiamsis lawv tsis paub hais tias yog lub twg. Lawv pom ib ceg hiavtxwv uas muaj suabzeb, lawv xav hais tias tso lub nkoj ncaj nraim mus rau ntawd nyaj yuav mus txog tim ntug.
44027040	Lawv txawm muab tej hlua uas khi cov thauj txiav tso cov thauj rau hauv hiavtxwv thiab daws txoj hlua uas khi ob tug duav uas tswj lub nkoj povtseg, thiab lawv nthuav daim ntaub cug cua nyob tom taubhau rau cua ntsawj lub nkoj kom ncaj nraim mus rau tim ntug.
44027041	Tiamsis thaum lawv caij lub nkoj mus tsis tau txog tim ntug, tog taubhau nkoj txawm mus daig nkaus ruaj ruaj rau ntawm cov suabzeb lawm; dej ntas tuaj ntsawj yav tw nkoj tawg yuav luag tas.
44027042	Cov tubrog ntshai nyob tsam cov neeg raug txim ua luam dej khiav, lawv txawm sib tham hais tias yuav tsum muab cov neeg raug txim tua povtseg huv tibsi.
44027043	Tiamsis tus thawj tubrog pawg pua xav pab Paulus, nws thiaj txwv tsis pub kom lawv muab cov neeg raug txim tua povtseg. Tus thawj tubrog hais kom cov uas txawj ua luam dej dhia rau hauv dej ua luam dej mus rau tim ntug,
44027044	cov uas tsis txawj ua luam dej cia li muab tej daim txiag thiab tej yav ntoo uas lov ntawm lub nkoj los tiag hauv siab ua luam dej mus rau tim ntug. Lawv ua li ntawd, sawvdaws thiaj mus txog tim ntug huv tibsi tsis muaj ib tug tuag li.
44028001	Thaum peb txhua tus dim thiab tawm tau rau tim ntug lawm, peb thiaj paub hais tias lub koog povtxwv ntawd hu ua Malatas.
44028002	Cov neeg uas nyob hauv lub koog povtxwv ntawd hlub peb kawg li. Lawv rauv taws rau peb nte, rau qhov thaum ntawd tabtom los nag thiab no heev.
44028003	Paulus mus khaws tau ib tsuag tawg los, nws tabtom yuav muab tso rau hauv qhovcub; thaum pa taws ntshawb ib tug nab tawm hauv tsuag taws los tom Paulus txhais tes.
44028004	Thaum cov neeg Malatas pom tus nab tom dai vias ntawm Paulus txhais tes, lawv sib tham hais tias, "Tus txivneej no ntshai nws yog ib tug neeg tua neeg; txawm yog nws dim kev tuag hauv Hiavtxwv los lawm los ntuj tseem tsis tseg nws nyob thiab."
44028005	Tiamsis Paulus nchos tus nab poob rau hauv qhovcub, Paulus tsis mob li cas li.
44028006	Cov neeg ntawd pom nab tom Paulus txhais tes, lawv xav hais tias ntshai Paulus txhais tes yuav o lossis Paulus yuav cia li ntog thiab tuag kiag tamsim ntawd. Lawv tos tos tiamsis tsis pom muaj li cas, ces lawv ho hais tias, "Nws yog vajtswv."
44028007	Tus nom uas kav lub koog povtxwv Malatas hu ua Puli-us, nws lub tsev nyob tsis deb ntawm qhov chaw uas cov neeg Malatas rauv taws rau peb nte. Peb mus so hauv Puli-us tsev tau peb hnub, thiab Puli-us nrhiav zaub nrhiav mov zoo kawg rau peb noj.
44028008	Thaum ntawd Puli-us txiv tabtom ua npaws thiab raws plab. Paulus mus saib Puli-us txiv hauv txaj thiab thov Vajtswv pab kho nws. Thaum Paulus thov Vajtswv, Paulus cev tes tuav nws, ces nws tej mob txawm zoo lawm.
44028009	Thaum Paulus kho Puli-us txiv zoo lawm, cov neeg muaj mob uas nyob hauv lub koog povtxwv ntawd txawm tuaj cuag Paulus, thiab lawv txhua tus tej mob zoo huv tibsi.
44028010	Cov neeg ntawd nqa ntau yam tuaj pub rau peb thiab ua peb tsaug. Thiab thaum peb yuav caij nkoj mus, lawv nqa qhov txhia chaw tuaj tso rau hauv lub nkoj rau peb tau siv.
44028011	Peb nyob hauv lub koog povtxwv Malatas tau peb lub hlis, tom qab ntawd peb nce mus rau hauv lub nkoj uas hu ua "Vajtswv Ntxaib," lub nkoj ntawd tuaj nram lub nroog Alexadias tuaj so rau hauv lub koog Povtxwv ntawd kom dhau lub caij ntuj no.
44028012	Thaum peb mus txog pem lub nroog Xilakuxes, peb nyob ntawd tau peb hnub.
44028013	Tom qab ntawd peb caij nkoj mus rau pem lub nroog Lenki-oos. Hnub tom qab muaj cua ntsawj sab qabteb tuaj, peb caij nkoj mus ob hnub thiaj mus txog pem lub nroog Pute-aulis.
44028014	Thaum peb mus txog hauv lub nroog ntawd lawm, peb mus saib cov ntseeg. Lawv thov kom peb nrog lawv nyob xya hnub. Tom qab ntawd peb mam li mus txog pem lub nroog Loos.
44028015	Thaum cov kwvtij ntseeg uas nyob hauv lub nroog Loos hnov hais tias peb mus, lawv txawm tuaj tos peb. Muaj ibtxhia tuaj tos peb nram lub khw Api-us, muaj ibtxhia tuaj tos peb nram lub zos uas hu ua Peb Lub Tsev So. Thaum Paulus pom cov ntseeg tuaj tos peb, nws ua Vajtswv tsaug thiab nws kaj siab mentsis.
44028016	Thaum peb mus txog hauv lub nroog Loos lawm, cov nomtswv coj Paulus mus nyob rau ib qho, tsuas yog lawv tso ib tug tubrog zov Paulus xwb.
44028017	Tau peb hnub tom qab Paulus txawm hu cov Yudais tej thawjcoj uas nyob hauv lub nroog ntawd tuaj sablaj. Thaum sawvdaws tuaj txhij lawm, Paulus hais rau lawv hais tias, "Cov kwvtij, txawm yog kuv tsis tau ua txhaum peb haivneeg lossis tsis tau ua txhaum peb cov yawgkoob tej kevcai los cov Yudais cia li ntes kuv tim lub nroog Yeluxalees thiab muab rau cov nomtswv Loos txiav txim.
44028018	Thaum cov nomtswv Loos taug kuv zaj tas, lawv xav tso kuv, rau qhov lawv tsis pom kuv ua ib qho txhaum uas yuav txaus muab kuv tua povtseg,
44028019	tiamsis cov Yudais txwv tsis pub lawv tso kuv, kuv thiaj thov tuaj cuag Huabtais Xixas. Kuv ua li no, tsis yog kuv yuav tuaj nkaug kuv haivneeg rau Huabtais Xixas.
44028020	Qhov uas kuv hu nej tuaj ntawm no yog kuv xav pom nej thiab qhia rau nej paub hais tias, vim li cas luag thiaj muab saw hlau khi kuv, Kuv raug khi li no twb yog kuv ntseeg tus uas cov Yixalayees cia siab rau."
44028021	Lawv hais rau Paulus hais tias, "Cov neeg uas nyob tim lub xeev Yudas tsis muaj ib tug sau koj zaj tuaj qhia rau peb paub li. Thiab peb cov kwvtij uas nyob tid tuaj saib peb, tiamsis peb tsis hnov lawv hais ib yam dabtsi phem txog koj li.
44028022	Peb cov uas tuaj ntawm no, peb xav paub hais tias zaj uas koj ntseeg yog li cas, rau qhov peb pheej hnov hais tias tej neeg uas nyob txhua qhov sawvdaws ntxub cov neeg uas ntseeg li koj ntseeg. Zaj no peb paub tsis tseeb, thov koj qhia rau peb."
44028023	Lawv txawm teem ib lub sijhawm yuav nrog Paulus tham. Thaum txog lub sijhawm ntawd, muaj neeg coob coob tuaj cuag Paulus hauv lub tsev uas Paulus nyob. Paulus qhia cov neeg uas tuaj ntawd ib hnub tsaus ntuj. Nws qhia txog Vajtswv lub Tebchaws. Nws muab tej lus uas Mauxes thiab cov cev Vajtswv lus sau tseg lawm qhia rau lawv kom lawv los ntseeg Yexus.
44028024	Thaum Paulus qhia tas, muaj ibtxhia ntseeg tej uas Paulus qhia, tiamsis muaj ibtxhia tsis ntseeg.
44028025	Cov neeg ntawd tsis sib haum, nyias txawm tawm nyias lawm. Thaum lawv yuav mus Paulus hais ib los rau lawv hais tias, "Vaj Ntsujplig tus Dawbhuv kom Yaxayas uas yog tus cev Vajtswv hais tseeb rau nej cov yawgkoob;
44028026	nws hais tias, 'Cia li mus hais rau cov neeg no hais tias nej yuav mloog tas mloog thiab, tiamsis nej yuav tsis totaub; nej yuav saib tas saib thiab, tiamsis nej yuav tsis pom;
44028027	cov neeg no lub siab ruam, lawv tsis xav mloog, lawv thiaj ntsaws qhovntsej; lawv tsis xav pom lawv thiaj qi qhovmuag. Yog lawv tsis ua li ntawd nyob tsam lawv qhovmuag yuav pom, lawv qhovntsej yuav hnov thiab lawv yuav totaub, ces lawv yuav tig rov los cuag kuv, thiab kuv yuav kho lawv tej mob.' "
44028028	Paulus xaus lus hais tias, "Kuv qhia rau nej hais tias twb muaj neeg mus qhia Vajtswv Txojlus uas yog txojkev cawm dim rau lwm Haivneeg lawm. Lawv yeej yuav mloog!" [
44028029	Thaum Paulus hais li ntawd tas, cov Yudais sib cav heev, ces lawv nyias txawm tawm nyias mus lawm.]
44028030	Paulus nyob hauv lub tsev uas nws ntiav tau ob xyoos txwm nkaus, nws tos txais txhua tus uas tuaj saib nws.
44028031	Nws qhia txog Vajtswv lub Tebchaws thiab qhia Tswv Yexus Khetos zaj rau txhua tus mloog, nws tsis ntshai leejtwg li thiab tsis muaj leejtwg txwv nws.
45001001	Kuv yog Paulus uas yog Yexus Khetos tus tubtxib; Vajtswv xaiv kuv ua ib tug timthawj thiab tsa kuv ua tus qhia nws Txojmoo Zoo .
45001002	Txojmoo Zoo ntawd, Vajtswv twb coglus rau nws cov cevlus thaum ub kom muab sau tseg rau hauv Vajtswv txojlus uas tseemceeb lawm.
45001003	Txojmoo Zoo ntawd hais txog Vajtswv tus Tub uas yog peb tus Tswv Yexus Khetos: nws los yug muaj roj ntshav ib yam li neeg, nws yog Daviv ib tug xeebntxwv;
45001004	thiab raws li Vaj Ntsujplig tus Dawbhuv qhia hais tias Yexus yog Vajtswv tus Tub uas muaj hwjchim loj, rau qhov Vajtswv twb tsa nws sawv hauv qhov tuag rov qab los lawm.
45001005	Vajtswv kom Yexus foom koob hmoov rau kuv thiab tsa kuv ua timthawj coj txojmoo zoo mus qhia rau txhua haivneeg kom ntseeg Vajtswv thiab mloog Vajtswv lus.
45001006	Vajtswv twb hu nej cov uas nyob hauv lub nroog Loos no, los ua Yexus tug lawm thiab.
45001007	Yog li ntawd, kuv thiaj sau tsab ntawv no tuaj rau nej txhua tus uas nyob hauv lub nroog Loos no, nej yog cov uas Vajtswv hlub thiab Vajtswv hu los ua nws haivneeg lawm. Thov Vajtswv tus uas yog peb Leej Txiv thiab tus Tswv Yexus Khetos foom koob hmoov rau nej, thiab pub kom nej tau nyob kaj siab lug.
45001008	Ua ntej no, kuv ua kuv tus Vajtswv tsaug thiab ua Yexus Khetos tus uas pab nej tsaug, rau qhov tej neeg thoob qab ntuj hnov hais tias nej yog cov uas muab siab rau ntseeg.
45001009	Kuv niaj hnub muab siab rau qhia Txojmoo Zoo uas hais txog Vajtswv tus Tub, thiab Vajtswv yeej paub hais tias kuv nco ntsoov nej thiab thov Vajtswv pab nej.
45001010	Kuv thov Vajtswv hais tias yog Vajtswv pom zoo, thov Vajtswv qhib kev rau kuv tuaj xyuas nej.
45001011	Rau qhov kuv xav pom nej thiab coj Vajtswv txojlus tuaj qhia nej, txhawb kom nej muab siab rau ntseeg ntxiv.
45001012	Kuv hais li no yog hais tias kom peb ib leeg pab ib leeg; kuv kev ntseeg yuav pab nej thiab nej kev ntseeg yuav pab kuv.
45001013	Cov kwvtij, nej yuav tsum nco ntsoov hais tias kuv npaj siab tuaj xyuas nej ntau zaus, tiamsis muaj tej yam pheej tabkaum ua rau kuv tuaj tsis tau. Kuv xav coj cov neeg uas nrog nej nyob ua ke kom lawv los ntseeg, ib yam li kuv twb coj lwm Haivneeg los ntseeg lawm.
45001014	Rau qhov kuv tshuav cov neeg Kilis thiab cov neeg uas nyob hauv havzoov, cov txawj ntse thiab cov ruam nqi.
45001015	Yog li ntawd, kuv thiaj kub siab lug xav tuaj qhia Txojmoo Zoo rau nej cov uas nyob hauv lub nroog Loos ib yam nkaus thiab.
45001016	Kuv yeej tsis txajmuag qhia txojmoo zoo li; txojmoo zoo yog Vajtswv lub hwjchim uas cawm tau txhua tus uas ntseeg dim. Txojmoo Zoo ntawd, xub qhia rau cov Yudais thiab tom qab ntawd mam li qhia rau lwm Haivneeg.
45001017	Txojmoo zoo qhia hais tias tus uas ntseeg thiaj yog tus uas ncaj ncees tabmeeg Vajtswv, txij thaum pib mus txog thaum xaus, raws li Vajtswv txojlus sau tseg lawm hais tias, "Tus uas ua lub neej ncaj ncees yog tus uas ntseeg, tus ntawd yuav tau txojsia."
45001018	Vajtswv tus uas nyob saum ntuj ceebtsheej chim rau tej kev txhaum thiab kev phem uas neeg ua, rau qhov lawv tej kev phem ntawd ua rau neeg tsis paub qhov tseeb lawm.
45001019	Vajtswv rau txim rau lawv, rau qhov Vajtswv twb ua ib puas tsav yam qhia kom lawv paub Vajtswv, tiamsis lawv tseem tsis paub Vajtswv thiab.
45001020	Txij thaum Vajtswv tsim lub ntiajteb los, txawm yog neeg tsis pom Vajtswv tus muaj hwjchim uas nyob mus ibtxhis thiab qhov uas nws yog Vajtswv los yog lawv saib ib puas tsav yam uas Vajtswv tsim, lawv yeej paub hais tias muaj Vajtswv tiag. Yog li ntawd, lawv yuav hais tias lawv tsis paub Vajtswv yeej tsis tau li.
45001021	Txawm yog lawv twb paub Vajtswv lawm, los lawv tseem tsis hwm Vajtswv lossis tsis ua nws tsaug, lawv xav txog tej zaj uas tsis muaj qabhau, vim lawv lub siab ruam thiab tsaus ntuj nti.
45001022	Lawv khav hais tias lawv yog neeg ntse, tiamsis lawv yog neeg ruam kawg li;
45001023	twb tsimnyog lawv pehawm Vajtswv tus uas muaj sia nyob mus ibtxhis, tiamsis lawv ho mus pe tej mlom uas zoo li neeg, zoo li noog, zoo li tsiaj lossis zoo li nab.
45001024	Twb yog vim li ntawd Vajtswv thiaj cia neeg mus ua phem ua qias raws li lawv lub siab nyiam, lawv ua kev nkauj kev nraug tsis paub txajmuag li,
45001025	rau qhov lawv muab Vajtswv txojlus tseeb hloov ua lus dag. Twb tsimnyog lawv pehawm Vajtswv tus uas tsim ib puas tsav yam, tiamsis lawv ho mus pe thiab teev tej uas Vajtswv tsim xwb. Tsimnyog sawvdaws yuav tsum qhuas Vajtswv mus ibtxhis li, Amees!
45001026	Twb yog vim neeg ua phem li no, Vajtswv thiaj cia lawv mus ua kev nkauj kev nraug tsis paub txajmuag li. Txawm yog tej pojniam los ib leeg deev ib leeg,
45001027	thiab tej txivneej los ua ib yam nkaus li ntawd, raws li ibtxwm pojniam thiab txivneej thiaj ua niamtxiv xwb, tiamsis tej txivneej lawv tso qhov ntawd tseg, lawv ib leeg deev ib leeg tsis paub txajmuag li. Yog li ntawd, Vajtswv thiaj rau txim rau lawv.
45001028	Twb yog vim neeg tsis kam lees hais tias muaj Vajtswv, Vajtswv thiaj li cia lawv mus ua phem ua qias raws li lawv lub siab nyiam; yog li ntawd, lawv thiaj mus ua tej uas tsis tsimnyog ua.
45001029	Lawv ua txhua yam kev phem, lawv ua limhiam, siab hlob, ua nruj ua tsiv, sib khib, tua neeg, sib cav sib ceg, dag ntxias thiab xav phem. Lawv taug xaiv
45001030	thiab ib leeg hais lus phem rau ib leeg; lawv saib tsis taus Vajtswv, thuam lwm tus, khavtheeb, muab hlob, lawv niaj hnub tuav tswvyim ua phem thiab lawv tsis mloog niam txiv lus;
45001031	lawv tsis paub qhov phem qhov zoo; lawv tsis ua raws li lawv tau coglus tseg, lawv ib leeg tsis hlub ib leeg thiab lawv ib leeg tsis ua zoo rau ib leeg.
45001032	Lawv yeej paub Vajtswv txoj kevcai uas hais tias, cov neeg uas ua phem li ntawd yeej tsimnyog raug kev tuag, tsis yog lawv ua tej kev phem ntawd xwb, lawv tseem pom zoo qhov uas lwm tus ua phem ntawd thiab.
45002001	Nej xav hais tias nej muaj cuabkav txiav txim rau lwm tus no los? Yog nej txiav txim rau lwm tus, nej yuav tsis muaj lus hais daws nej zaj. Thaum nej txiav txim rau lwm tus, yog nej txiav txim rau nej ntag, rau qhov nej twb ua txhaum ib yam li lwm tus thiab.
45002002	Peb paub hais tias qhov uas Vajtswv txiav txim rau cov neeg uas ua tej kev phem no nws yeej ua yog lawm.
45002003	Nej txiav txim rau lwm tus, tiamsis nej tseem ua txhaum ib yam li lawv thiab, nej xav hais tias nej yuav khiav dim Vajtswv txojkev txiav txim no los?
45002004	Lossis yog nej tuam mom Vajtswv txiaj ntsig, qhov uas Vajtswv ua siab dawb siab zoo thiab ua siab ntev rau nej. Nej yeej paub hais tias qhov uas Vajtswv ua siab dawb siab zoo rau nej yog nws xav kom nej tso nej tej kev txhaum tseg.
45002005	Tiamsis qhov uas nej tawv ncauj thiab tsis kam tso nej tej kev txhaum tseg yog nej ua kom Vajtswv chim thiab txiav txim rau nej. Hnub uas Vajtswv txiav txim ncaj ncees, nws yuav txiav txim hnyav rau nej.
45002006	Rau qhov Vajtswv yuav muab nqi zog rau txhua tus raws li tes haujlwm uas nws tau ua los lawm.
45002007	Vajtswv yuav muab txojsia ntev dhawv mus ibtxhis rau cov neeg uas muaj lub siab ntev thiab niaj hnub ua zoo; thiab xav kom Vajtswv pub koob hmoov rau lawv, qhuas lawv thiab pub txojsia uas tsis txawj tuag rau lawv.
45002008	Vajtswv yuav chim thiab npautaws rau cov neeg uas ua raws li lawv lub siab nyiam, lawv tsis nyiam qhov tseeb, tiamsis lawv nyiam kev phem kev qias xwb.
45002009	Txhua tus neeg uas ua phem ua qias yuav raug kev txomnyem thiab nyuaj siab, cov Yudais yuav xub raug ua ntej, tom qab ntawd yog lwm Haivneeg.
45002010	Tiamsis Vajtswv yuav foom koob hmoov, pub tshwjchim thiab kev kaj siab lug rau txhua tus uas ua zoo, yuav xub pub rau cov Yudais, tom qab ntawd yog pub rau lwm Haivneeg.
45002011	Rau qhov Vajtswv yeej txiav txim rau txhua tus ib yam nkaus.
45002012	Lwm Haivneeg yeej tsis muaj Mauxes txoj Kevcai, tiamsis lawv yuav raug puastsuaj, vim lawv ua txhaum. Cov Yudas muaj Mauxes txoj kevcai los lawv yuav raug txiav txim, vim lawv ua txhaum txoj kevcai ntawd.
45002013	Rau qhov Vajtswv tsis suav hais tias cov neeg uas hnov Vajtswv txoj Kevcai yog cov uas ncaj ncees, tiamsis cov neeg uas ua raws li Vajtswv txoj Kevcai thiaj yog cov neeg ncaj ncees.
45002014	Lwm Haivneeg yeej tsis muaj Vajtswv txoj Kevcai, tiamsis tej uas lawv ua lawv ua raws li txoj Kevcai ntawd qhia; txawm yog lawv tsis muaj Vajtswv txoj Kevcai los lawv yeej muaj ib txoj Kevcai nyob hauv lawv lub siab.
45002015	Qhov uas lawv paub ua zoo ntawd qhia hais tias lawv yeej muaj Vajtswv txoj Kevcai nyob hauv lawv lub siab. Lawv lub siab uas paub qhov phem qhov zoo yuav qhia qhov tseeb rau lawv; qee zaus lawv lub siab qhia hais tias lawv ua txhaum, thiab qee zaus lawv lub siab qhia hais tias lawv ua zoo lawm.
45002016	Thaum txog hnub uas Vajtswv txiav txim, Vajtswv yuav kom Yexus Khetos muab tej uas neeg lub siab xav nraim nkoos nthuav tawm los raws li Txojmoo Zoo uas kuv twb qhia lawm.
45002017	Nej hais tias, nej yog neeg Yudais; nej cia siab rau Vajtswv txoj Kevcai thiab nej khav hais tias nej nrog Vajtswv sib raug zoo;
45002018	nej yeej paub tej uas Vajtswv xav kom nej ua, thiab nej paub qhov phem qhov zoo, rau qhov Vajtswv txoj Kevcai twb qhia rau nej lawm;
45002019	yog nej paub hais tias nej yog cov uas coj cov neeg digmuag kev, thiab yog lub teeb uas ci pom kev rau cov neeg uas nyob hauv qhov tsaus ntuj,
45002020	thiab nej yog cov uas qhia cov ruam, yog cov xibhwb uas qhia cov menyuam yaus, nej muaj kev txawj ntse thiab paub Vajtswv txoj Kevcai uas yog qhov tseeb,
45002021	nej cov uas qhia lwm tus, ua li cas nej tsis qhia nej? Nej qhia hais tias, "Tsis txhob ua tubsab," tiamsis puas yog nej twb ua tubsab lawm?
45002022	Nej hais tias, "Tsis txhob deev luag pojniam lossis luag txiv," tiamsis puas yog nej twb deev lawm? Nej tsis nyiam pe mlom, tiamsis puas yog nej nyiag tej nyiaj tej kub hauv tej tsev teev mlom?
45002023	Nej khav hais tias nej muaj Vajtswv txoj Kevcai, tiamsis puas yog nej tsis coj raws li txoj Kevcai ntawd ua rau Vajtswv poob ntsejmuag?
45002024	Vajtswv txojlus hais tias, "Twb yog vim nej cov neeg Yudais, lwm Haivneeg thiaj thuam Vajtswv lub npe."
45002025	Yog nej ua raws li Vajtswv txoj Kevcai, qhov uas nej ua kevcai txiav thiaj tseemceeb; tiamsis yog nej tsis ua raws li Vajtswv txoj Kevcai qhia, nej zoo ib yam li tus uas tsis tau ua kevcai txiav.
45002026	Yog lwm Haivneeg uas tsis tau ua kevcai txiav muaj ib tug coj raws li Vajtswv txoj Kevcai qhia, qhov uas nws tsis tau ua kevcai txiav ntawd, Vajtswv puas suav hais tias nws tsis ua kevcai txiav?
45002027	Lwm Haivneeg uas tsis ua kevcai txiav ntawm nqaij tawv, tiamsis yog lawv ua raws li Vajtswv txoj Kevcai qhia, lawv yuav txiav txim rau nej cov uas ua kevcai txiav raws li twb muaj lus sau tseg lawm, rau qhov nej tsis ua raws li Vajtswv txoj Kevcai.
45002028	Rau qhov tus uas yog neeg Yudais tiag, yog tus uas muaj lub siab tshiab thiab tus uas ua kevcai txiav tiag, tsis yog tus uas ua kevcai txiav ntawm nqaij tawv xwb.
45002029	Tus uas yog neeg Yudais tiag yog tus uas muaj lub siab tshiab, thiab tus uas ua kevcai txiav tiag, yog tus uas ua raws li Vajtswv tus Ntsujplig qhia. Txawm yog neeg tsis qhuas tus uas muaj lub siab tshiab los Vajtswv qhuas tus ntawd.
45003001	Puas yog cov Yudais tsim txiaj dua lwm Haivneeg lossis qhov uas ua kevcai txiav muaj nqis dabtsi?
45003002	Yeej muaj nqis rau txhua yam. Thawj qhov yog Vajtswv muab nws txojlus rau cov Yudais tuav.
45003003	Tiamsis yog cov Yudais qee leej tsis ua raws li Vajtswv txojlus puas ua rau Vajtswv txojlus tsis muaj nqis lawm?
45003004	Tsis yog li ntawd! Txawm yog txhua tus dag los Vajtswv tsis dag, raws li twb muaj lus sau tseg lawm hais tias, "Thaum koj hais lus sawvdaws yeej paub hais tias koj hais tseeb; thaum luag taug koj zaj, sawvdaws yeej paub hais tias koj tsis tau ua txhaum."
45003005	Peb ho yuav hais li cas, yog peb tej kev txhaum ua rau peb pom hais tias Vajtswv yog tus ncaj ncees. Peb yuav hais tias Vajtswv txiav txim tsis ncaj rau peb no los? (Kuv hais raws li neeg hais.)
45003006	Tsis yog li ntawd! Yog hais tias Vajtswv ua tsis ncaj, nws yuav ua li cas muaj cuabkav txiav txim rau neeg ntiajteb?
45003007	Yog hais tias kuv ua tsis ncaj rau sawvdaws pom Vajtswv tus uas ncaj ncees lub tshwjchim tseeb, ua li cas kuv tseem raug txim ib yam li tus neeg txhaum thiab?
45003008	Ua li cas peb tsis hais tias, "Peb mus ua txhaum kom peb tau qhov zoo"? Muaj qee leej thuam peb hais tias peb hais li ntawd! Qhov uas lawv raug txim li ntawd yeej tsimnyog lawm.
45003009	Peb cov uas yog neeg Yudais, peb zoo dua lwm Haivneeg los? Tsis yog li ntawd!c Kuv twb qhia rau nej lawm hais tias txojkev txhaum yeej kav tagnrho cov neeg Yudais thiab lwm Haivneeg huv tibsi.
45003010	Raws li Vajtswv Txojlus hais tias: "Yeej tsis muaj ib tug neeg ncaj ncees hlo li,
45003011	tsis muaj ib tug totaub lossis nrhiav Vajtswv li.
45003012	Txhua tus puavleej tso Vajtswv tseg; lawv txhua tus ua txhaum huv tibsi; tsis muaj leej twg ua zoo li, txawm yog ib tug los twb tsis muaj.
45003013	Lawv lub qa zoo ib yam li lub qhov ntxa uas qhib lug cia; lawv tus nplaig hais tej lus dag ntxias; lawv tej lus muaj taug ib yam li taug nab.
45003014	Lawv lub qhovncauj foom phem thiab hais tej lus iab lus daw xwb.
45003015	Lawv khiav ceev nrooj mus ua phem thiab tua neeg;
45003016	txhua qhov uas lawv mus, lawv ua rau luag raug kev txomnyem thiab puastsuaj.
45003017	Lawv tsis paub nrog leej twg sib raug zoo,
45003018	lossis lawv tsis paub ntshai Vajtswv li."
45003019	Nimno peb paub hais tias txhua nqe uas Vajtswv txoj Kevcai qhia yeej qhia kom neeg hwm txoj Kevcai, txhua tus thiaj tsis muaj lus hais, thiab Vajtswv yuav txiav txim rau txhua tus neeg hauv ntiajteb no.
45003020	Rau qhov txhua tus uas ua raws li txoj Kevcai yeej tsis muaj ib tug ncaj ncees tabmeeg Vajtswv li; txoj kevcai ntawd tsuas qhia kom neeg paub neeg txojkev txhaum xwb.
45003021	Tiamsis qhov uas nimno Vajtswv suav hais tias neeg ncaj ncees tabmeeg Vajtswv tsis yog vim neeg coj raws li txoj kevcai. Qhov tseeb, Mauxes txoj Kevcai thiab cov cev Vajtswv lus los puavleej ua timkhawv hais txog zaj no.
45003022	Vajtswv suav hais tias txhua tus uas los ntseeg Yexus Khetos thiaj yog neeg ncaj ncees xwb. Rau qhov Vajtswv suav hais tias txhua tus uas ntseeg Yexus Khetos zoo ib yam nkaus;
45003023	rau qhov txhua tus puavleej ua txhaum thiab tu ncua Vajtswv lub tshwjchim lawm.
45003024	Vajtswv txojkev hlub uas nws muab pub dawb rau neeg yog nws txib Yexus Khetos los tuag txhiv neeg kom dim txim, Vajtswv thiaj suav hais tias neeg ncaj ncees tabmeeg Vajtswv.
45003025	Vajtswv txib Yexus Khetos los tuag theej neeg lub txhoj thiab nws cov ntshav ntxuav neeg tej kev txhaum, Vajtswv thiaj zam tau neeg lub txhim, vim neeg ntseeg Yexus Khetos. Vajtswv ua li ntawd qhia hais tias Vajtswv yog tus ncaj ncees. Yav tas los Vajtswv ua siab ntev thiab tsis rau txim rau cov neeg uas ua txhaum.
45003026	Qhov uas Vajtswv ua li no qhia hais tias Vajtswv yog tus ncaj ncees, Vajtswv tsis suav neeg lub txim, thiab Vajtswv pab kom txhua tus uas ntseeg Yexus Khetos ua tau neeg ncaj ncees.
45003027	Yog li ntawd, peb yuav ua li cas khav tau? Yeej tsis muaj ib yam dabtsi uas peb khav tau. Tsis hais txoj kevcai twg lossis tes haujlwm twg li, tiamsis yog qhov uas ntseeg Yexus Khetos xwb.
45003028	Yog li ntawd, peb paub hais tias tus uas Vajtswv suav hais tias ncaj ncees yog tus uas ntseeg, tsis yog tus uas coj raws li txoj kevcai qhia.
45003029	Vajtswv tsuas yog cov Yudais tus Vajtswv xwb los? Nws tsis yog lwm Haivneeg tus Vajtswv los? Vajtswv yeej yog lwm Haivneeg tus Vajtswv thiab.
45003030	Tsuas muaj tib tug Vajtswv xwb, Vajtswv suav hais tias txhua tus uas ntseeg Yexus Khetos, tsis hais cov Yudais lossis lwm Haivneeg yog cov uas ncaj ncees.
45003031	Yog Vajtswv ua li ntawd, peb yuav suav hais tias Vajtswv txoj kevcai tsis tseemceeb no los? Tsis yog li ntawd! Peb cov uas ntseeg Yexus Khetos, peb hajyam suav hais tias Vajtswv txoj kevcai yog txoj uas tseemceeb.
45004001	Yog li ntawd, peb yuav hais li cas txog peb yawgkoob Anplahas? Nws ua nws lub neej li cas?
45004002	Yog Vajtswv suav hais tias Anplahas ncaj ncees, vim tej haujlwm uas Anplahas ua, ces Anplahas yeej muaj lus khav tau, tiamsis Anplahas yeej tsis muaj dabtsi yuav khav tau rau Vajtswv li.
45004003	Vajtswv txojlus hais tias, "Anplahas ntseeg Vajtswv, vim qhov uas Anplahas ntseeg ntawd Vajtswv thiaj suav hais tias Anplahas yog neeg ncaj ncees."
45004004	Tus uas ua haujlwm nws yeej tau nqi zog, tej nqi zog uas nws tau tsis yog tau dawb, tiamsis yog nws khwv nws thiaj tau.
45004005	Tus uas tsis cia siab rau nws tes haujlwm, tiamsis cia siab rau nws txojkev ntseeg thiab ntseeg Vajtswv tus uas pab cov neeg txhaum kom ua tau neeg ncaj ncees, qhov uas nws ntseeg li ntawd, Vajtswv suav hais tias nws yog tus ncaj ncees.
45004006	Daviv los hais ib yam nkaus li ntawd, thaum nws hais txog tus uas muaj kev kaj siab yog tus uas Vajtswv suav hais tias ncaj ncees, tsis yog tus uas cia siab rau nws tes haujlwm:
45004007	"Cov neeg txhaum uas Vajtswv zam txim rau lawm yog cov uas tau zoo nyob kaj siab lug.
45004008	Tus uas Vajtswv tsis suav nws lub txim, tus ntawd tau zoo nyob kaj siab lug!"
45004009	Txojkev kaj siab uas Daviv hais no tsuas yog rau cov neeg uas ua kevcai txiav xwb, lossis rau cov neeg uas tsis ua kevcai txiav thiab? Peb hais tias, "Anplahas ntseeg, Vajtswv thiaj suav hais tias Anplahas yog tus uas ncaj ncees."
45004010	Thaum twg Vajtswv suav hais tias Anplahas yog tus uas ncaj ncees? Ua ntej lossis tom qab uas Anplahas ua kevcai txiav? Tsis yog tom qab, tiamsis yog ua ntej uas Anplahas ua kevcai txiav.
45004011	Qhov uas Anplahas ua kevcai txiav ntawd yog lub cim qhia rau sawvdaws paub hais tias Anplahas ntseeg Vajtswv, Vajtswv thiaj suav hais tias Anplahas yeej ncaj ncees ua ntej uas nws ua kevcai txiav. Yog li ntawd, Anplahas thiaj yog yawgkoob ntawm txhua tus uas ntseeg Vajtswv, txawm yog lawv tsis tau ua kevcai txiav los Vajtswv suav hais tias lawv yog neeg ncaj ncees.
45004012	Qhov uas Anplahas yog cov neeg uas ua kevcai txiav tus yawgkoob tsis yog vim lawv ua kevcai txiav, tiamsis vim lawv ntseeg ib yam li peb yawgkoob Anplahas ntseeg; Anplahas xub ntseeg Vajtswv, nws mam li ua kevcai txiav.
45004013	Vajtswv coglus rau Anplahas thiab Anplahas cov xeebntxwv hais tias, Vajtswv yuav muab lub ntiajteb no ua Anplahas tug, Vajtswv coglus li ntawd tsis yog vim Anplahas coj raws li txoj kevcai, tiamsis yog Anplahas ntseeg, Vajtswv thiaj suav hais tias Anplahas yog tus ncaj ncees.
45004014	Yog Vajtswv muab tej uas Vajtswv coglus rau cov neeg uas coj raws li txoj Kevcai, ces qhov uas neeg ntseeg tsis muaj qabhau thiab Vajtswv cov lus cog tseg yeej tsis muaj ib los tseeb li.
45004015	Vim muaj txoj kevcai Vajtswv thiaj rau txim rau neeg; yog tsis muaj txoj kevcai yeej tsis muaj neeg ua txhaum kevcai.
45004016	Vajtswv coglus rau Anplahas vim nws ntseeg Vajtswv, Vajtswv yuav muab Vajtswv txoj koob hmoov uas Vajtswv coglus lawm pub dawb rau Anplahas cov xeebntxwv, tsis yog Vajtswv pub rau cov uas coj raws li txoj kevcai xwb, tiamsis yog pub rau cov uas ntseeg ib yam li Anplahas ntseeg. Rau qhov Anplahas yog peb sawvdaws tus yawgkoob;
45004017	raws li Vajtswv txojlus hais tias, "Kuv tsa koj ua txhua haivneeg tus yawgkoob." Vajtswv tej lus cog tseg ntawd tseemceeb heev; tus Vajtswv no yog tus uas Anplahas ntseeg, nws yog tus Vajtswv uas tsa tau cov neeg uas tuag lawm sawv hauv qhov tuag rov qab los thiab yog tus uas hais kom muaj ib puas tsav yam ces txawm muaj raws li nws hais.
45004018	Txawm yog thaum Anplahas tsis tau pom muaj raws li tej uas Vajtswv coglus tseg los Anplahas tseem ntseeg thiab cia siab hais tias, "Nws yuav tau ua ntau haivneeg tus yawgkoob," raws li Vajtswv txojlus hais tias, "Koj yuav muaj xeebntxwv coob, npaum li tej hnubqub saum nruab ntug."
45004019	Anplahas hnubnyoog twb yuav muaj ib puas xyoo; nws lub zog ntaug tas, thiab Xalas los xeeb tsis taus tub lawm; txawm li ntawd los nws tseem cia siab rau Vajtswv.
45004020	Anplahas ntseeg Vajtswv tej lus cog tseg; qhov uas Anplahas ntseeg hajyam ua rau Anplahas cia siab rau Vajtswv, thiab nws ua Vajtswv tsaug.
45004021	Anplahas paub tseeb hais tias Vajtswv yeej ua tau raws li Vajtswv coglus tseg.
45004022	Twb yog vim Anplahas ntseeg, "Vajtswv thiaj suav hais tias Anplahas yog tus ncaj ncees."
45004023	Lo lus uas hais tias "Anplahas ncaj ncees," tsis yog hais rau Anplahas tib leeg xwb,
45004024	tiamsis yog hais txog peb txhua tus uas Vajtswv suav hais tias ncaj ncees thiab ntseeg Vajtswv tus uas tsa peb tus Tswv Yexus sawv hauv qhov tuag rov qab los.
45004025	Vim peb tej kev txhaum Vajtswv thiaj cia Yexus Khetos los tuag theej peb lub txhoj, thiab qhov uas Vajtswv tsa Yexus sawv hauv qhov tuag rov qab los yog ua kom peb ua tau neeg ncaj ncees.
45005001	Yog li ntawd, vim peb ntseeg, Vajtswv thiaj suav hais tias peb yog neeg ncaj ncees, peb tau nrog Vajtswv sib raug zoo, rau qhov peb tus Tswv Yexus Khetos pab peb.
45005002	Vim peb ntseeg Yexus Khetos, peb thiaj tau Vajtswv txoj koob hmoov, thiab muaj sia nyob. Peb cia li zoo siab thiab cia siab hais tias, peb yuav tau Vajtswv lub tshwjchim uas ci ntsa iab.
45005003	Tsis yog li ntawd xwb, peb zoo siab qhov uas peb raug kev txomnyem, rau qhov peb paub hais tias txojkev txomnyem ntawd ua rau peb ua taus siab ntev,
45005004	qhov uas peb ua taus siab ntev haum Vajtswv siab, thiab qhov uas peb ua haum Vajtswv siab ua rau peb muaj kev cia siab.
45005005	Txojkev cia siab no tsis ua rau peb poob ntsejmuag, rau qhov Vaj Ntsujplig tus Dawbhuv uas Vajtswv twb pub rau peb lawm, qhia rau peb hais tias Vajtswv hlub peb kawg li.
45005006	Rau qhov peb pab tsis tau kom peb dim peb lub txim, Yexus Khetos thiaj los tuag txhiv peb cov uas yog neeg txhaum raws li lub sijhawm uas Vajtswv teem tseg lawm.
45005007	Qhov uas ib tug twg yuav tuag theej tus neeg ncaj ncees, mas nyuaj kawg li. Tiamsis tej zaum yuav muaj qee leej txaus siab tuag theej tus neeg zoo thiab.
45005008	Tiamsis Vajtswv qhia rau peb hais tias Vajtswv hlub peb kawg li, rau qhov thaum peb tseem ua neeg txhaum Yexus Khetos tuag txhiv peb.
45005009	Vim Yexus Khetos tuag theej peb lub txhoj, nimno peb thiaj ua tau neeg ncaj ncees, tsis yog li ntawd xwb, Vajtswv yuav tsis txiav txim rau peb, rau qhov Yexus Khetos cov ntshav twb ntxuav peb tej kev txhaum lawm.
45005010	Thaum peb tseem yog Vajtswv cov yeebncuab, Vajtswv txib nws tus tub Yexus Khetos los tuag theej peb lub txhoj thiab coj peb los nrog Vajtswv sib raug zoo. Nimno peb twb nroog Vajtswv sib raug zoo lawm, tsis yog li ntawd xwb, peb twb dim peb lub txim lawm thiab. Rau qhov Yexus Khetos sawv hauv qhov tuag los lawm.
45005011	Tsis yog li ntawd xwb, Vajtswv ua rau peb zoo siab kawg li, rau qhov nimno Yexus Khetos tus uas yog peb tus Tswv twb coj peb los nrog Vajtswv sib raug zoo lawm.
45005012	Twb yog vim ib tug xub ua txhaum, neeg ntiajteb txhua tus thiaj ua txhaum. Vim tus ntawd ua txhaum, tus ntawd thiaj tuag. Yog li ntawd, txhua haivneeg uas nyob hauv ntiajteb no thiaj txawj tuag, rau qhov txhua tus puavleej tau ua txhaum lawm.
45005013	Thaum Vajtswv tseem tsis tau qhia Vajtswv txoj Kevcai rau Mauxes, neeg twb xub ua txhaum lawm, tiamsis Vajtswv tsis suav neeg lub txim, rau qhov thaum ntawd tseem tsis tau muaj txoj kevcai.
45005014	Txij thaum Adas tiam los txog Mauxes tiam, tej neeg puavleej muaj kev ploj kev tuag, txawm yog sawvdaws ua txhaum tsis thooj li Adas tus uas tsis mloog Vajtswv lus ua los sawvdaws puavleej tuag huv tibsi. Adas ua qauv txog tus uas yuav los.
45005015	Tiamsis nkawd zoo tsis sib thooj, rau qhov txoj koob hmoov uas Vajtswv pub dawb rau peb ntawd zoo tsis thooj li Adas txojkev txhaum. Vim Adas ua txhaum, sawvdaws thiaj tuag. Tiamsis Vajtswv hlub peb kawg li, Vajtswv thiaj txib ib tug uas yog Yexus Khetos tus uas muaj lub siab hlub los pab sawvdaws.
45005016	Vajtswv txoj koob hmoov thiab Adas txojkev txhaum zoo tsis sib thooj. Thaum Adas ua txhaum lawm, thiaj muaj txojkev txiav txim, tom qab ntawd muaj ntau leej ua txhaum, tiamsis vim txoj koob hmoov uas Vajtswv pub dawb rau neeg, Vajtswv thiaj zam txim rau sawvdaws.
45005017	Vim ib tug ua txhaum, sawvdaws thiaj tuag, tiamsis tes haujlwm uas Yexus Khetos ua pab peb tseemceeb dua ntais huv tibsi. Txhua tus uas Vajtswv suav hais tias yog neeg ncaj ncees, lawv yuav tau txais Vajtswv txoj koob hmoov nplua mias uas Vajtswv pub dawb thiab lawv yuav muaj txojsia nrog Yexus Khetos kav mus ibtxhis.
45005018	Twb yog vim ib tug ua txhaum, Vajtswv thiaj rau txim rau sawvdaws, tiamsis vim tes haujlwm uas Yexus Khetos ua, pab tau neeg dim txim thiab pub txojsia rau lawv.
45005019	Vim ib tug tsis mloog Vajtswv lus, sawvdaws thiaj ua txhaum, tiamsis vim Yexus Khetos mloog Vajtswv lus, sawvdaws thiaj ua tau neeg ncaj ncees.
45005020	Thaum muaj txoj Kevcai lawm sawvdaws hajyam ua txhaum; tiamsis qhov twg muaj kev txhaum, Vajtswv txojkev hlub hajyam muaj nyob qhov ntawd.
45005021	Yog li ntawd, txojkev txhaum ua rau muaj kev ploj kev tuag li cas, Vajtswv txojkev hlub ua rau muaj txojkev ncaj ncees, thiab tau txojsia ntev dhawv los ntawm Yexus Khetos uas yog peb tus Tswv ib yam li ntawd.
45006001	Yog li ntawd, peb yuav hais li cas? Puas tsimnyog peb pheej ua txhaum kom Vajtswv hajyam hlub peb ntxiv?
45006002	Peb tsis txhob ua li ntawd! Peb twb tuag rau txojkev txhaum lawm, peb tseem yuav ua kev txhaum ntxiv dua thiab los?
45006003	Nej twb paub lawm hais tias peb txhua tus uas ua kevcai raus dej, peb twb nrog Yexus Khetos koom ib txojsia lawm. Qhov uas ua kevcai raus rau hauv dej, yog peb tuag ib yam li Yexus tuag.
45006004	Qhov uas luag muab peb raus rau hauv dej, yog luag muab peb faus nrog Yexus thiab peb koom nws txojkev tuag; yog li ntawd, Leej Txiv tus uas muaj hwjchim tsa Yexus sawv hauv qhov tuag rov qab los, nws yuav pub lub neej tshiab rau peb.
45006005	Peb nrog Yexus koom nws txojkev tuag li cas, peb yuav tau nrog nws sawv hauv qhov tuag rov qab los ib yam li ntawd thiab.
45006006	Peb paub hais tias peb lub neej qub twb raug muab ntsia tuag nrog Yexus Khetos rau saum nws tus ntoo khaublig lawm, ua li ntawd kom txojkev txhaum lub hwjchim puastsuaj mus, peb thiaj tsis tau ua txojkev txhaum qhev ntxiv lawm.
45006007	Rau qhov tus neeg tuag, nws twb dim txojkev txhaum lub hwjchim lawm.
45006008	Tiamsis yog peb tuag nrog Yexus Khetos, peb ntseeg hais tias peb yuav muaj txojsia nrog nws nyob ua ke thiab.
45006009	Peb paub hais tias Vajtswv twb tsa Yexus Khetos sawv hauv qhov tuag rov qab los thiab nws yuav tsis tuag li lawm, rau qhov txojkev tuag yuam tsis tau nws.
45006010	Qhov uas Yexus tuag, nws tsuas tuag tib zaug theej sawvdaws lub txhoj xwb; nimno nws muaj sia nyob, thiab nws nrog Vajtswv sib raug zoo.
45006011	Ib yam li ntawd, nej yuav tsum nco ntsoov hais tias nej twb tuag rau txojkev txhaum thiab nrog Yexus Khetos koom ib txojsia nyob rau ntawm Vajtswv lawm.
45006012	Yog li ntawd, nej tsis txhob cia txojkev txhaum kav nej lub cev uas txawj tuag, rau qhov txojkev txhaum ua rau nej ua raws li nej lub siab nyiam.
45006013	Nej tsis txhob cia txojkev txhaum siv nej lub cev ib qho mus ua phem ua qias. Tiamsis muab nej lub cev pub rau Vajtswv ib yam li cov neeg uas Vajtswv twb tsa sawv hauv qhov tuag rov qab los lawm, thiab muab nej lub cev pub rau Vajtswv siv ua qhov ncaj ncees.
45006014	Tsis txhob cia txojkev txhaum kav nej; rau qhov Mauxes txoj Kevcai tsis kav nej lawm, tiamsis Vajtswv txojkev hlub kav nej.
45006015	Peb yuav ua li cas? Peb yuav cia li ua txhaum, vim Mauxes txoj Kevcai tsis kav peb lawm, tiamsis Vajtswv txojkev hlub kav peb sawvdaws los? Tsis txhob ua li ntawd!
45006016	Nej yeej paub lawm hais tias yog nej zoo siab ua luag qhev thiab ntseeg luag lus, luag yeej yuav ua nej ua tus tswv. Yog nej cia txojkev txhaum ua nej tus tswv, thaum kawg nej yuav raug kev ploj kev tuag. Yog nej mloog Vajtswv lus, nej thiaj yog neeg ncaj ncees.
45006017	Yav tas los nej ua txojkev txhaum qhev, tiamsis nimno kuv ua Vajtswv tsaug, rau qhov nej muab siab rau ua raws li tej lus ua luag qhia rau nej lawm.
45006018	Vajtswv twb tso nej dim ntawm txojkev txhaum thiab nej twb cia txojkev ncaj ncees kav lawm.
45006019	(Kuv hais li neeg hais, rau qhov nej tsis totaub.) Nej ibtxwm muab nej lub cev mus ua txojkev txhaum thiab kev phem kev qias qhev li cas lawm. Nimno nej yuav tsum muab nej lub cev mus ua qhov zoo thiab ua kev ncaj ncees qhev lb yam li ntawd.
45006020	Thaum nej tseem ua txojkev txhaum qhev, txojkev ncaj ncees yeej tsis kav nej li.
45006021	Tej uas nej ua tas los lawm, nej tau dabtsi? Tej ntawd ua rau nej txajmuag kawg li los sav! Tej uas nej ua ntawd, thaum kawg yog kev ploj kev tuag xwb!
45006022	Tiamsis nimno Vajtswv twb tso nej dim ntawm txojkev txhaum los ua Vajtswv cov tubqhe lawm. Qhov uas nej tau yog Vajtswv ntxuav kom nej muaj lub siab dawbhuv thaum kawg nej thiaj tau txojsia ntev dhawv mus ibtxhis.
45006023	Rau qhov nqi zog ntawm txojkev txhaum yog kev tuag, tiamsis txoj koob hmoov uas Vajtswv pub dawb yog txojsia ntev dhawv mus ibtxhis uas los ntawm Yexus Khetos tus uas yog peb tus Tswv los.
45007001	Cov kwvtij, nej yeej paub hais tias kuv hais txog cov neeg uas twb paub tej kevcai lawm; tej kevcai ntawd tsuas kav tus neeg uas tseem ua neej nyob xwb.
45007002	Raws li txoj kevcai, tus pojniam uas yuav txiv lawm, nws yuav tsum nrog nws tus txiv nyob mus txog thaum nws tus txiv tuag, tiamsis yog tus txiv tuag lawm, tus pojniam mus yuav lwm tus los yeej tsis txhaum kevcai.
45007003	Yog hais tias nws tus txiv tseem nyob, nws cia li mus yuav dua txiv lawm, sawvdaws yuav hais tias nws deev hluas nraug; tiamsis yog nws tus txiv tuag lawm, nws mus yuav txiv tshiab los yeej tsis txhaum kevcai, thiab tsis muaj leejtwg yuav hais tias nws deev hluas nraug.
45007004	Cov kwvtij, ib yam nkaus li ntawd, Mauxes txoj Kevcai yeej tsis kav nej cov uas nrog Yexus Khetos tuag ua ke lawm. Nimno Yexus Khetos tus uas Vajtswv tsa sawv hauv qhov tuag rov qab los twb yuav nej los ua nws tug lawm, nws ua li ntawd kom nej ua nej lub neej rau Vajtswv tau koob meej.
45007005	Thaum uas peb tseem ua peb lub neej raws li neeg ibtxwm ua, vim txoj kevcai, txojkev txhaum thiaj tshoov peb lub siab kom peb nyiam mus ua txhaum thiab raug kev ploj kev tuag.
45007006	Tiamsis nimno peb twb dim txoj kevcai uas khi peb, rau qhov peb zoo li cov neeg uas tuag lawm. Niaj hnub no peb thiaj tsis ua peb lub neej raws li txoj qub kevcai uas sau tseg rau hauv ntawv, tiamsis peb ua peb lub neej raws li txoj kevcai tshiab uas Vaj Ntsujplig qhia.
45007007	Peb yuav hais li cas? Txoj kevcai yog kev txhaum los? Yeej tsis yog li ntawd! Tiamsis twb yog muaj txoj kevcai, kuv thiaj paub hais tias kev txhaum yog dabtsi. Yog txoj kevcai tsis hais tias, "Tsis txhob ntshaw luag tug," ces kuv yeej tsis paub hais tias qhov uas ntshaw luag tug txhaum.
45007008	Tiamsis txojkev txhaum muab txoj kevcai ua hau kev tshoov kuv siab kom kuv ntshaw txhua yam. Yog tsis muaj txoj kevcai, ces txojkev txhaum yeej tuag lawm.
45007009	Yav tas los kuv ua kuv lub neej tsis muaj txoj kevcai kav kuv, tiamsis thaum muaj txoj kevcai lawm, ua rau kev txhaum tshwm tuaj,
45007010	thiab kuv thiaj tuag. Vajtswv rhawv txoj kevcai yog ua kom neeg tau txojsia, tiamsis kuv pom hais tias txoj kevcai ua rau kuv raug kev ploj kev tuag.
45007011	Rau qhov txojkev txhaum muab txoj kevcai ua hau kev los dag ntxias kuv thiab tua kuv povtseg.
45007012	Yog li ntawd txoj kevcai yeej dawbhuv, thiab tej nqe kevcai los yeej dawbhuv, ncaj ncees thiab zoo kawg nkaus li.
45007013	Puas yog txoj Kevcai uas yog txoj zoo ua rau kuv raug kev ploj kev tuag? Yeej tsis yog li ntawd! Twb yog txojkev txhaum muab txoj kevcai tua kuv, kuv thiaj raug kev ploj kev tuag. Yog li ntawd, kuv thiaj paub hais tias txojkev txhaum zoo li cas, thiab tej kevcai ntawd ua rau kuv pom hais tias txojkev txhaum pem kawg nkaus li.
45007014	Peb paub hais tias Mauxes txoj Kevcai yog Vajtswv txoj; tiamsis kuv yog neeg, txojkev txhaum thiaj niaj hnub yuam kuv ua txhaum.
45007015	Kuv tsis totaub tej uas kuv ua; vim li cas kuv ua tej uas kuv tsis nyiam ua, tiamsis tej uas kuv nyiam kuv ho tsis ua.
45007016	Thaum kuv ua tej uas kuv tsis nyiam ua, kuv thiaj paub hais tias txoj kevcai ntawd yeej zoo tiag.
45007017	Yog li ntawd, kuv tsis yog tus uas ua txhaum; tiamsis yog txojkev txhaum uas nyob hauv kuv lub siab ua xwb.
45007018	Kuv paub hais tias kuv yog neeg xwb, kuv thiaj ua tsis tau ib qho zoo li. Kuv xav ua zoo, tiamsis kuv ua tsis tau.
45007019	Kuv xav ua qhov zoo, tiamsis kuv ho tsis ua; kuv tsis xav ua qhov phem, tiamsis kuv ho ua.
45007020	Yog kuv ua tej uas kuv tsis xav ua, tej ntawd yeej tsis yog kuv ua, tiamsis yog txojkev txhaum uas nyob hauv kuv lub siab ua.
45007021	Yog li ntawd, kuv pom txoj kevcai zoo li no: thaum kuv xav ua qhov zoo, kuv ho xaiv ua qhov phem.
45007022	Kuv muaj ib lub siab xav ua raws li Vajtswv txoj kevcai,
45007023	tiamsis kuv pom hais tias kuv muaj dua ib lub siab tawmtsam txoj kevcai uas nyob hauv kuv lub siab. Lub siab ntawd thiaj yuam kuv mus ua txojkev txhaum qhev.
45007024	Ua cas kuv yuav nyuaj siab ua luaj li? Leejtwg thiaj yuav cawm tau kuv dim ntawm lub siab uas coj kuv mus raug kev ploj kev tuag?
45007025	Kuv ua Vajtswv tsaug uas peb tus Tswv Yexus Khetos twb pab kuv dim lawm. Yog li ntawd, kuv lub siab ua raws li Vajtswv kom kuv ua, tiamsis kuv lub cev ua raws li txojkev txhaum kom kuv ua.
45008001	Nimno tus uas nrog Yexus Khetos koom ib txojsia, tus ntawd yuav tsis raug txiav txim.
45008002	Rau qhov Vaj Ntsujplig tus uas coj peb los nrog Yexus Khetos koom ib txojsia twb tso peb dim ntawm txojkev txhaum thiab txojkev tuag lawm.
45008003	Vim neeg ua tsis tau zoo, txoj kevcai thiaj pab tsis tau lawv. Tiamsis Vajtswv pab tau, rau qhov nws txib nws tus Tub los yug ua neeg thiab muaj roj ntsha ib yam li tej neeg txhaum, nws thiaj daws tau neeg lub txim.
45008004	Vajtswv ua li ntawd kom peb ua tau raws li Vajtswv txoj kevcai uas ncaj ncees, tsis yog peb ua raws li peb lub siab qub qhia, tiamsis yog peb ua raws li Vaj Ntsujplig qhia.
45008005	Tus uas ua lub neej raws li lub siab qub qhia, tus ntawd yeej ua raws li nws lub siab qub nyiam, tiamsis tus uas ua nws lub neej raws li Vaj Ntsujplig qhia, tus ntawd yeej ua raws li Vaj Ntsujplig lub siab nyiam.
45008006	Tus uas ua raws li nws lub siab qub qhia, tus ntawd yuav raug kev ploj kev tuag, tiamsis tus uas ua raws li Vaj Ntsujplig qhia, tus ntawd yuav tau txojsia thiab kev kaj siab.
45008007	Tus uas ua raws li nws lub siab qub qhia, tus ntawd ua yeebncuab rau Vajtswv; rau qhov nws tsis ua raws li Vajtswv txoj Kevcai, thiab qhov tseeb nws yeej coj tsis tau raws li txoj kevcai ntawd.
45008008	Tus uas tseem ua raws li nws lub siab qub qhia, tus ntawd ua tsis tau haum Vajtswv siab.
45008009	Yog Vajtswv tus Ntsujplig nyob hauv nej lub siab, nej yeej tsis ua raws li nej lub siab qub qhia nej, tiamsis nej ua raws li Vaj Ntsujplig qhia nej. Tus uas tsis muaj Yexus Khetos tus Ntsujplig, tus ntawd yeej tsis yog Yexus Khetos tug.
45008010	Tiamsis yog Yexus Khetos nyob hauv nej lub siab, txawm yog nej lub cev tuag vim txojkev txhaum los nej tus Ntsujplig yuav tsis tuag, vim Vajtswv suav hais tias nej ncaj ncees lawm.
45008011	Yog Vajtswv tus Ntsujplig uas tsa Yexus Khetos sawv hauv qhov tuag los nyob hauv nej lub siab lawm, ces tus uas tsa Yexus Khetos sawv hauv qhov tuag rov qab los, nws yuav tsa nej lub cev uas txawj tuag sawv rov qab los thiab, rau qhov Vaj Ntsujplig nyob hauv nej.
45008012	Yog li ntawd cov kwvtij, peb yuav tsum ua raws li Vajtswv tus Ntsujplig qhia, tsis txhob ua raws li peb lub siab qub qhia.
45008013	Yog nej ua nej lub neej raws li lub siab qub qhia, nej yeej yuav tuag; tiamsis yog nej ua nej lub neej raws li Vaj Ntsujplig qhia, nej thiaj yuav tso tau nej tej kev txhaum tseg thiab nej yuav tau txojsia.
45008014	Tus uas cia Vajtswv tus Ntsujplig qhia, tus tus ntawd thiaj yog Vajtswv tus menyuam.
45008015	Rau qhov nej tsis tau tus ntsujplig uas coj nej mus ua qhev kom nej txhawj nej ntshai, tiamsis nej tau Vaj Ntsujplig tus uas coj nej los ua Vajtswv cov menyuam, kom nej muaj cuabkav hu Vajtswv hais tias, "Anpas! Kuv Txiv!"
45008016	Vajtswv tus Ntsujplig qhia rau peb lub siab hais tias peb yog Vajtswv cov menyuam.
45008017	Vim peb yog Vajtswv cov menyuam lawm, peb yuav tau txais tej koob hmoov uas nws npaj tseg rau peb, thiab peb yuav tau nrog Yexus Khetos txais tej uas Vajtswv npaj tseg rau Yexus Khetos lawm; peb cov uas raug kev txomnyem ib yam li Yexus Khetos raug, peb yeej yuav tau Vajtswv lub tshwjchim uas ci ntsa iab ib yam li Yexus Khetos tau thiab.
45008018	Kuv pom hais tias txojkev txomnyem uas tamsim no peb raug yeej piv tsis tau lub tshwjchim ci ntsa iab uas Vajtswv yuav pub rau peb yav tom ntej no.
45008019	Ib puas tsav yam uas Vajtswv tsim tos ntsoov xav pom hnub uas Vajtswv cov menyuam los.
45008020	Ib puas tsav yam uas Vajtswv tsim, yeej tsis xav raug kev puastsuaj, tiamsis Vajtswv pom zoo cia tej ntawd raug kev puastsuaj. Txawm li ntawd los tseem muaj kev cia siab
45008021	hais tias muaj ib hnub twg ib puas tsav yam uas Vajtswv tsim, yuav dim ntawm txojkev puastsuaj thiab yuav nrog Vajtswv cov menyuam tau lub tshwjchim uas ci ntsa iab.
45008022	Rau qhov peb paub hais tias txij thaum ub los txog niaj hnub no ib puas tsav yam uas Vajtswv tsim ntsaj ntsoog qees ib yam li tus pojniam uas mob plab yuav yug menyuam;
45008023	tsis yog ib puas tsav yam uas Vajtswv tsim thiaj ntsaj ntsoog qees xwb, tiamsis peb cov uas tau txais Vaj Ntsujplig uas yog thawj txoj koob hmoov uas Vajtswv pub rau peb lawm, peb los ntsaj ntsoog qees tos ntsoov hnub uas Vajtswv hu peb hais tias peb yog nws cov menyuam, thiab txhiv kom peb dim.
45008024	Twb yog vim peb cia siab li ntawd, peb thiaj dim; tiamsis yog peb qhovmuag twb pom yam uas peb cia siab rau lawm, ces qhov ntawd yeej tsis yog txojkev cia siab. Leejtwg tseem yuav cia siab rau tej uas nws qhovmuag twb pom lawm?
45008025	Tiamsis yog peb cia siab rau tej uas peb qhovmuag tsis tau pom, peb yeej ua siab ntev tos tej ntawd.
45008026	Thaum peb tsaug muag Vaj Ntsujplig pab peb; rau qhov peb tsis paub hais tias peb yuav thov yam twg, tiamsis Vaj Ntsujplig thov Vajtswv pab peb thaum peb tsis paub yuav hais li cas.
45008027	Vajtswv tus uas pom peb lub siab yeej paub tej uas Vaj Ntsujplig thov, rau qhov tej uas Vaj Ntsujplig thov Vajtswv pab peb, tej ntawd yeej raws li Vajtswv lub siab nyiam.
45008028	Peb paub hais tias peb cov uas hlub Vajtswv, txawm yog peb tau zoo thiab txomnyem los Vajtswv yuav ua kom tej ntawd muaj nqis rau peb cov uas Vajtswv pom zoo hu los raws li Vajtswv npaj tseg lawm.
45008029	Txhua tus uas Vajtswv xaiv tau lawm, Vajtswv muab tshwj rau ibcag kom lawv muaj tus yam ntxwv zoo li nws tus Tub; Vajtswv ua li ntawd kom Leej Tub tau ua tus tij ntawm cov ntseeg.
45008030	Thiab cov uas Vajtswv muab tshwj rau ibcag, yog cov uas Vajtswv hu lawv lawm; thiab cov uas Vajtswv hu, Vajtswv suav hais tias lawv yog cov ncaj ncees, thiab cov uas Vajtswv suav hais tias ncaj ncees, Vajtswv pub lub tshwjchim uas ci ntsa iab rau lawv.
45008031	Peb tseem yuav hais li cas thiab? Yog Vajtswv tuaj peb tog lawm, leejtwg tseem yuav tawmtsam tau peb?
45008032	Vajtswv tsis khuvxim nws tus Tub, tiamsis nws muab nws tus Tub los theej peb sawvdaws lub txhoj, tsis yog nws muab nws tus Tub xwb, tiamsis nws tseem muab txhua yam pub dawb rau peb thiab?
45008033	Leejtwg tseem yuav liam txim tau rau cov neeg uas Vajtswv xaiv lawm? Vajtswv twb hais tias lawv tsis muaj txim lawm.
45008034	Leejtwg tseem yuav rau txim tau rau peb? Yexus Khetos twb tuag thiab sawv hauv qhov tuag rov qab los lawm, nws nyob ntawm Vajtswv sab xis thiab thov Vajtswv pab peb.
45008035	Tsis muaj ib yam dabtsi yuav cais tau peb tawm ntawm Yexus Khetos txojkev hlub, tsis hais teebmeem, kev nyuaj siab, kev tsimtxom, kev tshaib kev nqhis, kev txomnyem, kev txhawj ntshai, lossis kev ploj kev tuag.
45008036	Raws li Vajtswv txojlus hais tias, "Vim peb ntseeg koj, luag thiaj niaj hnub yuav muab peb tua; luag ua rau peb ib yam li tus yaj uas luag yuav cab mus tua."
45008037	Txawm yog li ntawd los Yexus Khetos tus uas hlub peb, nws twb pab peb kovyeej txhua yam ntawd huv tibsi lawm.
45008038	Rau qhov kuv paub tseeb hais tias tsis muaj ib yam dabtsi yuav cais tau peb ntawm Vajtswv txojkev hlub, tsis hais tuag lossis kev ua neej nyob, cov timtswv lossis cov uas muaj hwjchim kav saum nruab ntug, nimno lossis yav tom ntej,
45008039	saum nruab ntug lossis hauv nruab tivtxwv, lossis ib puas tsav yam uas yog Vajtswv tsim yeej tsis muaj ib yam dabtsi cais tau peb ntawm Vajtswv txojkev hlub uas nws pub Yexus Khetos uas yog peb tus Tswv los tuag theej peb lub txhoj.
45009001	Kuv yog tus uas ntseeg Yexus Khetos, tej lus uas kuv hais, kuv hais tseeb xwb kuv tsis dag; Vaj Ntsujplig tus Dawbhuv kav kuv lub siab ua rau kuv paub hais tias tej lus uas kuv hais, kuv yeej tsis dag.
45009002	Kuv nyuaj siab kawg li, rau qhov kuv txhawj kuv haivneeg heev.
45009003	Txawm yog Vajtswv foom tsis zoo rau kuv thiab muab kuv cais tawm ntawm Yexus Khetos mus los kuv yeej txaus siab, tsuav yog kuv haivneeg tau los nrog Vajtswv sib raug zoo xwb.
45009004	Lawv yog cov Yixalayees uas Vajtswv xaiv los ua Vajtswv cov menyuam lawm, Vajtswv qhia nws lub tshwjchim uas ci ntsa iab rau lawv, Vajtswv coglus rau lawv, thiab qhia Vajtswv txoj kevcai rau lawv, Vajtswv qhia kom lawv paub pehawm Vajtswv, thiab qhia hais tias lawv yuav tau txais tej uas Vajtswv coglus tseg;
45009005	lawv yog cov Henplais tej yawgkoob uas nto moo lug tej xeebntxwv; thiab Yexus Khetos tus uas los yug ua neeg, nws yog lawv haivneeg. Sawvdaws cia li qhuas Vajtswv tus uas kav ib puas tsav yam mus ibtxhis!' Amees.
45009006	Kuv tsis tau hais tias Vajtswv tsis ua raws li Vajtswv tej lus cog tseg; rau qhov Vajtswv tsis xaiv cov Yixalayees txhua tus los ua Vajtswv haivneeg,
45009007	thiab tsis yog Anplahas cov xeebntxwv puavleej yog Vajtswv cov menyuam. Vajtswv hais rau Anplahas hais tias, "Ixaj cov menyuam thiaj yog koj cov xeebntxwv uas kuv coglus rau koj xwb."
45009008	Vajtswv hais li ntawd, twb yog Vajtswv hais tias, Anplahas cov tubki muaj ib txhia thiaj li yog Vajtswv cov menyuam, ibtxhia tsis yog. Cov uas yog Vajtswv menyuam tiag, tsuas yog cov uas Vajtswv xub hais tseg lawm hais tias Anplahas yuav muaj xwb.
45009009	Rau qhov Vajtswv cov lus cog tseg hais li no: "Lwm xyoo txog lub caij no, kuv yuav rov los thiab Xalas yuav yug tau ib tug tub."
45009010	Tsis yog li ntawd xwb. Lenpekas muaj ob tug tub uas yog tib leej txiv; nkawd txiv yog peb yawgkoob Ixaj.
45009011	Vajtswv hais rau Lenpekas hais tias, "Koj ob tug tub, tus hlob yuav ua tus yau qhev." Vajtswv hais li ntawd thaum Lenpekas tseem tsis tau yug nkawd, thiab nkawd tseem tsis tau paub qhov phem qhov zoo. Vajtswv xaiv ib tug tseg ib tug raws li Vajtswv twb xav tseg lawm. Vajtswv tsis xaiv raws li nkawd tes haujlwm.
45009013	Raws li Vajtswv txojlus hais tias, "Kuv hlub Yakhauj, tiamsis kuv ntxub Exaus."
45009014	Peb yuav hais li cas? Peb yuav hais tias Vajtswv ua tsis ncaj no los? Tsis yog li ntawd!
45009015	Rau qhov Vajtswv hais rau Mauxes hais tias, "Kuv pom zoo hmov tshua tus twg, kuv yuav hmov tshua tus ntawd, thiab kuv pom zoo hlub tus twg, kuv yuav hlub tus ntawd."
45009016	Qhov uas Vajtswv ua li ntawd, tsis yog raws li neeg xav yuav lossis vim qhov uas neeg ua zoo, tiamsis yog Vajtswv hlub xwb.
45009017	Rau qhov Vajtswv txojlus hais rau Falaus hais tias, "Kuv tsa koj ua vajntxwv, kom sawvdaws pom kuv lub hwjchim, thiab kom kuv lub npe nrov ncha moo lug mus thoob qab ntuj."
45009018	Yog li ntawd, Vajtswv pom zoo hlub tus twg, Vajtswv yeej hlub tus ntawd, thiab Vajtswv pom zoo kom tus twg tawv ncauj tus ntawd yeej tawv ncauj.
45009019	Nej cov muaj qee leej yuav hais rau kuv hais tias, "Yog li ntawd, ua li cas Vajtswv tseem hais tias muaj tus ua txhaum thiab? Leejtwg tseem yuav tawv dhau Vajtswv thiab?"
45009020	Phoojywg, koj yog leejtwg, ua li cas koj tseem nrog Vajtswv sib cav thiab? Lub laujkaub av yeej tsis hais rau tus kws puab laujkaub hais tias, "Ua cas koj puab kuv zoo li no?"
45009021	Tus kws puab laujkaub yeej muaj cai muab av los puab laujkaub raws li nws lub siab nyiam. Nws muab tib thooj av los puab ib lub zoo ib lub phem los nyob ntawm nws pom zoo.
45009022	Ib yam nkaus li ntawd, Vajtswv xav qhia nws txojkev chim rau sawvdaws pom nws lub hwjchim. Tiamsis nws ua siab ntev rau cov neeg uas nws chim rau, cov neeg ntawd yog cov uas raug txojkev puastsuaj.
45009023	Thiab Vajtswv xav kom peb pom Vajtswv lub tshwjchim ci ntsa iab uas Vajtswv muab pub rau peb cov uas Vajtswv hlub, peb yog cov uas Vajtswv xaiv tseg cia txais nws lub tshwjchim.
45009024	Cov uas Vajtswv hu, tsis yog hu cov Yudais xwb, tiamsis yog hu lwm Haivneeg thiab.
45009025	Vajtswv hais rau Hauxeyas sau tseg hais tias, "Cov neeg uas tsis yog kuv cov, kuv yuav hu ua 'Kuv cov,' thiab haivneeg uas kuv tsis hlub, kuv yuav hu ua 'Haivneeg uas kuv hlub.'
45009026	Thiab nyob txhua qhov chaw uas kuv tsis hu lawv hais tias, 'Nej yog kuv haivneeg,' nyob qhov chaw ntawd kuv yuav hu lawv ua Vajtswv tus uas muaj sia nyob cov menyuam."
45009027	Thiab Yaxayas hais txog cov Yixalayees hais tias, "Txawm yog cov Yixalayees coob heev npaum li tej suabzeb ntawm ntug hiavtxwv los tsuas muaj qee leej thiaj yuav dim xwb;
45009028	rau qhov tus Tswv twb yuav txiav txim rau lub ntiajteb no sai sai."
45009029	Thiab Yaxayas qhia hais tias, "Yog tus Tswv uas muaj hwjchim loj kawg nkaus tsis tseg peb kom muaj xeebntxwv, ces peb yeej yuav puastsuaj tas ib yam li lub nroog Xaudoos thiab lub nroog Kaumaulas."
45009030	Peb yuav hais li cas? Lwm Haivneeg yeej tsis xyaum coj raws li txojkev ncaj ncees, tiamsis vim lawv ntseeg, lawv thiaj ua tau neeg ncaj ncees;
45009031	tiamsis cov Yixalayees xyaum coj raws li txoj kevcai qhia kom lawv ua tau neeg ncaj ncees, tiamsis lawv ua tsis tau raws li txoj kevcai qhia.
45009032	Vim li cas lawv ua tsis tau? Rau qhov lawv tsis vam khom txojkev ntseeg, tiamsis lawv cia siab rau tes haujlwm uas lawv ua xwb. Yog li ntawd, lawv thiaj dawm lub pobzeb
45009033	uas Vajtswv txojlus hais tias, "Kuv yuav muab ib lub pobzeb tso rau hauv lub nroog Xi-oos; txhua tus neeg yuav dawm lub pobzeb ntawd; lub pobzeb ntawd yuav ua rau neeg ntog, tiamsis yog leejtwg ntseeg nws, tus ntawd yuav tsis poob ntsejmuag."
45010001	Cov kwvtij, kuv lub siab xav ntsoov txog kuv haivneeg thiab niaj hnub thov Vajtswv pab kom lawv dim.
45010002	Kuv ua tau timkhawv hais tias lawv yeej muab siab npuab Vajtswv, txawm yog lawv muab siab npuab Vajtswv li ntawd los lawv tsis paub qhov tseeb.
45010003	Lawv tsis quavntsej txojkev ncaj ncees uas Vajtswv qhia rau lawv, tiamsis lawv ua raws li lawv lub siab nyiam xwb, lawv thiaj tsis kam ua raws li Vajtswv txojkev ncaj ncees.
45010004	Rau qhov Yexus Khetos twb los ua rau txoj kevcai ntawd tiav lawm, Vajtswv thiaj suav hais tias txhua tus uas ntseeg yog neeg ncaj ncees.
45010005	Mauxes sau hais tias, "Tus ncaj ncees yog tus uas coj raws li Vajtswv txoj kevcai, thiab tus uas coj raws li tej kevcai tus ntawd tau txojsia."
45010006	Tiamsis txojkev ncaj ncees uas los ntawm txojkev ntseeg hais tias, "Tsis txhob xav hais tias, 'Leejtwg thiaj yuav mus tau saum ntuj ceebtsheej?' " (Lo lus ntawd hais tias coj Yexus Khetos los.)
45010007	"Lossis hais tias, 'Leejtwg yuav mus hauv tubtuag teb?' " (Lo lus ntawd hais tias coj Yexus Khetos hauv qhov tuag rov qab los.)
45010008	Txojkev ncaj ncees hais li no: "Vajtswv txojlus twb nyob ze nej lawm, nyob ntawm nej lub qhovcauj thiab hauv nej lub siab" (lo lus ntawd yog txojkev ntseeg uas peb qhia);
45010009	yog koj lub qhov ncauj lees hais tias Yexus Khetos yog tus Tswv thiab koj lub siab ntseeg hais tias Vajtswv twb tsa Yexus Khetos sawv hauv qhov tuag rov qab los lawm, koj yuav dim.
45010010	Rau qhov tus uas ntseeg hauv nws lub siab, Vajtswv suav hais tias nws yog tus uas ncaj ncees, thiab tus uas lees ntawm nws lub qhovncauj, Vajtswv suav hais tias nws yog tus uas dim txim.
45010011	Vajtswv txojlus hais tias, "Txhua tus uas ntseeg, nws yuav tsis poob ntsejmuag."
45010012	Zaj no hais rau cov Yudais thiab lwm Haivneeg huv tibsi; Vajtswv tus uas yog sawvdaws tus Tswv, nws foom koob hmoov nplua mias rau txhua tus uas thov nws.
45010013	Vajtswv txojlus hais tias, "Txhua tus uas thov tus Tswv pab yuav dim."
45010014	Tiamsis yog lawv tsis tau ntseeg, lawv yuav ua li cas thov nws? Thiab lawv yuav ua li cas ntseeg tus uas lawv tsis tau hnov dua? Yog tsis muaj neeg mus qhia txojmoo zoo rau lawv, lawv yuav ua li cas hnov?
45010015	Yog tsis muaj leejtwg txib lawv mus, lawv yuav ua li cas mus qhia txojmoo zoo? Vajtswv txojlus hais tias, "Cov neeg uas mus qhia txojmoo zoo txhais kotaw zoo kawg li!"
45010016	Tiamsis tsis yog txhua tus yuav ntseeg txojmoo zoo ntawd; rau qhov Yaxayas hais tias, "Tus Tswv, leejtwg thiaj yuav ntseeg tej uas peb qhia?"
45010017	Yog li ntawd, twb yog lawv hnov txojmoo zoo, lawv thiaj ntseeg, thiab txojmoo zoo uas lawv hnov ntawd yog Yexus Khetos tej lus.
45010018	Tiamsis kuv nug hais tias, cov Yixalayees tsis tau hnov txojmoo zoo los? Qhov tseeb tiag, lawv yeej hnov lawm, rau qhov Vajtswv txojlus hais tias, "Lawv mus qhia txojmoo zoo thoob ntiajteb, thiab lawv tej lus nrov ncha mus txog qab ntuj kawg lawm.
45010019	Kuv rov qab nug dua hais tias, puas yog cov Yixalayees tsis totaub? Mauxes twb xub hais lawm hais tias, "Kuv yuav ua kom nej khib rau tej neeg uas tsis muaj tebchaws, thiab kuv yuav ua kom nej chim rau cov haivneeg ruam."
45010020	Thiab Yaxayas muaj lub siab tawv qhia hais tias, "Cov neeg uas tsis nrhiav kuv, lawv twb ntsib kuv lawm, cov neeg uas tsis nug txog kuv, kuv twb los tshwm rau lawv pom lawm."
45010021	Tiamsis Yaxayas hais txog cov Yixalayees hais tias, "Vajtswv hais tias, 'Kuv tsa kuv ob txhais tes tas hnub tos cov neeg uas tsis mloog lus thiab cov neeg uas ntxeev siab.' "
45011001	Kuv nug hais tias, Vajtswv twb tso nws haivneeg tseg lawm los? Yeej tsis tau muab tso tseg li! Kuv paub li no, rau qhov kuv yog ib tug Yixalayees, kuv yog Anplahas xeebntxwv thiab kuv yog xeem Npeenyamees.
45011002	Vajtswv tsis tau muab haivneeg uas thaum ub nws xaiv tseg lawm tso povtseg ib zaug li. Nej twb paub Vajtswv txojlus zaj uas hais txog Eliyas thov Vajtswv rau txim rau cov Yixalayees, Eliyas hais tias,
45011003	"Tus Tswv, lawv muab koj cov cevlus tua povtseg, thiab muab koj tej thaj fij tsoo tawg tas huv tibsi lawm; tsuas tshuav kuv tib leeg xwb, tiamsis lawv tseem niaj hnub nrhiav kuv tua povtseg thiab."
45011004	Tiamsis Vajtswv teb Eliyas li cas? Vajtswv hais tias, "Kuv twb xaiv tau xya txhiab leej cia ua kuv tug lawm, lawv yeej tsis tau txhos caug pe Npa-as li."
45011005	Ib yam nkaus li ntawd, nimno Vajtswv twb xaiv tau ib nyuag pab tseg lawm, Vajtswv hlub lawv kawg li.
45011006	Vajtswv xaiv neeg tsis yog raws li lawv tes haujlwm, tiamsis Vajtswv hlub lawv xwb. Yog Vajtswv xaiv neeg raws li lawv tes haujlwm, ces Vajtswv txojkev hlub tsis yog txojkev hlub tiag.
45011007	Yog li cas cov Yixalayees tsis tau tej uas lawv nrhiav? Tsuas yog tej pab nyuag neeg tsawg tsawg uas Vajtswv xaiv lawm thiaj tau xwb; dua li lwm pab ces ua ntsej lag muag dig tsis hnov Vajtswv hu li,
45011008	raws li Vajtswv txojlus hais tias, "Vajtswv ua rau lawv lub siab thiab lawv lub tswvyim ruam lawm; lawv muaj qhov muag tiamsis lawv tsispom kev, lawv muaj qhovntsej, tiamsis lawv tsis hnov lus; lawv ua li ntawd los txog niaj hnub no li."
45011009	Thiab Daviv hais tias, "Thov kom lawv tej rooj noj rooj haus ua nta npuj thiab ua hlua mag lawv, thiab thov koj rau txim rau lawv, kom lawv raug kev puastsuaj;
45011010	thov kom lawv tej qhovmuag dig, kom lawv tsis txhob pom kev, thiab thov kom lawv tsa tsis taus taubhau mus ibtxhis li."
45011011	Yog li ntawd, kuv nug hais tias, thaum cov Yudais dawm ntog, lawv twb raug kev puastsuaj lawm los? Tsis yog li ntawd! Tiamsis qhov uas lawv dawm ntog, ua rau lwm Haivneeg tau txojkev cawm dim, cov Yudais thiaj khib heev.
45011012	Cov Yudais ua txhaum, neeg ntiajteb thiaj tau koob hmoov, thiab vim cov Yudais tsis ntseeg, lwm Haivneeg thiaj tau koob hmoov nplua mias; yog cov Yudais ntseeg tagnrho, mas hajyam yuav tau koob hmoov ntau!
45011013	Nimno kuv hais rau nej cov uas yog lwm Haivneeg. Kuv yeej yog ib tug timthawj rau lwm Haivneeg, kuv yuav muab tes haujlwm uas kuv ua saib tseemceeb.
45011014	Tej zaum yuav ua rau kuv haivneeg khib, tiamsis yuav cawm tau lawv qee leej dim.
45011015	Thaum Vajtswv tso cov Yudais tseg lawm, Vajtswv coj lwm Haivneeg uas ua yeebncuab rau Vajtswv los nrog Vajtswv sib raug zoo. Thaum Vajtswv rov coj cov Yudais los cuag Vajtswv, lawv yuav zoo ib yam li cov neeg tuag uas sawv hauv qhov tuag rov los.
45011016	Yog muab lub ncuav ntais ib qho fij rau Vajtswv lawm, ces lub ncuav ntawd yog Vajtswv li; thiab yog muab cov cag ntoo fij rau Vajtswv lawm, ces cov ceg puavleej yog Vajtswv li ib yam nkaus.
45011017	Vajtswv muab tsob txiv ntoo roj nyeg cov ceg txiav, thiab muab cov ceg txiv ntoo roj qus los txuas rau ntawm tsob txiv ntoo roj nyeg cov ceg qhov chaw. Nej cov uas yog lwm Haivneeg, nej yog cov ceg txiv ntoo roj qus, nimno nej tau cov dej uas tsob txiv ntoo roj nyeg uas yog cov Yudais nqus tuaj yug nej.
45011018	Nej tsis txhob saib tsis taus cov ceg uas Vajtswv muab txiav lawm. Nej tsis txhob khavtheeb, rau qhov nej yog cov ceg xwb, tsis yog cov ceg nqus dej yug cov cag, tiamsis yog cov cag qus dej yug cov ceg.
45011019	Nej yuav hais tias, "Qhov uas Vajtswv muab cov ceg ntawd txiav, twb yog Vajtswv yuav muab peb los txuas rau."
45011020	Yeej yog li ntawd tiag. Twb yog vim lawv tsis ntseeg, Vajtswv thiaj muab lawv txiav povtseg, thiab muab nej los txuas rau lawv qhov chaw. Tiamsis nej yuav tsum ceevfaj; nej tsis txhob khav hais tias nej tau los nyob lawv qhov chaw.
45011021	Yog Vajtswv twb muab cov Yudais uas zoo li tej ceg txiv ntoo roj nyeg txiav povtseg; nej xav hais tias nws yuav tseg nej thiab no los?
45011022	Yog li ntawd, nej ua tib zoo xav txog Vajtswv txojkev hlub thiab txojkev rau txim; Vajtswv rau txim rau cov neeg uas ua txhaum, yog nej ua zoo mus li, Vajtswv yuav hlub nej; yog nej tsis ua zoo Vajtswv yuav muab nej txiav tawm.
45011023	Yog cov Yudais tso qhov uas lawv tsis ntseeg tseg thiab tig rov los cuag Vajtswv, Vajtswv yuav muab lawv txuas rov rau ntawm lawv qhov chaw; rau qhov Vajtswv muaj hwjchim ua tau li ntawd.
45011024	Nej cov uas yog lwm Haivneeg, nej zoo ib yam li cov ceg txiv ntoo roj qus uas Vajtswv muab los txuas rau tsob txiv ntoo roj nyeg lawm. Cov Yudais zoo ib yam li tsob txiv ntoo roj nyeg; yog Vajtswv muab cov ceg uas nws muab txiav lawm, coj rov los txuas rau ntawm tus ntoo yuav yoojyim dua.
45011025	Yog li ntawd cov kwvtij, nej tsis txhob khav hais tias nej yog cov uas txawj ntse, kuv xav kom nej totaub txog yam uas neeg tsis paub: Cov Yixalayees tsuas tawv ncauj ib ntus xwb, lawv tsuas tawv mus txog thaum uas Vajtswv coj lwm Haivneeg los txhij lawm xwb.
45011026	Thaum ntawd, cov Yixalayees txhua tus yuav dim; raws li Vajtswv txojlus hais tias, "Tus Cawmseej yuav los saum lub roob Xi-oos los; nws yuav muab Yakhauj cov xeebntxwv tej kev txhaum tshem huv tibsi mus.
45011027	Kuv yuav zam txim rau lawv raws li tej lus uas kuv twb cog tseg rau lawv lawm."
45011028	Vim cov Yudais tsis kam lees yuav txojmoo zoo, Vajtswv thiaj ua yeebncuab rau lawv. Qhov ntawd, ua rau nej cov uas yog lwm Haivneeg thiaj tau los cuag Vajtswv; tiamsis Vajtswv suav hais tias lawv yog Vajtswv cov phoojywg vim lawv cov yawgkoob.
45011029	Rau qhov Vajtswv yeej tsis hloov siab rau tus uas Vajtswv twb xaiv thiab foom koob hmoov rau lawm.
45011030	Nej cov uas yog lwm Haivneeg, thaum ub nej yeej tsis mloog Vajtswv lus ib yam li thiab, tiamsis nimno Vajtswv hlub nej vim cov Yudais tsis mloog Vajtswv lus.
45011031	Qhov uas niaj hnub no cov Yudais tsis mloog Vajtswv lus, lawv ua li ntawd kom lawv tau txais Vajtswv txojkev hlub ib yam li nej thiab.
45011032	Rau qhov Vajtswv ua kom txhua tus tsis mloog Vajtswv lus, Vajtswv thiaj zoo hlub lawv.
45011033	Vajtswv yog tus uas muaj ib puas tsav yam nplua mias! Vajtswv muaj tswvyim thiab kev txawj ntse! Leejtwg thiaj yuav paub Vajtswv lub siab? Leejtwg thiaj yuav totaub tej uas Vajtswv ua?
45011034	Raws li Vajtswv txojlus hais tias, "Leejtwg thiaj yuav paub tus Tswv lub siab? Leejtwg thiaj yuav ua tau tus Tswv tus tuavxam?
45011035	Leejtwg tau muab ib yam dabtsi rau Vajtswv, thiab Vajtswv pauj rov qab rau nws?"
45011036	Vajtswv yog tus uas tsim ib puas tsav yam, Vajtswv lub hwjchim tuav ib puas tsav yam thiab ib puas tsav yam ntawd yog Vajtswv li. Thov kom Vajtswv tau koob meej mus ibtxhis li! Amees.
45012001	Cov kwvtij, Vajtswv hlub peb kawg nkaus li, yog li ntawd kuv thiaj ntuas nej hais tias thaum nej tseem ua neej nyob no, nej yuav tsum muab nej lub cev fij rau Vajtswv kom dawbhuv thiab haum Vajtswv siab. Yog nej ua li ntawd, thiaj yog nej pehawm Vajtswv raws li Vajtswv siab nyiam.
45012002	Nej tsis txhob ua nej lub neej zoo li tej neeg ntiajteb ua, tiamsis nej yuav tsum cia Vajtswv hloov nej lub siab kom nej muaj lub siab tshiab. Nej thiaj yuav paub ua raws li Vajtswv lub siab nyiam. Yog nej ua li ntawd, nej thiaj paub ua qhov zoo, ua haum Vajtswv siab thiab paub ua zoo kawg nkaus.
45012003	Vim Vajtswv pub nws txojkev hlub rau kuv, kuv thiaj ntuas nej txhua tus hais tias, nej tsis txhob xav dhau tej uas nej ua tsis tau. Tiamsis nej yuav tsum muab nej txojkev ntseeg ntsuas saib, Vajtswv pub nej muaj peevxwm npaum li cas.
45012004	Rau qhov peb lub cev yeej muaj ntau yam los koom ua ke, thiab txhua yam ntawd nyias ua nyias haujlwm.
45012005	Ib yam nkaus li ntawd, txawm yog peb muaj coob leej los peb nrog Yexus Khetos koom ua ib lub cev, peb puavleej koom ib lub cev ib yam li peb lub cev muaj ntau yam sib koom.
45012006	Vajtswv pub peb txhua tus nyias muaj nyias koob hmoov raws li Vajtswv pom zoo pub rau peb lawm. Yog peb tau txoj koob hmoov uas qhia Vajtswv txojlus, peb yuav tsum qhia raws li peb txojkev ntseeg;
45012007	yog peb tau txoj koob hmoov pab lwm tus, peb cia li pab; yog peb tau txoj koob hmoov qhia, peb cia li qhia;
45012008	yog peb tau txoj koob hmoov txhawb lwm tus zog, peb cia li txhawb. Tus uas muaj qhov txhia chaw pab lwm tus, tus ntawd yuav tsum muab pab ntawm lub siab dawb paug; tus uas ua thawjcoj, tus ntawd yuav tsum muab siab rau ua haujlwm; tus uas ua siab dawb siab zoo rau lwm tus, tus ntawd yuav tsum ua ntsejmuag luag ntxhi.
45012009	Yuav tsum muaj lub siab ncaj ncees hlub tiag tiag; ntxub txojkev ua phem ua qias, thiab muab siab npuab qhov uas ua zoo;
45012010	nej cov uas ntseeg Yexus Khetos, nej ib leeg yuav tsum hlub ib leeg, thiab nej ib leeg hwm ib leeg.
45012011	Nej rau siab ntso ua haujlwm tsis txhob tubnkeeg, thiab yuav tsum muab siab rau ua tes haujlwm uas Vajtswv kom peb ua.
45012012	Qhov uas nej cia siab rau Vajtswv yuav ua rau nej zoo siab, thiab thaum nej raug kev txomnyem nej yuav tsum ua siab ntev thiab thov Vajtswv tsis tseg tsis tu.
45012013	Muab tej uas nej muaj pab cov ntseeg uas txomnyem; thiab yog muaj qhua tuaj, nej yuav tsum hu lawv los so hauv nej tej tsev.
45012014	Nej yuav tsum thov Vajtswv foom koob hmoov rau cov neeg uas tsimtxom nej; thov Vajtswv foom koob hmoov rau lawv, tsis txhob thov Vajtswv foom tsis zoo rau lawv.
45012015	Thaum muaj neeg zoo siab, nej cia li nrog lawv zoo siab; thaum muaj neeg quaj ntsuag, nej cia li nrog lawv quaj ntsuag.
45012016	Nej yuav tsum koom ua ib lub siab. Nej tsis txhob khavtheeb, yog luag kom nej ua tej haujlwm uas tsis tseemceeb pestsawg los nej cia li ua. Tsis txhob xav hais tias nej yog neeg txawj ntse.
45012017	Yog muaj leejtwg ua phem rau nej, nej tsis txhob ua phem pauj, tiamsis nej yuav tsum xyaum ua qhov uas sawvdaws pom hais tias yog tej uas zoo xwb.
45012018	Nej yuav tsum ua txhua yam zoo raws li nej paub ua, nej thiaj yuav nrog sawvdaws nyob sib haum.
45012019	Cov kwvtij, nej tsis txhob ua pauj rau luag, tiamsis cia Vajtswv mam li ua pauj, rau qhov Vajtswv txojlus hais tias, "Kuv yog tus yuav ua pauj thiab kuv yog tus yuav rau txim, tus Tswv hais li ntawd."
45012020	Vajtswv txojlus hais tias, "Yog nej cov yeebncuab tshaib plab, nej cia li muab mov rau lawv noj; yog lawv nqhis dej, nej cia li muab dej rau lawv haus; yog nej ua li no lawv yuav txajmuag."
45012021	Tsis txhob cia txojkev phem kovyeej nej, tiamsis nej yuav tsum ua zoo, nej thiaj kovyeej txojkev phem.
45013001	Sawvdaws yuav tsum mloog nomtswv lus, rau qhov tej nomtswv ntawd yog Vajtswv pom zoo thiaj muaj, thiab tej nomtswv ntawd puavleej yog Vajtswv tsa.
45013002	Yog leejtwg tawmtsam nomtswv uas yog nws tawmtsam Vajtswv tus uas tsa tej nomtswv ntag, thiab Vajtswv yuav rau txim rau tus uas tawmtsam nomtswv ntawd.
45013003	Tus neeg uas ua zoo yeej tsis ntshai nomtswv, tiamsis tus uas ua txhaum thiaj ntshai nomtswv. Nej yuav tsum ua zoo nej thiaj tsis ntshai nomtswv, nomtswv thiaj yuav qhuas nej;
45013004	rau qhov nomtswv yog Vajtswv tus tubtxib uas ua haujlwm pab nej. Tiamsis yog nej ua txhaum, nej yeej yuav ntshai nws, rau qhov nws muaj hwjchim rau txim rau nej! Nws yog Vajtswv tus tubtxib uas rau txim rau cov neeg ua txhaum.
45013005	Yog li ntawd, nej yuav tsum mloog nomtswv lus, tsis yog vim nej ntshai nyob tsam nej raug txim xwb, tiamsis vim nej lub siab yeej paub hais tias yuav tsum mloog nomtswv lus.
45013006	Ib yam nkaus li ntawd, nej yuav tsum them se rau nomtswv, rau qhov yog Vajtswv kom tej nomtswv ua tes haujlwm no ntag.
45013007	Yog li ntawd nej yuav tsum them txhua yam se: se liaj se teb, se vaj se tsev thiab tej se nyiaj txiag uas nej khwv tau, nej yuav tsum hwm thiab saib taus txhua tus nomtswv huv tibsi.
45013008	Nej tsis txhob tshuav leejtwg nqi, tib qho uas nej tshuav luag nqis ces yog ib leeg yuav tsum hlub ib leeg; tus uas hlub lwm tus thiaj yog nws ua raws li txoj kevcai qhia.
45013009	Txoj kevcai qhia hais tias, "Nej tsis txhob deev luag pojniam luag txiv; nej tsis txhob tua neeg; nej tsis txhob ua tubsab; nej tsis txhob ntshaw luag tug"; thiab muaj dua lwm nqe kevcai uas muab sau zog ua ib nqe hais li no tias, "Hlub nej tej kwvtij zej zog ib yam li nej hlub nej lub cev."
45013010	Yog nej hlub kwvtij zej zog, nej yeej tsis ua phem rau leejtwg; yog nej hlub lawv thiaj yog nej ua raws li txoj kevcai qhia.
45013011	Nej yuav tsum ua li no, rau qhov nej twb paub lawm hais tias lub sijhawm no yog ciaj sawv tsis yog caij pw. Rau qhov nimno txojkev cawm dim los ze peb dua thaum uas peb nyuam qhuav los ntseeg;
45013012	nimno yog ib tag hmo dua lawm, twb yuav kaj ntug. Peb yuav tsum tsis txhob ua li cov neeg uas nyob qhov tsaus ntuj ua, thiab peb yuav tsum muab tej cuabyeej uas Vajtswv muab rau peb los tuav;
45013013	peb yuav tsum ua peb lub neej kom tsimnyog qhov uas peb yog neeg nruab hnub, tsis txhob qw ua nqaj ua nqug thiab haus cawv qaug, tsis txhob ua nkauj ua nraug thiab ua neeg tsis paub cai, tsis txhob sib cav sib ceg thiab sib khib.
45013014	Tiamsis peb yuav tsum muab tus Tswv Yexus Khetos tej cuabyeej los tuav; thiab tsis txhob quav ntsej tej kev phem kev qias uas nej lub siab nyiam ua.
45014001	Nej yuav tsum txaus siab cia tus uas tsis ntseeg Vajtswv pestsawg nrog nej nyob, nej tsis txhob nrog nws sib cav txog nws txojkev ntseeg.
45014002	Muaj qee leej ntseeg hais tias noj tau txhua yam huv tibsi, tiamsis tus uas tsis ntseeg Vajtswv pestsawg noj zaub xwb.
45014003	Tus uas noj tau txhua yam tsis txhob saib tsis taus tus uas tsis noj, thiab tus uas noj zaub xwb, tsis txhob thuam tus uas noj tau txhua yam; rau qhov Vajtswv yeej lees yuav tus ntawd thiab.
45014004	Koj yog leejtwg, koj thiaj thuam luag tus tubtxib? Tsuas yog tus tubtxib ntawd tus tswv thiaj hais tau hais tias, nws tus tubtxib ua zoo lossis ua phem xwb. Rau qhov tus Tswv pab tau kom nws ua zoo.
45014005	Muaj qee leej xav hais tias qee hnub tseemceeb, qee hnub tsis tseemceeb, tiamsis muaj qee leej xav hais tias txhua hnub tseemceeb ib yam nkaus. Yog li ntawd, cia nyias ua raws li nyias lub siab xav xwb.
45014006	Tus uas teem ib hnub ua hnub tseemceeb yeej yog nws hwm tus Tswv nws thiaj ua li ntawd. Ib yam nkaus li ntawd, tus uas noj tau txhua yam yeej yog nws hwm tus Tswv nws thiaj noj, rau qhov nws twb ua Vajtswv tsaug lawm, nws mam li noj; tus uas caiv tsis noj yam ub yam no los yeej yog nws hwm tus Tswv nws thiaj caiv, thiab nws yeej ua Vajtswv tsaug ib yam nkaus.
45014007	Peb muaj sia nyob tsis yog peb muaj rau peb, thiab peb tuag, tsis yog peb tuag rau peb xwb.
45014008	Yog peb muaj sia nyob, peb muaj sia nyob rau tus Tswv, thiab yog peb tuag, peb tuag rau ntawm tus Tswv; txawm yog peb muaj sia nyob lossis peb tuag, peb yeej yog tus Tswv neeg.
45014009	Rau qhov Yexus Khetos tuag thiab sawv hauv qhov tuag rov qab los lawm, nws thiaj ua cov neeg ciaj thiab cov neeg tuag tus Tswv.
45014010	Ua li cas nej pheej thuam nej cov kwvtij, thiab ua li cas nej pheej saib tsis taus nej cov kwvtij? Peb txhua tus yuav tau mus sawv tabmeeg Vajtswv thiab nws yuav txiav txim rau peb sawvdaws.
45014011	tx Rau qhov Vajtswv txojlus hais tias, "Tus Tswv hais tias kuv yog Vajtswv tus uas muaj sia nyob; txhua tus yuav txhos caug pe kuv, thiab txhua tus lub qhovncauj yuav lees hais tias kuv yog Vajtswv."
45014012	Peb txhua tus nyias yuav tau qhia nyias zaj rau Vajtswv.
45014013	Peb tsis txhob thuam lwm tus, tiamsis nej nco ntsoov tsis txhob ua rau lwm tus yuam kev ua txhaum.
45014014	Kuv yog ib tug uas ntseeg tus Tswv Yexus Khetos, kuv paub hais tias yeej tsis muaj ib yam uas tsis huv li; tiamsis tus uas ntseeg hais tias yam ntawd tsis huv ces nws tsis txhob noj.
45014015	Yog nej noj tej uas nej cov kwvtij caiv tsis noj, yeej yog nej tsis hlub lawv. Nej tsis txhob cia tej uas nej noj ua rau tus uas Yexus Khetos twb tuag txhiv lawm raug kev puastsuaj.
45014016	Nej tsis txhob cia lwm tus thuam tej uas nej pom hais tias zoo lawm hais tias tsis zoo.
45014017	Rau qhov Vajtswv lub tebchaws tsis yog kev noj kev haus, tiamsis yog kev ncaj ncees, kev thajyeeb thiab kev zoo siab uas Vaj Ntsujplig tus Dawbhuv pub rau peb.
45014018	Tus uas ua Yexus Khetos tes haujlwm li no, nws ua haum Vajtswv siab thiab ua haum neeg siab.
45014019	Yog li ntawd, peb yuav tsum muab siab raum ua tej uas yuav ua rau sawvdaws nyob sib haumxeeb thiab ua tej uas yuav txhawb tau lwm tus lub zog xwb.
45014020	Tsis txhob muab tej zaub mov uas nej noj ua rau Vajtswv tes haujlwm tsis muaj nqis. Txhua yam zaub mov nej noj tau, tiamsis tsis txhob noj yam uas ua rau lwm tus yuam kev ua txhaum.
45014021	Yog nej noj nqaij lossis haus cawv lossis ua ib yam dabtsi uas yuav ua rau nej cov kwvtij yuam kev ua txhaum, ces nej tsis txhob noj lossis tsis txhob ua yuav zoo dua.
45014022	Tej uas nej ntseeg hais tias noj tau, nej cia li noj, tsuas cia Vajtswv thiab nej paub xwb. Tus uas noj tej uas nws lub siab qhia hais tias noj tsis txhaum, tus ntawd yeej tsis nyuaj siab.
45014023	Tiamsis tus uas nws ua xyem xyav rau tej uas nws noj, thaum nws noj Vajtswv yuav rau txim rau nws, rau qhov nws tsis noj raws li nws lub siab qhia rau nws lawm; rau qhov txhua yam uas peb tsis ua los ntawm txojkev ntseeg ces yog kev txhaum.
45015001	Peb cov uas muaj kev ntseeg ruaj lawm, tsimnyog peb pab cov uas kev ntseeg tsawg thiab peb tsis txhob ua kom haum peb siab xwb.
45015002	Peb txhua tus yuav tsum ua kom haum peb cov kwvtij uas ntseeg siab thiaj yuav pab tau lawv, kom lawv muaj kev ntseeg ruaj.
45015003	Rau qhov Yexus Khetos tsis tau ua kom haum nws siab xwb; tiamsis Vajtswv txojlus hais tias, "Tej lus uas luag thuam nej twb yog luag thuam kuv ntag."
45015004	Rau qhov Vajtswv txojlus uas thaum ub luag muab sau tseg rau hauv ntawv twb yog sau qhia rau peb. Vajtswv txojlus ua rau peb muaj kev cia siab, ua siab ntev thiab muab siab rau ntseeg ntxiv.
45015005	Thov Vajtswv tus uas ua rau nej muaj lub siab ntev thiab muab siab rau ntseeg ntxiv pab kom nej nyob sib haumxeeb, nej thiaj yuav muaj tus yamntxwv ib yam li Yexus Khetos.
45015006	Yog nej ua li ntawd, nej thiaj yuav koom tau ua ib lub siab qhuas Vajtswv tus uas yog peb tus Tswv Yexus Khetos Leej Txiv.
45015007	Nej ib leeg yuav tsum zoo siab hlo txais tos ib leeg, ib yam li Yexus Khetos tau txais yuav nej. Yog nej ua li ntawd, Vajtswv yuav tau koob meej.
45015008	Kuv qhia rau nej hais tias qhov uas Yexus Khetos los pab cov neeg Yudais yog ua rau sawvdaws paub hais tias Vajtswv yog tus ncaj ncees, Vajtswv yeej yuav ua kom tiav raws li tej lus uas Vajtswv tau cog tseg rau lawv cov yawgkoob lawm,
45015009	thiab nws pab kom lwm Haivneeg paub ua Vajtswv tsaug, rau qhov Vajtswv hlub lawv. Raws li Vajtswv txojlus uas hais tias, "Yog li ntawd, thaum kuv nrog lwm Haivneeg nyob kuv yuav ua koj tsaug; thiab kuv yuav hu nkauj qhuas koj lub npe."
45015010	Thiab hais ntxiv hais tias, "Lwm Haivneeg, nej cia li nrog Vajtswv haivneeg zoo siab!"
45015011	Thiab tseem hais ntxiv hais tias, "Nej cov uas yog lwm Haivneeg, nej cia li ua tus Tswv tsaug thiab txhua haivneeg cia li qhuas nws!"
45015012	Thiab Yaxayas hais ntxiv hais tias, "Yexais ib tug xeebntxwv yuav los, nws yuav kav lwm Haivneeg thiab lawv yuav tso siab plhuav rau nws."
45015013	Thov Vajtswv tus uas nej cia siab rau, pub nej muaj kev zoo siab thiab nyob kaj siab lug, Vaj Ntsujplig tus Dawbhuv lub hwjchim yuav pab kom nej muaj kev cia siab rau Vajtswv heev zuj zus.
45015014	Cov kwvtij, kuv paub hais tias nej yog cov uas muaj lub siab zoo, muaj kev txawj ntse, thiab ib leeg txawj qhia ib leeg.
45015015	Qhov uas kuv muaj cuabkav sau tsab ntawv no tuaj rau nej, yog kuv xav ntuas kom nej nco tej yam tseemceeb uas yog Vajtswv txojkev hlub uas Vajtswv pub rau kuv,
45015016	kuv thiaj tau ua Yexus Khetos ib tug tubtxib uas qhia Vajtswv txojmoo zoo rau lwm Haivneeg, ib yam li tus povthawj, kom lwm Haivneeg zoo li tej khoom fij uas haum Vajtswv siab, thiab Vaj Ntsujplig tus Dawbhuv ntxuav kom lawv huv.
45015017	Kuv koom nrog Yexus Khetos, kuv thiaj muaj cuabkav khav tej haujlwm uas kuv ua rau Vajtswv.
45015018	Kuv yeej tsis muaj cuabkav khav ib yam dabtsi li, tsuas yog tej uas Yexus Khetos siv kuv coj lwm Haivneeg los ntseeg Vajtswv, vim tej lus uas kuv qhia thiab tej haujlwm uas kuv ua,
45015019	thiab Vaj Ntsujplig pub hwjchim rau kuv ua tej txujci tseemceeb. Yog li ntawd, kuv thiaj qhia Yexus Khetos Txojmoo Zoo hauv lub nroog Yeluxalees mus txog rau pem lub nroog Ilelikus.
45015020	Tes haujlwm uas kuv nyiam ua tshaj, yog mus qhia txojmoo zoo rau txhua qhov uas tsis tau muaj neeg mus qhia Yexus Khetos zaj dua li, thiaj tsis muaj neeg hais tias, kuv mus tsa tsev rau ntawm lub qua tsev uas luag twb ncaws tau cia lawm.
45015021	Raws li Vajtswv txojlus uas hais tias, "Cov neeg uas tsis tau muaj neeg qhia Yexus zaj rau lawv, lawv yuav pom; thiab cov neeg uas tsis tau hnov dua Yexus zaj, lawv yuav totaub."
45015022	Muaj ntau yam pheej tabkaum kuv, kuv thiaj tsis tau tuaj xyuas nej.
45015023	Tiamsis nimno tim tej cheebtsam uas kuv nyob no, kuv twb ua haujlwm tiav lawm, kuv npaj siab los tau ob peb xyoos hais tias kuv yuav tau tuaj pom nej,
45015024	thaum kuv mus tim tebchaws Xapees. Kuv cia siab hais tias thaum kuv tuaj ntawd, kuv yuav pom nej thiab tau nrog nej nyob ib ntus, ces nej yuav pab xa kuv mus rau tim tebchaws Xapees.
45015025	Tamsim no kuv tabtom rov mus pab cov ntseeg uas nyob nram lub nroog Yeluxalees;
45015026	rau qhov cov ntseeg uas nyob hauv Makedaunias thiab Akhayas, lawv txaus siab muab mentsis nyiaj xa mus pab cov ntseeg txomnyem uas nyob nram lub nroog Yeluxalees.
45015027	Lawv yeej txaus siab hlo ua li ntawd. Lawv paub hais tias yeej tsimnyog lawv pauj cov neeg uas nyob nram lub nroog Yeluxalees txiaj ntsig. Rau qhov cov Yudais cia lwm Haivneeg tau los nrog cov Yudais koom Vajtswv txoj koob hmoov.
45015028	Thaum kuv nqa cov nyiaj ntawd mus cob rau lawv lawm, kuv yuav mus rau tim tebchaws Xapees, tiamsis kuv yuav xub tuaj xyuas nej tso;
45015029	kuv paub hais tias thaum kuv tuaj txog tim nej, Yexus Khetos yuav foom koob hmoov ntau kawg rau nej.
45015030	Cov kwvtij, vim peb cov uas ntseeg peb tus Tswv Yexus Khetos thiab vim Vaj Ntsujplig twb ua rau peb txawj sib hlub lawm, yog li ntawd kuv thov nej kub siab lug thov Vajtswv pab kuv,
45015031	kom cov neeg tsis ntseeg uas nyob hauv lub xeev Yudas tsis txhob ua phem rau kuv, thiab thov Vajtswv pab kuv, kom tes haujlwm uas kuv mus ua pab cov ntseeg uas nyob hauv lub nroog Yeluxalees haum sawvdaws siab.
45015032	Yog Vajtswv pom zoo, kuv yuav zoo siab hlo tuaj xyuas nej, thiab thaum kuv tuaj pom nej lawm, kuv yuav zoo siab heev.
45015033	Kuv thov Vajtswv tus uas ua rau peb tau nyob kaj siab lug nrog nraim nej txhua tus. Amees.
45016001	Kuv qhia rau nej paub hais tias peb tus muam Fenpes, yog ib tug uas ua haujlwm pab pawg ntseeg hauv lub nroog Keekhale-as.
45016002	Kuv thov nej tos txais nws ntawm tus Tswv lub npe, kom tsimnyog qhov uas peb yog Vajtswv haivneeg, thiab tej uas nws xav tau, nej cia li pab nws; rau qhov nws tau pab sawvdaws thiab pab kuv lawm.
45016003	Thov nej hais noj qab nyob zoo rau Paxilas thiab Akilas nkawd, nkawd yog ob tug uas pab kuv ua Yexus Khetos tes haujlwm;
45016004	thiab nkawd tau pab kuv, nkawd tsis khuvxim nkawd txojsia li, tsis yog kuv tib leeg nco nkawd ntshav ntuj xwb, tiamsis txhua pawg ntseeg uas yog lwm Haivneeg puavleej nco nkawd ntshav ntuj thiab.
45016005	Thov nej hais noj qab nyob zoo rau cov ntseeg uas tuaj sablaj hauv nkawd tsev. Thov nej hais noj qab nyob zoo rau kuv tus phoojywg Epanetus, nws yog thawj tug uas los ntseeg Yexus Khetos hauv lub xeev Axias.
45016006	Thov nej hais noj qab nyob zoo rau Malis tus uas muab siab rau ua haujlwm pab nej.
45016007	Thov nej hais noj qab nyob zoo rau Adelaunikus thiab Yuniyas uas yog kuv ob tug kwvtij Yudais uas raug kaw nrog kuv ua ke hauv tsev lojcuj; nkawd yog ob tug uas cov thwjtim paub zoo, thiab nkawd xub los ntseeg Yexus Khetos ua ntej kuv.
45016008	Thov nej hais noj qab nyob zoo rau Apiyatus uas yog kuv tus phoojywg zoo ntawm tus Tswv lub npe.
45016009	Thov nej hais noj qab nyob zoo rau Ulanpanus uas yog ib tug phoojywg nrog peb ua Yexus Khetos tes haujlwm ua ke, thiab hais rau kuv tus phoojywg Xitakhis.
45016010	Thov nej hais noj qab nyob zoo rau Apeles tus uas muab siab npuab Yexus Khetos, thiab hais noj qab nyob zoo rau Alitaunpulus tsevneeg.
45016011	Thov nej hais noj qab nyob zoo rau kuv tus kwvtij Helaudi-oos thiab hais noj qab nyob zoo rau Nalekixus uas yog tsevneeg ntseeg Yexus.
45016012	Hais kuv tej lus noj qab nyob zoo rau Tifanas thiab Tifauxas uas ua tus Tswv tes haujlwm, thiab hais rau Palixis uas yog kuv tus phoojywg zoo, nws ua tus Tswv tes haujlwm khwv kawg li.
45016013	Kuv xa lus noj qab nyob zoo rau Lufus, nws yog tus uas nquag ua tus Tswv tej haujlwm kawg li; thiab hais noj qab nyob zoo rau nws niam tus uas ib yam li yog kuv niam thiab.
45016014	Hais kuv tej lus noj qab nyob zoo rau Axikitus, Filenkoos, Helemes, Palaunpas, Helemas, thiab cov kwvtij thiab cov muam uas ntseeg Yexus uas nrog lawv nyob ntawd huv tibsi.
45016015	Thov nej hais noj qab nyob zoo rau Filaunkus, Yulias, Nele-us thiab nws tus muam, thiab Aulipas thiab tagnrho cov ntseeg uas nrog lawv nyob ua ke ntawd huv tibsi.
45016016	Nej ib leeg hais noj qab nyob zoo rau ib leeg ntawm txojkev sib hlub. Cov ntseeg Yexus Khetos puavleej xa lus noj qab nyob zoo tuaj rau nej.
45016017	Cov kwvtij, kuv xav kom nej ceevfaj cov neeg uas ntxias kom sawvdaws tawg pab tawg pawg thiab kom peb tso tej lus qhia uas nej twb hnov lawm tseg. Nej tsis txhob quavntsej cov neeg ntawd tej lus qhia!
45016018	Rau qhov cov neeg uas ua li ntawd lawv tsis yog cov uas ua peb tus Tswv Yexus Khetos tes haujlwm, tiamsis lawv tsuas tuaj nrhiav noj nrhiav haus nkaus xwb. Thiab lawv hais tej lus mos lus muag ntxias dag cov neeg uas tsis paub qabhau kom yuam kev.
45016019	Txhua tus puavleej hnov hais tias nej mloog lus heev, yog li ntawd kuv zoo siab kawg li. Kuv xav kom nej ua neeg txawj ntse rau yam uas zoo; kuv xav kom nej ua li tus neeg ruam rau yam uas phem.
45016020	Tshuav tsis ntev Vajtswv tus uas ua rau peb tau nyob kaj siab lug yuav muab dab Ntxwgnyoog nias nthi rau nej tsuj. Thov kom peb tus Tswv Yexus Khetos txoj koob hmoov nrog nraim nej sawvdaws.
45016021	Timautes tus uas nrog kuv ua haujlwm ua ke, nws hais noj qab nyob zoo rau nej; thiab Luki-us, Yaxoos thiab Xauxipates uas yog kuv cov kwvtij Yudais, lawv hais noj qab nyob zoo rau nej thiab.
45016022	Kuv yog Teti-us tus uas sau Paulus tsab ntawv no, kuv hais noj qab nyob zoo rau nej cov uas ntseeg Yexus thiab.
45016023	Nkayus, tus uas kuv nrog nyob thiab muab nws lub tsev rau cov ntseeg ua chaw sablaj, nws hais noj qab nyob zoo rau nej sawvdaws. Elaxetus tus uas yog tus tuav cov nomtswv hauv lub nroog tej nyiaj thiab peb tus kwvtij Khualetus hais noj qab nyob zoo rau nej sawvdaws thiab. [
45016024	Thov kom peb tus Tswv Yexus Khetos txojkev hlub nrog nraim nej txhua tus. Amees.]
45016025	Peb cia li ua rau Vajtswv tau koob meej! Vajtswv yog tus uas pab tau kom nej muab siab rau ntseeg, txhua zaus uas kuv qhia txojmoo zoo kuv yeej qhia hais tias Vajtswv pab tau nej. Txojmoo zoo ntawd hais txog Yexus Khetos zaj uas ntau tiam yav tas los tsis muaj neeg paub.
45016026	Tiamsis, nimno twb muaj neeg muab qhia rau sawvdaws paub raws nraim li Vajtswv tus uas muaj sia nyob mus ibtxhis tau qhia rau cov cev Vajtswv lus muab sau tseg rau hauv ntawv lawm, kom txhua haivneeg ntseeg thiab mloog Vajtswv lus.
45016027	Thov kom Vajtswv tus uas muaj kev txawj ntse tib leeg tau koob meej los ntawm Yexus Khetos mus ibtxhis li. Amees.
46001001	Kuv yog Paulus tus uas Vajtswv hu los ua Yexus Khetos tus timthawj raws li Vajtswv lub siab nyiam, thiab peb tus kwvtij Xauthenes sau tsab ntawv no
46001002	xa tuaj rau cov ntseeg Vajtswv uas nyob hauv lub nroog Kauleethaus, txhua tus uas Vajtswv hu los ua Vajtswv haivneeg thiab tej neeg uas nyob txhua qhov chaw uas pehawm peb tus Tswv Yexus Khetos uas yog lawv thiab peb tus Tswv, kom tau nrog Yexus Khetos kom ib txojsia.
46001003	Thov Vajtswv tus uas yog peb Leej Txiv thiab Yexus Khetos tus uas yog peb tus Tswv foom koob hmoov rau nej kom nej tau zoo nyob kaj siab lug.
46001004	Kuv niaj hnub ua kuv tus Vajtswv tsaug, rau qhov Vajtswv pub Vajtswv txoj koob hmoov rau nej cov uas ntseeg Yexus Khetos lawm.
46001005	Yexus Khetos ua rau nej muaj txhua yam, tsis hais tej lus uas nej hais thiab tej kev txawj ntse uas nej muaj.
46001006	Qhov ntawd yog qhov uas ua rau nej ua timkhawv qhia txog Yexus Khetos zaj.
46001007	Yog li ntawd, thaum uas nej tabtom tos peb tus Tswv Yexus Khetos rov qab los nej thiaj tau koob hmoov, tsis muaj ib yam uas nej yuav tsis tau li.
46001008	Vajtswv yuav pab kom nej muab siab rau ntseeg mus txog hnub kawg, yog li ntawd hnub uas peb tus Tswv Yexus rov qab los, nej thiaj tsis muaj ib qho txhaum li.
46001009	Vajtswv yog tus ncaj ncees; Vajtswv thiaj hu nej los nrog nws tus Tub Yexus Khetos uas yog peb tus Tswv sib nraug zoo.
46001010	Cov kwvtij, kuv tuav peb tus Tswv Yexus Khetos lub npe ntuas nej sawvdaws, kom nej hais tej lus uas ua rau sawvdaws nyob sib haum thiaj tsis ua rau nej tawg ua pab ua pawg. Nej yuav tsum koom ua ib lub siab, xav ib yam thiab muaj ib lub homphiaj xwb.
46001011	Cov kwvtij, Khalau-es tsevneeg qee leej tuaj qhia rau kuv hais tias, nej pheej sib cav sib ceg.
46001012	Kuv hnov nej ib leeg hais lawm ib yam. Ib tug hais tias, "Kuv yog Paulus pab"; muaj dua lwm tus hais tias, "Kuv yog Apaulaus pab"; muaj dua lwm tug hais tias, "Kuv yog Petus pab"; thiab muaj dua lwm tus hais tias, "Kuv yog Yexus Khetos pab."
46001013	Nej muab Yexus Khetos faib ua ob peb tug los? Paulus yog tus uas tuag saum ntoo khaublig theej nej lub txhoj los? Lossis nej tuav Paulus lub npe muab neeg ua kevcai raus dej los?
46001014	Kuv ua Vajtswv tsaug uas kuv tsis tau muab nej leejtwg ua kevcai raus dej, kuv tsuas yog muab Kixapus thiab Nkayus ua kevcai raus dej xwb.
46001015	Yog li ntawd, yeej tsis muaj leejtwg tuav kuv lub npe muab nej ua kevcai raus dej. (
46001016	Kuv twb muab Xatefanas tsevneeg ua kevcai raus dej lawm thiab; dua li ntawd, kuv tsis nco hais tias xyov kuv puas tau muab lwm tus ua kevcai raus dej thiab.)
46001017	Rau qhov Yexus Khetos tsis tau txib kuv mus muab neeg ua kevcai raus dej, tiamsis nws txib kuv mus qhia txojmoo zoo. Thaum kuv qhia txojmoo zoo kuv tsis tau qhia raws li neeg lub tswvyim, nyob tsam ua rau qhov uas Yexus Khetos tuag saum tus ntoo khaublig tsis muaj nqis lawm.
46001018	Cov neeg uas yuav raug kev puastsuaj xav hais tias, qhov uas Yexus Khetos tuag saum tus ntoo khaublig tsis tseemceeb dabtsi rau lawv li; tiamsis peb cov uas twb tau txais txojkev cawm dim lawm, peb paub hais tias qhov ntawd yog Vajtswv lub hwjchim ntag.
46001019	Vajtswv txojlus hais tias, "Kuv yuav rhuav cov neeg txawj ntse lub tswvyim, thiab kuv tsis quavntsej cov tub txawg tub ntse tej kev txawj ntse."
46001020	Cov neeg ntse nyob qhov twg? Cov tub txawg tub ntse nyob qhov twg? Cov neeg uas txawj sib cav txog kev txawj ntse tiam no nyob qhov twg? Vajtswv twb ua rau neeg ntiajteb lub tswvyim ruam lawm.
46001021	Rau qhov Vajtswv yog tus muaj tswvyim, Vajtswv pom hais tias neeg lub tswvyim pab tsis tau kom neeg paub Vajtswv li, Vajtswv pom zoo cawm cov neeg uas ntseeg Vajtswv txojlus uas peb qhia uas neeg suav hais tias tsis tseemceeb dabtsi.
46001022	Cov neeg Yudais xav pom tej txujci tseemceeb lawv thiaj ntseeg, thiab cov neeg Kilis tsuas cia siab rau tej kev txawj ntse xwb.
46001023	Tiamsis peb qhia zaj uas Yexus Khetos raug ntsia rau saum tus ntoo khaublig, zaj ntawd ua rau cov Yudais chim thiab ua rau lwm Haivneeg thuam hais tias tsis tseemceeb;
46001024	tiamsis cov neeg uas Vajtswv hu, tsis hais cov Yudais lossis lwm Haivneeg puavleej paub hais tias, Yexus Khetos yog Vajtswv lub hwjchim thiab yog Vajtswv lub tswvyim.
46001025	Rau qhov Vajtswv lub hwjchim uas neeg xav hais tias ruam, tseem ntse dua neeg lub tswvyim, thiab Vajtswv lub zog uas neeg xav hais tias tsis muaj zog, tseem muaj zog dua neeg lub zog.
46001026	Cov kwvtij, nej ua tib zoo xav thaum Vajtswv hu nej los ntseeg, nej yog neeg zoo li cas: Raws li neeg xav, nej cov tsis muaj pestsawg leej txawj ntse, tsis muaj pestsawg leej muaj hwjchim thiab tsis muaj pestsawg leej ua nom ua tswv.
46001027	Tiamsis Vajtswv xaiv yam uas neeg xav hais tias ruam kawg nkaus hauv lub ntiajteb no kom cov neeg txawj ntse txajmuag; thiab Vajtswv xaiv yam uas neeg suav hais tias tsis muaj zog hauv lub ntiajteb no kom cov neeg muaj zog poob ntsejmuag.
46001028	Vajtswv xaiv tej uas neeg thuam, saib tsis taus thiab xav hais tias tsis tseemceeb, kom tej uas neeg xav hais tias tseemceeb puastsuaj mus,
46001029	Vajtswv ua li no kom tsis muaj leejtwg yuav muaj cuabkav khav tau li.
46001030	Tiamsis Vajtswv coj nej los nrog Yexus Khetos koom ib txojsia, Yexus Khetos yog lub tswvyim thiab txojkev ncaj ncees uas Vajtswv pub rau peb, peb thiaj tau los ua Vajtswv haivneeg uas dawbhuv kom peb dim peb lub txim,
46001031	raws li Vajtswv txojlus hais tias, "Tus uas yuav khavtheeb, nws tsuas khav tau tej uas tus Tswv ua lawm xwb."
46002001	Cov kwvtij, thaum kuv tuaj xyuas nej, kuv tsis tau tuaj qhia Vajtswv txojlus tseeb uas tsis muaj neeg paub rau nej kom zoo mloog lossis qhia raws li kuv lub tswvyim xwb.
46002002	Rau qhov kuv npaj siab hais tias thaum kuv tuaj txog tim nej, kuv yuav tsis qhia lwm zaj rau nej li, kuv tsuas qhia kom nej paub Yexus Khetos thiab qhov uas Yexus tuag saum tus ntoo khaublig rau nej xwb.
46002003	Yog li ntawd, thaum kuv tuaj nrog nej nyob, kuv qaug zog thiab ntshai ua ibce tshee hnyo.
46002004	Tej lus uas kuv hais thiab tej lus uas kuv qhia tsis yog neeg lub tswvyim, tiamsis yog tej lus uas qhia kom sawvdaws pom Vajtswv tus Ntsujplig lub hwjchim.
46002005	Yog li ntawd, qhov uas nej ntseeg Vajtswv tsis yog nej cia siab rau neeg lub tswvyim, tiamsis yog nej cia siab rau Vajtswv lub hwjchim.
46002006	Kuv yeej hais tej lus txawj ntse rau cov neeg uas paub tab lawm xwb, tiamsis tsis yog cov neeg tiam no lossis yog cov nomtswv tiam no tej tswvyim uas tabtom yuav ploj mus.
46002007	Tiamsis kuv qhia Vajtswv lub tswvyim uas nyob nraim nkoos tsis muaj leejtwg paub. Lub tswvyim ntawd Vajtswv twb npaj tseg rau peb thaum uas tsis tau tsim lub ntiajteb no los lawm.
46002008	Cov nomtswv uas kav lub ntiajteb no yeej tsis muaj ib tug paub lub tswvyim ntawd; yog lawv paub lawm, lawv yuav tsis muab tus Tswv uas muaj tshwjchim ci ntsa iab ntsia rau saum tus ntoo khaublig li,
46002009	Tiamsis muaj lus sau tseg rau hauv Vajtswv txojlus hais tias, "Tej uas qhovmuag tsis tau pom lossis qhovntsej tsis tau hnov, thiab tej uas neeg lub siab xav tsis txog hais tias yuav muaj los. Vajtswv npaj tej ntawd tseg rau cov neeg uas hlub Vajtswv lawm."
46002010	Tiamsis Vajtswv txib Vaj Ntsujplig los qhia zaj no rau peb paub; rau qhov Vaj Ntsujplig yeej paub txhua yam uas Vajtswv xav huv tibsi.
46002011	Neeg ib leeg yeej tsis paub ib leeg lub siab, tsuas yog nyias thiaj paub nyias lub siab xwb; ib yam nkaus li ntawd tsuas yog Vajtswv tus Ntsujplig thiaj paub Vajtswv lub siab xwb.
46002012	Peb tsis cia siab rau neeg lub tswvyim; tiamsis peb cia siab rau Vaj Ntsujplig tus uas Vajtswv txib los, kom peb thiaj paub txhua yam uas Vajtswv pub rau peb.
46002013	Yog li ntawd, thaum peb qhia Vajtswv zaj rau cov neeg uas muaj Vajtswv tus Ntsujplig lawm, peb hais tej lus uas Vajtswv tus Ntsujplig qhia rau peb xwb, peb tsis hais tej lus uas cov neeg txawj ntse qhia rau peb.
46002014	Tus uas tsis muaj Vaj Ntsujplig, tus ntawd yeej tsis tau txais tej uas Vajtswv tus Ntsujplig pub, rau qhov lawv pom hais tias tej ntawd tsis muaj qabhau dabtsi, thiab lawv tsis totaub txog tej ntawd, rau qhov lawv tsis muaj Vaj Ntsujplig lawv thiaj tsis totaub tej ntawd.
46002015	Tus uas muaj Vaj Ntsujplig, tus ntawd thiaj paub hais tias yam twg muaj nqis thiab yam twg tsis muaj nqis, tiamsis tsis muaj leejtwg paub tus ntawd lub siab.
46002016	Raws li Vajtswv txojlus hais tias, "Leejtwg thiaj paub tus Tswv lub siab? Leejtwg thiaj qhia tau nws? " Tiamsis peb twb muaj lub siab ib yam li Yexus Khetos lub lawm thiab.
46003001	Cov kwvtij, kuv tsis qhia nej li uas kuv qhia cov uas twb muaj Vaj Ntsujplig kav lawv lub siab lawm; kuv qhia nej ib yam li nej tseem yog neeg ntiajteb, thiab ib yam li nej yog menyuam mos, rau qhov nej tsis tau paub Yexus Khetos tseeb.
46003002	Kuv muab mis rau nej noj xwb, kuv tsis muab mov thiab zaub rau nej noj, rau qhov nej tseem noj tsis tau taus zaub mov. Txawm yog nimno los nej tseem noj tsis tau taus thiab,
46003003	rau qhov nej tseem ua nej lub neej zoo li neeg ntiajteb ua. Yog nej tseem muaj kev sib khib thiab ib leeg nrog ib leeg sib cav sib ceg, yog nej ua li ntawd yeej yog nej ua lub neej zoo li neeg ntiajteb ua, thiab nej tseem yog neeg ntiajteb.
46003004	Thaum nej cov muaj ib tug hais tias, "Kuv yog Paulus pab," thiab muaj dua lwm tus hais tias, "Kuv yog Apaulaus pab," twb yog nej ua raws li neeg ntiajteb ua ntag los sav!
46003005	Apaulaus yog leejtwg? Paulus yog leejtwg? Wb tsuas yog Vajtswv ob tug tubtxib uas coj nej los ntseeg xwb, tus Tswv faib rau wb nyias muaj nyias ib tes haujlwm ua.
46003006	Kuv yog tus cog, Apaulaus yog tus ywg dej, tiamsis tus uas ua kom loj hlob yog Vajtswv.
46003007	Tus uas cog thiab tus uas ywg dej yeej tsis tseemceeb dabtsi, tiamsis Vajtswv yog tus uas tseemceeb, rau qhov nws yog tus uas ua kom loj hlob.
46003008	Tus uas cog thiab tus uas ywg dej, nkawd tes haujlwm zoo ib yam nkaus; Vajtswv yuav muab nqi zog rau nkawd raws li tes haujlwm uas nkawd ua.
46003009	Rau qhov wb yog Vajtswv ob tug tubtxib thiab ua haujlwm ua ke; nej yog Vajtswv thaj teb. Thiab nej yog Vajtswv lub tsev.
46003010	Vim txoj koob hmoov uas Vajtswv pub rau kuv, kuv thiaj zoo li tus kws uas ua tsev, kuv txhos ncej thiab puam qhab cia, lwm tus tuaj vov thiab tuaj xov rau. Tiamsis txhua tus nyias yuav tsum ua tib zoo ua nyias tes haujlwm.
46003011	Rau qhov yeej tsis muaj leejtwg yuav muaj cuabkav tsa dua lwm lub tsev hloov lub uas Vajtswv twb tsa tau lawm, lub ntawd yog Yexus Khetos ntag.
46003012	Muaj qee leej yuav muab kub, muab nyiaj, muab tej pobzeb muaj nqis, muab ntoo, muab nqeeb thiab muab quav nyab tuaj vov thiab tuaj xov lub tsev ntawd,
46003013	Hnub uas Yexus rov qab los, nws yuav muab txhua tus tes haujlwm nthuav qhia rau sawvdaws pom, Hnub ntawd yuav tsis muab npog cia lawm, rau qhov Hnub ntawd yuav muab hluavtaws sim txhua tus tes haujlwm saib puas ruaj puas khov.
46003014	Yog tej uas sawvdaws coj tuaj vov lossis xov lub tsev ntawd leejtwg li tsis kub hnyiab, tus ntawd thiaj tau nqi zog.
46003015	Tiamsis yog leejtwg tes haujlwm kub hnyiab lawm, nws yuav tsis tau dabtsi; nws yuav dim, tiamsis nws tsuas dim ib yam li tus uas khiav dim hauv hluavtaws los xwb.
46003016	Nej yeej paub hais tias nej lub cev yog Vajtswv lub tuamtsev, thiab Vajtswv tus Ntsujplig nyob hauv nej lub siab?
46003017	Yog leejtwg rhuav Vajtswv lub tuamtsev, Vajtswv yuav rhuav tus ntawd kom puastsuaj thiab. Rau qhov Vajtswv lub tuamtsev yog lub uas dawbhuv, thiab nej yog Vajtswv lub tuamtsev ntag.
46003018	Yus tsis txhob rov dag yus. Yog nej leejtwg xav hais tias nws yog tus txawj ntse, nws yuav tsum ua li tus ruam, nws thiaj yog tus ntse.
46003019	Tej uas neeg ntiajteb suav hais tias yog kev txawj ntse, tej ntawd Vajtswv suav hais tias yog kev ruam. Raws li Vajtswv txojlus hais tias, "Vajtswv muab cov neeg txawj ntse lub tswvyim rov los ua nta npuj cuab lawv kev";
46003020	thiab Vajtswv txojlus muaj dua ib los hais tias, "Tus Tswv paub tej uas cov neeg txawj ntse xav, tej ntawd tsis tseemceeb dabtsi li."
46003021	Yog li ntawd, nej tsis txhob khav tej uas neeg ua tau. Rau qhov txhua yam puavleej yog nej tug,
46003022	tsis hais Paulus, Apaulaus, Petus, lub ntiajteb, txojsia, kev tuag, tiam no lossis tiam tom ntej, tej no puavleej yog nej tug,
46003023	nej yog Yexus Khetos tug, thiab Yexus Khetos yog Vajtswv tug.
46004001	Tsimnyog nej hwm hais tias peb yog Yexus Khetos cov tubtxib, peb tuav Vajtswv txojlus tseemceeb uas yav tas los tsis muaj leejtwg paub.
46004002	Ib qho ntxiv, tus uas luag tsa los ua tubtxib, tus ntawd yuav tsum ncaj ncees rau nws tus tswv.
46004003	Tiamsis tej uas nej lossis lwm tus txiav txim rau kuv, kuv pom hais tias tej ntawd tsis ua li cas rau kuv. Txawm yog kuv los kuv tsis txiav txim rau kuv.
46004004	Kuv lub siab qhia rau kuv hais tias kuv yeej tsis tau ua txhaum, kuv hais li ntawd tsis yog kuv hais tias kuv tsis muaj txim. Tus Tswv yog tus uas yuav txiav txim rau kuv.
46004005	Yog li ntawd, thaum tseem tsis tau txog lub sijhawm uas Vajtswv teem cia, nej tsis txhob txiav txim rau leejtwg. Tos txog Hnub uas tus Tswv los txiav txim thaum kawg; nws yuav muab tej uas neeg ua nyob hauv qhov tsaus ntuj los nthuav rau ntawm qhov pom kev thiab muab tej uas neeg lub siab xav nraim nkoos qhia rau sawvdaws paub. Thiab Vajtswv yuav qhuas txhua tus uas tsimnyog Vajtswv qhuas.
46004006	Cov kwvtij, qhov uas kuv muab Apaulaus thiab kuv zaj coj los piav rau nej, twb yog kuv xav kom nej xyaum ua li wb tus yamntxwv, nej thiaj paub qhov uas hais tias, "Tsis txhob ua dhau Vajtswv txojlus." Tsis tsimnyog nej qhuas tus no thiab thuam tus tod.
46004007	Leejtwg tsa nej lub neej zoo dua lwm tus lub? Txhua yam uas nej muaj puavleej yog Vajtswv pub rau nej los sav! Ua li cas nej tseem khav hais tias yog nej khwv tau?
46004008	Nej twb muaj txhua yam uas nej xav tau lawm los? Nej twb npluanuj lawm los? Nej twb tau ua vajntxwv lawm los, ua li cas peb ho tsis tau ua vajntxwv? Kuv xav kom nej tau ua vajntxwv, peb thiaj li tau nrog nej ua vajntxwv thiab.
46004009	Kuv xav hais tias Vajtswv muab peb cov uas yog timthawj tso tuaj tom tw, ib yam li cov neeg uas raug txim uas luag coj mus tua, rau qhov peb zoo li tus uas ua yeebyam rau lub ntiajteb no rau cov timtswv thiab rau neeg ntiajteb saib.
46004010	Twb yog vim peb ua Yexus Khetos tes haujlwm, sawvdaws thiaj hais tias peb yog neeg ruam, tiamsis nej yog neeg ntse, nej thiaj ntseeg Yexus Khetos. Peb qaug zog, tiamsis nej muaj zog kawg li. Luag hwm nej, tiamsis luag thuam peb kawg li.
46004011	Txawm yog niaj hnub no los peb tseem tshaib nqhis kawg li; peb tsis muaj ris tsho zoo nrog luag hnav; peb raug luag ntaus; peb tsis muaj tsev nrog luag nyob;
46004012	peb ua haujlwm khwv heev peb thiaj tau noj tau haus. Thaum luag foom tsis zoo rau peb, peb thov Vajtswv foom koob hmoov rau luag; thaum luag tsimtxom peb, peb ua siab ntev nyiaj;
46004013	thaum luag thuam peb, peb ua tib zoo hais luag. Peb zoo li tej khoom liamsim uas neeg ntiajteb muab povtseg, peb zoo li tej yam qias qias rau neeg ntiajteb los txog niaj hnub no.
46004014	Kuv sau tsab ntawv no tuaj rau nej tsis yog kuv xav kom nej txajmuag, tiamsis kuv sau tuaj ntuas nej ib yam li kuv ntuas cov menyuam uas kuv hlub.
46004015	Txawm yog nej yuav muaj kaum txhiab leej qhia Yexus Khetos zaj rau nej los nej tsuas muaj tib leeg txiv xwb. Kuv yog nej txiv, rau qhov kuv coj txojmoo zoo tuaj qhia rau nej thiab coj nej los ntseeg Yexus Khetos.
46004016	Yog li ntawd, kuv thov nej ua nej lub neej raws li kuv tus yam ntxwv.
46004017	Twb yog vim li no kuv thiaj txib Timautes tus uas kuv hlub, thiab yog ib tug tub uas ua lub neej ncaj ncees rau tus Tswv tuaj qhia nej, kom nej nco txog qhov uas kuv nrog Yexus Khetos koom ib txojsia thiab tej uas kuv qhia rau cov ntseeg uas nyob txhua qhov chaw.
46004018	Nej cov muaj qee leej khavtheeb, rau qhov nej xav hais tias kuv yuav tsis tuaj xyuas nej lawm.
46004019	Yog tus Tswv pom zoo tsis ntev no kuv yuav tuaj xyuas nej. Kuv xav tuaj xyuas nej saib cov neeg uas khav khav ntawd lawv ho ua tau lawv tej haujlwm zoo npaum li cas diam.
46004020	Rau qhov Vajtswv lub tebchaws tsis yog neeg lub ncauj hais xwb, tiamsis yog tes haujlwm uas lawv ua.
46004021	Nej nyiam li cas? Cia kuv nqa nplawm tuaj lossis cia kuv tuaj hlub thiab ua tib zoo qhia nej?
46005001	Kuv hnov xov hais tias nej cov muaj qee leej ua txhaum kev nkauj kev nraug loj heev, txawm yog cov tsis ntseeg los lawv twb tsis ua txhaum loj npaum li ntawd; muaj neeg tuaj qhia rau kuv hais tias muaj ib tug tub cia li yuav nws niam tshiab los ua pojniam.
46005002	Nej tseem muaj plhus khav thiab los? Twb tsimnyog nej nyuaj siab, thiab muab tus uas ua txhaum ntawd rho tawm hauv nej cov mus.
46005003	Txawm yog kuv nyob deb nej los kuv lub siab nrog nraim nej nyob; yog kuv nrog nej nyob,
46005004	ntshai kuv twb tuav peb tus Tswv Yexus lub npe rau txim rau tus uas ua txhaum ntawd lawm. Thaum nej tuaj sablaj ua ke, kuv lub siab yeej nrog nej thiab peb tus Tswv Yexus lub hwjchim yeej nrog nraim peb.
46005005	Nej cia li muab tus ntawd cob rau dab Ntxwgnyoog ua kom nws lub cev puastsuaj mus, yog nej ua li ntawd, thaum txog Hnub uas tus Tswv los tus ntawd tus ntsujplig thiaj yuav dim.
46005006	Tsis tsimnyog nej yuav khavtheeb hlo li! Nej twb paub lo lus uas hais tias, "Ib qhov keeb me me xwb ua rau lub ncuav su tuaj."
46005007	Nej yuav tsum muab tej keeb qub uas yog txojkev txhaum tso povtseg, nej thiaj yuav ua tau neeg dawbhuv. Yog nej ua li ntawd, nej thiaj yuav zoo li lub ncuav tshiab uas tsis xyaw keeb; kuv paub hais tias tsis muaj keeb nyob hauv nej lawm. Rau qhov Yexus Khetos uas yog tus menyuam yaj uas luag muab tua ua kevcai Hla Dhau, nws twb tuag theej peb lub txhoj lawm.
46005008	Yog li ntawd, peb cia li ua kevcai Hla Dhau, peb tsis txhob muab cov qub keeb uas yog kev txhaum thiab kev phem kev qias los ua, tiamsis muab cov ncuav tsis xyaw keeb uas yog txojkev ncaj ncees thiab kev tseeb los ua xwb.
46005009	Kuv twb sau ntawv tuaj qhia rau nej lawm hais tias, nej tsis txhob mus koom nrog cov neeg uas nyiam ua kev nkauj kev nraug hlo li.
46005010	Qhov uas kuv hais li ntawd, tsis yog kuv hais txog tej neeg ntiajteb uas nyiam ua kev nkauj kev nraug lossis cov neeg uas ntshaw luag tug lossis cov neeg uas ua tubsab, lossis cov neeg uas pe mlom. Yog nej tsis nrog cov neeg ntawd nyob, ces nej yuav tsum tawm hauv lub ntiajteb no mus.
46005011	Tiamsis qhov uas kuv sau tsab ntawv no tuaj rau nej, yog qhia kom nej tsis txhob mus koom nrog tus neeg uas nws ua txuj hais tias nws yog tus ntseeg, tiamsis nws tseem nyiam ua kev nkauj kev nraug, ntshaw luag tug, pe mlom, thuam lwm tus, quav cawv thiab ua tubsab. Txawm yog noj mov los nej tsis txhob nrog tus neeg uas zoo li ntawd koom tsum.
46005012	Dua li ntawd, kuv tsis yog tus uas yuav txiav txim rau cov neeg uas tsis ntseeg. Tiamsis nej yog cov uas yuav txiav txim rau cov ntseeg.
46005013	Vajtswv yog tus uas yuav txiav txim rau cov uas tsis ntseeg. Rau qhov Vajtswv txojlus hais tias, "Cia li muab tus uas ua phem ntawd ntiab tawm hauv nej cov mus."
46006001	Thaum nej cov ntseeg ib leeg ua plaub rau ib leeg, nej tseem coj mus rau cov tsis ntseeg nrog nej hais thiab los? Twb tsimnyog nej cia rau cov ntseeg nrog nej hais xwb los sav!
46006002	Nej puas paub hais tias cov ntseeg yuav ua cov txiav txim rau neeg ntiajteb? Yog nej twb yuav txiav txim rau neeg ntiajteb, nej txawm yuav tsis muaj cuabkav hais tej nyuag plaub me me no thiab los?
46006003	Nej tsis paub hais tias, peb twb yog cov uas yuav txiav txim rau cov timtswv no los? Yog li ntawd, tsimnyog peb hais tau tej nyuag plaub ntug uas niaj hnub muaj no thiab!
46006004	Thaum nej muaj plaub ntug, nej yuav coj mus rau cov tsis ntseeg hais los?
46006005	Kuv hais li no kom nej paub txajmuag. Nej cov yeej muaj tus txawj ntse uas yuav hais tau tej plaub ntug uas cov ntseeg ib leeg ua rau ib leeg,
46006006	tiamsis cov ntseeg ib leeg tseem kom ib leeg mus rau hauv tsev tu plaub thiab cia cov tsis ntseeg hais.
46006007	Qhov uas nej ib leeg kom ib leeg ntawd qhia rau sawvdaws paub hais tias, nej yeej tsis muab siab npuab Vajtswv. Ua li cas nej tsis ua tus swb? Ua li cas nej tsis cia luag ntxo nej zoo dua?
46006008	Tiamsis nej ho tsis ua li ntawd, txawm yog nej yog tib cov ntseeg xwb los nej ib leeg tseem ua phem rau ib leeg, thiab ib leeg ntxo ib leeg.
46006009	Nej tsis paub hais tias, cov neeg uas ua phem ua qias yuav tsis muaj feem mus nyob Vajtswv lub Tebchaws no los? Nej tsis txhob rov dag nej; cov neeg uas nyiam ua kev nkauj kev nraug, pe mlom, deev luag pojniam luag txiv, txivneej deev txivneej, pojniam deev pojniam,
46006010	ua tubsab, ntshaw luag tug, quav cawv, thuam lwm tus thiab txhav luag tug. Cov neeg ntawd yuav tsis muaj feem mus nyob Vajtswv lub Tebchaws li.
46006011	Yav tas los nej cov muaj qee leej ua ib yam nkaus li ntawd, tiamsis nimno Yexus Khetos twb ntxuav nej lub txim thiab muab nej pub rau Vajtswv lawm. Peb tus Tswv Yexus Khetos thiab Vajtswv tus Ntsujplig twb coj nej los nrog Vajtswv sib raug zoo lawm.
46006012	Muaj qee leej yuav hais tias, "Kuv muaj cuabkav ua txhua yam tsis muaj leejtwg txwv tau kuv." Tiamsis tsis yog txhua yam ntawd yuav muaj nqis rau koj huv tibsi. Kuv los muaj cuabkav hais tias, "Kuv ua tau txhua yam tsis muaj leejtwg txwv tau kuv, tiamsis kuv yuav tsis cia tej uas kuv ua ntawd yuam tau kuv ua tej ntawd qhev."
46006013	Lwm tus ho yuav hais tias, "Zaub mov yog npaj los rau lub plab, thiab lub plab yog npaj los ntim zaub mov." Yeej yog li ntawd tiag, tiamsis Vajtswv yuav ua kom ob yam ntawd puastsuaj tas huv tibsi. Tus Tswv tsis tsim lub cev cia ua kev nkauj kev nraug, tiamsis yog tsim los cia pehawm tus Tswv.
46006014	Vajtswv twb tsa tus Tswv sawv hauv qhov tuag rov qab los lawm, Vajtswv lub hwjchim yuav tsa peb txhua tus sawv rov qab los ib yam nkaus thiab.
46006015	Nej yeej paub lawm hais tais nej lub cev yog Yexus Khetos tej tes taw. Kuv yuav muab Yexus Khetos tej tes taw mus ua niamntiav tej tes taw tsis tau li.
46006016	Nej tsis paub hais tias tus neeg uas mus deev niamntiav, tus ntawd yeej nrog niamntiav koom ua ib lub cev lawm no los? Vajtswv txojlus hais tias, "Nkawd yuav koom ua ib lub cev."
46006017	Tiamsis tus uas nrog tus Tswv sib raug zoo, tus ntawd yeej nrog tus Tswv koom ib txojsia.
46006018	Nej tsis txhob ua kev nkauj kev nraug. Tej kev txhaum uas neeg niaj hnub ua yeej tsis ua rau neeg lub cev qias, tiamsis tus uas ua kev nkauj kev nraug, tus ntawd ua rau nws lub cev qias.
46006019	Nej tsis paub hais tias nej lub cev yog Vaj Ntsujplig tus Dawbhuv uas Vajtswv muab pub rau nej lub tuamtsev no los? Nws nyob hauv nej lub siab, nej tsis yog tus tswv uas kav nej lub cev, tiamsis Vajtswv yog tus tswv uas kav nej lub cev;
46006020	Vajtswv twb txhiv nej kim kawg li los lawm. Yog li ntawd, nej yuav tsum cia nej lub cev ua rau Vajtswv tau ntsejmuag.
46007001	Tej lus uas nej sau ntawv tuaj nug kuv ntawd nimno kuv teb rau nej hais tias, "Tus txivneej twg tsis yuav pojniam los yeej zoo."
46007002	Tiamsis vim muaj neeg ua kev nkauj kev nraug ntau heev, yog li ntawd tsimnyog txhua tus txivneej nyias muaj nyias ib tug pojniam, thiab txhua tus pojniam nyias muaj nyias ib tug txiv.
46007003	Tus txiv yuav tsum tsis txhob cais nws tus pojniam, thiab tus pojniam los tsis txhob cais nws tus txiv, nkawd ib leeg yuav tsum txaus siab rau ib leeg.
46007004	Tus pojniam tsis muaj cai kav nws lub cev, tiamsis tus txiv muaj cai kav tus pojniam; tus txiv los ib yam nkaus li ntawd, nws tsis muaj cai kav nws lub cev, tiamsis tus pojniam muaj cai kav tus txiv.
46007005	Neb ob niamtxiv tsis txhob sib cais chaw pw, yog nej yuav cais, neb yuav tsum sib hais kom haum tso mam li cais hmo puav thiaj muaj sijhawm thov Vajtswv; tiamsis tom qab ntawd neb yuav tsum rov los pw ua ke. Yog neb tsis ua li ntawd nyob tsam neb tswj tsis tau neb lub siab, ces dab Ntxwgnyoog yuav ntxias tau neb ua txhaum.
46007006	Kuv hais li no tsis yog kuv tsis pub nej sib yuav, kuv yeej pub nej sib yuav.
46007007	Qhov tseemceeb, kuv xav kom nej ua lub neej ib yam li kuv; tiamsis Vajtswv pub nyias muaj nyias siab, ib leeg nyiam lawm ib yam.
46007008	Nimno, kuv hais rau nej cov uas tseem tsis tau sib yuav thiab cov pojntsuam hais tias, yog nej nyob ib yam li kuv tsis txhob sib yuav ntshai yuav zoo dua.
46007009	Tiamsis yog nej tswj tsis tau nej lub siab nej cia li sib yuav, yog nej sib yuav kuj yuav zoo dua qhov uas nej lub siab pheej ntshaw.
46007010	Kuv hais ib los rau nej cov uas twb sib yuav lawm, tus pojniam yuav tsum tsis txhob tso nws tus txiv tseg, tej lus no tsis yog kuv hais tiamsis yog tus Tswv hais;
46007011	yog nws muab nws tus txiv tso tseg, nws tsis txhob mus yuav dua txiv tshiab, tiamsis yog nws xav yuav txiv, nws cia li rov qab los yuav tus txiv qub xwb; thiab tus txiv tsis txhob muab nws tus pojniam nrauj.
46007012	Kuv hais dua ib los ntxiv rau lwm tus (lo lus no yog kuv hais, tsis yog tus Tswv hais): Yog ib tug ntseeg twg nws tus pojniam tsis ntseeg, tiamsis tus pojniam ntawd zoo siab mus nrog tus txiv nyob, tus txiv tsis txhob muab tus pojniam ntawd nrauj.
46007013	Thiab ib tug pojniam twg uas yog tus ntseeg yuav tus txiv uas tsis ntseeg, tiamsis tus txiv uas tsis ntseeg zoo siab nrog tus pojniam nyob, tus pojniam tsis txhob muab tus txiv ntawd nrauj.
46007014	Yog tus niam ntseeg Vajtswv lawm, tus txiv yeej yog Vajtswv tug thiab. Yog tus txiv ntseeg Vajtswv lawm, tus niam yeej yog Vajtswv tug ib yam nkaus. Yog tsis yog li ntawd, nkawd cov menyuam yeej yuav zoo ib yam li cov tsis ntseeg tej menyuam, tiamsis tsis yog li ntawd nkawd cov menyuam yeej yog Vajtswv cov menyuam.
46007015	Tiamsis yog hais tias tus uas tsis ntseeg xav tso tus ntseeg tseg los tso tau. Hais txog qhov no, cov ntseeg tsis hais tus txiv lossis tus pojniam muaj cai tso tseg tau. Rau qhov Vajtswv yeej hu nej kom los nyob sib haumxeeb.
46007016	Tus pojniam uas ntseeg, koj puas paub hais tias koj yuav coj tau koj tus txiv los ntseeg. Lossis tus txiv uas ntseeg, koj puas paub hais tias koj yuav coj tau koj tus pojniam los ntseeg.
46007017	Txhua tus nyias yuav tsum ua nyias lub neej raws li tus Tswv twb pub rau nws lawm, thiab ua raws li thaum Vajtswv hu nws los. Kuv yeej qhia txoj kevcai no rau txhua pawg ntseeg.
46007018	Yog leejtwg ua kevcai txiav ua ntej uas Vajtswv hu nws, nws tsis txhob rhuav qhov uas nws ua kevcai txiav ntawd; yog Vajtswv hu tus uas tsis tau ua kevcai txiav los ntseeg, tsis tas nws yuav ua kevcai txiav lawm.
46007019	Qhov uas neeg ua kevcai txiav thiab tsis ua, yeej tsis tseemceeb; qhov tseemceeb yog qhov uas mloog Vajtswv lus.
46007020	Txhua tus nyias yuav tsum ua nyias lub neej raws li thaum Vajtswv hu nws los ntseeg.
46007021	Thaum Vajtswv hu koj los ntseeg koj tseem ua qhev los? Koj tsis txhob nyuaj siab. Yog koj muaj kev tawm tau los nyob ywjpheej koj cia li tawm.
46007022	Tus uas tus Tswv hu thaum nws tseem ua qhev, tus ntawd tus Tswv twb tso nws dim lawm; ib yam nkaus li ntawd, tus uas tsis ua qhev thaum Yexus Khetos hu nws los, nws yog Yexus Khetos tus qhev.
46007023	Vajtswv twb txhiv nej kim kawg li los lawm; yog li ntawd nej tsis txhob cia neeg ntxias tau nej mus ua qhev.
46007024	Cov kwvtij, nej yuav tsum nrog Vajtswv sib raug zoo ib yam li thaum uas Vajtswv nyuam qhuav hu nej los ntseeg.
46007025	Nimno, kuv yuav hais txog cov neeg uas tseem tsis tau sib yuav; tej lus uas kuv hais no tus Tswv tsis tau kom kuv hais, tiamsis kuv hais raws li kuv pom zoo. Kuv tej lus sawvdaws yeej cia siab tau, rau qhov sawvdaws yeej paub hais tias tus Tswv foom koob hmoov rau kuv.
46007026	Rau qhov kuv pom hais tias niaj hnub no sawvdaws muaj kev ntxhov siab heev, yog li ntawd kuv thiaj xav hais tias kom txhua tus txivneej nyias nyob nyias li ntawd ntshai yuav zoo dua.
46007027	Koj puas tau muaj pojniam? Yog koj yuav lawm, tsis txhob muab tso tseg. Yog koj tsis tau yuav pojniam, koj tsis txhob yuav.
46007028	Tiamsis yog koj yuav pojniam lawm los yeej tsis txhaum; thiab yog tus hluas nkauj uas tsis tau yuav txiv, nws yuav txiv los yeej tsis txhaum. Tiamsis kuv tsis xav kom nej muaj kev nyuaj siab li cov uas twb sib yuav lawm niaj hnub nyuaj siab.
46007029	Cov kwvtij, qhov uas kuv hais yog li no: vim peb lub sijhawm twb dhau zuj zus lawm, txij no mus cov uas twb yuav pojniam lawm, cia li ua ib yam li cov uas tsis tau yuav;
46007030	cov uas quaj ntsuag, cia li ua li uas tsis muaj kev quaj ntsuag; cov uas muaj kev zoo siab, cia li ua li uas tsis muaj kev zoo siab; cov uas yuav tau qhov txhia chaw, cia li ua li uas tsis tau dabtsi;
46007031	tus uas siv qhov txhia chaw uas nyob hauv lub ntiajteb no, nws tsis txhob suav hais tias tej ntawd yog tej uas tseemceeb. Rau qhov lub ntiajteb no tabtom ploj mus lawm.
46007032	Kuv tsis xav cia nej muaj kev nyuaj siab. Tus uas tsis yuav pojniam, nws muab siab rau ua tus Tswv tes haujlwm, rau qhov nws xav ua raws li tus Tswv lub siab nyiam.
46007033	Tiamsis tus uas muaj pojniam lawm, nws rau siab ntso khwv noj khwv haus hauv lub ntiajteb no, nws ua li ntawd kom nws tus pojniam zoo siab rau nws;
46007034	yog li ntawd tus txiv thiaj muaj ob txog haujlwm. Tus pojniam uas tsis tau yuav txiv lossis tus nkaujxwb, nws muab siab rau ua tus Tswv tes haujlwm, vim nws xav muab nws lub cev thiab lub siab fij rau tus Tswv; tiamsis tus pojniam uas yuav txiv lawm, nws rau siab ntso khwv noj khwv haus hauv lub ntiajteb no, rau qhov nws xav kom nws tus txiv zoo siab rau nws.
46007035	Kuv hais li no tsis yog kuv txwv nej, tiamsis yog kuv xav pab nej. Kuv xav kom nej ua tej yam uas tsimnyog ua, thiab muab siab rau ua tus Tswv tes haujlwm tsis txhob ua neeg ywjfab ywjfwj.
46007036	Yog tus tub thiab tus ntxhais twg uas twb sib qhaib lawm, tiamsis yog tus tub tswj tsis tau nws lub siab, thiab xav hais tias nkawd yuav tsum sib yuav xwb, ces tso nkawd sib yuav los tau. Qhov ntawd yeej tsis txhaum li.
46007037	Tiamsis yog nws ua tau ib siab hais tias nws yuav tsis yuav pojniam ib sim neej li, yog nws tswj tau nws lub siab thiab ua tau raws li nws xav, yog li ntawd nws tsis yuav tus hluas nkauj los hajyam zoo.
46007038	Tus uas yuav tus ntxhais uas nws qhaib lawm, nws ua tau zoo tiamsis tus uas tsis yuav pojniam tseem hajyam ua tau zoo dua thiab.
46007039	Tus pojniam uas muaj txiv, yog tus txiv tseem ua neej nyob nws yuav tsum nrog tus txiv nyob mus li; tiamsis yog nws tus txiv tuag lawm, nws yuav dua txiv tshiab los tau, tiamsis yuav tus uas ntseeg Vajtswv xwb.
46007040	Kuv xav hais tias yog nws nyob taus li ntawd mus yuav muaj kev kaj siab dua. Tej lus uas kuv hais no yog Vajtswv tus Ntsujplig qhia kuv hais.
46008001	Nimno kuv yuav hais txog tej zaub mov uas luag muab fij rau dab rau mlom: Peb yeej paub tej lus uas hais tias, "Peb txhua tus puavleej muaj kev txawj ntse," txawm li ntawd los tej kev txawj ntse yeej ua rau neeg muaj kev khavtheeb xwb; tiamsis kev hlub thiaj ua rau neeg muaj kev vammeej.
46008002	Tus uas xav hais tias nws twb paub ntau yam lawm, tus ntawd yeej tsis tau paub yam uas tseemceeb li.
46008003	Tiamsis Vajtswv yeej paub txhua tus uas hlub Vajtswv.
46008004	Kuv hais txog qhov uas noj tej zaub mov uas luag muab fij rau dab rau mlom lawm: Peb yeej paub hais tias, "neeg ntiajteb tej mlom tsis muaj ib tug muaj sia li," thiab peb paub hais tias, "tsuas muaj tib tug Vajtswv xwb, yeej tsis muaj dua lwm tus li lawm."
46008005	Txawm yog neeg hu ntau tus ua "vajtswv" tsis hais nyob saum ntuj lossis nyob hauv ntiajteb no, yeej muaj ntau tus "vajtswv" thiab ntau tus "tswv",
46008006	tiamsis peb tsuas muaj tib tug Vajtswv xwb, nws yog Leej Txiv tus uas Tsim ib puas tsav yam thiab yog tus uas tuav peb txojsia; tsuas yog muaj tib tug Tswv xwb, nws yog Yexus Khetos, nws tsim ib puas tsav yam thiab nws tuav peb txojsia.
46008007	Tiamsis cov uas ntseeg muaj ibtxhia tseem tsis tau paub tej no, lawv yog cov uas ibtxwm teev mlom los lawm. Yog li ntawd thaum lawv noj zaub noj mov, lawv tseem pheej xav hais tias, tej ntawd yog tej uas luag muab fij rau dab rau mlom lawm. Lawv paub tej ntawd tsis tshua tseeb, lawv thiaj xav hais tias yog lawv noj ntshai nyob tsam lawv ua txhaum.
46008008	Tej zaub mov ntawd yeej pab tsis tau kom peb nrog Vajtswv sib raug zoo; txawm yog peb tsis tau noj los peb yeej tsis yuag, thiab yog peb noj los peb yeej tsis rog.
46008009	Tiamsis nej yuav tsum ceevfaj, tsis txhob cia nej cov uas muaj cuabkav noj tau tej zaub mov ntawd ua rau cov neeg uas tsis tshua paub Vajtswv yuam kev ua txhaum.
46008010	Nyob tsam muaj ib tug uas tsis tshua paub Vajtswv, tuaj pom nej cov uas yog cov paub, tabtom noj mov hauv tsev teev dab teev mlom, nws yuav cia li mus noj tej zaub mov uas muab fij rau tej dab tej mlom ntawd thiab.
46008011	Twb yog vim nej yog cov paub, nej thiaj ua rau nej cov kwvtij uas tsis tshua paub Vajtswv uas Yexus Khetos twb tuag theej lawv lub txhoj lawm raug kev puastsuaj.
46008012	Qhov uas nej ua li ntawd, twb yog nej ua txhaum Yexus Khetos ntag, rau qhov nej ua rau tus ntseeg uas tsis tshua paub Vajtswv xav yuam kev.
46008013	Yog tej zaub mov uas kuv noj ua rau lawv ua txhaum, kuv yuav tsis noj nqaij ntxiv lawm, kuv thiaj tsis ua rau leejtwg yuam kev ua txhaum.
46009001	Kuv tsis muaj cai los? Kuv tsis yog timthawj los? Kuv tsis tau pom Yexus uas yog peb tus Tswv los? Qhov ua nej tau los ntseeg tus Tswv, twb yog vim kuv qhia nej ntag.
46009002	Txawm yog lwm tus tsis lees hais tias, kuv yog ib tug timthawj los tsimnyog nej lees kuv! Qhov uas nej nrog tus Tswv koom ib txojsia, qhov ntawd ua timkhawv hais tias kuv yog ib tug timthawj tiag.
46009003	Thaum muaj neeg thuam kuv, kuv hais daws kuv zaj li no:
46009004	Kuv txawm tsis muaj cai noj thiab haus vim tes haujlwm uas kuv ua li los?
46009005	Petus thiab txhua tus timthawj, lawv puavleej muaj cuabkav coj pojniam menyuam nrog lawv mus rau ub rau no. Kuv yeej yog ib tug tubtxib thiab, kuv txawrn tsis muaj cai li lawv los?
46009006	Tsuas yog Npananpas thiab kuv wb thiaj yuav tsum nrhiav rau wb noj wb haus xwb los?
46009007	Tus uas mus ua tubrog nws tseem nrhiav rau nws noj nws haus thiab los? Tus uas cog txiv hmab, nws txawm tsis de nws cov txiv hmab noj los? Tus uas yug yaj nws txawm tsis tso nws cov yaj tej kua mis haus los?
46009008	Puas yog kuv hais raws li neeg ibtxwm hais? Puas yog Vajtswv txoj kevcai hais ib yam li no thiab?
46009009	Muaj lus sau tseg rau hauv Mauxes txoj Kevcai lawm hais tias, "Thaum nej tabtom muab nyuj tsuj nplej, nej tsis txhob muab hnab looj nyuj qhovncauj." Puas yog Vajtswv txhawj nyob tsam nyuj tsis tau noj?
46009010	Vajtswv hais li ntawd tsis yog Vajtswv hais txog peb los? twb yog Vajtswv hais txog peb ntag. Tus uas laij teb thiab tus uas ntaus nplej, nkawd yeej cia siab hais tias nkawd yuav tau qoobloo sib npaug.
46009011	Yog peb twb tseb Vajtswv txojlus rau hauv nej lub siab lawm, yog li ntawd peb sau nej tej zaub tej mov los yug peb, nej tseem hais tias peb sau ntau dhau lawm los?
46009012	Yog lwm tus twb muaj cai kom nej yug lawv, yog li ntawd, peb hajyam muaj cai kom nej yug peb thiab? Txawm yog li los peb yeej txhob txwm tsis sau nej tug. Peb ua siab ntev nyiaj txhua yam kev txomnyem thiaj yuav tsis muaj ib yam dabtsi tabkaum Txojmoo Zoo uas hais txog Yexus Khetos zaj.
46009013	Nej yeej paub hais tias cov uas ua haujlwm hauv lub Tuamtsev, lawv yeej tau tej zaub mov hauv lub Tuamtsev noj, thiab cov uas hlawv khoom fij ntawm lub thaj, lawv yeej tau tej ntawd noj.
46009014	Ib yam nkaus li ntawd, tus Tswv qhia hais tias tsimnyog cov neeg uas ntseeg txojmoo zoo yuav tsum yug cov uas tuaj qhia txojmoo zoo.
46009015	Tiamsis kuv yeej ibtxwm tsis sau nej tug. Txawm yog kuv sau tsab ntawv no tuaj rau nej los kuv tsis tau kom nej yug kuv. Yog kuv yuav thov nej yug kuv yeem cia kuv tuag zoo dua. Yeej tsis muaj leejtwg yuav muaj cuabkav thuam tej lus uas kuv khav hais tias kuv tsis thov nej yug kuv.
46009016	Kuv yog tus qhia txojmoo zoo los kuv yeej tsis muaj cai khav hlo li. Rau qhov Vajtswv kom kuv qhia. Yog kuv tsis qhia txojmoo zoo kuv yeej yuav raug kev puastsuaj.
46009017	Yog kuv yeem ua tes haujlwm ntawd, kuv yeej yuav tau nqi zog. Txawm yog kuv tsis yeem ua los tes haujlwm ntawd yeej yog kuv tes.
46009018	Yog li ntawd kuv tau nqi zog dabtsi? Kuv tej nqi zog yog qhov uas kuv qhia txojmoo zoo, kuv tsis thov leejtwg ib yam dabtsi li. Thaum kuv mus qhia txojmoo zoo, kuv yeej muaj cai thov sawvdaws yug kuv tiamsis kuv tsis thov.
46009019	Kuv yeej tsis ua leejtwg qhev; tiamsis kuv zoo siab ua sawvdaws qhev, kuv thiaj yuav coj tau neeg coob leej los ntseeg Yexus Khetos.
46009020	Thaum kuv nrog cov neeg Yudais nyob ua ke, kuv ua ib yam li lawv, rau qhov kuv xav coj lawv los ntseeg. Txawm yog Mauxes txoj kevcai tsis muaj cuabkav yuam kuv lawm los thaum kuv nrog cov neeg uas xyaum coj Mauxes txoj kevcai nyob ua ke, kuv ua ib yam li lawv, rau qhov kuv xav coj lawv los ntseeg.
46009021	Thaum kuv nrog lwm Haivneeg nyob ua ke, kuv ua ib yam li tus uas tsis coj cov Yudais txoj kevcai, rau qhov kuv xav coj lwm Haivneeg los ntseeg. Kuv hais li no, tsis yog kuv hais tias kuv tsis coj Vajtswv txoj kevcai, tiamsis qhov tseemceeb kuv yeej coj Yexus Khetos txoj kevcai.
46009022	Thaum kuv nrog cov neeg uas tsis tshua paub Vajtswv pestsawg nyob ua ke, kuv ua ib yam li lawv, kuv thiaj coj tau lawv los ntseeg. Kuv xyaum ua li txhua haivneeg ua. Kuv ua li ntawd saib puas yuav pab tau qee leej rov los ua neeg tshiab.
46009023	Kuv ua txhua yam no kom txojmoo zoo nrov ncha mus thoob txhua qhov, kuv thiaj tau koob hmoov.
46009024	Nej yeej paub hais tias cov neeg uas sib tw khiav yeej tib txhij khiav, tiamsis tsuas muaj tib tug thiaj khiav yeej thiab tau nqi zog xwb. Nej cia li khiav tiag kom yeej, nej thiaj tau nqi zog.
46009025	Txhua tus uas sib tw khiav, nws niaj hnub xyaum khiav raws li txoj kevcai, nws ua li ntawd los nws tsuas tau lub kausmom uas nyob tsis ntev xwb; tiamsis peb sib tw khiav kom peb tau lub kausmom uas nyob mus ibtxhis.
46009026	Twb yog vim li no kuv thiaj khiav ncaj nraim mus kom txog tus ciam tom kawg; twb yog vim li no kuv thiaj ua li tug uas txawj ntaus nrig uas nws tsis lam ntau qhuav xwb.
46009027	Kuv niaj hnub tswj rawv kuv lub cev rau qhov kuv yeej yog tus uas qhia lwm tus. Yog kuv tsis tswj kuv lub cev ntshai nyob tsam kuv tsis tau nrog luag sib tw khiav.
46010001	Cov kwvtij, kuv xav kom nej nco ntsoov hais tias thaum peb cov yawgkoob nrog Mauxes mus tom tiaj suabpuam, muaj ib tauv huab roos lawv thiab lawv puavleej hla dhau hiavtxwv Liab mus huv tibsi.
46010002	Qhov uas lawv nyob hauv tauv huab thiab mus hauv hiavtxwv qhia hais tias lawv yog Mauxes cov thwjtim.
46010003	Thiab lawv txhua tus puavleej tau noj cov mov uas Vajtswv pub saum ntuj los,
46010004	thiab lawv puavleej tau haus cov dej uas Vajtswv kom txhawv hauv lub pobzeb los. Yexus Khetos yog lub pobzeb uas niaj hnub nrog lawv ua ke.
46010005	Txawm yog li ntawd los muaj ntau leej ua tsis haum Vajtswv siab, Vajtswv thiaj ua rau lawv tuag pawglug tom tiaj suabpuam.
46010006	Tej ntawd qhia rau peb kom peb tsis txhob muaj lub siab ntshaw yam uas phem ib yam li lawv cov ntawd ntshaw,
46010007	lossis lawv cov ntawd muaj qee leej pe mlom, peb tsis txhob ua li lawv. Raws li Vajtswv txojlus hais tias, "Sawvdaws zaum noj zaum haus tas, sawvdaws sawv dhia seevcev."
46010008	Lawv cov ntawd muaj qee leej ua txhaum kev nkauj kev nraug, tib hnub xwb lawv tuag nees nkaum peb txhiab leej, peb tsis txhob ua txhaum kev nkauj kev nraug li lawv cov ntawd.
46010009	Lawv cov ntawd muaj qee leej sim tus Tswv siab, nab thiaj tom lawv tuag pawglug, peb tsis txhob sim tus Tswv siab li lawv cov ntawd.
46010010	Lawv cov ntawd muaj qee leej pheej yws yws, tus Timtswv uas yog txojkev tuag thiaj ua rau lawv puastsuaj tas lawm, peb yuav tsum tsis txhob yws li lawv cov ntawd.
46010011	Tej xwm uas lawv raug ntawd twb yog luag qhia sawvdaws, thiab luag muab sau cia ntuas peb kom peb ceevfaj, rau qhov peb yog cov uas nyob tiam uas yuav kawg.
46010012	Yog leejtwg xav hais tias nws twb sawv khov kho lawm, nws yuav tsum ceevfaj nyob tsam nws ntog.
46010013	Tej kev sim siab uas nej raug yeej yog tej kev sim siab uas sawvdaws raug. Vajtswv yog tus ncaj ncees, nws yeej tsis cia nej raug kev sim siab dhau qhov uas nej yuav nyiaj tsis taus, tiamsis thaum nej raug kev sim siab Vajtswv yuav pab kom nej ua taus lub siab ntev.
46010014	Yog li ntawd cov phoojywg uas kuv hlub, nej tsis txhob mus nrog luag pe dab pe mlom.
46010015	Kuv hais rau nej ib yam li hais rau cov neeg uas paub qabhau; nej cia li khaws kuv tej lus coj mus ua tib zoo xav.
46010016	Peb ua Vajtswv tsaug rau qhov peb muaj lub khob koob hmoov no. Thaum peb haus cov cawv txiv hmab hauv lub khob no, twb yog peb qhia hais tias peb koom Yexus Khetos cov ntshav. Thaum peb muab lub ncuav los ntais noj twb yog peb qhia hais tias, peb koom Yexus Khetos lub cev.
46010017	Tsuas muaj tib lub ncuav xwb, txawm yog peb muaj coob leej los peb sawvdaws koom ib lub cev, rau qhov peb noj tib lub ncuav xwb.
46010018	Yog nej ua tib zoo saib cov Yixalayees; tus uas noj tej khoom fij saum lub thaj, tus ntawd yeej muaj feem koom nrog Vajtswv.
46010019	Kuv hais li ntawd puas yog kuv hais tias tej zaub mov uas muab fij rau dab rau mlom thiab tej dab tej mlom ntawd muaj nqis heev?
46010020	Tsis yog li ntawd, kuv hais tias tej uas cov neeg tsis paub Vajtswv nqa tuaj fij rau saum tej thaj, yog lawv fij rau dab xwb tsis yog fij rau Vajtswv. Kuv yeej tsis xav kom nej koom nrog dab hlo li.
46010021	Nej haus tus Tswv lub khob thiab haus dab lub khob yeej tsis tau. Yog nej yuav noj tus Tswv rooj mov thiab noj dab rooj mov yeej tsis tau ib yam nkaus.
46010022	Puas yog peb xav ua kom tus Tswv khib? Peb xav hais tias peb muaj hwjchim loj dua nws no los?
46010023	Lawv hais tias, "Peb yeej muaj cai ua tau txhua yam." Yeej muaj tseeb li ntawd tiag, tiamsis tsis yog txhua yam ntawd yuav zoo rau lawv huv tibsi. "Peb yeej muaj cai ua tau txhua yam." Tiamsis tsis yog txhua yam ntawd yuav pab tau lawv huv tibsi.
46010024	Yus tsis txhob xam pom yus zoo xwb, tiamsis yus yuav tsum xam pom lwm tus zoo thiab.
46010025	Txhua yam nqaij uas luag muag hauv tej kiab tej khw nej noj tau huv tibsi, tsis txhob nug yog nej xav hais tias noj tau.
46010026	Rau qhov Vajtswv txojlus hais tias, "Lub ntiajteb thiab ib puas tsav yam uas nyob hauv lub ntiajteb puavleej yog tus Tswv tug tagnrho."
46010027	Yog tus neeg uas tsis ntseeg hu nej mus noj mov, yog nej txaus siab mus thiab tsis xav li cas, nej cia li noj tej zaub mov uas luag twb npaj tos nej lawm tsis txhob nug li.
46010028	Tiamsis yog muaj neeg qhia rau nej hais tias, "Tej zaub mov ntawd luag twb muab fij rau dab rau mlom lawm," ces nej tsis txhob noj, nyob tsam tus uas qhia rau nej ntawd xav yuam kev, rau qhov nej muaj lub siab uas paub qhov phem qhov zoo;
46010029	kuv hais li ntawd tsis yog kuv ntshai nyob tsam nej xav yuam kuv, tiamsis kuv ntshai nyob tsam nej ua rau tus uas qhia nej ntawd xav yuam kev. Tej zaum yuav muaj neeg tuaj hais rau kuv tias, "Txawm yog lwm tus yuav xav li cas los cia kuv noj.
46010030	Yog kuv twb ua Vajtswv tsaug tas lawm kuv mam noj, leejtwg tseem yuav muaj cuabkav txwv tsis pub kuv noj tej uas kuv ua Vajtswv tsaug ntawd thiab? "
46010031	Yog li ntawd, nej yuav noj yuav haus lossis yuav ua ib yam dabtsi, nej yuav tsum ua kom Vajtswv tau ntsejmuag.
46010032	Nej tsis txhob ua ib yam dabtsi uas yuav ua rau cov neeg Yudais lossis lwm Haivneeg lossis cov ntseeg Vajtswv tu siab. Nej cia li ua nej lub neej ib yam li kuv ua kuv lub.
46010033	Ua ib yam li kuv ua kom haum sawvdaws siab. Kuv tsis xav ua kom zoo rau kuv xwb, tiamsis kuv xav ua kom zoo rau sawvdaws huv tibsi, ua li ntawd lawv thiaj yuav dim lawv lub txim.
46011001	Nej xyaum ua raws li kuv tus yam ntxwv, ib yam li kuv xyaum ua raws li Yexus Khetos tus yam ntxwv.
46011002	Kuv qhuas nej rau qhov nej nco ntsoov kuv thiab ua raws li tej lus uas kuv tau qhia nej lawm.
46011003	Tiamsis kuv xav kom nej totaub hais tias Yexus Khetos yog txhua tus txivneej lub taubhau, tus txiv yog tus pojniam lub taubhau, thiab Vajtswv yog Yexus Khetos lub taubhau.
46011004	Tus txivneej uas ntoo phuam thov Vajtswv lossis qhia Vajtswv txojlus, tus ntawd saib tsis taus Yexus Khetos.
46011005	Tus pojniam uas tsis ntoo phuam thov Vajtswv lossis qhia Vajtswv txojlus, tus ntawd saib tsis tau nws tus txiv. Nws zoo ib yam li tus pojniam uas muab plaubhau chais tas lawm.
46011006	Tus pojniam uas tsis ntoo phuam, zoo dua li muab nws cov plaubhau txiav. Tus pojniam uas chais plaubhau lossis txiav plaubhau nws yuav poob ntsejmuag, yog li ntawd nws yuav tsum ntoo phuam.
46011007	Tsis tas txivneej yuav ntoo phuam, rau qhov txivneej yog Vajtswv tus yam ntxwv thiab lub hwvxyeej. Tiamsis pojniam yog txivneej lub hwvxyeej;
46011008	rau qhov Vajtswv tsis tau tsim txivneej los ntawm pojniam, tiamsis tsim pojniam los ntawm txivneej.
46011009	Thiab tsis tau tsim txivneej rau pojniam, tiamsis tsim pojniam rau txivneej.
46011010	Vim cov timtswv ceebtsheej niaj hnub saib sawvdaws, yog li ntawd tsimnyog tus pojniam yuav tsum ntoo phuam, sawvdaws thiaj paub hais tias nws hwm nws tus txiv.
46011011	Txawm li ntawd los peb cov uas ntseeg tus Tswv, tsis hais txivneej lossis pojniam ib leeg yeej vam ib leeg.
46011012	Rau qhov Vajtswv tsim pojniam los ntawm txivneej, txawm li ntawd los txhua tus txivneej yog pojniam yug; thiab ib puas tsav yam puavleej yog Vajtswv tsim huv tibsi.
46011013	Nej sim ua tib zoo xav saib thaum sawvdaws tuaj pehawm Vajtswv, puas tsimnyog tus pojniam uas tsis ntoo phuam thov Vajtswv?
46011014	Raws li ibtxwm, nej yeej paub hais tias tus txivneej uas tseg plaubhau ntev, nws yeej yuav poob ntsejmuag,
46011015	tiamsis tus pojniam uas tseg plaubhau ntev nws yuav tau ntsejmuag, rau qhov nws cov plaubhau npog nws lub taubhau ib yam li nws ntoo phuam.
46011016	Tiamsis yog leejtwg xav sib cav txog zaj no, kuv tsuas hais tias peb thiab cov ntseeg Vajtswv uas nyob txhua qhov yeej muaj tib txoj cai no xwb.
46011017	Tej uas kuv yuav qhia nej no tsis yog kuv qhuas nej, rau qhov thaum nej tuaj sablaj ua ke tsis yog nej tuaj ua zoo, tiamsis yog nej tuaj ua phem xwb.
46011018	Thawj qhov uas muaj neeg tuaj qhia rau kuv yog hais tias, thaum nej cov uas ntseeg tuaj sib sau ua ke, nej tawg ua pab ua pawg; zaj no kuv xav hais tias yeej muaj tseeb li ntawd tiag. (
46011019	Ua li cas los nej yuav tsum tawg ua ob peb pab, kom sawvdaws thiaj paub hais tias pab twg yog pab uas ua zoo.)
46011020	Thaum nej tuaj sablaj ua ke tsis yog nej tuaj noj tus Tswv Rooj Mov.
46011021	Rau qhov thaum txog sijhawm noj, nej nyias taus nyias huas mus noj nyias li tsis tos lwm tus, yog li ntawd muaj qee leej tsis tau noj, tiamsis muaj qee leej twb noj tsau haus qaug lawm.
46011022	Nej tsis muaj tsev nyob thiab tsis muaj noj tsis muaj haus los? Lossis nej txhob txwm ua saib tsis taus cov ntseeg Vajtswv thiab ua kom cov neeg txomnyem txajmuag los? Nej xav hais tias kuv yuav hais li cas rau nej los? Kuv yuav qhuas nej no los? Kuv yeej tsis qhuas nej hlo li.
46011023	Tej lus uas kuv twb qhia rau nej lawm yeej yog tus Tswv tej lus: Hmo uas luag ntxeev siab rau tus Tswv Yexus, nws muab ib lub ncuav los,
46011024	nws ua Vajtswv tsaug, nws muab lub ncuav ntawd ntais thiab nws hais tias, "Lub ncuav no yog kuv lub cev uas kuv muab rau nej. Nej ua li no nej thiaj yuav nco ntsoov kuv."
46011025	Thaum noj hmo tas nws muab ib lub khob los ua ib yam nkaus li ntawd, thiab nws hais tias, "Lub khob no yog Vajtswv tej lus cog tseg tshiab uas muaj kuv cov ntshav ua lub cim nias rau. Thaum nej haus lub khob no, nej thiaj yuav nco ntsoov kuv."
46011026	Rau qhov txhua zaus uas nej noj lub ncuav no thiab haus lub khob no, yog nej qhia tus Tswv txojkev tuag mus txog hnub uas tus Tswv rov qab los.
46011027	Yog li ntawd, tus uas tsis hwm tus Tswv, nws cia li noj tus Tswv lub ncuav lossis haus tus Tswv lub khob, tus ntawd muaj txim, vim nws ua txhaum tus Tswv lub cev thiab tus Tswv cov ntshav.
46011028	Yog li ntawd, txhua tus yuav tsum ua tib zoo xav tso mam li noj lub ncuav thiab haus lub khob.
46011029	Rau qhov tus uas noj lub ncuav no thiab haus lub khob no, yog nws tsis ua tib zoo xav txog tus Tswv lub cev, yog nws rov ua rau nws raug txim, vim qhov uas nws noj thiab haus ntawd.
46011030	Twb yog vim li ntawd nej cov thiaj muaj ntau leej muaj mob, thiab muaj qee leej tuag lawm.
46011031	Yog peb xub ua tib zoo xav thoob thoob ua ntej, Vajtswv thiaj yuav tsis rau txim rau peb.
46011032	Tiamsis thaum tus Tswv rau txim rau peb, twb yog nws qhuab ntuas peb kom peb thiaj tsis nrog neeg ntiajteb raug txim.
46011033	Yog li ntawd cov kwvtij, thaum nej tuaj ua ke noj tus Tswv Rooj Mov, nej ib leeg yuav tsum tos ib leeg sawvdaws mam li tib txhij noj.
46011034	Yog leejtwg tshaib, nws cia li noj mov tom tsev tso mam li tuaj, yog nej ua li ntawd thaum nej tuaj sablaj ua ke, Vajtswv thiaj yuav tsis rau txim rau nej. Tshuav ob peb yam uas kuv tsis tau teb nej, cia kuv tuaj tso kuv mam li qhia nej.
46012001	Cov kwvtij, qhov uas nej sau ntawv tuaj rau kuv hais tias Vaj Ntsujplig tus Dawbhuv pub koob hmoov rau peb nyias muaj nyias tswvyim. Nimno kuv xav kom nej paub tseeb txog tej koob hmoov ntawd.
46012002	Nej twb paub lawm hais tias thaum nej tseem tsis tau ntseeg, nej raug luag ntxias mus pe tej mlom uas tsis muaj sia.
46012003	Kuv xav kom nej paub hais tias tus uas muaj Vajtswv tus Ntsujplig nyob hauv nws lub siab, tus ntawd tsis foom Yexus ib zaug li. Thiab tsis muaj leejtwg yuav kam lees hais tias, Yexus yog tus Tswv, tsuas yog tus uas muaj Vajtswv tus Ntsujplig nyob hauv nws lub siab thiaj li kam lees xwb.
46012004	Vaj Ntsujplig pub koob hmoov rau peb nyias muaj nyias tswvyim, tiamsis tej tswvyim ntawd puavleej yog tib tug Vaj Ntsujplig pub xwb.
46012005	Peb nyias ua nyias ib tes haujlwm, tiamsis peb sawvdaws ua rau tib tug Tswv xwb.
46012006	Vajtswv pub txhua tus nyias muaj nyias tswvyim ua haujlwm, tiamsis tej tswvyim ntawd puavleej yog Vajtswv tib leeg pub.
46012007	Vaj Ntsujplig pub nyias muaj nyias tswvyim kom sawvdaws thiaj sib pab tau.
46012008	Vaj Ntsujplig pub rau ib tug muaj tswvyim txawj qhuab qhia, thiab nws pub rau ib tug muaj tswvyim kawm txawj kawm ntse, tiamsis puavleej yog tib tug Vaj Ntsujplig pub xwb.
46012009	Tib tug Vaj Ntsujplig ntawd pub ib tug muaj kev ntseeg, thiab pub ib tug muaj hwjchim kho tau mob zoo.
46012010	Ib tug muaj hwjchim ua tau tej txujci tseemceeb, ib tug txawj qhia Vajtswv txojlus, ib tug txawj saib tej tswvyim uas yog Vaj Ntsujplig li thiab tej uas tsis yog. Ib tug txawj hais tej lus txawv txawv, ib tug txawj txhais tej lus txawv txawv ntawd.
46012011	Tiamsis txhua yam no puavleej yog tib tug Vaj Ntsujplig pub xwb; nws pub rau txhua tus nyias muaj nyias tswvyim raws li nws pom zoo pub.
46012012	Yexus Khetos zoo li lub cev uas muaj tes muaj taw, muaj taubhau thiab muaj siab muaj ntsws; txawm yog muaj ntau yam los puavleej koom ua ib lub cev.
46012013	Ib yam nkaus li ntawd, tsis hais cov Yudais lossis lwm Haivneeg, cov ua qhev lossis cov uas tsis ua qhev, peb sawvdaws puavleej koom tib lub cev, peb ua kevcai raus dej los ntawm tib tug Vaj Ntsujplig thiab tib tug Vaj Ntsujplig ntawd nyob hauv peb.
46012014	Rau qhov lub cev tsis yog muaj ib yam xwb, tiamsis muaj tes muaj taw, muaj taubhau thiab muaj siab muaj ntsws huv tibsi.
46012015	Yog kotaw hais tias, "Kuv tsis yog tes, mas kuv tsis koom lub cev," txawm yog kotaw yuav hais li ntawd los nws yeej koom rawv lub cev.
46012016	Yog pobntseg hais tias, "Kuv tsis yog qhovmuag, mas kuv tsis koom lub cev," txawm yog pobntseg yuav hais li ntawd los nws yeej koom rawv lub cev thiab.
46012017	Yog lub cev muaj qhovmuag xwb, yuav ua li cas hnov tau lus? Thiab yog lub cev tsuas muaj pobntseg xwb, yuav ua li cas hnov ntxhiab?
46012018	Twb yog vim li ntawd, Vajtswv thiaj tsim kom muaj tes muaj taw, muaj taubhau thiab muaj siab muaj ntsws los koom ua ib lub cev raws li Vajtswv pom zoo.
46012019	Yog muaj tib yam xwb yeej hu tsis tau hais tias yog lub cev.
46012020	Twb yog vim li ntawd, lub cev thiaj rnuaj tes muaj taw, muaj taubhau thiab muaj siab muaj ntsws.
46012021	Yog li ntawd lub qhovmuag yuav hais rau txhais tes hais tias, "Kuv tsis yuav koj!" los yeej hais tsis tau. Lossis lub taubhau yuav hais rau txhais kotaw hais tias, "Kuv tsis yuav koj!" los yeej hais tsis tau ib yam nkaus.
46012022	Peb lub cev muaj qee yam tsis tshua tseemceeb, tiamsis yog tsis muaj tej ntawd peb yeej tsis tsheej neeg;
46012023	thiab tej uas peb xav hais tias tsis tseemceeb pestsawg, peb hajyam tu tej ntawd zoo dua; peb lub cev tej yam uas tsis zoo nkauj, peb hajyam tu kom zoo nkauj,
46012024	yam uas zoo tsis tas yuav tu. Vajtswv yog tus uas muab tes muab taw, muab taubhau thiab muab siab muab ntsws los puab ua ib lub cev kom tej uas tsis tshua tseemceeb thiaj tseemceeb.
46012025	Yog li ntawd, lub cev sib faib tsis tau, rau qhov txhua yam ntawd ib yam yeej pab ib yam.
46012026	Yog lub cev muaj ib qho mob lawm, yeej yuav mob thoob plaws lub cev. Yog luag qhuas lub cev ib qho, tagnrho lub cev puavleej yuav tau ntsejmuag.
46012027	Nej sawvdaws puavleej yog Yexus Khetos lub cev, thiab nej ib leeg yog ib yam ntawm lub cev.
46012028	Vajtswv tsa peb nyias muaj nyias ib teg haujlwm nyob hauv pawg ntseeg: Thawj pab yog cov timthawj, pab ob yog cov cev Vajtswv lus, thiab pab peb yog cov xibhwb uas cob qhia; dua li ntawd muaj ibtxhia ua tau tej txujci tseemceeb, ibtxhia tau lub hwjchim kho mob zoo, muaj ibtxhia pab tau lwm tus, muaj ibtxhia txawj qhuab ntuas lwm tus thiab muaj ibtxhia hais tau lus txawv txawv.
46012029	Tsis yog txhua tus ua timthawj lossis ua tus cev Vajtswv lus lossis ua xibhwb cob qhia. Tsis yog txhua tus tau lub hwjchim uas ua tau tej txujci tseemceeb,
46012030	lossis kho tau mob zoo lossis hais tau lus txawv txawv lossis txawj txhais tau tej lus ntawd.
46012031	Nej yuav tsum muab siab rau nrhiav tej koob hmoov uas tseemceeb tshaj plaws. Tiamsis nimno kuv yuav qhia ib zaj uas zoo tshaj tej ntawd huv tibsi rau nej.
46013001	Txawm yog kuv hais tau txhua haivneeg tej lus thiab hais tau cov timtswv ceebtsheej tej lus los yog kuv tsis muaj kev hlub, ces tej lus uas kuv hais tau ntawd zoo li tej suab tswb tooj tswb hlau uas nrov nrov xwb.
46013002	Txawm yog kuv yuav muaj lub tswvyim txawj qhuab qhia; muaj txhua yam kev txawj ntse, thiab totaub txhua yam uas tsis muaj neeg paub; thiab txawm yog kuv muaj kev ntseeg hais tau kom tej roob txav tau mus rau lwm qhov, tiamsis yog kuv tsis muaj kev hlub, ces kuv yeej tsis muaj nqis dabtsi hlo li.
46013003	Txawm yog kuv yuav muab txhua yam uas kuv muaj pub rau lwm tus, thiab muab kuv lub cev rau luag hlawv los yog kuv tsis muaj kev hlub, ces yeej tsis muaj nqis dabtsi hlo li.
46013004	Tus uas muaj kev hlub, nws ua taus siab ntev, nws muaj lub siab dawb siab zoo; nws tsis khib, tsis khavtheeb thiab tsis muab hlob;
46013005	tus uas muaj kev hlub, nws tsis ua nruj ua tsiv, tsis qia dub, tsis chim sai; tsis cim ntsoov luag tej kev txhaum rau nruab siab;
46013006	tus uas muaj kuv hlub, nws tsis nyiam kev phem kev qias, tiamsis nws nyiam kev ncaj kev ncees.
46013007	Tus uas muaj kev hlub, nws nyiaj taus txhua tsav yam, muab siab rau ntseeg, cia siab thiab ua siab ntev mus li.
46013008	Txojkev hlub yuav nyob mus ibtxhis. Tiamsis cov uas txawj qhia Vajtswv txojlus, lawv tsuas qhia ib ntus xwb, cov uas txawj hais lus txawv txawv, lawv yuav tsis hais lawm thiab tej kev txawj ntse yuav ploj mus.
46013009	Txawm yog peb kawm kev txawj ntse los peb tseem paub tsis txhij, thiab txawm yog peb txawj qhia Vajtswv txojlus los peb tseem qhia tsis tau zoo;
46013010	tiamsis thaum peb paub txhij txhua lawm, ces tej uas peb paub tsis txhij ntawd yeej yuav ploj mus.
46013011	Thaum kuv tseem yog menyuam yaus, kuv hais thiab kuv xav li menyuam yaus; nimno kuv hlob tiav txiv lawm, kuv tsis ua li menyuam yaus ua lawm.
46013012	Rau qhov tej uas nimno peb pom, zoo li tus duab plooj plooj uas nyob hauv daim tsom iav xwb; tiamsis muaj ib hnub peb yuav pom tim ntsej tim muag. Nimno kuv tseem paub tsis tau txhij; tiamsis muaj ib hnub kuv yuav paub txhij ib yam li Vajtswv paub kuv.
46013013	Nimno tseem muaj peb yam uas yuav nyob mus ibtxhis: kev ntseeg, kev cia siab thiab kev hlub; tiamsis kev hlub yog yam uas tseemceeb dua ntais huv tibsi.
46014001	Nej yuav tsum sib hlub thiab kub siab lug thov Vaj Ntsujplig pub tswvyim rau nej, qhov tseemceeb yog thov lub tswvyim uas txawj qhia Vajtswv txojlus.
46014002	Tus uas txawj hais lus txawv txawv tsis yog hais rau neeg, tiamsis yog hais rau Vajtswv, rau qhov tsis muaj leejtwg totaub tej lus uas nws hais. Tej lus uas nws hais ntawd, yog Vaj Ntsujplig kom nws hais.
46014003	Tiamsis tus uas qhia Vajtswv txojlus yog qhia rau neeg kom pab tau sawvdaws, txhawb tau sawvdaws lub zog thiab nplig tau sawvdaws lub siab.
46014004	Tus uas hais tau lus txawv txawv tsuas pab tau nws xwb, tiamsis tus uas qhia Vajtswv txojlus, tus ntawd pab tau txhua tus ntseeg huv tibsi.
46014005	Kuv xav kom nej txhua tus hais tau lus txawv txawv; tiamsis kuv xav kom nej txawj qhia Vajtswv txojlus heev dua. Rau qhov tus uas txawj qhia Vajtswv txojlus yog tus uas muaj nqis heev dua tus uas hais tau lus txawv txawv, yog nws txhais tau tej lus txawv txawv ntawd thiaj yuav pab tau cov ntseeg xwb.
46014006	Cov kwvtij, yog thaum kuv tuaj xyuas nej, kuv cia li hais lus txawv txawv rau nej, puas muaj qabhau rau nej? Yeej tsis muaj hlo li, yog kuv qhia Vajtswv tej lus qhia tshwm lossis tej kev txawj ntse lossis tej lus uas Vajtswv qhia rau kuv lossis tej lus qhuab qhia thiaj yuav muaj nqis rau nej.
46014007	Tus neeg uas tshuab raj thiab qoj nkauj nogncas, yog nws tsis txawj pos ntiv raj thiab pos ntiv nkauj nogncas, yeej tsis muaj leejtwg paub hais tias nws tshuab thiab qoj hais li cas.
46014008	Thiab yog tus neeg uas tshuab xyu nws tshuab tsis meej, leejtwg thiaj yuav paub npaj sib ntaus sib tua?
46014009	Ib yam nkaus li ntawd, yog nej hais lus txawv txawv, cov mloog yuav ua il cas totaub? Nej tej lus yuav tsis muaj qabhau dabtsi.
46014010	Txhua yam lus uas neeg ntiajteb hais puavleej muab lub ntsiab, tsis muaj ib yam uas tsis muaj lub ntsiab lus li.
46014011	Tiamsis yog kuv tsis paub tus neeg uas nrog kuv tham ntawd cov lus, ces kuv thiab nws nyias yog nyias ib haivneeg.
46014012	Nej txhua tus yeej kub siab lug xav tau lub tswvyim uas Vaj Ntsujplig pub, yog li ntawd nej yuav tsum xub thov tej uas yuav pab tau cov ntseeg kom vammeej tso.
46014013	Tus neeg uas hais tau lus txawv txawv, nws yuav tsum thov Vajtswv pub tswvyim kom nws txawj txhais tau tej lus uas nws hais ntawd.
46014014	Rau qhov tej lus txawv txawv uas kuv thov Vajtswv yeej yog kuv tus ntsujplig thov, tiamsis kuv tsis totaub tej lus ntawd.
46014015	Yog li ntawd, thaum kuv yuav thov Vajtswv yuav tsum yog kuv lub siab totaub tej lus uas kuv hais; thaum kuv hu nkauj yuav tsum yog kuv lub siab totaub tej lus ntawd ib yam nkaus.
46014016	Thaum nej ua Vajtswv tsaug yog nej hais lus txawv txawv, cov neeg uas tsis paub tej lus txawv txawv ntawd, lawv yuav ua li cas paub nrog nej hais "Amees"? Rau qhov lawv tsis paub xyov yog nej hais dabtsi.
46014017	Txawm yog nej txawj ua Vajtswv tsaug npaum li cas los nej tej lus yeej pab tsis tau cov neeg uas tsis totaub ntawd li.
46014018	Kuv ua Vajtswv tsaug uas kuv txawj hais lus txawv txawv ntau dua nej huv tibsi.
46014019	Tiamsis thaum kuv qhia cov ntseeg, yog kuv hais tsib lo lus uas sawvdaws totaub, zoo dua li uas kuv hais kaum txhiab lo lus txawv txawv uas tsis muaj neeg paub.
46014020	Cov kwvtij, nej tsis txhob xav li tej menyuam yaus xav, tiamsis nej yuav tsum xav li tej neeg laus xav; thiab ua ib yam li tej menyuam yaus uas tsis paub ua phem ua.
46014021	Vajtswv txojlus sau tseg hais tias: "Tus Tswv hais tias, kuv yuav txib lwm Haivneeg tuaj qhia cov neeg no. Txawm li ntawd los kuv haivneeg yuav tsis mloog kuv tej lus."
46014022	Tej lus txawv txawv uas neeg hais yog ua rau cov tsis ntseeg pom Vajtswv lub hwjchim, tsis yog ua rau cov ntseeg pom. Tiamsis qhov uas qhia Vajtswv txojlus yog ua rau cov ntseeg pom Vajtswv lub hwjchim, tsis yog ua rau cov tsis ntseeg pom.
46014023	Yog li ntawd, thaum cov ntseeg tuaj ua ke mloog lus qhuab qhia, yog txhua tus pib hais lus txawv txawv, cov ntseeg uas tsis totaub tej lus ntawd, thiab cov neeg uas tsis ntseeg lawv pom nej ua li ntawd, lawv yuav cia li hais tias nej vwm lawm.
46014024	Tiamsis yog txhua tus qhia Vajtswv txojlus, thaum muaj cov tsis ntseeg lossis cov neeg sab nraud qee leej tuaj mloog, tej lus uas nws hnov ntawd yuav ua rau nws paub nws tej kev txhaum, thiab ua rau nws paub hais tias nws yuav raug txim,
46014025	thiab Vajtswv yuav muab tej uas nws xav hauv nruab siab nthuav rau sawvdaws paub, thiab nws yuav txhos caug ntua pehawm Vajtswv thiab lees hais tias, "Vajtswv nrog nej nyob ntawm no tiag lauj!"
46014026	Cov kwvtij, nej puas paub tej uas kuv hais ntawd yog dabtsi? Thaum nej tuaj ua ke pehawm Vajtswv, ib tug coj hu nkauj, ib tug qhuab qhia, ib tug qhia tej uas Vajtswv kom nws qhia, ib tug hais lus txawv txawv, thiab ib tug txhais tej lus txawv txawv ntawd. Nej yuav tsum ua txhua yam no thiaj pab tau pawg ntseeg kom vammeej.
46014027	Yog leejtwg yuav hais lus txawv txawv, tsuas pub ob leeg lossis peb leeg hais xwb, cia ib tug hais tas ib tug mam li hais, thiab yuav tsum muaj ib tug txhais tej lus uas lawv hais ntawd.
46014028	Tiamsis yog tsis muaj leejtwg txawj txhais, tus uas hais lus txawv txawv ntawd, cia nws hais twjywm hauv nruab siab thiab hais rau Vajtswv xwb.
46014029	Cia ob tug lossis peb tug qhia Vajtswv lus, dua li lwm tus cia lawv mloog thiab xav saib tej lus ntawd qhia li cas.
46014030	Tiamsis yog Vajtswv kom cov neeg uas tuaj zaum ua ke ntawd ib tug qhia, ces tus uas tabtom qhia cia li tsum.
46014031	Nej cov uas qhia Vajtswv txojlus, nej ib tug qhia tas tso ib tug mam li qhia, cov uas mloog thiaj yuav kawm tau thiab tej uas nej qhia ntawd thiaj yuav txhawb tau sawvdaws lub zog.
46014032	Tus uas txawj qhia Vajtswv txojlus, nws paub pib thiab paub xaus,
46014033	rau qhov Vajtswv tsis xav kom peb ua dog ua dig, tiamsis nws xav kom peb ua muaj hauvpaus hauvntsis thiaj muaj kev kaj siab. Thaum cov ntseeg tuaj ua ke mloog lus qhuab qhia,
46014034	cov pojniam yuav tsum nyob twjywm tsis txhob hais lus. Raws li cov Yudais Txoj Kevcai hais tias, cov pojniam tsis muaj cai ua thawjcoj.
46014035	Yog cov pojniam xav paub dabtsi, kom nyias nug nyias tus txiv tom tsev. Qhov uas tus pojniam hais lus thaum sawvdaws tabtom mloog lus qhuab qhia, yog ib qhov uas txajmuag heev.
46014036	Nej xav hais tias Vajtswv xub muab Vajtswv txojlus rau nej ua ntej no los? Lossis nej xav hais tias nej tib co thiaj li paub Vajtswv txojlus xwb.
46014037	Yog leejtwg xav hais tias nws yog tus uas qhia Vajtswv txojlus lossis xav hais tias Vaj Ntsujplig twb pub hwjchim rau nws lawm, tus ntawd yeej paub hais tias tej uas kuv sau tuaj rau nej no yog tus Tswv tej lus.
46014038	Tiamsis tus uas tsis quavntsej tej no, nej tsis txhob quavntsej tus ntawd hlo li.
46014039	Yog li ntawd cov kwvtij, nej cia li muab siab rau qhia Vajtswv txojlus, tiamsis nej tsis txhob txwv tus uas hais tau lus txawv txawv.
46014040	Txhua yam uas nej ua, nej yuav tsum ua kom zoo thiab tsis txhob lam ua dog ua dig.
46015001	Cov kwvtij, kuv xav kom nej nco ntsoov txojmoo zoo uas kuv twb qhia rau nej thiab nej twb ntseeg lawm, thiab niaj hnub no los nej tseem ntseeg li qub.
46015002	Yog nej cim ntsoov txojmoo zoo uas kuv qhia rau nej lawm, nej yeej yuav dim nej lub txim, ntshai yog nej ho tsis ntseeg tiag xwb.
46015003	Tej lus uas Vajtswv muab rau kuv qhia nej ntawd, yog tej lus uas tseemceeb kawg li. Tej lus ntawd hais tias, Yexus Khetos tau tuag theej peb sawvdaws lub txhoj raws li muaj lus sau cia rau hauv Vajtswv txojlus hais tias,
46015004	luag coj nws mus faus thiab tom qab ntawd peb hnub, Vajtswv tsa nws sawv hauv qhov tuag rov qab los, raws li Vajtswv txojlus sau tseg lawm.
46015005	Twb yog li ntawd nws thiaj los tshwm rau Petus pom thiab tom qab ntawd nws los tshwm rau kaum ob tug timthawj pom.
46015006	Thiab tom qab ntawd nws los tshwm rau tsib puas tawm leej pom, lawv cov ntawd coob leej tseem muaj sia nyob, tsuas yog qee leej thiaj tuag lawm xwb.
46015007	Ces nws ho los tshwm rau Yakaunpaus pom, thiab tom qab ntawd nws los tshwm rau cov timthawj sawvdaws pom.
46015008	Thaum kawg nws los tshwm rau kuv pom, kuv zoo li tus menyuam uas yug thaum tseem tsis tau txog caij yug.m
46015009	Kuv yog tus uas muaj lub hwjchim nqis dua cov timthawj huv tibsi, kuv tsis tsimnyog tau lub npe hu ua timthawj, rau qhov kuv tau tsimtxom cov ntseeg Vajtswv lawm.
46015010	Tiamsis vim Vajtswv txoj koob hmoov, kuv thiaj tau ua ib tug timthawj, thiab txoj koob hmoov uas Vajtswv pub rau kuv ntawd tsis yog txoj uas tsis muaj nqis, yeej muaj nqis heev. Kuv ua haujlwm khwv dua cov timthawj huv tibsi, tsis yog kuv siv kuv lub zog ua xwb, tiamsis yog Vajtswv pub koob hmoov rau kuv, kuv thiaj ua tau.
46015011	Txawm yog tej uas kuv qhia lossis tej uas lawv qhia los peb puavleej qhia ib yam nkaus, thiab tej ntawd yog tej uas nej twb ntseeg lawm.
46015012	Peb twb qhia rau nej lawm hais tias Vajtswv twb tsa Yexus Khetos sawv hauv qhov tuag rov qab los lawm, ua li cas nej cov tseem muaj qee leej hais tias cov neeg uas tuag lawm yuav sawv tsis tau hauv qhov tuag los?
46015013	Yog muaj li lawv hais ntawd tiag, ces Vajtswv kuj tsis tau tsa Yexus Khetos sawv hauv qhov tuag rov qav los;
46015014	thiab yog hais tias Yexus Khetos tsis sawv hauv qhov tuag rov qab los, ces tej uas peb qhia yeej tsis muaj nqis dabtsi, thiab tej uas nej ntseeg los yeej tsis muaj nqis ib yam nkaus.
46015015	Tsis tas li ntawd xwb, sawvdaws yuav pom hais tias peb qhia Vajtswv txojlus tsis tseeb, rau qhov peb qhia hais tias Vajtswv twb tsa Yexus Khetos sawv hauv qhov tuag rov qab los lawm, yog hais tias cov neeg uas tuag lawm tsis sawv hauv qhov tuag los li lawv hais ntawd tiag, ces Vajtswv kuj tsis tau tsa Yexus sawv hauv qhov tuag los.
46015016	Rau qhov yog hais tias cov neeg uas tuag lawm tsis sawv hauv qhov tuag rov qab los, ces Vajtswv yeej tsis tau tsa Yexus Khetos sawv hauv qhov tuag rov qab los thiab.
46015017	Yog hais tias Vajtswv tsis tau tsa Yexus Khetos sawv hauv qhov tuag rov qab los, ces qhov uas nej ntseeg yeej tsis muaj nqis dabtsi li, nej tseem muaj txim li qub.
46015018	Thiab cov ntseeg Yexus Khetos uas twb tuag lawm, lawv yuav cia li puastsuaj mus li.
46015019	Yog hais tias, qhov uas peb cia siab rau Yexus Khetos, tsuas pab tau peb thaum peb tseem ua neej nyob no xwb, ces peb kuj yog cov uas txomnyem dua tej neeg uas nyob hauv ntiajteb no huv tibsi.
46015020	Tiamsis qhov tseemceeb yog li no: Vajtswv twb tsa Yexus Khetos sawv hauv qhov tuag rov qab los lawm, Vajtswv ua li ntawd kom sawvdaws paub tseeb hais tias Vajtswv yuav tsa cov neeg uas tuag lawm sawv rov qab los thiab.
46015021	Twb yog vim muaj ib tug uas txhaum, sawvdaws thiaj raug kev ploj kev tuag, thiab twb yog vim muaj ib tug sawv hauv qhov tuag rov qab los, sawvdaws thiaj yuav sawv tau ib yam li tus ntawd.
46015022	Txhua tus puavleej raug kev ploj kev tuag, rau qhov sawvdaws yog Adas roj ntsha ib yam nkaus li ntawd, txhua tus yuav sawv hauv qhov tuag rov qab los, rau qhov sawvdaws nrog Yexus Khetos koom ib txojsia.
46015023	Tiamsis txhua tus yuav sawv raws li Vajtswv teem tseg: Yexus Khetos yog tus uas xub sawv ua ntej; ces thaum txog lub sijhawm uas Yexus Khetos rov qab los, txhua tus uas ntseeg nws mam li sawv.
46015024	Tom qab uas yog lub sijhawm kawg; Yexus Khetos yuav muab txhua tus nomtswv txo hwjchim tsis pub kav teb kav chaw, thiab nws yuav muab ib puas tsav yam uas muaj hwjchim cob rau Vajtswv tus uas yog nws Leej Txiv huv tibsi.
46015025	Rau qhov Yexus Khetos yuav kav mus txog thaum Vajtswv muab txhua tus yeebncuab rau Yexus Khetos tsuj.
46015026	Txojkev tuag yog tus yeebncuab uas thaum kawg Vajtswv yuav muab rhuav kom puastsuaj mus.
46015027	Vajtswv txojlus hais tias, "Vajtswv muab ib puas tsav yam rau Yexus Khetos tsuj." Lo lus uas hais tias, "Ib puas tsav yam" ntawd tsis tau hais txog Vajtswv tus uas muab ib puas tsav yam rau Yexus Khetos tsuj.
46015028	Tiamsis thaum uas Vajtswv muab ib puas tsav yam rau Yexus Khetos kav lawm, ces Yexus Khetos uas yog Leej Tub yuav cia Vajtswv ua tus kav nws. Vajtswv yuav muab ib puas tsav yam rau Yexus kav; thiab Vajtswv yuav kav tagnrho ib puas tsav yam ntawd huv tibsi.
46015029	Yog tsis muaj li ntawd, cov neeg uas ua kevcai raus dej pab cov neeg uas tuag lawm, lawv xav li cas lawv thiaj ua li ntawd? Yog hais tias cov neeg uas tuag lawm sawv tsis tau rov qab los, ua li cas lawv tseem ua kevcai raus dej rau cov neeg uas tuag lawm ua dabtsi thiab?
46015030	Ua li cas peb tseem niaj hnub tiv kev txomnyem ua dabtsi?
46015031	Cov kwvtij, kuv niaj hnub ntsib kev ploj kev tuag! Kuv zoo siab rau nej heev twb yog peb sawvdaws nrog Yexus Khetos tus uas yog peb tus Tswv koom ib txojsia. Qhov ntawd thiaj ua rau kuv qhia tej no rau nej.
46015032	Yog kuv tawmtsam tej "tsiaj nyaum" hauv lub nroog Efexus raws li neeg lub siab nyiam, kuv yuav tau dabtsi? Yog hais tias cov neeg uas tuag lawm tsis sawv rov qab los, "Peb cia li noj thiab haus, rau qhov tagkis peb yuav tuag."
46015033	Tsis txhob pub leejtwg ntxias tau nej. "Tus uas mus nrog tus uas ua phem nyob ua ke, nws yeej yuav ua phem li tus ntawd."
46015034	Nej cia li tso plhuav nej tej kev txhaum tseg thiab tig rov qab los ua neeg zoo. Nej cov muaj qee leej tseem tsis tau paub Vajtswv, kuv hais li no kom nej paub txajmuag.
46015035	Tej zaum yuav muaj neeg nug hais tias, "Cov neeg uas tuag lawm yuav ua li cas sawv tau rov qab los? Thaum lawv sawv rov qab los, lawv yuav muaj lub cev zoo li cas? "
46015036	Ua li cas nej yuav ruam ua luaj li! Thaum nej muab lub noob qoob cog rau hauv av, yog lub noob ntawd tsis lwj yeej tuaj tsis taus kaus ib zaug li.
46015037	Lub noob uas nej cog ntawd, txawm yog noob nplej lossis lwm yam noob los xij, tsis yog nej muab hlo ib tsob mus cog, tiamsis nej tsuas muab lub noob mus cog xwb,
46015038	Vajtswv pub lub noob ntawd muaj nplooj muaj kav raws li nws pom zoo; thiab Vajtswv pub txhua yam noob nyias muaj nyias nplooj nyias kav raws li nyias yam noob.
46015039	Txhua yam nyias yeej muaj nyias ib yam nqaij zoo tsis sib thooj; neeg muaj dua ib yam nqaij, tej tsiaj nyias muaj dua nyias ib yam nqaij, tsis hais tej noog thiab tej ntses los nyias yeej muaj dua nyias ib yam nqaij.
46015040	Cov neeg saum ntuj lub cev zoo tsis thooj cov neeg hauv ntiajteb no lub cev; cov neeg saum ntuj thiab cov neeg hauv ntiajteb no lub cev nyias zoo nyias lawm ib yam.
46015041	Lub hnub, lub hlis thiab tej hnubqub nyias ci txawv nyias lawm ib yam; thiab txawm yog tej hnubqub los ib lub yeej ci tsis thooj ib lub thiab.
46015042	Ib yam nkaus li ntawd, lub cev uas luag muab faus, yog lub cev uas txawj tuag; lub cev uas sawv hauv qhov tuag rov qab los, yog lub cev uas tsis txawj tuag.
46015043	Lub cev uas luag muab faus yeej tsis zoo nkauj thiab tsis muaj zog, tiamsis lub cev uas Vajtswv tsa sawv hauv qhov tuag rov qab los, lub cev ntawd zoo nkauj thiab muaj zog.
46015044	Lub cev uas luag muab faus, yog lub uas muaj roj muaj ntshav, tiamsis thaum Vajtswv tsa sawv hauv qhov tuag rov qab los lawm, tus ntawd muaj lub cev tshiab. Yog twb muaj lub cev qub lawm yeej yuav muaj lub cev tshiab.
46015045	Vajtswv txojlus hais tias, "Adas yog thawj tug uas Vajtswv tsim thiab Vajtswv rau siav rau pa kom ciaj sia," tiamsis tus Adas uas los thaum kawg, yog tus uas pub tau txojsia rau neeg.
46015046	Vajtswv xub pub neeg muaj lub cev uas muaj roj muaj ntshav, tom qab ntawd nws mam li pub neeg muaj lub cev tshiab.
46015047	Thawj tug Adas yog Vajtswv muab av puab; tiamsis tus Adas ob, yog los saum ntuj ceebtsheej los.
46015048	Neeg ntiajteb zoo ib yam li tus uas Vajtswv muab av los puab, tiamsis neeg qaum ntuj zoo ib yam li tus uas los saum ntuj los.
46015049	Peb twb muaj tus yamntxwv zoo li tus uas Vajtswv muab av los puab lawm; yog li ntawd peb yeej yuav muaj tus yam ntxwv zoo li tus uas los saum ntuj los thiab.
46015050	Cov kwvtij, qhov uas kuv hais ntawd yog li no: lub cev uas muaj roj muaj ntshav yeej mus nyob tsis tau Vajtswv lub tebchaws, thiab tej uas txawj ploj txawj tuag yeej koom tsis tau tej uas tsis txawj ploj tsis txawj tuag li.
46015051	Nej cia li ua tib zoo mloog, kuv yuav qhia zaj uas nej tsis tau hnov dua rau nej mloog; peb txhua tus yuav tsis tuag huv tibsi, tiamsis thaum tshuab raj tshuab xyu zaum kawg, tib ntsais muag xwb peb yuav hloov dua lub cev tshiab. Rau qhov thaum tshuab raj tshuab xyu, cov uas tuag lawm yuav sawv hauv qhov tuag rov qab los, thiab peb sawvdaws yuav hloov dua lub cev tshiab uas tsis tuag li lawm.
46015053	Rau qhov lub cev uas txawj tuag yuav hloov ua lub uas tsis txawj tuag; lub cev uas txawj lwj yuav hloov ua lub uas tsis txawj lwj.
46015054	Yog li ntawd thaum lub cev uas txawj ploj txawj tuag hloov ua lub uas tsis txawj ploj tsis txawj tuag lawm, ces thaum ntawd yuav muaj tiav raws li Vajtswv txojlus uas hais tias, "Peb kovyeej txojkev tuag lawm!"
46015055	"Txojkev tuag, koj swb lawm lauj! Txojkev tuag, koj tej taug tsuag tas lawm lauj!"
46015056	Txojkev tuag muaj taug yuam tau neeg rau qhov neeg muaj txim; yog tsis muaj Vajtswv txoj kevcai, txojkev txhaum yeej yuav tsis muaj hwjchim yuam neeg.
46015057	Tiamsis peb cia li ua Vajtswv tsaug, rau qhov Vajtswv twb kom Yexus Khetos tus uas yog peb tus Tswv pab peb kovyeej lawm.
46015058	Yog li ntawd cov kwvtij uas kuv hlub, nej yuav tsum muab siab rau ntseeg, tsis txhob ua ywjfab ywjfwj. Nej yuav tsum rau siab ntso ua tus Tswv tes haujlwm, rau qhov nej twb paub lawm hais tias tej haujlwm uas nej ua rau tus Tswv ntawd puavleej muaj nqis tsis muaj ib yam uas tsis muaj nqis li.
46016001	Nimno kuv yuav hais txog tej nyiaj uas nej sau xa mus pab cov Yudais uas ntseeg Vajtswv nram lub nrog Yeluxalees. Nej yuav tsum ua ib yam li tej uas kuv qhia kom cov ntseeg uas nyob hauv lub xeev Kalatias ua.
46016002	Txhua Hnubkaj nej yuav tsum muab tej nyiaj uas nej khwv tau los mentsis khaws cia. Tus uas tau ntau muab ntau, tus uas tau tsawg muab tsawg, yog nej ua li ntawd thaum kuv tuaj txog tsis tas yuav sau ntxiv lawm.
46016003	Thaum kuv tuaj txog, kuv yuav txib cov neeg uas nej twb xaiv tau lawm, xa ntawv thiab xa cov nyiaj ntawd mus rau nram lub nroog Yeluxalees.
46016004	Yog kuv xav hais tias tsimnyog kuv mus thiab kuv yuav coj lawv mus.
46016005	Kuv yuav xub mus pem Makedaunias tso, tom qab ntawd kuv mam li tuaj xyuas nej, rau qhov kuv yuav tuaj pem Makedaunias tuaj.
46016006	Tej zaum kuv yuav tuaj nrog nej nyob ib ntus lossis yuav nyob kom dhau caij ntuj no los tsis paub, tom qab ntawd yog kuv xav mus qhov twg nyaj nej yuav pab xa kuv mus.
46016007	Kuv tsis xav tuaj pom nej ib pliag xwb; yog tus Tswv pom zoo, kuv yeej yuav tuaj nrog nej nyob ib ntus.
46016008	Tiamsis kuv yuav nyob hauv lub nroog Efexus no mus txog hnub uas sawvdaws ua kevcai Peetekos tas tso,
46016009	rau qhov nimno Vajtswv tabtom qhib qhovrooj rau kuv ua tes haujlwm tseemceeb thiab muaj nqis heev, txawm li ntawd los tseem muaj ntau leej tawmtsam kuv.
46016010	Yog Timautes tuaj xyuas nej, nej cia li txaus siab tos txais nws, rau qhov nws ua tus Tswv tes haujlwm ib yam li kuv ua thiab.
46016011	Yog li ntawd, nej yuav tsum saib taus nws, thiab pab xa nws mus kaj siab lug, nej ua li ntawd nws thiaj yuav rov los txog kuv; rau qhov kuv yeej tos ntsoov nws thiab cov kwvtij uas nrog nws tuaj.
46016012	Nimno kuv hais txog peb tus kwv Apaulaus. Kuv twb hais kom nws nrog cov kwvtij tim no tuaj xyuas nej, tiamsis nws tseem tsis tau npaj siab^ tuaj lub sijhawm no. Txawm yog li cas los thaum nws khoom, nws yeej yuav tuaj xyuas nej xwb.
46016013	Nej yuav tsum ceevfaj, muab siab rau ntseeg, ua siab tawv qhawv thiab cuab zog khov kho.
46016014	Txhua yam uas nej ua, nej yuav tsum sib hlub sib pab.
46016015	Nej yeej paub Xatefanas thiab nws tsevneeg zoo lawm; lawv yog tsevneeg uas xub los ntseeg hauv lub xeev Akhayas, thiab lawv zoo siab pab cov ntseeg Vajtswv. Cov kwvtij, kuv thov ntuas nej
46016016	kom nej mloog cov neeg ntawd thiab lwm tus uas nrog lawv ua haujlwm ua ke ntawd lus.
46016017	Txawm yog kuv tsis pom nej los kuv yeej zoo siab, rau qhov Xatefanas, Fautunatus thiab Akhayikus twb tuaj xyuas kuv lawm,
46016018	thiab lawv ua rau kuv zoo siab ib yam li lawv ua rau nej zoo siab ntag. Tsimnyog peb hwm cov neeg uas zoo li ntawd.
46016019	Cov ntseeg uas nyob hauv lub xeev Axias, xa lus noj qab nyob zoo tuaj rau nej. Akilas nkawd ob niamtxiv thiab cov ntseeg uas tuaj mloog lus qhuab qhia hauv nkawd tsev los hais noj qab nyob zoo rau nej thiab.
46016020	Cov ntseeg uas nyob tim no los lawv puavleej hais noj qab nyob zoo rau nej thiab. Nej ib tug hais noj qab nyob zoo rau ib tug thiab ib tug hlub ib tug.
46016021	Kuv yog Paulus, kuv yog tus sau tej lus noj qab nyob zoo no tuaj rau nej ntag.
46016022	Yog leejtwg tsis hlub tus Tswv, tus ntawd yuav raug foom tsis zoo. Malanathas, peb tus Tswv, koj cia li los!
46016023	Thov tus Tswv Yexus foom koob hmoov rau nej txhua tus.
46016024	Kuv hlub nej txhua tus, rau qhov peb puavleej ntseeg Yexus Khetos.
47001001	Kuv yog Paulus tus uas yog Yexus Khetos ib tug timthawj raws li Vajtswv lub siab nyiam, thiab Timautes uas yog peb tus kwv, sau tsab ntawv no tuaj rau cov ntseeg Vajtswv uas nyob hauv lub nroog Kauleethaus, thiab cov ntseeg Vajtswv txhua tus uas nyob thoob plaws hauv lub xeev Akhayas:
47001002	Thov Vajtswv tus uas yog peb Leej Txiv thiab Tswv Yexus Khetos foom koob hmoov rau nej thiab pub kom nej tau nyob kaj siab lug.
47001003	Peb cia li ua Vajtswv tus uas yog peb tus Tswv Yexus Khetos Leej Txiv tsaug. Leej Txiv tus uas yog Vajtswv, nws hlub peb thiab txhawb peb lub zog.
47001004	Nws txhawb peb lub zog thaum peb raug txhua yam kev nyuaj siab, kom peb thiaj txhawb tau lwm tus lub zog thaum lawv raug tej kev nyuaj siab; peb txhawb lwm tus lub zog ib yam li Vajtswv twb txhawb peb lub zog lawm.
47001005	Peb ua Yexus Khetos tes haujlwm, peb raug kev txomnyem ib yam li Yexus raug; tiamsis Vajtswv yuav pab peb ib yam li Vajtswv tau pab Yexus lawm.
47001006	Qhov uas peb raug kev txomnyem yeej yuav txhawb tau nej lub zog, thiab pab kom nej dim; qhov uas Vajtswv txhawb peb lub zog, yuav txhawb nej lub zog ib yam nkaus, kom nej ua taus siab ntev tiv kev txomnyem ib yam li peb twb tiv los lawm.
47001007	Yog li ntawd peb thiaj cia siab tau rau nej, rau qhov peb paub hais tias nej cov uas raug kev txomnyem ib yam li peb, Vajtswv yeej yuav txhawb nej ib yam li nws txhawb peb.
47001008	Cov kwvtij, peb xav kom nej paub hais tias thaum peb mus pem lub xeev Axias, peb raug txomnyem heev kawg li, peb tiv yuav luag tsis dhau, peb xav hais tias peb yeej yuav tuag xwb.
47001009	Peb zoo li tej neeg raug txim uas luag yuav coj mus tua. Tiamsis cia peb raug kev txomnyem li no, peb thiaj tsis cia siab rau peb lub tswvyim, tiamsis kom peb cia siab rau Vajtswv tus uas tsa tau neeg tuag sawv rov qab los.
47001010	Nws pab peb dim ntawm txojkev tuag uas txaus ntshai heev, nws yeej yuav pab kom peb dim; thiab peb cia siab hais tias, nws tseem yuav pab peb mus lawm yav tom ntej,
47001011	rau qhov nej niaj hnub thov Vajtswv pab peb. Yog muaj coob leej thov Vajtswv pab peb, Vajtswv yuav teb sawvdaws tej lus thov, thiab Vajtswv yuav foom koob hmoov rau peb; thiab yuav muaj coob leej ua Vajtswv tsaug vim Vajtswv pab peb.
47001012	Peb yeej khav tau hais tias peb lub siab qhia rau peb paub hais tias, peb ua peb lub neej hauv ntiajteb no peb ua ncaj ua ncees, thiab muaj nplooj siab dawb paug. Txawm yog thaum peb nrog nej nyob los nej puavleej pom li ntawd. Peb ua tau li ntawd, rau qhov Vajtswv pab peb tsis yog peb ua raws li peb lub tswvyim.
47001013	Tej uas peb sau tuaj rau nej, peb tsuas sau tej uas nej nyeem tau thiab totaub xwb; kuv xav hais tias nej yuav totaub hauvpaus nto ntsis,
47001014	tiamsis nej twb totaub qee yam lawm, kuv cia siab hais tias nej yuav totaub txhua yam huv tibsi, yog li ntawd thaum txog hnub uas peb tus Tswv Yexus rov qab los nej yuav ua rau peb zoo siab ib yam li peb ua rau nej zoo siab.
47001015	Thaum kuv paub li no lawm, kuv thiaj xav hais tias kuv yuav xub tuaj xyuas nej, kom nej tau koob hmoov ob npaug.
47001016	Kuv xav hais tias, kuv yuav tuaj xyuas nej thaum kuv tuaj mus pem Makedaunias, thiab thaum kuv rov ped los, kuv yuav rov los xyuas nej dua ib zaug, kom nej thiaj tau xa kuv mus nram lub xeev Yudas.
47001017	Kuv twb npaj siab tau li no lawm, kuv tseem yuav hloov siab thiab los? Kuv puas yog ib tug neeg uas hais tias "Tuaj, tuaj," tiamsis ho "Tsis tuaj" los?
47001018	Vajtswv yog tus ncaj ncees, tej lus uas kuv hais rau nej tsis yog tej lus uas hais tias, "Ua, ua," tiamsis ho "Tsis ua."
47001019	Rau qhov Vajtswv tus tub Yexus Khetos uas Xilas, Timautes thiab kuv qhia rau nej, nws tsis yog tus uas hais tias, "Ua, ua," tiamsis ho "Tsis ua." Tiamsis nws yeej ibtxwm ua li nws hais;
47001020	rau qhov tej uas Yexus ua puavleej tiav raws li Vajtswv tej lus cog tseg. Twb yog vim li ntawd peb cov uas ntseeg Yexus Khetos peb thiaj hais tias, "Amees," yog peb ua rau Vajtswv tau koob meej.
47001021	Vajtswv ua rau peb thiab nej paub hais tias peb nrog Yexus Khetos koom ib txojsia, thiab Vajtswv muab peb tshwj rau ibcag,
47001022	nws nias cim rau peb thiab nws pub Vaj Ntsujplig tus Dawbhuv los kav peb lub siab, ua timkhawv hais tias peb yuav tau tej uas nws npaj tseg rau peb lawm.
47001023	Vajtswv yeej paub kuv lub siab, kuv thiaj thov nws ua kuv tus timkhawv! Qhov uas kuv tsis tuaj rau hauv lub nroog Kauleethaus twb yog kuv tsis xav kom nej nyuaj siab.
47001024	Peb tsis tau yuam kom nej yuav tsum ntseeg li ub li no; peb yeej paub hais tias nej twb ntseeg lawm. Tiamsis peb xav pab nej kom nej muaj kev kaj siab xwb.
47002001	Yog li ntawd kuv thiaj ua ib siab tsis tuaj xyuas nej lawm, kom nej thiaj tsis muaj kev nyuaj siab.
47002002	Yog kuv ua rau nej nyuaj siab lawm, leejtwg yuav ua rau kuv rov zoo siab? Tsuas yog nej cov uas kuv ua rau nyuaj siab lawm thiaj yuav ua rau kuv zoo siab xwb.
47002003	Twb yog vim li no kuv thiaj sau thawj tsab ntawv ntawd tuaj rau nej, kuv tsis tuaj xyuas nej nyob tsam cov uas ua rau kuv zoo siab lawm yuav ua rau kuv nyuaj siab. Kuv cia siab hais tias thaum kuv zoo siab nej sawvdaws yeej yuav zoo siab thiab.
47002004	Thaum kuv sau tsab ntawv ntawd tuaj rau nej, kuv nyuaj siab, ntxhov siab thiab los kuv kua muag kawg li; tsis yog kuv txhob txwm ua kom nej nyuaj siab, tiamsis yog kuv xav kom nej paub hais tias kuv hlub nej heev.
47002005	Yog leejtwg ua rau ib tug twg nyuaj siab, tsis yog nws ua rau kuv xwb, tiamsis yog nws ua rau nej thiab, qhov uas kuv hais tias leejtwg, twb yog kuv tsis xav hais hnyav rau tus ntawd.
47002006	Kuv xav hais tias nej cov uas rau txim rau tus ntawd nej twb rau txaus lawm.
47002007	Yog li ntawd, nej yuav tsum zam txim rau tus ntawd thiab ua tib zoo ntuas nws, nyob tsam nws tej kev nyuaj siab ntawd ua rau nws tso Vajtswv tseg.
47002008	Yog li ntawd, kuv thov nej ua tib zoo hais rau nws paub hais tias nej hlub nws.
47002009	Kuv sau tsab ntawv ntawd tuaj rau nej, twb yog kuv sim saib nej puas mloog kuv lus.
47002010	Thaum nej zam txim rau leejtwg, kuv yeej zam txim rau tus ntawd ib yam nkaus thiab. Yog tsimnyog kuv zam txim rau leejtwg, kuv yeej zam tus ntawd lub txim tabmeeg Yexus Khetos, vim kuv saib rau saum nej sawvdaws.
47002011	Kuv ua li no kom dab Ntxwgnyoog thiaj ntxias tsis tau peb; rau qhov peb twb paub nws tes haujlwm tas lawm.
47002012	Thaum kuv mus txog hauv lub nroog Tau-as kuv qhia Txojmoo Zoo uas hais txog Yexus Khetos, kuv pom tus Tswv twb qhib kev rau kuv ua haujlwm nyob hauv lub nroog ntawd lawm.
47002013	Tiamsis kuv ntxhov siab heev, rau qhov kuv tsis pom peb tus kwv Titus nyob hauv. Yog li ntawd kuv thiaj ncaim cov neeg ntawd thiab mus rau pem Makedaunias lawm.
47002014	Peb cia li ua Vajtswv tsaug, rau qhov Vajtswv niaj hnub coj peb txoj haukev, rau qhov Yexus Khetos twb ua rau peb muaj yeej lawm. Vajtswv txib peb mus qhia Yexus Khetos zaj rau txhua qhov ib yam li tej pa tshuaj tsw qab uas tsw thoob plaws txhua qhov txhia chaw.
47002015	Rau qhov peb zoo li tej pa tshuaj tsw qab uas Yexus Khetos muab fij rau Vajtswv, tej pa ntawd tsw qab ntxiag mus rau cov neeg uas tabtom yuav dim thiab cov neeg uas tabtom yuav raug kev puastsuaj.
47002016	Cov neeg uas tabtom yuav raug kev puastsuaj, lawv suav hais tias tej pa ntawd yog tej uas ua rau lawv raug kev ploj kev tuag; tiamsis cov neeg uas tabtom yuav dim, lawv suav hais tias tej pa ntawd yog tej uas ua rau lawv tau txojsia. Leejtwg thiaj yuav tsimnyog ua tes haujlwm no?
47002017	Peb tsis zoo li cov neeg uas muab Vajtswv txojlus coj mus muag noj muag haus, tiamsis yog Vajtswv txib peb, peb thiaj qhia ncaj qhia ncees tabmeeg Vajtswv, rau qhov peb yog Yexus Khetos cov tubtxib tiag.
47003001	Peb hais li no puas yog peb khavtheeb? Peb yuav tsum tau ntawv nqa tuaj rau nej ib yam li luag lwm tus lossis tau ntawv ntawm nej thiab los?
47003002	Nej twb yog tsab ntawv uas peb muab sau rau hauv peb lub siab, kom txhua tus paub thiab tau nyeem ntag los sav!
47003003	Qhov tseeb, Yexus Khetos yog tus sau tsab ntawv no thiab peb yog cov uas xa. Tsab ntawv no tsis yog nws muab kua mem sau, tiamsis yog nws muab Vajtswv tus uas muaj sia nyob tus Ntsujplig sau, thiab tsis yog sau rau ntawm tej txiagzeb, tiamsis yog sau rau hauv neeg lub siab.
47003004	Peb hais li no, rau qhov Yexus Khetos ua rau peb cia siab rau Vajtswv.
47003005	Peb yeej tsis tau khav hais tias peb muaj tswvyim ua tau tes haujlwm no. Qhov uas peb ua tau yog Vajtswv pub rau peb xwb;
47003006	Vajtswv yog tus pub tswvyim rau peb qhia txoj kevcai tshiab, tsis yog txoj kevcai uas sau rau hauv ntawv, tiamsis yog Vaj Ntsujplig; txoj kevcai uas sau rau hauv ntawv ua rau neeg raug kev ploj kev tuag, tiamsis Vaj Ntsujplig ua rau neeg tau txojsia.
47003007	Txoj Kevcai ntawd muab txaug ua npe ntawv rau ntawm ob daim txiagzeb, thiab thaum muaj txoj Kevcai ntawd sawvdaws pom Vajtswv lub tshwjchim uas ci ntsa iab. Lub tshwjchim ntawd twb ploj lawm los Mauxes lub ntsejmuag tseem ci heev, cov Yixalayees yeej ntsia tsis taus li. Txawm li ntawd los txoj Kevcai ntawd yeej yuav ua rau cov neeg uas xyaum ua raws li txoj Kevcai ntawd raug kev ploj kev tuag.
47003008	Yog li ntawd qhov uas sawvdaws xyaum ua raws li Vaj Ntsujplig qhia, sawvdaws hajyam yuav pom Vajtswv lub tshwjchim uas loj dua ntawd thiab.
47003009	Yog hais tias txoj kevcai uas ua rau neeg raug txim twb muaj tshwjchim loj npaum li ntawd; ces txoj kevcai uas ua rau neeg dim txim tseem hajyam muaj tshwjchim loj dua ntawd thiab!
47003010	Peb hais tau hais tias lub tshwjchim uas nimno ci ntsa iab ntawd twb ua rau lub tshwjchim thaum ub tsis ci lawm.
47003011	Rau qhov yam uas nyob ib ntus xwb, twb muaj tshwjchim loj npaum li ntawd, ces yam uas yuav nyob mus ibtxhis hajyam muaj tshwjchim loj dua ntawd thiab.
47003012	Twb yog vim peb cia siab li ntawd peb thiaj muaj lub siab tawv.
47003013	Peb tsis ua li Mauxes tus uas muab ntaub npog nws lub ntsejmuag kom cov Yixalayees tsis txhob pom nws lub tshwjchim ci ntsa iab uas ploj zuj zus mus ntawd.
47003014	Tiamsis lawv lub siab tawv heev, txawm yog niaj hnub no los thaum lawv nyeem txoj qub kevcai, daim ntaub ntawd tseem npog rawv lawv ntsejmuag li. Tsuas yog tus uas ntseeg Yexus Khetos lawm thiaj tsis muaj daim ntaub ntawd npog ntsejmuag lawm xwb.
47003015	Txawm yog niaj hnub no los thaum lawv nyeem Mauxes txoj kevcai daim ntaub ntawd tseem npog rawv lawv lub siab.
47003016	Tiamsis luag twb muab daim ntaub ntawd yaws lawm, raws li Vajtswv txojlus hais txog Mauxes hais tias, "Thaum Mauxes tig rau ntawm tus Tswv, luag twb muab nws daim ntaub uas npog Mauxes ntsejmuag yaws lawm."
47003017	Lo lus uas hais tias tus Tswv, lo lus ntawd yog hais txog Vaj Ntsujplig, yog tus Tswv tus Ntsujplig nyob qhov twg qhov ntawd muaj kev thajyeeb.
47003018	Peb txhua tus tsis muaj daim ntaub npog ntsejmuag lawm, peb zoo li daim tsom iav rau sawvdaws pom tus Tswv lub tshwjchim; thiab lub tshwjchim uas tus Tswv pub rau peb yog Vaj Ntsujplig, nws muab peb hloov kom peb muaj tus yam ntxwv zoo zuj zus li tus Tswv tus yam ntxwv.
47004001	Vajtswv hlub peb heev nws thiaj muab tes haujlwm no rau peb ua, yog li ntawd peb thiaj tsis poob siab.
47004002	Peb yeej tsis zais siab thiab tsis ua tej uas yuav poob ntsejmuag; peb tsis tau dag ntxias leejtwg lossis peb tsis hloov Vajtswv txojlus. Vajtswv yeej pom hais tias peb qhia tseeb xwb, peb niaj hnub qhia tej uas yuav ua rau sawvdaws nyias paub nyias tej kev txhaum.
47004003	Rau qhov cov neeg uas tsis totaub Txojmoo Zoo uas peb qhia, tsuas yog cov neeg uas tabtom yuav raug puastsuaj xwb.
47004004	Lawv tsis ntseeg, rau qhov tus vajtswv uas kav ntiajteb no ua rau lawv lub siab ruam lawm. Nws ua kom lawv tsis pom qhov kaj uas ci tuaj rau lawv, qhov kaj ntawd yog Txojmoo Zoo uas qhia txog Yexus Khetos lub tshwjchim uas ci ntsa iab, nws muaj tus yamntxwv zoo li Vajtswv.
47004005	Peb yeej tsis qhia txog peb zaj; peb qhia hais tias Yexus Khetos yog tus Tswv, thiab peb yog nej cov tubtxib, rau qhov peb ua Yexus Khetos tes haujlwm.
47004006	Tus Vajtswv uas hais tias, "Qhov kaj cia li ci hauv qhov tsaus ntuj tuaj," tus ntawd yog tus Vajtswv uas ua kom qhov kaj ci tuaj rau hauv peb lub siab, qhia kom peb paub Vajtswv lub tshwjchim uas ua rau Yexus Khetos lub ntsejmuag ci ntsa iab.
47004007	Peb zoo li lub laujkaub av uas luag muab tej yam muaj nqis ntim rau hauv, kom sawvdaws thiaj pom lub hwjchim uas loj kawg nkaus uas yog Vajtswv lub, tsis yog peb lub.
47004008	Peb niaj hnub raug kev nyuaj siab, tiamsis peb tsis poob siab; muaj qee zaus peb kawg tswvyim, tiamsis peb tsis tws kev;
47004009	peb raug luag tsimtxom, tiamsis Vajtswv tsis tso peb tseg, luag muab peb ntaus ntog tiamsis peb tsis tuag.
47004010	Peb txaus siab raug kev ploj kev tuag txhua lub sijhawm ib yam li Yexus Khetos, kom sawvdaws pom hais tias peb ua peb lub neej ib yam li Yexus Khetos lub.
47004011	Thaum peb tseem ua neej nyob peb cov uas ua Yexus Khetos tes haujlwm, peb niaj hnub txaus siab raug kev ploj kev tuag kom sawvdaws pom peb ua peb lub neej ib yam li Yexus Khetos lub.
47004012	Qhov uas peb raug kev ploj kev tuag, qhov ntawd ua rau nej tau txojsia.
47004013	Tiamsis peb ntseeg raws li Vajtswv txojlus uas hais tias, "Kuv ntseeg kuv thiaj hais." Peb yeej ntseeg yog li ntawd peb thiaj hais.
47004014	Peb paub hais tias Vajtswv tus uas tsa Tswv Yexus sawv hauv qhov tuag rov qab los, nws yuav tsa peb cov uas nrog Yexus koom ib txojsia sawv hauv qhov tuag rov qab los ib yam nkaus, nws yuav coj peb thiab nej mus cuag nws.
47004015	Ib puas tsav yam no puavleej yuav muaj nqis rau nej. Thaum muaj neeg coob zuj zus hnov hais tias, Vajtswv hlub sawvdaws, yuav muaj neeg ua Vajtswv tsaug coob zuj zus ntxiv ib yam nkaus. Tej ntawd puavleej ua rau Vajtswv tau ntsejmuag.
47004016	Twb yog vim li ntawd peb thiaj tsis poob siab. Txawm yog peb lub cev tsaug zuj zus los peb lub siab tseem niaj hnub muaj zog ntxiv.
47004017	Tej teebmeem me me uas peb raug ib nyuag ntu no, yuav ua rau peb tau txoj koob hmoov zoo uas yuav nyob mus ibtxhis, tej teebmeem uas peb raug yeej piv tsis tau txoj koob hmoov uas peb tau li.
47004018	Rau qhov peb tsis muab siab npuab tej uas peb qhovmuag pom, tiamsis peb muab siab npuab tej uas peb qhovmuag tsis pom. Tej uas peb qhovmuag pom tsuas nyob ib ntus xwb, tiamsis tej uas peb qhovmuag tsis pom yuav nyob mus ibtxhis li.
47005001	Peb paub hais tias peb lub cev zoo li lub tsev pheebsuab uas nyob hauv ntiajteb no thiab yog lub uas txawj puastsuaj, Vajtswv yuav ua ib lub tsev saum ntuj rau peb mus nyob, lub tsev uas nws ua ntawd yuav nyob mus ibtxhis.
47005002	Nimno peb kub siab lug xav mus nyob lub tsev uas Vajtswv ua cia rau saum ntuj ceebtsheej lawm;
47005003	thaum peb lub cev puastsuaj lawm peb thiaj yuav muaj tsev nyob.
47005004	Thaum peb tseem ua neej nyob no peb niaj hnub nyuaj siab kawg li. Tsis yog peb xav rhuav peb lub cev uas zoo li lub tsev pheebsuab, tiamsis peb xav mus nyob lub tsev uas Vajtswv ua saum ntuj ceebtsheej rau peb nyob, kom peb lub cev uas txawj tuag hloov ua lub uas tsis txawj tuag.
47005005	Vajtswv yog tus uas tu peb cia tos hnub uas nws yuav muab lub cev tshiab rau peb. Thiab nws pub nws tus Ntsujplig rau peb. Qhov uas nws ua li ntawd twb yog ib qho tseemceeb uas qhia rau peb hais tias peb yeej yuav tau tej uas nws npaj tseg rau peb lawm.
47005006	Twb yog vim li ntawd peb thiaj muaj nplooj siab tawv qhawv tsis ntshai ib yam dabtsi li. Peb paub hais tias thaum peb tseem nyob hauv lub tsev pheebsuab no peb nyob deb peb tus Tswv Yexus lub tsev.
47005007	Thaum peb tseem ua neej nyob no txawm yog peb tsis pom nws los peb cia siab rau nws.
47005008	Peb tsis ntshai kev ploj kev tuag, rau qhov peb yeej xav mus nrog peb tus Tswv Yexus nyob heev dua li peb nyob hauv lub tsev pheebsuab no.
47005009	Txawm yog li cas los peb yeej yuav ua raws li Vajtswv lub siab nyiam, tsis hais peb tseem nyob hauv no lossis mus nyob saum ntuj los peb yeej zoo siab,
47005010	rau qhov peb txhua tus yuav tsum mus sawv ntawm Yexus Khetos lub xubntiag. Nws yuav taug pab zaj thiab muab nqi zog rau txhua tus raws li tej haujlwm uas sawvdaws tau ua los lawm, thaum sawvdaws tseem ua neej nyob no, tsis hais ua zoo lossis ua phem.
47005011	Peb puavleej paub ntshai Vajtswv, yog li ntawd peb thiaj niaj hnub yaum sawvdaws los mloog Vajtswv lus. Vajtswv yeej paub peb txhua tus lub siab huv tibsi. Kuv xav hais tias nyaj nej yuav paub kuv lawm thiab.
47005012	Peb hais li no tsis yog peb ho yuav rov piav peb lub neej qhia nej dua, tiamsis peb xav ua rau sawvdaws paub hais tias vim li cas nej qhuas peb, nej thiaj yuav muaj lus teb cov neeg uas nyiam saib neeg ntsejmuag xwb tsis saib neeg lub siab.
47005013	Yog peb ua li tej neeg vwm, yeej yog peb ua rau Vajtswv tau ntsejmuag. Yog peb ua li tej neeg uas muaj tswvyim, yeej yog peb ua pab nej.
47005014	Yexus Khetos tus uas muaj lub siab hlub nws kav tagnrho peb lub neej huv tibsi, rau qhov peb pom hais tias muaj ib tug tuag theej sawvdaws lub txhoj. Lo lus ntawd qhia hais tias sawvdaws puavleej koom nws txojkev tuag.
47005015	Nws tuag theej txhua tus lub txhoj. Nws ua li ntawd kom cov neeg uas tseem ua neej nyob lawv tsis txhob ua lawv lub neej raws li lawv lub siab nyiam, tiamsis kom lawv ua lawv lub neej raws li nws lub siab nyiam. Nws yog tus uas tuag thiab yog tus uas Vajtswv tsav sawv hauv qhov tuag rov qab los. Nws ua li ntawd twb yog vim nws hlub lawv.
47005016	Nimno peb tsis ntsuas leejtwg lub neej raws li neeg ibtxwm ntsuas. Txawm yog yav tas los peb pheej ntsuas Yexus Khetos lub neej raws li neeg ntsuas los nimno peb tsis ua li ntawd lawm.
47005017	Tus uas nrog Yexus Khetos koom ib txojsia, tus ntawd yog neeg tshiab. Nws lub neej qub twb dua lawm nimno nws muaj lub neej tshiab.
47005018	Ib puas tsav yam no puavleej yog Vajtswv ua. Vajtswv coj peb rov los nrog Vajtswv sib raug zoo rau qhov peb ntseeg Yexus Khetos. Thiab Vajtswv muab txoj haujlwm uas mus coj neeg los nrog Vajtswv sib raug zoo rau peb ua.
47005019	Zaj uas peb niaj hnub qhia, zaj ntawd hais tias Vajtswv coj txhua haivneeg uas ntseeg Yexus Khetos los nrog Vajtswv sib raug zoo. Vajtswv tsis suav hais tias lawv muaj txim, thiab Vajtswv muab zaj uas hais tias Vajtswv coj neeg los nrog Vajtswv sib raug zoo rau peb qhia.
47005020	Yog li ntawd peb thiaj ua Yexus Khetos cov tubtxib, piv ib yam li Vajtswv qiv peb qhovncauj ntuas nej. Yexus Khetos kom peb ntuas nej hais tias nej yuav tsum cia Vajtswv coj nej los nrog Vajtswv sib raug zoo.
47005021	Yexus Khetos yeej ibtxwm tsis muaj txim, tiamsis Vajtswv muab peb lub txim rau nws ris. Vajtswv ua li ntawd kom peb cov uas nrog Yexus Khetos koom ib txojsia ua tau neeg ncaj ncees ib yam li Vajtswv yog tus uas ncaj ncees.
47006001	Peb cov uas ua Vajtswv tes haujlwm, peb ntuas nej hais tias nej tsis txhob ua rau tej koob hmoov uas Vajtswv foom rau nej lawm tsis muaj nqis.
47006002	Rau qhov Vajtswv txojlus hais tias, "Thaum lub sijhawm uas kuv txaus siab rau nej, thaum ntawd kuv mloog nej tej lus thov. Hnub uas nej dim yog kuv pab nej." Nej ua tib zoo mloog kuv tej lus. Lub sijhawm no yog lub sijhawm uas Vajtswv pom zoo pab nej. Hnub no yog hnub ua nej yuav dim tau nej lub txim.
47006003	Peb yeej tsis xav cia leejtwg thuam tau peb tes haujlwm, peb thiaj tsis muab ib yam dabtsi los cuab leejtwg kev.
47006004	Peb ua txhua yam rau sawvdaws pom hais tias peb yog Vajtswv cov tubtxib. Peb ua siab ntev tiv teebmeem, nyiaj kev txomnyem thiab kev nyuaj siab.
47006005	Luag muab peb nplawm, muab peb kaw rau hauv tsev lojcuj thiab puav peb ntes. Peb ua haujlwm khwv khwv yoo dab ntub zias thiab yoo tshaib yoo nqhis;
47006006	txawm yog li ntawd los peb ua siab dawb siab zoo, paub qhov tseeb, ua siab ntev, muaj lub siab hlub lwm tus, sawvdaws thiaj pom hais tias peb yog Vajtswv cov tubtxib. Peb muaj lub siab hlub sawvdaws tiag tiag,
47006007	peb niaj hnub qhia Vajtswv txojlus uas yog qhov tseeb thiab peb lub neej ua rau sawvdaws pom Vajtswv lub hwjchim. Tej cuabyeej uas peb siv tawmtsam yeebncuab thiab ntis peb lub cev twb yog qhov uas peb ua peb lub neej zoo thiab ncaj ncees.
47006008	Tej neeg muaj ibtxhia hwm peb, ibtxhia saib tsis taus peb. Ibtxhia thuam peb ibtxhia qhuas peb. Txawm yog peb yeej hais lus tseeb xwb los tseem muaj neeg hais tias peb hais dag;
47006009	peb zoo li cov neeg uas tsis muaj leejtwg paub, tiamsis sawvdaws puavleej paub peb. Peb zoo li cov neeg uas tuag lawm, tiamsis nej sim siab peb tseem muaj sia nyob. Luag tsimtxom peb, tiamsis peb tsis tuag;
47006010	peb muaj kev txhawj xeeb, tiamsis peb tseem niaj hnub zoo siab. Peb yog neeg pluag, tiamsis peb tseem ua rau ntau leej npluanuj. Peb tsis muaj ib yam dabtsi li, tiamsis qhov tseemceeb ib puas tsav yam puavleej yog peb tug.
47006011	Cov kwvtij uas nyob hauv lub nroog Kauleethaus, peb twb nthuav peb lub siab lub ntsws qhia tseeb rau nej lawm, peb tsis tau zais ib los hlo li.
47006012	Peb tsis tau zais siab rau nej, tsuas yog nej thiaj zais siab rau peb xwb.
47006013	Kuv suav hais tias nej yog kuv cov menyuam, kuv thiaj hais li no rau nej, nej cia li qhia hlo nej lub siab rau peb ib yam li peb twb qhia peb lub siab rau nej lawm.
47006014	Tus uas ntseeg Vajtswv tsis txhob mus nrog tus uas tsis ntseeg koom kwv ib tug quab, rau qhov nkawd yeej kwv tsis tau ua ke. Qhov phem thiab qhov zoo, qhov kaj thiab qhov tsaus yeej nyob tsis tau ua ke.
47006015	Yexus Khetos thiab dab Ntxwgnyoog yeej nyob tsis tau ua ke. Tus uas ntseeg thiab tus uas tsis ntseeg nyias yeej nyiam nyias lawm ib yam.
47006016	Yeej tsis muaj leejtwg yuav nqa mlom mus teev hauv Vajtswv lub tuamtsev, rau qhov peb lub cev yog Vajtswv tus uas muaj sia nyob lub tuamtsev. Raws li Vajtswv txojlus uas hais tias, "Kuv yuav muab lawv ua kuv qhov chaw nyob thiab kuv yuav niaj hnub nrog lawv nyob. Kuv yuav yog lawv tus Vajtswv thiab lawv yuav yog kuv haivneeg."
47006017	Yog li ntawd tus Tswv thiaj hais tias, "Nej cia li tso plhuav lawv cov ntawd tseg mus nyob rau ibcag, thiab nej tsis txhob kov tej uas qias kuv thiaj yuav yuav nej.
47006018	Kuv yuav yog nej txiv, nej yuav yog kuv cov tub cov ntxhais. Tus Tswv uas muaj hwjchim loj kawg nkaus yog tus uas hais li no."
47007001	Cov kwvtij uas kuv hlub, Vajtswv twb coglus li no rau peb lawm. Yog li ntawd, peb yuav tsum ua neeg zoo kawg nkaus thiab paub ntshai Vajtswv. Peb yuav tsum tso plhuav tej kev txhaum uas peb ua thiab peb xav huv tibsi tseg.
47007002	Nej tsis txhob tso peb tseg. Peb yeej tsis tau ua txhaum rau leejtwg lossis xav txo leejtwg lub neej lossis ntxias leejtwg tug yuav.
47007003	Kuv hais li no tsis yog kuv cem nej. Kuv twb qhia rau nej lawm hais tias nej niaj hnub nyob rawv hauv kuv lub siab. Txawm yog yuav ciaj thiab tuag los peb yeej yuav nyob ua ke mus li.
47007004	Kuv cia siab rau nej thiab qhuas nej. Txawm yog peb raug kev txomnyem ntau yam los kuv tsis poob siab, kuv zoo siab kawg li.
47007005	Thaum peb mus txog pem lub xeev Makedaunias peb tsis tau so li. Muaj kev kub ntxhov puagncig peb. Peb lub ncauj nrog luag sib cav, peb lub siab niaj hnub txhawj ntshai.
47007006	Tiamsis Vajtswv tus uas txhawb cov neeg uas poob siab lub zog, nws txhawb peb lub zog, rau qhov nws kom Titus tuaj xyuas kuv.
47007007	Tsis yog li ntawd xwb, Titus tuaj qhia rau kuv hais tias nej txhawb Titus lub zog. Nej xav xav pom kuv thiab tej uas nej ua los lawm ua rau nej nyuaj siab kawg li. Nws hais tias, nej muab siab npuab kuv heev. Tej ntawd ua rau kuv zoo siab kawg li.
47007008	Txawm yog tsab ntawv uas kuv sau xa tuaj rau nej ntawd ua rau nej tu siab los xij, kuv yeej tsis tu siab li. Tsuas yog kuv muaj ntsis txhawj xwb, thaum kuv hnov hais tias tsab ntawv ntawd ua rau nej tu siab ib nyuag ntu.
47007009	Tiamsis nimno kuv zoo siab tsis yog vim kuv ua rau nej tu siab, vim qhov uas nej tu siab ntawd ua rau nej tso nej tej kev txhaum tseg. Twb yog Vajtswv cia nej tu siab, yog li ntawd tej lus uas peb hais yeej tsis txhaum,
47007010	rau qhov qhov uas Vajtswv cia nej tu siab, qhov ntawd ua rau nej tso nej tej kev txhaum tseg kom nej tau txojkev cawm dim. Yog li ntawd tsis tas leejtwg yuav tu siab. Tiamsis cov neeg uas tsis ntseeg Vajtswv txawm yog lawv paub tu siab rau lawv tej kev txhaum los yog lawv tsis tso tseg, lawv yeej yuav raug kev ploj kev tuag.
47007011	Nej sim ua tib zoo xav saib, Vajtswv cia nej tu siab li ntawd muaj nqis hov ntau rau nej. Tej ntawd ua rau nej mob siab thiab ua rau nej kub siab lug daws nej zaj kom sawvdaws paub hais tias nej tsis tau ua txhaum, ua rau nej nco txog kuv thiab ua rau nej zoo siab rau txim rau tus uas ua txhaum. Tej uas muaj no sawvdaws puavleej pom hais tias nej tsis tau ua txhaum ib qho li.
47007012	Yog li ntawd, txawm yog kuv sau tsab ntawv ntawd tuaj rau nej los kuv yeej tsis txhobtxwm sau tuaj qhia tus uas ua txhaum ntawd lossis qhia tus uas tus ntawd ua txhaum rau. Tiamsis kuv sau tuaj qhia nej kom nej nco ntsoov hais tias, Vajtswv pom nej muab siab npuab peb kawg li.
47007013	Twb yog vim li ntawd peb thiaj zoo siab. Tsis yog li ntawd xwb, Titus tuaj ua rau peb zoo siab kawg li thiab, rau qhov nej txhua tus puavleej ua rau nws tso siab plhuav tsis txob tsis txhawj lawm.
47007014	Kuv qhuas nej rau nws. Qhov uas kuv qhuas li ntawd yeej tsis ua rau kuv poob ntsejmuag. Tej uas peb qhia nej puavleej yog tej uas tseemceeb tsis muaj ib qho dag li. Ib yam nkaus li ntawd, tej uas peb qhuas nej rau Titus yeej muaj tseeb tiag.
47007015	Thaum Titus pom hais tias nej mloog nws lus, saib taus nws thiab hwm nws, nws hajyam hlub nej heev.
47007016	Kuv zoo siab kawg li, rau qhov kuv yeej cia siab tau rau nej.
47008001	Cov kwvtij peb xav kom nej paub hais tias Vajtswv twb foom koob hmoov ntau kawg rau cov ntseeg uas nyob qhov txhia chaw hauv lub xeev Makedaunias lawm.
47008002	Tej kev txomnyem uas lawv raug twb yog sim saib lawv puas muab siab rau ntseeg. Txawm yog lawv txomnyem npaum li ntawd los lawv tseem zoo siab kawg li. Lawv yeej yog cov neeg uas pluag heev, tiamsis lawv muaj nplooj siab dawb paug muab lawv tej nyiaj pab lwm tus.
47008003	Kuv paub hais tias lawv sau lawv tej nyiaj pab lwm tus raws li uas lawv pab tau.
47008004	Tsis yog li ntawd xwb, lawv tseem muab tshaj tej ntawd thiab. Lawv niaj hnub thov peb cia lawv xa nyiaj mus pab cov ntseeg Vajtswv uas nyob nram lub xeev Yudas. Yeej tsis muaj leejtwg yuam lawv ua li ntawd, lawv cia li ua lawv xwb.
47008005	Peb tsis xav hais tias lawv yuav muab ntau npaum li ntawd. Qhov tseemceeb lawv yeej xub cia peb tus Tswv kav lawv lub siab lawm. Thiab lawv zoo siab cia peb txib lawv mus ua haujlwm raws li Vajtswv pom zoo.
47008006	Yog li ntawd peb thiaj thov Titus tus uas pib ua txoj haujlwm no rov tuaj tim nej. Nws yuav pab nej ua txoj haujlwm uas nej zoo siab ua ntawd kom tiav.
47008007	Nej twb muaj txhua yam txhij lawm, tsis hais cov neeg uas muab siab rau ntseeg, cov uas txawj qhia, cov uas txawj ntse, cov uas kub siab lug pab lwm tus thiab cov uas hlub peb. Yog li ntawd tsimnyog nej zoo siab hlo pab ua txoj haujlwm no thiab.
47008008	Kuv tsis yuam nej ua li ntawd, tiamsis kuv tsuas qhia rau nej hais tias lwm cov kub siab lug sib pab li cas xwb. Kuv xav paub hais tias nej puas muaj lub siab hlub tiag.
47008009	Rau qhov nej yeej paub hais tias peb tus Tswv Yexus Khetos hlub peb kawg li. Txawm yog nws yog tus uas npluanuj los nws zoo siab los ua tus uas npluag. Nws ua li ntawd twb yog nws xav pab nej kom nej ua tau neeg npluanuj.
47008010	Kuv xav hais tias nej cia li ua txoj haujlwm uas tsaib no nej twb pib ua lawm kom tiav. Yog nej ua li ntawd yuav zoo heev. Nej yeej yog cov uas xub pib ua txoj haujlwm ntawd, tiamsis tsis yog nej xub pib ua xwb, nej yeej zoo siab hlo ua thiab.
47008011	Thaum chivthawj nej yeej kub siab lug ua. Yog li ntawd nimno nej cia li rau siab ntso ua kom tiav raws li nej ua tau.
47008012	Rau qhov yog nej zoo siab hlo pab raws li nej muaj, Vajtswv zoo siab yuav npaum li ntawd, yeej tsis muaj leejtwg thov tej uas nej tsis muaj.
47008013	Tsis yog kuv xav kom lwm cov tau zoo tiamsis cia nej txomnyem.
47008014	Nimno nej muaj ntau, tsimnyog nej pab cov uas tsis muaj. Thaum nej tsis muaj, lawv muaj, lawv ho pab nej. Yog li ntawd nej sawvdaws yuav muaj sib npaug zos.
47008015	Raws li Vajtswv txojlus hais tias, "Tus uas khaws tau ntau nws yeej tsis muaj seem, tus uas khaws tau tsawg los nws yeej muaj txaus."
47008016	Peb ua Vajtswv tsaug, rau qhov Vajtswv ua rau Titus muaj lub siab kub lug pab nej.
47008017	Titus tuaj pab nej tsis yog vim peb thov nws xwb, tiamsis nws yeej zoo nws siab tuaj.
47008018	Peb txib peb ib tug kwvtij nrog Titus tuaj. Tus kwvtij ntawd yog tus uas qhia txojmoo zoo, cov ntseeg uas nyob qhov txhia chaw puavleej hwm nws heev.
47008019	Tsis yog li ntawd xwb, nws yog tus uas cov ntseeg tsa nrog peb ua txoj haujlwm sau nyiaj no. Txoj haujlwm no yuav ua rau peb tus Tswv Yexus Khetos tau ntsejmuag thiab ua rau cov ntseeg nrad paub hais tias peb yeej xav pab lawv tiag.
47008020	Peb ua tib zoo ua li no kom thiaj tsis muaj xaiv muaj lus thaum peb xa cov nyiaj no mus pab cov ntseeg nrad.
47008021	Rau qhov peb xav ua ncaj ua ncees. Tsis yog peb ua rau Vajtswv pom xwb, tiamsis peb ua rau neeg pom thiab.
47008022	Yog li ntawd peb yuav txib peb tus kwvtij nrog lawv tuaj. Peb twb xyuas nws tes haujlwm ntau zaus lawm peb pom hais tias nws kub siab lug xav pab. Nimno nws cia siab tau rau nej, nws hajyam xav pab nej heev.
47008023	Tus Titus uas yuav tuaj no nws yog ib tug uas nrog kuv ua haujlwm pab nej. Tiamsis cov kwvtij uas nrog Titus tuaj, lawv yog cov uas cov ntseeg uas nyob qhov txhia chaw txib tuaj. Thiab lawv yog cov uas ua rau Yexus Khetos tau ntsejmuag.
47008024	Yog li ntawd nej yuav tsum hlub lawv, cov ntseeg uas nyob qhov txhia chaw thiaj yuav paub hais tias, nej hlub cov neeg uas lawv txib tuaj ntawd. Thiab lawv yuav paub hais tias tej lus uas peb qhuas nej rau lawv yeej muaj tseeb tiag.
47009001	Tsis tas kuv yuav sau ntawv tuaj qhia nej hais txog tej nyiaj uas sawvdaws yuav xav mus pab cov ntseeg Vajtswv uas nyob nram lub xeev Yudas.
47009002	Kuv yeej paub hais tias nej puavleej yuav zoo siab pab, kuv twb qhuas nej rau cov neeg pem lub xeev Makedaunias lawm hais tias, "Cov kwvtij uas nyob hauv lub xeev Akhayas lawv twb xub npaj nyiaj cia puag tsaib no los lawm." Qhov uas nej kub siab lug xav pab, qhov ntawd ua rau lawv ras dheev ua txoj haujlwm no.
47009003	Nimno kuv txib cov kwvtij no tuaj xyuas nej kom lawv pom hais tias tej lus uas kuv qhuas nej rau lawv, tsis yog kuv lam qhuas qhuav qhuav xwb, tiamsis nej yeej npaj nyiaj txhij raws li kuv tau hais lawm tiag.
47009004	Yog cov neeg uas nyob pem lub xeev Makedaunias uas nrog kuv tuaj lawv pom hais tias nej tseem tsis tau npaj raws li kuv hais, ntshai nej thiab peb yuav poob ntsejmuag kawg li.
47009005	Yog li ntawd kuv thiaj xav hais tias kuv yuav tsum thov cov kwvtij ntawd ua kuv ntej tuaj nram nej, cia lawv sau cov nyiaj uas nej twb xub hais tseg lawm hais tias nej yuav muab rau peb. Thaum kuv tuaj txog nej yuav npaj txhij lawm. Yog nej ua li ntawd lawv yuav pom hais tias nej yeej zoo siab hlo muab tsis yog kuv yuam nej.
47009006	Nej yuav tsum nco ntsoov hais tias tus uas cog tsawg nws yeej yuav tau sau tsawg. Tus uas cog ntau nws yeej yuav tau sau ntau.
47009007	Yog li ntawd nyias yuav tsum muab raws li nyias twb xub xav tseg lawm, tsis yog yuav khuvxim lossis yus yuav yuam yus lub siab muab.
47009008	Vajtswv tus uas muaj ib puas tsav yam. Nws yuav pub tej uas nej yuav tsum muaj rau nej kom nej niaj hnub muaj txaus siv thiab muaj txaus coj mus pab lwm tus.
47009009	Raws li Vajtswv txojlus hais tias, "Tus uas muaj nplooj siab dawb paug pab cov neeg pluag, tus ntawd tes haujlwm yuav nyob mus ibtxhis."
47009010	Vajtswv tus uas pub noob qoob noob loo rau tus uas cog thiab pub zaub pub mov rau tus uas noj, nws yeej yuav pub tej noob qoob noob loo rau nej. Nws yuav ua kom tej qoobloo uas nej cog loj hlob zoo thiab tej haujlwm zoo uas nej ua tawg paj txi txiv ncw.
47009011	Nws yuav pub ib puas tsav yam rau nej kom nej muaj txaus siv thiab muaj txaus pab lwm tus. Yog li ntawd yuav muaj ntau leej ua Vajtswv tsaug, rau qhov nej muab nej tej nyiaj rau peb nqa mus pab lawv.
47009012	Tej uas nej ua no tsis yog yuav pab cov ntseeg Vajtswv uas txomnyem xwb, tiamsis yuav ua rau sawvdaws niaj hnub ua Vajtswv tsaug thiab.
47009013	Thaum sawvdaws pom tej nyiaj uas nej pab no yuav muaj ntau leej ua Vajtswv tsaug, rau qhov nej muab siab npuab txojmoo zoo uas hais txog Yexus Khetos zaj uas nej ntseeg. Thiab nej muaj nplooj siab dawb paug pab lawv thiab pab sawvdaws.
47009014	Lawv yuav nco ntsoov nej tshav ntuj thiab thov Vajtswv pab nej, rau qhov lawv pom hais tias Vajtswv twb foom koob hmoov ntau kawg rau nej lawm.
47009015	Peb cia li ua Vajtswv tsaug, rau qhov Vajtswv twb pub Vajtswv txoj koob hmoov uas muaj nqis kawg nkaus rau peb lawm.
47010001	Kuv yog Paulus. Nej ua tib zoo mloog kuv tej lus. Muaj neeg hais tias thaum kuv nrog nej nyob kuv ntshai nej, tiamsis thaum kuv tsis nrog nej nyob lawm kuv ua tawv kawg li tuaj rau nej. Yexus Khetos pub kuv muaj lub siab mos siab muag thiab lub siab hlub ib yam li nws, kuv thiaj thov ntuas nej hais tias,
47010002	thaum kuv tuaj xyuas nej, nej tsis txhob ua rau kuv, tau ua tawv rau nej, rau qhov kuv yeej muaj cuabkav ua tawv rau cov neeg uas thuam peb hais tias peb xav kom peb tau ntsej tau muag ib yam li neeg ibtxwm xav.
47010003	Peb yeej nyob hauv ntiajteb no tiag, tiamsis peb tsis tawmtsam li neeg ibtxwm tawmtsam.
47010004	Thaum peb tawmtsam yeebncuab peb tsis siv tej cuabyeej uas neeg ibtxwm siv. Tiamsis peb siv tej cuabyeej uas Vajtswv tus uas muaj hwjchim muab rau peb, peb thiaj rhuav tau yeebncuab lub yeej kom puastsuaj;
47010005	peb cem tej neeg uas qhia tsis tseeb kom lawv tsis muaj lus hais. Peb rhuav tej uas neeg muab los thaiv tsis pub sawvdaws paub Vajtswv. Thiab peb coj cov neeg uas ua yeebncuab rau Vajtswv los mloog Yexus Khetos lus.
47010006	Thaum peb pom hais tias nej mloog lus lawm tiag, peb mam li rau txim rau tej uas tsis mloog lus.
47010007	Nej ua tib zoo saib tej uas nej pom. Nej cov ntseeg puas muaj ib tug khav hais tias nws yog Yexus Khetos tus tubtxib. Yog muaj, tus ntawd yuav tsum ua tib zoo xyuas saib nws yog neeg zoo li cas. Rau qhov peb yog Yexus Khetos cov tubtxib ib yam nkaus li tus ntawd thiab.
47010008	Txawm yog kuv khav hais tias peb tus Tswv Yexus Khetos nws pub hwjchim rau peb los kuv yeej tsis txajmuag hlo li. Nws ua li ntawd kom peb pab tau nej lub neej vammeej, tsis yog yuav rhuav nej lub neej.
47010009	Kuv hais li no tsis yog kuv hais kom nej xav hais tias kuv pheej sau ntawv tuaj hem nej.
47010010	Tej zaum yuav muaj neeg hais tias, "Paulus tej ntawv Paulus hais tawv kawg li, tiamsis thaum nws tuaj nws ua tus nyuag tuag e, nws hais lus twb tsis muaj kuab hlo li."
47010011	Tus uas lam hais li ntawd nws yuav tsum nco ntsoov hais tias tej lus uas peb sau rau hauv ntawv xa tuaj rau nej, thiab tej lus uas peb hais thaum peb nrog nej nyob, tej ntawd yeej tsis txawv qhov twg li. Txawm yog peb nyob deb nyob ze los peb yeej hais ib yam nkaus.
47010012	Peb yeej tsis kam muab peb piv rau cov neeg uas lawv khav hais tias lawv zoo dua lwm tus. Cov neeg uas khav li ntawd lawv ruam kawg li. Lawv ib tug ntsuas ib tug thiab muab ib tug piv rau ib tug.
47010013	Peb cov peb tsis khav tshaj tej uas peb muaj. Peb tsuas khav txij tej uas Vajtswv muab rau peb ua xwb, tej ntawd yog tej uas peb ua pab nej.
47010014	Thaum peb tuaj xyuas nej thiab qhia txojmoo zoo uas hais txog Yexus Khetos zaj rau nej, peb tsis tau ua dhau tej uas Vajtswv kom peb ua.
47010015	Peb tsis tau muab tes haujlwm uas lwm tus ua coj los khav, peb tsuas khav txij tej uas Vajtswv muab rau peb ua xwb. Peb cia siab hais tias nej yuav muab siab rau ntseeg zuj zus ntxiv thiab cia siab hais tias peb yuav ua tej haujlwm uas hajyam tseemceeb dua tej no pab nej. Txawm yog li ntawd los peb tsuas ua txij li tej uas Vajtswv tu cia rau peb ua xwb.
47010016	Tom qab ntawd peb yuav tau mus qhia txojmoo zoo rau lwm qhov. Peb yeej yuav tsis khav tej haujlwm uas lwm tus twb xub mus ua cia lawm ib zaug li.
47010017	Tiamsis Vajtswv txojlus hais tias, "Tus uas xav khav nws tsuas muaj cuabkav khav tej uas Vajtswv twb ua los lawm xwb."
47010018	Rau qhov tus uas nws lam khav nws xwb yeej tsis muaj leejtwg hwm nws, tiamsis tus uas Vajtswv qhuas sawvdaws puavleej yuav hwm tus ntawd.
47011001	Txawm yog kuv hais lus zoo li tus ruam hais los thov nej ua siab ntev mloog kuv tej lus.
47011002	Kuv khib nej ib yam li Vajtswv khib, rau qhov nej zoo ib yam li tus hluas nkauj uas tsis tau tham dua hluas nraug. Kuv twb qhaib nej cia rau ib tug txivneej lawm, tus ntawd yog Yexus Khetos.
47011003	Kuv ntshai nyob tsam nej fav siab thiab tsis muab siab npuab Yexus Khetos tiag tiag ib yam li thaud nab ntxias tau Evas fav siab.
47011004	Rau qhov nej zoo siab mloog cov neeg uas qhia Yexus Khetos zaj txawv li peb qhia. Nej twb tau Vajtswv tus Ntsujplig thiab txojmoo zoo uas peb qhia lawm, tiamsis nej tseem ho mus nrhiav lwm tus Ntsujplig thiab lwm txojmoo zoo.
47011005	Kuv yeej tsis tau xav hais tias kuv muaj hwjchim yau dua nej cov timthawj uas nej hais tias muaj hwjchim.
47011006	Txawm yog kuv tsis tshua txawj hais li tej neeg txawj ntse hais los kuv yeej paub tej uas kuv qhia lub ntsiab. Qhov tseemceeb, txhua yam haujlwm uas peb ua los lawm, puavleej ua rau nej paub tseeb tej lus uas kuv hais no huv tibsi.
47011007	Thaum kuv tuaj qhia txojmoo zoo uas hais txog Vajtswv zaj rau nej, kuv yeej tsis thov ib qho nqi zog li. Kuv txo hwjchim kom nej tau ntsejmuag. Kuv ua li ntawd yog kuv ua txhaum lawm los?
47011008	Thaum kuv tuaj nrog nej nyob qhia nej, yeej yog cov ntseeg uas nyob lwm qhov xa nyiaj tuaj yug kuv. Lawv xa nyiaj tuaj rau kuv li ntawd kuj ib yam li kuv nyiag lawv tej nyiaj tuaj ua haujlwm pab nej.
47011009	Thaum kuv nrog nej nyob kuv tsis muaj nyiaj siv, kuv yeej tsis thov nej pab kuv, rau qhov cov kwvtij uas tuaj pem Makedaunias tuaj, lawv nqa tej uas kuv tsis muaj tuaj rau kuv. Yav tas los lawm kuv tsis tau ua rau nej ntxhov siab. Txawm yog yav tom ntej no los kuv yeej yuav tsis ua rau nej ntxhov siab thiab.
47011010	Kuv yeej paub Yexus Khetos tej lus uas yog qhov tseeb. Yog li ntawd kuv paub hais tias tej uas kuv khav no yuav nrov ncha mus thoob plaws hauv lub xeev Akhayas tsis muaj leejtwg yuav txwv tau li.
47011011	Vim li cas kuv thiaj hais li no? Kuv tsis hlub nej los? Vajtswv yeej paub hais tias kuv hlub nej.
47011012	Tej uas nimno kuv ua, kuv yeej yuav ua mus li kom cov neeg uas nej hu ua timthawj, lawv thiaj tsis muaj lus khav hais tias lawv ua lawv tes haujlwm ib yam li peb ua.
47011013	Lawv cov ntawd yeej tsis yog timthawj tiag, lawv yog timthawj cuav. Lawv ua lawv tes haujlwm ntxias sawvdaws. Thiab lawv ua txuj ua li lawv yog Yexus Khetos cov timthawj.
47011014	Tej uas lawv ua ntawd yeej tsis txaus leejtwg yuav poob siab. Txawm yog dab Ntxwgnyoog los nws twb txia tau ua li ib tug timtswv ceebtsheej uas muaj hwjchim ci ntsa iab.
47011015	Yog li ntawd, yog dab Ntxwgnyoog cov tubtxib yuav txia ua li cov tubtxib uas ncaj ncees yeej tsis nyuaj hlo li. Tiamsis thaum kawg lawv cov ntawd nyias yeej yuav tau raws li tej uas nyias tau ua los lawm.
47011016	Kuv rov hais dua ib los rau nej hais tias, nej tsis txhob xav hais tias kuv yog neeg ruam. Yog nej xav li ntawd nej cia li ua siab ntev mloog kuv tej lus, cia kuv khav ob peb los li tus ruam khav.
47011017	Tej lus uas kuv hais no tsis yog tej uas peb tus Tswv Yexus kom kuv hais. Qhov uas kuv khav no kuv lees hais tias kuv hais li tus ruam hais tiag.
47011018	Yeej muaj neeg coob coob nyias niaj hnub khav hais tias nyias txawj nyias ntse. Yog li ntawd kuv yuav khav li lawv thiab.
47011019	Nej yeej txawj ntse heev lawm. Nej thiaj ua siab ntev mloog cov neeg ruam hais.
47011020	Nej ua siab ntev rau cov neeg uas yuam nej ua li ub li no, cov uas noj nej tug, cov uas cuab hmuv cuab nta tos nej kev, ua saib tsis taus nej lossis ntaus nej ntsejmuag.
47011021	Kuv txajmuag lees rau nej hais tias, peb tsis muaj lub siab tawv ua li ntawd rau nej. Tiamsis yog lwm tus twb muaj cuabkav khav li ub li no, kuv yeej muaj cuabkav khav thiab. Kuv hais li no kuv hais li tus ruam hais.
47011022	Lawv yog neeg Henplais los? Kuv yeej yog thiab. Lawv yog neeg Yixalayees los? Kuv yeej yog thiab. Lawv yog Anplahas cov xeebntxwv los? Kuv yeej yog thiab.
47011023	Lawv yog Yexus Khetos cov tubtxib los? Kuv yog tus tubtxib uas zoo dua lawv. Kuv hais li no kuv hais li tus neeg vwm hais. Kuv ua haujlwm khwv dua lawv. Kuv raug kaw hauv tsev lojcuj ntau dua lawv. Kuv raug luag nplawm ntau dua lawv. Kuv ntsib kev ploj kev tuag ntau dua lawv.
47011024	Cov Yudais muab kuv nplawm tsib zaug, ib zaug nplawm peb caug cuaj nplawg;
47011025	cov neeg Loos muab nplawm nplawm kuv peb zaug. Muaj ib zaug luag muab pobzeb ntaus kuv. Kuv caij nkoj tog peb zaug. Muaj ib zaug kuv poob rau hauv hiavtxwv tau ib hnub ib hmos.
47011026	Thaum kuv taug kev mus rau ub rau no kuv ntsib teebmeem, tsis hais dej nyab lossis tubsab ntaus. Kuv haivneeg thiab lwm haivneeg puavleej tsimtxom kuv. Kuv raug kev txomnyem tsis hais hauv tej nroog, hauv hav zoov hav tsuag thiab hauv hiavtxwv, thiab tej kwvtij kwv npawg los ua phem rau kuv.
47011027	Kuv khwv tas hnub tas hmo tsis tau so tsis tau pw yoo dab ntub zias. Kuv tshaib kuv nqhis tsis muaj txaus noj txaus haus, tsis muaj ris tsho hnav. Tsis muaj tsev nyob.
47011028	Tsis yog li ntawd xwb, kuv niaj hnub niaj hmo txhawj cov ntseeg uas nyob qhov txhia chaw.
47011029	Yog leejtwg qaug zog kuv yeej nrog tus ntawd qaug zog thiab. Yog leejtwg ua txhaum kuv nyuaj siab kawg li.
47011030	Yog kuv xav hais tias kuv yuav tsum khav xwb ces kuv yeej yuav khav hais txog zaj uas ua rau sawvdaws pom hais tias kuv yog tus uas tsis muaj hwjchim dabtsi li.
47011031	Tsimnyog peb ua rau Vajtswv tus uas yog Yexus Khetos Leej Txiv tau ntsejmuag mus ibtxhis li. Nws yeej paub hais tias kuv tsis hais dag.
47011032	Thaum kuv nyob hauv lub nroog Damaxes, Vajntxwv Aletas kom tus tswv xeev txib tubrog mus zov lub roojvag nroog tos ntes kuv.
47011033	Tiamsis muaj neeg muab ib lub tawb ntim kuv thiab muab kuv tso dauv ntawm qhovrai rau sab nraud, tus tswv xeev thiaj ntes tsis tau kuv.
47012001	Txawm yog tej uas kuv yuav khav tsis muaj qabhau los kuv yeej yuav khav. Tiamsis kuv yuav hais txog tej uas peb tus Tswv Yexus qhia rau kuv thiab ua rau kuv ua yogtoog pom.
47012002	Kuv paub ib tug txivneej uas yog tus ntseeg. Tau kaum plaub xyoos los lawm, Vajtswv coj tus txivneej ntawd mus saum ntuj ceebtsheej qhov uas siab tshaj plaws. (Kuv yeej tsis paub xyov tus ntawd ua yogtoog xwb lossis muaj li ntawd tiag, Vajtswv tib leeg thiaj li paub.)
47012003	Kuv thov hais dua li no, kuv paub hais tias Vajtswv coj tus ntawd mus saum qhov chaw uas tau zoo nyob kaj siab lug. (Kuv yeej tsis paub xyov tus ntawd ua yogtoog xwb lossis muaj li ntawd tiag, Vajtswv tib leeg thiaj li paub;)
47012004	thaum nws mus nyob saud, nws hnov tej uas tsis muaj neeg piav tau thiab hnov tej uas luag tsis pub leejtwg qhia.
47012005	Yog li ntawd kuv yuav khav txog tus ntawd zaj, tiamsis kuv zaj kuv yeej tsis khav li. Kuv tsuas khav hais txog zaj uas ua rau sawvdaws pom hais tias, kuv tsis muaj hwjchim dabtsi li xwb.
47012006	Yog kuv xav khav kuv yeej tsis yog neeg ruam, rau qhov tej uas kuv hais puavleej muaj tseeb xwb. Txawm yog li cas los kuv yuav tsis khav, rau qhov kuv ntshai nyob tsam muaj neeg ho yuav qhuas kuv heev. Cia lawv qhuas tej uas lawv pom kuv ua thiab hnov kuv hais xwb.
47012007	Vajtswv twb ua tej uas zoo kawg nkaus rau kuv pom lawm. Nws ntshai nyob tsam kuv khav heev nws thiaj cia kuv lub cev muaj ib qho mob. Qhov ntawd zoo li dab Ntxwgnyoog ib tug tubtxib uas muab kuv nplawm kom kuv tsis txhob khav.
47012008	Kuv twb thov Vajtswv kho kuv qhov mob ntawd peb zaug lawm,
47012009	tiamsis Vajtswv teb kuv hais tias, "Kuv pom zoo hlub koj ces txaus lawm. Kuv yuav pub kuv lub hwjchim rau tus uas qaug zog." Vajtswv hais li no, yog li ntawd qhov uas kuv qaug zog ua rau kuv zoo siab kawg li, rau qhov Yexus Khetos lub hwjchim yuav tsomkwm kuv.
47012010	Kuv yog tus uas ua Yexus Khetos tes haujlwm, yog li ntawd txawm yog kuv qaug zog, raug luag thuam, raug kev txomnyem, raug kev tsimtxom, raug kev nyuaj siab los kuv yeej zoo siab, rau qhov thaum kuv qaug zog thaum ntawd kuv yuav muaj zog.
47012011	Kuv ua li tus neeg ruam ua, tiamsis yeej yog nej yuam kuv ua li ntawd. Twb tsimnyog nej yuav qhuas tej uas kuv ua tiamsis nej tsis qhuas. Txawm yog kuv tsis tsimtxiaj li los kuv yeej tsimtxiaj ib yam li cov neeg uas nej hu hais tias nej cov "timthawj."
47012012	Thaum kuv tuaj nrog nej nyob, kuv ua siab ntev ua haujlwm, kuv ua tej txujci loj thiab tseemceeb. Tej ntawd twb ua rau nej paub tseeb lawm hais tias, kuv yog ib tug timthawj tiag.
47012013	Nej tseem xav hais tias kuv pab cov ntseeg uas nyob lwm qhov heev dua li pab nej thiab los? Kuv pab sawvdaws ib yam nkaus, tsuas yog kuv tsis tau thov nej yug kuv xwb. Yog kuv ua li ntawd txhaum lawm, thov nej zam txim rau kuv.
47012014	Zaum no yog zaum peb uas kuv twb yuav tuaj xyuas nej. Kuv yuav tsis thov nej ib yam dabtsi li. Kuv xav tuaj xyuas nej xwb tsis yog kuv yuav tuaj thov nej nyiaj, rau qhov tej menyuam yeej tsis npaj qubtxeeg qubteg rau niam txiv, tsuas muaj niam txiv thiaj npaj qubtxeeg qubteg rau tej menyuam xwb.
47012015	Kuv zoo siab muab kuv lub dag lub zog thiab kuv tej nyiaj huv tibsi pab nej. Twb yog vim kuv hlub nej heev, nej thiaj tsis hlub kuv zuj zus lawm los?
47012016	Thaum kuv nrog nej nyob kuv yeej tsis tabkaum nej dabtsi li. Nyaj nej yuav pom li ntawd thiab, tiamsis ntshai yuav muaj qee leej hais tias kuv yog ib tug neeg muaj tswvyim heev, kuv txhob txwm tuaj ntxias nej.
47012017	Kuv tau ntxias nej dabtsi yuav lossis kuv kom cov neeg uas kuv txib tuaj xyuas nej noj nej tug los?
47012018	Kuv thov Titus thiab kuv txib ib tug ntseeg nrog Titus tuaj xyuas nej. Nyaj nej yuav tsis hais tias Titus noj nej tug. Titus wb koom ib lub siab pab nej thiab ua tib txoj haujlwm xwb.
47012019	Tej zaum ntshai nej xav hais tias peb niaj hnub hais daws peb zaj xwb. Yeej tsis yog li nej xav. Peb hais raws li tej lus uas Yexus Khetos kom peb hais. Thaum peb hais peb yeej nco ntsoov hais tias, Vajtswv ntsia ntsoov peb. Cov kwvtij uas peb hlub, txhua yam uas peb ua yeej yog peb ua pab nej xwb.
47012020	Kuv ntshai nyob tsam thaum kuv tuaj txog ntawm nej kuv yuav pom hais tias nej ua tsis haum kuv siab. Thiab nej yuav pom hais tias kuv ua tsis haum nej siab. Kuv ntshai nyob tsam kuv yuav pom nej sib cav sib ceg, sib khib sib ntxub, muaj lub siab hlob, ib leeg thuam ib leeg, taug xaiv, khavtheeb thiab tsim kev kub ntxhov.
47012021	Lwm zaus thaum kuv tuaj xyuas nej, kuv ntshai nyob tsam Vajtswv rhuav kuv ntsejmuag. Thiab kuv yuav nyuaj siab rau cov neeg uas tseem tsis tau tso lawv tej kev txhaum tseg, tsis hais kev nkauj kev nraug thiab ua phem ua qias.
47013001	Zaum no yog zaum peb uas kuv tuaj xyuas nej. Raws li Vajtswv txojlus hais tias, "Yog muaj xaiv muaj lus, yuav tsum yog ob leeg lossis peb leeg ua timkhawv thiaj tseeb."
47013002	Kuv xav ntuas nej cov uas twb ua txhaum los lawm thiab ntuas sawvdaws. Thaum kuv tuaj xyuas nej zaum ob kuv twb ntuas nej ib zaug lawm, tiamsis nimno txawm yog kuv nyob deb nej los kuv rov qab ntuas nej ib zaug ntxiv hais tias, lwm zaus thaum kuv tuaj kuv yuav rau txim rau cov neeg uas ua txhaum txhua tus huv tibsi.
47013003	Nej yeej yuav pom hais tias tej uas kuv qhia yog tej uas Yexus Khetos kom kuv hais. Thaum nws taug nej zaj nws yuav tsis ua tus nyuag qaug zog zis, tiamsis nws yuav ua rau nej pom nws lub hwjchim.
47013004	Thaum luag muab nws ntsia rau saum ntoo khaublig, nws ua tus qaug zog zis. Txawm yog li ntawd los nimno nws tseem muaj sia nyob, rau qhov Vajtswv tus uas muaj hwjchim twb tsa nws sawv hauv qhov tuag rov qab los lawm. Peb cov uas nrog nws koom ib txojsia peb qaug zog ib yam li nws. Tiamsis Vajtswv pub hwjchim rau peb ib yam li pub rau nws, peb thiaj muaj cuabkav ntuas nej.
47013005	Nej cia li ua tib zoo xav thoob thoob saib nej puas yog cov uas muab siab rau ntseeg los tsis yog? Nyaj nej yuav paub lawm hais tias Yexus Khetos nyob hauv nej lub siab. Yog nej tsis paub ntshai nej tsis yog cov uas ntseeg tiag.
47013006	Kuv xav hais tias, nyaj nej yuav paub hais tias peb yog cov uas ntseeg tiag.
47013007	Peb niaj hnub thov Vajtswv pab nej kom nej tsis txhob ua txhaum. Peb thov li ntawd tsis yog peb ua rau sawvdaws xav hais tias peb yog cov uas twb ua zoo lawm. Txawm yog muaj neeg saib tsis taus peb los peb yeej xav kom nej ua tau neeg zoo.
47013008	Rau qhov peb yeej tsis ua ib yam dabtsi tabkaum Vajtswv txojlus uas yog txoj tseeb, peb tsuas ua raws li txojlus tseeb ntawd xwb.
47013009	Thaum peb qaug zog nej muaj zog peb zoo siab kawg li. Peb thiaj thov Vajtswv pab nej kom nej ua tau nej lub neej zoo zuj zus ntxiv.
47013010	Twb yog vim li ntawd thaum kuv tseem nyob deb nej, kuv thiaj sau tsab ntawv no tuaj rau nej. Thaum kuv tuaj xyuas nej txawm yog kuv yeej muaj cuabkav cem nej los kuv yuav tsis hais hnyav rau nej. Rau qhov peb tus Tswv Yexus Khetos tsuas pub kuv muaj cuabkav tsa nej lub neej xwb, kuv tsis muaj cuabkav yuav rhuav nej lub neej.
47013011	Cov kwvtij, kuv tej lus muaj npaum li no xwb. nej yuav tsum muab siab rau xyaum ua nej lub neej kom zoo kawg nkaus. Nej cia li khaws kuv tej lus cia, sawvdaws ua ib lub siab thiab ib tug tsis txhob nrhiav xaiv nrhiav lus rau ib tug. Yog nej ua li ntawd Vajtswv tus uas hlub nej thiab pub rau nej tau zoo nyob kaj siab lug, nws yuav nrog nraim nej nyob.
47013012	Cov kwvtij, nej ib tug hais noj qab nyob zoo rau ib tug thiab ib tug yuav tsum hlub ib tug. Cov ntseeg Vajtswv txhua tus, lawv hais noj qab nyob zoo rau nej sawvdaws.
47013013	Thov peb tus Tswv Yexus Khetos foom koob hmoov rau nej. Thov Vajtswv hlub nej. Thiab thov Vajtswv tus Ntsujplig uas ua rau nej nyob sib raug zoo nrog nraim nej nyob.
48001001	Kuv yog Paulus uas yog Vajtswv ib tug timthawj. Qhov uas kuv tau ua Vajtswv ib tug timthawj, tsis yog neeg tsa kuv ua lossis yog Vajtswv kom leejtwg tsa kuv ua, tiamsis yog Yexus Khetos thiab Vajtswv tus uas yog peb Leej Txiv, tus uas tsa Yexus Khetos sawv hauv qhov tuag rov qab los tsa kuv ua timthawj.
48001002	Cov kwvtij uas nrog kuv nyob, lawv puavleej xa lus noj qab nyob zoo tuaj rau cov ntseeg txhua tus uas nyob hauv Kalatias:
48001003	Thov Vajtswv tus uas yog peb Leej Txiv thiab tus Tswv Yexus Khetos foom koob hmoov rau nej, thiab pab kom nej tau zoo nyob kaj siab lug.
48001004	Yexus Khetos muab nws txojsia los txhiv peb lub txim, nws ua li ntawd kom peb dim tiam uas neeg ua phem no. Qhov uas Yexus pab peb li ntawd yeej raws li Vajtswv tus uas yog peb Leej Txiv lub siab nyiam.
48001005	Thov kom Vajtswv tau ntsejmuag mus ibtxhis li. Amees.
48001006	Qhov uas nej tso Yexus Khetos tus uas hlub nej thiab xaiv nej cia lawm tseg sai sai no, thiab qhov uas nej mus mloog lwm zaj uas tsis yog Vajtswv txojmoo zoo, nej ua li ntawd kuv xav tsis thoob li.
48001007	Qhov tseemceeb yeej tsis muaj "lwm zaj uas yog txojmoo zoo li," tiamsis qee leej tuaj ua rau nej ntxhov, rau qhov lawv xav hloov Yexus Khetos txojmoo zoo.
48001008	Kuv qhia rau nej hais tias txawm yog peb lossis ib tug timtswv saum ntuj los qhia lwm zaj rau nej uas txawv txojmoo zoo uas peb twb qhia rau nej lawm, ces tus ntawd yeej yuav poob rau hauv ntujtawg.
48001009	Yav tas los peb twb qhia zaj no rau nej lawm, nimno kuv yuav rov qab qhia dua ib zaug rau nej li no tias: Yog leejtwg tuaj qhia lwm zaj rau nej uas txawv txojmoo zoo uas nej twb ntseeg lawm, ces tus ntawd yeej yuav poob rau hauv ntujtawg.
48001010	Kuv hais li no nej xav hais tias yog kuv hais kom neeg qhuas kuv no los? Tsis yog li ntawd! Tiamsis kuv hais kom haum Vajtswv siab xwb! Nej xav hais tias kuv hais kom neeg nyiam kuv no los? Yog kuv tseem ua li ntawd, ces kuv yeej ua tsis tau Yexus Khetos tus tubtxib.
48001011	Cov kwvtij, kuv xav qhia rau nej paub hais tias, txojmoo zoo uas kuv niaj hnub qhia yeej tsis yog neeg txoj.
48001012	Kuv tsis tau kawm zaj no ntawm leejtwg thiab yeej tsis muaj neeg qhia rau kuv, tiamsis tus uas qhia txojmoo zoo ntawd rau kuv, nws yog Yexus Khetos.
48001013	Nej twb hnov lawm hais tias thaum uas kuv tseem coj cov Yudais txoj kevcai, kuv tsimtxom cov neeg uas ntseeg Vajtswv heev kawg nkaus li, thiab xav muab cov ntseeg tua povtseg kom tas huv tibsi.
48001014	Thaum kuv tseem coj cov Yudais txoj kevcai, peb cov kwvtij Yudais uas nrog kuv ib phaum, kuv yog tus uas coj zoo tshaj, thiab kuv yog tus uas coj peb cov yawgkoob tej kevcai nruj dua sawvdaws.
48001015	Tiamsis Vajtswv hlub kuv, nws twb xaiv kuv cia puag hauv nruab thiab los lawm. Thiab Vajtswv hu kuv los ua nws txoj haujlwm,
48001016	Vajtswv pom zoo qhia nws tus tub rau kuv paub, rau qhov nws xav kom kuv mus qhia txojmoo zoo uas hais txog nws tus tub rau lwm haivneeg,
48001017	thiab kuv tsis tau mus nram lub nroog Yeluxalees mus xyuas cov uas xub ua timthawj dua kuv lawm. Tiamsis kuv cia li mus nram tebchaws Alanpias thiab cia li rov qab mus pem lub nroog Damaxes.
48001018	Tom qab ntawd tau peb xyoos kuv mam li mus xyuas Petus nram lub nroog Yeluxalees, kuv mus nrog nws nyob nrad tau kaum tsib hnub;
48001019	tiamsis kuv tsis pom lwm tus timthawj li, tsuas pom Yakaunpaus tus uas yog tus Tswv tus kwv xwb.
48001020	Tej uas kuv sau tuaj rau nej no kuv hais tseeb xwb. Muaj Vajtswv nyob saud pom, kuv tsis dag nej.
48001021	Tom qab ntawd kuv thiaj mus pem tej nroog uas nyob hauv cheebtsam Xilias thiab Kilikias.
48001022	Thaum ntawd cov ntseeg uas nyob nram lub xeev Yudas, lawv tsis tau pom dua kuv li.
48001023	Lawv tsuas hnov lwm tus hais tias, "Tus neeg uas thaud tsimtxom peb, nimno nws qhia zaj uas peb ntseeg uas yav tas los nws pheej ua kom puastsuaj!"
48001024	Thiab lawv ua Vajtswv tsaug, vim lawv hnov hais tias kuv ua Vajtswv tes haujlwm lawm.
48002001	Tom qab ntawd kaum plaub xyoos, kuv thiab Npananpas mam li rov qab mus nram lub nroog Yeluxalees thiab kuv coj Titus nrog kuv mus.
48002002	Thaum kuv hu cov thawj tuaj txhij lawm, kuv piav txojmoo zoo uas kuv niaj hnub coj mus qhia lwm haivneeg rau lawv mloog. Kuv ua li no, rau qhov kuv tsis xav cia leejtwg rhuav kuv txoj haujlwm, tsis hais tej uas kuv ua los lawm lossis tej uas niaj hnub nimno kuv tseem ua.
48002003	Tus kwv Titus uas nrog kuv ua haujlwm ntawd, txawm yog nws yog neeg Kilis los tsis muaj leejtwg hais tias yuav tsum muab nws ua kevcai txiav,
48002004	txawm yog li ntawd los tseem muaj neeg ua txuj tuaj hais tias lawv yog cov kwvtij ntseeg thiab yog peb pab. Lawv cov ntawd muaj qee leej xav coj Titus mus ua kevcai txiav. Cov neeg ntawd yog cov uas tuaj xauj saib vim li cas peb cov uas ntseeg Yexus Khetos, peb ho muaj kev thajyeeb. Lawv ua li ntawd rau qhov lawv xav ntxias peb ua lawv qhev,
48002005	tiamsis peb yeej tsis kam ua raws li lawv qhia ib nyuag qhov li, rau qhov peb tsis xav cia leejtwg rhuav qhov tseeb uas yog txojmoo zoo, nej thiaj yuav muaj txojmoo zoo uas yog txoj tseeb mus li.
48002006	Tiamsis cov neeg uas sawvdaws hu hais tias lawv yog cov thawj, lawv cov ntawd yeej tsis tau qhia ib yam dabtsi uas kuv tsis tau paub rau kuv li. Txawm yog yav tas los lawv zoo li cas los Vajtswv yeej tsis xaiv leejtwg ntsejmuag.
48002007	Lawv cov ntawd pom hais tias Vajtswv muab txoj haujlwm qhia txojmoo zoo rau lwm haivneeg rau kuv ua, ib yam li Vajtswv muab txoj haujlwm qhia txojmoo zoo rau cov neeg Yudais rau Petus ua.
48002008	Rau qhov Vajtswv tsa kuv ua ib tug timthawj qhia lwm haivneeg ib yam li Vajtswv tsa Petus ua timthawj qhia cov Yudais.
48002009	Yakaunpaus, Petus, thiab Yauhas uas sawvdaws hu ua cov thawjcoj, lawv puavleej paub hais tias Vajtswv twb muab txoj haujlwm ntawd rau kuv ua lawm; lawv thiaj tuav kuv thiab Npananpas sab tes xis, peb txhua tus thiaj pom zoo hais tias cia Npananpas wb mus qhia lwm haivneeg thiab cia lawv qhia cov Yudais.
48002010	Lawv tsuas thov kom wb nco ntsoov pab cov neeg pluag uas yog lawv pab. Qhov uas lawv thov ntawd kuv yeej ibtxwm muab siab rau pab los lawm.
48002011	Thaum Petus tuaj nyob pem lub nroog Ati-aukias, kuv cia li tabmeeg cem nws, rau qhov sawvdaws yeej paub hais tias nws tau ua txhaum lawm.
48002012	Thaum Yakaunpaus tseem tsis tau txib neeg tuaj, Petus yeej nrog lwm haivneeg uas ntseeg Vajtswv noj mov ua ke. Tiamsis thaum Yakaunpaus txib neeg tuaj txog, Petus txawm cia li tsis nrog lwm haivneeg noj mov ua ke lawm, rau qhov nws ntshai cov neeg uas qhia hais tias yuav tsum muab lwm haivneeg ua kevcai txiav.
48002013	Cov Yudais uas ntseeg Vajtswv muaj ob peb leeg ntaus siab yau ib yam li Petus; txawm yog Npananpas los kuj yuam kev ua ib yam li lawv thiab.
48002014	Thaum kuv pom hais tias lawv txhua tus tsis ua raws li qhov tseeb uas txojmoo zoo qhia, kuv thiaj tabmeeg cem Petus rau sawvdaws hais tias, "Koj yog neeg Yudais, tiamsis koj twb mus ua li lwm haivneeg ua, koj tsis ua li koj yog neeg Yudais lawm. Ua li cas koj tseem yuam kom lwm haivneeg ua li cov neeg Yudais ua thiab? "
48002015	Peb yog neeg Yudais, peb "Tsis yog lwm Haivneeg uas muaj txim."
48002016	Tiamsis peb yeej paub hais tias tus uas Vajtswv suav hais tias ncaj ncees, tsis yog tus uas xyaum coj raws li Vajtswv txoj kevcai, tiamsis yog tus uas ntseeg Yexus Khetos. Txawm yog peb los kuj ib yam nkaus li ntawd, qhov uas Vajtswv coj peb los nrog Vajtswv sib raug zoo twb yog vim peb ntseeg Yexus Khetos, tsis yog vim peb xyaum coj raws li Vajtswv txoj kevcai. Rau qhov tus uas Vajtswv suav hais tias ncaj ncees yeej tsis yog tus uas xyaum coj raws li Vajtswv txoj kevcai.
48002017	Peb cov uas ntseeg Yexus Khetos sib raug zoo, Vajtswv thiaj suav hais tias peb yog cov uas ncaj ncees, yog peb tseem ua txhaum li lwm haivneeg, peb yuav hais tias Yexus Khetos yog tus uas qhia peb ua txhaum no los? Tsis yog li ntawd!
48002018	Yog kuv tseem rov qab mus muab txoj kevcai uas kuv twb muab rhuav lawm los ua dua, sawvdaws yeej yuav pom hais tias, kuv yog tus uas ua txhaum Vajtswv txoj kevcai.
48002019	Thaum kuv tseem coj raws li Vajtswv txoj kevcai, kuv zoo li tus neeg uas tuag lawm. Tiamsis nimno Vajtswv txoj kevcai tsis kav kuv lawm, kuv thiaj tau kev ua kuv lub neej raws li Vajtswv lub siab nyiam.
48002020	Yog li ntawd, kuv twb nrog Yexus Khetos tuag saum tus ntoo khaublig lawm, txojsia uas nimno kuv muaj tsis yog kuv txoj, tiamsis yog Yexus Khetos txoj. Qhov uas nimno kuv muaj txojsia nyob twb yog vim kuv ntseeg Vajtswv tus Tub, tus uas hlub kuv thiab muab nws txojsia los txhiv kuv.
48002021	Vajtswv txoj koob hmoov kuv yeej tsis vwjtxheej, yog Vajtswv suav hais tias tus uas xyaum ua raws li Vajtswv txoj kevcai yog tus ncaj ncees lawm, ces qhov uas Yexus Khetos tuag yeej tsis muaj nqis dabtsi li!
48003001	Cov neeg Kalatias uas ruam! Leejtwg ntxias tau nej lawm? Kuv twb qhia zaj uas Yexus Khetos raug ntsia rau saum ntoo khaublig rau nej paub tseeb, ib yam li nej lub qhovmuag twb pom kiag nws lawm ntag.
48003002	Nej cia li qhia rau kuv saib: Qhov uas Vajtswv pub Vajtswv tus Ntsujplig rau nej, vim nej xyaum coj raws li Vajtswv txoj kevcai lossis vim nej mloog thiab ntseeg txojmoo zoo?
48003003	Ua li cas nej yuav ruam ua luaj li! Thaum chivthawj nej twb ua raws li Vajtswv tus Ntsujplig qhia nej lawm, tiamsis nimno nej ho yuav siv nej lub dag lub zog ua kom tej ntawd tiav los?
48003004	Ib puas tsav yam uas Vajtswv pab nej lawm, txawm tsis muaj nqis rau nej los? Yeej muaj los sav!
48003005	Qhov uas Vajtswv pub Vaj Ntsujplig rau nej thiab ua tej txujci tseemceeb rau nej pom, vim nej xyaum coj raws li Vajtswv txoj kevcai lossis vim nej mloog thiab ntseeg txojmoo zoo?
48003006	Ib yam li Vajtswv txojlus hais txog Anplahas hais tias, "Anplahas ntseeg Vajtswv, thiab twb yog vim Anplahas ntseeg, Vajtswv thiaj suav hais tias nws yog tus uas ncaj ncees."
48003007	Yog li ntawd, nej yuav tsum paub hais tias tsuas yog cov neeg uas ntseeg xwb thiaj yog Anplahas cov xeebntxwv.
48003008	Vajtswv txojlus twb xub qhia tseg lawm hais tias, Vajtswv yuav coj lwm haivneeg uas ntseeg los nrog Vajtswv sib raug zoo. Yog li ntawd Vajtswv txojlus thiaj xub qhia Txojmoo Zoo rau Anplahas ua ntej hais tias, "Vim koj mloog Vajtswv lus, Vajtswv yuav foom koob hmoov rau txhua haivneeg hauv qab ntuj no."
48003009	Vim Anplahas ntseeg, Anplahas thiaj tau koob hmoov; yog li ntawd txhua tus uas ntseeg puavleej yuav tau koob hmoov ib yam li Anplahas.
48003010	Cov neeg uas cia siab rau qhov uas lawv xyaum coj raws li Vajtswv txoj kevcai, cov neeg ntawd twb raug foom tsis zoo lawm. Rau qhov Vajtswv txojlus hais tias, "Yog leejtwg tsis ua raws li txhua nqe uas sau cia rau Vajtswv txoj kevcai, tus ntawd twb raug Vajtswv foom tsis zoo lawm."
48003011	Yog li ntawd, peb paub tseeb hais tias tus uas xyaum coj raws li Vajtswv txoj kevcai, tsis yog tus uas Vajtswv suav hais tias ncaj ncees, rau qhov Vajtswv txojlus hais tias, "Tsuas yog tus ntseeg, Vajtswv thiaj suav hais tias yog tus uas ncaj ncees thiab tau txojsia."
48003012	Tiamsis txoj kevcai yeej tsis muaj ib qho hais txog kev ntseeg li. Vim li ntawd Vajtswv txojlus thiaj hais tias, "Yog leejtwg coj tau raws li txoj kevcai txhua nqe, tus ntawd yuav tau txojsia."
48003013	Vajtswv txoj kevcai twb ua rau peb raug foom tsis zoo lawm, tiamsis Yexus Khetos los hloov peb chaw, nws thiaj raug foom tsis zoo; rau qhov Vajtswv txojlus hais tias, "Tus uas raug dai rau saum ntoo, tus ntawd twb raug foom tsis zoo lawm."
48003014	Thaum luag muab Yexus Khetos dai rau saum tus ntoo khaublig lawm, Vajtswv thiaj foom koob hmoov rau lwm haivneeg uas los ntseeg Yexus Khetos raws li Vajtswv tau coglus tseg rau Anplahas, thiab Vajtswv pub Vaj Ntsujplig rau peb txhua tus uas ntseeg Yexus Khetos raws li Vajtswv tau coglus tseg lawm.
48003015	Cov kwvtij, sawvdaws puavleej paub hais tias yog muaj ob leeg tau sib coglus hais haum sau cia lawm, yeej tsis muaj leejtwg yuav rhuav tau lossis yuav muab lwm lo lus ntxiv tau rau.
48003016	Thaum Vajtswv coglus rau Anplahas thiab Anplahas tus xeebntxwv. Vajtswv tsis tau hais tias, "Cog rau cov xeebntxwv" li uas muaj ntau leej, tiamsis Vajtswv hais tias, "Cog rau koj tus xeebntxwv, " Vajtswv hais li ntawd, nws hais txog tib leeg xwb, tus ntawd yog Yexus Khetos.
48003017	Kuv hais li no twb yog kuv hais tias Vajtswv yog tus uas coglus tseg rau Anplahas thiab yog tus uas yuav ua raws li lo lus cog tseg ntawd. Vajtswv twb coglus tseg tau plaub puas peb caug xyoo lawm, mam li muaj Vajtswv txoj kevcai. Yog li ntawd, Vajtswv txoj kevcai yeej rhuav tsis tau Vajtswv lo lus cog tseg.
48003018	Yog tus uas ua raws li Vajtswv txoj kevcai tau Vajtswv txoj koob hmoov lawm, ces tsis tas yuav tos txoj koob hmoov uas Vajtswv coglus tseg hais tias Vajtswv yuav pub rau Anplahas. Anplahas twb tau Vajtswv txoj koob hmoov raws li Vajtswv lo lus cog tseg lawm.
48003019	Yog li ntawd, ua li cas Vajtswv tseem yuav qhia Mauxes sau ib txoj kevcai thiab? Qhov uas Vajtswv qhia Mauxes sau ib txoj kevcai ntxiv ntawd, twb yog Vajtswv xav kom neeg paub hais tias muaj kev txhaum. Vajtswv twb xav tseg lawm hais tias tsuas pub neeg coj txoj kevcai ntawd mus txog thaum Anplahas tus xeebntxwv uas Vajtswv lo lus cog tseg hais txog los xwb. Vajtswv kom cov timtswv ceebtsheej muab txoj kevcai ntawd rau Mauxes coj los qhia rau sawvdaws. Yog li ntawd, Mauxes yog tus uas cev Vajtswv lus xwb.
48003020	Tiamsis yog muaj tib leeg ua haujlwm xwb, ces tsis tas yuav muaj tus uas cev lus. Vajtswv yeej yog tus uas ua txoj haujlwm ntawd.
48003021	Yog li ntawd, Vajtswv txoj kevcai tawmtsam Vajtswv lo lus cog tseg los? Yeej tsis yog li ntawd. Yog muaj ib txoj kevcai uas cawm tau neeg txojsia, Vajtswv yeej yuav coj tus uas ua raws li txoj kevcai ntawd los nrog Vajtswv sib raug zoo.
48003022	Tiamsis Vajtswv txojlus hais tias txhua tus uas nyob hauv qab ntuj no puavleej yog neeg txhaum huv tibsi; kom txhua tus uas ntseeg thiaj yuav tau txoj koob hmoov uas Vajtswv coglus tseg hais tias, Vajtswv yuav muab pub rau cov uas ntseeg Yexus Khetos.
48003023	Thaum tseem tsis tau txog lub sijhawm uas yuav muaj neeg los ntseeg, Vajtswv txoj kevcai yeej ibtxwm khi peb los txog thaum uas peb paub los ntseeg.
48003024	Yog li ntawd, Vajtswv txoj kevcai zoo ib yam li tus uas saib xyuas peb los txog lub sijhawm uas Yexus Khetos los, Vajtswv thiaj suav hais tias peb txhua tus uas ntseeg yog neeg ncaj ncees.
48003025	Nimno twb txog lub sijhawm uas neeg paub los ntseeg lawm, yog li ntawd Vajtswv txoj kevcai thiaj tsis kav peb lawm.
48003026	Nimno nej txhua tus uas ntseeg, nej puavleej yog Vajtswv cov menyuam, rau qhov nej nrog Yexus Khetos koom ib txojsia lawm.
48003027	Nej twb ua kevcai raus dej rau sawvdaws pom lawm hais tias, nej yog cov uas nrog Yexus Khetos koom ib txojsia, nej thiaj coj tau nej tus yam ntxwv zoo ib yam li Yexus Khetos tus.
48003028	Yog li ntawd, nej txhua tus uas nrog Yexus Khetos koom ib txojsia, tsis hais cov Yudais lossis lwm haivneeg, cov uas ua qhev lossis cov uas tsis ua qhev, tsis hais pojniam lossis txivneej, nej txhua tus puavleej koom ib lub siab rau ntawm Yexus Khetos.
48003029	Nej txhua tus uas ntseeg Yexus Khetos, nej puavleej yog Anplahas cov xeebntxwv, nej yeej yuav tau tej uas Vajtswv coglus tseg lawm hais tias, nws yuav muab pub rau nej.
48004001	Peb sawvdaws puavleej paub hais tias, raws li ibtxwm leej txiv yeej yuav muab nws tej qubtxeeg qubteg rau nws tus tub. Txawm yog tus tub yeej yuav tau ib puas tsav yam ntawd los thaum nws tseem yau, nws zoo ib yam li ib tug tubqhe xwb.
48004002	Thaum nws tseem yau yeej muaj neeg saib xyuas nws thiab ceev nws tej nyiaj txiag mus txog hnub uas nws txiv teem cia lawm hais tias, nws txiv yuav rniiab rau nws.
48004003	Ib yam nkaus li ntawd, thaum peb tseem tsis tau paub Vajtswv, peb ua dab tauj dab qhev.
48004004	Tiamsis thaum txog lub sijhawm uas Vajtswv teem cia lawm, Vajtswv txib Vajtswv tus Tub los yug ua neeg, muaj ib tug pojniam yug nws. Thiab nws kuj coj raws li cov Yudais txoj kevcai ib yam li sawvdaws,
48004005	nws thiaj pab tau cov neeg uas Vajtswv txoj kevcai muab khi cia lawm kom lawv dim. Nws ua li ntawd, peb thiaj tau ua Vajtswv cov menyuam.
48004006	Vajtswv txib Vajtswv tus Tub tus Ntsujplig los nyob hauv peb lub siab, sawvdaws thiaj pom hais tias, peb yog Vajtswv cov menyuam, tus Vaj Ntsujplig ntawd yog tus uas qhia peb hu Vajtswv hais tias, "Anpas, kuv Txiv."
48004007	Yog li ntawd nej tsis yog qhev lawm, tiamsis yog tub. Vim nej yog Vajtswv cov tub lawm, nej thiaj yuav tau ib puas tsav yam uas Vajtswv khaws cia rau Vajtswv cov tub.
48004008	Yav tas los nej tsis paub Vajtswv, nej thiaj mus ua dab tauj dab qhev, tiamsis nimno nej twb paub Vajtswv lawm.
48004009	Yog kuv hais tias nimno Vajtswv twb paub nej lawm, ntshai yuav yog dua. Ua li cas nej tseem xav rov mus coj dab? Tej dab ntawd tsis muaj hwjchim yuav pab tau nej, nej tseem xav rov qab mus ua dab qhev dua thiab los?
48004010	Nej niaj hnub saib hnub, saib hli, saib caij lub nyoog thiab saib niaj saib xyoo ua qhov tseemceeb.
48004011	Nej pheej ua li ntawd, kuv ntshai nyob tsam tej uas kuv twb qhia rau nej lawm tsis muaj nqis dabtsi rau nej.
48004012	Cov kwvtij, kuv thov nej ua nej lub neej ib yam li kuv ua kuv lub, rau qhov kuv twb ua kuv lub neej ib yam li nej ua nej lub lawm. Nej tsis tau ua txhaum rau kuv li.
48004013	Nej twb paub lawm hais tias thawj zaug uas kuv tuaj xyuas nej, kuv mob lawm kuv thiaj li tau qhia txojmoo zoo rau nej.
48004014	Txawm yog kuv tus mob ua rau nej tau kev nyuaj siab los nej tsis ntxub kuv, nej tseem saib taus kuv. Nej tu kuv zoo ib yam li kuv yog Vajtswv ib tug timtswv thiab ib yam li kuv yog Yexus Khetos ntag.
48004015	Thaum kuv tuaj xyuas nej, nej zoo siab rau kuv kawg li! Nimno nej tsis nco qab lawm los? Kuv paub hais tias, txawm yog thaum ntawd kuv xav yuav nej lub qhovmuag los nej yeej yuav kaus rau kuv:
48004016	Kuv yeej hais ncaj rau nej, kuv tsis dag nej, vim li ntawd nimno nej thiaj ntxub kuv los?
48004017	Cov neeg ntawd muab siab npuab nej heev kom nej nyiam lawv ib yam li lawv nyiam nej, tiamsis lawv lub siab yeej phem, lawv xav ua kom nej thiab kuv tsis sib haum.
48004018	Qhov uas muaj neeg muab siab npuab nej, qhov ntawd zoo heev, tsis hais thaum kuv nrog nej nyob lossis tsis nrog nej nyob, tsuav yog lawv muaj lub siab ncaj xwb.
48004019	Cov menyuam uas kuv hlub, kuv txhawj nej ib yam li tus pojniam uas yuav yug menyuam, nws txhawj yug nws tus menyuam ntag. Ntshai kuv yuav txhawj li no mus txog thaum nej muaj lub siab zoo ib yam li Yexus Khetos lub.
48004020	Yog tamsim no kuv nrog nej nyob, kuv yuav ua tib zoo qhia nej, rau qhov kuv txhawj nej heev.
48004021	Nej cov uas nyiam xyaum ua raws li Vajtswv txoj kevcai, nej cia li qhia kuv saib txoj kevcai ntawd qhia li cas rau nej?
48004022	Txoj kevcai ntawd qhia hais tias Anplahas muaj ob tug tub, ib tug yog tus pojniam uas ua qhev yug, ib tug yog tus pojniam uas tsis ua qhev yug.
48004023	Anplahas tus tub uas yog tus ntxhais qhev yug, nws yug raws li neeg ibtxwm yug, tiamsis tus tub uas yog tus pojniam uas tsis ua qhev yug, nws yug raws li Vajtswv lo lus cog tseg uas hais tias nws yuav yug.
48004024	Ob tug pojniam uas kuv piav rau nej no piv ib yam li yog Vajtswv ob txoj kevcai. Txoj kevcai uas Vajtswv muab saum Roob Xinais, piv ib yam li yog Hankas tus uas yug cov menyuam uas ua qhev.
48004025	Piv ib yam li Hankas yog lub Roob Xinais uas nyob hauv tebchaws Alanpias thiab yog lub nroog Yeluxalees uas nimno tseem nyob, rau qhov lub nroog thiab cov pejxeem uas nyob hauv lub nroog puavleej poob mus ua luag qhev.
48004026	Tiamsis lub nroog Yeluxalees uas nyob saum ntuj, nws tsis ua qhev, nws yog peb niam.
48004027	Vim Vajtswv txojlus hais tias, "Tus pojniam uas xeeb tsis taus menyuam koj cia li zoo siab! Tus pojniam uas tsis tau mob dua plab yug menyuam, koj cia li qhia nrov nrov rau sawvdaws hais tias koj zoo siab kawg li! Rau qhov tus pojniam uas tus txiv muab tso tseg lawm, nws yuav muaj menyuam coob dua tus pojniam uas muaj tus txiv nrog nyob."
48004028	Cov kwvtij, nej puavleej yog Vajtswv cov menyuam raws li Vajtswv lo lus cog tseg, ib yam li Ixaj.
48004029	Thaum ntawd tus tub uas yug raws li neeg ibtxwm yug, nws tsimtxom tus tub uas Vajtswv tus Ntsujplig yug; txawm yog niaj hnub nimno los tseem muaj li ntawd.
48004030	Tiamsis Vajtswv txojlus hais li cas? Vajtswv txojlus hais tias, "Cia li ntiab tus ntxhais qhev thiab nws tus tub khiav mus; rau qhov tus ntxhais qhev tus tub yuav tsis tau leej txiv tej qubtxeeg qubteg uas yuav muab rau tus pojniam uas tsis yog qhev tus tub."
48004031	Yog li ntawd cov kwvtij, peb tsis yog tus ntxhais qhev cov menyuam, tiamsis peb yog tus pojniam uas tsis yog qhev cov menyuam.
48005001	Nimno peb muaj kev ywjpheej, rau qhov Yexus Khetos twb tso peb cov uas ua qhev dim lawm. Yog li ntawd, nej yuav tsum muab siab rau ntseeg tsis txhob pub leejtwg coj nej rov qab mus ua qhev dua.
48005002	Nej cia li ua tib zoo mloog kuv tej lus! Kuv yog Paulus, kuv qhia rau nej hais tias, yog nej kam ua kevcai txiav lawm, ces kuj ib yam li nej suav hais tias Yexus Khetos pab tsis tau nej.
48005003	Kuv rov qab qhia dua rau nej hais tias tus uas ua kev txiav lawm, tus ntawd yuav tsum coj raws li Vajtswv txoj kevcai txhua nqi huv tibsi.
48005004	Nej cov uas xyaum ua raws li Vajtswv txoj kevcai, kom Vajtswv suav hais tias nej yog cov uas ncaj ncees, nej twb ncaim Yexus Khetos mus lawm, nej yuav tsis tau Vajtswv txoj koob hmoov.
48005005	Tiamsis peb cia siab hais tias Vajtswv yeej suav hais tias peb yog cov uas ncaj ncees, twb yog vim li no, peb thiaj ntseeg thiab niaj hnub tos Vajtswv tus Ntsujplig ua tus uas pab peb.
48005006	Rau qhov peb cov uas twb nrog Yexus Khetos koom ib txojsia lawm, peb tsis suav hais tias, qhov uas ua kevcai txiav yog qhov uas tseemceeb, tiamsis peb suav hais tias qhov tseemceeb yog qhov uas tus ntseeg muaj lub siab hlub lwm tus.
48005007	Nej twb ua nej lub neej raws li Vajtswv txojlus uas yog qhov tseeb lawm! Leejtwg tuaj txwv tsis pub nej ua raws li ntawd thiab?
48005008	Vajtswv tus uas twb xaiv nej cia lawm, nws yeej tsis txwv nej.
48005009	Sawvdaws yeej ibtxwm hais tias, "Ib qhov nyuag keeb xwb, yeej ua rau lub ncuav su tagnrho."
48005010	Tiamsis kuv tseem cia siab tau rau nej txhua tus uas nrog Yexus Khetos koom ib txojsia lawm hais tias nej yuav tsis lam mus ntseeg lwm zaj. Thiab kuv paub hais tias tus uas tuaj ua rau nej ntxhov ntawd, txawm yog nws yog leejtwg los Vajtswv yeej yuav rau txim rau nws.
48005011	Cov kwvtij, nej sim xav saib yog kuv qhia hais tias sawvdaws yuav tsum ua kevcai txiav, ces kuv yeej tsis raug kev tsimtxom li. Ua li cas kuv tseem ho raug thiab no? Yog kuv qhia li ntawd tiag, ces zaj uas kuv qhia hais txog Yexus Khetos tus ntoo khaublig yeej yuav tsis ua rau sawvdaws tu siab.
48005012	Kuv xav kom cov neeg uas tuaj ua rau nej ntxov siab ntawd, lawv cia li muab lawv sam.
48005013	Cov kwvtij, qhov uas Vajtswv tau xaiv nej cia lawm, twb yog nws xav kom nej muaj kev ywjpheej. Tiamsis nej tsis txhob muab txojkev ywjpheej ntawd ua nej txoj haukev mus ua kev phem kev qias. Nej yuav tsum sib hlub thiab ib leeg txaus siab hlo pab ib leeg.
48005014	Rau qhov Vajtswv txoj kevcai txhua nqi puavleej muab sau zog ua ib nqi hais li no hais tias, "Hlub koj tej kwvtij zejzog ib yam li koj hlub koj lub cev."
48005015	Tiamsis yog nej ua li tej tsiaj, nej ib tug ntxo ib tug thiab ib tug ua limhiam rau ib tug, yog nej ua li ntawd nej ib tug yeej yuav ua rau ib tug raug kev puastsuaj.
48005016	Kuv qhia rau nej li no: nej yuav tsum cia Vaj Ntsujplig kav nej lub neej, nej tsis txhob cia nej lub siab kav nej ib zaug li.
48005017	Rau qhov neeg lub siab yeej tsis nyiam tej uas Vaj Ntsujplig nyiam, thiab Vaj Ntsujplig yeej tsis nyiam tej uas neeg lub siab nyiam, neeg lub siab thiab Vaj Ntsujplig yeej ua yeebncuab.
48005018	Yog Vaj Ntsujplig coj nej kev, ces txoj kevcai yeej tsis muaj hwjchim kav nej lawm.
48005019	Sawvdaws yeej paub tej uas neeg lub siab nyiam ua, tej ntawd yog li no: Kev ua nkauj ua nraug, kev phem kev qias thiab ua dog ua dig,
48005020	pe dab pe mlom, ua neeb ua yaig, ua yeebncuab, sib ceg sib ntaus, sib khib, sib chim, xav ua tus hlob, sib faib ua pab ua pawg,
48005021	ntshaw luag ntug, quav yeeb, quav tshuaj, quav cawv, qw ua nqaj ua nqug thiab ua ntau yam uas zoo li tej no. Yav tas los kuv twb ntuas nej ib zaug lawm, tiamsis nimno kuv rov ntuas nej dua ib zaug hais tias cov neeg uas ua tej ntawd, lawv yeej yuav tsis tau Vajtswv lub Tebchaws los ua lawv tug ib zaug li.
48005022	Tiamsis Vaj Ntsujplig yuav ua rau neeg muaj lub siab sib hlub, zoo siab, nyob kaj siab lug, ua siab ntev, muaj lub siab dawb siab zoo, zoo siab hlo pab lwm tus, ua siab ncaj,
48005023	tsis khavtheeb thiab paub tswj yus lub siab. Yeej tsis muaj ib txoj kevcai yuav txwv tej no hlo li.
48005024	Cov uas ntseeg Yexus Khetos, lawv twb muab tej kev phem uas lawv lub siab nyiam ua huv tibsi los ntsia rau saum tus ntoo khaublig lawm.
48005025	Vaj Ntsujplig twb pub txojsia rau peb lawm; peb yuav tsum cia nws kav tagnrho peb lub neej.
48005026	Peb tsis txhob muab hlob, ib tug tsis txhob ua rau ib tug chim lossis ib tug tsis txhob khib ib tug.
48006001	Cov kwvtij, yog nej pom ib tug ua txhaum nej cov uas muab siab rau ntseeg, nej yuav tsum ua tib zoo ntuas tus ntawd kom nws rov qab los ua zoo. Tiamsis thaum nej yuav mus ntuas nws, nej yuav tsum ceevfaj, nyob tsam nej yuam kev nrog nws mus ua txhaum thiab.
48006002	Nej yuav tsum sib pab ris nra, yog nej ua li ntawd thiaj yog nej coj raws li Yexus Khetos txoj kevcai.
48006003	Tus uas tsis yog neeg tseemceeb, yog nws lam khav hais tias nws yog tus uas tseemceeb, nws yeej rov dag nws xwb.
48006004	Txhua tus nyias yuav tsum ua tib zoo xyuas nyias tes haujlwm saib zoo li cas tso. Yog leejtwg tes haujlwm zoo lawm, tus ntawd thiaj khav tau tsis tas nws yuav coj nws txoj haujlwm mus piv rau lwm tus txoj.
48006005	Rau qhov txhua tus nyias yuav tsum ris nyias lub nra.
48006006	Tus uas kawm Yexus Khetos tej lus, nws yuav tsum zoo siab hlo muab tej uas nws muaj faib rau tus uas qhia nws.
48006007	Nej tsis txhob xav yuam kev, yeej tsis muaj ib tug yuav dag tau Vajtswv, txhua tus nyias yuav tau sau raws li tej uas nyias tseb.
48006008	Tus uas tseb tej uas neeg lub siab nyiam, tus ntawd yeej yuav tau sau kev ploj kev tuag raws li tej uas nws tseb. Tiamsis tus uas tseb tej uas Vaj Ntsujplig nyiam, tus ntawd yuav tau sau txojsia ntev dhawv mus ibtxhis.
48006009	Yog li ntawd, peb tsis txhob nkees ua tej haujlwm zoo; yog peb pheej ua tsis tso tseg, muaj ib hnub peb yeej yuav tau sau xwb.
48006010	Txhua lub sijhawm uas peb pab tau lwm tus, peb yuav tsum pab, tiamsis peb yuav tsum pab cov ntseeg heev dua.
48006011	Nej sim ua tib zoo ntsia saib tej npe ntawv uas kuv txhais tes sau xa tuaj rau nej loj npaum li cas diam!
48006012	Qhov uas cov neeg ntawd pheej yuav yuam nej ua kevcai txiav, twb yog lawv xav kom sawvdaws qhuas hais tias, nej twb ua raws li lawv hais lawm. Lawv qhia li ntawd, rau qhov lawv yeej paub hais tias, tus uas lees hais tias tsuas yog Yexus Khetos tus ntoo khaublig thiaj li pab tau neeg dim neeg lub txim xwb, tus ntawd yeej yuav raug kev tsimtxom.
48006013	Txawm yog cov neeg uas ua kevcai txiav lawm los lawv twb tsis ua raws li Vajtswv txoj kevcai; cov neeg ntawd xav kom nej ua kevcai txiav lawv thiab li tau lus khav hais tias nej twb zoo siab cia lawv muab nej ua kevcai txiav lawm.
48006014	Tiamsis kuv yuav tsis khav li lawv, kuv tsuas khav hais txog peb tus Tswv Yexus Khetos tus ntoo khaublig xwb. Twb yog vim kuv ntseeg tus uas tuag saum ntoo khaublig, neeg ntiajteb thiaj suav hais tias kuv yog tus uas tuag lawm. Thiab kuv suav hais tias, tej uas muaj nyob hauv ntiajteb no tsis muaj ib yam uas tseemceeb li.
48006015	Qhov uas neeg ua kevcai txiav lossis tsis ua, qhov ntawd yeej tsis tseemceeb dabtsi; qhov tseemceeb yog qhov uas neeg muaj dua lub siab tshiab.
48006016	Thov Vajtswv foom koob hmoov rau txhua tus uas muaj lub siab tshiab, thiab cov ntseeg Vajtswv txhua tus kom sawvdaws tau zoo nyob kaj siab lug.
48006017	Txij no mus, tsis txhob pub leejtwg tuaj ua rau kuv nyuaj siab dua lawm, rau qhov kuv lub cev uas muaj caws pliav twb ua rau sawvdaws pom lawm hais tias, kuv yog Yexus Khetos tus tubqhe.
48006018	Cov kwvtij, thov peb tus Tswv Yexus Khetos foom koob hmoov rau nej txhua tus. Amees.
49001001	Kuv yog Paulus tus uas Vajtswv tsa ua Yexus Khetos tus timthawj. Kuv sau tsab ntawv no xa tuaj rau nej cov uas ntseeg Vajtswv hauv lub nroog Efexus. Nej yog cov uas nrog Yexus Khetos koom ib txojsia thiab muab siab rau ntseeg Vajtswv.
49001002	Peb thov Vajtswv tus uas yog peb Leej Txiv thiab tus Tswv Yexus Khetos foom koob hmoov rau nej thiab pub kom nej tau nyob kaj siab lug.
49001003	Peb cia li ua Vajtswv tus uas yog peb tus Tswv Yexus Khetos Leej Txiv tsaug! Vim peb nrog Yexus Khetos koom ib txojsia, Vajtswv thiaj li foom ib puas tsav yam koob hmoov saum ntuj ceebtsheej los rau peb.
49001004	Thaum tsis tau tsim ntuj tsim teb, Vajtswv twb xub xaiv peb los nrog Yexus Khetos koom ib txojsia thiab los ua Vajtswv haivneeg lawm. Vajtswv ua li ntawd, mas peb cov uas Vajtswv niaj hnub tsomkwm thiaj yuav ua tau neeg zoo kawg nkaus tsis muaj ib qho txhaum tabmeeg Vajtswv li. Vim Vajtswv hlub peb,
49001005	Vajtswv thiaj xub xav tseg lawm hais tias Vajtswv yuav txib Yexus Khetos los coj peb mus ua Vajtswv cov menyuam. Qhov ntawd haum Vajtswv siab thiab raws li Vajtswv tau xav tseg lawm.
49001006	Peb cia li qhuas Vajtswv tus uas hlub peb. Vim peb ntseeg Vajtswv, Leej Tub tus uas nws hlub kawg nkaus, mas Vajtswv thiaj pub nws txoj koob hmoov dawb dawb rau peb.
49001007	Vim Yexus Khetos tuag txhiv peb lub txim, Vajtswv thiaj zam txim rau peb. Vajtswv txojkev hlub loj kawg li.
49001008	Vajtswv txoj koob hmoov uas Vajtswv pub rau peb ntau nplua mias ntawd zoo kawg nkaus li! Vajtswv tus uas muaj tswvyim thiab paub ib puas tsav yam,
49001009	tau txib Yexus Khetos los ua kom Vajtswv tes haujlwm tiav raws li Vajtswv twb xub xav tseg lawm. Txij thaum ub los Vajtswv tsis tau qhia tes haujlwm ntawd rau leejtwg paub, tiamsis nimno nws twb qhia rau peb paub lawm.
49001010	Tes haujlwm uas Vajtswv yuav ua kom tiav ntawd, yog qhov uas Vajtswv yuav coj ib puas tsav yam uas Vajtswv tau tsim los lawm, tsis hais tej uas nyob saum nruab ntug thiab tej uas nyob hauv ntiajteb los nyob ua ke, thiab Vajtswv yuav tsa Yexus Khetos ua ib puas tsav yam ntawd tus thawj. Thaum txog lub sijhawm uas Vajtswv teem cia lawm, Vajtswv yuav ua li ntawd.
49001011	Vajtswv twb xaiv peb cov uas nrog Yexus Khetos koom ib txojsia los ua Vajtswv haivneeg raws li Vajtswv twb xub xav tseg thaum tsis tau tsim lub ntuj thiab lub ntiajteb los lawm. Vajtswv ua li ntawd, rau qhov Vajtswv yeej ua ib puas tsav yam raws li Vajtswv pom zoo thiab raws li Vajtswv twb xub xav tseg lawm.
49001012	Yog li ntawd peb cov uas twb xub tso siab rau Yexus Khetos, peb cia li qhuas Vajtswv tus uas muaj tshwjchim.
49001013	Nej cov los kuj ib yam li peb thiab. Thaum nej tau hnov Txojmoo Zoo uas yog txojlus tseeb uas cawm tau kom nej dim nej lub txim, nej thiaj ntseeg Yexus Khetos. Vajtswv pub Vaj Ntsujplig tus Dawbhuv rau nej raws li nws tau coglus tseg rau nej lawm. Vaj Ntsujplig tus Dawbhuv ntawd yog lub homthawj uas Vajtswv nias rau nej. Vajtswv ua li ntawd yog qhia rau nej paub hais tias nej yog Vajtswv haivneeg lawm.
49001014	Qhov uas Vajtswv pub Vaj Ntsujplig tus Dawbhuv rau peb ntawd yog ib qho tseemceeb uas qhia rau peb paub hais tias peb yuav tau tej uas Vajtswv tau coglus lawm hais tias, Vajtswv yuav muab pub rau nws haivneeg. Thiab qhia rau peb paub hais tias Vajtswv yuav cia nws cov neeg tau nyob ywjpheej. Peb cia li qhuas Vajtswv tus uas muaj tshwjchim.
49001015	Twb yog vim li ntawd, txij thaum kuv hnov hais tias nej muab siab rau ntseeg tus Tswv Yexus thiab hlub Vajtswv haivneeg txhua tus,
49001016	mas kuv niaj hnub ua Vajtswv tsaug tsis tseg tsis tu. Kuv nco ntsoov thov Vajtswv pab nej.
49001017	Kuv thov peb tus Tswv Yexus Khetos tus Vajtswv thiab tus uas yog peb Leej Txiv tus uas muaj hwjchim ci ntsa iab pub Vaj Ntsujplig tus Dawbhuv rau nej. Tus Ntsujplig ntawd yuav pub tswvyim rau nej thiab qhia Vajtswv rau nej kom nej paub Vajtswv heev zuj zus ntxiv.
49001018	Kuv thov Vajtswv qhib nej lub siab kom nej totaub zoo, nej thiaj paub hais tias nej cov uas Vajtswv twb hu los cuag nws lawm, nej cia siab li cas rau Vajtswv. Thiab txoj koob hmoov uas Vajtswv coglus tseg hais tias Vajtswv yuav pub rau Vajtswv haivneeg zoo npaum li cas.
49001019	Thiab paub hais tias, Vajtswv lub hwjchim uas ua haujlwm hauv peb cov ntseeg lub siab loj npaum li cas.
49001020	Lub hwjchim ntawd twb yog lub uas Vajtswv tsa Yexus Khetos sawv hauv qhov tuag rov qab los, thiab coj Yexus mus nyob ntawm Vajtswv sab xis saum ntuj ceebtsheej.
49001021	Yexus Khetos nyob saum ntuj ceebtsheej kav cov timtswv, kav tej vajntxwv thiab tej nomtswv uas muaj hwjchim kav hauv ntiajteb no tibsi. Yexus Khetos muaj hwjchim loj dua tej nomtswv uas sawvdaws hwm, tsis hais tiam no lossis tiam tom ntej.
49001022	Vajtswv muab ib puas tsav yam huv tibsi rau Yexus Khetos kav, thiab Vajtswv tsa Yexus Khetos ua tus thawj saib cov ntseeg thiab ib puas tsav yam tagnrho.
49001023	Cov ntseeg yog Yexus Khetos lub cev uas muaj txhua yam txhij. Yexus Khetos yog tus uas ua rau ib puas tsav yam uas nyob txhua qhov muaj txhij muaj txhua.
49002001	Yav tas los nej zoo li cov neeg uas tuag lawm, rau qhov nej tsis mloog Vajtswv lus thiab nej ua txhaum.
49002002	Thaum ntawd nej tseem nyiam ua ib yam li tej neeg uas nyob hauv ntiajteb no ua, thiab nej ua raws li tus uas kav saum nruab ntug qhia nej. Tus ntawd yog tus dab Ntxwgnyoog uas nimno kav cov neeg uas tsis mloog Vajtswv lus.
49002003	Txawm yog peb cov los yav tas los peb yeej ua ib yam li lawv thiab; peb ntshaw kev phem kev qias thiab peb ua raws li peb lub cev thiab peb lub siab ibtxwm nyiam ua; yog li ntawd, Vajtswv yeej yuav rau txim rau peb ib yam li Vajtswv rau rau lwm tus.
49002004	Tiamsis Vajtswv hlub peb kawg nkaus li.
49002005	Peb tsis mloog Vajtswv lus thiab peb zoo li cov neeg uas tuag lawm los Vajtswv tseem pub peb rov muaj txojsia ib yam li Vajtswv tau tsa Yexus Khetos sawv hauv qhov tuag rov qab los. Vajtswv hlub nej kawg li, Vajtswv thiaj li cawm kom nej dim.
49002006	Vim peb nrog Yexus koom ib txojsia, Vajtswv thiaj tsa peb nrog Yexus Khetos sawv rov qab los. Vajtswv ua li ntawd kom peb tau nrog Yexus Khetos kav saum ntuj ceebtsheej.
49002007	Txij no mus rau yav tom ntej tej uas Vajtswv ua ntawd yuav qhia rau sawvdaws paub hais tias Vajtswv foom koob hmoov ntau kawg nkaus rau peb cov uas ntseeg Yexus Khetos, rau qhov Vajtswv hlub peb heev.
49002008	Vajtswv tus uas hlub nej, nws cawm nej dim twb yog vim nej ntseeg. Qhov uas nej dim ntawd, tsis yog vim nej ua haujlwm zoo, tiamsis yog Vajtswv cia li pub dawb rau nej xwb.
49002009	Qhov uas nej dim tsis yog nej lub dag lub zog ua mas nej thiaj tsis muaj lus khav tau.
49002010	Peb yog cov uas Vajtswv txhais tes puab. Vajtswv tsim peb los nrog Yexus Khetos koom ib txojsia kom peb ua tau tej haujlwm zoo uas Vajtswv twb xub npaj tseg cia rau peb ua lawm.
49002011	Cov Yudais hu nej cov uas yog lwm haivneeg hais tias, "Cov uas tsis ua kevcai txiav;" lawv hu nej li ntawd, rau qhov lawv yeej hu lawv ua cov uas ua kevcai txiav. (Txoj kevcai txiav yeej yog yam uas neeg txhais tes ua rau neeg lub cev). Nej cov uas yog lwm haivneeg, nej yuav tsum nco ntsoov hais tias yav tas los nej yeej tsis yog cov uas ua kevcai txiav.
49002012	Nej yeej yog lwm haivneeg, nej tsis yog cov uas Vajtswv xaiv cia lawm. Nej tsis muaj feem nrog Vajtswv haivneeg tau tej koob hmoov uas Vajtswv coglus tseg yuav muab pub rau cov neeg uas nws xaiv tseg lawm. Nej nyob hauv ntiajteb no, nej tsis muaj chaw cia siab thiab nej tsis paub Vajtswv.
49002013	Tiamsis nimno nej cov uas yav tas los nyob nrug deb, nej twb los nrog Yexus Khetos koom ib txojsia lawm. Vim Yexus Khetos tuag txhiv nej, Vajtswv thiaj coj nej los cuag Vajtswv.
49002014	Rau qhov Yexus Khetos twb los ua rau cov Yudais thiab lwm haivneeg ua tau ib pab lawm, peb thiaj nyob tau ua ke. Sab phab ntsa uas kem nruab nrab kom ob tog ua yeebncuab, Yexus Khetos twb los muab rhuav lawm.
49002015	Nws rhuav cov Yudais txoj kevcai, tsis hais tej uas lawv qhia thiab tej uas lawv txwv. Nws ua li ntawd, twb yog nws tsim dua ib pab neeg tshiab tawm hauv ob pab neeg ntawd los nrog nws sib raug zoo.
49002016	Vim Yexus Khetos tuag li ntawd, nws thiaj rhuav tau qhov uas ob haivneeg ntawd ua yeebncuab kom lawv los ua tau ib pab, thiab coj lawv rov los cuag Vajtswv.
49002017	Yog li ntawd, Yexus Khetos thiaj los qhia txojmoo zoo uas ua rau sawvdaws nyob taus ua ke, tsis hais nej cov uas yog lwm haivneeg uas nyob nrug deb Vajtswv thiab cov Yudais uas nyob ze Vajtswv.
49002018	Yog li ntawd, peb txhua tus uas ntseeg Yexus Khetos, tsis hais cov Yudais thiab lwm haivneeg, peb mus cuag tau Vajtswv, rau qhov peb puavleej koom Vajtswv tib tug Ntsujplig xwb.
49002019	Yog li ntawd nej cov uas yog lwm haivneeg, nej tsis yog lwm haivneeg lawm, nej yog Vajtswv haivneeg. Nej muaj feem ib yam li Vajtswv haivneeg, thiab nej yog Vajtswv tsev neeg lawm.
49002020	Vajtswv muab nej los ua rau saum lub qua tsev uas cov timthawj thiab cov cev Vajtswv lus d twb ncaws tau cia lawm. Tus ncej tas ntawd yog Yexus Khetos ntag.
49002021	Yexus yog tus uas txheem lub tsev ntawd kom khov, thiab ua kom tiav, thiaj li tau ib lub tuamtsev uas zoo kawg nkaus rau Vajtswv nyob.
49002022	Vajtswv tabtom muab nej cov thiab lawv cov txhua tus uas nrog Yexus Khetos koom ib txojsia, los ua ib lub tsev rau Vajtswv tus Ntsujplig nyob.
49003001	Twb yog vim li no kuv thiaj thov Vajtswv pab nej. Vim kuv ua Yexus Khetos tes haujlwm pab nej cov uas yog lwm haivneeg, kuv thiaj raug kaw rau hauv tsev lojcuj.
49003002	Kuv xav hais tias nyaj nej yuav hnov moo lawm hais tias, Vajtswv tus uas hlub kuv, tsa kuv ua tes haujlwm no pab nej.
49003003	Zaj uas yav tas los Vajtswv tsis tau qhia rau leejtwg paub, nimno Vajtswv twb qhia rau kuv paub lawm. (Kuv twb sau mentsis hais txog zaj no lawm.
49003004	Yog nej nyeem tej uas kuv sau ntawd, nej yuav paub hais tias kuv totaub li cas txog Yexus Khetos zaj uas Vajtswv muab zais cia lawm.)
49003005	Yav tas los Vajtswv tsis qhia rau leejtwg paub, tiamsis nimno Vajtswv tus Ntsujplig twb qhia rau cov timthawj thiab cov cev Vajtswv lus paub lawm.
49003006	Zaj uas Vajtswv muab zais cia ntawd twb yog txojmoo zoo uas qhia hais tias Vajtswv foom koob hmoov rau lwm haivneeg ib yam li Vajtswv foom rau cov Yudais. Ob co puavleej yog tib lub cev tej tes taw, thiab sawvdaws puavleej yuav tau tej uas Vajtswv coglus tseg lawm hais tias nws yuav pub rau cov uas ntseeg Yexus Khetos.
49003007	Vajtswv hlub kuv, Vajtswv thiaj li tsa kuv ua nws ib tug tubtxib qhia Txojmoo Zoo. Thiab Vajtswv pub nws lub hwjchim rau kuv, kuv thiaj ua tau tes haujlwm no.
49003008	Kuv yog tus uas muaj hwjchim yau dua Vajtswv haivneeg txhua tus huv tibsi los Vajtswv tseem muab Txojmoo Zoo uas hais txog Yexus Khetos txoj koob hmoov uas tsimtxiaj kawg nkaus rau kuv coj mus qhia lwm haivneeg.
49003009	Thiab qhia rau sawvdaws paub hais tias Vajtswv ua li cas ua tau raws li tej uas Vajtswv muab zais cia lawm. Vajtswv tus uas tsim ib puas tsav yam huv tibsi twb muab zaj ntawd zais cia thaum tsim lub ntuj thiab lub ntiajteb lawm.
49003010	Nws ua li ntawd niaj hnub nimno cov timtswv ceebtsheej uas kav saum ntuj thiab cov uas muaj hwjchim thiaj yuav paub ib puas tsav yam uas yog Vajtswv lub hwjchim ua. Qhov uas lawv yuav paub tej no yog vim lawv pom tes haujlwm uas cov ntseeg ua.
49003011	Tej uas Vajtswv ua no yog raws li tej uas Vajtswv twb xub xav tseg thaum ub los lawm. Thiab Vajtswv txib peb tus Tswv Yexus Khetos los ua kom tej ntawd tiav.
49003012	Vim peb ntseeg thiab nrog Yexus Khetos koom ib txojsia, peb thiaj muaj cuabkav mus cuag Vajtswv.
49003013	Yog li ntawd kuv thov qhia rau nej hais tias nej tsis txhob poob siab rau qhov uas kuv raug kev txomnyem pab nej. Qhov uas kuv raug li no yeej yuav muaj nqis rau nej.
49003014	Twb yog vim li no kuv thiaj txhos caug ntua ntawm Vaj Leej Txiv lub xubntiag;
49003015	nwg yog tus uas txhua haivneeg tsis hais cov uas nyob saum ntuj ceebtsheej thiab cov uas nyob hauv ntiajteb no hu hais tias Leej Txiv.
49003016	Kuv thov Vajtswv tus uas muaj koob hmoov ntau kawg nkaus pub nws tus Ntsujplig lub hwjchim rau nej kom nej muaj lub siab tawv,
49003017	thiab kuv thov Yexus Khetos los nyob hauv nej lub siab. Kuv thov Vajtswv pab kom nej muab siab npuab Vajtswv ib yam li tsob ntoo uas tej cag ntsia av tob tob thiab kom nej puv npo txojkev hlub.
49003018	Kom nej thiab Vajtswv haivneeg txhua tus muaj cuabkav totaub hais tias Yexus Khetos txojkev hlub dav li cas, ntev li cas, siab li cas thiab tob li cas.
49003019	Thiab kom nej paub Vajtswv txojkev hlub uas tsis muaj leejtwg paub txog, nej thiaj yuav paub tej uas Vajtswv ua txhij txhua.
49003020	Peb cia li ua Vajtswv tsaug, rau qhov Vajtswv tus uas muaj hwjchim, nws nyob hauv peb lub siab. Nws ua tau ib puas tsav yam ntau dua li tej uas peb thov thiab tej uas peb xav.
49003021	Peb cov ntseeg yuav tsum nrog Yexus Khetos ua kom Vajtswv tau koob meej ib tiam dhau ib tiam mus ibtxhis li! Amees.
49004001	Kuv yog tus uas raug kaw rau hauv tsev lojcuj, rau qhov kuv ua Vajtswv tes haujlwm. Kuv thov nej ua nej lub neej kom phim qhov uas Vajtswv twb hu nej los ua Vajtswv haivneeg lawm.
49004002	Nej yuav tsum txo hwjchim, ua siab dawb siab zoo thiab ua siab ntev. Nej ib tug yuav tsum pab ib tug, sawvdaws thiaj paub hais tias nej sib hlub tiag.
49004003	Vajtswv tus Ntsujplig twb ua rau nej sib raug zoo lawm, thiab qhov uas nej sib raug zoo ntawd, twb rub nej los nyob ua ke sib haum lawm. Yog li ntawd, nej tsis txhob cia ib yam dabtsi ua rau nej nyob tsis taus ua ke.
49004004	Peb sawvdaws puavleej koom ib lub cev thiab peb koom Vajtswv tib tug Ntsujplig. Vajtswv twb hu nej los ua nws haivneeg lawm, nej thiaj muaj chaw cia siab ib yam li peb.
49004005	Peb koom tib tug Tswv, muaj tib txojkev ntseeg, thiab muaj tib txoj kevcai raus dej xwb.
49004006	Txhua haivneeg puavleej koom tib tug Vajtswv, nws yog sawvdaws Txiv. Nws yog tus uas kav sawvdaws, nws txib sawvdaws ua nws tes haujlwm, thiab nws nyob hauv sawvdaws lub siab.
49004007	Yexus Khetos pub peb txhua tus nyias muaj nyias tswvyim.
49004008	Raws li Vajtswv txojlus hais tseg hais tias, "Thaum nws mus rau saum ntuj uas yog qhov chaw siab nws coj cov neeg uas raug luag ntes coob leej nrog nws mus, thiab nws pub tswvyim rau nws cov neeg."
49004009	Lo lus uas hais tias nws mus rau saum ntuj, txhais hais tias nws twb xub mus rau hauv nruab a qhov uas tob tshaj plaws.
49004010	Yog li ntawd, tus uas mus rau hauv nruab a twb yog tus uas mus rau saum ntuj ceebtsheej ntag. Nws thiaj nyob tau txhua qhov chaw.
49004011	Nws yog tus uas pub koob hmoov rau neeg, nws tsa qee leej ua timthawj, qee leej ua cov cev Vajtswv lus, qee leej ua xibhwb qhia Txojmoo Zoo, qee leej ua cov xibhwb qhia thiab qee leej ua cov saib cov ntseeg.
49004012	Nws ua li ntawd twb yog nws qhia kom cov ntseeg paub ua Vajtswv tes haujlwm; cov ntseeg uas yog Yexus Khetos lub cev thiaj li yuav txawj loj hlob zuj zus
49004013	mus txog thaum peb sawvdaws ua tau ib lub siab, ntseeg ib yam nkaus, paub tseeb Vajtswv tus Tub, thiab ua tau lub neej zoo ib yam li Yexus Khetos.
49004014	Thaum ntawd peb yuav tsis ua li tej menyuam yaus uas mloog cov neeg dag tej lus, thiab raws luag qab rau ub rau no. Cov neeg dag ntawd txhob txwm dag kom sawvdaws yuam kev xwb.
49004015	Peb tsis txhob ua li lawv, peb yuav tsum muaj txojkev hlub thiab hais lus tseeb, peb thiaj yuav ua tau lub neej zoo rau txhua fab li Yexus Khetos uas yog lub taubhau.
49004016	Nws yog tus uas kav lub cev tej tes taw thiab tej siab tej ntsws. Nws muab tej ntawd los sib txuas ua ke, thiab nws pub lub cev muaj tej qij txha, tej yas txha thiaj los sib dhos ua ke. Yog li ntawd thaum tej tes taw nyias ua nyias tes haujlwm thiab sib hlub sib pab, ces lub cev thiaj li kheev hlob.
49004017	Kuv thov qhia tseeb rau nej raws li uas Vajtswv twb xub qhia rau kuv lawm hais tias nej tsis txhob ua li cov neeg pe dab ua. Lawv xav tej zaj uas tsis muaj nqis dabtsi li.
49004018	Lawv lub siab ruam thiab tsaus ntuj nti lawm. Lawv tsis tau txojsia uas Vajtswv pub rau cov ntseeg, rau qhov lawv tsis quavntsej thiab lawv tawv ncauj.
49004019	Lawv tsis paub txajmuag; lawv muab lawv lub cev mus ua kev phem kev qias, lawv tsis tswj lawv lub siab, thiab lawv ua tej uas tsis tsimnyog ua.
49004020	Yexus Khetos zaj uas nej kawm twb tsis qhia kom nej ua li ntawd.
49004021	Nej twb hnov nws zaj lawm, thiab vim nej yog nws cov thwjtim, nej thiaj tau kawm tej lus tseeb uas nws qhia.
49004022	Yog li ntawd, nej yuav tsum muab nej lub siab qub uas nej ibtxwm coj tso povtseg; lub siab qub uas niaj hnub ntxias kom nej ua kev phem kev qias ntawd tabtom yuav puastsuaj mus.
49004023	Nej yuav tsum hloov dua siab tshiab.
49004024	Nej yuav tsum muab lub siab tshiab los coj. Lub siab tshiab ntawd Vajtswv tsim zoo li Vajtswv tus yam ntxwv, sawvdaws thiaj pom hais tias nej ua nej lub neej ncaj ncees thiab dawbhuv.
49004025	Yog li ntawd nej tsis txhob dag lawm. Txhua tus yuav tsum hais lus tseeb rau kwvtij zejzog, rau qhov peb sawvdaws puavleej yog tej tes taw uas koom Yexus lub cev.
49004026	Yog thaum twg nej chim, nej tsis txhob pub qhov uas nej chim ntawd ua rau nej ua txhaum thiab tsis txhob chim tas hnub.
49004027	Tsis txhob cia dab Ntxwgnyoog tau kev ntxias nej.
49004028	Tus uas ibtxwm nyiag luag tug tsis txhob nyiag lawm. Nws khwv ntawm nws tes zoo dua, nws thiaj li yuav muaj yam ub yam no pab cov neeg txomnyem.
49004029	Nej tsis txhob hais lus twm lwm tus, tiamsis nej yuav tsum hais tej lus zoo xwb thiaj muaj nqis rau cov uas mloog.
49004030	Thiab tsis txhob ua rau Vajtswv tus Ntsujplig tu siab. Rau qhov Vajtswv tus Ntsujplig yog Vajtswv lub homthawj uas Vajtswv muab nias rau nej kom sawvdaws paub hais tias nej yog Vajtswv haivneeg. Vajtswv ua li ntawd kom nej paub hais tias muaj ib hnub Vajtswv yuav tso nej dim ntawm txojkev txhaum.
49004031	Nej yuav tsum muab nej lub siab phem, lub siab ua nruj ua tsiv thiab lub siab heev tso povtseg. Tsis txhob sib cav sib ceg, tsis txhob thuam lwm tus thiab tsis txhob xav ib yam phem hlo li.
49004032	Nej yuav tsum ua siab dawb siab zoo, ib tug hlub ib tug, thiab ib tug zam txim rau ib tug, ib yam li Vajtswv twb zam txim rau nej cov uas ntseeg Yexus Khetos lawm.
49005001	Vim nej yog Vajtswv cov menyuam uas Vajtswv hlub, nej yuav tsum xyaum ua nej lub neej raws li Vajtswv tus yam ntxwv.
49005002	Nej yuav tsum hlub lwm tus ib yam li Yexus Khetos hlub peb, thiab nws muab nws txojsia los theej peb lub txhoj. Qhov ntawd zoo ib yam li tej tshuaj tsw qab uas luag muab fij rau Vajtswv thiab yog yam uas Vajtswv pom zoo yuav.
49005003	Vim nej yog Vajtswv haivneeg lawm, tsis tsimnyog nej yuav ua nkauj ua nraug, ua kev phem kev qias thiab ntshaw luag tug. Txawm yog nej yuav hais txog xwb los twb tsis tsimnyog hais.
49005004	Thiab tsis tsimnyog nej hais tej lus vuabtsuab uas tshawv mloog thiab tej lus uas tsis muaj qabhau; nej cia li ua Vajtswv tsaug zoo dua.
49005005	Kuv qhia tseeb rau nej hais tias cov neeg uas ua kev nkauj kev nraug, ua kev phem kev qias thiab ua neeg siab hlob (rau qhov cov neeg siab hlob zoo ib yam li cov neeg uas pe dab pe mlom). Cov neeg uas ua li ntawd, lawv yuav tsis muaj feem mus nyob hauv Yexus Khetos thiab Vajtswv lub tebchaws hlo li.
49005006	Tsis txhob pub cov neeg uas hais tej lus tsis muaj hauvpaus hauvntsis ntxias tau nej. Twb yog vim muaj tej kev phem kev qias uas sawvdaws ua, Vajtswv thiaj yuav rau txim rau cov neeg uas tsis mloog Vajtswv lus.
49005007	Yog li ntawd, nej tsis txhob mus nrog cov neeg ntawd ua ke hlo li.
49005008	Yav tas los nej yeej nyob hauv qhov tsaus ntuj, tiamsis nimno nej cov uas ntseeg Vajtswv, nej twb los nyob hauv qhov pom kev lawm. Yog li ntawd, nej yuav tsum ua nej lub neej kom phim qhov uas nej yog cov uas nyob hauv qhov pom kev.
49005009	Twb yog qhov pom kev ntawd ua rau nej ua tau txhua yam zoo, ua neeg ncaj ncees thiab hais lus tseeb.
49005010	Nej yuav tsum ua tib zoo saib, saib nej yuav ua yam twg thiaj li haum Vajtswv siab.
49005011	Cov neeg uas nyob hauv qhov tsaus ntuj nyiam ua tej kev phem kev qias, nej tsis txhob mus nrog lawv ua, rau qhov tej ntawd yeej tsis muaj nqis. Nej yuav tsum muab tej ntawd los nthuav rau qhov pom kev.
49005012	Tej uas lawv ua nraim nkoos ntawd, txawm yog yuav hais txog xwb los twb txajmuag kawg li.
49005013	Thaum muab ib puas tsav yam ntawd los nthuav rau qhov pom kev lawm, sawvdaws yuav pom hais tias tej ntawd zoo li cas.
49005014	Rau qhov txhua yam uas los nyob hauv qhov pom kev yuav ci ib yam li qhov pom kev thiab. Twb yog vim li ntawd thiaj muaj lus sau tseg hais tias, "Tus neeg uas pw tsaug zog koj cia li tsim, thiab sawv hauv qhov tuag rov qab los, thiab cia Yexus Khetos ci rau koj pom kev."
49005015	Yog li ntawd nej yuav tsum ceevfaj thiab ua zoo. Tsis txhob ua li cov neeg ruam, tiamsis nej yuav tsum ua li cov neeg uas muaj tswvyim.
49005016	Nej yuav tsum siv txhua lub sijhawm kom muaj nqis, rau qhov niaj hnub no tej neeg ua phem kawg li.
49005017	Nej tsis txhob ua li cov neeg ruam, tiamsis nej yuav tsum ua tib zoo saib, saib Vajtswv xav kom nej ua yam twg.
49005018	Nej tsis txhob haus cawv txiv hmab kom qaug, rau qhov tej ntawd yuav ua rau nej ua neeg tsis tsimtxiaj. Nej yuav tsum cia Vaj Ntsujplig kav nej lub siab.
49005019	Nej ib tug yuav tsum qhia ib tug raws li tej lus uas nyob hauv Daviv phau nkauj, tej zaj nkauj qhuas Vajtswv thiab tej zaj nkauj uas cov ntseeg hu ua Vajtswv tsaug. Thaum nej hu tej zaj nkauj ntawd, nej yuav tsum hu ntawm lub siab xyivfab hlo.
49005020	Nej cov uas ntseeg Yexus Khetos, nej yuav tsum niaj hnub ua Vajtswv uas yog Leej Txiv tsaug rau txhua yam los ntawm Yexus Khetos lub npe.
49005021	Vim nej yog cov uas hwm Yexus Khetos, nej ib tug yuav tsum mloog ib tug lus.
49005022	Nej cov uas yog pojniam, nej yuav tsum mloog nej tej txiv lus ib yam li nej mloog tus Tswv lus.
49005023	Rau qhov tus txiv yog tus uas muaj hwjchim kav tus pojniam, ib yam li Yexus Khetos muaj hwjchim kav cov ntseeg. Cov ntseeg yog Yexus Khetos lub cev, thiab Yexus Khetos yog cov ntseeg tus Cawmseej.
49005024	Yog li ntawd nej cov uas yog pojniam, nyias yuav tsum mloog nyias tus txiv lus txhua lo ib yam li cov ntseeg mloog Yexus Khetos lus.
49005025	Nej cov uas yog txiv, nej yuav tsum hlub nej tej pojniam ib yam li Yexus Khetos hlub cov ntseeg thiab nws muab nws lub cev los txhiv cov ntseeg.
49005026	Nws muab dej thiab muab nws Txojlus los ntxuav cov ntseeg kom huv, nws thiaj zoo muab lawv pub rau Vajtswv.
49005027	Nws ua li ntawd nws thiaj tau cov ntseeg uas zoo kawg nkaus, tsis muaj ib qho txhaum, tsis ceb, tsis txoom thiab tsis muaj ib qho phem li los ua nws tug.
49005028	Cov txiv yuav tsum hlub lawv cov pojniam ib yam li lawv hlub lawv lub cev. Tus txiv uas hlub nws tus pojniam, tus ntawd yeej hlub nws lub cev. (
49005029	Yeej tsis muaj leejtwg yuav ntxub nws lub cev. Tsuas muaj nws yuav tu ntshis thiab nrhiav zaub nrhiav mov los yug nws lub cev ib yam li Yexus Khetos ua rau cov ntseeg.
49005030	Rau qhov peb sawvdaws puavleej koom Yexus lub cev.)
49005031	Raws li muaj lus sau cia rau hauv Vajtswv txojlus hais tias, "Twb yog vim li no tus tub thiaj tso nws niam nws txiv tseg, thiab mus nrog nws tus pojniam nyob, thiab nkawd ob leeg yuav koom ua ib lub cev."
49005032	Nqe no qhia ib qho tseemceeb rau peb. raws li kuv totaub, nqe no yog hais txog Yexus Khetos thiab cov ntseeg.
49005033	Tiamsis nqe no yog hais txog nej thiab. Txhua tus txiv, nyias yuav tsum hlub nyias tus pojniam ib yam li nyias hlub nyias lub cev. Thiab txhua tus pojniam nyias yuav tsum hwm nyias tus txiv.
49006001	Cov menyuam, nej yuav tsum mloog nej niam nej txiv lus, thiaj raws li tus Tswv txoj kevcai.
49006002	Vajtswv txoj kevcai qhia hais tias, "Nej yuav tsum hwm nej niam nej txiv." Nqe no yog thawj nqes uas Vajtswv coglus hais tias,
49006003	"Yog nej ua li ntawd, nej yuav noj qab nyob zoo thiab muaj txojsia nyob ntev hauv lub ntiajteb no."
49006004	Nej cov uas ua niam ua txiv, nej tsis txhob ua rau nej tej menyuam chim. Nej yuav tsum qhuab ntuas nej tej menyuam raws li Vajtswv Txojlus qhia.
49006005	Nej cov uas yog tubqhe, nej txhua tus yuav tsum mloog nej cov tswv lus thiab paub ntshai lawv. Nej yuav tsum rau siab ntso ua nej tes haujlwm tiag tiag ib yam li nej ua rau Yexus Khetos.
49006006	Nej tsis txhob ua thaum lawv pom xwb kom lawv qhuas nej xwb, tiamsis nej yuav tsum rau siab ntso ua raws li Vajtswv lub siab nyiam, rau qhov nej yog Yexus Khetos cov tubqhe.
49006007	Yog li ntawd nej cov uas yog tubqhe, nej yuav tsum zoo siab hlo ua nej tes haujlwm ib yam li nej ua rau Vajtswv, tsis yog ua rau neeg.
49006008	Nej nco ntsoov hais tias Vajtswv yuav muab nqi zog rau txhua tus uas ua haujlwm zoo, tsis hais cov uas ua qhev thiab cov uas tsis ua qhev.
49006009	Nej cov uas ua tswv, nej yuav tsum ua zoo ib yam li ntawd rau nej cov tubqhe; nej tsis txhob ua phem rau lawv. Nej yuav tsum nco ntsoov hais tias nej thiab nej cov tubqhe puavleej muaj tib tug Tswv nyob saum ntuj ceebtsheej, nws yog tus txiav txim rau txhua tus ib yam nkaus.
49006010	Thaum kawg no kuv qhia rau nej hais tias nej yuav tsum nrog tus Tswv sib raug zoo, nej thiaj li yuav muaj zog thiab tau nws lub hwjchim uas loj kawg nkaus.
49006011	Nej yuav tsum muab tej cuabyeej uas Vajtswv pub rau nej lawm los hnav. Yog nej ua li ntawd thaum dab Ntxwgnyoog tuaj ntxias nej, nej thiaj yuav kovyeej.
49006012	Rau qhov tsis yog peb tawmtsam neeg, tiamsis yog peb tawmtsam tej dab uas nyob saum nruab ntug, tsis hais cov thawj, tej uas muaj hwjchim loj thiab tej uas muaj hwjchim kav tiam tsaus ntuj.
49006013	Yog li ntawd, nimno nej yuav tsum muab Vajtswv tej cuabyeej los hnav. Yog nej ua li ntawd thaum dab Ntxwgnyoog los tawmtsam nej, nej thiaj kovyeej. Thiab thaum tej kev tawmtsam ntawd dhau lawm, nej thiaj tseem nyob ruaj nrees.
49006014	Yog li ntawd nej yuav tsum npaj tos. Cia li muab Txojlus tseeb los ua siv sia, muab kev ncaj ncees los ua daim hlau thaiv hauvsiab.
49006015	Thiab nej yuav tsum muaj lub siab kub lug mus qhia Txojmoo Zoo uas hais txog txojkev kaj siab los ua khau rau.
49006016	Nej yuav tsum niaj hnub tuav txojkev ntseeg thaiv nej ib yam li nej tuav daim hlau thaiv hniav ntaj. Yog nej ua li ntawd, nej yuav tua tau dab Ntxwgnyoog xibxub hluavtaws uas nws tua tuaj.
49006017	Cia li muab txojkev dim txim uas Vajtswv pub rau nej lawm coj los ua kausmom hlau ntoo. Thiab muab Vajtswv Txojlus uas Vajtswv tus Ntsujplig pub rau nej coj los ua rab ntaj.
49006018	Ib puas tsav yam uas nej ua no, nej yuav tsum thov Vajtswv pab. Nej yuav tsum thov Vajtswv txhua lub sijhawm raws li Vajtswv tus Ntsujplig coj nej. Vim li ntawd nej yuav tsum ceevfaj thiab ua siab ntev thov Vajtswv tsis txhob nkees. Thiab niaj hnub thov Vajtswv pab cov ntseeg sawvdaws.
49006019	Thiab nej thov Vajtswv pab kuv, kom thaum kuv qhia Vajtswv txojlus, kuv muaj lub siab tawv qhia Txojmoo Zoo lub ntsiab lus rau sawvdaws paub.
49006020	Txawm yog nimno kuv raug kaw rau hauv tsev lojcuj los kuv yeej yog ib tug xeebcom, vim kuv tseem qhia txojmoo zoo. Yog li ntawd, thov nej thov Vajtswv pab kom kuv muaj lub siab tawv qhia Txojmoo Zoo uas kuv yuav tsum qhia.
49006021	Peb tus kwv Tikhikus uas peb hlub, nws yog ib tug tubtxib uas ua tus Tswv tes haujlwm; nws yuav qhia txhua yam haujlwm uas kuv ua rau nej, nej thiaj yuav paub hais tias kuv nyob li cas.
49006022	Twb yog vim li ntawd kuv thiaj li txib nws tuaj saib nej. Kuv kom nws qhia rau nej paub hais tias peb sawvdaws nyob li cas, thiab nws yuav txhawb nej lub zog.
49006023	Thov Vajtswv tus uas yog peb Leej Txiv thiab tus Tswv Yexus Khetos pab kom nej cov ntseeg tau nyob kaj siab lug, kom nej muab siab rau ntseeg thiab ib tug txawj hlub ib tug.
49006024	Thov Vajtswv txoj koob hmoov nyob nrog txhua tus uas muaj lub siab hlub peb tus Tswv Yexus Khetos kom tsis txhob ploj ib zaug li.
50001001	Kuv yog Paulus thiab Timautes uas yog Yexus Khetos ob tug tubtxib, wb sau tsab ntawv no xa tuaj rau nej txhua tus ntseeg Vajtswv uas nyob hauv lub nroog Filipis uas koom nrog Yexus Khetos, thiab cov txwjlaug uas saib cov ntseeg thiab cov uas pab ua Vajtswv txoj haujlwm:
50001002	Thov Vajtswv tus uas yog peb Leej Txiv thiab Tswv Yexus Khetos foom koob hmoov rau nej, thiab pab kom nej tau zoo nyob kaj siab lug.
50001003	Txhua zaus uas kuv nco txog nej sawvdaws, kuv nco ntsoov ua kuv tus Vajtswv tsaug;
50001004	thiab txhua zaus uas kuv thov Vajtswv pab nej, kuv zoo siab kawg li,
50001005	rau qhov nej tau pab kuv ua tes haujlwm uas qhia txojmoo zoo, txij thaum hauvpaus los txog niaj hnub nimno.
50001006	Yog li ntawd kuv thiaj cia siab hais tias, Vajtswv tus uas pib ua haujlwm zoo rau hauv nej lub siab lawm, nws yeej yuav ua kom tes haujlwm ntawd tiav rau hnub uas Yexus Khetos los.
50001007	Qhov uas kuv nco ntsoov nej txhua tus ntawd yeej tsimnyog lawm, rau qhov kuv hlub nej txhua tus! Nej sawvdaws puavleej nrog kuv tau txoj koob hmoov uas Vajtswv pub rau kuv, tsis hais thaum kuv raug kaw rau hauv tsev lojcuj thiab thaum luag tso kuv tawm los hais daws tej uas luag thuam txojmoo zoo, thiab ua kom sawvdaws paub hais tias txojmoo zoo yeej tseemceeb.
50001008	Qhov uas kuv hais rau nej hais tias, kuv hlub nej ib yam li Yexus Khetos hlub, Vajtswv yeej paub hais tias kuv hais tseeb.
50001009	Tej lus uas kuv thov Vajtswv pab nej, kuv thov kom nej ib tug txawj hlub ib tug heev zuj zus, kom nej paub tseeb thiab totaub txhua yam huv tibsi.
50001010	Kuv thov Vajtswv pab nej li ntawd, nej thiaj li yuav paub hais tias yam twg yog yam uas zoo dua ntais. Yog nej paub li ntawd lawm, ces thaum txog Hnub uas Yexus Khetos rov qab los, nej thiaj yuav zoo kawg nkaus tsis muaj ib qho txhaum li.
50001011	Twb yog vim Yexus Khetos nyob hauv nej lub siab lawm, nej thiaj ua tau nej lub neej zoo kawg nkaus rau Vajtswv tau ntsejmuag.
50001012	Cov kwvtij, kuv xav qhia rau nej paub hais tias tej kev tsimtxom uas kuv raug, tej ntawd twb ua rau txojmoo zoo nrov chav mus thoob plaws qhov txhia chaw lawm.
50001013	Vim kuv raug kev tsimtxom, cov tubrog uas zov huabtais tsev thiab txhua tus uas nyob ntawm no, lawv thiaj paub hais tias, qhov uas kuv raug kaw hauv tsev lojcuj ntawd, twb yog vim kuv ua Yexus Khetos tus tubtxib.
50001014	Thiab qhov uas kuv raug kaw hauv tsev lojcuj ntawd, qhov ntawd ua rau cov kwvtij ntseeg muab siab rau ntseeg tus Tswv heev ntxiv, thiab ua rau lawv muaj lub siab tawv mus qhia Vajtswv txojlus tsis ntshai leejtwg li.
50001015	Muaj qee leej qhia Yexus Khetos zaj, rau qhov lawv khib thiab lawv nyiam sib cav sib ceg, tiamsis muaj qee leej muaj lub siab ncaj qhia tiag tiag.
50001016	Lawv cov no hlub kuv lawv thiaj qhia li ntawd, rau qhov lawv yeej paub hais tias, Vajtswv tsa kuv ua tus uas teb cov neeg uas thuam txojmoo zoo.
50001017	Tiamsis cov neeg uas tsis muaj lub siab ncaj qhia, lawv qhia kom sawvdaws qhuas lawv xwb; lawv xav hais tias lawv yuav ua kom kuv hajyam nyuaj siab heev, thaum uas kuv tseem raug kaw hauv tsev lojcuj no.
50001018	Txawm yog lawv muaj lub siab ncaj qhia lossis tsis muaj los kuv yeej tsis poob siab li. Tsuav yog lawv qhia Yexus Khetos zaj rau txhua qhov xwb, ces kuv yeej zoo siab lawm. Thiab kuv yuav niaj hnub zoo siab,
50001019	rau qhov kuv paub hais tias vim nej thov Vajtswv pab kuv, thiab vim Yexus Khetos tus Ntsujplig pab kuv, luag yeej yuav tso kuv tawm hauv tsev lojcuj xwb.
50001020	Rau qhov kuv yeej cia siab hais tias Vajtswv yuav pab kom kuv tsis ua ib yam dabtsi rau kuv txajmuag li. Nws yuav pab kom kuv muaj lub siab tawv qhia tsis hais nimno lossis thaum twg li, kuv lub neej thiaj yuav ua rau Yexus Khetos tau ntsejmuag. Txawm yog kuv yuav ciaj thiab yuav tuag los kuv yeej yuav ua kuv lub neej kom Yexus Khetos tau ntsejmuag.
50001021	Thaum kuv tseem ua neej nyob no, kuv nrog Yexus Khetos koom ib txojsia, thaum kuv tuag los kuv yeej yuav mus nrog Yexus Khetos nyob.
50001022	Kuv xav mus nrog Yexus Khetos nyob, tiamsis yog kuv tes haujlwm hauv ntiajteb no tseem muaj nqis, yog li ntawd kuv tsis paub hais tias xyov kuv yuav xaiv txoj twg thiaj li zoo.
50001023	Kuv ua ob lub siab. Kuv muaj ib lub siab xav tso lub ntiajteb no tseg thiab mus nrog Yexus Khetos nyob ntshai yuav zoo dua;
50001024	tiamsis yog kuv nyob pab nej yuav muaj nqis rau nej heev.
50001025	Thaum kuv paub tseeb li no lawm, kuv thiaj xav hais tias kuv yuav tsum nrog nej nyob pab nej, kom nej zoo siab rau tej uas nej twb ntseeg lawm,
50001026	yog li ntawd thaum kuv rov qab tuaj nrog nej nyob, nej cov uas ntseeg Yexus Khetos, nej yuav zoo siab kawg li.
50001027	Tiamsis qhov tseemceeb nej yuav tsum ua nej lub neej raws li Yexus Khetos txojmoo zoo, yog nej ua li ntawd txawm yog kuv tuaj xyuas nej thiab tsis tuaj los kuv yuav tau hnov xov hais tias, nej muab siab rau ntseeg thiab ua ib lub siab tawmtsam yeebncuab kom yeebncuab tsis txhob rhuav tau txojmoo zoo uas nej ntseeg.
50001028	Nej tsis txhob ntshai cov neeg uas ua yeebncuab rau nej; yog nej ua siab tawv qhawv, lawv thiaj paub hais tias lawv yuav kov tsis yeej nej, nej yuav kovyeej lawv, rau qhov Vajtswv yuav pab kom nej kovyeej lawv.
50001029	Txoj koob hmoov uas Vajtswv pub rau nej twb yog qhov uas nws hu nej los ua Yexus Khetos txoj haujlwm. Nej cov uas ua nws txoj haujlwm, tsis yog nej ntseeg nws xwb, tiamsis nej tseem yuav raug kev txomnyem thiab.
50001030	Nimno nej yuav tsum tawmtsam ib yam li uas nej twb pom kuv tawmtsam los lawm, thiab raws li nej tau hnov hais tias kuv tseem tabtom tawmtsam.
50002001	Qhov uas nej nrog Yexus Khetos koom ib txojsia, qhov ntawd ua rau nej muab siab rau ntseeg ntxiv, thiab qhov uas Yexus Khetos hlub nej ua rau nej zoo siab. Nej nrog Vaj Ntsujplig sib raug zoo, nej thiaj muaj lub siab dawb siab zoo thiab ua rau nej ib tug txawj hlub ib tug.
50002002	Kuv thov ntuas nej kom nej txhua tus muaj lub siab xav ib yam nkaus, muaj lub siab hlub ib yam nkaus thiab sawvdaws koom ua ib lub siab, ib tug nrog ib tug sib raug zoo. Yog nej ua li ntawd yuav ua rau kuv zoo siab kawg li.
50002003	Nej tsis txhob ua ib yam dabtsi kom zoo rau nej lossis kom neeg qhuas nej xwb; tiamsis nej yuav tsum txo hwjchim thiab ib tug tsis txhob khav hais tias ib tug zoo dua ib tug.
50002004	Nej tsis txhob xav txog nej xwb, tiamsis nej yuav tsum xav txog lwm tus thiab.
50002005	Tsimnyog nej muaj lub siab zoo ib yam li Yexus Khetos lub:
50002006	Yexus yeej muaj hwjchim sib luag zos li Vajtswv, tiamsis nws tsis tau xav hais tias nws yuav tuav lub hwjchim ntawd mus li.
50002007	Tiamsis nws zoo siab tso ib puas tsav yam tseg, nws los yug ua neeg. Nws ua nws lub neej zoo li ib tug tubqhe, thiab nws txo hwjchim.
50002008	Nws txo hwjchim thiab niaj hnub ua raws li Vajtswv lub siab nyiam, txawm yog neeg muab nws ntsia rau saum ntoo khaublig los nws tseem mloog Vajtswv lus.
50002009	Twb yog vim li no Vajtswv thiaj tsa nws ua tus loj dua ntais, thiab tis lub npe uas zoo tshaj tej npe huv tibsi rau nws.
50002010	Vajtswv ua li ntawd kom Yexus lub npe muaj koob meej, txhua tus tsis hais cov uas nyob saum ntuj ceebtsheej, cov uas nyob hauv ntiajteb no thiab tej uas nyob hauv nruab tivtxwv puavleej yuav txhos caug pe nws,
50002011	thiab txhua tus yuav lees hais tias Yexus Khetos yog tus Tswv, kom Vajtswv tus uas yog Leej Txiv thiaj tau koob meej.
50002012	Yog li ntawd cov kwvtij uas kuv hlub, thaum kuv tseem nrog nej nyob, nej ibtxwm mloog kuv lus, txawm yog nimno kuv tsis nrog nej nyob lawm los nej yuav tsum mloog kuv lus heev dua yav tas los thiab. Nej yuav tsum paub ntshai Vajtswv ua ibce tshee hnyo, nej thiaj yuav dim nej lub txim,
50002013	rau qhov Vajtswv yog tus uas niaj hnub ua haujlwm hauv nej lub siab kom nej xav ua Vajtswv tes haujlwm, thiab ua tau raws li Vajtswv lub siab nyiam.
50002014	Ib puas tsav yam uas nej ua, nej tsis txhob yws thiab tsis txhob sib cav sib ceg,
50002015	nej thiaj yuav ua tau neeg zoo uas tsis muaj leejtwg yuav thuam tau, thiab ua tau Vajtswv cov menyuam uas zoo kawg nkaus uas nrog cov neeg tsis ncaj thiab muaj txim nyob ua ke hauv ntiajteb no. Thaum nej qhia Vajtswv txojlus uas cawm neeg txojsia,
50002016	nej yuav tsum ci rau lawv ib yam li cov hnubqub uas ci saum nruab ntug. Yog nej ua li ntawd thaum txog hnub uas Yexus Khetos rov qab los kuv yuav tau ntsejmuag. Rau qhov thaum ntawd sawvdaws yuav pom hais tias tej haujlwm uas kuv siv siv zog ua muaj nqis heev.
50002017	Txawm yog muab kuv cov ntshav fij rau Vajtswv, thiaj ua rau nej kev ntseeg tiav los kuv yeej zoo siab; yog kuv zoo siab nej yeej yuav zoo siab thiab.
50002018	Ib yam nkaus li ntawd, tsimnyog nej yuav zoo siab thiab ua rau kuv zoo siab.
50002019	Kuv cia siab hais tias yog peb tus Tswv pom zoo, tsis ntev no kuv yuav txib Timautes tuaj xyuas nej, thiab thaum nws coj nej xov los qhia rau kuv lawm, kuv yuav qab siab nyob.
50002020	Timautes tib leeg xwb, thiaj li xav ib yam li kuv thiab mob siab txog nej.
50002021	Dua li lwm tus, lawv tsuas xav txog lawv tej haujlwm xwb, lawv tsis quavntsej Yexus Khetos tej haujlwm li.
50002022	Nej twb paub lawm hais tias Timautes tes haujlwm muaj nqis heev; nws nrog kuv ua txoj haujlwm uas qhia txojmoo zoo ib yam li wb yog ob txiv tub.
50002023	Yog li ntawd thaum twg kuv paub hais tias lawv yuav ua li cas rau kuv, kuv cia siab hais tias kuv yuav tau txib Timautes tuaj qhia rau nej sai sai.
50002024	Thiab kuv cia siab hais tias, yog Vajtswv pom zoo tsis ntev no kuv yuav tau tuaj xyuas nej.
50002025	Kuv xav hais tias kuv yuav txib peb tus kwv Epafauditus uas nej txib tuaj pab kuv ntawd rov qab los tim nej. Nws nrog kuv ua haujlwm thiab nws ua ib tug tubrog ib yam li kuv.
50002026	Nws kub siab lug xav pom nej sawvdaws thiab nws nyuaj siab kawg, rau qhov uas nej tau hnov hais tias nws mob.
50002027	Nws yeej mob tiag, nws twb yuav luag tuag, tiamsis Vajtswv hlub nws Vajtswv thiaj tsis pub nws tuag. Tsis yog Vajtswv hlub nws ib leeg xwb, tiamsis Vajtswv hlub kuv thiab. Vajtswv tsis pub nws tuag kom kuv thiaj tsis muaj kev nyuaj siab.
50002028	Yog li ntawd, kuv thiaj li maj txib nws rov qab los tim nej, thaum nws thiab nej rov sib pom lawm, nej yuav zoo siab kawg li thiab kuv yuav tsis nyuaj siab lawm.
50002029	Nej yuav tsum zoo siab hlo txais tos nws, rau qhov nws yog ib tug kwvtij uas ntseeg tus Tswv. Nej yuav tsum hwm tej tus neeg uas muab siab rau ua haujlwm li nws,
50002030	rau qhov nws tuaj pab kuv ua tej uas nej pab tsis tau, nws twb yuav luag tuag vim nws ua Yexus Khetos tes haujlwm, nws yeej tsis khuvxim nws txojsia li.
50003001	Cov kwvtij, thaum kawg no kuv thov kom nej cia li zoo siab qhov uas nej tau nrog tus Tswv koom ua ke. Qhov uas kuv rov sau tej uas kuv twb sau ib zaug tuaj rau nej lawm, yeej tsis ua rau kuv nyuaj siab dabtsi, tiamsis yuav ua rau nej paub ceevfaj nej thiaj tsis yuam kev.
50003002	Nej yuav tsum ceevfaj cov neeg uas ua phem ua qias, cov neeg uas ua phem, cov neeg uas muab lawv lub cev hlais.
50003003	Cov neeg uas ua kevcai txiav tiag yog peb, tsis yog lawv, peb paub pehawm Vajtswv, rau qhov Vaj Ntsujplig qhia peb, thiab peb zoo siab vim peb nrog Yexus Khetos koom ib txojsia, peb yeej tsis cia siab rau tej kevcai uas neeg ua.
50003004	Yog kuv xav cia siab rau tej ntawd los yeej tau. Kuv yeej paub tej ntawd huv tibsi, yog leejtwg tseem xav hais tias nws cia siab rau tej kevcai uas neeg ua, kuv hajyam muaj chaw cia siab rau tej ntawd heev dua nws.
50003005	Thaum yug kuv tau yim hnub lawm, lawv muab kuv ua kevcai txiav. Kuv yeej yog neeg Yixalayees, kuv yog xeem Npeenyamees, kuv yog neeg Henplais, kuv yug hauv haivneeg Henplais. Yog yuav hais txog qhov uas coj raws li cov Yudais tej kevcai, kuv yeej yog tus uas coj raws li cov Falixais pab.
50003006	Yav tas los kuv coj txoj kevcai no nruj heev, kuv thiaj li tsimtxom cov ntseeg Yexus. Yog Vajtswv coj tus uas xyaum ua raws li Vajtswv txoj kevcai los nrog Vajtswv sib raug zoo lawm, ces Vajtswv yuav xub coj kuv los nrog Vajtswv sib rau zoo, rau qhov kuv yeej coj raws li txoj kevcai, kuv tsis tau ua txhaum ib nqes li.
50003007	Tiamsis tej uas yav tas los kuv suav hais tias muaj nqis, nimno kuv tsis suav hais tias tej ntawd muaj nqis lawm, rau qhov kuv xav ua kom haum Yexus Khetos siab.
50003008	Tsis yog kuv suav hais tias tej ntawd tsis muaj nqis xwb, tiamsis yog txhua yam huv tibsi, rau qhov kuv xav tau yam uas muaj nqis heev dua tej ntawd; yam uas kuv xav tau ntawd yog qhov uas kuv xav muab siab npuab Yexus Khetos tus uas yog kuv tus Tswv heev dua yav tas los. Kuv ua kuv lub neej kom haum Yexus Khetos siab, kuv thiaj li tso ib puas tsav yam tseg. Kuv saib tej ntawd zoo ib yam li tej liamsim uas luag muab povtseg lawm xwb; kuv ua li ntawd kom kuv thiaj tau Yexus Khetos los ua kuv tus Tswv
50003009	thiab kom kuv tau nrog nws koom ib txojsia. Txawm yog kuv xyaum ua raws li Vajtswv txoj kevcai los Vajtswv yeej tsis suav hais tias kuv yog neeg ncaj ncees. Tiamsis qhov uas Vajtswv suav hais tias kuv yog neeg ncaj ncees, twb yog vim kuv ntseeg Yexus Khetos. Txhua tus uas ntseeg, Vajtswv yeej suav hais tias lawv yog cov uas ncaj ncees.
50003010	Yam uas kuv xav yuav heev dua lwm yam huv tibsi, yog qhov uas kuv xav paub Yexus Khetos heev dua yav tas los. Thiab xav tau lub hwjchim uas ua rau Yexus sawv hauv qhov tuag rov qab los. Kuv zoo siab nrog nws raug kev txomnyem thiab kuv xav muaj lub siab zoo li nws lub thaum nws raug kev tuag,
50003011	kuv cia siab hais tias Vajtswv yeej yuav tsa kuv sawv hauv qhov tuag rov qab los.
50003012	Kuv tsis tau khav hais tias kuv twb tau tej uas kuv hais los no lawm lossis ua tau kuv lub neej zoo kawg nkaus lawm, tiamsis kuv tseem tabtom siv zog ua saib kuv puas tau tej ntawd los ua kuv tug, ib yam li Yexus Khetos tau coj kuv los ua nws tug lawm.
50003013	Cov kwvtij, kuv tsis tau xav hais tias kuv twb khiav mus txog tom kawg lawm; tsuas muaj ib yam uas kuv yuav ua xwb, yam ntawd yog li no: Kuv yuav tsis cim ntsoov tej uas kuv ua tas los lawm, tiamsis kuv yuav siv zog ntsos mus kom txog tej uas nyob tom hauv ntej.
50003014	Yog li ntawd, kuv thiaj li khiav ncaj nraim mus rau tus ciam tom kawg kom kuv tau nqi zog. Qhov nqi zog ntawd yog txojsia ntev dhawv mus ibtxhis uas Vajtswv khaws cia rau saum ntuj ceebtsheej tos peb cov uas ntseeg Yexus Khetos.
50003015	Peb cov uas paub Vajtswv tseeb lawm, tsimnyog peb txhua tus xav li ntawd. Tiamsis yog nej cov muaj qee leej xav lwm yam lawm, Vajtswv yuav qhia yam ntawd rau nej paub.
50003016	Txawm yog li cas los peb yuav tsum coj raws li tej uas peb twb paub lawm.
50003017	Cov kwvtij, nej yuav tsum xyaum ua raws li kuv ua, peb twb ua yam ntxwv rau nej xyaum lawm, yog li ntawd nej yuav tsum saib cov neeg uas coj raws li peb ua, nej thiaj yuav paub ua.
50003018	Muaj ntau leej tsis ua lawv lub neej zoo, lawv thiaj saib tsis taus qhov uas Yexus Khetos tuag saum tus ntoo khaublig. Kuv twb qhia lawv zaj rau nej ntau zaus lawm. Nimno kuv rov qab qhia li no rau nej los kuv kua muag kawg li.
50003019	Thaum kawg cov neeg ntawd yuav raug kev puastsuaj, lawv muab tej kev phem kev qias los saib hlob dua lwm yam huv tibsi. Yam uas twb tsimnyog lawv txajmuag los lawv tseem muab los khav, thiab lawv tsuas xav txog tej uas yog ntiajteb li xwb.
50003020	Peb yog neeg qaum ntuj, peb niaj hnub ua siab ntev tos peb tus Cawmseej uas yog Tswv Yexus Khetos tus uas yuav los saum ntuj los.
50003021	Nws yuav muab peb lub cev uas txawj mob txawj tuag no hloov dua tshiab kom zoo li nws lub cev uas ci ntsa iab tsis txawj mob tsis txawj tuag. Nws ua tau li ntawd, rau qhov nws muaj hwjchim muab ib puas tsav yam huv tibsi los rau nws kav.
50004001	Yog li ntawd cov kwvtij, kuv hlub nej thiab nco nej heev! Nej ua rau kuv zoo siab thiab ua rau kuv tau ntsejmuag kawg li! Cov kwvtij uas kuv hlub, nej yuav tsum muab siab rau ntseeg tus Tswv tsis txhob tso nws tseg.
50004002	E-audias thiab Xitikhes, kuv thov ntuas neb kom neb nyob sib haum thiaj tsimnyog qhov uas neb yog ob vivncaus uas ntseeg tus Tswv.
50004003	Kuv qhia tus uas nrog kuv ua haujlwm hais tias koj yuav tsum pab ob tug pojniam ntawd, rau qhov nkawd yog ob tug uas muab siab rau pab kuv qhia txojmoo zoo, ib yam li Kalemes thiab cov uas nrog kuv ua haujlwm. Lawv cov ntawd yog cov uas muaj lub npe sau rau hauv Vajtswv phau ntawv uas Vajtswv sau cov neeg uas muaj txojsia ntev dhawv mus ibtxhis lawm tej npe.
50004004	Nej yuav tsum niaj hnub zoo siab, rau qhov nej twb nrog tus Tswv koom ib txojsia lawm. Kuv rov hais ib los ntxiv hais tias: nej cia li zoo siab!
50004005	Nej yuav tsum ua siab mos siab muag rau txhua tus. Tus Tswv twb yuav los sai sai no.
50004006	Nej tsis txhob nyuaj siab rau ib yam dabtsi hlo li, thaum nej thov Vajtswv nej cia li qhia txhua yam uas nej xav yuav rau Vajtswv, thiab thaum nej thov nej yuav tsum nco ntsoov ua Vajtswv tsaug.
50004007	Yeej tsis muaj leejtwg yuav paub qhov uas Vajtswv ua rau nej muaj kev kaj siab thiab qhov uas nej nrog Yexus Khetos koom ib txojsia thiab tej uas nej xav huv tibsi.
50004008	Cov kwvtij, kuv thov xaus lus li no hais tias nej yuav tsum cim ntsoov tej uas zoo thiab tsimnyog qhuas rau hauv nej lub siab: tsis hais tej uas tseeb, tej uas tsimnyog hwm, tej uas ncaj ncees, tej uas dawbhuv, tej uas ntxim nyiam thiab tej uas yuav tau koob meej, nej yuav tsum khaws tej ntawd cia rau hauv nej lub siab huv tibsi.
50004009	Nej yuav tsum ua raws li tej uas nej kawm thiab nej tau txais los lawm, tsis hais tej uas nej hnov kuv qhia thiab tej uas nej pom kuv ua. Nej yuav tsum ua raws li tej ntawd, Vajtswv tus uas ua rau peb muaj kev kaj siab, nws thiaj yuav nrog nraim nej nyob.
50004010	Qhov uas kuv nrog tus Tswv koom ib txojsia qhov ntawd ua rau kuv zoo siab kawg li, nej twb tso kuv tseg tau ntev los lawm, tiamsis nimno nej ho rov qab pab kuv dua. Kuv hais li no tsis yog kuv hais tias nej tsis hlub kuv, qhov tseemceeb yog tsis muaj neeg dhau xwb, nej thiaj pab tsis tau kuv.
50004011	Kuv hais li no tsis yog kuv yws hais tias tsis muaj neeg hlub kuv, txawm yog kuv yuav nyob li cas los kuv yeej nyob tau.
50004012	Kuv twb paub lawm hais tias, thaum tsis muaj noj tsis muaj hnav zoo li cas thiab thaum muaj ntau lawm ho zoo li cas. Kuv yeej paub tej uas tsis yoojyim totaub no, tsis hais kuv nyob qhov twg thiab lub sijhawm twg, yuav tshaib yuav tsau, yuav muaj ntau muaj tsawg los kuv yeej tsis txhawj.
50004013	Vim Yexus Khetos txhawb kuv lub zog, kuv thiaj tiv taus txhua tsav yam huv tibsi.
50004014	Txawm yog li ntawd los kuv ua nej tsaug, rau qhov nej twb pab kuv thaum kuv raug kev txomnyem lawm.
50004015	Nej cov uas yog neeg Filipis nej twb paub lawm hais tias thaum kuv xub tuaj qhia txojmoo zoo tim nej, tsis muaj leejtwg pab kuv li. Thaum kuv tawm hauv Makedaunias mus, tsuas yog nej cov thiaj li pab kuv xwb. Nej muaj ntau muaj tsawg los nej puavleej xa tuaj rau kuv.
50004016	Thaum kuv nyob hauv lub nroog Thexalaunikes, nej xa qhov txhia chaw tuaj rau kuv, tsis yog xa ib zaug xwb tiamsis nej tseem xa tuaj ntxiv thiab.
50004017	Tsis yog kuv xav tau nej tej qhov txhia chaw, tiamsis kuv xav kom tej uas nej xa tuaj rau kuv ntawd muaj nqis rau nej.
50004018	Kuv sau tsab ntawv no tuaj qhia rau nej hais tias tej uas nej muab rau Epafauditus nqa tuaj rau kuv, kuv tau txais lawm, nimno kuv muaj ntau siv tsis tas li! Tej uas nej xa tuaj rau kuv ntawd zoo ib yam li tej tshuaj tsw qab uas sawvdaws muab fij rau Vajtswv, thiab yog tej uas Vajtswv pom zoo yuav.
50004019	Kuv tus Vajtswv uas muaj koob hmoov nplua mias, nws yuav pub txhua yam uas nej xav tau rau nej, rau qhov nej yog cov uas ntseeg Yexus Khetos.
50004020	Thov kom Vajtswv tus uas yog peb Leej Txiv tau koob meej mus ibtxhis li. Amees.
50004021	Kuv hais noj qab nyob zoo rau nej txhua tus uas ntseeg Vajtswv thiab nej cov uas yog Yexus Khetos tug lawm. Cov kwvtij uas nrog kuv nyob ntawm no, lawv hais noj qab nyob zoo rau nej txhua tus ib yam nkaus thiab.
50004022	Cov ntseeg Vajtswv txhua tus uas nyob ntawm no, lawv puavleej hais noj qab nyob zoo tuaj rau nej sawvdaws, tshwjxeeb yog cov uas nyob hauv huabtais lub loog yog cov hais.
50004023	Thov tus Tswv Yexus Khetos foom koob hmoov rau nej txhua tus.
51001001	Kuv yog Paulus tus uas Vajtswv tsa ua Yexus Khetos tus timthawj.
51001002	Kuv thiab peb tus kwv Timautes sau tsab ntawv no xa tuaj rau Vajtswv haivneeg uas nyob hauv lub nroog Kaulauxais. Nej yog peb cov kwvtij uas muab siab rau ntseeg Yexus Khetos. Thov Vajtswv tus uas yog peb leej Txiv foom koob hmoov rau nej thiab pab kom nej tau nyob kaj siab lug.
51001003	Txhua zaug uas peb thov Vajtswv pab nej, peb yeej nco ntsoov ua peb tus Tswv Yexus Khetos Leej Txiv tsaug,
51001004	rau qhov peb twb hnov xov hais tias nej muab siab rau ntseeg Yexus Khetos thiab nej hlub Vajtswv haivneeg txhua tus huv tibsi.
51001005	Thaum nej xub hnov Txojmoo Zoo uas yog txoj tseeb, nej paub hais tias Txojmoo Zoo ntawd ua rau nej muaj chaw cia siab. Vim nej cia siab rau tej uas Vajtswv twb khaws cia rau nej saum ntuj ceebtsheej lawm, nej thiaj muab siab rau ntseeg thiab sib hlub.
51001006	Txojmoo Zoo tabtom nrov ncha mus thoob plaws hauv qab ntuj no, thiab Txojmoo Zoo ntawd coj tej koob hmoov zoo los ib yam li thaum uas Txojmoo Zoo nrov tuaj txog nej, nej paub hais tias yog Vajtswv hlub cov neeg uas muaj txim, nej thiaj tau txais tej koob hmoov zoo ntawd.
51001007	Qhov uas nej paub li ntawd, twb yog peb tus kwv Epafas tus uas nrog peb ua haujlwm thiab yog tus uas peb hlub qhia rau nej. Nws yog ib tug uas muab siab rau pab peb ua Yexus Khetos tes haujlwm.
51001008	Nws qhia rau peb hais tias Vaj Ntsujplig twb ua rau nej txawj sib hlub lawm.
51001009	Vim li ntawd txij hnub uas peb tau hnov nej moo, peb thiaj niaj hnub thov Vajtswv pab nej tsis tseg li. Peb thov Vajtswv pab kom nej muaj tswvyim thiab totaub tej uas Vaj Ntsujplig tus Dawbhuv qhia, nej thiaj paub tej uas Vajtswv lub siab nyiam.
51001010	Yog nej paub lawm, nej yuav ua tau neeg zoo raws li Vajtswv lub siab nyiam thiab niaj hnub ua tej uas haum Vajtswv siab. Nej lub neej yuav tawg paj txi txiv thiab nej yuav paub Vajtswv heev zuj zus.
51001011	Thov Vajtswv tus uas muaj hwjchim txhawb nej lub zog kom nej muaj zog heev ntxiv, txawm yog nej tau zoo thiab txomnyem los nej thiaj ua taus siab ntev.
51001012	Thiab nej yuav zoo siab hlo ua Leej Txiv tsaug. Leej Txiv yog tus uas coj nej los yuav nws txoj koob hmoov uas nws npaj cia rau nws haivneeg uas taug txojkev kaj.
51001013	Vajtswv twb pab peb cov uas dab Ntxwgnyoog muab kaw rau hauv qhov tsaus ntuj dim lawm; thiab Vajtswv coj peb los nyob hauv qhov pom kev uas Vajtswv tus Tub kav. Tus Tub ntawd yog tus uas Vajtswv hlub
51001014	thiab yog tus uas tso peb dim thiab zam peb lub txim.
51001015	Yexus Khetos tus uas peb qhovmuag pom yeej zoo ib yam li Vajtswv tus uas peb qhovmuag tsis pom. Yexus Khetos yog Vajtswv tus Tub hlob. Nws muaj hwjchim loj dua ib puas tsav yam uas Vajtswv tsim huv tibsi.
51001016	Tsis hais tej uas nyob saum nruab ntug thiab tej uas nyob hauv ntiajteb no, tej uas peb qhovmuag pom thiab tej uas peb qhovmuag tsis pom, cov timtswv ceebtsheej uas muaj hwjchim thiab tej nomtswv lossis cov vajntxwv thiab cov neeg uas muaj hwjchim kav ntiajteb, txhua yam ntawd puavleej yog Vajtswv hais kom Yexus tsim, thiab nws tsim tej ntawd rau nws.
51001017	Yexus Khetos yeej xub nyob dua ib puas tsav yam huv tibsi, thiab nws tu kom nyias nyob muaj nyias chaw.
51001018	Yexus Khetos yog lub taubhau rau lub cev. Lub cev yog cov neeg uas ntseeg Vajtswv. Nws yog lub hauvpaus uas ua kom lub cev ciaj sia. Nws yog thawj tug uas Vajtswv tsa sawv hauv qhov tuag rov qab los. Vajtswv ua li ntawd kom Yexus Khetos tib leeg thiaj ua tau ib puas tsav yam tus thawj.
51001019	Rau qhov Vajtswv yeej pom zoo cia Vajtswv tus Tub muaj hwjchim thiab muaj yam ntxwv ib yam li Vajtswv.
51001020	Vajtswv pom zoo kom Vajtswv tus Tub coj ib puas tsav yam uas nyob hauv qab ntuj no thiab nyob saum nruab ntug rov los ua Vajtswv tug. Vajtswv tso Vajtswv tus Tub los tuag saum tus ntoo khaublig, peb thiaj li tau los nrog Vajtswv sib raug zoo.
51001021	Yav tas los nej ua tsis haum Vajtswv siab, nej ua yeebncuab rau Vajtswv, rau qhov nej nyiam ua phem tsis hais tej uas nej ua thiab tej uas nej xav.
51001022	Tiamsis qhov uas nimno nej tau los nrog Vajtswv sib raug zoo twb yog vim Vajtswv tus Tub lub cev raug kev tuag txhiv nej. Vajtswv txib Vajtswv tus Tub los tuag txhiv nej, rau qhov Vajtswv xav kom thaum nej mus sawv ntawm Vajtswv lub xubntiag, nej ua tau neeg zoo kawg nkaus tsis muaj ib qho txhaum li.
51001023	Nej yuav tsum muab siab rau ntseeg Txojmoo Zoo ib yam li thaum nej nyuam qhuav hnov. Thiab nej yuav tsum nco ntsoov qhov uas nej twb cia siab rau lawm. Nej tsis txhob pub leejtwg ua rau nej xav yuam kev. Txojmoo Zoo no yog txoj uas twb muaj neeg coj mus qhia rau txhua tus uas nyob hauv qab ntuj no lawm. Kuv yog ib tug tubtxib uas qhia Txojmoo Zoo ntawd ntag.
51001024	Nimno kuv zoo siab raug kev txomnyem pab nej. Rau qhov kuv xav kom tej kev txomnyem uas Yexus Khetos raug pab nws lub cev tiav. Yexus Khetos lub cev yog cov neeg uas ntseeg Vajtswv.
51001025	Vajtswv tsa kuv ua ib tug tubtxib pab cov ntseeg. Vajtswv kom kuv ua tes haujlwm no thiaj pab tau nej. Tes haujlwm no yog qhov uas qhia txog nws zaj.
51001026	Nws kom kuv qhia txhij qhia txhua hais txog zaj uas nws twb muab zais cia tau ntau tiam los lawm, tsis pub rau leejtwg paub. Tiamsis nimno nws twb qhia rau nws haivneeg paub lawm.
51001027	Vajtswv ua li no rau qhov Vajtswv yeej pom zoo qhia zaj uas tsis muaj neeg paub no rau nws haivneeg paub. Zaj ntawd yog zaj uas muaj nqis heev thiab zoo kawg nkaus. Vajtswv twb npaj zaj no cia rau txhua haivneeg lawm. Zaj uas Vajtswv muab zais cia lawm yog hais tias Yexus Khetos twb los nrog nej nyob lawm; yog li ntawd, nej yuav tau Vajtswv lub tshwjchim uas ci ntsa iab.
51001028	Peb paub li no, peb thiaj qhia Yexus Khetos zaj rau sawvdaws. Peb ntuas thiab qhia txhua tus raws li peb muaj tswvyim qhia, rau qhov peb xav kom txhua tus uas ntseeg Yexus Khetos ua tau lawv lub neej zoo thiab coj tau lawv mus cuag Vajtswv.
51001029	Yexus Khetos twb pub nws lub zog rau kuv lawm, kuv thiaj muab siab rau siv lub zog uas Yexus Khetos pub rau kuv ua kom tau raws li tej uas kuv xav ua.
51002001	Kuv xav kom nej paub hais tias kuv ua haujlwm khwv kawg li pab nej thiab pab cov ntseeg uas nyob hauv lub nroog Laudikeyas, thiab cov neeg uas tseem tsis tau pom dua kuv.
51002002	Qhov uas kuv ua li no yog kuv xav txhawb lawv lub zog thiab xav kom lawv ib tug txawj hlub ib tug. Thiab kom lawv totaub zoo, lawv thiaj yuav cia siab rau Yexus Khetos. Lawv thiaj li paub zaj uas Vajtswv muab zais cia lawm, zaj ntawd yog Yexus Khetos ntag.
51002003	Yexus Khetos yog tus yuamsij uas qhib Vajtswv lub txhab tswvyim thiab kev txawj ntse uas Vajtswv muab zais cia lawm.
51002004	Kuv qhia rau nej hais tias nej yuav tsum ceevfaj, tsis txhob pub leejtwg ntxias tau nej. Txawm yog lawv yuav txawj hais zoo npaum li cas los nej tsis txhob mloog lawv lus.
51002005	Txawm yog kuv nyob deb nej los kuv lub siab yeej nrog nraim nej nyob. Kuv zoo siab kawg li, rau qhov kuv hnov hais tias nej cov uas ntseeg Yexus Khetos, nej puavleej ua ib lub siab.
51002006	Nej twb lees hais tias Yexus Khetos yog nej tus Tswv lawm, yog li ntawd nej yuav tsum ua nej lub neej kom phim qhov uas nej nrog nws koom ib txojsia.
51002007	Nej yuav tsum muab siab rau ntseeg Yexus Khetos ib yam li tus cag ntoo uas ntsia av tob tob. Thiab nej yuav tsum sawv khov kho ib yam li lub tsev uas cov ncej txhos tob tob. Nej yuav tsum muab siab npuab tej uas nej twb kawm los lawm. Thiab nej yuav tsum niaj hnub nco ntsoov ua Vajtswv tsaug.
51002008	Nej yuav tsum ceevfaj. Nej tsis txhob mus mloog tej zaj uas tsis muaj hauvpaus hauvntsis uas sawvdaws qhuas hais tias, yog kev txawj kev ntse, nyob tsam nej tso Vajtswv tseg. Tej zaj ntawd yeej yog tej uas neeg ibtxwm qhia ib tiam dhau ib tiam los. Thiab tej ntawd yog dab li tsis yog Yexus Khetos li.
51002009	Rau qhov Yexus los yug ua neeg, nws tus yam ntxwv zoo ib yam li Vajtswv Tus.
51002010	Thiab nej cov uas nrog Yexus Khetos koom ib txojsia, nej twb zoo kawg nkaus lawm. Yexus Khetos yog tus uas muaj hwjchim loj dua cov uas kav saum nruab ntug thiab hauv ntiajteb no.
51002011	Nej cov uas nrog Yexus Khetos koom ib txojsia, nej twb ua kevcai txiav lawm. Tsis yog neeg muab nej ua, tiamsis qhov uas Yexus Khetos pab nej dim nej lub siab uas pheej yuam nej lub cev mus ua txhaum, qhov ntawd twb yog nws muab nej ua kevcai txiav ntag.
51002012	Thaum nej ua kevcai raus dej, twb yog muab nej faus nrog Yexus Khetos ua ke lawm. Thiab Vajtswv twb tsa nej nrog Yexus Khetos sawv rov qab los lawm, rau qhov nej cia siab rau Vajtswv lub hwjchim uas tsa Yexus sawv hauv qhov tuag rov qab los.
51002013	Yav tas los nej zoo ib yam li cov uas tuag lawm, vim nej ua txhaum thiab nej yog lwm haivneeg uas yeej tsis muaj Vajtswv txoj kevcai kav. Tiamsis nimno Vajtswv coj nej los nrog Yexus Khetos koom ib txojsia. Vajtswv twb zam peb lub txim huv tibsi lawm.
51002014	Vajtswv rhuav tej kevcai nruj uas kav peb. Thiab Vajtswv twb muab tej ntawd huv tibsi coj mus ntsia rau saum tus ntoo khaublig lawm.
51002015	Saum ntoo khaublig, Yexus Khetos kovyeej ib puas tsav yam uas muaj hwjchim. Nws coj ib puas tsav yam ntawd los rau sawvdaws saib hais tias, nws yog tus uas yeej thiab tej ntawd yog cov uas swb.
51002016	Yog li ntawd, nej tsis txhob pub leejtwg thuam nej hais tias ua li cas nej tsis caiv kev noj kev haus lossis hnub ua kevcai lossis hnub hli xiab lossis Hnub Xanpataus.
51002017	Tej ntawd tsuas yog tej uas yuav muaj los yav tom ntej no tus duab xwb, tus uas tseemceeb yog Yexus Khetos.
51002018	Nej tsis txhob pub tus uas khav hais tias nws zoo dua lwm tus thuam nej. Tus ntawd pheej hais tias nws ua yogtoog pom tej uas tseemceeb, nws ua txuj ua li nws yog tus uas tsis muab hlob; nws pehawm cov timtswv ceebtsheej, tus ntawd nws lam khav qhuav raws li nws xav xwb.
51002019	Nws tsis muab siab npuab Yexus Khetos tus uas yog cov ntseeg lub taubhau. Yexus Khetos yog tus uas ntxiv roj ntxiv ntshav rau lub cev thiab muab tej qij txha los sib dhos. Nws muab tej leeg los tuav, lub cev thiaj nyob ruaj ua ke thiab txawj loj hlob zuj zus raws li Vajtswv lub siab nyiam.
51002020	Nej twb nrog Yexus Khetos tuag thiab nej twb dim tej uas ibtxwm kav neeg hauv lub qab ntuj no lawm. Ua li cas nej tseem ua nej lub neej ib yam li neeg ntiajteb ua thiab?
51002021	Ua li cas nej tseem coj tej kevcai uas qhia hais tias, tsis txhob tuav, tsis txhob saj thiab tsis txhob kov.
51002022	Txawm yog peb ua raws li tej ntawd los thaum kawg yeej tsis muaj nqis dabtsi rau peb li. Tej kevcai ntawd tsuas yog tej uas neeg xav thiab neeg qhia xwb.
51002023	Tej kevcai uas qhia neeg kom pe cov timtswv ceebtsheej, kom ua li cov neeg tsis muab hlob, thiab kom neeg tsimtxom neeg lub cev, sawvdaws saib yam li tej ntawd yog tej uas tseemceeb. Tiamsis tej ntawd yeej pab tsis tau kom neeg tswj tau neeg lub siab uas nyiam ua phem.
51003001	Vajtswv twb tsa nej nrog Yexus Khetos sawv hauv qhov tuag rov qab los lawm; yog li ntawd, nej yuav tsum muab siab npuab tej uas nyob saum ntuj ceebtsheej, qhov chaw ntawd yog qhov uas Yexus Khetos zaum saum lub zwmtxwv uas nyob ntawm Vajtswv sab xis.
51003002	Nej yuav tsum muab siab npuab tej uas nyob rau saum ntuj ceebtsheej, tsis yog muab siab npuab tej uas nyob hauv ntiajteb no.
51003003	Rau qhov nej cov uas nrog Yexus Khetos koom ib txojsia, nej zoo li cov neeg uas tuag lawm. Nej txojsia Vajtswv twb muab khaws cia lawm.
51003004	Yexus Khetos yog nej txojsia, thaum nws rov los nej yuav nrog nws ua ke los thiab nrog nws tau koob meej ib yam nkaus.
51003005	Yog li ntawd tej kev phem kev qias uas nej lub siab nyiam ua, nej yuav tsum muab tso povtseg, tsis hais kev nkauj kev nraug lossis ua vuabtsuab lossis ntshaw luag tug lossis nyiam ua phem ua qias lossis ua neeg siab hlob. Tus neeg siab hlob, nws saib yam uas nws ntshaw tsimtxiaj dua Vajtswv.
51003006	Vim muaj tej no Vajtswv thiaj yuav rau txim rau cov neeg uas tsis mloog Vajtswv lus.
51003007	Yav tas los nej nyiam ua kev phem kev qias ib yam li cov neeg uas nyiam ua phem ua qias ntawd.
51003008	Tiamsis nimno nej yuav tsum muab tej uas yuav hais no tso povtseg: kev chim, kev ua nruj ua tsiv, ua limhiam, nej tsis txhob thuam lwm tus thiab tsis txhob hais tej lus uas tshawv mloog ib zaug li.
51003009	Nej ib tug tsis txhob dag ib tug, rau qhov nej twb muab nej lub siab qub thiab tej kev phem uas nej ibtxwm ua tso povtseg lawm.
51003010	Nimno nej twb ua neeg tshiab lawm. Qhov uas nej ua tau neeg tshiab ntawd twb yog vim Vajtswv tus uas tsim nej niaj hnub pab nej kom nej coj tau tus yam ntxwv zoo li nws, nej thiaj li yuav paub nws zoo zuj zus.
51003011	Tus uas ua neeg tshiab lawm, nws yeej tsis suav hais tias cov no yog neeg Kilis, cov no yog neeg Yudais, cov no yog cov uas ua kevcai txiav, cov no yog cov uas tsis ua kevcai txiav, cov no yog lwm haivneeg, cov no yog neeg qus, cov no yog cov ua qhev, cov no yog cov uas tsis ua qhev. Rau qhov Yexus Khetos yog txhua yam thiab nws nyob hauv lawv txhua tus lub siab.
51003012	Nej yog Vajtswv haivneeg. Vajtswv hlub nej thiab xaiv nej cia ua nws cov menyuam lawm; yog li ntawd, nej yuav tsum hlub lwm tus thiab ua siab zoo tsis txhob khavtheeb, tiamsis muaj lub siab mos siab muag thiab ua siab ntev.
51003013	Nej ib tug yuav tsum pab ib tug. Yog nej cov muaj ib tug ua txhaum rau ib tug, nej ib tug yuav tsum zam txim rau ib tug, ib yam li Vajtswv twb zam txim rau nej lawm.
51003014	Qhov uas tseemceeb dua tej ntawd huv tibsi, nej ib tug yuav tsum hlub ib tug tiag tiag. Yog nej ua li no, nej thiaj yuav nyob taus ua ke.
51003015	Nej cov uas Yexus Khetos hu los koom ua ib lub cev, nej yuav tsum cia Yexus Khetos txojkev ncaj ncees coj nej lub neej. Nej yuav tsum niaj hnub ua Vajtswv tsaug.
51003016	Nej yuav tsum khaws Yexus Khetos tej lus huv tibsi cia rau hauv nej lub siab. Nej ib tug yuav tsum ua tib zoo qhia ib tug, thiab ib tug ntuas ib tug tsis txhob lam tau lam hais li tej neeg uas tsis muaj tswvyim. Thaum nej hu nkauj, tsis hais tej nkauj uas Daviv sau lossis tej nkauj qhuas Vajtswv lossis tej nkauj uas cov ntseeg ibtxwm hu qhuas Vajtswv, nej yuav tsum zoo siab hlo ua Vajtswv tsaug.
51003017	Txhua yam uas nej ua, nej yuav tsum ua kom tsimnyog qhov uas nej yog cov ntseeg tus Tswv Yexus. Nej cov uas ntseeg Yexus, nej cia li ua Vajtswv tus uas yog peb leej txiv tsaug.
51003018	Nej cov uas yog pojniam, nyias yuav tsum mloog nyias tus txivneej lus, nej ua li ntawd thiaj tsimnyog qhov uas nej yog tus ntseeg Yexus.
51003019	Nej cov uas yog txiv, nyias yuav tsum hlub nyias tus pojniam, tsis txhob ua limhiam rau nws.
51003020	Nej cov uas yog menyuam, nej yuav tsum mloog nej niam nej txiv lus, nej ua li ntawd thiaj li haum Vajtswv siab.
51003021	Nej cov uas yog niam yog txiv, nej tsis txhob lam tau lam ua rau nej cov menyuam chim, nyob tsam lawv tu siab.
51003022	Nej cov uas yog tubtxib, nej yuav tsum mloog nej tus tswv lus txhua lo. Nej tsis txhob ua haujlwm thaum nej tus tswv pom kom nws qhuas nej xwb, tiamsis nej yuav tsum muab siab rau ua haujlwm tiag tiag rau qhov nej yog cov uas hwm tus Tswv.
51003023	Txhua yam uas nej ua, nej yuav tsum rau siab ntso ua ib yam li nej ua rau Vajtswv, tsis yog nej ua rau neeg.
51003024	Yexus Khetos yog nej tus Tswv, nej yog nws cov tubtxib. Yog li ntawd, nej yuav tsum nco ntsoov hais tias nej yeej yuav tau tej nqi zog uas Vajtswv khaws cia rau Vajtswv haivneeg lawm.
51003025	Tus uas ua txhaum yeej yuav tau sau tej uas nws tau ua los lawm, rau qhov Vajtswv yeej tsis xaiv leej twg ntsejmuag hlo li.
51004001	Nej cov uas yog tswv, nej yuav tsum ua ncaj rau nej cov tubtxib, tsis txhob hlub ib tug tseg ib tug. Nej yuav tsum nco ntsoov hais tias nej koom tib tug Tswv tus uas nyob saum ntuj ceebtsheej xwb.
51004002	Nej yuav tsum niaj hnub nquag thov Vajtswv tsis txhob nkeeg thiab nco ntsoov ua nws tsaug.
51004003	Thaum nej thov Vajtswv, nej yuav tsum thov nws qhib kev rau peb qhia Txojmoo Zoo uas hais txog Yexus Khetos zaj uas yav tas lug tsis muaj neeg paub. Twb yog vim kuv qhia zaj ntawd kuv thiaj raug kaw rau hauv tsev lojcuj no.
51004004	Thiab nej yuav tsum thov Vajtswv pub tswvyim rau kuv kom kuv txawj qhia tej uas tsimnyog kuv yuav tsum qhia, sawvdaws thiaj yuav totaub zoo.
51004005	Nej yuav tsum ua nej lub neej kom zoo rau cov neeg uas tsis ntseeg pom. Thiab txhua zaus uas zoo qhia Txojmoo Zoo, nej cia li qhia tsis txhob cia nkim sijhawm.
51004006	Tej lus uas nej hais, nej yuav tsum ua tib zoo hais kom sawvdaws xav mloog. Tej uas lwm tus nug nej, nej yuav tsum paub teb.
51004007	Peb tus kwv Tikhikus uas yog peb tus phoojywg zoo, nws yuav qhia rau nej paub hais tias kuv nyob li cas, nws yog ib tug uas muab siab rau nrog peb ua Vajtswv tes haujlwm.
51004008	Twb yog vim li ntawd kuv thiaj txib nws tuaj saib nej, nws yuav qhia rau nej paub hais tias peb nyob li cas thiab ua li cas, nej thiaj yuav zoo siab.
51004009	Peb tus kwv Auneximus uas peb hlub, nws yuav nrog Tikhikus tuaj saib nej. Nws yeej yog nej pab thiab nws yog tus uas muab siab rau ua haujlwm. Thaum nkawd tuaj txog tim nej, nkawd yuav qhia txhua yam uas peb ua tim no rau nej paub.
51004010	Alixakus tus uas raug kaw nrog kuv hauv tsev lojcuj, nws hais noj qab nyob zoo rau nej. Thiab Malakaus uas yog Npananpas tus kwvtij los hais noj qab nyob zoo rau nej. Kuv twb qhia ib zaug rau nej lawm hais tias yog Malakaus tuaj saib nej, nej cia li hu nws los so hauv nej tsev.
51004011	Yausuas tus uas sawvdaws hu ua Yuxatus los hais noj qab nyob zoo rau nej thiab. Cov Yudais uas ntseeg Yexus lawm, tsuas muaj peb leeg ntawd xwb thiaj li nrog kuv qhia txog Vajtswv lub tebchaws. Lawv peb leeg ntawd tau pab kuv ntau kawg li.
51004012	Epafas yeej yog nej pab thiab nws yog Yexus Khetos ib tug tubtxib, nws hais noj qab nyob zoo rau nej. Nws niaj hnub kub siab lug thov Vajtswv pab kom nej muab siab rau ntseeg thiab ua tau zoo zuj zus, thiab kom nej ua tau nej tes haujlwm raws li Vajtswv lub siab nyiam.
51004013	Kuv ua tau timkhawv hais tias, nws ua haujlwm khwv kawg li pab nej thiab pab cov ntseeg uas nyob hauv lub nroog Laudikeyas thiab lub nroog Hailafulis.
51004014	Lukas tus uas yog kws tshuaj uas peb hlub thiab Demas nkawd hais noj qab nyob zoo rau nej.
51004015	Thov nej hais noj qab nyob zoo rau cov kwvtij ntseeg uas nyob hauv lub nroog Laudikeyas, rau Nifas, thiab rau pawg ntseeg uas tuaj pehawm Vajtswv hauv Nifas tsev.
51004016	Thaum nej nyeem tsab ntawv no tas, nej yuav tsum muab xa mus rau cov ntseeg uas nyob hauv lub nroog Laudikeyas nyeem thiab. Thiab nej yuav tsum nyeem tsab ntawv uas cov ntseeg uas nyob hauv lub nroog Laudikeyas xa tuaj rau nej ib yam nkaus.
51004017	Thov nej hais rau Akipus hais tias, tes haujlwm uas Vajtswv muab rau nws ua lawm, nws yuav tsum ua tib zoo ua kom tiav.
51004018	Lo lus uas hais tias Paulus nco nco nej, twb yog kuv txhais tes sau ntag. Thov nej nco ntsoov hais tias kuv tseem raug kaw rau hauv tsev lojcuj. Thov Vajtswv foom koob hmoov rau nej txhua tus.
52001001	Kuv yog Paulus. Kuv thiab Xilas, thiab Timautes sau tsab ntawv no xa tuaj rau nej txhua tus uas nyob hauv lub nroog Thexalaunikes uas ntseeg Vajtswv tus uas yog peb Leej Txiv thiab ntseeg tus Tswv Yexus Khetos. Thov Vajtswv foom koob hmoov rau nej, thiab pab kom nej tau nyob kaj siab lug.
52001002	Peb niaj hnub ua Vajtswv tsaug thiab thov Vajtswv pab nej tsis tseg tsis tu, rau qhov peb nco ntsoov hais tias nej yog cov uas muab siab rau ntseeg.
52001003	Thaum peb thov Vajtswv tus uas yog peb Leej Txiv, peb nco ntsoov hais tias nej tsis yog cov uas ntseeg ntawm lub ncauj xwb, tiamsis nej ua nej tes haujlwm rau sawvdaws pom thiab. Nej zoo siab hlo pab lwm tus. Txawm yog nej yuav ua haujlwm khwv npaum li cas los nej yeej tsis khuvxim nej lub zog li, thiab nej cia siab ntsoov rau peb tus Tswv Yexus Khetos.
52001004	Cov kwvtij, peb paub hais tias Vajtswv hlub nej thiab xaiv nej cia ua nws haivneeg lawm.
52001005	Peb paub li no, rau qhov Txojmoo Zoo uas peb coj tuaj qhia nej, tsis yog lo lus qhuav xwb. Tiamsis yog Vaj Ntsujplig tus Dawbhuv thiab Vajtswv lub hwjchim nrog nraim cov lus ntawd, thiab Txojlus ntawd yog txoj tseeb. Thaum peb nrog nej nyob peb ua peb lub neej zoo li cas los nej twb paub lawm. Peb ua li ntawd twb yog peb ua qhia nej kom nej paub ua nej lub neej.
52001006	Nej twb xyaum ua raws li peb ua thiab raws li tus Tswv Yexus ua lawm. Txawm yog nej raug kev txomnyem heev los nej tseem zoo siab mloog tej lus uas Vaj Ntsujplig tus Dawbhuv qhia rau nej.
52001007	Yog li ntawd, nej thiaj ua tau yam ntxwv zoo rau cov ntseeg uas nyob hauv lub xeev Makedaunias no, thiab cov ntseeg uas nyob nram lub xeev Akhayas xyaum.
52001008	Rau qhov nej cov ntseeg uas nyob hauv lub nroog Thexalaunikes no, nej twb mus qhia Vajtswv Txojlus thoob plaws txhua qhov lawm, tsis yog qhia hauv lub xeev Makedaunias thiab lub xeev Akhayas xwb, tiamsis tej neeg uas nyob rau txhua qhov puavleej hnov moo hais tias nej twb ntseeg Vajtswv lawm. Yog li ntawd, tsis tas peb yuav hais ntxiv lawm.
52001009	Sawvdaws puavleej hais tias thaum peb tuaj saib nej, nej zoo siab mloog peb qhia. Thiab lawv hais txog qhov uas nej muab nej tej dab tej mlom tso povtseg tig los cuag Vajtswv, kom nej tau ua Vajtswv tus uas muaj sia nyob tes haujlwm. Nws yog Vajtswv tiag.
52001010	Thiab lawv hais txog qhov uas nej kub siab lug tos Vajtswv tus Tub Yexus uas yuav los saum ntuj ceebtsheej los. Tus ntawd yog Vajtswv tus Tub Yexus uas Vajtswv tsa sawv hauv qhov tuag rov qab los, thiab yog tus uas cawm peb dim ntawm Vajtswv txojkev chim uas yuav muaj los.
52002001	Cov kwvtij, nej twb paub lawm hais tias thaum peb tuaj saib nej, mas muaj nqis heev rau nej.
52002002	Thiab nej twb paub zoo hais tias, thaum peb tseem tuaj tsis tau txog ntawm nej, peb xub tuaj qhia pem lub nroog Filipis, cov neeg uas nyob ped, lawv tsimtxom peb thiab saib tsis taus peb kiag li. Tsis yog li ntawd xwb, thaum peb tuaj txog rau hauv nej lub nroog los tseem muaj neeg tawmtsam peb heev thiab. Txawm li ntawd los Vajtswv tseem pub peb muaj lub siab tawv qhia Txojmoo Zoo rau nej.
52002003	Tej lus uas peb qhia nej, peb qhia tseeb xwb. Peb yeej tsis muaj ib nplooj siab uas xav ua phem lossis xav dag nej.
52002004	Peb yeej tsis muaj nplooj siab xav li ntawd. Peb tsuas qhia tej uas Vajtswv muab rau peb qhia xwb. Rau qhov Vajtswv yeej pom zoo muab Txojmoo Zoo ntawd rau peb qhia. Tsis yog peb qhia kom haum neeg siab, tiamsis yog peb qhia kom haum Vajtswv siab, rau qhov Vajtswv yog tus uas niaj hnub saib ntsoov peb lub siab.
52002005	Nej twb paub lawm hais tias thaum peb tuaj qhia nej, peb tsis tau lam qhuas leejtwg li lossis ntxias leejtwg tug yuav. Vajtswv yeej ua tau timkhawv hais tias peb hais tseeb xwb.
52002006	Peb cov uas yog Yexus Khetos cov timthawj, peb yeej tsis tau kom leejtwg hwm peb, tsis hais nej lossis lwm tus,
52002007	txawm yog peb yog Yexus Khetos cov timthawj los peb tsis yuam nej, tiamsis peb ua lub siab ntev rau nej ib yam li leej niama ua siab ntev tu nws cov menyuam.
52002008	Peb hlub nej kawg li, peb thiaj coj Txojmoo Zoo uas Vajtswv muab rau peb lawm tuaj qhia rau nej. Tsis yog li ntawd xwb, peb tseem zoo siab muab peb lub zog huv tibsi pab nej, peb tsis khuvxim li, rau qhov peb hlub nej heev.
52002009	Cov kwvtij, nyaj nej yuav nco tau hais tias, thaum peb nrog nej nyob, peb yeej ua haujlwm hnyav thiab khwv kawg li yug peb. Peb ua haujlwm tas hnub tas hmo, rau qhov peb tsis xav kom nej nyuaj siab rau peb lub sijhawm uas peb tuaj qhia Vajtswv Txojmoo Zoo rau nej.
52002010	Nej thiab Vajtswv ua tau timkhawv hais tias thaum peb tseem nrog nej cov ntseeg nyob, peb ua peb lub neej zoo kawg nkaus, peb ua neeg ncaj ncees thiab peb tsis tau ua ib qho txhaum li.
52002011	Nej twb paub lawm hais tias peb hlub nej txhua tus ib yam li leej txiv hlub nws cov menyuam.
52002012	Peb twb txhawb nej lub zog thiab nplig nej siab lawm. Peb ua li ntawd kom nej thiaj paub ua nej lub neej haum Vajtswv siab. Vajtswv yog tus uas hu nej los ua nws haivneeg thiab los txais nws txoj koob hmoov.
52002013	Tsis yog li ntawd xwb, tseem muaj ib qhov uas peb niaj hnub ua Vajtswv tsaug. Qhov ntawd yog qhov uas nej mloog thiab muab siab rau ntseeg Vajtswv Txojlus uas peb coj tuaj qhia nej. Thaum nej hnov lawm, nej cia siab hais tias, Txojlus ntawd tsis yog neeg txoj, tiamsis yog Vajtswv txoj. Txojlus uas nej cia siab rau ntawd yeej yog Vajtswv txoj tiag, rau qhov Vajtswv niaj hnub ua haujlwm hauv nej cov uas ntseeg lawm lub siab.
52002014	Cov kwvtij, yav tas los nej raug kev tsimtxom ib yam li cov ntseeg Yexus Khetos uas nyob nram lub xeev Yudas. Nej haivneeg tsimtxom nej ib yam li cov neeg Yudais raug lawv haivneeg tsimtxom lawv thiab.
52002015	Cov Yudais yog cov uas tau muab tus Tswv Yexus thiab cov cev Vajtswv lus tua povtseg, thiab lawv yog cov uas tau tsimtxom peb. Lawv tawmtsam Vajtswv thiab ntxub cov ntseeg.
52002016	Tsis yog li ntawd xwb, lawv tseem txwv tsis pub peb coj Txojmoo Zoo uas cawm tau neeg dim neeg lub txim mus qhia rau lwm haivneeg thiab. Lawv ua li ntawd twb yog lawv tsub kev txhaum ntxiv rau tej uas lawv tau ua los lawm. Nimno Vajtswv yuav rau txim hnyav rau lawv.
52002017	Cov kwvtij, qhov uas peb tau ncaim nej ib nyuag ntu, tsuas yog ncaim ntsej ncaim muag xwb, peb lub siab yeej tsis ncaim nej. Thaum ntawd peb nco nej heev thiab xav pom nej kawg li.
52002018	Peb xav rov qab tuaj saib nej, kuv twb yuav tuaj ob peb zaug, tiamsis dab Ntxwgnyoog tsis pub peb tuaj.
52002019	Thaum peb tus Tswv Yexus Khetos rov qab los, thiab peb mus nyob ntawm nws lub xubntiag, cov neeg uas yuav ua rau peb cia siab, ua rau peb zoo siab thiab ua rau peb muaj lus khav hais tias peb kovyeej lawm twb yog nej ntag.
52002020	Rau qhov nej yog cov uas ua rau peb tau ntsejmuag thiab ua rau peb zoo siab.
52003001	Peb xav hnov nej xov kawg li, peb ua tsis taus siab ntev lawm, peb thiaj pom zoo cia Xilas wb nyob wb hauv lub nroog Athees, thiab cia wb tus kwv Timautes tuaj saib nej.
52003002	Timautes yog tus uas ua Vajtswv tes haujlwm qhia Txojmoo Zoo uas hais txog Yexus Khetos zaj ib yam li wb thiab. Wb txib nws tuaj txhawb nej lub zog thiab pab kom nej muab siab rau ntseeg.
52003003	Nej txhua tus uas tabtom raug kev txomnyem thiaj yuav tsis poob siab. Nej yeej paub lawm hais tias, tej kev tsimtxom ntawd yog tej uas Vajtswv twb xub npaj tseg cia rau cov ntseeg lawm.
52003004	Thaum peb tseem nrog nej nyob, peb twb qhia rau nej paub lawm hais tias, peb cov uas ntseeg yeej yuav raug kev tsimtxom. Nimno nej pom hais tias twb muaj li ntawd lawm tiag.
52003005	Vim li ntawd kuv thiaj pom zoo txib Timautes tuaj saib nej. Kuv tsis hnov nej xov li, kuv ua tsis taus siab ntev lawm, kuv thiaj txib Timautes tuaj saib nej, saib nej puas tseem muab siab rau ntseeg. Kuv ntshai nyob tsam dab Ntxwgnyoog ntxias tau nej yuam kev, ces tes haujlwm uas peb ua los lawm yuav tsis muaj nqis dabtsi li.
52003006	Timautes tau tuaj saib nej, nimno nws twb rov qab los txog wb lawm. nws los qhia rau wb hais tias, nej tseem muab siab rau ntseeg thiab sib hlub. Nws hais rau wb hais tias nej nco nco wb thiab xav pom wb ib yam li wb xav pom nej.
52003007	Wb txhawj thiab nyuaj siab heev, tiamsis thaum wb hnov hais tias, nej tseem muab siab rau ntseeg wb thiaj li qab siab nyob.
52003008	Thaum wb hnov hais tias nej tseem muab siab npuab Vajtswv, wb thiaj tso siab plhuav lawm.
52003009	Nimno peb ua Vajtswv tsaug tsis txawj tas, rau qhov peb paub hais tias nej muab siab rau ntseeg, peb zoo siab kawg li, peb tsis pom qab yuav ua Vajtswv tsaug li.
52003010	Peb niaj hnub niaj hmo thov Vajtswv pab kom peb tau tuaj saib nej dua ib zaug, peb thiaj muaj sijhawm qhia nej, rau qhov tej uas nej ntseeg lawm, tseem tshuav qee yam uas nej tsis tau paub tseeb.
52003011	Peb thov Vajtswv tus uas yog peb Leej Txiv thiab thov peb tus Tswv Yexus qhib kev kom peb tau tuaj saib nej.
52003012	Peb thov Vajtswv pab kom nej ib tug txawj hlub ib tug heev dua yav tas los lawm, ib yam li uas niaj hnub no peb hlub nej.
52003013	Yog nej xub muaj lub siab zoo li ntawd lawm, thaum peb tus Tswv Yexus coj cov uas ntseeg nws nrog nws los, thaum ntawd Vajtswv tus uas yog peb Leej Txiv yuav pom hais tias nej yog cov uas zoo kawg nkaus, nej tsis muaj ib qhov txhaum li.
52004001	Cov kwvtij, peb twb qhia rau nej lawm hais tias nej yuav tsum ua nej lub neej li cas thiaj yuav haum Vajtswv siab, nej twb ua li peb qhia ntawd lawm. Tiamsis nimno peb thov ntuas nej raws li peb tus Tswv Yexus kom peb ntuas, nej yuav tsum ua nej lub neej kom zoo dua yav tas los lawm thiab.
52004002	Rau qhov nej twb paub lawm hais tias tej lus uas peb qhia nej tsis yog peb tej lus, tiamsis yog peb tus Tswv Yexus tej lus.
52004003	Vajtswv xav kom nej ua nej lub neej zoo kawg nkaus, tsis txhob ua kev nkauj kev nraug thiaj li haum Vajtswv siab.
52004004	Nej txhua tus yuav tsum tswj nej lub cev thiab ncaj ncees rau nej tus pojniam, nej thiaj yuav ua tau haum Vajtswv siab thiab haum neeg siab.
52004005	Cov neeg uas tsis paub Vajtswv, lawv muaj lub siab ntshaw ua phem ua qias, nej tsis txhob ntshaw li lawv.
52004006	Nej yuav tsum nco ntsoov zaj no, nej tsis txhob ua kev nkauj kev nraug ib zaug li. Yog nej ua nkauj ua nraug nej yeej yuav ua txhaum lwm tus xwb. Yav tas los peb twb qhia rau nej paub lawm hais tias Vajtswv yuav rau txim rau cov neeg uas ua txhaum li ntawd.
52004007	Vajtswv hu peb los ua neeg zoo, tsis yog hu peb los ua kev nkauj kev nraug.
52004008	Yog leejtwg tsis ua raws li Txojlus no qhia tsis yog nws saib tsis taus neeg, tiamsis yog nws saib tsis taus Vajtswv tus uas pub Vaj Ntsujplig tus Dawbhuv rau nej.
52004009	Tsis tas kuv yuav sau qhia rau nej hais tias nej cov uas ntseeg yuav tsum sib hlub, rau qhov Vajtswv twb qhia rau nej lawm hais tias ib tug yuav tsum hlub ib tug.
52004010	Nej yeej hlub cov kwvtij ntseeg Yexus uas nyob txhua qhov hauv lub xeev Makedaunias lawm. Tiamsis cov kwvtij, peb thov ntuas nej hais tias nej ib tug yuav tsum hlub ib tug heev dua ntawd thiab.
52004011	Nej yuav tsum niaj hnub xyaum ua neeg zoo tsis txhob ntau ncauj. Nej yuav tsum rau siab ntso ua nej tes haujlwm xwb tsis txhob mus tabkaum lwm tus. Thiab nej yuav tsum ua ntawm nej txhais tes tsis txhob tos lwm tus ua rau nej noj, raws li peb twb qhia rau nej lawm.
52004012	Yog nej ua li no, cov uas tsis ntseeg Vajtswv thiaj yuav saib taus nej, thiab nej thiaj yuav tsis tos lwm tus ua rau nej noj.
52004013	Cov kwvtij, peb xav kom nej paub tseeb hais tias cov neeg uas tuag lawm, lawv mus rau qhov twg lawm, nej thiaj yuav tsis quaj ntsuag ib yam li cov neeg uas tsis muaj chaw cia siab.
52004014	Peb paub tseeb hais tias Yexus twb tuag thiab sawv hauv qhov tuag rov qab los lawm; yog li ntawd, peb thiaj ntseeg hais tias Vajtswv yuav coj cov ntseeg uas tuag lawm nrog Yexus sawv rov qab los thiab.
52004015	Zaj uas peb qhia rau nej no twb yog peb qhia raws li peb tus Tswv Yexus tej lus qhia uas hais tias, hnub uas tus Tswv Yexus rov qab los, peb cov uas tseem ua neej nyob, peb yuav tsis xub ua cov uas tuag lawm ntej mus.
52004016	Thaum tus Tswv Yexus yuav los saum ntuj los, sawvdaws yuav hnov ib lub suab hu nrov nrov saum ntuj tuaj, thiab yuav hnov tus thawj timtswv ceebtsheej lub suab hu thiab hnov Vajtswv lub suab raj suab xyu nrov. Ces cov neeg tuag lawm uas ntseeg Yexus yuav sawv hauv qhov tuag los.
52004017	Tom qab ntawd Vajtswv yuav coj peb cov uas tseem ua neej nyob, nrog cov neeg ntawd ua ke nrog huab nrog cua mus ntsib tus Tswv saum ib nta ntuj, peb yuav nrog tus Tswv nyob mus ibtxhis li.
52004018	Yog li ntawd, nej cia li muab tej lus no los nplig txhua tus lub siab.
52005001	Cov kwvtij, tsis tas kuv yuav tsum sau qhia rau nej paub hais tias hnub twg thiab lub sijhawm twg yuav muaj tej ntawd.
52005002	Rau qhov nej yeej paub lawm hais tias hnub uas tus Tswv Yexus yuav los, nws yuav los ib yam li tubsab tuaj hmo ntuj.
52005003	Thaum sawvdaws tseem hais tias, "Peb tau zoo noj thiab tau zoo nyob kawg li lawm," tamsim ntawd lawv yuav raug kev puastsuaj. Lawv yuav khiav tsis dim ib yam li tus pojniam uas mob plab yuav yug menyuam, nws yuav khiav tsis dim li.
52005004	Tiamsis cov kwvtij, nej tsis yog cov uas nyob hauv qhov tsaus ntuj, txawm yog hnub ntawd yuav los ib yam li tus tubsab tuaj los tsis tas nej yuav ntshai.
52005005	Rau qhov nej yog cov uas nyob qhov pom kev thiab nyob nruab hnub. Peb tsis yog cov uas nyob hmo ntuj lossis nyob hauv qhov tsaus ntuj.
52005006	Yog li ntawd peb tsis txhob tsaug zog li lwm tus. Peb yuav tsum tsis txhob tsaug zog thiab ceevfaj zov tos.
52005007	Tsuas yog thaum tsaus ntuj neeg thiaj pw tsaug zog thiab tsuas yog thaum tsaus ntuj neeg thiaj haus cawv qaug xwb.
52005008	Tiamsis peb yog cov uas nyob nruab hnub, tsis tsimnyog peb yuav qaug rau ib yam dabtsi li. Peb yuav tsum muab kev ntseeg thiab kev hlub los ua daim thaiv hauv siab, thiab peb yuav tsum muab qhov uas peb cia siab hais tias peb yuav dim peb lub txim, los ua lub kausmom hlau ntoo.
52005009	Vajtswv yuav tsis rau txim rau peb cov uas Vajtswv xaiv cia lawm, tiamsis Vajtswv yuav zam txim rau peb cov uas ntseeg peb tus Tswv Yexus.
52005010	Yexus Khetos yog tus uas tuag theej peb lub txhoj. Nws ua li ntawd kom peb thiaj tau nrog nws nyob mus ibtxhis li. Thaum Yexus rov qab los txawm yog peb tseem muaj sia nyob lossis peb tuag lawm los xij, peb yeej yuav tau mus nrog nws nyob.
52005011	Yog li ntawd, nej ib tug yuav tsum txhawb ib tug zog, thiab ib tug pab ib tug, ib yam li niaj hnub no nej ua.
52005012	Cov kwvtij, peb qhia nej hais tias tsimnyog nej yuav tsum hwm cov uas saib nej. Lawv yog cov uas Vajtswv xaiv los coj nej thiab qhia nej.
52005013	Nej yuav tsum hwm lawv thiab hlub lawv, rau qhov lawv muab siab rau ua haujlwm pab nej. Nej yuav tsum nyob sib haumxeeb thiab sib hlub sib pab.
52005014	Cov kwvtij, peb qhia nej hais tias nej yuav tsum ntuas tus neeg tubnkeeg, thiab txhawb tus uas tsis muaj lub siab tawv, pab tus uas qaug zog thiab ua siab ntev rau sawvdaws.
52005015	Nej ib tug tsis txhob ua phem pauj ib tug, tiamsis nej ib tug yuav tsum ua zoo rau ib tug thiab ua zoo rau sawvdaws.
52005016	Nej yuav tsum niaj hnub zoo siab.
52005017	Nej yuav tsum thov Vajtswv tsis tseg tsis tu.
52005018	Txawm yog nej raug kev txomnyem thiab tau zoo los nej yuav tsum ua Vajtswv tsaug. Vajtswv xav kom nej txhua tus uas nrog Yexus Khetos koom ib txojsia lawm ua tej no.
52005019	Nej tsis txhob txwv Vaj Ntsujplig tus Dawbhuv.
52005020	Nej tsis txhob thuam tej lus uas Vaj Ntsujplig kom neeg qhia.
52005021	Nej yuav tsum ua tib zoo saib txhua yam huv tibsi, saib yam twg zoo, nej khaws yam ntawd cia.
52005022	Nej yuav tsum zam kom dhau txhua yam kev phem huv tibsi.
52005023	Thov Vajtswv tus uas pub rau peb tau nyob kaj siab lug, pab kom nej ua tau neeg zoo kawg nkaus. Thiab thov Vajtswv tsomkwm nej tus ntsujplig, nej lub siab thiab nej lub cev huv tibsi. Thaum peb tus Tswv Yexus Khetos rov los, nej thiaj yuav tsis muaj ib qhov txhaum li.
52005024	Vajtswv tus uas hu nej los ua nws haivneeg, nws yuav ua kom tej no tiav, rau qhov nws yog tus uas ncaj ncees.
52005025	Cov kwvtij, nej yuav tsum thov Vajtswv pab peb thiab.
52005026	Nej ib tug yuav tsum hlub ib tug.
52005027	Tus Tswv Yexus kom kuv qhia rau nej hais tias nej yuav tsum muab tsab ntawv no nyeem rau cov ntseeg txhua tus mloog.
52005028	Thov peb tus Tswv Yexus Khetos foom koob hmoov rau nej sawvdaws.
53001001	Kuv yog Paulus. Kuv thiab Xilas, thiab Timautes sau tsab ntawv no xa tuaj rau nej txhua tus uas nyob hauv lub nroog Thexalaunikes uas ntseeg Vajtswv tus uas yog peb Leej Txiv, thiab ntseeg tus Tswv Yexus Khetos.
53001002	Thov Vajtswv tus uas yog peb Leej Txiv thiab thov tus Tswv Yexus Khetos foom koob hmoov rau nej thiab pab kom nej tau nyob kaj siab lug.
53001003	Cov kwvtij, tsimnyog peb niaj hnub ua Vajtswv tsaug, rau qhov peb pom hais tias nej muab siab rau ntseeg heev zuj zus, thiab nej ib tug txawj hlub ib tug heev dua yav tas los.
53001004	Twb yog li ntawd, peb thiaj qhuas nej rau cov ntseeg Vajtswv uas nyob txhua qhov txhia chaw hais tias, txawm yog nej raug kev tsimtxom thiab kev txomnyem los nej tseem ua taus siab ntev thiab muab siab rau ntseeg Vajtswv tsis tso tseg.
53001005	Qhov no twb ua rau sawvdaws paub hais tias Vajtswv yog tus uas ncaj ncees. Nws ua li no kom sawvdaws pom hais tias nej yog cov uas tsimnyog los ua Vajtswv haivneeg. Rau qhov nej yog Vajtswv haivneeg nej thiaj raug kev txomnyem li no.
53001006	Vajtswv yog tus uas ncaj ncees, nws yuav rau txim rau cov neeg uas tsimtxom nej.
53001007	Nws yuav pab nej txhua tus uas raug kev txomnyem, kom nej thiab peb tau nyob kaj siab lug. Nws yuav pab peb li ntawd, thaum peb tus Tswv Yexus los saum ntuj los. Thiab thaum tus Tswv Yexus los yuav muaj cov timtswv ceebtsheej
53001008	uas muaj Yexus lub tshwjchim thiab muaj nplaim taws cig lam lug nrog nws los, nws yuav rau txim rau cov neeg uas tsis mloog Vajtswv lus, thiab rau cov neeg uas tsis ntseeg Txojmoo Zoo uas hais txog peb tus Tswv Yexus.
53001009	Cov neeg ntawd yuav raug txim mus ibtxhis, lawv yuav tsis tau nrog peb tus Tswv Yexus nyob. Lawv yuav tsis pom nws tus tshwjchim uas ci ntsa iab.
53001010	Hnub uas Yexus rov qab los yuav muaj li no, hnub ntawd txhua tus uas nws xaiv los ua nws haivneeg lawm, lawv yuav ua rau nws tau koob meej. Thaum cov ntseeg ntawd pom Yexus lub tshwjchim, lawv yuav xav tsis thoob li. Thaum ntawd nej yuav nrog lawv nyob ntawd thiab, rau qhov nej twb ntseeg Yexus Txojlus uas peb coj tuaj qhia rau nej lawm.
53001011	Twb yog li ntawd, peb thiaj niaj hnub thov Vajtswv pab kom nej ua tau nej lub neej phim qhov uas Vajtswv xaiv nej los ua nws haivneeg lawm. Peb thov Vajtswv tus uas muaj hwjchim pab nej kom nej ua tau nej lub neej zoo raws li nej twb xub xav tseg lawm hais tias nej yuav ua, thiab raws li tej haujlwm uas nej ntseeg hais tias Vajtswv yuav pab nej ua. Peb thov Vajtswv pab kom nej ua tau tes haujlwm ntawd tiav.
53001012	Nej ua li ntawd, nej thiaj yuav ua rau peb tus Tswv Yexus Khetos tau koob meej, Vajtswv thiab tus Tswv Yexus Khetos uas hlub nej, yuav pub nej tau koob meej ib yam nkaus thiab.
53002001	Cov kwvtij, qhov uas peb tus Tswv Yexus yuav rov los thiab qhov uas nws yuav coj peb sawvdaws mus nrog nws nyob, kuv thov qhia rau nej hais tias
53002002	nej tsis txhob rawm poob siab lossis ntxhov siab rau qhov uas nej hnov hais tias, twb txog lub sijhawm uas Yexus los lawm. Tej zaum ntshai muaj tej tus qhia txog tej uas yuav tshwm muaj los yav tom ntej rau nej lossis muaj tej tus qhia hais li ntawd lossis muaj tej tus hais tias yog peb sau hais li ntawd rau hauv peb tej ntawv uas peb xa tuaj rau nej los tsis paub.
53002003	Txawm yog li cas los xij, nej tsis txhob cia leejtwg ntxias tau nej li. Rau qhov thaum tseem tsis tau txog hnub uas tus Tswv Yexus rov qab los, yuav muaj neeg sau nthwv tuaj tawmtsam Vajtswv zaum kawg, thiab sawvdaws yuav pom tus uas ua phem ntawd los. Tus ntawd yog tus uas yuav raug kev puastsuaj.
53002004	Nws yuav tawmtsam txhua yam uas neeg pe, thiab tej uas neeg hu ua vajtswv. Nws yuav khav hais tias nws yog tus uas muaj hwjchim loj dua ntais tej ntawd huv tibsi. Tsis yog li ntawd xwb, nws tseem yuav mus nyob hauv lub Tuamtsev, thiab qhia sawvdaws hais tias nws yog vajtswv ntag.
53002005	Nej tsis nco qab lawm los? Thaum kuv tseem nrog nej nyob, kuv twb qhia tej ntawd rau nej lawm.
53002006	Tiamsis niaj hnub nimno muaj ib yam txwv tsis pub kom tej ntawd tiav. Nej twb paub yam ntawd lawm. Thaum txog lub sijhawm ntawd sawvdaws yuav pom tus uas ua phem ntawd.
53002007	Txojkev phem kev qias uas sawvdaws tsis paub, nimno twb pib muaj lawm. Tiamsis yuav tsis muaj tej ntawd mus txog thaum tus uas txwv raug ntiab tawm mus mam li muaj los.
53002008	Thaum tus uas txwv raug ntiab tawm mus lawm, sawvdaws yuav pom tus uas ua phem ntawd. Thiab thaum tus uas ua phem ntawd los lawm, tus Tswv Yexus yuav tshuab pa tua tus ntawd povtseg. Thaum nws pom dheev Yexus thiab Yexus lub hwjchim uas ci ntsa iab, ces tamsim ntawd, nws yuav puastsuaj mus.
53002009	Dab Ntxwgnyoog yuav txib tus uas ua phem ntawd los, thiab pub hwjchim rau nws kom nws ua tau ntau yam txujci txawv txawv. Thiab nws yuav ua tej yam uas ua rau sawvdaws xav tsis thoob li, tiamsis tej ntawd puavleej tsis tseeb.
53002010	Nws yuav ua ntau yam kev phem ntxias cov neeg uas yeej yuav raug puastsuaj mus. Cov neeg ntawd yuav raug puastsuaj, rau qhov lawv tsis kam mloog thiab tsis nyiam Txojlus tseeb uas yuav pab tau kom lawv dim lawv lub txim.
53002011	Twb yog li ntawd Vajtswv thiaj cia txojkev dag ntxias los tshoov lawv lub siab kom lawv ntseeg tej uas tsis tseeb.
53002012	Yog li ntawd, Vajtswv yuav rau txim rau txhua tus uas nyiam ua phem thiab tsis ntseeg Txojlus tseeb.
53002013	Cov kwvtij uas tus Tswv hlub, peb niaj hnub ua Vajtswv tsaug, rau qhov Vajtswv twb xaiv nej puag thaum chivkeeb los lawm, kom nej tau txais txojkev cawm dim los ntawm Vaj Ntsujplig lub hwjchim thiab ua rau nej ua tau haivneeg uas dawbhuv, vim qhov uas nej ntseeg qhov tseeb.
53002014	Thaum peb qhia Txojmoo Zoo rau nej, Vajtswv hu nej los ntseeg kom nej dim nej lub txim. Nej thiaj yuav tau peb tus Tswv Yexus Khetos lub tshwjchim uas ci ntsa iab los ua nej tug.
53002015	Yog li ntawd cov kwvtij, nej yuav tsum muab siab rau ntseeg tsis txhob tso tseg. Thiab nej yuav tsum khaws tej lus uas peb twb qhia rau nej lawm cia, tsis hais tej uas peb qhia nej thaum peb tseem nrog nej nyob, thiab tej uas peb sau rau hauv ntawv, nej yuav tsum khaws tej ntawd huv tibsi.
53002016	Thov peb tus Tswv Yexus Khetos thiab Vajtswv tus uas yog peb Leej Txiv tus uas hlub peb, thiab txhawb peb lub zog, kom peb muaj kev cia siab mus li,
53002017	nws yuav nplig nej lub siab thiab txhawb nej lub zog, kom nej ua tau txhua yam zoo, tsis hais tej haujlwm uas nej ua thiab tej lus uas nej hais.
53003001	Cov kwvtij, thov nej niaj hnub thov Vajtswv pab peb kom peb muab siab rau qhia Vajtswv Txojlus. Vajtswv Txojlus thiaj yuav nrov ncha mus thoob plaws txhua qhov chaw, thiab muaj nqis rau sawvdaws ib yam li twb muaj nqis rau hauv nej lawm.
53003002	Thiab thov Vajtswv pab kom peb dim ntawm cov neeg siab phem thiab limhiam txhais tes, rau qhov yeej yuav muaj ibtxhia tsis ntseeg Vajtswv Txojlus.
53003003	Tiamsis Vajtswv yog tus uas ncaj ncees, nws yuav txhawb nej lub zog thiab tsis pub dab Ntxwgnyoog ua phem rau nej.
53003004	Vajtswv twb qhia rau peb paub lawm hais tias nej tabtom ua raws li tej uas peb tau qhia rau nej lawm. Thiab nej tseem yuav niaj hnub ua li ntawd mus lawm yav tom ntej.
53003005	Thov Vajtswv qhia nej lub siab kom nej paub mloog Vajtswv lus, thiab pab kom nej ua tau siab ntev ib yam li Yexus Khetos tau ua qhia rau nej lawm.
53003006	Cov kwvtij, peb tuav peb tus Tswv Yexus Khetos lub npe samhwm rau nej hais tias nej tsis txhob mus nrog cov neeg tub nkeeg ua ke. Lawv cov ntawd tsis ua raws li tej lus uas peb qhia rau nej lawm.
53003007	Nej sawvdaws puavleej paub hais tias yeej tsimnyog nej ua raws li nej tau pom peb ua los lawm, thaum peb tseem nrog nej nyob los peb yeej tsis nkees li.
53003008	Peb tsis tos leejtwg yug peb, tiamsis peb niaj hnub niaj hmo siv zog ua haujlwm. Peb ua li ntawd kom nej cov thiaj tsis muaj ib tug ntxhov siab rau peb.
53003009	Qhov uas peb ua li ntawd tsis yog peb tsis muaj cai hais kom nej yug peb, tiamsis yog peb ua yam ntxwv qhia rau nej kom nej paub ua li peb ua.
53003010	Thaum peb tseem nrog nej nyob, peb qhia rau nej hais tias yog leejtwg tsis kam ua haujlwm, nej tsis txhob pub mov rau tus ntawd noj.
53003011	Peb hais li no, rau qhov peb hnov hais tias nej cov muaj qee leej tub nkeeg, nyob dawb xwb, tsis ua ib yam haujlwm dabtsi li. Tsis yog li ntawd xwb, lawv tseem pheej mus tabkaum lwm tus tes haujlwm thiab.
53003012	Peb tuav peb tus Tswv Yexus Khetos lub npe samhwm rau cov neeg tub nkeeg ntawd kom lawv yuav tsum ua haujlwm yug lawv, lawv tsis txhob tos luag noj xwb.
53003013	Cov kwvtij, nej tsis txhob dhuav ua tej haujlwm zoo.
53003014	Yog nej cov muaj leejtwg tsis mloog tej lus uas peb sau rau hauv tsab ntawv no, ces nej tsis txhob mus nrog tus ntawd ua ke, kom nws paub txajmuag rau tej uas nws tau ua los lawm.
53003015	Tiamsis nej tsis txhob ntxub nws, nej yuav tsum ntuas nws ib yam li nej ntuas nej tej kwvtij.
53003016	Thov tus Tswv uas yog lub hauvpaus ntawm txojkev kaj siab, pub txojkev kaj siab rau nej txhua lub sijhawm thiab txhua qhov uas nej mus. Thov tus Tswv nrog nraim nej sawvdaws nyob.
53003017	Kuv yog Paulus, tsab ntawv no yog kuv txhais tes sau tuaj rau nej ntag. Kuv suam kuv lub npe rau txhua tsab ntawv uas kuv xa tuaj rau nej.
53003018	Thov peb tus Tswv Yexus Khetos foom koob hmoov rau nej sawvdaws.
54001001	Kuv yog Paulus uas yog Yexus Khetos tus timthawj. Vajtswv tus uas yog peb tus Cawmseej thiab Yexus Khetos tus uas peb cia siab rau tsa kuv ua ib tug timthawj.
54001002	Timautes, kuv sau tsab ntawv no tuaj rau koj. Kuv hlub koj ib yam li koj yog kuv tus tub, rau qhov koj thiab kuv wb ntseeg ib yam nkaus. Thov Vajtswv tus uas yog peb Leej Txiv thiab peb tus Tswv Yexus Khetos foom koob hmoov rau koj, hlub koj thiab pab kom koj tau zoo nyob kaj siab lug.
54001003	Kuv xav kom koj nyob twjywm hauv lub nroog Efexus. Kuv twb xub ntuas koj li ntawd thaum kuv yuav mus rau pem lub xeev Makedaunias. Kuv xav kom koj nyob twjywm hauv, rau qhov muaj qee leej txivneej uas nyob hauv lub nroog Efexus qhia tej zaj uas tsis tseeb; yog li ntawd, koj yuav tsum txwv tsis txhob pub lawv qhia.
54001004	Koj yuav tsum kom lawv muab tej dabneeg thiab lawv cov yawgkoob tej npe uas sau cia rau hauv ntawv uas lawv hais tsis paub tas ntawd tso tseg, rau qhov tej ntawd yuav ua rau sawvdaws muaj lus sib cav sib ceg xwb, pab tsis tau kom sawvdaws ua haum Vajtswv siab. Tsuas yog peb ntseeg Yexus xwb peb thiaj ua tau haum Vajtswv siab.
54001005	Kuv hais li no twb yog kuv xav kom nej txawj sib hlub, muaj lub siab dawb siab zoo, muaj lub siab ncaj ncees thiab ntseeg Vajtswv tiag tiag.
54001006	Muaj qee leej tsis totaub tej uas kuv hais no, lawv thiaj yuam kev mus hais tej zaj uas tsis muaj hauvpaus hauvntsis lawm.
54001007	Lawv xav ua xibhwb qhia Vajtswv txoj kevcai, tiamsis tej zaj uas lawv muaj siab tawv qhia ntawd lawv tsis totaub, tsis hais tej lus uas lawv hais thiab tej ntsiab lus los lawv yeej tsis paub.
54001008	Peb paub hais tias Vajtswv txoj kevcai yeej zoo, tiamsis yuav tsum yog peb paub coj raws li thiaj zoo.
54001009	Nej yuav tsum nco ntsoov hais tias tej kevcai tsis yog rhawv los qhia cov neeg ncaj ncees, tiamsis yog rhawv los rau cov neeg ua txhaum kevcai, cov neeg tsis mloog lus, cov neeg tsis hwm Vajtswv, cov neeg txhaum, cov neeg tua niam tua txiv, cov neeg tua neeg,
54001010	cov neeg uas nyiam ua kev nkauj kev nraug, cov neeg uas txivneej deev txivneej, cov neeg nyiag neeg, cov neeg hais lus dag thiab ua timkhawv tsis tseeb lossis ua txhua yam tsis raws li Vajtswv Txojlus qhia.
54001011	Txojlus ntawd muaj nyob hauv Txojmoo Zoo uas Vajtswv tus uas muaj hwjchim tau muab rau kuv qhia.
54001012	Kuv ua peb tus Tswv Yexus Khetos tsaug, rau qhov nws pub rau kuv muaj sia muaj zog ua haujlwm. Kuv ua nws tsaug, rau qhov nws suav hais tias tsimnyog kuv ua nws tes haujlwm, nws thiaj tsa kuv ua.
54001013	Txawm yog yav tas los kuv thuam nws, kuv tsimtxom nws thiab kuv ua saib tsis taus nws los Vajtswv tseem hlub kuv, rau qhov thaum ntawd kuv tsis tau ntseeg thiab tsis paub, kuv thiaj ua li ntawd rau nws.
54001014	Peb tus Tswv Yexus Khetos foom koob hmoov ntau kawg rau kuv, thiab pab kom kuv muab siab rau ntseeg thiab hlub lwm tus. Tej ntawd yog tej uas Vajtswv pub rau txhua tus uas nrog Yexus Khetos koom ib txojsia.
54001015	Qhov uas sawvdaws hais tias Yexus Khetos los hauv ntiajteb no yog nws los pab cov neeg uas muaj txim kom lawv dim lawv lub txim. Qhov no yog qhov uas tseemceeb, tsimnyog sawvdaws cia siab thiab txais yuav. Kuv yog tus muaj txim loj dua cov neeg uas muaj txim huv tibsi,
54001016	tiamsis Vajtswv tseem hlub kuv. Qhov uas Vajtswv hlub kuv li ntawd, twb yog Vajtswv qhia rau sawvdaws paub hais tias txawm yog kuv muaj txim loj dua sawvdaws los Yexus Khetos tseem ua siab ntev rau kuv thiab. Yexus Khetos ua li ntawd yog nws ua yamntxwv qhia rau cov neeg uas yav tom ntej yuav los ntseeg nws thiab yuav tau txojsia ntev mus ibtxhis kom lawv paub hais tias Yexus tseem ua siab ntev rau lawv ib yam li Yexus ua rau kuv lawm.
54001017	Sawvdaws yuav tsum hwm Vajtswv thiab ua rau nws tau koob meej mus ibtxhis li. Nws yog tus Vajntxwv uas muaj tshwjchim loj dua ntais. Nws muaj sia nyob mus ibtxhis tsis txawj tuag. Nws tib leeg xwb thiaj yog Vajtswv, thiab peb qhovmuag tsis pom nws! Amees.
54001018	Kuv tus tub Timautes, tej lus uas kuv qhia koj no yog raws li tej lus uas yav tas los cov neeg uas paub tej uas yuav muaj los yav tom ntej no twb hais txog koj lawm. Koj yuav tsum muab tej lus ntawd los ua ntaj ua riam, koj thiaj yuav tawmtsam yeej yeebncuab.
54001019	Koj yuav tsum muab siab rau ntseeg thiab muaj lub siab ncaj siab ncees. Muaj qee leej tsis ua raws li lawv lub siab qhia, lawv thiaj tso Vajtswv tseg lawm.
54001020	Cov neeg ntawd ib tug yog Himena-us thiab ib tug yog Alexades. Kuv twb muab nkawd tso rau dab Ntxwgnyoog lawm. Kuv ua li ntawd kom nkawd tsis txhob thuam Vajtswv.
54002001	Qhov tseemceeb uas kuv xav kom nej ua yog nej yuav tsum thov Vajtswv pab sawvdaws thiab nej yuav tsum ua Vajtswv tsaug.
54002002	Kuv thov nej thov Vajtswv pab cov vajntxwv thiab cov nomtswv. Yog peb ua li ntawd, peb yuav tau nyob kaj siab lug ua Vajtswv tes haujlwm thiab tau zoo ua peb lub neej kom phim qhov uas peb yog cov ntseeg.
54002003	Qhov no yog qhov zoo thiab haum Vajtswv tus uas yog peb tus Cawmseej lub siab.
54002004	Vajtswv xav kom tej neeg sawvdaws nyias dim nyias lub txim thiab xav kom lawv paub qhov tseeb.
54002005	Rau qhov yeej muaj tib tug Vajtswv xwb, thiab muaj tib tug nyob nruab nrab ua kom neeg thiab Vajtswv sib cuag tau. Tus ntawd yog Yexus Khetos tus uas los yug ua neeg.
54002006	Nws muab nws txojsia los theej sawvdaws lub txhoj; nws ua li ntawd yog nws qhia rau sawvdaws paub hais tias twb txog lub sijhawm uas Vajtswv teem cia lawm hais tias Vajtswv yuav pab kom neeg dim neeg lub txim.
54002007	Yog li ntawd, Vajtswv thiaj tsa kuv ua ib tug timthawj thiab ua xibhwb qhia Vajtswv Txojlus uas yog qhov tseeb rau lwm haivneeg thiab coj lawv los ntseeg Vajtswv. Tej lus uas kuv hais no kuv hais tseeb xwb kuv tsis dag.
54002008	Thaum cov neeg tuaj nyob ua ke mloog lus qhuab qhia, tsis hais hauv lub nroog twg lossis lub zog twg, kuv xav kom cov txivneej thov Vajtswv; cov ntawd yuav tsum yog cov uas muab siab rau ntseeg, tsis chim rau leejtwg, thiab tsis nrog leejtwg sib cav sib ceg.
54002009	Kuv xav kom txhua tus pojniam paub txajmuag. Nyias yuav tsum tu nyias lub cev tsis txhob cia siv hle zab hle zuav lossis hnav tej tsoos tsho uas tsis tsimnyog hnav; tsis txhob ntxias plaubhau kom txawv luag zej luag zos lossis tsis txhob coj tej saw nyiaj saw kub lossis hnav tej tsoos tsho uas kim kim.
54002010	Tiamsis txhua tus pojniam yuav tsum ua haujlwm zoo pab lwm tus thiaj tsimnyog qhov uas lawv hais tias lawv yog cov ntseeg Vajtswv.
54002011	Cov pojniam yuav tsum nyob twjywm ua tib zoo mloog lus qhuab qhia.
54002012	Kuv tsis pub cov pojniam qhia txivneej lossis tsav hwjchim loj dua cov txivneej. Cov pojniam yuav tsum nyob twjywm.
54002013	Rau qhov Vajtswv xub tsim Adas mam li tsim Evas.
54002014	Tsis yog dab Ntxwgnyoog los ntxias Adas, tiamsis yog los ntxias Evas, Evas thiaj ua txhaum.
54002015	Tiamsis cov pojniam yuav dim, vim lawv yug menyuam, yog hais tias lawv muab siab rau ntseeg, muaj lub siab hlub lwm tus thiab ua haum Vajtswv siab.
54003001	Muaj ib lo lus tseeb hais rau sawvdaws li no: Yog leejtwg xav ua tus thawj uas saib cov ntseeg, tus ntawd xav ua tes haujlwm uas zoo kawg nkaus.
54003002	Tus thawj uas saib cov ntseeg yuav tsum yog tus uas tsis muaj chaw thuam li. Nws muaj ib tug pojniam xwb, nws xyuam xim, nws tswj tau nws lub siab, nws paub cai, nws nyiam qhua thiab nws txawj qhuab qhia.
54003003	Nws tsis yog neeg quav cawv lossis neeg siab heev, tiamsis nws muaj lub siab ntev, tsis nyiam sib cav sib ceg, tsis ntshaw nyiaj txiag.
54003004	Nws txawj tswjhwm nws tsev neeg thiab qhuab ntuas nws tej menyuam kom lawv hwm nws thiab mloog nws lus.
54003005	Yog leejtwg tswj tsis tau nws tsev neeg, ces nws yuav ua li cas saib tau cov ntseeg Vajtswv.
54003006	Tsis txhob muab tus uas nyuam qhuav los ntseeg tshiab tsa ua tus uas saib cov ntseeg, nyob tsam nws khavtheeb thiab raug txim ib yam li dab Ntxwgnyoog.
54003007	Tus uas saib cov ntseeg yuav tsum yog tus uas cov tsis ntseeg Vajtswv los puavleej hwm, nws thiaj yuav tsis poob ntsejmuag thiab tsis mag dab Ntxwgnyoog lub vojhlua.
54003008	Cov ntseeg uas pab ua Vajtswv tes haujlwm yuav tsum yog cov uas muaj tus cwjpwm zoo thiab sawvdaws hwm; lawv tsis ntau ncauj, tsis quav yeeb quav tshuaj, tsis quav cawv thiab tsis ntshaw nyiaj.
54003009	Lawv yuav tsum yog cov uas muaj lub siab ncaj ncees, muab siab npuab Txojlus tseeb uas Vajtswv tau qhia rau sawvdaws lawm.
54003010	Nej yuav tsum xub sim lawv tso, yog lawv ua tau nej mam li tsa lawv ua haujlwm.
54003011	Lawv cov pojniam los yuav tsum zoo ib yam li lawv; cov pojniam ntawd yuav tsum yog cov uas xyuam xim, tsis nyiam taug xaiv thiab txhua yam uas lawv ua lawv ua ncaj.
54003012	Tus ntseeg uas pab ua Vajtswv tes haujlwm yuav tsum yog tus uas muaj ib tug pojniam xwb thiab nws tswj tau nws tsevneeg.
54003013	Tus ntseeg uas pab ua Vajtswv tes haujlwm yog nws ua nws tes haujlwm zoo nws yuav tau ntsejmuag thiab nws yuav muaj cuabkav qhia qhov uas peb nrog Yexus Khetos koom ib txojsia rau sawvdaws.
54003014	Thaum kuv sau tsab ntawv no tuaj rau koj, kuv xav hais tias nyaj kuv yuav tau tuaj saib koj sai.
54003015	Tiamsis yog kuv tsis tau tuaj sai, tsab ntawv no yuav qhia rau koj paub hais tias Vajtswv tsev neeg yuav tsum coj li cas. Vajtswv tsev neeg yog cov ntseeg Vajtswv tus uas muaj sia nyob. Cov ntseeg ntawd yog tus ncej uas txawb Vajtswv Txojlus uas yog qhov tseeb.
54003016	Txhua tus puavleej paub hais tias zaj uas peb ntseeg yog zaj uas tseemceeb kawg nkaus. Nws los yug ua neeg, Vaj Ntsujplig qhia rau sawvdaws hais tias nws yog tus uas ncaj ncees; Vajtswv cov timtswv puavleej pom nws; muaj neeg qhia nws zaj rau txhua haivneeg, tej neeg uas nyob txhua qhov hauv ntiajteb no los ntseeg nws, thiab Vajtswv coj nws mus saum ntuj lawm.
54004001	Vaj Ntsujplig qhia tseeb hais tias yav tom ntej yuav muaj qee leej tso Vajtswv tseg. Lawv yuav mus mloog dab tej lus dag thiab ua raws li dab qhia.
54004002	Tej lus qhia ntawd yog tej lus dag uas cov neeg siab phem qhia ntxias sawvdaws. Lawv cov ntawd lub siab zoo li cov neeg uas tuag lawm lub. Txawm yog lawv ua txhaum loj npaum li cas los lawv tsis paub li.
54004003	Cov neeg ntawd qhia hais tias tsis txhob sib yuav thiab hais tias tej khoom noj muaj qee yam tsis txhob noj, tiamsis Vajtswv yeej tsim tej ntawd rau neeg noj. Cov neeg uas paub Vajtswv Txojlus uas yog txoj tseeb, lawv yuav tsum xub ua Vajtswv tsaug tso mam li noj.
54004004	Ib puas tsav yam uas Vajtswv tsim cia rau neeg noj puavleej zoo huv tibsi, tsis tas peb yuav caiv ib yam dabtsi li. Peb yeej noj tau txhua yam huv tibsi, tiamsis thaum peb yuav noj peb yuav tsum xub ua Vajtswv tsaug tso mam li noj.
54004005	Rau qhov Vajtswv Txojlus thiab qhov uas peb thov Vajtswv foom koob hmoov twb ua rau tej ntawd zoo thiab huv lawm.
54004006	Yog koj qhia tej no rau cov kwvtij uas ntseeg, sawvdaws yuav pom hais tias koj yog Yexus Khetos tus tubtxib uas ua haujlwm zoo, rau qhov koj muab siab rau ntseeg thiab coj raws li txojlus tseeb uas koj twb kawm los lawm.
54004007	Koj tsis txhob mloog tej dabneeg uas sawvdaws niaj hnub hais, tej ntawd tsis muaj qabhau dabtsi thiab tsis yog Vajtswv zaj, koj tsis txhob mloog tej ntawd. Koj yuav tsum ua koj lub neej kom haum Vajtswv siab thiaj zoo.
54004008	Yog peb xyaum khiav lossis xyaum ua li ub li no yuav muaj nqis mentsis rau peb lub cev. Tiamsis yog peb xyaum ua raws li Vajtswv txoj kevcai peb lub neej yuav zoo heev, tsis hais niaj hnub no lossis yav tom ntej.
54004009	Zaj no yeej muaj tseeb tiag, tsimnyog sawvdaws khaws coj.
54004010	Yog li ntawd, peb thiaj li ua siab ntev tiv kev txomnyem thiab rau siab ntso ua haujlwm, rau qhov peb cia siab rau Vajtswv tus uas muaj sia nyob uas yog tus Cawmseej. Qhov tseeb nws yog cov ntseeg tus Cawmseej.
54004011	Koj yuav tsum qhia tej no rau sawvdaws.
54004012	Koj tsis txhob pub leejtwg thuam hais tias koj tseem hluas, tiamsis koj yuav tsum ua koj lub neej rau cov ntseeg xyaum, tsis hais tej lus uas koj hais, tej haujlwm uas koj ua, hlub lwm tus, muab siab rau ntseeg thiab ua neeg zoo.
54004013	Koj yuav tsum niaj hnub nyeem Vajtswv Txojlus rau sawvdaws mloog, qhuab qhia thiab cob qhia lawv mus txog thaum kuv tuaj.
54004014	Tsis txhob muab lub tswvyim uas koj muaj tso tseg. Lub tswvyim ntawd twb muab rau koj thaum uas cov cev Vajtswv lus thiab cov txwjlaug tsa tes thov Vajtswv rau koj lawm.
54004015	Koj yuav tsum muab siab rau ua raws li tej ntawd, sawvdaws thiaj yuav pom hais tias koj tes haujlwm zoo zuj zus ntxiv.
54004016	Koj yuav tsum ua tib zoo saib, saib koj ua koj lub neej zoo li cas thiab saib tej uas koj qhia koj qhia li cas; koj yuav tsum ua tej ntawd mus, rau qhov tej ntawd yuav pab tau koj thiab pab tau cov neeg uas mloog koj qhia kom nej dim nej lub txim.
54005001	Tsis txhob cem cov yawg laus, tiamsis koj yuav tsum ua tib zoo ntuas lawv ib yam li koj ntuas koj txiv. Cov uas hluas li koj, koj yuav tsum ntuas lawv ib yam li koj ntuas koj cov kwvtij.
54005002	Koj ntuas cov pog laus ib yam li koj ntuas koj niam; thiab cov pojniam uas tseem hluas, koj yuav tsum muaj lub siab ncaj ntuas lawv ib yam li lawv yog koj cov muam.
54005003	Koj yuav tsum saib taus cov pojntsuam uas tsis muaj leejtwg pab.
54005004	Tiamsis tus pojntsuam uas muaj tub muaj ntxhais lossis muaj xeebntxwv, cov tub, cov ntxhais, thiab cov xeebntxwv yuav tsum yug nws, pauj nws txiaj ntsig thiaj haum Vajtswv siab.
54005005	Tus pojntsuam uas tsis muaj leejtwg pab, nws yeej cia siab rau Vajtswv thiab niaj hnub niaj hmo thov Vajtswv pab nws tsis tseg tsis tu.
54005006	Tiamsis tus pojntsuam uas nyiam ua plees ua yi, txawm yog nws tseem ua neej nyob los zoo li nws twb tuag lawm.
54005007	Koj yuav tsum qhia zaj no rau cov ntseeg thiaj tsis muaj leejtwg thuam tau lawv.
54005008	Yog leejtwg tsis pab nws kwv nws tij thiab nws tsev neeg, tus ntawd tsis txhob hais tias nws yog tus ntseeg Vajtswv. Yog nws tsis pab nws kwv nws tij ces nws tseem phem heev dua tus uas tsis ntseeg Vajtswv thiab.
54005009	Koj tsis txhob sau tus pojntsuam uas hnubnyoog tsis tau muaj rau caum xyoo rau hauv phau ntawv uas teev cov pojntsuam tej npe. Tus pojntsuam uas sau tau npe yog tus uas yuav tib zaug txiv xwb,
54005010	thiab yog tus uas sawvdaws qhuas hais tias nws ua haujlwm zoo thiab pab lwm tus. Nws qhia thiab tu nws cov menyuam, nws nyiam qhua, nws ntxuav cov ntseeg kotaw, nws pab cov neeg txomnyem, thiab nws muab siab rau ua txhua yam haujlwm zoo.
54005011	Tiamsis koj tsis txhob sau coj pojntsuam uas tseem hluas tej npe rau hauv phau ntawv ntawd, rau qhov thaum lawv xav yuav txiv, lawv yuav tso Yexus Khetos tseg thiab mus yuav txiv.
54005012	Lawv ua li ntawd yog lawv ua txhaum, rau qhov lawv tsis ua raws li tej lus uas lawv cog tseg rau Yexus Khetos lawm.
54005013	Lawv yuav mus laug haujlwm tas hnub thiab mus cuavzos rau qhov ub qhov no. Tsis yog li ntawd xwb, lawv tseem yuav xyaum ua neeg taug xaiv, ua neeg thab plaub thiab hais tej lus uas tsis tsimnyog hais.
54005014	Yog li ntawd, kuv xav kom cov pojntsuam uas tseem hluas rov qab yuav txiv, muaj tub muaj ki thiab tu vaj tu tsev. Yog lawv ua li ntawd, cov neeg uas ntxub peb cov uas ntseeg thiaj yuav tsis muaj lus thuam tau peb.
54005015	Kuv hais li no, rau qhov qee leej pojntsuam tso Vajtswv tseg, thiab lawv nrog dab Ntxwgnyoog mus lawm.
54005016	Yog hais tias tus pojniam uas ntseeg Vajtswv muaj ib tug pojntsuam nyob hauv nws tsev, nws yuav tsum pab, tsis txhob muab tes haujlwm ntawd tso rau cov ntseeg. Cia cov ntseeg pab cov pojntsuam uas tsis muaj leejtwg pab xwb.
54005017	Tsimnyog muab nqi zog ob npaug rau cov txwjlaug uas ua haujlwm zoo, tiamsis tsimnyog muab nqi zog ntau dua rau cov uas qhuab qhia thiab cob qhia.
54005018	Rau qhov Vajtswv txojlus hais tias, "Thaum nej muab nyuj tsuj nplej hauv lub tshav nplej, nej tsis txhob muab hnab looj nyuj qhovncauj" thiab "Tsimnyog tus uas ua haujlwm tau nqi zog."
54005019	Yog leejtwg lam nkaug hais tias cov txwjlaug ib tug twg ua txhaum, yog tsis muaj ob leeg lossis peb leeg ua timkhawv hais tias tus ntawd tau ua txhaum tiag, koj tsis txhob rawm ntseeg.
54005020	Yog leejtwg ua txhaum, koj yuav tsum ntuas tus ntawd tabmeeg sawvdaws kom lwm tus thiaj ntshai.
54005021	Timautes, koj yuav tsum ua raws li tej lus uas kuv qhia rau koj no, koj tsis txhob xaiv leejtwg ntsejmuag. Txhua yam uas koj ua, koj yuav tsum ua rau sawvdaws ib yam nkaus. Tej lus uas kuv qhia koj no, tus Tswv Yexus Khetos thiab cov timtswv ceebtsheej uas Vajtswv twb xaiv cia lawm puavleej paub huv tibsi.
54005022	Koj tsis txhob maj tsa leejtwg ua Vajtswv tes haujlwm, koj yuav tsum ua tib zoo saib nws tso, nyob tsam koj tau ris nws tej kev txhaum. Koj yuav tsum ua koj lub neej kom zoo kawg nkaus.
54005023	Koj tsis txhob haus dej xwb, tiamsis koj yuav tsum haus mentsis cawv txiv hmab, koj lub plab thiaj tsis mob lawm.
54005024	Muaj ibtxhia neeg ua txhaum mas paub tamsim thiab qhov txhaum ntawd yuav ua rau lawv raug txim. Tiamsis muaj ibtxhia ua txhaum mas tom qab ntawd sawvdaws mam li paub.
54005025	Ib yam nkaus li ntawd, cov neeg uas ua zoo sawvdaws yeej yuav pom lawv tes haujlwm. Txawm yog cov neeg uas tsis ua rau sawvdaws pom los lawv yeej npog tsis tau tej haujlwm zoo uas lawv ua.
54006001	Cov uas ua tubqhe nyias yuav tsum hwm nyias tus tswv thiaj tsis muaj leejtwg thuam Vajtswv lub npe thiab thuam tej lus uas peb qhia.
54006002	Cov tubqhe uas tus tswv yog tus ntseeg, nyias yuav tsum hwm nyias tus tswv, rau qhov sawvdaws puavleej yog kwvtij ntseeg; lawv hajyam yuav tsum ua tus tswv tes haujlwm zoo, rau qhov tes haujlwm ntawd yuav pab tau cov ntseeg uas lawv hlub. Koj yuav tsum niaj hnub qhia thiab ntuas kom sawvdaws nco ntsoov tej no.
54006003	Yog leejtwg qhia tej zaj uas txawv zaj no thiab qhia tsis raws li peb tus Tswv Yexus Khetos qhia, thiab qhia tsis raws li Vajtswv txoj kevcai,
54006004	tus ntawd lam khavtheeb xwb, nws yeej tsis paub dabtsi li; nws nyiam sib cav sib ceg txog tej zaj uas tsis muaj hauvpaus hauvntsis. Qhov uas nws sib cav sib ceg ntawd yuav ua rau ib tug ntxub ib tug, ib tug cem ib tug, ib tug thuam ib tug thiab ib tug tsis cia siab rau ib tug.
54006005	Cov neeg uas niaj hnub sib cav sib ceg, lawv zoo li cov neeg ruam; txawm yog lawv hais lus phem lus zoo los lawv tsis paub, Lawv xav hais tias yog lawv los ntseeg Vajtswv, lawv yuav npluanuj.
54006006	Tseeb tiag, tus ntseeg uas txaus siab rau tej uas nws muaj lawm thiaj yog tus npluanuj tiag.
54006007	Thaum peb niam peb txiv yug peb los, peb yeej tsis coj ib yam dabtsi los. Thaum peb tuag peb yeej yuav coj tsis tau ib yam dabtsi mus thiab.
54006008	Yog li ntawd, yog peb muaj noj muaj hnav lawm, peb cia li txaus siab rau tej ntawd xwb.
54006009	Tiamsis cov neeg uas xav npluanuj, dab yuav ntxias tau lawv mag dab lub vojhlua; lawv yuav lam tau lam ua phem thiab ua tej uas yuav ua rau lawv raug kev puastsuaj.
54006010	Qhov uas neeg ntshaw nyiaj txiag yog ib qho uas ua rau neeg ua txhua yam phem. Muaj qee leej tso Vajtswv tseg lawm, thiab lawv rov ua rau lawv raug ntau yam kev txomnyem twb yog vim lawv xav tau nyiaj ntau heev.
54006011	Tiamsis koj yog Vajtswv tus neeg lawm, koj tsis txhob ua tej uas hais tas los no. Koj yuav tsum ua ncaj ua ncees, ua zoo, muab siab rau ntseeg, muaj kev hlub, ua siab ntev thiab muaj lub siab mos siab muag.
54006012	Txojkev ntseeg piv ib yam li neeg sib tw khiav. Koj yuav tsum sib zog khiav kom kawg koj lub zog, koj thiaj li tau txojsia uas ntev mus ibtxhis uas Vajtswv hu koj los yuav, rau qhov koj twb lees tabmeeg rau ntau leej
54006013	thiab tabmeeg Vajtswv tus uas pub txojsia rau ib puas tsav yam thiab tabmeeg Yexus Khetos tus uas muaj txojkev ntseeg sawv khov kho ntawm Pooti-us Philaj lub xubntiag lawm.
54006014	Kuv hais kom koj ua raws li tej lus ntawd thiab muab siab npuab tus Tswv mus txog hnub uas tus Tswv Yexus Khetos rov qab los.
54006015	Tus Tswv Yexus yuav los raws li lub sijhawm uas Vajtswv teem cia lawm. Vajtswv yog tus foom koob hmoov, yog tus kav ib puas tsav yam, thiab yog tus Vajntxwv ntawm txhua tus vajntxwv thiab yog tus Tswv ntawm txhua tus tswv huv tibsi.
54006016	Vajtswv tib leeg yog tus uas tsis txawj tuag; nws nyob hauv qhov pom kev uas tsis muaj leejtwg yuav txav tau mus ti. Tsis tau muaj leejtwg pom dua nws thiab tsis muaj leejtwg yuav pom tau nws li. Nws yog tus uas tsimnyog hwm thiab muaj hwjchim nyob mus ibtxhis! Amees.
54006017	Koj hais kom cov neeg npluanuj tsis txhob khavtheeb, tsis txhob cia siab rau lawv tej nyiaj txiag thiab qhov txhia chaw, rau qhov tej ntawd yuav ploj mus, tiamsis kom lawv cia siab rau Vajtswv tus uas muaj siab dawb siab zoo thiab pub txhua yam rau peb kom peb muaj kev zoo siab.
54006018	Koj hais kom lawv muaj lub siab dawb paub ua txhua yam haujlwm zoo, ua neeg muaj siab dawb siab zoo thiab muab tej uas lawv muaj faib rau lwm tus.
54006019	Yog lawv ua li ntawd, ces yog lawv npaj qhov txhia chaw tseg rau lawv yav tom ntej kom lawv tau txojsia uas tsis txawj ploj mus ibtxhis los ua lawv tug.
54006020	Timautes, koj khaws tej uas kuv qhia rau koj lawm cia zoo zoo. Koj tsis txhob nrog luag sib cav sib ceg txog tej lus uas tsis muaj qabhau ib yam li tej neeg ruam. Muaj qee leej xav hais tias yog "Kev txawj ntse."
54006021	Rau qhov muaj ibtxhia xav hais tias lawv muaj kev txawj ntse, vim lawv khav li ntawd lawv thiaj tso txojkev ntseeg tseg lawm. Thov Vajtswv foom koob hmoov rau nej sawvdaws.
55001001	Kuv yog Paulus tus uas yog Yexus Khetos ib tug timthawj raws li Vajtswv lub siab nyiam; Vajtswv txib kuv mus qhia Txojmoo Zoo uas Vajtswv tau coglus tseg hais tias tus uas nrog Yexus Khetos sib raug zoo yuav tau txojsia.
55001002	Timautes, tus tub uas kuv hlub. Thov Vajtswv tus uas yog peb leej Txiv thiab peb tus Tswv Yexus Khetos foom koob hmoov rau koj thiab pab kom koj tau nyob kaj siab lug.
55001003	Timautes, kuv yog tus uas muab siab rau ua Vajtswv tes haujlwm ib yam li kuv cov yawgkoob ibtxwm ua los lawm; txhua zaug uas kuv thov Vajtswv pab koj, tsis hais nruab hnub lossis hmo ntuj, kuv yeej nco ntsoov ua Vajtswv tsaug.
55001004	Kuv tseem nco ntsoov thaum wb yuav sib ncaim, koj quaj quaj. Nimno kuv nco koj thiab xav pom koj heev. Yog kuv pom koj lawm yuav zoo kuv siab kawg li.
55001005	Kuv nco ntsoov hais tias koj muab siab rau ntseeg ib yam li koj pog Lau-is thiab koj niam Enikes. Nimno kuv cia siab hais tias koj tseem muab siab rau ntseeg,
55001006	kuv thiaj hais rau koj hais tias koj yuav tsum siv lub tswvyim uas Vajtswv pub rau koj thaum kuv tsa tes rau koj thiab xa koj mus ua haujlwm.
55001007	Rau qhov tus Ntsujplig uas Vajtswv pub rau peb yeej xav kom peb muaj lub siab tawv. Nws yuav ua haujlwm rau hauv peb lub siab kom peb muaj hwjchim, kom muaj lub siab hlub lwm tus, thiab kom peb paub tswj peb lub siab.
55001008	Koj tsis txhob txajmuag ua timkhawv txog peb tus Tswv zaj thiab tsis txhob txajmuag rau qhov uas kuv raug kaw rau hauv tsev lojcuj. Kuv raug kaw li no twb yog vim kuv ua Yexus Khetos tes haujlwm. Koj yuav tsum ua siab ntev qhia Txojmoo Zoo, txawm yog koj raug kev txomnyem npaum li cas los Vajtswv yeej yuav txhawb koj lub zog kom koj ua tau.
55001009	Vajtswv zam txim rau peb, thiab nws xaiv peb los ua nws haivneeg; nws ua li ntawd yog nws hlub peb thiab yog nws pom zoo ua, tsis yog vim peb ua haujlwm zoo. Thaum tseem tsis tau tsim ntuj tsim teb, Vajtswv twb muab txoj koob hmoov ntawd rau peb txhua tus uas ntseeg Yexus Khetos lawm.
55001010	Nimno peb twb pom txoj koob hmoov ntawd lawm, rau qhov Yexus Khetos tus uas yog peb tus Cawmseej twb los yug rau hauv lub ntiajteb no lawm. Nws rhuav txojkev tuag lub hwjchim thiab nws qhia Txojmoo Zoo rau peb, peb thiaj paub hais tias muaj txojsia uas ntev dhawv mus ibtxhis.
55001011	Vajtswv tsa kuv ua ib tug timthawj thiab ua ib tug xibhwb mus qhia Txojmoo Zoo;
55001012	yog li ntawd, kuv thiaj raug kev txomnyem li no. Txawm li ntawd los kuv tsis txajmuag rau leejtwg li, rau qhov kuv paub hais tias tus uas kuv cia siab rau yog tus uas muaj hwjchim. Thiab kuv paub hais tias nws yeej yuav tsomkwm tej uas nws muab tso rau kuva lawm mus txog hnub uas Yexus rov qab los.
55001013	Koj yuav tsum muab tej lus tseeb uas kuv qhia rau koj lawm los ua yamntxwv thiab muab siab rau ntseeg thiab hlub lwm tus. Rau qhov Vajtswv xav kom peb txhua tus uas nrog Yexus Khetos sib raug zoo lawm muaj lub siab zoo li ntawd.
55001014	Koj yuav tsum saib tej uas Vajtswv muab tso rau koj lawm zoo zoo, tsis txhob pub ploj li. Vaj Ntsujplig tus Dawbhuv uas nyob hauv peb txhua tus lub siab yuav pab koj saib tej ntawd.
55001015	Koj twb paub lawm hais tias cov neeg uas nyob hauv lub xeev Axias Yau tau tso kuv tseg lawm. Cov neeg ntawd muaj ib tug hu ua Finkelus thiab ib tug hu ua Hemaunkenes.
55001016	Kuv thov Vajtswv hlub Aunexifaulus tsev neeg, rau qhov nws txhawb kuv lub zog ntau zaus los lawm. Nws tsis txajmuag rau qhov uas kuv raug kaw rau hauv tsev lojcuj li.
55001017	Thaum nws tuaj txog hauv lub nroog Loos, nws kub siab los nrhiav kuv rau txhua qhov, nws thiaj li nrhiav tau kuv. Koj twb paub lawm hais tias thaum kuv tseem nyob hauv lub nroog Efexus, nws tau pab kuv ntau yam.
55001018	Kuv thov Vajtswv hais tias thaum txog hnub Vajtswv txiav txim, thov Vajtswv hlub nws thiab.
55002001	Kuv tus tub, koj yuav tsum cia siab rau Vajtswv txoj koob hmoov uas Vajtswv pub rau peb cov uas nrog Yexus Khetos sib raug zoo.
55002002	Koj yuav tsum muab tej lus uas koj thiab muaj ntau leej hnov kuv qhia lawm qhia rau cov neeg uas koj cia siab tau hais tias lawv yuav txawj qhia tej ntawd rau lwm tus.
55002003	Koj yuav tsum nyiaj kev txomnyem, rau qhov koj yog Yexus Khetos tus tubrog uas ncaj ncees.
55002004	Rau qhov tus tubrog uas tabtom mus ntaus rog, nws yeej ua raws li nws tus thawj tubrog lub siab nyiam xwb, nws yuav tsis mus ua liaj ua teb thiab ua lag ua luam ib zaug li.
55002005	Tus uas sib tw khiav yog nws tsis ua raws li kevcai khiav, nws yuav tsis tau nqi zog.
55002006	Tus ua teb uas rau siab ntso ua, nws yuav xub tau noj tej qoobloo uas nws sau tau.
55002007	Tej lus uas kuv hais no koj yuav tsum muab ua tib zoo xav, Vajtswv yuav pab kom koj totaub txhua lo huv tibsi.
55002008	Koj yuav tsum nco ntsoov Yexus Khetos tus uas yog Daviv tus xeebntxwv uas Vajtswv tsa sawv hauv qhov tuag rov qab los lawm raws li Txojmoo Zoo uas kuv qhia.
55002009	Twb yog vim kuv qhia Txojmoo Zoo, kuv thiaj raug kev tsimtxom thiab raug luag muab saw hlau khi ib yam li kuv yog tus neeg ua phem. Txawm yog luag khi tau kuv lawm los xij, yeej tsis muaj leejtwg yuav khi tau Vajtswv Txojlus.
55002010	Twb yog vim li ntawd, kuv thiaj ua siab ntev nyiaj ib puas tsav yam kev txomnyem, rau qhov kuv hlub cov neeg uas Vajtswv tau xaiv cia lawm, thiab xav kom lawv los ntseeg Yexus Khetos, lawv thiaj dim lawv lub txim ib yam li peb thiab lawv thiaj tau Vajtswv txoj koob hmoov thiab lub tshwjchim uas ci ntsa iab mus ibtxhis.
55002011	Muaj ib lo lus tseeb uas hais tias, "Yog peb nrog nws tuag lawm, peb yuav tau nrog nws sawv hauv qhov tuag rov qab los.
55002012	Yog peb ua taus siab ntev, peb yuav tau nrog nws kav. Yog peb tso nws tseg, nws yeej yuav tso peb tseg thiab."
55002013	Txawm yog peb tsis ua ncaj los nws tseem ua ncaj, rau qhov nws tsis rov dag nws ib zaug li."
55002014	Koj yuav tsum qhia zaj no rau cov ntseeg thiab ntuas lawv kom lawv tsis txhob sib cav sib ceg txog tej nyuag lus uas sawvdaws hais; tej ntawd tsis muaj qabhau dabtsi. Tej lus sib cav sib ceg ntawd yuav ua rau cov neeg uas mloog yuam kev xwb.
55002015	Koj yuav tsum xyaum ua koj lub neej kom haum Vajtswv siab thiab muab siab rau ua koj tes haujlwm tiag tiag, koj thiaj yuav tsis txajmuag. Thiab koj yuav tsum qhia raws li Vajtswv Txojlus.
55002016	Koj tsis txhob ua li cov neeg uas niaj hnub hais ua dog ua dig, tej ntawd tsis muaj qabhau dabtsi, tsuas muaj yuav ua rau sawvdaws tso Vajtswv tseg zuj zus xwb.
55002017	Tej lus uas lawv hais ntawd yuav huam loj ib yam li lub qhov txhab uas qawj tob zuj zus. Cov xibhwb uas hais tej lus ntawd yog Himena-us thiab yog Filetus nkawd.
55002018	Nkawd qhia tsis raws li Vajtswv Txojlus. Nkawd qhia hais tias cov ntseeg twb sawv hauv qhov tuag rov qab los lawm. Nkawd qhia li ntawd ua rau cov ntseeg qee leej tsis muab siab rau ntseeg lawm.
55002019	Tiamsis tus ncej uas Vajtswv muab txhos cia lawm yeej nyob khov kho. Muaj lus sau cia rau ntawm tus ncej ntawd hais tias, "Vajtswv yeej paub txhua tus uas yog Vajtswv menyuam" thiab hais tias, "Tus uas hais tias nws yog Vajtswv menyuam, tus ntawd yuav tsum tso nws tej kev txhaum tseg."
55002020	Nyob hauv cov neeg uas npluanuj tej tsev muaj tais nyiaj tais kub thiab tais zeb tais av. Tej tais nyiaj tais kub, lawv muab los siv thaum muaj qhua tuaj, tiamsis thaum tsis muaj qhua tuaj lawv siv tej tais zeb tais av xwb.
55002021	Yog leejtwg tso nws tej kev phem kev qias huv tibsi tseg, Vajtswv yuav muab ib txoj haujlwm tseemceeb rau nws ua, rau qhov nws zoo siab muab nws lub siab thiab lub cev huv tibsi rau Vajtswv kav thiab tos ntsoov saib Vajtswv yuav txib nws mus ua txoj haujlwm twg.
55002022	Koj tsis txhob ua siab heev ib yam li cov hluas ibtxwm ua. Koj yuav tsum ua neeg ncaj ncees thiab muab siab rau ntseeg, hlub lwm tus thiab nrog sawvdaws sib raug zoo. Koj yuav tsum ua zoo li cov neeg uas ua haum Vajtswv siab ua. Lawv yog cov uas niaj hnub thov Vajtswv pab lawv.
55002023	Koj tsis txhob ua li cov neeg uas niaj hnub hais tej zaj uas tsis muaj hauvpaus hauvntsis, rau qhov koj twb paub lawm hais tias tej ntawd yuav ua rau sawvdaws muaj lus sib cav sib ceg xwb.
55002024	Tus uas ua Vajtswv tus tubtxib yuav tsum tsis txhob nrog luag sib cav sib ceg, nws yuav tsum hlub txhua tus, muab siab rau qhia, ua siab ntev,
55002025	thiab ua tib zoo ntuas cov uas thuam nws. Yog nws ua li ntawd, tej zaum Vajtswv yuav pub kom cov neeg ntawd muaj sijhawm tso lawv tej kev txhaum tseg thiab ua raws li Vajtswv Txojlus.
55002026	Thiab lawv yuav nco dheev hais tias lawv twb mag dab Ntxwgnyoog lub vojhlua lawm, thiab dab Ntxwgnyoog pheej yuam kom lawv ua raws li dab Ntxwgnyoog lub siab. Thaum lawv nco li ntawd, lawv yuav khiav dim.
55003001	Koj yuav tsum nco ntsoov hais tias thaum lub sijhawm uas ntiajteb yuav kawg yuav muaj kev ntxhov siab heev.
55003002	Rau qhov tej neeg nyias yuav xav txog nyias xwb, lawv yuav xav tsis txog lwm tus li. Lawv yuav ntshaw nyiaj, yuav khavtheeb, yuav muab hlob, yuav tsis mloog niam txiv lus, yuav tsis ris luag txiaj ntsig, thiab yuav saib tsis taus Vajtswv txoj kevcai;
55003003	lawv yuav tsis sib hlub, tsis zam txim rau lwm tus, nyiam taug xaiv, tsis tswj lawv lub siab, ua neeg tsivtsaim thiab tsis nyiam ua zoo;
55003004	lawv yuav ua neeg ntxeev siab, ua neeg siab heev, thiab lawv saib lawv tsimtxiaj dua lwm tus; lawv nyiam kev lomzem heev dua nyiam Vajtswv.
55003005	Lawv yuav hais tias lawv yog cov uas ntseeg Vajtswv. Tiamsis lawv yeej tsis ua raws li Vajtswv txoj kevcai. Koj tsis txhob nrog cov neeg uas zoo li ntawd ua ke hlo li.
55003006	Cov neeg ntawd muaj qee leej pheej mus hauv luag tej tsev, mus ntxias tej pojniam uas tsis tshua muaj tswvyim uas pheej nyuaj siab rau lawv tej kev txhaum thiab lub siab xav ntsoov rau tej kev phem kev qias.
55003007	Cov pojniam ntawd niaj hnub kawm, tiamsis lawv tsis paub hais tias lub ntsiab lus yog li cas tiag.
55003008	Cov neeg uas mus ntxias cov pojniam ntawd, lawv tawmtsam Vajtswv Txojlus ib yam li thaum ub Yanes thiab Yanpeles nkawd tawmtsam Mauxes. Lawv lub siab ruam thiab lawv tsis ntseeg Vajtswv lawm.
55003009	Lawv ua tsis tau haujlwm ntxiv lawm, rau qhov sawvdaws pom hais tias lawv ruam ib yam li Yanes thiab Yanpeles.
55003010	Timautes, koj twb ua raws li kuv tej lus qhia thiab ua raws li tej uas koj pom kuv ua lawm, thiab ua raws li tej uas kuv xav tseg lawm hais tias kuv yuav ua. Koj yeej paub hais tias kuv muab siab rau ntseeg, muaj lub siab ntev, hlub lwm tus, ua siab ntev,
55003011	tiv kev tsimtxom thiab nyiaj kev txomnyem. Koj twb paub txhua yam uas kuv raug hauv lub nroog Ati-aukias, hauv lub nroog Ikaunias thiab hauv lub nroog Lixathas lawm. Txawm yog kuv raug kev tsimtxom heev npaum li ntawd los kuv tseem ua siab ntev tiv tej ntawd. Tiamsis qhov uas kuv dim tej ntawd twb yog peb tus Tswv Yexus pab kuv, kuv thiaj dim.
55003012	Cov ntseeg Yexus Khetos txhua tus uas xav ua lub neej kom Vajtswv tau ntsejmuag, lawv yeej raug kev tsimtxom.
55003013	Tiamsis cov neeg uas ua phem thiab cov neeg uas dag ntxias lwm tus, lawv tseem yuav ua phem heev zuj zus. Txawm yog lawv mus dag ntxias lwm tus los lawv twb tsis paub hais tias Iwm tus twb dag ntxias lawv lawm thiab.
55003014	Tiamsis koj tsis txhob ua li lawv. Koj yuav tsum ua raws li Vajtswv Txojlus uas koj tau kawm thiab cia siab rau lawm. Rau qhov koj yeej paub hais tias cov neeg uas qhia koj, lawv yeej tsis dag koj ib zaug li.
55003015	Thiab koj yeej paub hais tias txij thaum koj tseem yau, koj yeej kawm Vajtswv Txojlus los lawm. Vajtswv Txojlus pab tau kom tus uas kawm muaj tswvyim; thiab yog nws los ntseeg Yexus Khetos, nws yuav dim nws lub txim.
55003016	Vajtswv Txojlus txhua zaj puavleej yog Vajtswv tshoov neeg lub siab kom neeg sau. Vajtswv Txojlus yog txoj uas qhia qhov tseeb, qhuab ntuas tus uas ua txhaum, pab tau tus uas ua yuam kev, thiab qhia kom sawvdaws paub ua lub neej ncaj ncees.
55003017	Vajtswv Txojlus qhia li ntawd kom tus uas ua Vajtswv txoj haujlwm thiaj paub txhij thiab txawj ua txhua yam haujlwm zoo.
55004001	Timautes, tej lus uas kuv hais rau koj no Vajtswv thiab Yexus Khetos tus uas yuav los txiav txim rau cov neeg ciaj thiab cov neeg tuag yeej paub huv tibsi. Kuv qhia li no rau koj, rau qhov Yexus yuav los thiab nws yuav kav lub qab ntuj no.
55004002	Koj yuav tsum muab siab rau qhia Vajtswv Txojlus, tsis hais lub sijhawm twg los koj yuav tsum qhia. Koj yuav tsum ua siab ntev qhuab ntuas sawvdaws, yaum sawvdaws los ntseeg thiab txhawb sawvdaws lub zog.
55004003	Rau qhov tshuav tsis ntev yuav tsis muaj neeg xav mloog Vajtswv Txojlus lawm. Lawv yuav ua raws li lawv lub siab nyiam xwb, thiab lawv yuav mus nrhiav ntau tus xibhwb los qhia tej zaj uas sawvdaws nyiam mloog.
55004004	Lawv yuav tsis nyiam mloog Vajtswv Txojlus lawm. Lawv tsuas nyiam mloog tej dabneeg xwb.
55004005	Tiamsis koj tsis txhob ua li lawv. Koj yuav tsum tswj koj lub siab txhua lub sijhawm, ua siab ntev nyiaj tej kev txomnyem mus qhia Txojmoo Zoo thiab muab siab rau ua txhua yam haujlwm uas Vajtswv muab rau koj ua lawm kom tiav.
55004006	Timautes, nimno kuv zoo ib yam li tej khoom uas luag twb muab tso rau saum lub rooj yuav muab hlawv fij rau Vajtswv lawm. Twb txog lub sijhawm uas kuv yuav tso lub ntiajteb tseg.
55004007	Kuv twb siv zog khiav kawg kuv lub zog lawm, kuv twb khiav mus txog qhov kawg lawm. Kuv muab siab npuab Vajtswv.
55004008	Nimno kuv yuav tau nqi zog. Tej nqi zog ntawd yog tej uas Vajtswv khaws tseg rau cov neeg ncaj ncees. Thaum txog hnub ntawd tus Tswv uas txiav txim ncaj ncees, nws yuav muab pub rau kuv. Tsis yog pub rau kuv tib leeg xwb, tiamsis nws yuav pub rau txhua tus uas tos ntsoov hnub uas Yexus rov qab los.
55004009	Koj cia li tuaj saib kuv sai sai.
55004010	Rau qhov Demas qaug rau tej khoom hauv lub ntiajteb no lawm. Nws tso kuv tseg, nws khiav mus rau tim lub nroog Thexalaunikes lawm. Kelexes mus rau tim lub xeev Kalatias, thiab Titus mus rau tim lub nroog Dalematias lawm.
55004011	Tsuas tshuav Lukas tib leeg nrog kuv nyob lawm xwb; koj cia li mus coj Malakaus nrog koj tuaj, rau qhov kuv xav kom nws pab kuv ua haujlwm.
55004012	Kuv txib Tikhikus mus rau tim lub nroog Efexus lawm.
55004013	Thaum koj tuaj, thov koj pab nqa kuv lub tsho ntev uas kuv muab tso rau hauv Kalepus tsev pem lub nroog Tau-as thiab nqa kuv cov ntawv tuaj rau kuv, tshwjxeeb yog nqa cov uas sau rau hauv tej tawv.
55004014	Alexades tus uas yog tus kws nchuav tooj liab, nws ua phem kawg li rau kuv, Vajtswv yuav rau txim rau nws kom txaus nkaus tej uas nws tau ua rau kuv lawm.
55004015	Koj yuav tsum ceevfaj zoo, rau qhov tus ntawd yog tus uas pheej tawmtsam tej uas peb qhia.
55004016	Thawj zaug uas kuv hais daws kuv zaj, tsis muaj leejtwg pab kuv, sawvdaws puavleej tso kuv tseg. Thov Vajtswv zam txim rau lawv.
55004017	Tiamsis Vajtswv nrog nraim kuv thiab nws txhawb kuv lub zog, kuv thiaj muaj zog mus qhia Vajtswv Txojlus rau lwm haivneeg. Vajtswv pab kuv dim kev tuag ib yam li dim hauv tsov ntxhuav lub qhovncauj los.
55004018	Vajtswv yuav pab kuv kom dim txhua yam kev phem, thiab nws yuav coj kuv kev mus txog saum ntuj ceebtsheej. Thov kom Vajtswv tau koob meej mus ibtxhis li. Amees.
55004019	Thov koj hais noj qab nyob zoo rau Paxilas thiab Akilas thiab Aunexifaulus tsev neeg.
55004020	Elatus nyob tim lub nroog Kauleethaus, tiamsis kuv tso Taufimus rau tim lub nroog Miletus lawm rau qhov nws mob.
55004021	Kuv xav kom koj tuaj thaum tseem tsis tau txog lub caij ntuj no. Enpulus, Pudees, Linus thiab Kelaudias hais noj qab nyob zoo rau koj, thiab cov kwvtij ntseeg sawvdaws hais noj qab nyob zoo rau koj thiab.
55004022	Thov Vajtswv nrog nraim koj thiab foom koob hmoov rau nej sawvdaws.
56001001	Kuv yog Paulus uas yog Vajtswv tus tubtxib thiab yog Yexus Khetos tus timthawj. Vajtswv xaiv kuv thiab txib kuv mus pab cov neeg uas Vajtswv tau xaiv cia lawm, thiab qhia kom lawv paub txojlus tseeb uas peb ntseeg,
56001002	lawv thiaj yuav tau txojsia ntev dhawv mus ibtxhis. Thaum uas tsis tau tsim lub ntiajteb, Vajtswv coglus tseg hais tias nws yuav pub txojsia ntawd rau peb, nws hais li ntawd nws yeej tsis dag li.
56001003	Thaum txog lub sijhawm uas Vajtswv teem cia lawm, Vajtswv qhia zaj no rau peb. Vajtswv tus uas yog peb tus Cawmseej, nws muab zaj no tso rau kuv, thiab kom kuv coj mus qhia rau sawvdaws.
56001004	Titus, kuv sau tsab ntawv no xa tuaj rau koj tus uas yog kuv tus tub, rau qhov wb ntseeg ib yam nkaus. Thov Vajtswv tus uas yog peb Leej Txiv thiab Yexus Khetos tus uas yog peb tus Cawmseej foom koob hmoov rau koj thiab pab kom koj muaj kev kaj siab lug.
56001005	Thaum kuv cia koj nyob hauv lub koog povtxwv Kaletes, kuv xav kom koj ua tes haujlwm uas peb tseem ua tsis tau tas ntawd kom tiav, thiab hauv txhua lub nroog uas muaj cov ntseeg nyob, kuv xav kom koj mus tsa ib co txwjlaug saib xyuas lawv. Koj yuav tsum nco ntsoov tej lus uas kuv twb qhia rau koj lawm hais tias:
56001006	tus txwjlaug yuav tsum yog tus uas ua lub neej zoo uas tsis muaj leejtwg thuam li; nws muaj ib tug pojniam xwb, nws cov menyuam yuav tsum yog cov uas ntseeg Vajtswv thiab yog cov uas tsis muaj leejtwg thuam hais tias yog neeg lojleeb thiab tawv ncauj.
56001007	Tus thawjcoj uas saib xyuas Vajtswv tes haujlwm hauv pawg ntseeg, yuav tsum yog tus uas tsis tau ua ib yam dabtsi rau luag thuam li. Nws tsis khavtheeb, tsis chim sai, tsis quav cawv, tsis muaj lub siab heev thiab tsis ntshaw luag tug;
56001008	tiamsis nws nyiam qhua, nyiam qhov zoo, nws tswj tau nws lub siab, nws ua ncaj ncees, nws ua lub neej dawbhuv thiab xyaum ua lub neej zoo.
56001009	Nws yuav tsum muab siab npuab Vajtswv tej lus uas nws twb kawm los lawm. Yog nws ua li ntawd, tej lus uas nws qhia yuav txhawb tau cov uas mloog lub zog, thiab yuav muab cov neeg uas tawmtsam tej lus hais txhaum nthuav rau sawvdaws paub.
56001010	Rau qhov muaj coob leej ua neeg ntxeev siab thiab hais tej lus tsis muaj qabhau dag ntxias lwm tus kom yuam kev, cov neeg uas hais li ntawd, cov coob yog cov Yudais ua kevcai txiav.
56001011	Koj yuav tsum txwv tsis txhob pub lawv qhia li ntawd, rau qhov lawv qhia tej zaj uas tsis tsimnyog ua rau txhua tsev neeg muaj kev kub ntxhov. Lawv qhia li ntawd twb yog lawv ntxias sawvdaws tej nyiaj yuav xwb.
56001012	Muaj ib tug xibhwb uas yog neeg Kaletes, nws qhia hais tias, "Cov neeg Kaletes puavleej yog neeg dag, ua nruj ua tsiv ib yam ii tej tsiaj thiab yog neeg tubnkeeg uas noj ntau."
56001013	Yeej muaj raws li tej lus uas tus ntawd hais tiag. Yog li ntawd koj yuav tsum ntuas lawv, lawv thiaj yuav muaj kev ntseeg ruaj,
56001014	lawv thiaj yuav tsis niaj hnub mus mloog tej dabneeg uas cov Yudais hais, thiab tsis mus mloog tej zaj uas neeg lub tswvyim xav. Cov neeg uas qhia tej zaj ntawd, lawv yeej tsis kam ua raws li txojlus tseeb.
56001015	Cov neeg uas muaj lub siab dawb siab zoo, lawv saib yam twg los puavleej yog yam uas zoo; tiamsis cov neeg siab phem thiab tsis cia siab rau Vajtswv, tej uas lawv saib tsis muaj ib yam uas lawv yuav hais tias yog yam uas zoo, rau qhov lawv lub siab thiab tej uas lawv xav hauv lawv lub siab yeej phem.
56001016	Lawv hais tias lawv yog cov uas paub Vajtswv, tiamsis lawv tsis ua lawv lub neej zoo li cov uas paub Vajtswv ua, lawv yog neeg siab phem thiab tsis mloog leejtwg lus. Koj tsis txhob muab ib txog haujlwm tseemceeb tso rau cov neeg ntawd ua hlo li, rau qhov lawv yeej ua tsis tau.
56002001	Titus, koj yuav tsum qhia raws li tej zaj tseemceeb uas yog txojkev ntseeg.
56002002	Koj ntuas cov yawg laus kom lawv ua neeg xyuam xim, coj cai thiab paub tswj lawv lub siab; kom lawv muab siab rau ntseeg, muaj lub siab hlub thiab ua siab ntev.
56002003	Koj qhia cov pog laus ib yam nkaus, kom lawv yuav tsum ua lawv lub neej dawbhuv rau Vajtswv tau ntsejmuag. Lawv tsis txhob ua neeg taug xaiv lossis ua neeg quav cawv. Lawv yuav tsum qhia tej zaj zoo rau cov pojniam hluas,
56002004	cov pojniam hluas thiaj paub hlub lawv cov txiv thiab lawv cov menyuam,
56002005	thiab qhia lawv kom lawv paub tswj lawv lub siab, ua neeg dawbhuv, nquag tu vaj tu tsev, ua siab dawb siab zoo thiab mloog lawv cov txiv lus, thiaj yuav tsis muaj leejtwg thuam Vajtswv txojlus.
56002006	Koj qhia cov tub hluas ib yam nkaus, kom lawv paub tswj lawv lub siab.
56002007	Koj yuav tsum ua txhua yam haujlwm zoo rau lawv xyaum. Thaum koj qhia Vajtswv txojlus koj yuav tsum ua tib zoo qhia tiag tiag.
56002008	Koj yuav tsum hais tej lus zoo xwb, lwm tus thiaj yuav tsis muaj lus thuam tau koj. Cov neeg uas ntxub koj lawv yuav txajmuag, rau qhov lawv yuav tsis muaj ib lo lus thuam peb cov ntseeg.
56002009	Koj qhia cov tubqhe kom lawv nyias mloog nyias tus tswv lus, thiab ua txhua yam kom haum tus tswv siab tsis txhob cav ncauj,
56002010	thiab tsis txhob qee tus tswv tug. Lawv yuav tsum ua lawv lub neej rau sawvdaws pom hais tias lawv yog cov tubqhe uas ncaj ncees. Yog lawv ua li ntawd sawvdaws yuav saib taus Vajtswv tus uas yog peb tus cawmseej tej lus qhia.
56002011	Rau qhov Vajtswv twb qhia txojkev dim txim uas nws pub dawb dawb rau sawvdaws rau peb paub lawm.
56002012	Vajtswv ua li ntawd twb yog nws xav kom peb mloog nws lus, thiab tso peb tej kev phem kev qias tseg. Thiab kom peb paub tswj peb lub siab, ua tau neeg ncaj ncees thiab ua peb lub neej kom Vajtswv tau ntsejmuag,
56002013	rau qhov peb tabtom cia siab ntsoov tos hnub uas Yexus Khetos tus uas yog peb tus Cawmseej rov qab los. Nws yog tus Vajtswv uas muaj hwjchim loj kawg nkaus.
56002014	Yexus Khetos tau muab nws txojsia los txhiv peb kom peb dim txhua yam kev phem, thiab pab peb txhua tus uas nws tau xaiv cia lawm kom peb ua tau neeg zoo kawg nkaus, thiab kom peb muaj lub siab kub lug ua txhua yam haujlwm zoo.
56002015	Koj qhia cov ntseeg thiab kom lawv ua raws li tej lus uas kuv qhia rau koj lawm, rau qhov koj yeej muaj cuabkav hais lawv. Yog li ntawd, tsis txhob cia leejtwg saib tsis taus koj.
56003001	Koj qhia rau cov ntseeg hais tias lawv yuav tsum hwm tej nomtswv, mloog nomtswv lus thiab zoo siab hlo ua txhua yam haujlwm zoo.
56003002	Koj qhia lawv kom lawv tsis txhob thuam leejtwg, tsis txhob nyiam sib cav sib ceg, tiamsis kom lawv ib leeg hlub ib leeg thiab nrog sawvdaws sib raug zoo.
56003003	Koj yuav tsum qhia tej no rau sawvdaws, rau qhov yav tas los peb yeej yog neeg ruam, neeg tawv ncauj, neeg ua txhaum, peb qaug rau kev phem kev qias thiab rau txhua yam kev lomzem. Peb lub siab niaj hnub xav phem, ntshaw luag tug thiab ib leeg ntxub ib leeg.
56003004	Tiamsis thaum Vajtswv tus uas yog peb tus Cawmseej nws qhia nws txojkev hlub rau sawvdaws,
56003005	thaum ntawd Vajtswv muab peb lub txim tshem mus povtseg lawm. Vajtswv ua li ntawd, tsis yog vim peb ua ib yam haujlwm zoo, tiamsis vim Vajtswv hlub peb xwb. Vaj Ntsujplig tus Dawbhuv twb ntxuav peb lub siab kom peb muaj lub siab tshiab thiab nws tsim peb dua tshiab.
56003006	Qhov uas Vajtswv pub Vaj Ntsujplig tus Dawbhuv rau peb, twb yog vim peb ntseeg Yexus Khetos tus uas yog peb tus Cawmseej,
56003007	Vajtswv hlub peb li ntawd, Vajtswv thiaj suav hais tias peb yog neeg ncaj ncees, thiab peb cia siab hais tias Vajtswv yuav pub txojsia ntev dhawv mus ibtxhis rau peb.
56003008	Tej lus no yog tej lus uas tseemceeb. Kuv xav kom koj niaj hnub qhia tej no, cov ntseeg Vajtswv thiaj muab siab rau ua txhua yam haujlwm zoo; tej ntawd yeej zoo thiab muaj nqis rau txhua tus.
56003009	Tiamsis koj tsis txhob nrog leejtwg sib cav txog tej zaj uas tsis muaj hauvpaus hauvntsis, sib cav hais txog cov yawgkoob tej npe uas muaj nyob hauv ntawv thiab sib cav hais txog Vajtswv txoj kevcai. Qhov uas ib tug pheej nrog ib tug sib cav sib ceg, qhov ntawd tsis tseemceeb thiab tsis muaj qabhau dabtsi li.
56003010	Koj yuav tsum ntuas tus uas pheej ua rau sawvdaws tsis sib haum, yog koj ntuas nws ob peb zaug, nws pheej tsis mloog, ces koj tsis txhob quav ntsej nws li lawm.
56003011	Rau qhov koj twb paub lawm hais tias tus neeg uas ua li ntawd nws yog tus uas ua phem kawg li, thiab nws tej kev txhaum yeej qhia tau hais tias nws yog tus uas ua txhaum.
56003012	Yog thaum twg kuv txib Athenas lossis Tikhikus tuaj nyob tim ko, saib koj puas khoom tuaj nrog kuv nyob pem lub nroog Nikaupaulis, rau qhov kuv xav hais tias thaum txog lub caij ntuj no kuv yuav mus nyob ib ntus hauv lub nroog ntawd.
56003013	Koj yuav tsum pab xa Xenas uas yog tus txheem plaub thiab Apaulaus mus, thiab saib nkawd puas muaj qhov txhia chaw txhij.
56003014	Koj yuav tsum qhia cov ntseeg kom lawv xyaum ua txhua yam haujlwm zoo, thiab paub npaj tej uas yuav pab tau sawvdaws, thaum muaj haujlwm tseemceeb sawvdaws thiaj tau siv. Tsis tsimnyog cov ntseeg yuav ua dog ua dig.
56003015	Txhua tus uas nrog kuv nyob ntawm no, lawv puavleej hais noj qab nyob zoo rau koj. Thov koj hais peb tej lus noj qab nyob zoo rau cov ntseeg. Thov Vajtswv foom koob hmoov rau nej txhua tus.
57001001	Filemoos, kuv thiab peb tus kwv Timautes sau tsab ntawv no tuaj rau koj. Kuv raug kaw rau hauv tsev lojcuj, rau qhov kuv qhia Yexus zaj. Koj yog tus uas nrog wb ua tib txoj haujlwm thiab yog tus uas wb hlub.
57001002	Thiab wb sau rau cov ntseeg uas tuaj mloog lus qhuab qhia hauv koj tsev, thiab rau wb tus muam Afias, thiab rau Akhipus tus uas ua Yexus Khetos ib tug tubrog ib yam li wb.
57001003	Thov Vajtswv tus uas yog peb leej Txiv thiab peb tus Tswv Yexus Khetos foom koob hmoov rau nej, thiab pub kom nej tau nyob kaj siab lug.
57001004	Filemoos, txhua zaug uas kuv thov Vajtswv, kuv thov Vajtswv pab koj thiab kuv ua kuv tus Vajtswv tsaug,
57001005	rua qhov kuv hnov xov hais tias, koj muab siab rau ntseeg peb tus Tswv Yexus, thiab koj hlub cov ntseeg Vajtswv heev.
57001006	Koj thiab wb puavleej yog tus ntseeg thiab nrog Yexus Khetos sib raug zoo. Yog li ntawd kuv thov Vajtswv pab peb cov uas ntseeg Yexus Khetos, kom peb paub tej uas Vajtswv qhia rau peb heev zuj zus ntxiv.
57001007	Tus kwv, qhov uas koj muaj lub siab hlub cov ntseeg Vajtswv, thiab koj tau txhawb lawv txhua tus lub zog, qhov ntawd txhawb tau kuv lub zog thiab ua rau kuv zoo siab kawg li.
57001008	Wb ob leeg puavleej yog tus uas ntseeg Yexus Khetos, yog li ntawd, kuv yeej muaj cuabkav kom koj ua raws li kuv hais.
57001009	Tiamsis vim kuv hlub koj, kuv tsis xav ua li ntawd. Txawm yog kuv yog Yexus Khetos tus tubtxib uas nimno raug kaw rau hauv tsev lojcuj, vim kuv yog tus uas qhia Yexus Khetos zaj los kuv yeej tsis yuam kom koj ua raws li kuv hais.
57001010	Kuv thov koj mloog, kuv yuav hais Auneximus zaj rau koj. Nimno nws yog kuv tus tub, rau qhov thaum kuv qhia Txojmoo Zoo rau nws, nws tau los ntseeg Yexus lawm.
57001011	Filemoos, yav tas los nws yog tus neeg uas tsis tsimtxiaj, tiamsis nimno nws yog tus neeg tsimtxiaj rau koj thiab rau kuv lawm.
57001012	Nimno kuv kom nws rov qab los nrog koj nyob. Kuv ua li ntawd, ib yam li kuv muab kuv ib nplooj siab faib rau koj lawm ntag.
57001013	Kuv xav cia nws nrog kuv nyob pab kuv hloov koj chaw thaum uas kuv raug kaw rau hauv tsev lojcuj vim kuv qhia txojmoo zoo.
57001014	Txawm yog li cas los xij, kuv tsis xav yuam kom koj pab kuv. Yog koj zoo siab pab, koj cia li pab. Txhua yam uas koj tsis pom zoo kuv ua, kuv yeej tsis ua.
57001015	Qhov uas Auneximus ncaim koj mus ib ntus ntawd, tej zaum yog Vajtswv xav coj nws rov qab los nrog koj nyob mus li.
57001016	Koj tsis txhob suav hais tias, nws yog ib tug tubtxib xwb, nimno nws tsimtxiaj dua ib tug tubtxib, nws los ua koj ib tug kwv, rau qhov nws ntseeg Yexus Khetos lawm. Kuv hlub nws kawg li thiab kuv paub hais tias koj hajyam yuav hlub nws heev dua, rau qhov nws yeej yog koj ib tug tubtxib thiab nws yog ib tug uas ntseeg tus Tswv.
57001017	Yog li ntawd, yog koj suav hais tias kuv thiab koj, wb ob leeg puavleej ua Vajtswv tes haujlwm, koj yuav tsum rov qab txais yuav nws.
57001018	Yog nws tau ua txhaum rau koj lossis nws tshuav koj nqi, kuv yuav them rau koj.
57001019	Twb yog kuv txhais tes sau li no hais tias, "Kuv uas yog Paulus yuav them rau koj." (Kuv yuav tsis suav hais tias, koj tshuav kuv nqi, qhov kuv qhia Txojmoo Zoo rau koj.)
57001020	Yog li ntawd tus kwv, wb yog ob tug uas ntseeg Vajtswv, yog koj xav ua kom haum Vajtswv siab tiag, thov koj pab kuv zaj no, kuv thiaj yuav kaj siab mentsis.
57001021	Thaum kuv tabtom sau tsab ntawv no tuaj rau koj, kuv cia siab hais tias, koj yuav ua raws li kuv thov. Tsis yog li ntawd xwb, koj tseem yuav ua ntau dua li kuv thov thiab.
57001022	Tsis tas li ntawd xwb, thov koj npaj txaj chaw tos kuv, rau qhov kuv cia siab hais tias Vajtswv yeej yuav teb tej lus uas nej thov kom Vajtswv qhib kev rau kuv rov tuaj saib nej dua.
57001023	Epalas tus uas raug kaw nrog kuv hauv tsev lojcuj vim wb qhia Yexus Khetos zaj. Nws hais noj qab nyob zoo rau koj thiab.
57001024	Malakaus, Alitakhus, Demas thiab Lukas uas nrog kuv ua tib txoj haujlwm. Lawv hais tias kom hais noj qab nyob zoo rau koj thiab.
57001025	Thov tus Tswv Yexus Khetos foom koob hmoov rau nej txhua Tus.
58001001	Thaum ub muaj ntau zaus Vajtswv ua li ub li no qhia cov uas cev Vajtswv lus kom lawv qhia rau peb cov yawgkoob paub tej uas Vajtswv hais,
58001002	tiamsis tiam kawg no Vajtswv txib Vajtswv tus Tub los qhia peb. Vajtswv tsa Vajtswv tus Tub ua tus tsim lub ntuj thiab lub ntiajteb. Thaum kawg Vajtswv yuav pub ib puas tsav yam huv tibsi ua tus Tub ntawd tug.
58001003	Vajtswv lub hwjchim ua rau tus Tub ntawd ci ntsa iab. Nws muaj hwvxyeej ib yam li Vajtswv, nws tej lus uas muaj hwjchim loj kawg nkaus tuav lub ntuj thiab lub ntiajteb. Thaum nws theej neeg lub txhoj tas lawm, nws mus saum ntuj ceebtsheej. Nws mus zaum ntawm Vajtswv tus uas muaj hwjchim loj kawg nkaus sab xis.
58001004	Vajtswv tis lub npe uas tseemceeb dua cov timtswv ceebtsheej lub rau Vajtswv tus Tub, ib yam li Vajtswv tsa Vajtswv tus Tub ua tus uas muaj hwjchim loj dua cov timtswv ceebtsheej.
58001005	Rau qhov Vajtswv yeej tsis tau hais rau nws cov timtswv ib tug twg hais tias, "Koj yog kuv tus Tub; hnub no kuv ua koj Txiv lawm." Lossis Vajtswv tau hais rau cov timtswv ib tug twg hais tias, "Kuv yuav yog nws Txiv, thiab nws yuav ua kuv tus Tub."
58001006	Thaum Vajtswv yuav txib Vajtswv tus Tub hlob nqis los hauv ntiajteb, Vajtswv rov hais dua li no: "Vajtswv cov timtswv txhua tus yuav tsum pehawm tus Tub."
58001007	Thaum Vajtswv hais txog cov timtswv, nws hais tias, "Vajtswv tsim Vajtswv cov timtswv zoo li cua, thiab nws tsim nws cov tubtxib zoo li nplaim taws."
58001008	Tiamsis thaum Vajtswv hais txog nws tus Tub, nws hais tias: "Vajtswv, koj lub tebchaws yuav nyob mus ibtxhis, Koj kav koj haivneeg mus rau txojkev ncaj ncees.
58001009	Koj nyiam qhov zoo, koj ntxub qhov phem. Twb yog vim li no Vajtswv tus uas yog koj tus Vajtswv thiaj xaiv koj cia thiab ua rau koj zoo siab kawg li, rau qhov koj tau koob meej heev dua koj cov phoojywg."
58001010	Nws hais dua hais tias, "Tus Tswv, thaum chivkeeb koj tsim lub ntiajteb thiab yog koj txhais tes tsim lub ntuj.
58001011	Tej ntawd puavleej yuav ploj mus, tiamsis koj yuav nyob mus li; tej ntawd yuav txawj qub ib yam li tej ris tsho.
58001012	Koj yuav muab tej ntawd tais cia ib yam li luag tais lub tsho ntev, thiab koj yuav muab tej ntawd hloov ib yam li luag hloov ris tsho. Tiamsis koj yeej zoo li qub, koj yuav tsis txawj laus."
58001013	Vajtswv yeej tsis tau hais rau Vajtswv cov timtswv ib tug twg hais tias, "Koj cia li los zaum ntawm kuv sab xis mus txog thaum kuv muab koj cov yeebncuab rau koj tsuj."
58001014	Yog li ntawd, cov timtswv ceebtsheej tsuas yog cov neeg qaum ntuj uas ua Vajtswv txoj haujlwm xwb. Vajtswv txib lawv los pab cov neeg uas yuav dim lub txim.
58002001	Yog li ntawd peb yuav tsum hajyam ua tib zoo khaws tej lus tseemceeb uas peb tau hnov los lawm cia zoo zoo, peb thiaj li yuav muab siab npuab tej lus ntawd.
58002002	Rau qhov tej lus uas cov timtswv ceebtsheej qhia puavleej yog lus tseeb. Tus uas tsis mloog thiab tsis ua raws li tej lus ntawd, tus ntawd twb raug txim raws li nws tej kev txhaum lawm.
58002003	Yog peb tsis quavntsej txojkev dim txim uas tseemceeb, peb yuav ua li cas dim tau. Tus Tswv yog tus uas xub qhia txojkev dim txim ntawd ntag. Cov neeg uas hnov nws qhia, lawv qhia tseeb rau peb hais tias muaj li ntawd tiag.
58002004	Tsis yog li ntawd xwb, Vajtswv tseem ua tej txujci loj thiab tseemceeb thiab ua tej uas qhia nws lub hwjchim rau sawvdaws pom hais tias yeej muaj li lawv hais tiag. Thiab Vajtswv pub Vaj Ntsujplig tus dawbhuv rau sawvdaws raws li Vajtswv pom zoo pub.
58002005	Vajtswv tsis tau tsa cov timtswv ceebtsheej ua cov kav lub ntiajteb tshiab uas peb hais txog uas yuav los tom ntej no.
58002006	Tiamsis Vajtswv txojlus hais tias, "Vajtswv, neeg tsimtxiaj npaum li cas, koj ho xam txog lawv? Tej tibneeg, lawv tsimtxiaj npaum li cas koj ho yuav saib xyuas lawv?
58002007	Koj tsim nws, koj pub nws muaj hwjchim yau dua cov timtswv ib nyuag ntu, koj pub nws muaj hwjchim thiab tau ntsejmuag,
58002008	thiab tsa nws ua tus kav ib puas tsav yam huv tibsi." Lo lus uas hais tias Vajtswv tsa neeg ua "tus kav ib puas tsav yam," lo lus ntawd qhia tseeb hais tias tsis muaj ib yam dabtsi uas Vajtswv tsis muab rau neeg kav. Txawm li ntawd los nimno peb tseem tsis tau pom neeg kav ib puas tsav yam.
58002009	Tiamsis peb pom hais tias Vajtswv cia Yexus muaj hwjchim yau dua cov timtswv ceebtsheej ib nyuag ntu. Vajtswv ua li ntawd, rau qhov Vajtswv tus uas hlub sawvdaws nws yuav txib Yexus los tuag theej sawvdaws lub txhoj. Nimno peb pom Yexus muaj lub tshwjchim ci ntsa iab thiab nws tau ntsejmuag, rau qhov nws raug kev tuag txomnyem ntsuav.
58002010	Qhov uas Vajtswv tus uas tsim thiab saib xyuas ib puas tsav yam txib Yexus los raug kev txomnyem kom Yexus thiaj ua tau Yexus txoj haujlwm tiav, qhov ntawd Vajtswv ua yog lawm. Vajtswv ua li ntawd, nws thiaj yuav coj tau nws cov menyuam ntau leej los txais yuav nws txoj koob hmoov, rau qhov Yexus yog tus uas cawm lawv kom lawv dim lawv lub txim.
58002011	Yexus thiab cov neeg uas Yexus twb pub lub siab tshiab rau lawm puavleej yog tib leeg txiv yug xwb. Twb yog vim li ntawd Yexus thiaj tsis txajmuag hu hais tias lawv yog nws cov kwvtij.
58002012	Raws li tej lus uas nws hais tseg lawm hais tias, "Vajtswv, kuv yuav qhia koj zaj rau kuv cov kwvtij mloog; Kuv yuav hu nkauj ua koj tsaug tabmeeg cov neeg uas tuaj nyob ua ke mloog lus qhuab qhia."
58002013	Nws hais dua hais tias, "Kuv yuav cia siab rau Vajtswv." Thiab nws hais ntxiv dua hais tias, "Kuv nrog cov menyuam uas Vajtswv pub rau kuv nyob ntawm no."
58002014	Vim cov menyuam ntawd puavleej yog neeg muaj roj muaj ntshav; yog li ntawd, Yexus thiaj los yug ua neeg muaj roj muaj ntshav ib yam li lawv. Nws ua li ntawd, nws txojkev tuag thiaj rhuav tau dab Ntxwgnyoog lub hwjchim uas ua kom neeg tuag puastsuaj mus
58002015	thiab tso tau cov neeg uas ibtxwm ntshai kev ploj kev tuag kom lawv dim.
58002016	Peb twb pom tseeb lawm hais tias tsis yog Vajtswv pab cov timtswv ceebtsheej tiamsis yog Vajtswv pab Anplahas cov xeebntxwv.
58002017	Yog li ntawd, Yexus thiaj los yug ua neeg ib yam li nws cov kwvtij, nws thiaj tau ua lawv tus Povthawj Hlob uas ncaj ncees thiab muaj lub siab hlub uas ua Vajtswv txoj haujlwm. Nws ua li ntawd Vajtswv thiaj yuav zam tau sawvdaws lub txim.
58002018	Nimno Yexus paub pab cov neeg uas raug kev sim siab, rau qhov nws twb raug kev sim siab thiab kev tsimtxom los lawm.
58003001	Yog li ntawd, cov kwvtij uas ntseeg Yexus, nej puavleej yog cov uas Vajtswv hu los ua Vajtswv haivneeg lawm; nej yuav tsum ntsia ntsoov Yexus tus uas Vajtswv txib los ua tus Povthawj Hlob saib xyuas tej uas peb ntseeg.
58003002	Yexus muaj nplooj siab dawb paug ua txoj haujlwm uas Vajtswv muab tso rau nws ua, ib yam li Mauxes muaj nplooj siab dawb paug pab cov Yixalayees uas yog Vajtswv tsevneeg txhua tus huv tibsi.
58003003	Sawvdaws yeej qhuas tus kws ua tsev heev dua qhuas lub tsev. Ib yam nkaus li ntawd tsimnyog Yexus tau ntsejmuag heev dua Mauxes.
58003004	Tej tsev yeej muaj tus ua, tiamsis Vajtswv yog tus tsim ib puas tsav yam.
58003005	Mauxes muaj nplooj siab dawb paug pab Vajtswv tsevneeg txhua tus huv tibsi. Nws yeej yog ib tug tubtxib; nws hais txog tej uas Vajtswv yuav qhia rau sawvdaws yav tom ntej.
58003006	Tiamsis Yexus Khetos yog Vajtswv tus Tub; nws muaj nplooj siab dawb paug saib xyuas Vajtswv tsevneeg. Yog peb muaj nplooj siab tawv qhawv thiab ua siab ntev tos tej uas peb cia siab rau, peb thiaj yuav ua tau Vajtswv tsevneeg.
58003007	Rau qhov Vaj Ntsujplig tus Dawbhuv qhia hais tias, "Hnub no yog nej hnov Vajtswv lub suab hu,
58003008	nej tsis txhob tawv ncauj ib yam li yav tas los nej cov yawgkoob ntxeev siab rau Vajtswv thiab ib yam li hnub uas lawv sim Vajtswv siab thaum lawv nyob tom tiaj suabpuam,
58003009	Vajtswv hais tias, txawm yog nej cov yawgkoob pom tej uas kuv ua los tau plaub caug xyoo los lawv tseem sim kuv siab thiab.
58003010	Twb yog vim li ntawd kuv thiaj chim rau lawv cov ntawd thiab kuv hais tias, 'Lawv lub siab yeej nyiam ua phem thiab lawv tsis kawm kuv tej kevcai.'
58003011	Kuv chim, kuv thiaj coglus tseg hais tias, 'Lawv cov ntawd yuav tsis tau los nrog kuv so ib zaug li.' "
58003012	Cov kwvtij, nej yuav tsum ceevfaj zoo nyob tsam nej cov muaj ib tug muaj lub siab phem thiab tsis ntseeg, nws cia li tso Vajtswv tus uas muaj sia nyob tseg.
58003013	Nej tsis txhob ua li ntawd, nej ib leeg yuav tsum niaj hnub pab ib leeg thaum peb tseem hu tau hais tias, "Hnub No"; yog nej ua li ntawd, kev txhaum yuav ntxias tsis tau nej ib tug twg ua neeg tawv ncauj.
58003014	Yog peb muab siab npuab tej uas thaum chivthawj peb cia siab rau mus txog hnub kawg, peb yuav nrog Yexus Khetos tau koob hmoov ib yam nkaus.
58003015	Vajtswv txojlus hais tias, "Hnub no yog nej hnov Vajtswv lub suab hu, nej tsis txhob tawv ncauj ib yam li yav tas los nej cov yawgkoob ntxeev siab rau Vajtswv."
58003016	Cov uas hnov Vajtswv lub suab hu thiab ntxeev siab rau Vajtswv yog cov twg? Twb yog txhua tus uas Mauxes coj tawm hauv tebchaws Iziv los ntag.
58003017	Lub sijhawm plaub caug xyoo ntawd Vajtswv chim rau cov neeg twg? Vajtswv chim rau cov neeg uas ua txhaum, cov neeg ntawd twb yog cov uas tuag pawglug tom tiaj suabpuam.
58003018	Thaum Vajtswv coglus tseg hais tias, "Lawv cov ntawd yuav tsis tau los so hauv qhov chaw uas kuv tu tseg rau lawv ib zaug li," yog nws hais txog cov twg? Twb yog nws hais txog cov neeg uas ntxeev siab rau nws ntag.
58003019	Yog li ntawd, peb paub hais tias vim lawv tsis ntseeg, Vajtswv thiaj tsis pub lawv mus hauv qhov chaw ntawd.
58004001	Vajtswv coglus tseg rau peb hais tias nws yuav pub peb mus nrog nws so. Yog li ntawd, peb sawvdaws yuav tsum ceevfaj, nyob tsam nej cov muaj qee leej tsis tau mus nrog nws so.
58004002	Rau qhov peb puavleej hnov txojmoo zoo ib yam li lawv tau hnov lawm thiab. Lawv hnov tiamsis txojmoo zoo ntawd tsis muaj nqis rau lawv, rau qhov thaum lawv hnov lawv tsis ntseeg.
58004003	Peb cov uas ntseeg peb yuav tau mus nrog Vajtswv so. Raws li Vajtswv hais tseg hais tias, "Kuv chim kuv thiaj coglus hais tias, 'Lawv cov ntawd yuav tsis tau los nrog kuv so ib zaug li.' " Txawm yog thaum Vajtswv tsim ntuj tsim teb, nws twb ua nws tej haujlwm tiav tas lawm los nws tseem hais li ntawd.
58004004	Rau qhov Vajtswv txojlus muaj ib qho hais txog hnub xya hais tias, "Hnub xya Vajtswv so, Vajtswv tsis tsim ib yam dabtsi ntxiv lawm."
58004005	Muaj dua ib los hais txog zaj no hais tias, "Lawv cov ntawd yuav tsis tau los nrog kuv so ib zaug li."
58004006	Cov neeg thaum ub uas xub hnov txojmoo zoo lawv tsis tau mus nrog Vajtswv so rau qhov lawv tsis ntseeg, tiamsis Vajtswv pub lwm cov mus nrog Vajtswv so.
58004007	Peb paub hais tias muaj li ntawd, rau qhov Vajtswv teem dua ib hnub tseg hu hais tias, "Hnub No." Tom qab ntawd ntau xyoo Vajtswv kom Daviv hais txog zaj ntawd raws li twb hais tas los lawm hais tias, "Hnub no yog nej hnov Vajtswv lub suab hu, nej tsis txhob tawvncauj."
58004008	Rau qhov yog Yausuas twb coj lawv sawvdaws mus nrog Vajtswv so lawm, ces tsis tas Vajtswv yuav rov hais dua hais tias hnub no.
58004009	Txawm li cas los Vajtswv haivneeg yeej yuav tau so ib yam li hnub xya Vajtswv so.
58004010	Rau qhov tus uas mus nrog Vajtswv so lawm, tus ntawd yuav tsis ua haujlwm ib yam li Vajtswv tsis ua haujlwm lawm.
58004011	Yog li ntawd, tsimnyog peb sawvdaws yuav tsum ua tiag mus kom peb tau nrog Vajtswv so. Tsis txhob pub peb cov ib tug twg tsis mloog lus li lawv cov ntawd nyob tsam nws tsis tau mus so.
58004012	Rau qhov Vajtswv tus uas muaj sia nyob, nws tej lus tseemceeb thiab muaj kuab kawg li. Tej lus ntawd ntse dua rab ntaj ob sab ntse, nkaug mus txog nruab plab nruab plawv nruab nqaij nruab txha. Tej lus ntawd paub tej uas neeg xav thiab paub neeg lub siab huv tibsi.
58004013	Tsis muaj ib yam dabtsi uas neeg yuav muab ntis tau tsis pub Vajtswv pom. Ib puas tsav yam uas Vajtswv tsim los lawm Vajtswv yeej pom huv tibsi, thiab peb txhua tus nyias yuav tsum piav nyias lub neej qhia rau Vajtswv.
58004014	Yog li ntawd, peb yuav tsum muab siab npuab tej uas peb hais tias, peb ntseeg, rau qhov peb muaj tib tug Povthawj Hlob uas twb mus cuag Vajtswv lawm, tus ntawd yog Vajtswv tus Tub Yexus.
58004015	Peb tus Povthawj Hlob yeej paub tej uas peb qaug zog, rau qhov nws twb raug kev dag ntxias ib yam li peb los lawm. Txawm li ntawd los nws tsis tau ua ib qho txhaum li.
58004016	Yog li ntawd, peb cia li ua siab tawv qhawv mus cuag Vajtswv tus uas zaum saum lub Zwmtxwv, rau qhov nws yog tus uas hlub peb. Nws yuav pab peb thiab foom koob hmoov rau txhua tus uas thov nws.
58005001	Txhua tus Povthawj Hlob puavleej yog Vajtswv xaiv neeg los ua thiab tsa lawv ua Vajtswv txoj haujlwm pab sawvdaws. Thaum tus Povthawj Hlob ua txoj haujlwm ntawd, nws muab khoom fij rau Vajtswv thiab muab tsiaj tua theej sawvdaws lub txhoj.
58005002	Vim nws qaug zog ib yam li sawvdaws, nws thiaj paub ua siab ntev pab cov neeg uas ruam thiab yuam kev ua txhaum.
58005003	Tus Povthawj Hlob yog tus uas muab tsiaj tua theej sawvdaws lub txhoj, tiamsis vim nws yeej qaug zog ib yam li sawvdaws, nws yuav tsum theej nws lub txhoj thiab.
58005004	Tsis muaj leejtwg yuav muaj cuabkav tsa nws ua tus Povthawj Hlob, tsuas yog Vajtswv pom zoo tsa tus twg tus ntawd thiaj tau ua, ib yam li Vajtswv pom zoo tsa Aloos ua tus Povthawj Hlob.
58005005	Ib yam li ntawd, Yexus Khetos tsis tau khav hais tias nws yog ib tug Povthawj Hlob. Tiamsis Vajtswv yog tus uas hais rau nws hais tias, "Koj yog kuv tus Tub; hnub no kuv ua koj Txiv lawm."
58005006	Vajtswv hais dua ib los hais tias, "Koj yuav ua Povthawj Hlob mus ibtxhis ib yam li Mekhixedes."
58005007	Thaum Yexus tseem nyob hauv ntiajteb no, nws thov Vajtswv tus uas pab tau kom nws dim kev ploj kev tuag. Thaum nws thov nws quaj thiab los kua muag kawg li. Vajtswv mloog nws tej lus thov, rau qhov nws txo nws lub hwjchim thiab muab nws txojsia tso plhuav rau Vajtswv kav.
58005008	Txawm yog Yexus yog Vajtswv tus Tub los nws tseem kawm mloog lus los ntawm txojkev uas tiv kev txomnyem.
58005009	Thaum Vajtswv ua rau nws zoo kawg nkaus lawm, nws thiaj yog tus uas pub txojsia ntev dhawv mus ibtxhis rau txhua tus uas mloog nws lus.
58005010	Tom qab ntawd Vajtswv tsa nws ua tus Povthawj Hlob ib yam li Mekhixedes.
58005011	Peb tseem muaj ntau zaj uas yuav piav qhia nej tiamsis piav nyuaj heev, rau qhov nej tsis tshua totaub.
58005012	Nimno twb tsimnyog nej ua taus xibhwb lawm, tiamsis tseem yuav tsum muaj neeg muab Vajtswv zaj lub hauvpaus los qhia nej dua. Twb tsimnyog nej noj taus zaub taus mov lawm, tiamsis nej tseem noj mis.
58005013	Tus uas noj mis tus ntawd tseem yog menyuam yaus; nws tsis tau paub tseeb hais tias zaj twg yog zaj twg tsis yog.
58005014	Tiamsis tej zaub mov tsuas yog cov laus thiaj noj taus xwb. Lawv twb xyaum los lawm lawv thiaj paub hais tias yarn twg phem yam twg zoo.
58006001	Yog li ntawd, peb tsis txhob pheej niaj hnub kawm Yexus Khetos txoj kevcai lub hauvpaus xwb, peb yuav tsum kawm ntxiv lawm tom ntej thiab. Peb tsis txhob rov pib qab ua dua, tsis hais tso tej uas tsis muaj nqis tseg ntseeg Vajtswv,
58006002	lossis kevcai ntxuav kevcai tsa tes, zaj uas neeg tuag sawv hauv qhov tuag rov qab los, thiab zaj uas neeg raug txim mus ibtxhis. Tej ntawd peb twb kawm los lawm tsis tas peb yuav rov qab kawm dua.
58006003	Peb yuav tsum kawm ntxiv mus lawm tom ntej. Yog Vajtswv pom zoo peb yeej yuav ua li ntawd.
58006004	Cov neeg uas twb tso Yexus tseg lawm yuav ua li cas rov qab los hloov dua siab tshiab ib zaug ntxiv? Yav tas los Vajtswv ua rau cov neeg ntawd pom kev, nws foom koob hmoov rau lawv thiab nws pub Vaj Ntsujplig tus Dawbhuv rau lawv.
58006005	Lawv puavleej paub hais tias Vajtswv txojlus yog txoj uas tseemceeb kawg li, thiab lawv twb pom lub hwjchim uas yuav muaj los tiam tom ntej no mentsis lawm.
58006006	Txawm yog lawv paub li ntawd los tom qab ntawd lawv tseem tso Yexus tseg lawm thiab. Yog yuav coj lawv rov qab los hloov dua siab tshiab yeej tsis tau li, rau qhov qhov uas lawv tso Yexus tseg twb yog lawv rov muab Vajtswv tus Tub ntsia rau saum tus ntoo khaublig dua ib zaug thiab ua rau luag thuam luag rhuav Yexus ntsejmuag ntag.
58006007	Vajtswv foom koob hmoov rau thaj av uas niaj hnub nqus dej nag. Tej qoobloo uas cog rau hauv thaj av ntawd yuav loj hlob zoo thiab yuav muaj nqis rau tus uas cog.
58006008	Tiamsis yog thaj av ntawd muaj nroj thiab muaj pos tuaj xwb, thaj av ntawd tsis muaj nqis dabtsi li. Thaum kawg Vajtswv yuav foom tsis zoo rau thav av ntawd thiab hluavtaws yuav kub thaj av ntawd tas huv tibsi.
58006009	Cov kwvtij uas peb hlub, txawm yog peb hais li no rau nej lawm los peb tseem cia siab tau rau nej. Peb paub hais tias nej muaj txoj koob hmoov uas zoo dua tej uas peb hais los lawm. Txoj ntawd yog txoj uas pab nej dim nej lub txim.
58006010	Vajtswv yog tus ncaj ncees! Nws yeej yuav nco ntsoov tej haujlwm uas nej tau ua los lawm thiab qhov uas nej pab cov ntseeg ib yam li niaj hnub no nej tseem pab. Nej ua li ntawd twb yog vim nej muab siab npuab Vajtswv.
58006011	Peb xav xav kom nej txhua tus muab siab npuab Vajtswv mus txog hnub kawg, nej thiaj yuav tau tej uas nej cia siab rau.
58006012	Peb tsis xav pub nej ua neeg tubnkeeg, peb xav kom nej ua nej lub neej zoo li cov uas muab siab rau ntseeg thiab ua siab ntev lub, nej thiaj yuav tau tej uas Vajtswv coglus tseg lawm hais tias nws yuav muab pub rau nej.
58006013	Thaum Vajtswv coglus tseg rau Anplahas, nws hais tseeb hais tias nws yuav ua raws li tej lus uas nws cog tseg. Thaum nws coglus tseg ntawd, nws tuav nws lub npe coglus xwb, rau qhov yeej tsis muaj ib tug uas muaj hwjchim loj dua nws.
58006014	Vajtswv hais tias, "Kuv coglus tseg rau koj hais tias kuv yuav foom koob hmoov rau koj thiab kom koj cov xeebntxwv huamvam coob."
58006015	Anplahas ua siab ntev tos nws thiaj tau tej uas Vajtswv coglus tseg.
58006016	Thaum ib tug neeg yuav coglus, nws yuav tsum tuav tus uas muaj hwjchim loj dua nws lub npe coglus. Tej lus uas nws coglus ntawd thiaj yuav ua rau sawvdaws tsis muaj lus sib cav sib ceg.
58006017	Vajtswv xav kom cov uas yuav tau tej uas Vajtswv coglus tseg lawm paub tseeb hais tias Vajtswv yeej tsis hloov tej uas nws yuav ua, Vajtswv thiaj hais ib lo lus tseemceeb ntxiv rau lo lus uas nws tau cog tseg lawm.
58006018	Yog li ntawd, ob yam no yeej hloov tsis tau; Vajtswv tsis hais dag. Peb cov uas khiav dim kev puastsuaj los nrog Vajtswv nyob lawm, peb thiaj yuav ua taus siab ntev tos yarn uas peb cia siab hais tias yav tom ntej no peb yuav tau.
58006019	Qhov uas peb cia siab no zoo ib yam li tus tswg uas muaj hlua khi peb lub siab kom nyob ruaj ruaj. Qhov uas peb cia siab ntawd yuav coj peb hla dhau daim ntaub uas thaiv hauv lub tuamtsev saum ntuj ceebtsheej mus rau sab hauv.
58006020	Yexus twb xub ua peb ntej mus hauv qhov chaw ntawd lawm. Nws mus li ntawd twb yog nws pab peb. Nws ua tus Povthawj Hlob mus ibtxhis ib yam li Mekhixedes.
58007001	Tus Mekhixedes no ua vajntxwv kav lub nroog Xalees, Vajtswv tus uas muaj hwjchim loj kawg nkaus tsa nws ua tus povthawj. Thaum Anplahas mus ntaus rog, Anplahas tua tau ntau tus vajntxwv. Thaum nws rov qab los, Mekhixedes tawm mus tos nws thiab foom koob hmoov rau nws.
58007002	Anplahas muab tej qhov txhia chaw uas nws txeeb tau los ib feem kaum rau Mekhixedes. (Mekhixedes lub npe muaj ob lub ntsiab lus. Thawj lub txhais hais tias, "Tus Vajntxwv uas Ncaj Ncees"; thiab vim nws ua vajntxwv kav lub nroog Xalees, nws thiaj muaj dua ib lub npe uas txhais hais tias, "Tus Vajntxwv uas ua rau sawvdaws tau zoo nyob kaj siab lug.")
58007003	Yeej tsis muaj ntawv sau qhia tseg hais tias leejtwg yog Mekhixedes niam thiab txiv lossis qhia hais tias leejtwg yog nws yawgkoob. Tsis muaj ntawv sau qhia tseg hais txog hnub uas nws yug lossis hnub uas nws tuag. Nws ua tus povthawj mus ibtxhis ib yam li Vajtswv tus Tub.
58007004	Yog li ntawd, nej sim ua tib zoo xav saib nws muaj hwjchim loj npaum li cas diam. Anplahas tus uas yog cov Yudais tus yawgkoob thiaj muab tej qhov txhia chaw uas nws txeeb tau los thaum nws mus ntaus rog ib feem kaurn rau Mekhixedes.
58007005	Vajtswv txoj kevcai qhia hais tias cov Levis cov xeebntxwv uas ua povthawj, lawv yuav tsum sau cov Yixalayees tej qhov txhia chaw ib feem kaum coj los ua lawv tug. Lawv ua li ntawd twb yog lawv sau lawv tib haivneeg tej qhov txhia chaw ntag. Txawm yog lawv yog Anplahas cov xeebntxwv los lawv tseem sau thiab.
58007006	Mekhixedes yeej tsis yog cov Levis xeebntxwv, tiamsis nws sau Anplahas ib feem kaum thiab nws foom koob hmoov rau Anplahas tus uas tau tej uas Vajtswv coglus tseg.
58007007	Qhov tseemceeb tus uas foom koob hmoov yeej muaj hwjchim loj dua tus uas tau txais koob hmoov.
58007008	Txawm yog cov povthawj yog cov neeg uas txawj ploj txawj tuag los lawv tseem sau ib feem kaum, tiamsis Mekhixedes tsis zoo li lawv, nws sau ib feem kaum. Raws li muaj lus sau cia rau hauv Vajtswv Txojlus lawm hais tias nws yog tus uas muaj sia nyob.
58007009	Tej zaum yuav muaj ib tug hais tias thaum Anplahas muab ib feem kaum rau Mekhixedes, kuj yog cov Levis muab lawm thiab. (Cov Levis tej xeebntxwv yeej yog cov uas sau sawvdaws ib feem kaum.)
58007010	Rau qhov thaum Mekhixedes tawm mus tos Anplahas, thaum ntawd cov Levis tseem nyob hauv Anplahas tus uas yog cov Levis tus yawgkoob tej roj ntsha.
58007011	Yog li ntawd, yog cov povthawj uas yog xeem Levis coj tau neeg los cuag Vajtswv lawm, ces tsis tas yuav muaj dua ib tug povthawj uas muaj yam ntxwv zoo li Mekhixedes los hloov cov povthawj uas muaj yam ntxwv zoo li Aloos. (Cov uas qhia Vajtswv txoj kevcai rau cov Yixalayees yog cov povthawj uas yog xeem Levis.)
58007012	Rau qhov yog Vajtswv hloov cov povthawj lawm, nws yuav tsum hloov nws tej kevcai thiab.
58007013	Peb tus Tswv uas peb hais txog no yog lwm xeem. Xeem ntawd luag yeej tsis pub ib tug ua povthawj li.
58007014	Sawvdaws puavleej paub tseeb hais tias Yexus Khetos yug hauv xeem Yudas, thiab Mauxes tsis tau hais tias xeem ntawd yuav muaj tus ua povthawj.
58007015	Zaj no ua rau sawvdaws paub hais tias twb muaj dua ib tug povthawj lawm. Tus ntawd muaj yam ntxwv zoo li Mekhixedes.
58007016	Luag yeej tsis tsa nws ua povthawj raws li neeg tej kevcai, tiamsis vim nws yog tus uas muaj sia ntev dhawv mus ibtxhis, nws thiaj ua tau povthawj pab peb.
58007017	Rau qhov Vajtswv hais txog nws hais tias, "Koj yuav ua povthawj mus ibtxhis ib yam li Mekhixedes."
58007018	Yog li ntawd, peb thiaj tso txoj qub kevcai tseg, rau qhov txoj kevcai ntawd pab tsis tau peb thiab tsis tseemceeb.
58007019	Mauxes txoj kevcai ua tsis tau kom neeg ua tau zoo kawg nkaus. Nimno peb muaj ib qhov chaw cia siab uas tseemceeb dua qhov ntawd. Vim li ntawd peb thiaj los cuag tau Vajtswv.
58007020	Dua li ntawd, thaum Vajtswv tsa Yexus ua povthawj Vajtswv yeej coglus tseg, tiamsis thaum lwm tus ua povthawj Vajtswv tsis tau coglus tseg.
58007021	Thaum Vajtswv tsa Yexus ua tus povthawj, Vajtswv coglus tseg rau nws hais tias, "Tus Tswv coglus tseg hais tias, 'Koj yuav ua povthawj mus ibtxhis li.' "
58007022	Yog li ntawd, Yexus yog tus uas qhia tseg hais tias txoj kevcai tshiab zoo dua txoj qub.
58007023	Xeem Levis pheej muaj neeg sawv ua povthawj ib tiam dhau ib tiam, rau qhov cov uas tuag ua tsis tau haujlwm lawm.
58007024	Tiamsis Yexus muaj sia nyob mus ibtxhis, thiab nws tes haujlwm ua povthawj tsis poob mus rau lwm tus ua.
58007025	Twb yog vim li ntawd, nws thiaj pab tau cov neeg uas nws coj los cuag Vajtswv, tsis hais nimno lossis yav tom ntej, rau qhov nws muaj sia nyob mus ibtxhis thiab thov Vajtswv pab cov neeg ntawd.
58007026	Yog li ntawd, Yexus yog tus Povthawj Hlob uas pab tau txhua tus uas thov nws. Nws yog tus uas zoo kawg nkaus, nws tsis muaj ib qho txhaum li. Vajtswv coj nws tawm hauv cov neeg txhaum mus nyob saum ntuj ceebtsheej.
58007027	Nws tsis zoo li tej Povthawj Hlob; tsis tas nws yuav niaj hnub muab tsiaj coj los tua theej nws lub txhoj ua ntej mam li theej sawvdaws lub, ib yam li tej Povthawj Hlob pheej ua. Nws muab nws lub cev theej sawvdaws lub txhoj tib zaug xwb, theej tau mus ibtxhis li lawm.
58007028	Mauxes txoj kevcai ibtxwm tsa cov neeg uas zoo tsis heev ua Povthawj Hlob, tiamsis tej lus uas Vajtswv cog tseg tom qab Mauxes txoj kevcai tsa Leej Tub tus uas zoo kawg nkaus ua povthawj mus ibtxhis li.
58008001	Zaj uas peb tabtom hais no lub ntsiab lus tseemceeb hais tias peb muaj ib tug Povthawj Hlob zoo li ntawd; nws zaum ntawm tus uas muaj hwjchim loj kawg nkaus lub zwmtxwv sab xis saum ntuj ceebtsheej.
58008002	Nws ua tus povthawj hlob txoj haujlwm hauv Chav uas Dawbhuv Kawg Nkaus uas nyob hauv lub tsevntaub tseemceeb uas yog tus Tswv ua tsis yog neeg ua.
58008003	Txhua tus Povthawj Hlob puavleej yog Vajtswv tsa lo ua cov uas muab khoom thiab tua tsiaj fij rua Vajtswv. Yog li ntawd, peb tus Povthawj Hlob yuav tsum muaj ib yam dabtsi fij rau Vajtswv thiab.
58008004	Yog nimno nws tseem nyob hauv ntiajteb no nws yuav tsis ua povthawj, rau qhov twb muaj cov povthawj uas muab khoom fij rau Vajtswv raws li cov Yudais txoj kevcai lawm.
58008005	Tej haujlwm uas cov povthawj ntawd ua tsuas yog tej uas muaj nyob saum ntuj tus yam ntxwv thiab tus duab xwb. Ib yam li thaud Mauxes tabtom yuav ua lub tsevntaub, Vajtswv hais rau Mauxes hais tias, "Koj yuav tsum ua txhua yam raws li tej qauv uas kuv qhia rau koj saum roob."
58008006	Tiamsis Vajtswv muab txoj haujlwm uas tseemceeb dua cov povthawj ntawd txoj rau Yexus ua. Ib yam li txoj kevcai tshiab uas Yexus ua kom neeg thiab Vajtswv sib cuag tau, txoj ntawd yeej zoo dua txoj qub, rau qhov txoj ntawd muaj lus cog tseg hais txog tej uas hajyam zoo dua.
58008007	Yog txoj qub kevcai zoo lawm, ces tsis tas yuav muaj dua txoj tshiab.
58008008	Tiamsis Vajtswv thuam nws haivneeg hais tias, "Tus Tswv hais tias, muaj ib hnub torn ntej no, kuv yuav pub ib txoj kevcai tshiab rau cov Yixalayees thiab rau xeem Yudas.
58008009	Txoj ntawd yuav zoo tsis thooj li txoj uas kuv muab rau lawv cov yawgkoob; hnub uas kuv muab txoj kevcai ntawd, kuv tuav lawv tes coj lawv tawm hauv tebchaws Iziv los. Lawv tsis ua raws li txoj kevcai uas kuv muab rau lawv, yog li ntawd kuv thiaj tsis quavntsej lawv li lawm.
58008010	Txoj no yog txoj kevcai uas kuv yuav muab rau cov Yixalayees. Tus Tswv hais tias, tom qab ntawd kuv yuav ua kom lawv nco ntsoov kuv txoj Kevcai, thiab kuv yuav sau txoj kevcai ntawd rau hauv lawv lub siab. Kuv yuav yog lawv tus Vajtswv, thiab lawv yuav yog kuv haivneeg.
58008011	Tsis tas lawv yuav qhia rau tej neeg zejzog lossis qhia lawv tib haivneeg kom paub tus Tswv, rau qhov lawv txhua tus puavleej yuav paub kuv, tsis hais tus hlob tus yau.
58008012	Kuv yuav ua siab ntev rau txhua tus uas ua txhaum thiab yuav tsis cim ntsoov lawv lub txim ib zaug li lawm."
58008013	Thaum Vajtswv hais txog ib txoj kevcai tshiab twb yog nws suav hais tias txoj qub kevcai tsis zoo siv lawrn. Thiab tej uas qub lawm tsis hais yam twg los yeej yuav puastsuaj mus sai.
58009001	Txoj qub kevcai yeej muaj lus qhia kom neeg paub pehawm Vajtswv, thiab muaj ib qho chaw uas neeg ua cia rau sawvdaws mus pehawm Vajtswv.
58009002	Lawv ua ib lub tsevntaub, chav sab nraud sawvdaws hu hais tias Chav Dawbhuv. Nyob hauv muaj teeb, muaj rooj thiab muaj cov ncuav fij rau Vajtswv.
58009003	Chav uas nyob tom qab ntawm daim ntaub thaiv uas yog daim ob uas mus rau sab hauv, sawvdaws hu hais tias Chav uas Dawbhuv Kawg Nkaus.
58009004	Nyob hauv chav ntawd muaj ib lub rooj kub cia ua qhov chaw hlawv hmoov tshuaj tsw qab thiab muaj ib lub Phijxab vuam kub ntim txoj Kevcai rau hauv. Nyob hauv lub Phijxab ntawd muaj ib lub tais kub uas muaj hau kaw ntim Manas. Muaj Aloos tus pas nrig uas hlav nplooj thiab muaj ob daim txiagzeb uas sau txoj Kevcai.
58009005	Lawv puab ob tug qhelunpees uas muaj Vajtswv lub tshwjchim uas ci ntsa iab rau saum lub Phijxab. Qhov ntawd yog Vajtswv qhov chaw nyob. Lawv puab ob tug qhelunpees ntawd nthuav tis vov qhov chaw uas Vajtswv zam txim rau neeg. Tiamsis nimno tsis yog lub sijhawm uas yuav qhia zaj no txhua txhua huv tibsi.
58009006	Thaum npaj tej ntawd txhij rau hauv lawm, cov povthawj yuav tsum niaj hnub mus hauv lub tsevntaub chav ntawd ua lawv tes haujlwm.
58009007	Tiamsis tsuas yog tus Povthawj Hlob tib leeg xwb thiaj mus tau rau hauv Chav Dawbhuv. Ib xyoos nws mus ib zaug; nws nqa cov ntshav tsiaj coj mus fij daws nws thiab daws sawvdaws tej kev txhaum uas sawvdaws yuam kev ua lawm.
58009008	Vaj Ntsujplig tus Dawbhuv qhia tej ntawd rau sawvdaws paub tseeb hais tias thaum chav nraud tseem muaj nyob,Vajtswv tsis qhib kev rau sawvdaws mus hauv Chav uas Dawbhuv Kawg Nkaus.
58009009	Chav ntawd piv txog daim ntaub ntag. Lub ntsiab lus txhais hais tias tej tsiaj uas sawvdaws muab tua fij rau Vajtswv pab tsis tau kom cov neeg uas tuaj pehawm Vajtswv ua tau neeg zoo.
58009010	Tej ntawd tsuas yog zaub, yog mov, yog dej haus thiab yog tej kevcai ntxuav xwb. Tej ntawd yog tej kevcai uas neeg yuav tsum xyaum coj mus txog hnub uas Vajtswv hloov dua ib puas tsav yam tshiab.
58009011	Tiamsis Yexus Khetos twb los ua tus Povthawj Hlob saib xyuas ib puas tsav yam zoo uas nimno twb muaj lawm. Lub tsevntaub uas Yexus mus ua haujlwm hauv, lub ntawd tseemceeb dua thiab zoo dua lub qub. Lub ntawd tsis yog neeg txhais tes ua thiab tsis yog lub uas Vajtswv tsim cia rau hauv ntiajteb no.
58009012	Thaum Yexus mus hauv lub tsevntaub ntawd, nws mus hauv Chav uas Dawbhuv Kawg Nkaus tib zaug xwb; nws tsis nqa ntshav tshis thiab ntshav heev nyuj coj mus theej txhoj, tiamsis nws muab nws cov ntshav theej peb lub txhoj kom peb dim peb lub txim mus ibtxhis li.
58009013	Lawv muab cov ntshav tshis thiab ntshav heev nyuj thiab tej tshauv uas hlawv tus menyuam xyuas nyuj ntawd nchos thiab nphoo rau cov neeg uas ua txhaum kevcai. Tej ntawd sau cov neeg ntawd tej kev txhaum mus.
58009014	Yog li ntawd, Yexus Khetos cov ntshav hajyam muaj nqis heev dua tej ntawd thiab. Vajtswv tus uas muaj sia nyob mus ibtxhis, nws tus Ntsujplig kom Yexus muab Yexus lub cev uas zoo kawg nkaus pub rau Vajtswv theej neeg lub txhoj. Nws cov ntshav ntxuav peb lub siab kom peb dim tej kev txhaum uas peb tau ua los lawm, peb thiaj yuav ua tau Vajtswv tus uas muaj txojsia nyob tes haujlwm.
58009015	Twb yog vim li ntawd Yexus Khetos thiaj ua ib txoj kevcai tshiab kom cov neeg uas Vajtswv hu los ua Vajtswv haivneeg lawm tau koob hmoov mus ibtxhis raws li tej lus uas Vajtswv cog tseg. Lawv yeej yuav tau, rau qhov muaj ib tug los tuag theej lawv tej kev txhaum uas lawv ua thaum lawv tseem coj raws li txoj qub kevcai.
58009016	Yog thaum twg muaj neeg muab daim ntawv uas sau qhia faib qubtxeeg qubteg los nyeem, yuav tsum muaj ib tug paub tseeb hais tias tus uas sau daim ntawv ntawd tuag lawm tiag.
58009017	Thaum tus uas sau daim ntawv ntawd tseem ua neej nyob daim ntawv ntawd tsis tseemceeb dabtsi, tsuas tseemceeb thaum tus ntawd tuag lawm xwb.
58009018	Peb thiaj paub hais tias txawm yog thawj txoj kevcai los yuav tsum muaj nqaij ntuag ntshav nrog thiaj tseemceeb.
58009019	Mauxes xub qhia txhua nqe raws li muaj hauv txoj Kevcai rau sawvdaws mloog, nws mam li muab ib re nplooj hixauv thiab cov plaub yaj uas lawv muab zas liab los raus cov ntshav heev nyuj thiab cov tshav tshis uas muab tov dej nchos rau phau ntawv uas sau Vajtswv txoj Kevcai thiab nchos rau cov pejxeem.
58009020	Mauxes hais tias, "Cov ntshav no ua lub cim nias rau txoj kevcai uas Vajtswv kom nej coj."
58009021	Mauxes muab ntshav nchos rau lub tsevntaub thiab tej qhov txhia chaw uas sawvdaws siv thaum lawv pehawm Vajtswv ib yam nkaus li ntawd.
58009022	Qhov tseemceeb, raws li Vajtswv txoj Kevcai yuav luag txhua yam yuav tsum muaj nqaij ntuag ntshav nrog thiaj raws li kevcai. Yog nqaij tsis ntuag ntshav tsis nrog Vajtswv yeej zam tsis tau neeg lub txim.
58009023	Txawm yog tej ntawd puavleej piv txog tej uas nyob saum ntuj ceebtsheej los yuav tsum muaj nqaij ntuag ntshav nrog thiaj raws li kevcai. Tiamsis tej uas nyob saum ntuj ceebtsheej yuav tsum muaj yam uas tsimtxiaj dua tej ntawd thiaj haum Vajtswv siab.
58009024	Rau qhov Yexus Khetos tsis mus hauv Chav Dawbhuv uas yog neeg txhais tes ua. Chav ntawd tsuas yog Chav Dawbhuv tus yam ntxwv xwb. Tiamsis nws mus saum ntuj ceebtsheej thiab nyob ntawrn Vajtswv xubntiag thov Vajtswv pab peb.
58009025	Cov Yudais tus Povthawj Hlob niaj xyoo nqa ntshav tsiaj mus hauv Chav uas Dawbhuv Kawg Nkaus. Tiamsis Yexus Khetos tsis niaj xyoo muab nws lub cev theej neeg lub txhoj.
58009026	Yog Yexus ua li ntawd ces txij thaum tsim ntuj tsim teb los nws yuav tsum ib sij raug kev txomnyem ib zaug los txog niaj hnub nimno. Tiamsis tiam kawg no nws tsuas los tib zaug xwb, nws muab nws lub cev theej tau sawvdaws lub txhoj huv tibsi lawm.
58009027	Txhua tus neeg puavleej yuav tuag ib zaug thiab tom qab ntawd Vajtswv yuav txiav txim rau lawv.
58009028	Ib yam li ntawd Yexus Khetos muab nws lub cev pub rau Vajtswv tib zaug xwb ris tau ntau leej lub txim. Nws yuav rov qab los dua ib zaug. Zaum no tsis yog nws los theej neeg lub txhoj lawm, tiamsis nws los pab cov neeg uas tabtom tos nws kom lawv dim lawv lub txim.
58010001	Cov Yudais txoj Kevcai tsuas yog tej tseemceeb uas yuav los tom ntej no tus duab xwb, yeej tsis yog tej ntawd tiag tiag. Txoj kevcai ntawd pab tsis tau cov neeg uas niaj xyoo nqa qhov txhia chaw mus theej txhoj kom ua tau neeg zoo li.
58010002	Yog cov neeg uas mus pehawm Vajtswv ntawd twb dim lawv lub txim lawm tiag, ces lawv yeej yuav tsis niaj hnub xav txog lawv qhov txhaum thiab lawv yuav tsis muab tsiaj tua theej lawv lub txhoj lawm.
58010003	Txawm yog li ntawd los qhov uas lawv theej lawv lub txhoj ntawd ua rau lawv niaj xyoo nco ntsoov lawv tej kev txhaum.
58010004	Rau qhov tej ntshav heev nyuj thiab ntshav tshis yeej ntxuav tsis tau neeg tej kev txhaum mus ib zaug li.
58010005	Twb yog vim li ntawd, thaum Yexus Khetos yuav los rau hauv ntiajteb no, nws hais rau Vajtswv hais tias, "Koj tsis yuav tej tsiaj uas neeg tua theej txhoj thiab tej khoom uas lawv muab fij rau koj, yog li ntawd koj thiaj npaj ib lub cev rau kuv lawm.
58010006	Tej tsiaj uas neeg muab tua hlawv tagnrho rau saum lub thaj thiab tej uas lawv coj tuaj fij daws txim tsis haum koj siab.
58010007	Tom qab ntawd kuv hais tias, 'Vajtswv, kuv nyob ntawm no. Kuv yuav ua txhua yam uas koj xav kom kuv ua raws li muaj lus sau cia hais txog kuv hauv Phau Kevcai lawm.' "
58010008	Thaum chivthawj nws hais tias, "Koj tsis yuav tej tsiaj uas neeg tua theej txhoj, tej khoom uas lawv fij rau koj, tej tsiaj uas neeg muab hlawv kheej rau saum lub thaj, tej uas lawv coj tuaj theej txhoj." Txawm yog lawv ua tej ntawd raws li kevcai los tej ntawd puavleej tsis haum koj siab.
58010009	Tom qab ntawd nws hais tias, "Vajtswv, kuv nyob ntawd no, kuv yuav ua txhua yam uas koj xav kom kuv ua." Yog li ntawd, Vajtswv thiaj muab txoj qub kevcai uas neeg muab tsiaj tua theej txhoj ntawd tso tseg kom muaj ib txoj tshiab.
58010010	Vim Yexus Khetos ua txhua yam raws li Vajtswv xav kom nws ua thiab vim nws muab nws lub cev pub rau Vajtswv theej peb lub txhoj, peb thiaj ua tau neeg zoo tsis muaj ib qho txhaum li. Qhov uas Yexus muab Yexus lub cev theej txhoj ntawd, nws ua tib zaug xwb theej tau mus ibtxhis li.
58010011	Cov Yudais cov povthawj txhua tus ua haujlwm thiab muab tej tsiaj tua theej txhoj, lawv niaj hnub ua tib yam qub xwb; tej ntawd ntxuav tsis tau neeg tej kev txhaum mus ib zaug li.
58010012	Tiamsis Yexus Khetos theej txhoj tib zaug xwb nws theej tau mus ibtxhis. Tom qab ntawd nws mus zaum ntawm Vajtswv sab xis.
58010013	Nimno nws tseem nyob ntawd tos mus txog hnub uas Vajtswv muab nws cov yeebncuab los rau nws tsuj.
58010014	Nws theej txhoj tib zaug xwb ua rau cov neeg uas nws xub ntxuav lawm ua tau neeg zoo kawg nkaus mus ibtxhis li.
58010015	Vaj Ntsujplig tus Dawbhuv ua timkhawv rau peb hais tias yeej muaj li ntawd tiag. Nws xub hais tias,
58010016	"Tus Tswv hais tias tom qab tiam ntawd kuv yuav pub txoj kevcai no rau lawv. Kuv yuav kom lawv nco ntsoov kuv txoj Kevcai, thiab kuv yuav sau txoj kevcai ntawd rau hauv lawv lub siab."
58010017	Thiab tom qab ntawd nws rov hais dua hais tias, "Kuv yuav tsis cim ntsoov lawv lub txim lossis lawv tej kev txhaum ib zaug li lawm."
58010018	Vajtswv twb zam tej kev txhaum ntawd lawm, yog li ntawd tsis tas peb yuav tua tsiaj theej txhoj li lawm.
58010019	Cov kwvtij, twb yog vim Yexus tuag theej peb lub txhoj, peb thiaj muaj cuabkav mus rau hauv Chav uas Dawbhuv Kawg Nkaus.
58010020	Nws qhia txojkev tshiab uas cawm neeg txojsia rau peb taug; nws qhib daim ntaub kom peb tau kev mus rau sab hauv, daim ntaub ntawd yog nws lub cev.
58010021	Peb muaj ib tug Povthawj Hlob uas saib xyuas Vajtswv tsevneeg.
58010022	Yog li ntawd, peb cia li muaj nplooj siab dawb paug los cuag Vajtswv thiab cia siab ntsoov rau nws rau qhov peb paub hais tias Yexus cov ntshav twb ntxuav peb lub siab thiab dej twb ntxuav peb lub cev huv tibsi lawm.
58010023	Tej uas peb qhia hais tias peb cia siab rau, peb yuav tsum muab siab npuab tsis txhob tso tseg, rau qhov peb paub tseeb hais tias Vajtswv yeej yuav ua raws li Vajtswv tej lus cog tseg.
58010024	Peb yuav tsum ua tib zoo xyuas saib peb yuav ua li cas ib tug thiaj txhawb tau ib tug lub zog kom ib tug txawj hlub ib tug thiab ib tug ua zoo rau ib tug.
58010025	Sawvdaws yuav tsum tuaj ua ke mloog lus qhuab qhia tsis txhob tso tseg, ib yam li muaj qee leej tau tso tseg lawm. Nej puavleej paub hais tias twb yuav txog hnub uas Yexus rov qab los. Yog li ntawd peb ib tug hajyam yuav tsum txhawb ib tug lub zog heev dua qhov qub.
58010026	Peb cov uas twb paub tseeb lawm, yog peb tseem txhob txwm ua txhaum dua yeej tsis muaj ib yam dabtsi yuav theej tau peb lub txhoj li,
58010027	peb tsuas muaj kev txhawj kev ntshai tos rawv hnub uas Vajtswv rau txim thiab muab cov hluavtaws uas kub heev coj los hlawv cov neeg uas tawmtsam Vajtswv xwb.
58010028	Yog muaj ob leeg lossis peb leeg ua timkhawv hais tias lawv pom ib tug ua txhaum Mauxes txoj kevcai, ces cia li muab tus uas ua txhaum ntawd tua povtseg tsis txhob khuvxim nws li.
58010029	Yog li ntawd, tus uas saib tsis taus Vajtswv tus Tub hajyam muaj txim loj dua tus uas ua txhaum Mauxes txoj kevcai. Rau qhov nws saib tsis tau Yexus cov ntshav uas twb ntxuav nws tej kev txhaum lawm kom nws ua tau neeg zoo raws li Vajtswv txoj kevcai tshiab.
58010030	Rau qhov peb paub tus uas hais tias, "Kuv yuav pauj kom tau "; thiab tus uas hais tias, "Tus Tswv yuav txiav txim rau nws haivneeg."
58010031	Sawvdaws puavleej paub hais tias tus uas poob rau hauv Vajtswv tus uas muaj sia nyob lub xibteg, tus ntawd yuav ntshai kawg nkaus li.
58010032	Nej cia li ua tib zoo xav saib yav tas los nej lub neej zoo li cas. Thaum Vajtswv coj nej los nyob hauv qhov kaj lawm, tom qab ntawd txawm yog nej raug ntau yam kev txomnyem los nej tseem ua siab ntev tiv.
58010033	Muaj qee zaus luag thuam thiab tsimtxom nej tabmeeg sawvdaws. Thaum nej pom nej tib pab raug luag tsimtxom puavleej mob nej siab.
58010034	Nej muaj lub siab hlub cov neeg uas raug txim. Thaum muaj neeg txeeb nej tej qhov txhia chaw, nej zoo siab hlob cia lawv nqa mus, rau qhov nej paub hais tias nej twb muaj yam uas zoo dua tej ntawd lawm thiab yam ntawd yuav nyob mus ibtxhis.
58010035	Nej tsis txhob poob siab, yog nej cia siab nej yeej yuav tau nqi zog ntau.
58010036	Nej yuav tsum ua siab ntev, nej thiaj yuav ua tau raws li Vajtswv lub siab nyiam thiab tau tej uas Vajtswv coglus tseg hais tias nws yuav muab rau nej.
58010037	Rau qhov Vajtswv txojlus hais tias, "Tshuav tsis ntev tus uas yuav los nws yuav los, thiab nws yuav tsis ncua sijhawm lawm.
58010038	tiamsis kuv haivneeg uas ncaj ncees yuav muaj sia nyob vim lawv ntseeg; tiamsis yog lawv cov ntawd muaj ib tug thim rov qab lawm, kuv yuav tsis txaus siab rau tus ntawd."
58010039	Peb tsis yog cov uas thim rov qab mus raug kev puastsuaj, tiamsis peb yog cov uas ntseeg mus txog hnub uas peb dim peb lub txim.
58011001	Kev ntseeg yog qhov uas peb paub tseeb hais tias peb yuav tau tej uas peb cia siab rau thiab yog qhov uas peb cia siab ntsoov rau tej uas peb qhovmuag tsis pom.
58011002	Twb yog vim cov neeg txheej thaum ub ntseeg lawv thiaj ua tau haum Vajtswv siab.
58011003	Twb yog vim peb ntseeg peb thiaj totaub hais tias thaum Vajtswv tsim ntuj tsim teb Vajtswv hais kom muaj, txawm cia li muaj tiag. Yog li ntawd tej uas peb qhovmuag pom yeej los ntawm tej uas peb qhovmuag tsis pom los.
58011004	Twb yog vim Anpees ntseeg, nws thiaj muab tej uas zoo dua Ka-ees li fij rau Vajtswv. Vim Anpees ntseeg, Vajtswv thiaj suav hais tias Anpees yog tus ncaj ncees, rau qhov tej uas Anpees muab fij rau Vajtswv ntawd haum Vajtswv siab. Txawm yog Anpees twb tuag lawm los nimno nws kev ntseeg tseem niaj hnub qhia peb.
58011005	Twb yog vim Enauj ntseeg, Enauj thiaj tsis tuag. Vajtswv coj nws mus thiaj tsis muaj leejtwg nrhiav tau nws, rau qhov Vajtswv twb coj nws mus lawm. Vajtswv txojlus hais tias, "Thaum Vajtswv tseem tsis tau coj Enauj mus, Enauj yeej ua haum Vajtswv siab."
58011006	Tus uas tsis ntseeg yeej ua tsis tau haum Vajtswv siab, rau qhov tus uas xav los cuag Vajtswv, tus ntawd yuav tsum ntseeg hais tias yeej muaj Vajtswv tiag, thiab Vajtswv yuav muab nqi zog rau tus uas los cuag Vajtswv.
58011007	Twb yog vim Nau-es ntseeg, Nau-es thiaj mloog Vajtswv lus. Vajtswv qhia rau Nau-es txog tej xwm txheej uas yav tom ntej yuav muaj los uas Nau-es qhovmuag tsis pom. Nau-es thiaj txua ib lub nkoj, Nau-es thiab nws tsevneeg thiaj dim kev ploj kev tuag. Vajtswv ua li ntawd twb yog nws rau txim rau tej neeg uas tsis ntseeg. Vim Nau-es ntseeg, Vajtswv thiaj suav hais tias Nau-es yog tus uas ncaj ncees.
58011008	Twb yog vim Anplahas ntseeg, thaum Vajtswv kom Anplahas tawm mus nyob lub tebchaws uas Vajtswv coglus tseg hais tias Vajtswv yuav muab pub rau nws, nws thiaj mloog Vajtswv lus. Anplahas tawm hauv nws lub tebchaws mus, tiamsis nws tsis paub hais tias xyov nws yuav mus qhov twg.
58011009	Twb yog vim Anplahas ntseeg, Anplahas thiaj tau mus nyob lub tebchaws uas Vajtswv coglus tseg hais tias Vajtswv yuav muab pub rau nws nyob. Anplahas nyob hauv tsevntaub ib yam li nws yog tus neeg uas tsis muaj tebchaws nyob. Tom qab ntawd Ixaj thiab Yakhauj nyob hauv tsevntaub ib yam li nkawd yawg Anplahas. Vajtswv coglus tseg rau nkawd ib yam li coglus rau Anplahas.
58011010	Anplahas nyob li ntawd, rau qhov nws tabtom tos hnub uas Vajtswv coj nws mus hauv lub nroog uas nyob mus ibtxhis, lub nroog ntawd Vajtswv yog tus uas muab qauv thiab ua lub nroog ntawd.
58011011	Twb yog vim Anplahas ntseeg, Anplahas thiaj muaj tub muaj ki. Txawm yog nws laus heev thiab Xalas ibtxwm xeeb tsis taus tub los nws cia siab hais tias Vajtswv yeej yuav ua raws li Vajtswv tej lus cog tseg.
58011012	Txawm yog Anplahas laus laus lawm twb yuav tuag los nws tseem muaj xeebntxwv coob npaum li cov hnubqub uas nyob saum nruab ntug thiab npaum li cov suabzeb nram ntug hiavtxwv uas tsis muaj neeg suav txheeb.
58011013	Cov neeg ntawd lawv muab siab rau ntseeg mus txog hnub uas lawv tuag. Lawv tseem tsis tau tau tej uas Vajtswv coglus tseg hais tias Vajtswv yuav muab pub rau lawv, tiamsis lawv cia siab hais tias yav tom ntej lawv yuav tau, lawv thiaj zoo siab tos. Lawv lees tabmeeg sawvdaws hais tias lawv tsis muaj teb tsis muaj chaw nyob hauv ntiajteb no, lawv taug kev tuaj ua qhua xwb.
58011014	Peb paub hais tias cov neeg uas hais li ntawd lawv tabtom nrhiav teb nrhiav chaw nyob.
58011015	Lawv yeej nco tsis txog lub tebchaws uas lawv tawm tuaj lawm. Yog lawv nco txog, nyaj lawv yuav tau rov qab mus nyob,
58011016	tiamsis lawv xav mus nyob lub tebchaws uas zoo dua lub ntawd. Lub tebchaws uas lawv xav mus nyob yog saum ntuj ceebtsheej. Yog li ntawd, Vajtswv thiaj tsis txajmuag cia lawv hu nws hais tias nws yog lawv tus Vajtswv, rau qhov Vajtswv twb tu ib lub tebchaws cia rau lawv lawm.
58011017	Twb yog vim Anplahas ntseeg, Anplahas thiaj coj nws tus tub Ixaj mus yuav muab tua fij rau Vajtswv. Thaum ntawd twb yog Vajtswv sim Anplahas siab. Txawm yog Vajtswv coglus tseg rau Anplahas lawm los Anplahas tseem zoo siab muab nws tib leeg tub coj mus tua fij rau Vajtswv thiab.
58011018	Vajtswv twb hais rau Anplahas lawm hais tias, "Koj cov xeebntxwv yuav los ntawm Ixaj los."
58011019	Anplahas cia siab hais tias txawm yog Ixaj tuag lawm los Vajtswv yuav tsa Ixaj sawv hauv qhov tuag rov qab los. Qhov uas Vajtswv cheem tsis pub Anplahas tua Ixaj, qhov ntawd piv ib yam li Ixaj sawv hauv qhov tuag rov qab los ntag.
58011020	Twb yog vim Ixaj ntseeg, Ixaj thiaj foom koob hmoov rau Yakhauj thiab Exaus. Ixaj qhia tej xwm txheej uas yuav muaj los yav tom ntej rau nkawd.
58011021	Twb yog vim Yakhauj ntseeg, thaum Yakhauj yuav tuag nws thiaj foom koob hmoov rau Yauxej ob tug tub. Thaum Yakhauj pehawm Vajtswv, Yakhauj muab nws tus pas nrig los txheem nws lub cev, rau qhov nws laus heev lawm.
58011022	Twb yog vim Yauxej ntseeg, thaum Yauxej yuav tuag nws thiaj hais txog zaj uas cov Yixalayees yuav tawm hauv tebchaws Iziv mus. Thiab nws qhia qhov chaw uas nws kom lawv coj nws lub cev mus faus cia.
58011023	Twb yog vim Mauxes niam thiab txiv ntseeg, thaum yug tau Mauxes, nkawd thiaj muab Mauxes zais tau peb lub hlis. Nkawd pom hais tias, nkawd tus metub ntawd zoo nraug heev, nkawd thiaj muaj lub siab tawv tsis ua raws li vajntxwv tej lus.
58011024	Twb yog vim Mauxes ntseeg, thaum nws hlob lawm nws tsis pub sawvdaws hu hais tias nws yog Falaus tus ntxhais tus tub.
58011025	Nws txaus siab nrog Vajtswv haivneeg raug kev txomnyem; nws hais tias nws ua li ntawd zoo dua li nws yuav mus ua tej kev phem kev qias uas nyob ib nyuag ntu xwb.
58011026	Nws ntseeg hais tias Vajtswv yuav txib tus Mexiyas los pab Vajtswv haivneeg. Txawm yog tej uas nws ntseeg li ntawd ua rau luag thuam nws los nws pom hais tias qhov ntawd muaj nqis heev dua txhua tsav yam zoo uas nyob hauv tebchaws Iziv, rau qhov nws saib ntsoov tej uas yav tom ntej Vajtswv yuav muab rau nws.
58011027	Twb yog vim Mauxes ntseeg, Mauxes thiaj tawm hauv tebchaws Iziv mus. Txawm yog vajntxwv chim rau nws los nws tsis ntshai. Nws tsis rov qab los, rau qhov nws ntseeg cuag li uas nws lub qhovmuag twb pom Vajtswv tus uas sawvdaws qhovmuag tsis pom ntag.
58011028	Twb yog vim Mauxes ntseeg, Mauxes thiaj ua kevcai Hla Dhau thiab kom sawvdaws muab ntshav pleev qhovrooj. Lawv ua li ntawd tus timtswv uas yog txojkev tuag thiaj tsis tua cov Yixalayees cov tub hlob.
58011029	Twb yog vim cov Yixalayees ntseeg, lawv cia li mus hauv hiavtxwv liab ib yam li lawv mus saum nruab nqhuab. Tiamsis thaum cov Iziv uas raws lawv qab mus hauv, dej cia li nphau los npog cov neeg Iziv tuag tas huv tibsi.
58011030	Twb yog vim cov Yixalayees ntseeg, thaum lawv mus ncig lub nroog Yelikaus xya hnub lawm, lub nroog ntawd tej ntsayeej txawm vau tas huv tibsi.
58011031	Twb yog vim tus niamntiav uas hu ua Lahaj ntseeg nws thiaj dim. Nws tsis nrog cov neeg uas tsis mloog Vajtswv lus raug kev puastsuaj, rau qhov nws hu ob tug soj tebchaws los hauv nws tsev thiab pab nkawd.
58011032	Kuv hais tso tseg txij no xwb, rau qhov kuv tsis muaj sijhawm txaus yuav hais txog Nkide-oos, Npalaj, Xaxoos, Yefethas, Daviv, Xamuyees thiab cov cev Vajtswv lus ntau leej.
58011033	Twb yog vim lawv ntseeg, lawv thiaj ntaus tau tebchaws tagnrho. Lawv ua neeg ncaj ncees thiab lawv tau tej uas Vajtswv coglus tseg hais tias Vajtswv yuav muab rau lawv. Lawv ua rau tsov ntxhuav rua tsis taus qhovncauj.
58011034	Lawv tua tau cov hluavtaws uas cig hlob hlob thiab khiav dim hniav ntaj hniav riam. Lawv qaug zog, tiamsis lawv ho rov qab muaj zog. Lawv muaj tswvyim ua tsov ua rog thiab lawv tawmtsam yeej lwm haivneeg cov tubrog.
58011035	Twb yog vim muaj qee leej pojniam ntseeg, lawv thiaj tau lawv tej neeg uas tuag lawm sawv rov qab los. Muaj qee leej tsis kam tawm hauv tsev lojcuj, lawv zoo siab raug kev tsimtxom mus txog hnub tuag, rau qhov lawv cia siab hais tias Vajtswv yuav tsa lawv sawv hauv qhov tuag rov qab los thiab pub txojsia uas zoo dua lawv txoj rau lawv.
58011036	Muaj qee leej raug luag thuam thiab raug luag nplawm, thiab muaj qee leej raug luag muab saw hlau khi thiab cia luag muab kaw rau hauv tsev lojcuj;
58011037	muaj qee leej raug luag muab pobzeb ntaus, muaj qee leej raug luag muab kaw kaw ua ob ya, muaj qee leej raug luag muab ntaj tua, muaj qee leej hnav tawv yaj tawv tshis mus rau ub rau no, lawv tsis muaj noj tsis muaj haus, txomnyem thiab raug luag tsimtxom kawg li.
58011038	Lawv yog neeg zoo dhau lawm, lub ntiajteb no tsis phim rau lawv nyob. Lawv tsis muaj vaj tsis muaj tsev, lawv mus nyob tom tej roob mojsab qhua thiab pem tej roob. Lawv nyob hauv tej qhov zeb qhov tsua thiab khawb qhov av nyob.
58011039	Twb yog vim lawv ntseeg, lawv lub koob meej thiaj nrov ncha moo lug mus thoob plaws qhov txhia chaw. Tiamsis lawv tseem tsis tau tau tej uas Vajtswv coglus tseg hais tias Vajtswv yuav pub rau lawv,
58011040	rau qhov Vajtswv twb tu yam uas zoo dua tej uas lawv muaj rau peb lawm. Vajtswv yeej xav kom lawv thiab peb tib txhij ua tau neeg zoo kawg nkaus.
58012001	Peb twb muaj neeg coob coob nyob puagncig peb ua timkhawv rau peb lawm. Yog li ntawd, peb cia li muab txhua yam uas thaiv peb kev thiab tej kev txhaum uas khi peb tso povtseg, thiab peb cia li sib tw khiav ncaj nraim mus kom txog tus ciam tom kawg.
58012002	Peb yuav tsum ntsia ntsoov Yexus tus uas yog peb lub hauvpaus kev ntseeg thiab ua kom peb kev ntseeg tiav. Thaum luag muab nws ntsia rau saum ntoo khaublig, nws ua siab ntev nyiaj tej kev txomnyem ntawd, nws tsis suav hais tias qhov uas nws tuag saum ntoo khaublig ua rau nws poob ntsejmuag, rau qhov nws paub hais tias thaum dhau txojkev txomnyem lawm, nws yuav zoo siab kawg li; nimno nws twb mus zaum ntawm Vajtswv lub zwmtxwv sab xis lawm.
58012003	Nej yuav tsum nco ntsoov Yexus tej kev txomnyem thiab qhov uas nws ua siab ntev rau cov neeg txhaum uas ntxub nws. Yog nej ua li ntawd, nej yeej yuav tsis poob siab lossis tso Yexus tseg.
58012004	Nej cov ua tawmtsam kev phem, nej tseem tsis tau tawmtsam mus txog hnub uas raug luag tua.
58012005	Nej tsis nco qab tej lus uas Vajtswv ntuas nej lawm los? Nws ntuas nej rau qhov nej yog nws cov menyuam. Nws hais tias, "Metub, thaum tus Tswv qhuab ntuas koj, koj yuav tsum khaws nws tej lus cia, thiab thaum nws cem koj, koj tsis txhob poob siab.
58012006	Rau qhov tus Tswv qhuab ntuas txhua tus uas nws hlub, thiab nws nplawm txhua tus uas nws coj los ua nws tub."
58012007	Nej yuav tsum ua siab ntev nyiaj tej uas nej raug, ib yam li nej ua siab ntev thaum nej txiv qhuab ntuas nej, rau qhov tej ntawd ua rau sawvdaws paub hais tias Vajtswv qhuab ntuas nej vim nej yog nws cov menyuam. Yeej tsis muaj ib tug menyuam uas leej txiv yuav tsis tau qhuab ntuas li.
58012008	Yog Vajtswv tsis qhuab ntuas nej ib yam li nws qhuab ntuas nws cov menyuam tiag, ces nej yog menyuam tsaub xwb.
58012009	Peb muaj niam muaj txiv qhuab ntuas peb, peb thiaj hwm nkawd. Yog li ntawd hajyam tsimnyog peb mloog peb Txiv tus uas nyob saum ntuj ceebtsheej lus, peb thiaj tau txojsia ntev dhawv mus ibtxhis.
58012010	Peb niam peb txiv qhuab ntuas peb thaum peb tseem yau raws li lawv pom zoo xwb, tiamsis Vajtswv qhuab ntuas peb kom muaj nqis rau peb, peb thiaj li yuav ua tau neeg dawbhuv ib yam li Vajtswv yog tus uas dawbhuv.
58012011	Thaum luag qhuab ntuas peb, thaum ntawd peb tsis kaj siab, peb nyuaj siab xwb; tiamsis tom qab ntawd cov neeg uas khaws luag tej lus qhuab ntuas rau nruab siab, cov neeg ntawd yuav tsimtxiaj thiab yuav tau zoo nyob kaj siab lug.
58012012	Yog li ntawd, tsa nej txhais tes uas tsaug lawm ua haujlwm, thiab qoj nej lub hauvcaug uas tsis muaj zog kom mus taus kev,
58012013	thiab taug kev ncaj ncaj, nej txhais kotaw uas ceg tawv thiaj yuav zoo; yog nej tsis ua li ntawd nyob tsam kho tsis tau.
58012014	Nej xyaum ua siab ntev nrog sawvdaws sib nraug zoo, thiab xyaum ua nej lub neej kom dawbhuv, rau qhov tus uas tsis ua lub neej zoo li ntawd yeej yuav tsis pom tus Tswv ib zaug li.
58012015	Ceevfaj tsis txhob pub nej cov ib tug twg tso Vajtswv txojkev hlub tseg. Tsis txhob pub nej cov ib tug twg ua neeg zoo li tsob nroj iab uas hlob tuaj ua rau ntau leej muaj kev ntxhov siab.
58012016	Tsis txhob pub nej cov ib tug twg ua txhaum kev nkauj kev nraug lossis ua saib tsis taus Vajtswv ib yam li Exaus, nws muab nws lub npe tij pauv tib pluag mov noj xwb.
58012017	Nej twb paub lawm hais tias tom qab ntawd Exaus xav tau nws txiv tej koob hmoov tiamsis tsis tau, rau qhov nws hloov tsis tau tej uas nws tau ua los lawm. Txawm yog nws quaj kua muag ntws si laim los nws tsis tau li lawm.
58012018	Nej tsis tau mus txog lub roob Xinais uas cov Yixalayees twb mus txog lawm. Lawv pom tsaus huab nti, muaj hluavtaws cig liab ploog thiab cua daj cua dub ntsawj nrov nroo ntws,
58012019	muaj suab xyu nrov qog qees thiab muaj ib lub suab hais lus nrov ntxhe ntws. Thaum sawvdaws hnov lub suab ntawd lawv thov kom tsis txhob hais ntxiv rau lawv lawm,
58012020	rau qhov lawv tsis xav hnov tej lus uas hais tias, "Txawm yog ib tug tsiaj tuaj chwv lub taw roob no los yuav tsum muab pobzeb ntaus tus tsiaj ntawd kom tuag."
58012021	Sawvdaws pom li ntawd lawv ntshai kawg li, Mauxes thiaj hais tias, "Kuv ntshai ua ibce tshee hnyo."
58012022	Tiamsis nej tuaj txog lub roob Xi-oos thiab tuaj txog Vajtswv tus uas muaj sia nyob lub nroog. Lub nroog ntawd yog lub nroog Yeluxalees nyob saum ntuj ceebtsheej uas muaj cov timtswv ntau txhiab leej nyob,
58012023	thiab tuaj nrog Vajtswv cov tub hlob nyob ua ke zoo siab; lawv cov ntawd yog cov uas muaj lub npe sau cia rau saum ntuj ceebtsheej. Nej tuaj cuag Vajtswv tus uas txiav txim rau sawvdaws thiab tuaj txog ntawm cov neeg ncaj ncees uas tuag lawm cov ntsujplig. Vajtswv twb ua rau lawv cov ntawd ua tau neeg zoo kawg nkaus lawm.
58012024	Nej tuaj cuag Yexus tus uas ua kom muaj txoj kevcai tshiab, thiab tuaj cuag nws cov ntshav uas ntws los ywg sawvdaws; cov ntshav coglus ntawd zoo dua Anpees cov ntshav.
58012025	Yog li ntawd, nej yuav tsum ceevfaj tsis txhob tawv tus uas qhia nej. Cov neeg uas tsis kam mloog tus uas qhia Vajtswv txojlus hauv ntiajteb no, cov neeg ntawd yeej tsis muaj ib tug dim li. Yog li ntawd, yog peb tsis mloog tus uas hais saum ntuj tuaj tej lus, peb hajyam yuav raug txim hnyav dua lawv thiab!
58012026	Thaum ntawd Vajtswv lub suab ua rau lub ntiajteb ua zog koog, tiamsis nimno Vajtswv coglus tseg hais tias, "Tseem tshuav ib zaug kuv yuav ua kom lub ntiajteb ua zog koog, tsis yog lub ntiajteb xwb, tiamsis lub ntuj los yuav ua zog koog thiab."
58012027	Lo lus uas hais tias, "Tseem tshuav ib zaug," lo lus ntawd qhia rau sawvdaws paub tseeb hais tias, tej uas Vajtswv tsim yuav ua zog koog thiab yuav raug muab tshem mus, tiamsis tej uas tsis ua zog yuav nyob khov kho mus li.
58012028	Yog li ntawd, peb cia li ua Vajtswv tsaug, rau qhov peb tau lub tebchaws uas nyob khov kho ua peb tug. Peb yuav tsum ua nws tsaug thiab pehawm nws raws li nws lub siab nyiam. Thaum peb pehawm nws, peb yuav tsum hwm thiab paub ntshai nws;
58012029	rau qhov peb tus Vajtswv yog cov nplaim taws uas kub tau txhua yam yaj tas huv tibsi.
58013001	Cov ntseeg ib tug yuav tsum hlub ib tug ib yam li kwvtij sib hlub.
58013002	Nej yuav tsum nco ntsoov hu tej qhua los so hauv nej tej tsev. Muaj qee leej hu tau cov timtswv ceebtsheej los lawv twb tsis paub hais tias yog cov timtswv.
58013003	Nej yuav tsum nco ntsoov cov neeg uas raug kaw hauv tsev lojcuj ib yam li nej nrog lawv raug kaw, thiab nej yuav tsum nco ntsoov cov neeg uas raug kev tsimtxom ib yam li nej nrog lawv raug.
58013004	Txojkev sib yuav yog ib qho uas tseemceeb, tsimnyog nej txhua tus yuav tsum saib taus qhov ntawd. Tus txiv thiab tus niam,ib tug yuav tsum ncaj ncees rau ib tug, rau qhov Vajtswv yuav rau txim rau cov neeg uas ua txhaum kev nkauj kev nraug thiab rau cov neeg uas deev luag pojniam luag txiv.
58013005	Nej tsis txhob qaug rau nyiaj rau kub, nej muaj npaum li cas nej cia li zoo siab rau tej uas nej muaj; rau qhov Vajtswv hais tias, "Kuv yuav tsis tso koj tseg lossis kuv yuav tsis muab koj povtseg ib zaug li."
58013006	Yog li ntawd peb tsis txhob ntshai, peb cia li hais tias, "Tus Tswv yog tus uas pab kuv, kuv yuav tsis ntshai. Leejtwg yuav ua li cas tau rau kuv? "
58013007	Nej yuav tsum nco ntsoov txog cov thawj uas yav tas los lawv ua cov saib nej, thiab qhia Vajtswv txojlus rau nej. Nej yuav tsum ua tib zoo xav saib thaud lawv ua lawv lub neej zoo li cas thiab lawv tuag li cas. Nej yuav tsum muab siab rau ntseeg ib yam li lawv.
58013008	Yexus Khetos, nws yeej zoo nws li qub; nag hmo thiab hnub no nws zoo li cas, nws yeej zoo li ntawd mus ibtxhis li.
58013009	Nej tsis txhob cia tej neeg uas qhia txawv txawv ntxias tau nej yuam kev. Qhov uas nej lub siab muaj zog twb yog vim Vajtswv foom koob hmoov rau nej, tsis yog vim nej caiv tsis noj yam ub yam no. Tej kevcai ntawd yeej pab tsis tau cov neeg uas xyaum coj raws li ntawd.
58013010	Cov povthawj uas ua haujlwm hauv cov Yudais lub tsevntaub, lawv tsis muaj cai noj tej uas luag coj tuaj fij theej txhoj saum lub thaj.
58013011	Cov Yudais tus Povthawj Hlob niaj zaus tua tsiaj nqa ntshav mus theej txhoj hauv Chav uas Dawbhuv Kawg Nkaus, tiamsis nws muab tus tsiaj ntawd nqa mus hlawv sab ntug yeej nraud.
58013012	Twb yog vim li ntawd luag thiaj coj Yexus mus tua sab ntug nroog nraud. Yexus tuag li ntawd twb yog nws muab nws cov ntshav ntxuav sawvdaws lub txim huv tibsi mus.
58013013	Yog li ntawd, peb cia li tawm mus cuag nws sab ntug yeej nraud thiab nrog nws tiv kev txajmuag.
58013014	Rau qhov hauv ntiajteb no yeej tsis muaj ib lub nroog uas yuav nyob mus ibtxhis rau peb nyob, tiamsis peb tabtom tos lub nroog uas Vajtswv ua rau peb nyob yav tom ntej no.
58013015	Yog li ntawd, peb cov uas ntseeg Yexus peb yuav tsum niaj hnub ua Vajtswv tsaug. Peb ua li ntawd ib yam li peb muab tej uas haum Vajtswv siab fij rau Vajtswv saum lub thaj. Kuv hais li no yog kuv hais tias peb lub qhovncauj yuav tsum niaj hnub ua Vajtswv tsaug.
58013016	Nej yuav tsum nco ntsoov ua haujlwm zoo thiab ib tug pab ib tug, rau qhov tej ntawd haum Vajtswv siab.
58013017	Nej yuav tsum mloog cov thawj uas saib xyuas nej tej lus thiab ua raws li lawv hais. Lawv niaj hnub saib xyuas nej lawv tsis nkees thiab tsis dhuav li, rau qhov lawv yuav tsum qhia tej haujlwm uas lawv ua rau Vajtswv. Yog nej mloog lawv lus, lawv yuav kaj siab lug ua lawv tej haujlwm. Yog nej tsis mloog lawv lus, lawv yuav nyuaj siab xwb, lawv yuav pab tsis tau nej hlo li.
58013018	Thov nej niaj hnub thov Vajtswv pab peb, rau qhov peb paub tseeb hais tias peb tsis tau ua txhaum, peb niaj hnub xav ua tej haujlwm zoo xwb.
58013019	Kuv thov nej kub siab lug thov Vajtswv kom nws yuav txib kuv rov tuaj xyuas nej sai sai.
58013020	Vajtswv twb tsa peb tus Tswv Yexus sawv hauv qhov tuag rov qab los lawm. Twb yog vim Yexus tuag nws thiaj ua tau tus tswv yug yaj uas muaj hwjchim loj. Nws cov ntshav ua lub cim nias rau Vajtswv tej lus cog tseg uas yuav nyob mus ibtxhis.
58013021	Thov Vajtswv tus uas pab nej tau zoo nyob kaj siab lug pub txhua yam zoo uas nej yuav tsum muaj rau nej, nej thiaj ua tau raws li Vajtswv lub siab nyiam. Thiab thov Vajtswv tshoov peb cov uas ntseeg Yexus Khetos lub siab kom peb ua tej uas haum Vajtswv siab. Thov kom Yexus Khetos tau ntsejmuag mus ibtxhis li! Amees.
58013022	Cov kwvtij, kuv thov nej ua siab ntev mloog tej lus uas kuv sau tuaj ntuas nej no, rau qhov kuv yeej sau tsis ntau pestsawg tuaj rau nej.
58013023	Kuv hais rau nej paub hais tias luag twb tso peb tus kwv Timautes tawm hauv tsev lojcuj lawm. Yog nws tuaj txog sai, kuv yuav coj nws nrog kuv tuaj xyuas nej.
58013024	Thov nej hais peb tej lus noj qab nyob zoo rau nej cov thawjcoj thiab cov ntseeg Vajtswv txhua tus huv tibsi.
58013025	Thov Vajtswv foom koob hmoov rau nej sawvdaws.
59001001	Kuv yog Yakaunpaus uas yog Vajtswv thiab tus Tswv Yexus Khetos tus tubtxib: Kuv xa tsab ntawv no tuaj rau Vajtswv haivneeg uas tsiv mus nyob thoob plaws qhov txhia chaw hauv qab ntuj no.
59001002	Cov kwvtij, thaum nej raug ntau yam kev nyuaj siab, nej cia li suav hais tias yog nej tau koob hmoov zoo kawg.
59001003	Rau qhov nej twb paub lawm hais tias yog nej ua siab ntev nyiaj tej kev nyuaj siab, ces tej ntawd yuav ua rau nej muab siab rau ntseeg ntxiv.
59001004	Tiamsis nej yuav tsum ua siab ntev mus li tsis txhob tso tseg, nej thiaj yuav ua tau neeg zoo kawg nkaus, tsis muaj ib qho uas lwm tus yuav thuam tau.
59001005	Yog nej leejtwg tsis muaj tswvyim, kom nws cia li thov ntawm Vajtswv, Vajtswv yuav pub tswvyim rau nws, rau qhov Vajtswv yog tus muaj siab dawb siab zoo pub ib puas tsav yam rau sawvdaws, nws tsis khuvxim li.
59001006	Tiamsis thaum nej thov Vajtswv nej yuav tsum ntseeg tsis txhob ua xyem xyav. Tus uas ua xyem xyav, tus ntawd zoo ib yam li tej dej Hiavtxwv uas cua ntsawj ntas mus ntas los.
59001007	Tus uas zoo li ntawd, nws tsis txhob xav hais tias nws yuav tau ib yam dabtsi ntawm Vajtswv li,
59001008	rau qhov nws lub siab ywjfab ywjfwj, nws yuav ua yam twg los nws ua tsis tsheej.
59001009	Tus kwvtij ntseeg uas pluag, nws yuav tsum zoo siab rau thaum Vajtswv tsa nws lub neej,
59001010	thiab tus kwvtij ntseeg uas npluanuj, nws yuav tsum zoo siab rau thaum Vajtswv txo nws lub neej. Rau qhov cov neeg uas npluanuj yuav ploj mus ib yam li tej paj ntoos.
59001011	Vim thaum hnub tuaj tshav ntuj kub tej paj ntoos yuav ntsws thiab zeeg tas tsis zoo nkauj lawm. Ib yam nkaus li ntawd, tus uas npluanuj yuav raug kev puastsuaj thaum nws tseem tabtom ua nws tes haujlwm ntxhov hnyo.
59001012	Tus uas ua siab ntev nyiaj tej kev nyuaj siab, tus ntawd yuav tau nyob kaj siab lug. Rau qhov thaum nws tiv dhau tej kev sim siab ntawd lawm, nws yuav tau txojsia uas Vajtswv coglus tseg lawm hais tias Vajtswv yuav muab rau tus uas hlub Vajtswv.
59001013	Yog tej kev sim siab ntawd ua rau nws yuam kev ua txhaum, nws tsis txhob hais tias, "Yog Vajtswv sim kuv." Rau qhov tej kev phem ntxias tsis tau Vajtswv, thiab Vajtswv yeej tsis sim leejtwg siab li.
59001014	Tiamsis tus uas ua txhaum, yeej yog nws lub siab uas nyiam ua phem coj nws mus ua txhaum.
59001015	Thaum nws lub siab xeeb txojkev xav phem lawm, ces nws yuav mus ua txhaum, thiab thaum nws ua txhaum lawm, nws yuav raug kev ploj kev tuag.
59001016	Cov kwvtij uas kuv hlub, nej tsis txhob pub leejtwg ntxias tau nej yuam kev.
59001017	Ib puas tsav yam uas zoo thiab ib puas tsav yam koob hmoov uas zoo kawg nkaus yeej yog Vajtswv pub rau peb. Vajtswv yog tus uas tsim lub hnub, lub hli thiab tej hnubqub uas nyob saum nruab ntug. Lub hnub thiab lub hli yeej ua rau lub ntiajteb txawj kaj thiab txawj tsaus, tiamsis Vajtswv tsis zoo li ntawd, Vajtswv yeej zoo Vajtswv li qub.
59001018	Vajtswv pom zoo qhia nws Txojlus tseeb rau peb, kom peb tau los ua nws cov menyuam, thiab ua ib puas tsav yam uas Vajtswv tsim cov thawj.
59001019	Cov kwvtij uas kuv hlub, nej yuav tsum nco ntsoov hais tias txhua tus yuav tsum kub siab lug mloog, tiamsis tsis txhob maj hais thiab tsis txhob chim sai.
59001020	Rau qhov peb tej kev chim yeej pab tsis tau kom peb ua tau neeg ncaj ncees raws li Vajtswv lub siab nyiam.
59001021	Yog li ntawd, nej yuav tsum muab nej tej kev phem kev qias uas nej niaj hnub ua tso povtseg huv tibsi. Nej cia li ua raws li Vajtswv hais thiab khaws Vajtswv tej lus uas nws muab cog rau hauv nej lub siab lawm cia. Tej lus ntawd yuav pab tau kom nej dim nej lub txim.
59001022	Nej yuav tsum xyaum ua raws li Vajtswv Txojlus, tsis yog ua cov mloog xwb. Yog nej mloog xwb, tsis ua raws li, ces kuj yog nej rov dag nej.
59001023	Rau qhov tus uas mloog Vajtswv Txojlus tas lawm, tiamsis nws tsis ua raws li ntawd, tus ntawd zoo ib yam li tus uas nws saib nws lub ntsejmuag hauv daim tsom iav.
59001024	Thaum nws saib tas nws tawm mus lawm, nws tsis nco qab hais tias nws lub ntsejmuag zoo li cas lawm.
59001025	Tiamsis tus uas ua tib zoo saib tseeb tseeb txoj kevcai uas zoo kawg nkaus uas pab tau neeg dim los nyob ywjpheej. Tus uas khaws tej lus ntawd cia rau hauv nruab siab thiab xyaum ua raws li tej lus ntawd, thiab tsis yog mloog tas xwb tsis nco qab lawm, Vajtswv yuav foom koob hmoov rau nws.
59001026	Tus uas xav hais tias nws yog tus uas coj Vajtswv txoj kevcai nruj lawm, tiamsis yog nws tsis ceev nws tus nplaig, ces qhov uas nws coj Vajtswv txoj kevcai nruj li ntawd yeej tsis muaj nqis rau nws li. Qhov uas nws ua li ntawd yog nws rov dag nws xwb.
59001027	Txoj kevcai uas Vajtswv tus uas yog peb Leej Txiv suav hais tias yog txoj uas zoo thiab tseeb, txoj ntawd yog nej yuav tsum pab cov pojntsuam thiab cov menyuam ntsuag uas raug kev txomnyem quaj ntsuag. Thiab nej tsis txhob mus nrog neeg ntiajteb ua phem ua qias.
59002001	Cov kwvtij, nej yog cov uas ntseeg peb tus Tswv Yexus Khetos tus uas muaj tshwjchim loj, nej tsis txhob xaiv leejtwg ntsejmuag li.
59002002	Pivxam hais tias thaum nej tuaj ua ke mloog lus qhuab qhia muaj ib tug npluanuj hnav tsoos tsho zoo zoo, nws coj nplhaib nyiaj nplhaib kub, thiab muaj ib tug txomnyem hnav tsoos tsho khaub khaub hlab nkawd tuaj mloog lus qhuab qhia,
59002003	yog nej saib taus tus uas hnav tsoos tsho zoo zoo thiab hais rau nws hais tias, "Koj los zaum ntawm lub rooj zoo zoo no." Tiamsis nej hais rau tus txomnyem hais tias, "Koj sawv ntawm ko lossis koj los zaum hauv av ntawm peb kotaw no,"
59002004	ces yog nej ua tsis ncaj thiab xaiv neeg ntsejmuag raws li nej lub siab phem xav xwb.
59002005	Cov kwvtij uas kuv hlub, nej cia li mloog kuv hais! Vajtswv xaiv cov neeg pluag hauv ntiajteb no los ua cov uas muab siab rau ntseeg Vajtswv, thiab los ua Vajtswv haivneeg raws li Vajtswv tau coglus tseg lawm hais tias tus uas mloog Vajtswv lus, tus ntawd yuav tau ua Vajtswv haivneeg.
59002006	Tiamsis nej saib tsis taus cov neeg pluag! Cov neeg uas tsimtxom nej thiab cab nej mus cuag tus txiav txim, twb yog cov neeg npluanuj ntag los sav.
59002007	Lawv yog cov uas thuam lub npe zoo kawg nkaus uas Vajtswv tis rau nej.
59002008	Yog nej ua raws li Vajtswv txoj kevcai uas sau cia rau hauv Vajtswv Txojlus uas hais tias, "Hlub koj tej kwvtij zejzog ib yam li koj hlub koj lub cev," thiaj yog nej ua zoo tiag.
59002009	Tiamsis yog nej xaiv neeg ntsejmuag ces yog nej ua txhaum. Txawm yog Vajtswv txoj kevcai los yeej qhia hais tias nej ua txhaum lawm thiab.
59002010	Tus uas ua txhaum Vajtswv txoj kevcai ib nqe xwb, ces kuj yog nws ua txhaum txhua nqe huv tibsi.
59002011	Rau qhov Vajtswv tus uas hais tias, "Tsis txhob deev luag pojniam luag txiv," nws hais dua hais tias, "Tsis txhob tua neeg." Ces txawm yog nej tsis tau deev luag pojniam luag txiv los yog nej tua neeg, ces yog nej ua txhaum kevcai lawm.
59002012	Yog li ntawd, nej yuav tsum ceevfaj tej lus uas nej hais thiab tej haujlwm uas nej ua, rau qhov txoj kevcai uas pab tau nej dim los nyob ywjpheej ntawd yuav txiav txim rau nej.
59002013	Hnub uas Vajtswv txiav txim, Vajtswv yuav txiav txim rau tus uas tsis hlub lwm tus, tiamsis Vajtswv yuav tsis txiav txim rau tus uas hlub lwm tus.
59002014	Cov kwvtij, yog muaj ib tug hais tias nws yog tus uas ntseeg Vajtswv. Tiamsis nws tsis ua raws li nws ntseeg, ces yuav muaj qabhau dabtsi? Yog nws hais li ntawd xwb nws txojkev ntseeg puas yuav pab tau kom nws dim?
59002015	Yog nej pom cov kwvtij ntseeg tsis hais pojniam lossis txivneej, lawv tsis muaj noj lossis tsis muaj hnav,
59002016	nej hais rau lawv hais tias, "Thov Vajtswv foom koob hmoov rau nej kom muaj noj muaj hnav," tiamsis nej tsis muab ib yam dabtsi rau lawv li, qhov uas nej hais li ntawd yuav muaj qabhau dabtsi?
59002017	Txojkev ntseeg los kuj ib yam li ntawd. Yog nej hais tias nej ntseeg, tiamsis nej tsis ua ib yam haujlwm tshwm, ces nej txojkev ntseeg twb tuag lawm.
59002018	Tej zaum yuav muaj ib tug hais rau kuv hais tias, "Koj yog tus uas ntseeg, tiamsis kuv yog tus uas ua haujlwm." Kuv yuav teb tus ntawd hais tias, "Koj sim qhia koj txojkev ntseeg uas tsis ua haujlwm rau kuv saib zoo li cas? Kuv tes haujlwm mam li qhia kuv txojkev ntseeg rau koj."
59002019	Koj ntseeg hais tias yeej muaj tib tug Vajtswv xwb, koj ntseeg li ntawd zoo lawm, dab los kuj ntseeg ib yam nkaus li ntawd, thiab dab ntshai Vajtswv ua ibce tshee hnyo.
59002020	Tus neeg ruam, kuv qhia rau koj paub hais tias txojkev ntseeg uas tsis ua haujlwm yeej tsis muaj qabhau dabtsi li.
59002021	Peb yawgkoob Anplahas ua li cas nws thiaj ua tau haum Vajtswv siab? Qhov uas nws ua tau haum Vajtswv siab yog qhov uas nws muab Ixaj tus uas yog nws tib leeg tub tso rau saum lub thaj, thiab yuav muab tua fij rau Vajtswv ntag.
59002022	Koj tsis pom los? Anplahas txojkev ntseeg thiab nws kev ua haujlwm mus ua ke. Nws tes haujlwm ua rau nws txojkev ntseeg tiav.
59002023	Tej no yeej muaj raws li Vajtswv Txojlus uas sau tseg lawm hais tias vim Anplahas ntseeg Vajtswv, Vajtswv thiaj li coj Anplahas los nrog Vajtswv sib raug zoo. Thiab Vajtswv thiaj hais tias Anplahas yog nws tus phoojywg.
59002024	Yog li ntawd, nej thiaj pom hais tias tus uas Vajtswv coj los nrog Vajtswv sib raug zoo, tus ntawd yeej ua haujlwm, nws tsis yog tus uas ntseeg xwb.
59002025	Ib yam li tus niamntiav uas hu ua Lahaj, nws hu ob tug txivneej uas tuaj soj tebchaws mus hauv nws tsev, thiab qhia kom nkawd khiav lwm txojkev mus. Qhov uas nws pab nkawd li ntawd haum Vajtswv siab.
59002026	Lub cev uas tsis muaj sia yog lub cev uas tuag lawm, ib yam li ntawd, txojkev ntseeg uas tsis ua haujlwm yog txojkev ntseeg uas tuag lawm thiab.
59003001	Cov kwvtij, tsis tsimnyog nej coob leej yuav ntshaw ua xibhwb, rau qhov peb paub hais tias Vajtswv yuav ua tib zoo taug peb cov uas yog xibhwb nruj dua li taug lwm tus.
59003002	Peb txhua tus pheej ib sij ua yuam kev ib zaug. Tus uas tsis tau hais lus yuam kev ib zaug li, tus ntawd yog tus uas zoo kawg nkaus, nws tswj tau nws lub siab thiab nws lub cev huv tibsi.
59003003	Peb xam xauv rau nees, nees thiaj mloog peb lus, peb thiaj tswj tau kom nees mus qhov uas peb xav mus.
59003004	Nej yuav tsum xav txog lub nkoj, txawm yog lub nkoj ntawd loj kawg li, thiab cua daj cua dub ntsawj hlob npaum li cas los lub nkoj yeej mus raws li tus duav hlais dej me me uas nyob tom tw nkoj uas tus tsav nkoj hwj.
59003005	Ib yam nkaus li ntawd, txawm yog tus nplaig yog ib tug me me nyob ntawm lub cev xwb los tus nplaig muaj peevxwm hais tau ntau zaj. Nej sim xav saib ib lub nyuag ncaig taws me me xwb los muaj cuabkav kub toj rooj hauv pes txhua nrho.
59003006	Tus nplaig zoo li hluavtaws. Tus nplaig ua tau rau txojkev txhaum nthuav loj mus thoob plaws yus lub cev. Tus nplaig zes tau hluavtaws hauv ntuj tawg los hlawv peb txojsia.
59003007	Neeg cob tau txhua yam tsiaj kom mloog lus, tsis hais nas, noog, nab, thiab tej ntses uas nyob hauv hiavtxwv huv tibsi.
59003008	Tiamsis tsis muaj leejtwg cob tau tus nplaig. Tus nplaig phem thiab tswj tsis tau li, nws muaj taug lom neeg tuag.
59003009	Peb siv peb tus nplaig ua Vajtswv tus uas yog peb Leej Txiv tsaug, thiab peb siv peb tus nplaig cem tej neeg zejzog. Tej neeg ntawd Vajtswv tsim muaj tus yam ntxwv zoo li Vajtswv.
59003010	Lo lus ua Vajtswv tsaug thiab lo lus cem neeg puavleej yog tus nplaig hais. Cov kwvtij, tsis tsimnyog yuav muaj li ntawd.
59003011	Dej qab zib thiab dej iab yeej tsis txhawv hauv tib lub qhovdej los ib zaug li.
59003012	Cov kwvtij, tsob ntoo txiv ncuavpias yeej tsis txi txiv ntoo roj, thiab tsob txiv hmab yeej tsis txi txiv ncuavpias, thiab lub qhovdej daw yeej tsis txhawv dej tsuag.
59003013	Nyob hauv nej cov yog leejtwg txawj ntse thiab totaub. Cia tus ntawd ua nws lub neej kom zoo thiab ua nws tej haujlwm zoo los ntawm kev txo hwjchim thiab muaj tswvyim.
59003014	Tiamsis yog nej tseem muaj lub siab khib, cibnyeej thiab xav ua tus hlob, nej tsis txhob khav hais tias nej muaj tswvyim thiab ua tau haujlwm zoo. Yog nej khav li ntawd, ces yog nej tawmtsam Vajtswv Txojlus uas yog qhov tseeb xwb.
59003015	Lub tswvyim zoo li ntawd yeej tsis yog los saum ntuj los, lub tswvyim ntawd yog ntiajteb li, thiab yog dab Ntxwgnyoog muab rau nej.
59003016	Yog muaj kev sib ntxub thiab muaj neeg ntshaw ua tus hlob, yeej yuav muaj kev kub ntxhov thiab yuav muaj ntau yam kev phem.
59003017	Tiamsis lub tswvyim uas los saum ntuj los yog lub uas zoo kawg nkaus. Lub tswvyim ntawd tsis ntau ncauj, paub cai, hais lus zoo, nrog luag ua phoojywg, hlub lwm tus, muab siab rau ua haujlwm zoo, tsis xaiv leejtwg ntsejmuag thiab tsis zais siab.
59003018	Cov neeg uas ua rau sawvdaws nyob sib haumxeeb, lawv yuav pab tau sawvdaws ua tau neeg ncaj ncees.
59004001	Yam dabtsi ua rau nej sib ntaus sib tua, thiab ua rau nej sib cav sib ceg? Puas yog tej kev ntshaw uas nyob hauv nej lub siab ua rau nej ua li ntawd?
59004002	Nej xav yuav yam ub yam no, tiamsis tsis tau, nej txawm yuav muab luag tua povtseg. Nej ntshaw luag tug, tiamsis tsis tau, nej txawm sib cav sib ceg, sib ntaus sib tua. Nej tsis muaj tej uas nej xav yuav rau qhov nej tsis thov Vajtswv.
59004003	Thaum nej thov nej tsis tau, rau qhov nej lub siab phem, tej uas nej thov ntawd nej yuav coj mus siv raws li nej lub siab nyiam xwb.
59004004	Cov neeg siab phem, nej tsis paub hais tias cov uas ua li neeg ntiajteb ua, yog lawv ua yeebncuab rau Vajtswv. Yog li ntawd, tus uas ua li neeg ntiajteb ua, yog nws txhob txwm ua yeebncuab rau Vajtswv.
59004005	Vajtswv txojlus hais tias, "Lub siab uas Vajtswv pub rau peb, lub siab ntawd ntshaw yam ub yam no heev." Nej tsis txhob xav hais tias lo lus ntawd tsis tseeb.
59004006	Tiamsis txoj koob hmoov uas Vajtswv pub rau peb hajyam zoo dua tej uas peb lub siab ntshaw. Rau qhov Vajtswv txojlus hais tias, "Vajtswv yuav tawmtsam tus uas khavtheeb, tiamsis Vajtswv yuav foom koob hmoov rau tus uas txo hwjchim."
59004007	Yog li ntawd, nej cia li mloog Vajtswv lus. Nej yuav tsum tawmtsam dab Ntxwgnyoog, dab thiaj yuav khiav ntawm nej mus.
59004008	Nej cia li los nyob ze Vajtswv, Vajtswv thiaj yuav los nyob ze nej. Cov neeg txhaum, nej yuav tsum ntxuav nej tej tes kom huv. Cov neeg siab phem, nej yuav tsum tu nej lub siab kom zoo.
59004009	Nej yuav tsum nyuaj siab thiab quaj ntsuag. Nej cov uas luag luag, nej cia li quaj. Nej cov uas zoo siab, nej cia li ntxhov siab.
59004010	Nej cia li txo nej lub hwjchim tabmeeg Vajtswv, Vajtswv thiaj yuav tsa nej lub hwjchim.
59004011	Cov kwvtij, nej ib tug tsis txhob hais lus saib tsis taus ib tug. Tus uas hais lus saib tsis taus nws kwv nws tij lossis txiav txim rau nws tej kwvtij, ces yog nws saib tsis taus Vajtswv txoj kevcai. Tus uas thuam Vajtswv txoj kevcai, tus ntawd nws tsis coj raws li Vajtswv txoj kevcai. Nws yog tus uas thuam xwb.
59004012	Vajtswv tib leeg xwb thiaj yog tus uas muab kevcai rau peb coj, thiab txiav txim. Vajtswv tib leeg xwb thiaj yog tus uas pab tau kom neeg dim txim thiab ua tau kom neeg puastsuaj. Nej xav hais tias nej yog leejtwg, nej thiaj muaj cuabkav txiav txim rau lwm tus?
59004013	Nej cov uas hais tias, "Hnub no lossis tagkis, peb yuav mus rau lwm lub nroog. Peb yuav mus nyob hauv lub nroog ntawd ib xyoos ua lag ua luam kom tau nyiaj ntau ntau." Nej cia li mloog kuv qhia.
59004014	Nej twb tsis paub hais tias xyov tagkis nej txojsia yuav zoo li cas. Nej txojsia zoo li tej huab uas nyob ib pliag xwb ces twb yaj tas lawm.
59004015	Nej tsis txhob hais li ntawd, tsimnyog nej yuav tsum hais tias, "Yog haum Vajtswv siab, peb yuav ua yam ub yam no."
59004016	Tiamsis nej niaj hnub muab hlob thiab khavtheeb. Tej ntawd puavleej yog kev txhaum huv tibsi.
59004017	Yog li ntawd tus uas paub ua qhov zoo, tiamsis nws tsis ua, tus ntawd txhaum.
59005001	Nej cov uas yog neeg npluanuj, nimno nej mloog kuv hais. Nej cia li quaj, rau qhov nej twb yuav raug kev txomnyem.
59005002	Tej uas nej muaj twb lwj tas, thiab nej tej ris tsho ntsaum kabrwg twb noj tas lawm.
59005003	Nej tej nyiaj thiab tej kub twb xeb tas lawm. Tej xeb ntawd yuav ua timkhawv tawmtsam nej, thiab yuav noj nej cev nqaij ib yam li hluavtaws kub. Nej cov uas nyob tiam kawg no, nej niaj hnub khaws nyiaj rau nej kom nej npluanuj.
59005004	Nej tsis them nqi zog rau cov neeg uas nej ntiav ua liaj ua teb. Nej cia li mloog lub suab uas lawv cem nej saib. Cov neeg uas nej ntiav hlais nplej, lub suab quaj twb nrov mus txog Vajtswv tus uas muaj hwjchim loj kawg nkaus lub pobntseg lawm.
59005005	Nej ua neej nyob hauv ntiajteb no, nej muaj noj seem noj so thiab niaj hnub muaj kev lomzem kawg li. Nej txav kom nej rog ib yam li tus tsiaj uas luag txav cia tua noj.
59005006	Nej rau txim thiab tua tus neeg uas tsis muaj txim los nws tsis tawmtsam nej li.
59005007	Cov kwvtij, nej yuav tsum ua siab ntev tos hnub uas peb tus Tswv Yexus los. Nej sim saib tus neeg uas ua liaj ua teb saib, nws ua siab ntev li cas tos lub caij cog qoobloo. Nws ua siab ntev tos nag ntuj tshiab thiab nag ntuj tsaug.
59005008	Nej yuav tsum ua lub siab ntev ib yam li ntawd, nej tsis txhob txhawj, rau qhov twb yuav txog hnub uas tus Tswv los.
59005009	Cov kwvtij, nej ib tug tsis txhob ywg ib tug, tus Tswv thiaj tsis txiav txim rau nej. Tus uas yuav txiav txim twb los txog ntawm qhovrooj lawm.
59005010	Cov kwvtij, nej yuav tsum ua siab ntev ib yam li cov cev Vajtswv lus uas tus Tswv tau txib los qhia sawvdaws. Txawm yog lawv raug kev tsimtxom heev npaum li cas los lawv tseem ua siab ntev nyiaj tej kev tsimtxom ntawd.
59005011	Cov neeg uas ua siab ntev nyiaj tej kev tsimtxom, peb hu lawv ua cov uas tau koob hmoov. Nej twb hnov lawm hais tias Yauj yog tus uas ua siab ntev, thiab nej twb paub lawm hais tias tus Tswv npaj txhua yam rau Yauj thaum kawg. Rau qhov tus Tswv muaj lub siab hlub thiab hmov tshua.
59005012	Cov kwvtij, qhov uas tseemceeb dua tej uas kuv hais los lawm yog li no: Thaum nej coglus ib yam dabtsi, nej tsis txhob twv ntuj twv teb lossis twv txog ib yam dabtsi hlo li. Yam uas yog nej cia li hais tias "Yog," yam uas tsis yog, nej cia li hais tias "Tsis Yog," Vajtswv thiaj yuav tsis txiav txim rau nej.
59005013	Nej cov yog leejtwg raug kev txomnyem, tus ntawd yuav tsum thov Vajtswv. Yog leejtwg zoo siab, cia tus ntawd hu nkauj qhuas Vajtswv.
59005014	Nej cov yog leejtwg muaj mob, tus ntawd yuav tsum txib neeg mus hu cov txwjlaug uas saib cov ntseeg tuaj thov Vajtswv pab nws, thiab tuav tus Tswv lub npe muab roj pleev nws.
59005015	Yog lawv ntseeg, tej lus uas lawv thov yuav pab tau kom tus uas muaj mob ntawd zoo. Tus Tswv yuav ntxiv siav ntxiv zog kom nws rov muaj zog li qub. Thiab tus Tswv yuav zam tus ntawd tej kev txhaum huv tibsi.
59005016	Yog li ntawd, nej ib tug yuav tsum lees kev txhaum rau ib tug, thiab ib tug thov Vajtswv pab rau ib tug, nej tej mob thiaj yuav zoo. Tej lus uas tus neeg ncaj ncees thov Vajtswv, tej lus ntawd muaj hwjchim heev.
59005017	Eliyas yog ib tug neeg zoo li peb xwb, nws kub siab lug thov kom Vajtswv tsis txhob tso nag los rau hauv lub ntiajteb no, ces nag txawm tsis los tau peb xyoos thiab rau lub hlis.
59005018	Tom qab ntawd nws rov qab thov Vajtswv kom Vajtswv tso nag los, ces Vajtswv txawm tso nag los rau hauv lub ntiajteb no, tej qoobloo thiaj tuaj taus.
59005019	Cov kwvtij, yog nej cov muaj ib tug yuam kev tsis ua raws li Vajtswv Txojlus tseeb lawm, thiab muaj ib tug coj tau nws rov qab los,
59005020	nej nco ntsoov hais tias tus uas coj tau tus uas ua txhaum rov qab los cuag Vajtswv, ces kuj yog nws pab tau tus uas yuam kev ua txhaum ntawd tus ntsujplig dim txojkev tuag, thiab Vajtswv yuav zam tus uas ua txhaum ntawd tej kev txhaum huv tibsi.
60001001	Kuv yog Petus uas yog Yexus Khetos tus tubtxib, kuv sau tsab ntawv no xa tuaj rau nej txhua tus uas Vajtswv twb xaiv cia los ua Vajtswv haivneeg uas khiav mus nyob txhua nrho qhov txhia chaw hauv lub xeev Pootus, Kalatias, Kapadaukias, Axias thiab Npithinias.
60001002	Vajtswv tus uas yog peb Leej Txiv, nws twb xaiv nej los ua nws haivneeg thiab nws txib nws tus Ntsujplig los pab nej kom nej ua tau nej lub neej rau Vajtswv tau ntsejmuag. Nws muab Yexus Khetos cov ntshav ntxuav nej lub siab kom nej lub siab dawbhuv, thiab nws xav kom nej mloog Yexus Khetos lus. Thov Vajtswv niaj hnub foom koob hmoov rau nej, thiab pab kom nej tau zoo nyob kaj siab lug mus li.
60001003	Peb yuav tsum ua Vajtswv tus uas yog peb tus Tswv Yexus Khetos Leej Txiv tsaug! Rau qhov nws hlub peb kawg li, nws thiaj tsa Yexus Khetos sawv hauv qhov tuag rov qab los pab peb kom peb muaj txojsia tshiab. Nws ua li no peb txojkev cia siab thiaj ruaj khov
60001004	thiab peb niaj hnub tos saib hnub twg peb yuav tau txoj koob hmoov uas Vajtswv npaj tseg rau Vajtswv haivneeg. Vajtswv twb khaws txoj koob hmoov ntawd cia rau saum ntuj ceebtsheej tos nej lawm. Txoj koob hmoov ntawd tsis txawj lwj, tsis txawj phem thiab tsis txawj qub li.
60001005	Vajtswv twb npaj tej ntawd cia rau nej lawm. Vajtswv tus uas muaj hwjchim, nws yuav tsomkwm nej cov uas cia siab rau nws, thiab thaum txog hnub kawg Vajtswv yuav ua rau sawvdaws pom hais tias nej twb dim nej lub txim lawm.
60001006	Txawm yog nej yeej yuav raug kev txomnyem nyuaj siab ib nyuag ntu los nej yuav tsum zoo siab, rau qhov uas nej yuav dim nej lub txim.
60001007	Qhov uas Vajtswv cia nej raug tej kev txomnyem ntawd twb yog Vajtswv sim saib nej muab siab rau ntseeg npaum li cas. Txawm yog kub los neeg yuav tsum muab hluavtaws sim saib puas tseem kub. Yog li ntawd, Vajtswv yuav tsum muab nej txojkev ntseeg uas tseemceeb dua kub sim saib puas yuav thev taus. Yog nej thev taus, thaum txog hnub uas Yexus Khetos los Vajtswv yuav qhuas nej thiab nej yuav tau ntsejmuag.
60001008	Txawm yog nej tsis pom nws los nej yeej hlub nws, thiab txawm yog nej qhovmuag tsis pom nws los nej yeej ntseeg nws. Yog li ntawd, nej thiaj zoo siab kawg nkaus tsis pom qab yuav piav li,
60001009	rau qhov nej tabtom txais txojkev dim nej lub txim raws li uas nej cia siab rau Vajtswv.
60001010	Cov cev Vajtswv lus twb nrhiav thiab ua tib zoo xyuas zaj uas hais txog txojkev dim txim ntawd tseeb tseeb lawm, lawv yog cov uas qhia ua ntej hais txog txoj koob hmoov uas Vajtswv yuav pub rau nej.
60001011	Lawv niaj hnub ua tib zoo xyuas saib tshuav hov ntev thiaj txog lub sijhawm uas muaj li ntawd. Yexus Khetos tus Ntsujplig uas nyob hauv lawv lub siab qhia rau lawv hais tias thaum txog lub sijhawm ntawd Yexus Khetos yuav raug kev tsimtxom thiab tom qab ntawd Yexus yuav tau koob meej.
60001012	Vajtswv twb qhia rau cov cev Vajtswv lus paub lawm hais tias tej haujlwm uas lawv ua ntawd tsis yog muaj nqis rau lawv xwb, tiamsis muaj nqis rau nej, niaj hnub nimno cov neeg uas qhia Txojmoo Zoo, lawv twb qhia tej zaj tseemceeb ntawd rau nej paub lawm, lawv yog cov uas muaj Vaj Ntsujplig tus Dawbhuv lub hwjchim.
60001013	Yog li ntawd, nej yuav tsum tu nej lub siab zoo zoo tos, nej yuav tsum kub siab lug ua nej lub neej kom haum Vajtswv siab thiab cia siab ntsoov hais tias thaum Yexus Khetos rov qab los Vajtswv yuav pub Vajtswv txoj koob hmoov rau nej.
60001014	Yav tas los thaum nej tseem tsis tau paub Vajtswv, nej niaj hnub nyiam ua txhaum, tiamsis nimno nej yuav tsum mloog Vajtswv lus, nej tsis txhob cia tej kev phem kev qias kav nej lub siab.
60001015	Vajtswv tus uas tau hu nej los ua nws haivneeg, nws yog tus uas dawbhuv, yog li ntawd nej yuav tsum ua nej lub neej kom dawbhuv thiab.
60001016	Vajtswv txojlus hais tias, "Nej yuav tsum ua neeg dawbhuv rau qhov kuv yog tus uas dawbhuv."
60001017	Thaum nej thov Vajtswv, nej hu nws hais tias Txiv, Vajtswv yog tus uas txiav txim rau txhua tus raws li tes haujlwm uas sawvdaws tau ua los lawm, nws tsis xaiv leejtwg ntsejmuag; yog li ntawd nej yuav tsum hwm Vajtswv mus tas nej simneej uas nyob hauv ntiajteb no.
60001018	Rau qhov nej yeej paub lawm hais tias Vajtswv twb txhiv nej dim ntawm txoj qub kevcai uas nej cov yawgkoob qhia rau nej lawm. Yam uas Vajtswv muab txhiv nej yam ntawd tsis poob nqi li tej nyiaj tej kub,
60001019	yam ntawd yog Yexus Khetos cov ntshav uas muaj nqis heev, Yexus Khetos zoo li tus menyuam yaj uas tsis muaj ib qho phem lossis dub doog li.
60001020	Vajtswv twb xub xaiv Yexus Khetos cia thaum tsis tau tsim ntuj tsim teb los lawm, thiab lub sijhawm kawg no Vajtswv thiaj txib Yexus Khetos los pab nej.
60001021	Twb yog vim li ntawd, nej thiaj ntseeg Vajtswv tus uas tsa Yexus Khetos sawv hauv qhov tuag rov qab los thiab pub hwjchim rau nws; yog li ntawd, nimno nej thiaj muab siab rau ntseeg thiab cia siab rau Vajtswv tib leeg xwb.
60001022	Qhov uas nej mloog qhov tseeb ua rau nej muaj lub siab dawbhuv, thiab nej thiaj hlub txhua tus uas ntseeg Vajtswv. Yog li ntawd, nej ib tug yuav tsum hlub ib tug tiag tiag.
60001023	Rau qhov nej twb yug dua tshiab lawm, qhov uas nej tau yug dua tshiab ntawd twb yog vim nej ntseeg Vajtswv txojlus uas muaj txojsia nyob mus ibtxhis. Tus uas yug nej ntawd nws tsis txawj tuag nws muaj txojsia nyob mus ibtxhis.
60001024	Raws li Vajtswv txojlus hais tias, "Tej neeg txhua tus puavleej zoo ib yam li tej nroj tsuag, thiab lawv lub hwjchim zoo ib yam li tej paj nroj xwb. Thaum tej nroj tsuag tuag tej paj nroj yuav zeeg tas,
60001025	tiamsis Vajtswv txojlus yuav nyob mus ibtxhis li." Txojlus no yog Txojmoo Zoo uas twb muaj neeg muab qhia rau nej paub lawm.
60002001	Yog li ntawd, nej yuav tsum tso txhua yam kev phem kev qias tseg, tsis txhob dag, tsis txhob ua neeg ntsejmuag ncaj siab nkhaus, tsis txhob khib thiab tsis txhob thuam lwm tus.
60002002	Nej yuav tsum ua li tus menyuam mos liab uas nyuam qhuav yug, tus menyuam ntawd ib sij yuav noj ib zaug mis uas yog cov kua mis dawbhuv ntawm sab ntsujplig. Yog nej haus cov kua mis ntawd nej yuav hlob zoo thiab nej yuav dim nej lub txim.
60002003	Raws li Vajtswv txojlus hais tias, "Nej twb tau saj tus Tswv txoj koob hmoov lawm."
60002004	Nej cia li los cuag peb tus Tswv uas muaj sia nyob, nws yog lub pobzeb uas neeg muab povtseg, rau qhov lawv hais tias lub ntawd tsis muaj nqis; tiamsis Vajtswv xaiv lub ntawd, rau qhov Vajtswv pom hais tias lub ntawd yog lub uas muaj nqis heev.
60002005	Nej yog cov pobzeb uas Vajtswv xav muab los ua lub tuamtsev ntawm sab ntsujplig, yog li ntawd nej cia li los cuag Vajtswv. Nej yog cov povthawj uas dawbhuv uas ua haujlwm hauv lub tuamtsev, tej haujlwm uas nej ua haum Vajtswv siab, rau qhov nej yog cov uas ntseeg Yexus Khetos.
60002006	Rau qhov Vajtswv txojlus hais tias, "Kuv xaiv ib lub pobzeb ua lub uas tseemceeb, kuv coj lub pobzeb ntawd mus teeb ua lub thawj rau hauv lub nroog Xi-oos; thiab yog leejtwg ntseeg nws yuav tsis poob ntsejmuag ib zaug li."
60002007	Lub pobzeb no tseemceeb rau nej txhua tus uas ntseeg, tiamsis tsis tseemceeb rau cov uas tsis ntseeg: "Lub pobzeb uas cov kws ua tsev muab povtseg lawm, Vajtswv twb muab lub pobzeb ntawd los ua lub thawj lawm."
60002008	Thiab muaj dua lwm nqe hais tias, "Neeg yuav dawm lub pobzeb ntawd thiab lub pobzeb ntawd yuav ua rau lawv ntog." Qhov uas lawv dawm ntawd twb yog lawv tsis ntseeg Vajtswv txojlus, raws li Vajtswv twb pom zoo muab rau lawv lawm.
60002009	Tiamsis nej yog haivneeg uas Vajtswv twb xaiv cia lawm, nej yog cov povthawj uas ua Vajtswv txoj haujlwm, nej yog haivneeg uas dawbhuv. Thiab nej yog Vajtswv haivneeg uas Vajtswv yuav txib mus qhia tej haujlwm tseemceeb uas Vajtswv tau ua los lawm rau sawvdaws paub. Vajtswv yog tus uas hu nej tawm hauv qhov tsaus ntuj los nyob hauv qhov pom kev.
60002010	Yav tas los nej tsis yog Vajtswv haivneeg, tiamsis nimno nej yog Vajtswv haivneeg lawm; yav tas los nej tsis tau Vajtswv txojkev hlub, tiamsis nimno nej twb tau Vajtswv txojkev hlub lawm.
60002011	Cov kwvtij, nej cia li mloog kuv tej lus, kuv yuav ntuas nej txhua tus. Nej tsis muaj tsev nyob hauv ntiajteb no, nej nyob ib yam li cov neeg uas taug kev tuaj ua qhua xwb. Nej tsis txhob cia tej kev phem kev qias uas niaj hnub tawmtsam nej kav nej lub siab.
60002012	Nej yuav tsum ua nej lub neej kom zoo, txawm yog cov neeg tsis ntseeg Vajtswv uas nrog nej koom zej koom zos nyob ua ke, lawv thuam hais tias nej ua phem los lawv yeej yuav pom tes haujlwm zoo uas nej ua thiab thaum txog hnub uas Yexus rov qab los lawv yuav qhuas Vajtswv.
60002013	Nej yog cov uas ntseeg peb tus Tswv Yexus, yog li ntawd nej yuav tsum mloog nomtswv lus, thiab ua raws li tej kevcai uas nomtswv qhia. Nej yuav tsum mloog huabtais lus, rau qhov nws yog tus uas muaj hwjchim loj dua ntais tej nomtswv huv tibsi.
60002014	Thiab nej yuav tsum mloog cov tswvxeev lus, rau qhov huabtais tsa lawv ua cov uas rau txim rau cov neeg uas ua txhaum, thiab qhuas cov neeg uas ua zoo.
60002015	Vajtswv xav kom nej ua tej haujlwm zoo, cov neeg uas tsis muaj tswvyim uas pheej lam tau lam hais tej zaj uas tsis muaj hauvpaus hauvntsis, lawv thiaj yuav tsis muaj lus hais lawm.
60002016	Nej yuav tsum nyob li tus uas muaj kev ywjpheej; txawm yog nej muaj kev ywjpheej los Vajtswv yeej txwv tsis pub nej mus ua txhaum, nej yuav tsum ua li nej yog Vajtswv cov tubtxib.
60002017	Nej yuav tsum saib taus sawvdaws thiab hlub cov ntseeg, nej yuav tsum paub ntshai Vajtswv thiab hwm huabtais.
60002018	Nej cov uas yog tubqhe, nej yuav tsum mloog nej tus tswv lus thiab hwm nws, tsis yog nej yuav mloog tus tswv uas hlub nej thiab ua siab ntev rau nej lus xwb, tiamsis nej yuav tsum mloog tus uas ua limhiam rau nej thiab.
60002019	Yog nej tsis tau ua txhaum, tiamsis luag tsimtxom nej thiab nej ua siab ntev nyiaj, rau qhov nej paub hais tias Vajtswv yeej xav kom nej ua li ntawd, Vajtswv yuav foom koob hmoov rau nej.
60002020	Yog nej raug ntaus vim nej ua txhaum, txawm yog nej ua siab ntev nyiaj los yeej tsis muaj leejtwg qhuas nej. Tiamsis yog nej raug tsimtxom vim nej ua zoo, thiab nej ua siab ntev nyiaj, Vajtswv yuav foom koob hmoov rau nej.
60002021	Vajtswv xav kom nej muaj lub siab zoo li ntawd, rau qhov Yexus Khetos twb raug kev tsimtxom this nej thiab ua yam ntxwv rau nej xyaum lawm, nws ua li ntawd nej thiaj yuav ua tau li nws ua.
60002022	Yexus tsis tau ua ib qho txhaum, thiab tsis muaj leejtwg hnov nws hais ib lo lus dag li.
60002023	Thaum luag thuam nws, nws tsis teb luag ib los li; thiab thaum luag tsimtxom nws, nws tsis foom luag, tiamsis nws muab tej ntawd tso rau Vajtswv tus uas txiav txim ncaj ncees.
60002024	Yexus Khetos yog tus uas ris peb lub txim saum tus ntoo khaublig, kom txojkev txhaum tsis muaj hwjchim kav peb, peb thiaj ua tau neeg ncaj ncees. Yexus tej qhov txhab uas luag nplawm twb kho nej tej mob zoo tas lawm.
60002025	Yav tas los nej zoo li pab yaj uas yuam kev lawm, tiamsis nimno tus Tswv uas yug nej thiab saib xyuas nej lub siab, nws twb coj nej rov qab los nrog nws ua ke lawm.
60003001	Ib yam nkaus li ntawd, nej cov uas yog pojniam, nej yuav tsum mloog nej cov txiv lus, txawm yog nej cov txiv muaj qee leej tsis ntseeg Vajtswv txojlus los thaum lawv pom nej coj nej lub neej zoo, lawv yuav los ntseeg tsis tas nej yuav hais ib los li,
60003002	rau qhov lawv yeej yuav pom qhov uas nej coj nej lub neej zoo thiab hwm lawv.
60003003	Nej tsis txhob xav hais tias nej yuav tsum ntxias plaubhau zoo zoo lossis coj nyiaj coj kub lossis hnav tej tsoos zoo zoo nej thiaj yuav zoo nkauj.
60003004	Tsis yog li ntawd, qhov uas nej zoo nkauj yog qhov uas nej muaj lub siab dawb siab zoo thiab paub cai, thiaj yog qhov uas Vajtswv pom hais tias muaj nqis.
60003005	Cov pojniam txheej thaum ub uas mloog Vajtswv lus thiab muab siab rau ntseeg, lawv muaj lub siab zoo li ntawd thiab lawv mloog lawv tej txiv lus.
60003006	Xalas muaj lub siab zoo li ntawd, nws mloog Anplahas lus thiab hu Anplahas hais tias tus tswv. Nimno nej yog Xalas cov ntxhais, yog nej ua zoo nej yeej yuav tsis ntshai ib yam dabtsi li.
60003007	Nej cov uas ua txiv, nej yuav tsum niaj hnub nco ntsoov hais tias pojniam tsis muaj zog li nej. Yog li ntawd, nej yuav tsum saib taus nej tej pojniam, rau qhov Vajtswv yeej yuav pub txojsia rau lawv thiab rau nej ib yam nkaus. Yog nej ua li ntawd, thaum nej thov Vajtswv thiaj tsis muaj ib yam dabtsi los tab kaum nej.
60003008	Thaum kawg no kuv thov ntuas nej hais tias nej yuav tsum ua ib lub siab thiab ib leeg hlub ib leeg ib yam li kwvtij sib hlub. Ib leeg pab ib leeg thiab ib leeg saib taus ib leeg.
60003009	Nej tsis txhob ua phem pauj phem, yog leejtwg foom phem rau nej, nej tsis txhob foom phem pauj, tiamsis nej cia li thov Vajtswv foom koob hmoov rau nws. Rau qhov thaum Vajtswv hu nej los Vajtswv coglus tseg hais tias Vajtswv yuav foom koob hmoov rau nej.
60003010	Raws li Vajtswv txojlus hais tias, "Tus uas xav tau kev kaj siab thiab muaj lub neej zoo, tus ntawd yuav tsum tsis txhob hais lus phem thiab tsis txhob hais tej lus dag.
60003011	Nws yuav tsum tso nws tej kev phem tseg thiab ua txoj zoo; nws yuav tsum muab siab rau nrhiav kev tau zoo nyob kaj siab lug.
60003012	Rau qhov Vajtswv yeej ntsia ntsoov cov neeg uas ncaj ncees, thiab nws niaj hnub mloog lawv tej lus thov; tiamsis nws tawmtsam cov neeg uas ua phem."
60003013	Yog nej ua nej lub neej zoo, leejtwg yuav ua tau phem rau nej?
60003014	Yog nej ua nej lub neej zoo lawm, txawm yog muaj neeg tsimtxom nej los nej yeej yuav muaj kev kaj siab; nej tsis txhob ntshai lawv thiab tsis txhob txhawj.
60003015	Nej yuav tsum hwm Yexus Khetos thiab cia nws ua tus Tswv kav nej lub siab. Nej yuav tsum npaj tos txhua lub sijhawm, yog thaum twg muaj neeg nug nej hais tias vim li cas nej muaj chaw cia siab, thaum ntawd nej thiaj paub teb lawv,
60003016	tiamsis nej yuav tsum muaj lub siab mos siab muag teb lawv. Yog nej muaj lub siab zoo li ntawd lawm, thaum cov neeg uas thuam nej pom tej haujlwm zoo uas nej cov ntseeg ua, lawv yuav txajmuag rau tej lus uas lawv hais.
60003017	Vim yog nej ua zoo, es nej thiaj raug kev tsimtxom, qhov ntawd haum Vajtswv siab dua qhov uas nej ua phem es nej raug kev tsimtxom.
60003018	Rau qhov Yexus Khetos tuag tib zaug xwb txhiv tau sawvdaws lub txim lawm, nws yog tus ncaj ncees, nws tuag txhiv cov uas tsis ncaj ncees, nws ua li ntawd nws thiaj coj tau nej mus cuag Vajtswv. Luag muab nws lub cev tua tuag, tiamsis nws tus ntsujplig sawv rov qab los,
60003019	thiab nws mus qhia Vajtswv txojlus rau cov ntsujplig uas luag muab kaw cia lawm.
60003020	Cov ntsujplig ntawd yog cov neeg uas tsis mloog Vajtswv lus thaum lub sijhawm uas Nau-es txua nkoj, Vajtswv ua siab ntes rau lawv cov ntawd, tiamsis lawv tsis mloog Vajtswv lus. Cov neeg uas mus nyob hauv lub nkoj tsis muaj pestsawg leej, tsuas muaj yim leej xwb, yim leej ntawd thiaj dim dej nyab,
60003021	cov dej ntawd piv txog txoj kevcai raus dej uas qhia hais tias nej twb dim nej lub txim lawm. Txoj kevcai ntawd tsis tau hais tias yuav ntxuav nej lub cev kom huv, tiamsis qhia hais tias nej yog cov uas tau coglus tseg rau Vajtswv lawm hais tias, nej yuav ua raws li Vajtswv lub siab nyiam. Txoj kevcai raus dej no pab tau nej dim, rau qhov Yexus Khetos twb sawv hauv qhov tuag los lawm,
60003022	nws mus rau saum ntuj ceebtsheej thiab nws zaum ntawm Vajtswv sab xis, nws kav tagnrho cov timtswv saum ntuj thiab cov uas muaj hwjchim huv tibsi.
60004001	Yexus Khetos twb raug kev tsimtxom lawm, yog li ntawd nej yuav tsum xav ib yam li Yexus, nej thiaj li yuav muaj zog. Rau qhov tus uas raug kev tsimtxom, tus ntawd twb tso nws txojkev txhaum tseg lawm.
60004002	Yog li ntawd, txij no mus nej yuav tsum ua nej lub neej raws li Vajtswv lub siab nyiam, nej tsis txhob cia tej kev phem kev qias kav nej lub siab.
60004003	Yav tas los nej niaj hnub ua li cov uas tsis ntseeg Vajtswv ua. Nej nyiam ua phem ua qias, quav cawv, noj tsau haus qaug, qw ua nqaj ua nqug thiab pe dab pe mlom.
60004004	Nimno cov uas tsis ntseeg Vajtswv lawv xav tsis thoob, xyov ua li cas nej tsis nrog lawv mus ua phem ua qias, yog li ntawd lawv thiaj thuam nej.
60004005	Tiamsis lawv cov ntawd nyias yuav tsum qhia nyias lub neej rau Vajtswv, Vajtswv twb npaj txhij lawm, nws yuav txiav txim rau cov neeg ciaj thiab cov neeg tuag.
60004006	Twb yog vim li ntawd thiaj muaj neeg qhia Txojmoo Zoo rau cov neeg uas twb tuag lawm thiab, kom Vajtswv txiav txim rau lawv ib yam li txiav txim rau sawvdaws; qhia Txojmoo Zoo rau lawv kom thaum lawv mus nrog Vajtswv nyob, lawv thiaj ua tau lawv lub neej zoo ib yam li Vajtswv lub.
60004007	Nimno twb yuav txog lub sijhawm uas ib puas tsav yam hauv ntiajteb no puastsuaj. Yog li ntawd nej yuav tsum tswj nej lub siab, ceevfaj thiab nquag thov Vajtswv.
60004008	Qhov uas tseemceeb tshaj plaws huv tibsi, yog nej ib leej yuav tsum hlub ib leeg tiag tiag, rau qhov txojkev hlub npog tau txhua yam kev txhaum huv tibsi.
60004009	Nej ib leeg yuav tsum zoo siab hlo hu ib leeg los tsev tsis txhob yws li.
60004010	Vajtswv twb pub koob hmoov rau nej txhua tus lawm, yog li ntawd nej yuav tsum siv tej koob hmoov uas nej tau ntawd kom muaj nqis rau lwm tus.
60004011	Tus uas qhia Vajtswv txojlus, nws yuav tsum qhia; tus uas pab ua haujlwm, nws yuav tsum siv nws lub dag lub zog uas Vajtswv pub rau nws, yog nej cov uas ntseeg Yexus Khetos ua li ntawd, nej yuav ua rau Vajtswv tau ntsejmuag, Vajtswv lub koob meej thiab Vajtswv lub hwjchim yeej yuav nyob mus ibtxhis li. Amees.
60004012	Cov kwvtij uas kuv hlub, nej tsis txhob poob siab thaum nej raug kev tsimtxom, tej uas nej raug ntawd twb yog sim nej siab, nej tsis txhob xav hais tias tej kev tsimtxom ntawd tsis zoo li tej uas sawvdaws ibtxwm raug.
60004013	Tiamsis nej yuav tsum zoo siab, rau qhov uas nej raug kev tsimtxom ib yam li Yexus Khetos twb raug los lawm. Thaum sawvdaws pom nws lub tshwjchim uas ci ntsa iab, nej yuav zoo siab kawg nkaus li.
60004014	Yog leejtwg thuam nej vim nej yog cov uas ntseeg Yexus Khetos, nej cia li zoo siab; qhov uas lawv thuam nej ntawd qhia rau sawvdaws paub hais tias Vajtswv twb txib Vaj Ntsujplig los nrog nej nyob lawm, Vajtswv tus Ntsujplig ntawd yog tus uas muaj tshwjchim ci ntsa iab.
60004015	Nej tsis txhob tua neeg, tsis txhob ua tubsab, tsis txhob ua phem thiab tsis txhob thab plaub, yog leejtwg ua li no, tus ntawd yeej yuav raug kev txomnyem.
60004016	Tiamsis yog nej cov uas ntseeg Yexus Khetos, nej raug kev tsimtxom, nej cia li ua Vajtswv tsaug, nej tsis txhob txajmuag qhia rau cov neeg uas tsimtxom nej ntawd hais tias nej yog cov uas ntseeg Yexus Khetos.
60004017	Nimno twb txog lub sijhawm uas Vajtswv yuav txiav txim lawm, Vajtswv yuav xub taug cov uas ntseeg Vajtswv zaj ua ntej. Yog Vajtswv xub taug peb zaj ua ntej, thaum Vajtswv taug cov uas tsis ntseeg Vajtswv txojmoo zoo zaj lawv yuav ua li cas?
60004018	Raws li Vajtswv txojlus hais tias, "Yog cov neeg ncaj ncees twb dim txim nyuaj; yog li ntawd, cov neeg txhaum uas tsis ntseeg Vajtswv lawv yuav ua li cas dim tau? "
60004019	Yog li ntawd, nej cov uas Vajtswv pom zoo cia nej raug kev txomnyem, nej yuav tsum kub siab lug ua tej haujlwm zoo, thiab tso siab plhuav rau tus uas Tsim nej, nws yeej yuav ua raws li nws tau coglus tseg lawm.
60005001	Kuv thov ntuas cov txwjlaug uas saib xyuas nej cov uas ntseeg Vajtswv, kuv yog ib tug txwjlaug thiab. Kuv yeej pom Yexus Khetos raug kev txomnyem, thiab thaum Yexus rov qab los kuv yuav tau ntsejmuag ib yam li nws.
60005002	Nej yuav tsum yug pab yaj uas Vajtswv muab tso rau nej saib. Vajtswv twb pom zoo muab txoj haujlwm ntawd rau nej ua lawm. Yog li ntawd, nej yuav tsum zoo siab hlo ua tsis txhob lam tuav txoj haujlwm ntawd. Nej yuav tsum muab siab rau ua tiag tiag, tsis txhob pheej xav txog tej nqi zog uas nej yuav tau xwb.
60005003	Nej tsis txhob yuam pab yaj uas Vajtswv muab tso rau nej saib, tiamsis nej yuav tsum ua yam ntxwv zoo rau lawv xyaum.
60005004	Yog nej ua li ntawd, thaum tus Tswv yug yaj uas yog tus thawj rov qab los, nws yuav muab lub kausmom kub uas ci ntsa iab mus ibtxhis ua nqi zog rau nej.
60005005	Ib yam nkaus li ntawd, nej cov uas yog tub hluas, nej yuav tsum mloog cov yawg laus tej lus. Nej txhua tus yuav tsum txo nej lub hwjchim thiab ib tug pab ib tug; rau qhov Vajtswv txojlus hais tias, "Vajtswv tawmtsam tus uas khavtheeb, tiamsis Vajtswv pub koob hmoov rau tus uas txo hwjchim."
60005006	Yog li ntawd, nej yuav tsum txo nej lub hwjchim thiab cia Vajtswv tus uas muaj hwjchim kav nej. Yog nej ua li ntawd thaum txog hnub uas Vajtswv tseem cia lawm, nej yuav tau ntsejmuag.
60005007	Vajtswv yog tus uas niaj hnub tsomkwm nej, yog li ntawd nej cia li muab nej tej kev nyuaj siab huv tibsi tso plhuav rau Vajtswv.
60005008	Nej yuav tsum ceevfaj zov zoo tsis txhob nkees, rau qhov dab Ntxwgnyoog tus uas yog nej tus yeebncuab, nws mus mus los los ib yam li tus tsov ntxhuav uas quaj nrhiav tom tsiaj noj.
60005009	Nej yuav tsum muab siab rau ntseeg thiab tawmtsam dab Ntxwgnyoog, rau qhov nej twb paub lawm hais tias cov kwvtij ntseeg uas nyob thoob plaws hauv qab ntuj no, lawv tabtom raug kev tsimtxom ib yam li nej raug thiab.
60005010	Tiamsis thaum nej raug kev tsimtxom ib nyuag ntu dhau lawm, tom qab ntawd Vajtswv tus uas muaj koob hmoov nplua mias yuav pab kom nej ua tau neeg zoo kawg nkaus, thiab kom nej muab siab rau ntseeg Vajtswv heev ntxiv. Nws yuav txhawb nej lub zog kom nej nyob ruaj nrees. Nws yog tus uas muaj lub siab hlub nej kawg nkaus li. Nws yuav pub nws lub tshwjchim ci ntsa iab uas nyob mus ibtxhis rau nej cov uas twb nrog Yexus Khetos koom ib txojsia lawm.
60005011	Thov kom Vajtswv lub hwjchim muaj nyob mus ibtxhis li. Amees.
60005012	Tus uas pab kuv xa tsab ntawv luv luv no yog Xilas, nws yog ib tug kwvtij ntseeg uas muaj lub siab ncaj ncees. Kuv sau tsab ntawv no tuaj txhawb nej zog thiab qhia rau nej paub hais tias Vajtswv txoj koob hmoov zoo kawg nkaus li. Nej yuav tsum muab siab rau ua raws li kuv twb qhia rau nej lawm.
60005013	Cov ntseeg uas nyob hauv lub nroog Npanpiloos uas Vajtswv tau xaiv lawm ib yam li nws xaiv nej, lawv hais noj qab nyob zoo rau nej, thiab kuv tus tub Malakaus los hais noj qab nyob zoo rau nej ib yam nkaus.
60005014	Nej ib leeg yuav tsum hlub ib leeg thiaj tsimnyog qhov uas nej yog cov ntseeg. Thov kom txojkev thajyeeb nrog nej txhua tus uas ntseeg Yexus Khetos.
61001001	Kuv yog Ximoos Petus tus uas yog ib tug tubtxib thiab yog Yexus Khetos tus timthawj. Kuv sau tsab ntawv no xa mus rau txhua tus uas ntseeg Yexus Khetos tus uas yog peb tus Vajtswv thiab peb tus Cawmseej uas yog tus ncaj ncees. Nws pub nej thiab peb muaj cuabkav los ntseeg ib yam nkaus.
61001002	Thov Vajtswv foom koob hmoov thiab pub txojkev kaj siab rau nej txhua tus uas paub Vajtswv thiab paub peb tus Tswv Yexus Khetos lawm.
61001003	Vajtswv tus uas muaj hwjchim, nws pub txhua yam zoo rau peb, kom peb ua tau peb lub neej haum nws siab. Nws ua li ntawd rau qhov peb paub tus uas hu peb los yuav nws lub hwjchim, thiab pab tau peb ua tau neeg ncaj ncees ib yam li nws.
61001004	Vajtswv coglus tseg hais tias nws yuav muab nws txoj koob hmoov uas zoo kawg nkaus rau peb, nws ua li ntawd kom nej txhua tus uas tau txoj koob hmoov ntawd dim tej kev phem kev qias uas yuav coj neeg ntiajteb mus raug kev puastsuaj, thiab kom nej lub neej zoo ib yam li Vajtswv lub.
61001005	Twb yog vim li ntawd nej cov uas ntseeg Vajtswv, nej yuav tsum muab siab rau ua tej haujlwm zoo; nej ua haujlwm zoo lawm, nej yuav tsum muaj tswvyim;
61001006	nej muaj tswvyim lawm, nej yuav tsum tswj nej lub siab; nej tswj nej lub siab lawm, nej yuav tsum ua siab ntev; nej ua siab ntev lawm, nej yuav tsum ua nej lub neej kom haum Vajtswv siab;
61001007	nej ua haum Vajtswv siab lawm, nej yuav tsum sib hlub li kwvtij sib hlub; nej sib hlub li kwvtij sib hlub lawm, nej yuav tsum sib hlub li cov ntseeg sib hlub.
61001008	Yog nej niaj hnub ua nej lub neej zoo li ntawd, tej ntawd yuav ua rau nej paub peb tus Tswv Yexus Khetos heev ntxiv, thiab nej lub neej yuav tawg paj txi txiv.
61001009	Tiamsis tus uas tsis ua nws lub neej zoo li ntawcl, tus ntawd qhovmuag fam lawm, nws pom tsis tseeb thiab nws tsis nco qab hais tias Yexus Khetos twb ntxuav nws tej kev txhaum huv tibsi lawm.
61001010	Yog li ntawd cov kwvtij, nej yuav tsum muab siab rau ua haujlwm heev dua yav tas los thiaj tsimnyog qhov ua Vajtswv hu thiab xaiv nej cia lawm. Yog nej ua li ntawd, nej yuav tsis yuam kev ib zaug li.
61001011	Yog nej ua li ntawd, Vajtswv thiaj yuav pub nej muaj feem mus nyob hauv peb tus Tswv Yexus Khetos tus uas yog peb tus Cawmseej lub tebchaws uas nyob mus ibtxhis li.
61001012	Yog li ntawd, kuv yuav niaj hnub ntuas nej kom nej nco ntsoov tej no, txawm yog nej twb paub tej ntawd thiab nej muab siab rau ua raws li Vajtswv txojlus lawm los kuv tseem yuav ntuas nej thiab.
61001013	Thaum kuv tseem ua neej nyob no kuv xav hais tias tsimnyog kuv yuav tsum ntuas kom nej nco ntsoov tej ntawd.
61001014	Rau qhov kuv yeej paub hais tias, tshuav tsis ntev kuv yuav tso kuv lub cev uas txawj tuag no tseg raws li peb tus Tswv Yexus Khetos twb qhia tseeb rau kuv lawm.
61001015	Yog li ntawd, kuv xav kom nej nco tej ntawd cia, thaum dua kuv lawm nej thiaj yuav nco ntsoov mus li.
61001016	Peb twb qhia zaj uas hais txog peb tus Tswv Yexus Khetos lub hwjchim thiab zaj uas nws yuav rov qab los rau nej lawm; thaum peb qhia tej ntawd rau nej, peb tsis tau qhia raws li tej dabneeg uas cov neeg txawj ntse hais, tiamsis peb lub qhovmuag yeej pom kiag nws lub hwjchim lawm ntag.
61001017	Thaum Vajtswv tus uas yog Leej Txiv pub koob meej thiab pub lub tshwjchim uas ci ntsa iab rau nws, thaum ntawd peb yeej nrog nws nyob ua ke, thiab muaj lub suab uas hais hauv lub Tshwjchim uas Ci Ntsa Iab tuaj rau nws hais tias, "Tus no yog kuv tus Tub uas kuv hlub, kuv txaus siab heev rau nws."
61001018	Thaum peb nrog nws nyob saum lub roob dawbhuv ntawd, peb puavleej hnov lub suab uas hais saum ntuj tuaj rau nws.
61001019	Yog li ntawd, peb hajyam cia siab rau tej lus uas cov cev Vajtswv lus tau qhia tseg lawm. Yog nej khaws tej lus ntawd cia rau hauv nej lub siab yuav zoo heev, rau qhov tej lus ntawd zoo ib yam li lub teeb uas ci hauv qhov tsaus ntuj mus txog thaum kaj ntug, thiab lub hnubqub uas ci ci thaum kaj ntug yuav ci rau hauv nej lub siab.
61001020	Dhau li ntawd nej yuav tsum nco ntsoov hais tias yeej tsis muaj ib tug uas yuav muaj tswvyim txhais tau tej lus qhia tshwm uas cov cev Vajtswv lus tau sau tseg lawm.
61001021	Rau qhov tej lus qhia tshwm ntawd tsis yog neeg qhia, tiamsis yog Vaj Ntsujplig tus Dawbhuv tshoov neeg lub siab kom lawv qhia Vajtswv txojlus xwb.
61002001	Yav tas los cov Yixalayees muaj cov cev Vajtswv lus uas qhia tseeb thiab cov uas qhia tsis tseeb, niaj hnub no nej yeej yuav muaj cov xibhwb uas qhia tsis tseeb ib yam li txheej thaum thiab. Lawv yuav qhia tej zaj uas yuav coj nej mus raug kev puastsuaj rau nej, thiab lawv yuav tsis lees hais tias lawv paub Yexus Khetos tus uas tuag txhiv lawv lawm, thiab tib ntsais muag xwb lawv yuav raug kev puastsuaj.
61002002	Txawm yog li ntawd los tseem muaj ntau leej yuav ua phem ua qias raws li cov neeg ntawd ua; twb yog vim lawv ua li ntawd, thiaj li muaj neeg thuam txojkev uas yog txoj tseeb.
61002003	Cov xibhwb cuav ntawd lawv muaj lub siab hlob, lawv qhia tej zaj uas tsis muaj hauvpaus hauvntsis ntxias nej kom lawv tau zoo xwb. Tus uas yuav txiav txim, nws twb txiav txim rau lawv ntxov los lawm, thiab tus uas yuav ua kom lawv puastsuaj nws twb npaj txhij lawm.
61002004	Rau qhov Vajtswv yeej tsis zam txim rau cov timtswv ceebtsheej uas ua txhaum ib tug li. Nws muab lawv pov rau hauv ntuj tawg, lawv raug kaw rau hauv qhov chaw uas tsaus ntuj nti, tos mus txog Hnub uas Vajtswv Txiav Txim rau lawv.
61002005	Thaum Vajtswv tso dej los nyab ntiajteb, cov neeg uas ua txhaum lawv tuag tas huv tibsi tsis muaj ib tug dim li, tsuas yog Nau-es tus uas qhia txojkev ncaj ncees thiab xya leej uas nrog Nau-es nyob ua ke thiaj dim xwb.
61002006	Vajtswv rau txim rau cov neeg uas nyob hauv lub nroog Xaudoos thiab lub nroog Kaumaulas, nws tso hluavtaws los hlawv ob lub nroog ntawd kub hnyiab tas huv tibsi. Nws ua li ntawd twb yog nws qhia rau cov neeg uas ua txhaum kom lawv paub hais tias lawv yuav puastsuaj ib yam nkaus li cov neeg uas nyob hauv ob lub nroog ntawd.
61002007	Vajtswv pab Lauj tus uas yog neeg ncaj ncees dim; Lauj nyuaj siab rau cov neeg uas ua kev phem kev qias kawg li.
61002008	Rau qhov Lauj tus uas yog neeg ncaj ncees, nws nrog cov neeg ntawd nyob ua ke, nws niaj hnub pom tej kev phem uas lawv ua thiab hnov tej lus phem uas lawv hais, ua rau nws ntxhov siab kawg li.
61002009	Yog li ntawd, peb thiaj paub hais tias Vajtswv pab tau cov neeg uas Vajtswv kav lawm kom lawv dim lawv tej kev nyuaj siab; thiab Vajtswv muab tau cov neeg uas ua txhaum kaw cia mus txog hnub uas Vajtswv txiav txim rau lawv.
61002010	Thaum Vajtswv txiav txim rau sawvdaws, Vajtswv yuav txiav txim rau cov neeg uas ua phem ua qias thiab tsis hwm Vajtswv hnyav dua li nws txiav txim rau sawvdaws. Cov xibhwb cuav ntawd, lawv muaj lub siab tawv thiab lawv nyiam ua raws li lawv lub siab xwb; lawv saib tsis taus cov uas muaj hwjchim saum nruab ntug.
61002011	Txawm yog cov timtswv ceebtsheej muaj zog thiab muaj hwjchim loj dua cov xibhwb cuav ntawd los lawv twb tsis thuam thiab tsis nkaug rau Vajtswv hais tias cov xibhwb cuav ntawd ua txhaum.
61002012	Tiamsis cov xibhwb cuav ntawd ua raws li lawv lub siab nyiam xwb; lawv ruam ib yam li tej tsiaj qus uas yug los rau luag ntes thiab luag tua, lawv thuam tej zaj uas lawv tsis totaub. Lawv yuav raug puastsuaj ib yam li tej tsiaj nruab nrag,
61002013	thiab lawv yuav raug kev txomnyem, rau qhov lawv twb ua rau lwm tus raug txomnyem lawm. Txawm yog nruab hnub nrig los lawv ua kev phem kev qias, noj haus qw ua nqaj ua nqug, lawv hais tias tej uas lawv ua ntawd ua rau lawv zoo siab kawg li, Thaum lawv nrog nej noj mov ua ke, lawv ua phem ua qias rhuav nej ntsejmuag; lawv ua li ntawd, rau qhov lawv yeej nyiam tej ua lawv ua ntawd.
61002014	Lawv tsuas nrhiav nrhw ua kev nkauj kev nraug xwb; lawv niaj hnub ua txhaum tsis paub dhuav li. Lawv ntxias cov neeg uas tsis tshua muaj tswvyim mus ua txhaum. Lawv xyaum ua neeg siab hlob. Vajtswv twb foom tsis zoo rau lawv lawm.
61002015	Lawv tso txojkev ua ncaj tseg, lawv thiaj yuam kev mus ua txhaum ib yam li Npe-aus tus tub Npala-as, Npala-as ua txhaum rau qhov nws ntshaw nyiaj,
61002016	thiab nws paub hais tias nws ua txhaum lawm, rau qhov nws tus neesluav hais tau lus li neeg thiab txwv tsis pub nws mus ua dog ua dig li tej neeg vwm ua.
61002017	Cov xibhwb cuav ntawd zoo ib yam li lub qhovdej uas dej nqhuab tas, thiab zoo ib yam li tauv huab uas cua daj cua dub ntsawj ya tas lawm; Vajtswv twb npaj qhov chaw uas tsaus ntuj nti cia rau lawv lawm.
61002018	Lawv nyiam hais tej lus uas tsis muaj hauvpaus hauvntsis, lawv ua kev phem kev qias ntxias cov neeg uas nyuam qhuav tso txojkev txhaum tseg, kom cov neeg ntawd rov qab yuam kev ua txhaum.
61002019	Lawv coglus rau cov neeg ntawd hais tias lawv yuav pab kom cov neeg ntawd muaj kev ywjpheej; txawm yog lawv hais li ntawd los lawv tseem ua txojkev puastsuaj qhev, rau qhov tus uas nti tsis dim yam uas khi nws, tus ntawd yeej ua yam ntawd qhev.
61002020	Cov neeg ua los ntseeg Yexus Khetos tus uas yog peb tus Cawmseej, lawv twb dim tej kev phem hauv ntiajteb no lawm. Yog lawv cia tej kev phem ntawd rov qab khi lawv, thaum kawg lawv lub siab hajyam yuav phem dua thaum chivthawj.
61002021	Yog lawv tsis paub txojkev ncaj ncees, zoo dua li lawv paub lawm, es lawv ho tsis ua raws li tej lus uas Vajtswv qhia rau lawv.
61002022	Tej uas lawv raug ntawd ua rau sawvdaws paub tseeb hais tias yeej muaj raws li zaj pajlug uas hais tias, "Dev rov qab mus noj dev cov ntuav" thiab hais tias, "Tus npua uas luag muab dej ntxuav huv huv lawm, nws rov qab mus da pas av dua."
61003001	Cov kwvtij uas kuv hlub, tsab ntawv no yog tsab ob uas kuv sau xa tuaj rau nej. Tsab ntawv no thiab tsab uas kuv xub sau xa tuaj rau nej lawm, kuv sau tuaj ntuas nej txhua tus uas muaj lub siab ncaj ncees, kom nej nco ntsoov tej uas nej twb paub lawm.
61003002	Kuv xav kom nej nco ntsoov tej lus uas thaum ub cov cev Vajtswv lus uas yog neeg ncaj ncees tau qhia tseg lawm, thiab kuv xav kom nej nco ntsoov tus Tswv tus uas yog peb tus Cawmseej tej lus uas cov timthawj twb qhia rau nej lawm.
61003003	Thawj lo uas kuv yuav qhia nej hais li no: Thaum txog lub sijhawm kawg yuav muaj neeg thuam nej, cov neeg ntawd lawv yuav ua phem ua qias raws li lawv lub siab nyiam,
61003004	thiab lawv yuav nug nej hais tias, "Yexus Khetos coglus hais tias nws yuav rov qab los no puas yog? Ua li nws nyob qhov twg? Peb cov yawgkoob twb tuag tas lawm, txij thaum tsim lub ntiajteb los txog niaj hnub nimno, ib puas tsav yam tseem nyob li qub tsis muaj ib yam txawv txav li.
61003005	Lawv tsis quavntsej qhov uas thaum ub Vajtswv hais kom muaj lub ntuj thiab lub ntiajteb, ces txawm cia li muaj raws li Vajtswv hais; lub ntiajteb tawm hauv dej los thiab Vajtswv kom dej nyob puagncig lub ntiajteb,
61003006	twb yog vim li ntawd dej thiaj nyab lub ntiajteb no, cov neeg uas nyob txheej thaum ub thiaj li tuag tas huv tibsi lawm.
61003007	Tiamsis Vajtswv ceev lub ntiajteb thiab lub ntuj uas niaj hnub nimno muaj nyob rau hluavtaws hlawv raws li Vajtswv tau hais tseg lawm. Vajtswv yuav ceev cia mus txog hnub uas cov neeg ua phem raug txiav txim thiab raug puastsuaj.
61003008	Cov kwvtij uas kuv hlub, nej yuav tsum nco ntsoov lo lus uas hais li no: tus Tswv suav hais tias, ib hnub ntev ib yam li ib txhiab xyoo thiab ib txhiab xyoo ntev ib yam li ib hnub.
61003009	Muaj qee leej xav hais tias, Vajtswv tseem yuav tos ntev Vajtswv mam li ua raws li Vajtswv tau coglus tseg lawm, tiamsis yeej tsis yog li lawv xav. Vajtswv ua siab ntev rau nej, rau qhov nws tsis xav cia ib tug twg puastsuaj mus, tiamsis nws xav kom txhua tus nyias muab nyias tej kev txhaum huv tibsi tso povtseg.
61003010	Hnub uas tus Tswv los, hnub ntawd nws yuav los ib yam li tubsab tuaj. Hnub ntawd thaum muaj suab nrov qeeg nkaws lub ntuj yuav ploj ntais mus, hluavtaws yuav kub ib puas tsav yam uas nyob saum nruab ntug yaj tas. Lub ntiajteb thiab ib puas tsav yam uas nyob hauv ntiajteb puavleej yuav kub hnyiab tas huv tibsi thiab.
61003011	Tej ntawd yuav puastsuaj mus huv tibsi, yog li ntawd nej yuav tsum ua nej lub neej zoo li cas? Tsimnyog nej ua nej lub neej kom dawbhuv thiab hwm Vajtswv,
61003012	nej yuav tsum niaj hnub tos hnub uas Vajtswv yuav los, thiab muab siab rau ua kom hnub ntawd los txog sai. Hnub ntawd yog hnub uas lub ntuj yuav kub hnyiab tas, thiab hluavtaws yuav kub ib puas tsav yam uas nyob saum nruab ntug yaj tas huv tibsi.
61003013	Tiamsis Vajtswv twb coglus tseg lawm hais tias yuav muaj lub ntuj tshiab thiab lub ntiajteb tshiab. Nyob hauv lub ntuj tshiab thiab lub ntiajteb tshiab uas peb niaj hnub tos ntawd muaj kev ncaj ncees xwb.
61003014	Yog li ntawd cov kwvtij uas kuv hlub, thaum nej tseem tabtom tos hnub ntawd nej yuav tsum ua nej lub neej kom dawbhuv rau Vajtswv pom hais tias, nej ua haum Vajtswv siab thiab nej tsis muaj ib qhov txhaum li.
61003015	Nej yuav tsum nco ntsoov hais tias qhov uas peb tus Tswv ua siab ntev rau nej, twb yog nws cia sijhawm rau nej kom nej dim nej lub txim, ib yam li peb tus kwv Paulus uas peb hlub, twb sau tej ntawd tuaj qhia rau nej raws li Vajtswv pub tswvyim rau nws lawm.
61003016	Txhua tsab ntawv uas nws sau, nws yeej hais txog zaj no. Tej uas nws sau ntawd muaj qee lo tsis tshua yoojyim totaub. Cov neeg uas paub tsis tseeb thiab lub siab ywjfab ywjfwj, lawv txhais tej lus ntawd tsis raws li lub ntsiab, ib yam li lawv txhais lwm zaj uas nyob hauv Vajtswv txojlus. Qhov uas lawv ua li ntawd yuav ua rau lawv raug kev puastsuaj xwb.
61003017	Tiamsis cov kwvtij uas kuv hlub, nej yeej paub zaj no lawm; yog li ntawd, nej yuav tsum ceevfaj zoo nyob tsam nej yuam kev ua txhaum ib yam li cov neeg uas ua phem ntawd ua, thiab nej yuav tsis muab siab rau ntseeg zuj zus lawm.
61003018	Nej yuav tsum muab siab rau ntseeg, nej thiaj yuav paub peb tus Tswv Yexus Khetos uas yog peb tus Cawmseej, thiab paub nws txojkev hlub zuj zus mus. Sawvdaws yuav tsum niaj hnub hwm nws thiab hwm mus ibtxhis li. Amees.
62001001	Peb sau zaj uas hais txog txojlus uas cawm neeg txojsia qhia rau nej paub; txojlus ntawd yeej nyob puag thaum chivkeeb los lawm. Peb hnov nws tej lus, peb qhovmuag pom nws thiab peb txhais tes tau tuav nws lawm.
62001002	Thaum tus uas cawm neeg txojsia ntawd los peb puavleej pom nws, peb thiaj hais txog nws zaj thiab qhia txojsia ntev dhawv mus ibtxhis rau nej. Txojsia ntawd yeej nrog Leej Txiv nyob thiab Leej Txiv twb qhia txojsia ntawd rau peb lawm.
62001003	Peb qhia tej uas peb pom thiab peb hnov lawm rau nej kom nej thiaj tau los nrog Leej Txiv thiab nws tus Tub Yexus Khetos sib raug zoo ib yam li peb twb nrog nws sib raug zoo lawm.
62001004	Peb sau li no tuaj rau nej kom peb puv npo txojkev zoo siab.
62001005	Zaj no yog zaj uas Vajtswv tus Tub qhia rau peb, peb thiaj qhia zaj no rau nej hais tias Vajtswv yog qhov pom kev; thiab tsis muaj ib qho tsaus nyob hauv nws hlo li.
62001006	Yog peb hais tias peb twb nrog Vajtswv sib raug zoo lawm, tiamsis peb tseem ua peb lub neej ib yam li cov uas nyob hauv qhov tsaus ntuj ua, yog li ntawd tej uas peb hais lossis tej uas peb ua puavleej dag huv tibsi.
62001007	Tiamsis yog peb nyob hauv qhov pom kev ib yam li Vajtswv tus uas nyob hauv qhov pom kev, peb ib leeg yeej nrog ib leeg sib raug zoo thiab Vajtswv tus Tub Yexus Khetos cov ntshav twb ntxuav peb tej kev txhaum huv tibsi lawm.
62001008	Yog peb hais tias peb tsis muaj txhaum, peb rov dag peb xwb, thiab peb yeej tsis paub qhov tseeb hlo li.
62001009	Tiamsis yog peb lees peb tej kev txhaum rau Vajtswv, Vajtswv yog tus ncaj ncees, nws yuav ua raws li nws tau coglus tseg lawm, nws yuav zam peb tej kev txhaum thiab nws yuav ntxhuav peb tej kev txhaum huv tibsi mus.
62001010	Yog peb hais tias peb tsis tau ua txhaum, peb hais li ntawd kuj ib yam li peb hais tias Vajtswv yog tus dag, thiab peb yeej tsis ntseeg nws tej lus li.
62002001	Cov menyuam, kuv sau tsab ntawv no tuaj qhia nej, nej thiaj li yuav tsis ua txhaum; tiamsis yog leejtwg ua txhaum, peb muaj ib tug thov Leej Txiv pab peb; tus ntawd yog Yexus Khetos tus uas ncaj ncees.
62002002	Thiab Yexus Khetos yog tus uas tuag theej peb lub txhoj Vajtswv thiaj zam peb tej kev txhaum, tsis yog zam peb tej kev txhaum xwb, tiamsis nws zam txhua haivneeg hauv ntiajteb no tej kev txhaum huv tibsi thiab.
62002003	Yog peb ua raws li Vajtswv tej lus qhia, thiaj yog peb paub nws tseeb.
62002004	Yog ib tug hais tias, "Kuv twb paub Vajtswv lawm," tiamsis tus ntawd tsis ua raws li Vajtswv tej lus ces tus ntawd dag xwb, nws yeej tsis paub qhov tseeb li.
62002005	Tiamsis tus uas ua raws li Vajtswv tej lus, tus ntawd thiaj yog tus uas hlub Vajtswv tiag. Twb yog vim li no, peb thiaj paub tseeb hais tias peb nrog Vajtswv sib raug zoo tiag:
62002006	Yog leejtwg hais tias, "Kuv twb nrog Vajtswv sib raug zoo lawm," tus ntawd yuav tsum ua nws lub neej kom zoo li Yexus Khetos lub.
62002007	Cov phoojywg uas kuv hlub, txoj kevcai uas kuv sau tuaj rau nej no tsis yog txoj tshiab, tiamsis yog txoj qub uas nej ib txwm coj thaum chivkeeb los lawm. Txoj kevcai qub ntawd yog txoj uas nej twb hnov lawm.
62002008	Txawm yog li cas los txoj kevcai uas kuv sau tuaj rau nej no yeej yog txoj tshiab, rau qhov nej saib rau ntawm Yexus Khetos thiab ntawm nej, nej yeej pom hais tias txoj kevcai no yog txoj tshiab. Vim qhov tsaus ntuj tabtom yuav dhau mus, thiab qhov pom kev tabtom ci ntsa iab los lawm.
62002009	Tus uas hais tias, "Kuv nyob hauv qhov pom kev," tiamsis nws tseem ntxub nws kwv nws tij, tus ntawd tseem nyob hauv qhov tsaus ntuj.
62002010	Tus uas hlub nws kwv nws tij, tus ntawd yog tus uas nyob hauv qhov pom kev, thiab nws yuav tsis ua ib yam dabtsi rau lwm tus ua txhaum.
62002011	Tiamsis tus uas ntxub nws kwv nws tij, tus ntawd nyob hauv qhov tsaus ntuj; nws mus kev ib yam li tus uas maub hmo ntuj, thiab nws tsis paub hais tias nws tabtom mus txog qhov twg, rau qhov qhov tsaus ntuj plooj nws lub qhovmuag lawm.
62002012	Cov menyuam, kuv sau tej no tuaj rau nej, rau qhov Vajtswv twb zam txim rau nej txhua tus uas Yexus Khetos tuag theej lawm.
62002013	Kuv sau tej no tuaj rau nej cov uas ua txiv, rau qhov nej twb paub tus uas ibtxwm muaj sia nyob thaum chivkeeb los lawm. Kuv sau tej no tuaj rau nej cov uas yog tub hluas, rau qhov nej twb tawmtsam yeej dab Ntxwgnyoog lawm.
62002014	Cov menyuam, kuv sau tej no tuaj rau nej, rau qhov nej twb paub Leej Txiv lawm. Kuv sau tej no tuaj rau nej cov uas ua txiv, rau qhov nej twb paub tus uas ibtxwm muaj sia nyob thaum chivkeeb los lawm. Kuv sau tej no tuaj rau nej cov tub hluas, rau qhov nej muaj zog heev; Vajtswv txojlus nyob hauv nej lub siab thiab nej twb tawmtsam yeej dab Ntxwgnyoog lawm.
62002015	Nej tsis txhob hlub lub ntiajteb lossis cia siab rau ib yam dabtsi uas nyob hauv lub ntiajteb. Yog nej hlub lub ntiajteb lawm, nej yeej yuav tsis hlub Leej Txiv tus uas hlub nej.
62002016	Txhua yam uas yog ntiajteb li, tsis hais tej uas neeg lub siab ntshaw, tej uas neeg lub qhovmuag pom thiab xav yuav, thiab txhua yam hauv ntiajteb uas neeg qhuas hais tias yog yam uas tseemceeb, tej ntawd puavleej yog ntiajteb li xwb; tsis muaj ib yam uas yog Leej Txiv li.
62002017	Lub ntiajteb thiab txhua yam hauv ntiajteb uas neeg ntshaw tabtom yuav dua mus; tiamsis tus uas ua raws li Vajtswv lub siab nyiam, tus ntawd yuav nyob mus ibtxhis li.
62002018	Cov menyuam, twb yuav txog lub sijhawm kawg! Nej twb hnov lawm hais tias tus uas ua yeebncuab rau Yexus Khetos yuav los; nimno twb muaj ntau leej ua yeebncuab rau Yexus Khetos lawm. Yog li ntawd peb thiaj paub hais tias twb yuav txog lub sijhawm kawg.
62002019	Lawv cov ntawd twb ncaim peb mus lawm, rau qhov lawv tsis yog peb cov; yog lawv yog peb cov tiag, lawv yeej yuav nrog peb nyob. Tiamsis qhov uas lawv ncaim peb mus, twb ua rau sawvdaws paub hais tias lawv yeej tsis yog peb cov.
62002020	Tiamsis Yexus Khetos twb txib Vaj Ntsujplig tus Dawbhuv los nrog nej nyob lawm, yog li ntawd nej txhua tus thiaj paub qhov tseeb.
62002021	Qhov uas kuv sau tsab ntawv no tuaj rau nej tsis yog vim nej tsis paub qhov tseeb, tiamsis vim nej twb paub lawm, thiab nej paub hais tias tus uas paub qhov tseeb nws yeej tsis dag ib zaug li.
62002022	Yog li ntawd leejtwg yog tus uas hais dag? Tus uas hais dag twb yog tus uas hais tias Yexus tsis yog tus Mexiyas. Tus uas hais li ntawd yog Yexus Khetos tus yeebncuab, rau qhov nws tsis kam ntseeg Leej Txiv thiab Leej Tub.
62002023	Tus uas tsis ntseeg Leej Tub, tus ntawd yeej tsis ntseeg Leej Txiv. Tus uas ntseeg Leej Tub, tus ntawd yeej ntseeg Leej Txiv ib yam nkaus thiab.
62002024	Yog li ntawd, nej yuav tsum khaws tej lus uas nej hnov thaum ub los lawm cia rau hauv nej lub siab. Yog nej nco ntsoov tej uas nej hnov thaum ub los lawm, nej yeej yuav niaj hnub nrog Leej Tub thiab Leej Txiv sib raug zoo.
62002025	Qhov no yog raws li tej lus uas Yexus Khetos coglus tseg rau peb hais tias nws yuav pub txojsia ntev dhawv mus ibtxhis rau peb.
62002026	Tej uas kuv sau tuaj rau nej no yog kuv hais txog cov neeg uas xav ntxias kom nej yuam kev.
62002027	Tiamsis Yexus Khetos twb txib Vaj Ntsujplig tus Dawbhuv los nrog nej nyob lawm. Yog Vajtswv tus Ntsujplig twb nyob hauv nej lub siab lawm tsis tas yuav muaj neeg qhia nej. Rau qhov Vajtswv tus Ntsujplig qhia txhua tsav yam rau nej, thiab tej uas nws qhia rau nej ntawd puavleej tseeb xwb tsis muaj ib qho dag li. Yog li ntawd, nej yuav tsum ua raws li tej uas Vaj Ntsujplig qhia rau nej thiab cia Yexus Khetos kav nej lub siab mus li.
62002028	Cov menyuam, nej yuav tsum cia Yexus Khetos kav nej lub neej; yog nej ua li ntawd thaum txog hnub uas nws rov qab los, nej thiab peb thiaj li yuav tsis ntshai, thiab thaum peb pom nws peb yuav tsis txajmuag rau nws.
62002029	Nej yeej paub hais tias Yexus Khetos yog tus uas ncaj ncees; yog li ntawd, tsimnyog nej paub hais tias txhua tus uas ua ncaj ncees yeej yog Vajtswv cov menyuam.
62003001	Nej sim ua tib zoo xav saib Leej Txiv hlub peb npaum li cas! Nws hlub peb kawg nkaus li, nws thiaj hu peb ua nws cov menyuam, thiab qhov tseeb peb yeej yog Vajtswv cov menyuam tiag. Twb yog vim li ntawd cov neeg uas tsis paub Vajtswv thiaj tsis paub peb.
62003002	Cov phoojywg, nimno peb yog Vajtswv cov menyuam lawm, tiamsis peb tseem tsis tau paub tseeb hais tias yav tom ntej peb yuav zoo li cas. Peb tsuas paub hais tias thaum Yexus Khetos rov qab los, peb yuav zoo li nws, rau qhov peb yuav pom tseeb hais tias nws zoo li cas tiag.
62003003	Txhua tus uas cia siab rau Yexus Khetos yeej yuav tswj kom nws ua tau lub neej dawbhuv ib yam li Yexus Khetos uas yog tus dawbhuv.
62003004	Tus uas ua txhaum, tus ntawd rhuav Vajtswv txoj kevcai, rau qhov txojkev txhaum yeej yog qhov uas rhuav txoj kevcai.
62003005	Nej twb paub lawm hais tias, qhov uas Yexus Khetos los hauv ntiajteb no twb yog nws los tuag theej neeg sawvdaws lub txhoj, thiab nej yeej paub hais tias nws tsis tau ua txhaum ib qho li.
62003006	Tus uas cia Yexus Khetos kav nws lub neej lawm, tus ntawd tsis nyiam ua txhaum; tiamsis tus uas tseem nyiam ua txhaum, tus ntawd yeej tsis tau pom lossis tsis tau paub Yexus Khetos li.
62003007	Kuv cov menyuam, nej tsis txhob pub leejtwg dag ntxias tau nej! Tus uas ua zoo, tus ntawd yog tus uas ncaj ncees ib yam li Yexus Khetos yog tus ncaj ncees.
62003008	Tus uas nyiam ua txhaum, tus ntawd yog dab Ntxwgnyoog menyuam, rau qhov dab Ntxwgnyoog yog tus uas ua txhaum puag thaum chivkeeb los lawm. Qhov uas Vajtswv tus Tub los hauv ntiajteb no twb yog nws los rhuav dab Ntxwgnyoog tes haujlwm.
62003009	Tus uas yog Vajtswv menyuam lawm, tus ntawd yeej tsis nyiam ua txhaum, rau qhov nws yog Vajtswv cov noob; thiab Vajtswv yog nws txiv, nws thiaj tsis nyiam ua txhaum.
62003010	Tus uas yog Vajtswv menyuam thiab tus uas yog dab Ntxwgnyoog menyuam sib txawv li no: Tus uas tsis nyiam ua ncaj ncees lossis tsis hlub nws kwv nws tij, tus ntawd tsis yog Vajtswv menyuam.
62003011	Tej lus uas hais tias peb ib leeg yuav tsum hlub ib leeg, tej lus no nej yeej hnov thaum chivthawj los lawm.
62003012	Peb tsis txhob ua li Ka-ees; Ka-ees cia dab Ntxwgnyoog kav nws lub siab, nws muab nws tus kwv Anpees tua povtseg. Vim li cas Ka-ees thiaj tua nws tus kwv? Rau qhov nws tes haujlwm phem, thiab nws tus kwv tes haujlwm zoo.
62003013	Cov kwvtij, yog tej neeg uas nyob hauv ntiajteb no ntxub nej, nej tsis txhob poob siab.
62003014	Peb paub hais tias peb twb dim txojkev tuag lawm, nimno peb muaj txojsia tshiab; peb paub li no rau qhov peb muaj lub siab hlub peb cov kwvtij. Tus uas tsis muaj lub siab hlub lwm tus, tus ntawd zoo ib yam li tus neeg uas tuag lawm.
62003015	Tus uas ntxub nws kwv nws tij, tus ntawd ua txhaum ib yam li tus neeg uas tua neeg; nej twb paub lawm hais tias tus neeg tua neeg yeej tsis tau txojsia ntev dhawv mus ibtxhis li.
62003016	Qhov uas peb paub txojkev hlub yog li no: Yexus Khetos muab nws txojsia los txhiv peb. Yog li ntawd tsimnyog peb yuav tsum zoo siab muab peb txojsia txhiv peb cov kwvtij thiab.
62003017	Yog tus npluanuj pom nws kwv nws tij txomnyem, tiamsis nws tsis quavntsej lawv li, tus ntawd yuav ua li cas hais tau hais tias nws yog tus uas hlub Vajtswv.
62003018	Cov menyuam, peb tsis txhob hlub luag ntawm lub ncauj lo lus xwb; tiamsis peb yuav tsum pab lawv, sawvdaws thiaj pom hais tias peb muaj lub siab hlub tiag tiag.
62003019	Yog li ntawd, peb thiaj paub hais tias peb yog Vajtswv tus uas yog qhov tseeb cov menyuam; yog li ntawd peb thiaj tsis ntshai mus cuag Vajtswv,
62003020	rau qhov thaum peb lub siab qhia hais tias peb ua txhaum, peb paub hais tias Vajtswv yog tus uas paub peb lub siab thiab nws yeej paub ib puas tsav yam huv tibsi.
62003021	Yog li ntawd, Cov phoojywg, yog peb lub siab tsis qhia rau peb hais tias peb ua txhaum, thaum peb mus cuag Vajtswv, peb yeej yuav tsis ntshai.
62003022	Peb thov yam twg, nws yuav pub yam ntawd rau peb, rau qhov peb mloog nws lus thiab ua tej uas haum nws siab.
62003023	Nws qhia rau peb hais tias kom peb ntseeg nws tus Tub Yexus Khetos thiab kom peb ib tug hlub ib tug raws li tej lus uas Yexus Khetos twb qhia rau peb lawm.
62003024	Tus uas ua raws li Vajtswv tej lus, tus ntawd yeej nrog Vajtswv sib raug zoo, thiab Vajtswv nrog tus ntawd sib raug zoo. Rau qhov Vaj Ntsujplig tus uas Vajtswv pub rau peb twb qhia li ntawd rau peb paub hais tias Vajtswv nrog peb sib raug zoo lawm.
62004001	Cov phoojywg uas kuv hlub, nej tsis txhob rawm ntseeg txhua tus uas khav hais tias lawv muaj Vaj Ntsujplig, tiamsis nej yuav tsum ua tib zoo xyuas saib tus ntsujplig ntawd puas yog Vajtswv tus tiag. Rau qhov muaj cov xibhwb cuav ntau leej tawm mus qhia rau txhua qhov txhia chaw lawm.
62004002	Txhua tus uas lees hais tias Yexus Khetos los yug ua neeg, cov ntawd thiaj yog cov uas muaj Vajtswv tus ntsujplig. Twb yog vim li no nej thiaj paub hais tias cov twg yog cov uas muaj Vajtswv tus Ntsujplig tiag.
62004003	Tiamsis txhua tus uas tsis lees hais tias Yexus los yug ua neeg, tus ntawd tsis muaj Vajtswv tus Ntsujplig. Tus ntsujplig uas nws muaj ntawd yog Yexus Khetos tus yeebncuab tus ntsujplig uas nej twb hnov lawm hais tias nws yuav los; nimno nws twb los nyob hauv ntiajteb no lawm.
62004004	Cov menyuam, nej yog Vajtswv cov menyuam thiab nej twb tawmtsam yeej cov xibhwb cuav lawm, rau qhov Vaj Ntsujplig tus uas nyob hauv nej lub siab muaj hwjchim loj dua tus ntsujplig uas nyob hauv tej neeg ntiajteb lub siab.
62004005	Cov xibhwb cuav ntawd qhia tej uas yog ntiajteb zaj xwb, rau qhov lawv yog neeg ntiajteb thiab neeg ntiajteb yeej nyiam mloog lawv qhia.
62004006	Tiamsis peb yog Vajtswv cov menyuam. Tus uas paub Vajtswv, tus ntawd yeej mloog peb qhia; tus uas tsis yog Vajtswv li, tus ntawd yeej tsis mloog peb qhia. Yog li ntawd peb thiaj paub hais tias tus uas muaj tus Ntsujplig tseeb thiab tus uas muaj tus ntsujplig cuav txawv li cas.
62004007	Cov phoojywg, peb ib leeg yuav tsum hlub ib leeg, rau qhov Vajtswv yog tus uas ua rau peb txawj sib hlub. Tus uas muaj kev hlub tus ntawd yog Vajtswv menyuam thiab nws yeej paub Vajtswv.
62004008	Tus uas tsis muaj kev hlub, tus ntawd yeej tsis paub Vajtswv, rau qhov Vajtswv yog tus uas muaj kev hlub.
62004009	Vajtswv txib nws tib leeg Tub los rau hauv ntiajteb no kom peb cov uas ntseeg nws tus Tub tau txojsia tshiab. Vajtswv ua li ntawd twb yog Vajtswv qhia rau peb hais tias nws hlub peb.
62004010	Txojkev hlub lub ntsiab yog li no: Tsis yog peb hlub Vajtswv, tiamsis yog Vajtswv hlub peb thiab nws txib nws tus Tub los tuag theej peb lub txhoj, Vajtswv thiaj zam tau peb lub txim.
62004011	Cov phoojywg, Vajtswv twb hlub peb npaum li ntawd lawm, yog li ntawd tsimnyog peb ib leeg yuav tsum hlub ib leeg.
62004012	Yeej tsis tau muaj leejtwg pom Vajtswv ib zaug li, tiamsis yog peb ib leeg hlub ib leeg Vajtswv yeej nrog peb sib raug zoo, thiab nws yuav pub kom peb muaj kev hlub ib yam li nws.
62004013	Rau qhov Vajtswv twb pub Vajtswv tus Ntsujplig rau peb lawm, peb thiaj paub hais tias Vajtswv nrog peb sib raug zoo thiab peb nrog Vajtswv sib raug zoo.
62004014	Peb twb pom thiab peb twb qhia rau sawvdaws paub lawm hais tias Leej Txiv txib nws tus Tub los ua neeg ntiajteb tus Cawmseej.
62004015	Tus uas qhia hais tias Yexus yog Vajtswv tus Tub, Vajtswv yeej nrog tus ntawd sib raug zoo thiab tus ntawd yeej nrog Vajtswv sib raug zoo.
62004016	Peb paub thiab peb ntseeg hais tias Vajtswv hlub peb. Vajtswv yog tus uas muaj kev hlub; yog leej twg muaj kev hlub, tus ntawd yeej nrog Vajtswv sib raug zoo, thiab Vajtswv yeej nrog tus ntawd sib raug zoo.
62004017	Yog peb muaj kev hlub ib yam li Vajtswv lawm, peb yuav tsis ntshai Hnub uas Vajtswv txiav txim, rau qhov peb cov uas nyob hauv lub ntiajteb no peb lub neej twb zoo ib yam li Yexus Khetos lub lawm.
62004018	Tus uas muaj kev hlub lawm tsis tas nws yuav ntshai, rau qhov txojkev hlub uas zoo kawg nkaus yuav tshem tau txojkev ntshai tawm. Yog li ntawd tus uas ntshai, tus ntawd tseem tsis tau muaj kev hlub, rau qhov nws ntshai nyob tsam nws raug txim.
62004019	Peb muaj kev hlub rau qhov Vajtswv twb xub hlub peb lawm.
62004020	Tus uas hais tias, "Kuv hlub Vajtswv," tiamsis nws tseem ntxub nws kwv nws tij, tus ntawd hais dag xwb. Yog nws twb tsis hlub nws kwv nws tij tus uas nws qhovmuag pom, nws yuav ua li cas hlub Vajtswv tus uas nws qhovmuag tsis pom.
62004021	Tej lus uas Yexus Khetos qhia rau peb yog li no: Tus uas hlub Vajtswv, tus ntawd yuav tsum hlub nws kwv nws tij.
62005001	Tus uas ntseeg hais tias Yexus yog tus Mexiyas, tus ntawd yog Vajtswv menyuam; thiab tus uas hlub leej txiv, nws yeej yuav hlub leej txiv cov menyuam ib yam nkaus thiab.
62005002	Qhov uas peb paub hais tias peb hlub Vajtswv cov menyuam yog li no: Vim peb hlub Vajtswv thiab ua raws li Vajtswv tej lus qhia.
62005003	Qhov uas peb hlub Vajtswv yog peb ua raws li tej lus uas Vajtswv hais. Thiab Vajtswv tej lus peb yeej coj tsis nyuaj li,
62005004	rau qhov Vajtswv cov menyuam txhua tus puavleej kovyeej lub ntiajteb lawm. Thiab qhov uas peb kovyeej lub ntiajteb twb yog vim peb ntseeg Yexus Khetos.
62005005	Leejtwg thiaj yuav kovyeej lub ntiajteb? Tus uas kovyeej lub ntiajteb tsuas yog tus uas ntseeg hais tias Yexus yog Vajtswv tus Tub xwb.
62005006	Thaum Yexus Khetos los muaj ob yam tseemceeb; nws ua kevcai raus dej thiab nws tuag theej neeg lub txhoj. Tsis yog dej thiaj tseemceeb xwb, tiamsis yog dej thiab ntshav huv tibsi. Thiab Vaj Ntsujplig yeej ua timkhawv hais tias muaj tseeb li ntawd tiag, rau qhov Vaj Ntsujplig yeej yog tus uas hais tseeb xwb.
62005007	Muaj peb yam ua timkhawv, xwsli:
62005008	Vaj Ntsujplig, dej thiab ntshav; peb yam no puavleej hais ib yam nkaus.
62005009	Thaum muaj neeg ua timkhawv, peb yeej ntseeg tej lus uas lawv hais; yog li ntawd, tsimnyog peb hajyam yuav tsum ntseeg lo lus timkhawv uas Vajtswv hais txog nws tus Tub, rau qhov lo lus timkhawv ntawd tseemceeb dua tej uas neeg hais.
62005010	Tus uas ntseeg Vajtswv tus Tub, tus ntawd yeej ntseeg Vajtswv lo lus timkhawv; tiamsis tus uas tsis ntseeg Vajtswv tej lus, tus ntawd yuav hais tias Vajtswv yog tus uas hais dag, rau qhov nws tsis ntseeg lo lus timkhawv uas Vajtswv hais txog Vajtswv tus Tub.
62005011	Lo lus timkhawv ntawd yog li no: Vajtswv pub txojsia ntev dhawv mus ibtxhis rau peb lawm, txojsia ntawd yog Vajtswv tus Tub ntag.
62005012	Tus uas muaj Leej Tub, tus ntawd thiaj muaj txojsia; tus uas tsis muaj Leej Tub, tus ntawd tsis muaj txojsia.
62005013	Kuv sau tej no tuaj rau nej cov uas ntseeg Vajtswv tus Tub kom nej paub hais tias nej twb muaj txojsia ntev dhawv mus ibtxhis lawm.
62005014	Peb tsis ntshai mus cuag Vajtswv, rau qhov peb paub tseeb hais tias yog peb thov tej uas raws li Vajtswv lub siab nyiam, Vajtswv yeej yuav mloog peb tej lus thov.
62005015	Yog peb cia siab hais tias Vajtswv hnov peb tej lus thov lawm, peb yeej paub hais tias Vajtswv yuav muab yam uas peb thov rau peb.
62005016	Yog nej pom nej ib tug kwvtij ua txhaum uas tsis txaus tus ntawd raug kev puastsuaj, nej yuav tsum thov Vajtswv zam txim rau tus kwvtij ntawd. Qhov no hais txog tus uas ua txhaum tsis txaus raug kev puastsuaj xwb. Tiamsis yeej muaj qhov txhaum uas txaus raug kev puastsuaj thiab, kuv tsis tau hais kom nej thov Vajtswv zam txim rau tus uas ua txhaum li ntawd.
62005017	Txhua yam uas neeg ua tsis ncaj puavleej yog kev txhaum huv tibsi, tiamsis tej kev txhaum ntawd muaj qee yam tsis txaus raug kev puastsuaj.
62005018	Peb paub hais tias tus uas yog Vajtswv menyuam, tus ntawd yeej tsis nyiam ua txhaum, rau qhov Vajtswv tus Tub twb tsomkwm nws lawm, thiab dab Ntxwgnyoog yuav ua tsis tau phem rau nws.
62005019	Peb paub hais tias peb yog Vajtswv cov menyuam thiab paub hais tias dab Ntxwgnyoog twb kav cov neeg uas nyob hauv ntiajteb no lawm.
62005020	Peb paub hais tias Vajtswv tus Tub los hauv ntiajteb no, thiab nws pub tswvyim rau peb kom peb paub tus uas yog Vajtswv tiag. Peb nrog Vajtswv tus uas yog Vajtswv tiag sib raug zoo, rau qhov peb twb xub nrog Vajtswv tus Tub Yexus Khetos sib raug zoo lawm. Tus no yog tus Vajtswv tiag thiab yog txojsia ntev dhawv mus ibtxhis.
62005021	Cov menyuam, nej yuav tsum ceevfaj tsis txhob pe dab pe mlom.
63001001	Kuv uas yog ib tug Txwjlaug, kuv sau tsab ntawv no xa tuaj rau tus Pojniam uas raug xaiv lawm thiab nws cov menyuam uas kuv hlub. Tsis yog kuv ib leeg thiaj hlub koj xwb, tiamsis peb txhua tus uas paub qhov tseeb puavleej hlub koj,
63001002	rau qhov peb twb khaws Vajtswv txojlus uas yog qhov tseeb ntawd rau hauv peb lub siab lawm, txojlus ntawd yuav nyob hauv peb lub siab mus ibtxhis.
63001003	Thov Vajtswv tus uas yog peb Leej Txiv thiab Yexus Khetos tus uas yog Leej Txiv tus Tub pub txoj hlub, kev hmov tshua thiab kev thajyeeb rau peb; thov kom tej ntawd yog peb li los ntawm qhov tseeb thiab txojkev hlub.
63001004	Thaum kuv pom koj cov menyuam qee leej ua lawv lub neej raws li qhov tseeb uas Leej Txiv qhia rau peb lawm, kuv zoo siab kawg li.
63001005	Yog li ntawd, kuv thov ntuas koj hais tias peb ib leeg yuav tsum hlub ib leeg. Tej lus uas kuv sau rau koj no tsis yog tej lus tshiab, tiamsis kuv sau tej uas peb ibtxwm muaj thaum chivthawj los lawm xwb.
63001006	Txojkev hlub uas kuv hais no lub ntsiab hais tias kom peb yuav tsum ua peb lub neej raws li Vajtswv hais. Tej lus uas Vajtswv hais, nej twb hnov thaum chivthawj los lawm, nws hais tias nej txhua yuav tsum niaj hnub sib hlub.
63001007	Muaj ntau leej mus txhua nrho qhov txhia chaw hauv ntiajteb no dag ntxias sawvdaws; cov neeg ntawd yog cov uas tsis lees hais tias Yexus Khetos los yug ua neeg. Tus uas zoo li ntawd, nws yog neeg dag ntxias thiab nws yog Yexus Khetos tus yeebncuab.
63001008	Yog li ntawd, nej yuav tsum ceevfaj tej haujlwm uas nej tau ua los lawm thiaj yuav tsis nkim nej lub zog, tiamsis nej yuav tau nej tej nqi zog tagnrho huv tibsi.
63001009	Tus uas qhia tshaj tej lus uas Yexus Khetos qhia, tus ntawd yeej tsis paub Vajtswv. Tus uas qhia raws li Yexus Khetos tej lus, tus ntawd yeej muaj Leej Txiv thiab Leej Tub.
63001010	Yog leejtwg tuaj xyuas nej thiab nws tsis qhia raws li Yexus Khetos tej lus, nej tsis txhob hu tus ntawd los hauv nej tsev thiab tsis txhob hais rau nws hais tias, "Thov kom koj tau zoo nyob kaj siab lug."
63001011	Yog nej hais li ntawd rau nws kuj ib yam li nej nrog tus ntawd ua txhaum.
63001012	Muaj ntau zaj uas kuv xav qhia rau nej, tiamsis kuv tsis xav sau txhua zaj huv tibsi rau hauv ntawv xav tuaj rau nej; kuv cia siab hais tias nyaj kuv yuav tau tuaj xyuas nej thiab nrog nej tham tim ntsej tim muag, yog muaj li ntawd peb yuav zoo siab heev.
63001013	Koj tus Vivncaus uas koj hlub cov menyuam hais noj qab nyob zoo tuaj rau koj thiab.
64001001	Kuv uas yog ib tug txwjlaug, kuv sau tsab ntawv no tuaj rau Nkayus tus uas kuv hlub.
64001002	Tus phoojywg uas kuv hlub, kuv thov Vajtswv pab kom koj muaj txhua yam thiab noj qab nyob zoo, ib yam li kuv paub hais tias koj yeej muaj kev kaj siab lug thiab tsis txob tsis txhawj dabtsi li.
64001003	Muaj ob peb tug kwvtij tuaj qhia rau kuv hais tias koj muab siab rau ua raws li Vajtswv txojlus uas yog qhov tseeb, ib yam li koj ibtxwm ua los lawm; thaum kuv hnov lawv hais li ntawd, kuv zoo siab kawg li.
64001004	Tsis muaj ib yam dabtsi ua rau kuv zoo siab tshaj qhov uas kuv hnov hais tias kuv cov menyuam ua lawv lub neej raws li qhov tseeb.
64001005	Tus phoojywg uas kuv hlub, koj yog tus uas muab siab rau pab cov kwvtij ntseeg; tsis hais cov uas koj paub lossis cov uas koj tsis paub, koj yeej pab txhua tus huv tibsi.
64001006	Lawv cov ntawd tuaj qhia rau cov ntseeg uas kuv nrog nyob hais tias koj yog tus uas muaj kev hlub. Thaum lawv yuav mus lwm qhov, thov koj pab lawv kom tsimnyog qhov uas lawv ua Vajtswv txoj haujlwm.
64001007	Rau qhov thaum lawv cov ntawd mus ua Yexus Khetos txoj haujlwm, lawv yeej tsis yuav tej uas cov tsis ntseeg muab pab lawv li.
64001008	Yog li ntawd peb cov uas ntseeg, peb yuav tsum pab lawv. Yog peb ua li ntawd thiaj yog peb nrog lawv qhia Vajtswv txojlus uas yog qhov tseeb.
64001009	Kuv twb sau ib tsab ntawv me me xa mus rau cov ntseeg lawm; tiamsis Di-autefes tus uas ntshaw ua cov ntseeg tus thawj yeej tsis quavntsej tej lus uas kuv hais ntawd li.
64001010	Yog li ntawd, thaum kuv tuaj txog kuv yuav nthuav txhua yam uas nws tau ua los lawm rau nej paub: Tej uas nws thuam peb ua dog ua dig thiab dag hais tias peb ua phem li ub li no! Tsis tas li ntawd xwb thaum cov kwvtij ntawd tuaj xyuas nws, nws tsis hu lawv los tsev thiab txwv tsis pub leejtwg hu lawv mus tsev; yog leejtwg hu nws tseem yuav muab tus ntawd ntiab tawm hauv pawg ntseeg mus thiab.
64001011	Tus phoojywg uas kuv hlub, koj tsis txhob xyaum ua li cov neeg phem, tiamsis koj yuav tsum xyaum ua li cov neeg uas ua zoo. Tus uas ua zoo yog Vajtswv menyuam; tus uas ua phem yeej tsis paub Vajtswv li.
64001012	Sawvdaws puavleej qhuas hais tias De-meti-us yog tus uas ua zoo, thiab nws ua nws lub neej raws li qhov tseeb. Peb puavleej ua taus timkhawv hais tias nws yeej ua zoo tiag. Nej yeej paub hais tias peb tsis dag nej, peb hais tseeb xwb.
64001013	Kuv muaj ntau zaj uas kuv xav qhia rau nej, tiamsis kuv tsis xav sau txhua zaj huv tibsi rau hauv ntawv xa tuaj rau nej.
64001014	Kuv cia siab hais tias tshuav tsis ntev no kuv yuav tuaj xyuas nej thiab peb yuav tau sib tham tim ntsej tim muag.
64001015	Thov Vajtswv pab kom koj tau zoo nyob kaj siab lug. Cov ntseeg lawv puavleej hais noj qab nyob zoo rau koj. Thiab koj hais noj qab nyob zoo rau peb cov phoojywg txhua tus huv tibsi.
65001001	Kuv yog Yexus Khetos tus tubtxib thiab yog Yakaunpaus tus kwv. Kuv sau tsab ntawv no tuaj rau nej txhua tus uas Vajtswv xaiv cia lawm, nej yog cov uas Vajtswv tus uas yog Leej Txiv hlub, thiab yog cov uas Yexus Khetos tsomkwm.
65001002	Thov Vajtswv niaj hnub foom koob hmoov rau nej, hlub nej thiab pab kom nej tau zoo nyob kaj siab lug.
65001003	Cov kwvtij uas kuv hlub, thaum kuv yuav sau tsav ntawv no kuv xav hais tias kuv yuav hais txog zaj uas Vajtswv twb pab peb dim peb lub txim lawm, tiamsis kuv ho xav hais tias kuv yuav tsum sau tuaj ntuas nej kom nej tawmtsam tsis txhob pub leejtwg rhuav txojkev ntseeg uas Vajtswv twb pub rau nws haivneeg lawm, rau qhov nws tsuas pub tib zaug xwb, nws tsis pub ntxiv lawm.
65001004	Cov neeg uas tsis ntseeg Vajtswv muaj qee leej twb nyiag kev tuaj rau hauv peb cov lawm, lawv cov ntawd hloov tej lus uas hais tias Vajtswv hlub peb, kom lawv tau kev ua phem ua qias. Lawv tsis ntseeg Yexus Khetos tus uas yog peb tus Tswv uas kav peb. Vajtswv txojlus twb xub qhia tseg thaum ub los lawm hais tias lawv yuav raug txim.
65001005	Nej yeej paub tej no huv tibsi lawm, tiamsis kuv xav kom nej nco ntsoov zaj uas tus Tswv coj cov Yixalayees khiav nram tebchaws Iziv los, thiab tom qab ntawd Vajtswv ua rau cov uas tsis ntseeg raug kev puastsuaj.
65001006	Nej yuav tsum nco ntsoov cov timtswv ceebtsheej uas tsis txaus siab rau tej uas Vajtswv tu rau lawv kav; lawv tso lawv qhov chaw nyob tseg thiab khiav lawm. Vajtswv muab tej saw hlau uas tsis txawj xeb tsis txawj tu khi lawv cia rau hauv qhov uas tsaus ntuj nti mus txog Hnub uas Vajtswv txiav txim rau lawv.
65001007	Nej yuav tsum nco ntsoov lub nroog Xaudoos thiab lub nroog Kaumaulas, thiab tej nroog uas nyob ib ncig ob lub nroog ntawd. Cov neeg uas nyob hauv tej nroog ntawd lawv ua txhaum kev nkauj kev nraug thiab ua phem ua qias, lawv thiaj poob rau hauv cov nplaim taws uas cig tsis paub tuag mus ibtxhis li. Qhov uas lawv raug txim li ntawd, twb yog ntuas peb txhua tus kom peb paub ceevfaj.
65001008	Cov neeg no lawv puavleej ua txhaum ib yam nkaus li ntawd, tej uas lawv ua yogtoog pom tej ntawd ua rau lawv ua txhaum rau lawv lub cev. Lawv saib tsis taus Vajtswv tus uas muaj hwjchim, thiab thuam cov uas muaj tshwjchim nyob saum ntuj.
65001009	Txawm yog Mikhayees yog cov timtswv ceebtsheej tus thawj los nws twb tsis ua li ntawd. Thaum Mikhayees nrog dab Ntxwgnyoog sib cav txog Mauxes lub cev, Mikhayees twb tsis tau hais tej lus uas saib tsis taus dab Ntxwgnyoog. Nws tsuas hais tias, "Tus Tswv yog tus uas yuav cem koj!"
65001010	Tiamsis cov neeg no lawv thuam tej uas lawv tsis totaub; lawv xav ib yam li tej tsiaj xav, tej uas lawv xav ntawd yeej yuav ua rau lawv raug kev puastsuaj.
65001011	Lawv yuav raug kev txomnyem lauj! Lawv ua txhaum ib yam li Ka-ees ua. Lawv ua txhaum rau qhov lawv ntshaw nyiaj ib yam li Npala-as ntshaw. Lawv ntxeev siab rau Vajtswv ib yam li Kaulas, lawv yuav raug kev puastsuaj ib yam li Kaulas raug.
65001012	Thaum cov neeg ntawd tuaj nrog nej noj mov ua ke lawv ua phem ua qias, qw ua nqaj ua nqug rhuav nej ntsejmuag kawg li. Lawv yog cov yug yaj uas lawv rov yug lawv xwb. Lawv zoo li tauv huab uas yuav los nag, tiamsis cua muab ntsawj mus lawm los tsis taus nag. Lawv zoo li tsob ntoo uas tsis txi txiv, txawm yog lub caij txi los tsis txi li, thiab zoo li tsob ntoo uas luag muab tej cag rho tawm huv tibsi qhuav tas lawm.
65001013	Lawv zoo ib yam li tej dej hiavtxwv uas ntas rau ub rau no, sawvdaws yuav pom tej kev phem kev qias uas lawv ua tsis paub txajmuag ib yam li pom tej npuas dej ntxhee dawb vog saum nplaim dej. Lawv zoo li cov hnubqub uas nyob tsis tsheej ib qho chaw, Vajtswv twb tu ib qho chaw rau hauv lub qhov tob tob uas tsaus ntuj nti cia rau cov neeg ntawd nyob mus ibtxhis lawm.
65001014	Suav txij thaum Adas los txog rau Enauj muaj xya tiam neeg, Enauj yog tus uas hais txog cov neeg ntawd puag ntxov los lawm hais tias, "Cia li saib tus Tswv cov timtswv uas dawbhuv muaj ntau txhiab leej yuav nrog nws los
65001015	txiav txim rau sawvdaws, thiab rau txim rau txhua tus neeg txhaum uas tsis ntseeg Vajtswv raws li tej uas lawv tau ua los lawm, thiab tej lus uas lawv thuam Vajtswv!"
65001016	Cov neeg ntawd lawv nyiam yws thiab nyiam iab liam lwm tus; lawv ua phem raws li lawv lub siab nyiam; lawv khavtheeb thiab qhuas lwm tus kom lawv tau zoo.
65001017	Cov phoojywg, nej yuav tsum nco ntsoov tej lus uas yav tas los peb tus Tswv Yexus Khetos cov timthawj twb qhia rau nej lawm.
65001018	Lawv qhia rau nej hais tias, "Thaum txog lub sijhawm kawg yuav muaj neeg ua saib tsis taus nej, lawv cov ntawd nyiam ua phem raws li lawv lub siab nyiam."
65001019	Cov neeg ntawd yog cov uas ua rau sawvdaws tsis sib haum, lawv lub siab phem kav lawv, tsis yog Vaj Ntsujplig kav lawv.
65001020	Tiamsis cov phoojywg, nej yuav tsum muab siab rau ntseeg heev zuj zus ntxiv. Thaum nej thov Vajtswv nej yuav tsum cia siab hais tias Vaj Ntsujplig tus Dawbhuv uas muaj hwjchim yuav pab nej thov,
65001021	thiab Vajtswv hlub nej kawg li, yog li ntawd nej cov uas tabtom tos txojsia ntev dhawv mus ibtxhis uas peb tus Tswv Yexus Khetos yuav muab pub dawb dawb rau nej, nej yuav tsum niaj hnub muab siab npuab Vajtswv,
65001022	Nej yuav tsum ua siab ntev rau cov neeg uas tsis tshua paub Vajtswv pestsawg;
65001023	Nej yuav tsum rub lawv kom lawv tawm tau hauv lub cub tawg los, nej yuav tsum hlub lwm tus thiab, tiamsis ntxub lawv tej ris tsho uas lawv hnav ua kev phem kev qias.
65001024	Vajtswv tus uas muaj hwjchim yog tus uas saib xyuas nej kom nej tsis txhob yuam kev, thiab thaum ntawd nej yuav tsis muaj ib qhov txhaum thiab nej yuav zoo siab kawg nkaus li.
65001025	Vajtswv tib leeg thiaj yog peb tus Cawmseej, rau qhov peb tus Tswv Yexus Khetos yog tus uas muaj tshwjchim ci ntsa iab, muaj koob meej, muaj zog loj zog nchav thiab muaj hwjchim loj kawg nkaus, txij thaum tsim ntuj tsim teb, niaj hnub nimno thiab mus ibtxhis tsis kawg. Amees.
66001001	Phau ntawv no yog hais txog tej uas Yexus Khetos qhia rau Vajtswv cov tubtxib paub tej uas tshuav tsis ntev tom ntej no yuav muaj tshwm los. Vajtswv twb xub qhia tej ntawd rau Yexus Khetos lawm, Yexus Khetos thiaj txib nws ib tug timtswv los qhia tej ntawd rau Yauhas tus uas yog Yexus Khetos ib tug tubtxib,
66001002	thiab Yauhas sau txhua yam uas nws pom huv tibsi rau hauv phau ntawv no. Tej ntawd yog Vajtswv tej lus thiab yog tej lus tseeb uas Yexus Khetos qhia rau Yauhas.
66001003	Cov neeg uas nyeem phau ntawv no, cov neeg uas mloog tej lus uas Vajtswv qhia no, thiab ua raws li cov lus uas sau tseg rau hauv phau ntawv no, cov ntawd yuav tau nyob kaj siab lug, rau qhov twb yuav txog lub sijhawm uas tej no yuav muaj tshwm los.
66001004	Kuv yog Yauhas, kuv sau tsab ntawv no xa tuaj rau xya pawg ntseeg uas nyob hauv lub xeev Axias: Thov Vajtswv foom koob hmoov rau nej thiab pab kom nej tau nyob kaj siab lug. Vajtswv tus uas nyob nimno, tus uas ibtxwm nyob thaum ub los lawm thiab yog tus uas yuav los yav tom ntej no; thov kom xya tus ntsujplig uas nyob ntawm Vajtswv lub zwmtxwv
66001005	thiab Yexus Khetos tus uas ua timkhawv ncaj ncees, tus uas yog tus Tub hlob uas Vajtswv twb tsa sawv hauv qhov tuag rov qab los lawm, thiab yog tus uas kav tagnrho tej vajntxwv hauv ntiajteb no huv tibsi. Thov kom Yexus Khetos tus uas hlub peb thiab tuag theej peb lub txhoj, thiab nws pab peb kom peb dim peb tej kev txhaum,
66001006	thiab nws tsa peb ua povthawj ua Vajtswv tus uas yog Yexus Khetos Leej Txiv tes haujlwm tau koob meej. Thov kom Yexus Khetos tau lub tshwjchim uas ci ntsa iab thiab lub hwjchim mus ibtxhis li! Amees.
66001007	Nej saib, nws nrog huab nrog cua los! sawvdaws yuav pom nws, txawm yog cov neeg uas muab hmuv nkaug nws los lawv yuav pom nws thiab. Thaum nws los, txhua haivneeg uas nyob hauv qab ntuj no yuav quaj nyiav ntsoog qees. Yeej yuav muaj li ntawd tiag! Amees.
66001008	Tus Tswv uas yog Vajtswv tus uas muaj hwjchim loj kawg nkaus hais tias, "Kuv yog Alafas thiab Aumenkas uas yog tus uas nyob nimno thiab yog tus uas ibtxwm nyob thaum ub los lawm thiab yog tus uas yuav los yav tom ntej no."
66001009	Kuv yog nej tus kwvtij uas hu ua Yauhas. Kuv twb nrog Yexus Khetos koom ib txojsia lawm, kuv raug kev txomnyem, kuv los ua Vajtswv haivneeg, thiab kuv ua siab ntev ib yam li nej, vim kuv qhia Vajtswv Txojlus thiab tej lus tseeb uas Yexus Khetos qhia rau kuv lawm, thiaj li muaj neeg ntes kuv coj mus kaw rau tim lub koog Povtxwv Pamaus.
66001010	Hnub uas yog tus Tswv hnub, Vaj Ntsujplig los kav tagnrho kuv lub siab, kuv hnov ib lub suab hais nrov nrov rau kuv ib yam li lub suab xyu nrov tom kuv qab tuaj.
66001011	Lub suab ntawd hais tias, "Koj yuav tsum sau tej uas koj pom huv tibsi tseg rau hauv ntawv thiab xa mus rau cov pawg ntseeg uas nyob hauv xya lub nroog no: Efexus, Xaminas, Penkamus, Thiyatilas, Xaladis, Filadefias thiab Laudikeyas."
66001012	Thaum kuv hnov lub suab ntawd kuv tig hlo mus saib, saib yog leejtwg hais rau kuv, kuv txawm pom xya tus ncej kub uas txawb teeb nyob ntawd.
66001013	Nyob hauv nruab nrab xya tus ncej kub ntawd muaj ib tug zoo li neeg sawv hauv, nws hnav ib lub tsho ntev suab yi nram kotaw thiab nws sia ib txoj siv kub saum nws qhovtso.
66001014	Nws cov plaubhau dawb ib yam li xov paj lossis ib yam li cov daus, thiab nws lub qhovmuag ci ib yam li nplaim taws;
66001015	nws txhais kotaw ci ib yam li tej tooj dag uas luag twb muab nchuav thiab txhuam tau ci ci lawm, thiab nws lub suab nrov ib yam li dej tsaws tsag nrov.
66001016	Nws txhais tes xis tuav rawv xya lub hnubqub, thiab muaj ib rab ntaj ob sab ntse tawm hauv nws qhovncauj tuaj. Nws lub ntsejmuag ci ib yam li lub hnub ci thaum tavsu.
66001017	Thaum kuv pom dheev nws, kuv txawm cia li ntog kiag rau ntawm nws kotaw; kuv zoo ib yam li tus neeg uas tuag lawm. Nws txawm cev hlo nws txhais tes xis los tuav nkaus kuv, thiab nws hais tias, "Koj tsis txhob ntshai! Kuv yog lub hauvpaus thiab yog lub ntsis.
66001018	Kuv yog tus uas muaj sia nyob! Kuv twb tuag lawm, tiamsis koj saib, nimno kuv muaj sia nyob mus ibtxhis li. Kuv yog tus uas kav txojkev tuag thiab tubtuag teb.
66001019	Yog li ntawd, koj yuav tsum sau tej uas koj pom, tsis hais tej uas nimno koj pom lossis tej uas yuav muaj los yav tom ntej no.
66001020	Kuv yuav txhais zaj uas tsis muaj neeg paub hais txog xya lub hnubqub uas koj pom nyob hauv kuv txhais tes xis, thiab hais txog xya tus ncej kub txawb teeb ntawd rau koj paub: xya lub hnubqub ntawd yog xya tus timtswv uas saib xya pawg ntseeg, thiab xya tus ncej kub txawb teeb yog xya pawg ntseeg.
66002001	"Koj sau tej uas kuv yuav qhia rau koj no xa mus rau tus timtswv uas saib pawg ntseeg hauv lub nroog Efexus li no: "Tus uas tuav rawv xya lub hnubqub hauv nws txhais tes xis, thiab mus mus los los hauv nruab nrab xya tus ncej kub txawb teeb hais li no tias,
66002002	"Kuv twb paub txhua yam uas nej ua tas los lawm. Kuv paub hais tias nej ua haujlwm khwv khwv, thiab ua siab ntev ua. Kuv paub hais tias nej ua tsis taus siab ntev rau cov neeg uas ua phem lawm. Thiab nej twb sim cov neeg uas lawv hais tias lawv yog cov timthawj lawm saib lawv yog tiag los tsis yog, thiab nej paub hais tias lawv tsis yog cov timthawj, lawv yog cov neeg dag xwb.
66002003	Nej cov uas ntseeg kuv, txawm yog nej raug kev txomnyem los nej tseem ua siab ntev tiv thiab tsis tso kuv tseg.
66002004	Tiamsis tshuav ib qho uas kuv tsis qhuas nej: Yav tas los nej yeej hlub kuv, tiamsis nimno nej tsis hlub kuv lawm.
66002005	Nej yuav tsum nco ntsoov hais tias nej twb yuam kev mus ua txhaum ntau kawg li lawm! Yog li ntawd, nej yuav tsum tso nej tej kev txhaum tseg thiab rov los mloog kuv lus li qub. Yog nej tsis tso nej tej kev txhaum tseg, kuv yuav los saib nej thiab muab nej tus ncej txawb teeb rho tawm ntawm nws qhov chaw mus.
66002006	Tiamsis muaj ib qhov uas kuv qhuas nej, qhov ntawd yog nej ntxub tej uas cov neeg Nikaulaites ua ib yam li kuv ntxub.
66002007	"Yog leejtwg muaj pobntseg, cia li mloog tej lus uas Vaj Ntsujplig qhia rau cov ntseeg! "Kuv yuav pub tus uas kovyeej mus noj tsob txiv ntoo uas cawm tau neeg txojsia uas nyob hauv Vajtswv lub Vaj.
66002008	"Koj sau tej uas kuv yuav qhia rau koj no xa mus rau tus timtswv uas saib pawg ntseeg hauv lub nroog Xaminas li no: "Tus uas yog lub hauvpaus thiab yog lub ntsis, tus uas twb tuag thiab sawv hauv qhov tuag rov qab los lawm hais tias,
66002009	Kuv pom nej raug kev txomnyem; kuv paub hais tias nej yog neeg pluag, tiamsis qhov tseeb nej yog neeg npluanuj! Kuv paub cov neeg siab phem uas hais lus phem tawmtsam nej, lawv hais tias lawv yog neeg Yudais, tiamsis lawv tsis yog; lawv cov ntawd puavleej yog cov uas dab Ntxwgnyoog kav!
66002010	Nej tsis txhob ntshai qhov uas nej yuav raug kev txomnyem. Nej cia li ua tib zoo mloog kuv tej lus! Dab Ntxwgnyoog yuav ntes nej cov qee leej coj mus kaw rau hauv tsev lojcuj sim saib nej yuav ua li cas. Nej yuav raug kev txomnyem kaum hnub, tiamsis nej yuav tsum muab siab rau ntseeg mus txog hnub tuag tsis txhob tso kuv tseg, kuv thiaj yuav pub lub kausmom kub uas yog txojsia ua nqi zog rau nej.
66002011	"Yog nej leejtwg muaj pobntseg, cia li mloog tej lus uas Vaj Ntsujplig qhia rau cov ntseeg! "Tus uas kovyeej yuav tsis raug txojkev tuag zaum ob.
66002012	"Koj sau tej lus uas kuv yuav qhia rau koj no xa mus rau tus timtswv uas saib pawg ntseeg hauv lub nroog Penkamus li no: "Tus uas muaj rab ntaj ob sab ntse hais tias,
66002013	Kuv yeej paub nej qhov chaw nyob, qhov chaw ntawd yog qhov chaw uas lawv ua ib lub zwmtxwv rau dab Ntxwgnyoog nyob, tiamsis nej tseem muab siab rau ntseeg kuv tsis tso kuv tseg. Txawm yog nej twb pom lawv muab Atipas tus uas ua timkhawv ncaj ncees tua rau ntawm qhov chaw uas dab Ntxwgnyoog nyob los nej tseem ntseeg nej li qub.
66002014	Tiamsis tshuav ob peb qho uas kuv tsis qhuas nej: Rau qhov nej cov muaj qee leej xyaum ua raws li tej uas Npala-as qhia. Npala-as yog tus uas qhia rau Vajntxwv Npalaj hais tias, 'Yog koj xav kom cov Yixalayees yuam kev ua txhaum, koj cia li hais kom lawv noj tej zaub mov uas luag muab fij rau tej dab tej mlom lawm thiab kom lawv ua kev nkauj kev nraug.'
66002015	Thiab txawm yog nej cov los twb muaj qee leej ua raws li cov neeg Nikaulaites tej lus qhia lawm thiab.
66002016	Yog li ntawd, nej cia li tso plhuav nej tej kev txhaum tseg! Yog nej tsis tso, kuv yuav los saib nej sai sai, thiab kuv yuav muab rab ntaj uas tawm hauv kuv qhovncauj tuaj tua cov neeg ntawd povtseg.
66002017	"Yog leejtwg muaj pobntseg, cia li mloog tej lus uas Vaj Ntsujplig qhia rau cov ntseeg! "Kuv yuav muab cov manas uas kuv twb muab zais cia lawm rau tus uas kovyeej noj. Thiab kuv yuav muab tej pobzeb dawb rau lawv txhua tus ib leeg ib lub thiab muaj ib lub npe tshiab sau rau ntawm lub pobzeb ntawd. Tsis muaj leejtwg paub tej npe ntawv ntawd li, tsuas yog tus uas tau lub pobzeb ntawd thiaj paub xwb.
66002018	"Koj sau tej uas kuv yuav qhia rau koj no xa mus rau tus timtswv uas saib pawg ntseeg hauv lub nroog Thiyatilas li no: "Vajtswv tus Tub uas ob lub qhovmuag ci ib yam li nplaim taws thiab ob txhais kotaw ci ib yam li tej tooj dag uas luag twb muab txhuam ci ci lawm hais li no:
66002019	Kuv paub tej uas nej niaj hnub ua. Kuv paub hais tias nej muaj lub siab hlub luag, nej muab siab rau ntseeg, nej rau siab ntso ua Vajtswv tes haujlwm, thiab nej ua taus siab ntev. Nimno nej muab siab rau ua Vajtswv tes haujlwm heev dua yav tas los lawm thiab.
66002020	Tiamsis tshuav ib qho uas kuv tsis qhuas nej: Qhov ntawd yog nej cia tus pojniam uas hu ua Yexenpees qhia nej. Tus pojniam ntawd khav hais tias nws yog ib tug cev Vajtswv lus. Nws qhia thiab nws ntxias kuv cov tubtxib kom lawv ua kev nkauj kev nraug thiab kom lawv noj tej zaub mov uas luag twb muab fij rau tej mlom lawm.
66002021	Kuv cia sijhawm rau nws tso nws tej kev txhaum tseg, tiamsis nws tsis kam tso tej kev nkauj kev nraug uas nws ua ntawd tseg li.
66002022	Yog li ntawd, kuv yuav muab tus pojniam no pov rau saum lub lav mob, cov neeg uas nrog nws sib dee yuav nrog nws raug kev txomnyem heev kawg nkaus li. Yog lawv tsis muab tej kev phem uas lawv nrog tus pojniam ntawd ua tso tseg, ces kuv yuav ua li ntawd rau lawv tamsim no ntag,
66002023	thiab kuv yuav muab tus pojniam ntawd cov menyuam tua povtseg; cov ntseeg uas nyob txhua qhov chaw thiaj yuav paub hais tias kuv yog tus uas paub qhov uas neeg lub siab xav li cas thiab nyiam li cas. Kuv yuav muab nqi zog rau nej txhua tus kom tsimnyog tej haujlwm uas nej tau ua los lawm.
66002024	"Tiamsis nej cov uas nyob hauv lub nroog Thiyatilas muaj ibtxhia yeej tsis tau coj raws li tej lus qhia uas phem ntawd thiab tsis tau kawm tej uas luag hais tias, 'tej no yog dab Ntxwgnyoog tej ntsiab lus uas tsis muaj neeg paub.' Kuv qhia rau nej hais tias kuv yuav tsis muab lwm lub nra los ntxiv rau nej lub lawm.
66002025	Tiamsis nej yuav tsum tuav tej uas nej muaj lawm ruaj ruaj mus txog hnub uas kuv rov qab los.
66002026	Txhua tus uas kovyeej thiab ua raws li kuv lub siab nyiam mus txog hnub kawg, kuv yuav pub hwjchim rau cov ntawd, ib yam li kuv Txiv twb pub rau kuv lawm. Kuv yuav tsa cov ntawd ua cov uas kav txhua haivneeg huv tibsi. Lawv yuav muab qws hlau kav thiab ntaus txhua haivneeg kom tawg mos nyoos ib yam li tej laujkaub av. Thiab kuv yuav muab lub hnubqub uas ci ci thaum yuav kaj ntug rau cov neeg ntawd.
66002029	"Yog leejtwg muaj pobntseg, cia li mloog tej lus uas Vaj Ntsujplig qhia rau cov ntseeg!
66003001	"Koj sau tej uas kuv yuav qhia rau koj no xa mus rau tus timtswv uas saib pawg ntseeg hauv lub nroog Xaladis li no: "Tus uas muaj Vajtswv xya tus ntsujplig thiab muaj xya lub hnubqub, nws hais tias, kuv paub tej uas nej niaj hnub ua; kuv paub hais tias nej lub moo nto lug hais tias nej yog cov uas muaj sia, tiamsis qhov tseeb nej twb tuag lawm!
66003002	Yog li ntawd, nej cia li tsim dheev los, thiab yam uas nej tseem tshuav tuag tsis tau tu siav nej yuav tsum txhawb kom rov muaj zog, rau qhov kuv pom hais tias tej uas nej ua lawm nej tseem ua tsis tau zoo raws li Vajtswv lub siab nyiam.
66003003	Yog li ntawd, nej yuav tsum nco ntsoov tej uas nej hnov thiab nej kawm los lawm. Nej yuav tsum coj raws li tej ntawd thiab tso plhuav nej tej kev txhaum tseg. Yog nej tsis tsim dheev los kuv yuav los saib nej ib yam li tus tub sab tuaj; nej yuav tsis paub lub sijhawm uas kuv los.
66003004	Nej cov uas nyob hauv lub nroog Xaladis tsuas muaj ob peb leeg thiaj tsis tau ua rau lawv tej ris tsho qias xwb; lawv cov ntawd yuav tau hnav cev ris tsho dawb thiab nrog kuv ua ke, rau qhov lawv yeej tsimnyog tau lawm.
66003005	Tus uas kovyeej, nws yuav tau hnav cev ris tsho dawb; kuv yuav tsis rho nws lub npe tawm hauv phau ntawv uas sau cov neeg uas muaj sia ntev mus ibtxhis lawm tej npe. Thiab kuv yuav tabmeeg qhia rau kuv Txiv thiab rau nws cov timtswv hais tias tus ntawd yog kuv li.
66003006	"Yog nej leejtwg muaj pobntseg, cia li mloog tej lus uas Vaj Ntsujplig qhia rau cov ntseeg!
66003007	"Koj sau tej uas kuv yuav qhia rau koj no xa mus rau tus timtswv uas saib pawg ntseeg hauv lub nroog Filadefias li no: "Tus uas dawbhuv thiab ncaj ncees uas tuav Daviv tus yuamsij, yog nws qhib lawm, yeej tsis muaj leejtwg kaw tau, yog nws kaw lawm yeej tsis muaj leejtwg qhib tau nws hais tias,
66003008	Kuv paub tej uas nej ua thiab paub hais tias nej tsis muaj zog pestsawg los nej tseem coj raws li tej lus uas kuv qhia thiab tsis tso kuv tseg. Kuv twb qhib lub qhovrooj rau ntawm nej xubntiag lawm, tsis muaj leejtwg yuav kaw tau.
66003009	Nej ua tib zoo mloog kuv tej lus! Cov neeg uas yog dab Ntxwgnyoog cov, lawv dag hais tias lawv yog cov Yudais, tiamsis qhov tseeb lawv tsis yog; kuv yuav kom lawv los txhos caug rau ntawm nej kotaw pe nej. Lawv yuav paub hais tias kuv hlub nej.
66003010	Rau qhov nej ua raws li tej lus uas kuv qhia hais tias nej yuav tsum ua siab ntev, kuv yuav tsomkwm nej tsis pub nej raug tej kev txomnyem uas yuav muaj los thoob plaws hauv qab ntuj no. Tej kev txomnyem ntawd yog tej uas yuav los sim neeg ntiajteb lub siab.
66003011	Tshuav tsis ntev no kuv yuav los. Nej yuav tsum khaws tej uas nej muaj lawm cia zoo zoo, thiaj tsis muaj leejtwg txeeb tau nej lub kausmom kub.
66003012	Kuv yuav tsa tus uas kovyeej ua tus ncej zeb nres kuv tus Vajtswv lub tuamtsev, thiab nws yuav nyob hauv mus ibtxhis li. Kuv yuav sau kuv tus Vajtswv lub npe thiab sau kuv tus Vajtswv lub nroog lub npe rau ntawm nws lub cev. Lub nroog ntawd yog lub nroog Yeluxalees tshiab uas yuav los ntawm kuv tus Vajtswv uas nyob saum ntuj ceebtsheej los. Kuv yuav sau kuv lub npe tshiab rau ntawm nws thiab.
66003013	"Yog nej leejtwg muaj pobntseg, cia li mloog tej lus uas Vaj Ntsujplig qhia rau cov ntseeg!
66003014	"Koj sau tej uas kuv yuav qhia rau koj no xa mus rau tus timtswv uas saib pawg ntseeg hauv lub nroog Laudikeyas li no: "Tus uas muaj lub npe hu ua Amees tus uas ncaj ncees thiab ua timkhawv tseeb, thiab yog ib puas tsav yam uas Vajtswv tsim los lawm lub hauvpaus.
66003015	Kuv paub tej uas nej twb ua los lawm; kuv paub hais tias nej tsis kub tsis txias. Yog nej yuav kub cia li kub hlo, yog nej yuav txias cia li txias kiag.
66003016	Tiamsis yog nej sov sem so xwb, tsis kub tsis txias, ces kuv yuav muab nej nti tawm hauv kuv lub qhovncauj mus!
66003017	Nej hais tias, 'Peb npluanuj, peb tsis pluag ib yam dabtsi li.' Tiamsis nej tsis paub, nej twb tsis muaj ib yam dabtsi li! Nej pluag, nej liabqab thiab nej digmuag.
66003018	Kuv hais rau nej hais tias nej cia li tuaj yuav kuv cov kub uas yog cov tseem kub, nej thiaj li npluanuj. Nej cia li tuaj yuav cev ris tsho dawb coj mus hnav npog nej lub cev uas liabqab, nej thiaj tsis txajmuag. Thiab nej cia li tuaj yuav tshuaj mus rau nej qhovmuag, nej thiaj li pom kev.
66003019	Kuv yeej cem thiab ntuas txhua tus uas kuv hlub, yog li ntawd nej yuav tsum muab siab rau ntseeg thiab tso plhuav nej tej kev txhaum tseg.
66003020	Nej sim mloog saib, kuv sawv sab qhovrooj nraud thiab khob; yog leejtwg hnov kuv khob thiab qhib qhovrooj rau kuv, kuv yuav los hauv tus ntawd lub tsev. Kuv yuav nrog nws noj mov thiab nws yuav nrog kuv noj mov.
66003021	Kuv yuav pub tus uas kovyeej los nrog kuv zaum ntawm kuv lub zwmtxwv, ib yam li kuv Txiv kom kuv los nrog nws zaum ntawm nws lub zwmtxwv.
66003022	"Yog nej leejtwg muaj pobntseg, cia li mloog tej lus uas Vaj Ntsujplig qhia rau cov ntseeg!"
66004001	Tom qab ntawd kuv rov ua yogtoog pom dua ib zaj; kuv pom rooj ntug ceebtsheej qhib lug cia. Lub suab uas thawj zaug kuv hnov hais nrov nrov rau kuv ib yam li lub suab xyu, nimno kuv rov hnov lub suab ntawd hais rau kuv hais tias, "Koj cia li tuaj saum no, kuv yuav muab tej uas yav tom ntej no yuav muaj tshwm los rau koj saib."
66004002	Tamsim ntawd Vaj Ntsujplig txawm los kav hlo kuv lub siab, kuv pom ib lub zwmtxwv nyob saum ntuj ceebtsheej thiab muaj ib tug zaum saum lub zwmtxwv ntawd.
66004003	Nws lub ntsejmuag ci ib yam li cov qe zeb muaj nqis yapes thiab kanelias, thiab muaj ib tug duab zaj sawv vij lub zwmtxwv. Tus duab zaj ntawd ntsuab ib yam li tej qe zeb muaj nqis uas hu ua emelas.
66004004	Muaj nees nkaum plaub lub zwmtxwv nyob puagncig lub zwmtxwv ntawd, thiab muaj nees nkaum plaub tug txwjlaug uas hnav ris tsho dawb thiab ntoo kausmom kub zaum saum cov zwmtxwv ntawd.
66004005	Muaj xob laim liab vog, xob quaj thiab muaj suab nrov nroo ntws ntawm lub zwmtxwv ntawd tuaj. Muaj xya tes tsau uas cig lam lug ntawm lub zwmtxwv hauv ntej. Xya tes tsau ntawd yog Vajtswv xya tus ntsujplig.
66004006	Nyob ntawm lub zwmtxwv hauv ntej muaj ib qho zoo li hiavtxwv ci li iav pom kev tshab plaws. Muaj plaub tug qhelunpees sawv vij lub zwmtxwv; plaub tug qhelunpees ntawd muaj qhovmuag thoob plaws sab xubntiag thiab sab tom nraubqaum huv tibsi.
66004007	Thawj tug zoo ib yam li tus tsov ntxhuav; tus ob zoo ib yam li tus heev nyuj; tus peb lub ntsejmuag zoo ib yam li neeg lub thiab tus plaub zoo ib yam li tus dav uas tabtom ya.
66004008	Plaub tug qhelunpees ntawd ib tug muaj rau phab tis, rau phab tis ntawd muaj qhovmuag thoob plaws sab hauv thiab sab nraud huv tibsi. Plaub tug qhelunpees ntawd hu nkauj tas hnub tas hmo hais tias, "Tus Tswv uas yog Vajtswv tus uas muaj hwjchim loj kawg nkaus, yog tus dawbhuv, dawbhuv, dawbhuv, yog tus uas ibtxwm nyob thaum ub los lawm, yog tus uas nyob nimno thiab yog tus uas yuav los yav tom ntej."
66004009	Txhua zaus uas plaub tug qhelunpees ntawd hu nkauj qhuas tus uas muaj sia nyob mus ibtxhis uas zaum saum lub zwmtxwv thiab ua nws tsaug,
66004010	ces nees nkaum plaub tug txwjlaug txawm txhos caug ntua pehawm tus uas muaj sia nyob mus ibtxhis uas zaum saum lub zwmtxwv, thiab lawv hle lawv tej kausmom kub tso rau ntawm lub zwmtxwv hauv ntej, thiab lawv hais tias,
66004011	"Tus Tswv uas yog peb sawvdaws tus Vajtswv! Koj yog tus uas muaj hwjchim, tsimnyog peb sawvdaws hwm koj thiab ua rau koj tau koob meej. Rau qhov koj yog tus uas tsim ib puas tsav yam huv tibsi; koj pom zoo tsim tej ntawd thiab pub tej ntawd muaj sia nyob."
66005001	Kuv pom tus uas zaum saum lub zwmtxwv, nws txhais tes xis tuav rawv ib thooj ntawv; thooj ntawv ntawd muaj lus sau rau sab hauv thiab sab nraud huv tibsi, thiab muaj xya lub homthawj nias rau.
66005002	Kuv pom ib tug timtswv ceebtsheej uas muaj hwjchim loj kawg nkaus, nws hais nrov nrov hais tias, "Leejtwg thiaj tsimnyog muab tej homthawj tev thiab muab thooj ntawv los nthuav saib?"
66005003	Tiamsis luag nrhiav tsis tau ib tug uas yuav tsimnyog mus muab thooj ntawv los nthuav saib, tsis hais saum ntuj ceebtsheej lossis hauv ntiajteb no lossis hauv nruab tivtxwv los yeej nrhiav tsis tau ib tug li.
66005004	Kuv txawm quaj dhev, rau qhov tsis muaj ib tug yuav tsimnyog muab thooj ntawv ntawd los nthuav saib.
66005005	Thaum ntawd ib tug txwjlaug hais rau kuv hais tias, "Koj tsis txhob quaj. Koj saib! Xeem Yudas tus tsov ntxhuav uas yog Daviv cajces, nws twb kovyeej lawm; nws tsimnyog tev xya lub homthawj thiab nthuav thooj ntawv ntawd."
66005006	Ces kuv txawm pom ib tug menyuam Yaj sawv ze ntawm tus uas zaum saum lub zwmtxwv hauv ntej, plaub tug qhelunpees thiab cov txwjlaug puavleej sawv vij tus menyuam Yaj. Saib zoo li twb muaj neeg muab tus menyuam Yaj ntawd tua lawm. Tus menyuam Yaj ntawd muaj xya tus kub thiab muaj xya lub qhovmuag. Tej qhovmuag ntawd piv txog Vajtswv xya tus ntsujplig uas Vajtswv txib mus thoob plaws hauv ntiajteb no.
66005007	Tus menyuam Yaj cev tes mus muab thooj ntawv ntawm tus uas zaum saum lub zwmtxwv sab tes xis.
66005008	Thaum tus menyuam Yaj tabtom mus muab thooj ntawv, ces plaub tug qhelunpees thiab nees nkaum plaub tug txwjlaug txawm txhos caug ntua ntawm tus menyuam Yaj hauv ntej pehawm tus menyuam Yaj. Lawv cov ntawd ib leeg tuav rawv ib lub nkauj nogncas thiab ib leeg tuav rawv ib lub tais kub uas ntim hmoov tshuaj tsw qab puv nkaus. Cov hmoov tshuaj ntawd yog piv txog tej lus uas cov ntseeg thov Vajtswv.
66005009	Lawv hu ib zaj nkauj tshiab hais tias, "Koj yog tus uas tsimnyog muab thooj ntawv ntawd thiab muab tej homthawj tev. Rau qhov twb muaj neeg muab koj tua lawm. Qhov uas koj tuag ntawd twb yog koj txhiv neeg coj los rau Vajtswv. Cov neeg uas koj txhiv ntawd tsis hais xeem twg lossis cov uas hais yam lus twg lossis haivneeg twg lossis nyob lub tebchaws twg puavleej yog koj txhiv los huv tibsi.
66005010	Koj coj lawv los ua Vajtswv haivneeg thiab tsa lawv ua povthawj ua peb tus Vajtswv tes haujlwm. Thiab lawv cov ntawd yuav tau kav lub ntiajteb no."
66005011	Kuv rov qab saib dua ib zaug, kuv hnov cov timtswv ceebtsheej ntau txhiab thiab ntau plhom lub suab. Lawv sawv vij lub zwmtxwv, plaub tug qhelunpees thiab cov txwjlaug,
66005012	lawv hu nkauj hais tias, "Tus menyuam Yaj uas neeg muab tua lawm, koj yog tus muaj hwjchim thiab yog tus uas npluanuj, yog tus uas muaj tswvyim thiab muaj zog. Tsimnyog peb hwm koj, ua rau koj tau koob meej!"
66005013	Kuv hnov ib puas tsav yam uas muaj sia, tsis hais tej uas nyob saum ntuj, nyob hauv ntiajteb no, nyob hauv nruab tivtxwv thiab nyob hauv hiavtxwv hu nkauj hais tias, "Peb sawvdaws yuav tsum hwm, yuav tsum qhuas, yuav tsum pehawm thiab ua rau tus uas zaum saum lub zwmtxwv thiab tus menyuam Yaj tau koob meej mus ibtxhis li."
66005014	Plaub tug qhelunpees teb hais tias, "Amees! " Ces cov txwjlaug txawm txhos caug ntua pehawm tus uas zaum saum lub zwmtxwv thiab tus menyuam Yaj.
66006001	Ces kuv txawm pom tus menyuam Yaj muab xya lub homthawj ntawd tev, thiab thaum nws tev thawj lub, kuv hnov ib tug ntawm plaub tug qhelunpees hais nrov nrov ib yam li xob nroo hais tias, "Cia li los!"
66006002	Kuv ntsia dheev, kuv pom ib tug txiv nees dawb tawm plaws los. Tus uas caij tus txiv nees dawb ntawd, nws nqa ib rab hneev nti thiab nws ntoo ib lub kausmom kub. Nws caij nees tawm mus ib yam li tus uas kovyeej lawm, nws yuav mus tawmtsam kom yeej.
66006003	Ces tus menyuam Yaj txawm muab lub homthawj ob tev; thaum nws muab tev lawm, kuv hnov tus qhelunpees uas yog tus ob hais tias, "Cia li los!"
66006004	Ces txawm muaj ib tug txiv nees liab tawm plaws los. luag muab ib rab ntaj loj loj rau tus uas caij tus txiv nees liab ntawd; nws muaj hwjchim ua rau lub ntiajteb ua tsov ua rog thiab sib ntaus sib tua.
66006005	Ces tus menyuam Yaj txawm muab lub homthawj peb tev; thaum nws tev lawm, kuv hnov tus qhelunpees uas yog tus peb hais tias, "Cia li los!" Kuv saib dheev, kuv pom ib tug txiv nees dub tawm plaws los. Tus uas caij tus txiv nees dub ntawd txhais tes tuav rawv ib rab teev.
66006006	Kuv hnov ib lub suab hais li neeg hais ntawm plaub tug qhelunpees ntawd tuaj hais tias, "Cov neeg uas ua luag zog, yog yuav txhuv mas ib hnub twg ib taig txhuv, yog yuav pias ces ib hnub peb taig pias; tiamsis tsis txhob muab cov roj txiv ntoo thiab cov cawv txiv hmab nchuav povtseg!"
66006007	Tus menyuam Yaj txawm muab lub homthawj plaub tev; thaum nws muab tev lawm, kuv hnov tus qhelunpees uas yog tus plaub hais tias, "Cia li los!"
66006008	Kuv saib dheev, kuv pom ib tug txiv nees txheeb tawm plaws los. Tus uas caij tus txiv nees txheeb ntawd lub npe hu ua Txojkev Tuag thiab tubtuag teb raws nws qab los. Nkawd muaj hwjchim tua cov neeg uas nyob hauv ntiajteb no tuag ib feem plaub, tsis hais tuag rau kev tsov kev rog, tuag rau kev tshaib kev nqhis, tuag rau kev mob kev nkeeg thiab raug tej tsiaj nyaum tom.
66006009	Ces tus menyuam Yaj txawm muab lub homthawj tsib tev; thaum nws muab tev lawm, kuv pom ib cov ntsujplig nyob hauv lub qab rooj uas cia tej khoom fij rau Vajtswv. Cov ntsujplig ntawd yog cov neeg uas luag muab tua tuag tas lawm cov ntsujplig. Lawv raug tua rau qhov lawv qhia Vajtswv Txojlus thiab ua timkhawv ncaj ncees.
66006010	Cov neeg ntawd cov ntsujplig hais nrov nrov hais tias, "Tus Tswv, koj yog tus muaj hwjchim loj kawg nkaus, yog tus dawbhuv thiab yog tus tseeb! Tshuav ntev li cas koj mam li txiav txim rau neeg ntiajteb thiab rau txim rau cov neeg uas muab peb lub cev tua povtseg?"
66006011	Luag muab tsho dawb rau cov neeg uas raug tua ntawd ib leeg ib lub, thiab tus Tswv hais rau lawv hais tias kom lawv cia li so ntev mentsis tso. Thaum lawv tej phoojywg uas ua Vajtswv cov tubtxib thiab cov kwvtij uas yeej yuav raug txojkev tuag raug luag tua tas ib yam li lawv lawm, Vajtswv mam li txiav txim.
66006012	Ces kuv txawm pom tus menyuam Yaj muab lub homthawj rau tev. Thaum nws tev lub ntiajteb ua zog koog. Lub hnub txawm tsaus nti dub nciab ib yam li tej ntaubmag dub, thiab lub hli txawm cia li liab ploog ib yam li ntshav.
66006013	Tej hnubqub txawm poob zom zaws saum ntuj los rau hauv ntiajteb, ib yam li tej txiv ncuavpias uas tsis tau siav uas cua ntsawj poob.
66006014	Lub ntuj txawm ploj zuj zus mus ib yam li luag dov thooj ntawv. Txhua lub roob thiab txhua lub koog povtxwv puavleej txav mus rau lwm qhov lawm.
66006015	Tej vajntxwv uas kav ntiajteb, tej nomtswv, tej thawj tubrog, tej neeg npluanuj, tej neeg tseemceeb thiab cov uas ua qhev thiab cov uas tsis ua qhev, sawvdaws puavleej khiav mus nkaum rau hauv tej qhov tsua thiab hauv tej qab tsuas thiab saum tej roob.
66006016	Lawv hais rau tej roob thiab tej pobzeb pobtsuas hais tias, "Cia li nphau los txhub peb thiab npog peb kom tus uas zaum saum lub zwmtxwv tsis txhob pom peb thiab kom tus menyuam Yaj tsis txhob rau txim tau rau peb!
66006017	Rau qhov twb txog hnub uas tus Tswv thiab tus menyuam Yaj rau txim lawm, yog li ntawd tseem yuav muaj neeg tawv dhau thiab los?"
66007001	Tom qab ntawd kuv pom plaub tug timtswv ceebtsheej sawv ntawm plaub ceg kaum ntuj thiab txwv tsis pub cua ntsawj plaub ceg kaum ntuj tuaj rau lub ntiajteb lossis tuaj rau dej hiavtxwv lossis tuaj rau tej xyoob ntoo.
66007002	Thiab kuv pom dua ib tug timtswv ceebtsheej tawm tim sab hnubtuaj tuaj, nws nqa rawv Vajtswv tus uas muaj sia nyob lub homthawj. Nws hais nrov nrov rau plaub tug timtswv ceebtsheej uas Vajtswv txib los rhuav lub ntiajteb thiab hiavtxwv hais tias,
66007003	"Nej tsis txhob rawm rhuav lub ntiajteb thiab dej hiavtxwv lossis tej xyoob ntoo; cia peb nias homthawj rau Vajtswv cov tubtxib txhua tus hauvpliaj tso nej mam li rhuav."
66007004	Thiab tus timtswv ceebtsheej ntawd hais rau kuv hais tias cov neeg uas muaj Vajtswv lub homthawj nias rau ntawm lawv hauvpliaj lawm muaj ib puas plaub caug plaub txhiab leej. Vajtswv xaiv cov neeg ntawd tawm hauv kaum ob xeem Yixalayees los.
66007005	Nws xaiv xeem Yudas kaum ob txhiab leej, xeem Lunpees kaum ob txhiab leej, xeem Khas kaum ob txhiab leej,
66007006	xeem Aseles kaum ob txhiab leej, xeem Nathalis kaum ob txhiab leej, xeem Manaxes kaum ob txhiab leej,
66007007	xeem Xime-oos kaum ob txhiab leej, xeem Levis kaum ob txhiab leej, xeem Ixakhas kaum ob txhiab leej,
66007008	xeem Xenpuloos kaum ob txhiab leej, xeem Yauxej kaum ob txhiab leej thiab xeem Npeenyamees kaum ob txhiab leej.
66007009	Tom qab ntawd kuv ntsia dheev, kuv pom muaj neeg coob coob suav tsis txheeb li tuaj txhua lub tebchaws tuaj! tsis hais xeem twg, haivneeg twg thiab cov neeg uas hais yam lus twg los muaj; sawvdaws tuaj sawv ntawm hauv ntej lub zwmtxwv thiab tus menyuam Yaj. Lawv txhua tus puavleej hnav ib leeg ib cev ris tsho dawb, thiab lawv ib leeg tuav rawv ib daim nplooj toovlaj.
66007010	Lawv hais nrov nrov hais tias, "Tus Vajtswv uas zaum saum lub zwmtxwv thiab tus menyuam Yaj twb txhiv peb dim lawm!"
66007011	Cov timtswv ceebtsheej txhua tus sawv vij cov txwjlaug thiab plaub tug qhelunpees. Ces cov timtswv ceebtsheej txawm txhos caug ntua hauv av ntawm hauv ntej lub zwmtxwv thiab pehawm Vajtswv;
66007012	lawv hais tias, "Amees! Vajtswv, koj yog tus uas muaj hwjchim, muaj tswvyim thiab muaj zog, tsimnyog peb ua koj tsaug, qhuas koj thiab ua rau koj tau koob meej mus ibtxhis li! Amees! "
66007013	Cov txwjlaug ntawd muaj ib tug nug kuv hais tias, "Cov neeg uas hnav tsho dawb ntawd yog leejtwg thiab lawv tuaj qhov twg tuaj? "
66007014	Kuv teb hais tias, "Kuv tsis paub. Koj thiaj paub xwb! " Tus txwjlaug ntawd qhia rau kuv hais tias, "Cov neeg ntawd yog cov uas twb tiv dhau tej kev tsimtxom uas loj heev los lawm. Lawv twb muab tus menyuam Yaj cov ntshav ntxhua lawv tej ris tsho thiab ntxuav lawv dawbhuv lawm.
66007015	Yog li ntawd, lawv thiaj tau los sawv tabmeeg ntawm Vajtswv lub zwmtxwv pehawm Vajtswv tas hnub tas hmo hauv lub Tuamtsev. Tus uas zaum saum lub zwmtxwv yuav nrog lawv nyob thiab tsomkwm lawv.
66007016	Lawv yuav tsis tshaib tsis nqhis; nag yuav tsis ntub thiab tshav ntuj yuav tsis kub lawv li lawm.
66007017	Rau qhov tus menyuam Yaj uas sawv ntawm lub zwmtxwv yuav yug lawv thiab coj lawv mus haus tej qhovdej txhawv uas cawm neeg txojsia. Thiab Vajtswv yuav so lawv tej kua muag huv tibsi mus."
66008001	Thaum tus menyuam Yaj muab lub homthawj xya tev, ua ciav saum ntuj ceebtsheej txawm ntsiag to kwvlam li peb caug feeb.
66008002	Kuv pom Vajtswv muab xya lub xyu rau xya tus timtswv uas sawv tabmeeg ntawm Vajtswv ib leeg ib lub.
66008003	Muaj dua ib tug timtswv ceebtsheej nqa lub tais kub uas rau hmoov tshuaj tsw qab. Nws los sawv ntawm lub thaj uas luag cia tej khoom uas yuav muab fij rau Vajtswv, thiab Vajtswv muab ib cov hmoov tshuaj tsw qab ntau ntau rau tus timtswv ntawd coj mus ntxiv rau tej lus uas cov ntseeg thov Vajtswv thiab nqa mus rau saum lub thaj kub uas nyob ntawm hauv ntej lub zwmtxwv.
66008004	Tus timtswv ntawd txawm muab cov hmoov tshuaj tsw qab ntawd hlawv. Cov pa tshuaj ntawd ncho lug ntawm nws txhais tes nrog tej lus uas cov ntseeg thov mus rau Vajtswv.
66008005	Ces tus timtswv txawm muab tej hluavtaws uas nyob saum lub thaj kub los ntim puv nkaus rau lub tais uas rau hmoov tshuaj tsw qab, ces nws txawm muab lub tais hluavtaws ntawd pov rau hauv ntiajteb, ces xob txawm nroo thiab xob laim liab pesvog, muaj suab nrov qeeg nkaws thiab lub ntiajteb ua zog koog.
66008006	Tom qab ntawd xya tus timtswv ceebtsheej uas nqa xya lub xyu txawm npaj yuav tshuab lawv cov xyu.
66008007	Thaum thawj tus timtswv tshuab nws lub xyu, ces txawm muaj lawg thiab hluavtaws xyaw ntshav poob los rau hauv ntiajteb. Lub ntiajteb kub hnyiab tas ib feem peb, tej ntoo kub hnyiab tas ib feem peb thiab tej nroj tsuag kub hnyiab tas huv tibsi.
66008008	Thaum tus timtswv ob tshuab nws lub xyu, txawm muaj ib yam zoo li ib lub roob loj loj tabtom kub hnyiab nphau los rau hauv hiavtxwv, ces dej hiavtxwv txawm txia ua ntshav tas ib feem peb.
66008009	Txhua tsav yam tsiaj uas nyob hauv hiavtxwv tuag tas ib feem peb, thiab tej nkoj uas nyob hauv hiavtxwv puastsuaj tas ib feem peb.
66008010	Thaum tus timtswv peb tshuab nws lub xyu, muaj ib lub hnubqub kub hnyiab cig liab ploog ib yam li tes tsau poob saum ntuj los npog tej dej ntws thiab tej qhovdej tas ib feem peb.
66008011	(Lub hnubqub ntawd hu ua "Kev Iab.") Ua rau tej dej iab tas ib feem peb, muaj neeg tuag coob heev, rau qhov lawv haus cov dej iab ntawd.
66008012	Thaum tus timtswv plaub tshuab nws lub xyu, ces lub hnub txawm qauj tas ib feem peb, lub hli thiab cov hnubqub los puavleej qauj tas ib feem peb, nruab hnub tsis pom kev tas ib feem peb thiab hmo ntuj los tsis muaj qhov ci pom kev ib feem peb thiab.
66008013	Ces kuv txawm ntsia dheev thiab pom ib tug dav ya saum nruab ntug. Tus dav ntawd quaj nrov nrov hais tias, "Kev txomnyem! Kev txomnyem! kev txomnyem! Thaum muaj dua peb tug timtswv ceebtsheej tshuab lawv tej xyu, mas tej neeg uas nyob hauv ntiajteb yuav raug puastsuaj!"
66009001	Thaum tus timtswv ceebtsheej tsib tshuab nws lub xyu, kuv pom lub hnubqub uas twb poob saum ntuj los rau hauv ntiajteb lawm, luag muab ib tug yuamsij uas qhib lub qhov tob tob rau lub hnubqub ntawd.
66009002	Lub hnubqub ntawd txawm mus qhib lub qhov tob tob; muaj pa ncho tawm hauv lub qhov ntawd tuaj ib yam li lub cub tawg uas cig hlob hlob ncho pa. Tej pa ntawd txawm tuaj mus laum nkaus lub hnub thiab lub ntuj tsaus ntuj nti tas huv tibsi.
66009003	Muaj ib co kooj txig ya tawm hauv cov pa ncho ntawd tuaj rau saum npoo av, thiab luag pub cov kooj ntawd muaj taug ib yam li raubris teb.
66009004	Tiamsis luag txwv tsis pub cov kooj ntawd noj tej xyoob ntoo thiab tej qoobloo. Luag tsuas pub cov kooj ntawd tsimtxom cov neeg uas tsis muaj Vajtswv lub homthawj nias rau ntawm lawv hauvpliaj xwb.
66009005	Tiamsis luag txwv tsis pub cov kooj tua cov neeg uas raug tsimtxom ntawd, luag tsuas pub cov kooj tsimtxom tej neeg tsib lub hlis xwb. Qhov uas lawv raug tsimtxom li ntawd mob ib yam li raubris teb plev.
66009006	Tsib lub hlis uas lawv raug tsimtxom ntawd, lawv nrhiav kev tuag, tiamsis lawv nrhiav tsis tau; lawv xav tuag, tiamsis lawv tuag tsis taus.
66009007	Cov kooj ntawd zoo ib yam li tej nees uas luag twb muab eeb nog rau lawm yuav caij mus ntaus rog; muaj tej lub zoo li lub kausmom kub nyob saum cov kooj ntawd taubhau, thiab kooj lub ntsejmuag zoo li neeg lub.
66009008	Thiab kooj tej plaubhau zoo li pojniam tej plaubhau, thiab kooj tej hniav zoo li hniav tsov ntxhuav.
66009009	Thiab txhua tus kooj puavleej muaj tej daim zoo li hlau thaiv ntawm lawv hauvsiab. Kooj ya nrov li tej tsheb nees coob coob uas dhia mus rau tom tshav rog nrov.
66009010	Kooj tus kotw muaj ple thiab txawj plev ib yam li raubris teb plev. Thiab tus kotw ntawd muaj taug tsimtxom neeg txog tsib lub hlis.
66009011	Cov kooj ntawd muaj ib tug vajntxwv kav lawv, tus vajntxwv ntawd yog tus timtswv ceebtsheej uas saib lub qhov tob tob. Tus timtswv ntawd lub npe lus Henplais hu ua Anpadoos; thiab lus Kilis hu ua Apauliyoos (txhais hais tias "Tus uas rhuav kom puastsuaj").
66009012	Thawj zaug kev txomnyem twb dhau lawm, tiamsis tseem tshuav ob zaug kev txomnyem thiab.
66009013	Thaum tus timtswv ceebtsheej rau tshuab nws lub xyu, kuv hnov ib lub suab hais ntawm lub thaj kub uas nyob ntawm Vajtswv hauv ntej plaub ceg kaum tuaj.
66009014	Lub suab ntawd hais rau tus timtswv ceebtsheej rau uas nqa lub xyu hais tias, "Cia li muab plaub tug timtswv ceebtsheej uas raug khi rau nram ntug Dej Loj Efalates tso!"
66009015	Thaum muab plaub tug timtswv ntawd tso lawm, Vajtswv txib lawv mus tua tej neeg ntiajteb tuag tas ib feem peb. Vajtswv npaj plaub tug timtswv ntawd kom lawv ua li ntawd rau xyoo ntawd, lub hlis ntawd, hnub ntawd thiab lub sijhawm ntawd.
66009016	Luag qhia rau kuv hais tias cov tubrog uas caij nees muaj ob puas plhom leej.
66009017	Thaum kuv tseem ua yogtoog ntawd, kuv pom cov nees thiab cov neeg uas caij nees; cov neeg ntawd, lawv ib leeg muaj ib daim hlau thaiv hauvsiab, daim hlau ntawd liab li nplaim taws, xiav ib yam li lub hlaws xafiles thiab daj li leejfaj. Cov nees ntawd lub taubhau zoo ib yam li tsov ntxhuav lub, muaj nplaim taws, muaj pa taws thiab muaj leejfaj tawm hauv cov nees ntawd lub qhovncauj los.
66009018	Cov nplaim taws, pa taws thiab leejfaj uas tawm hauv cov nees ntawd lub qhovncauj los ua rau neeg ntiajteb tuag ib feem peb.
66009019	Tej taug ntawd nyob hauv cov nees lub qhovncauj thiab nyob tom nees tus kotw. Tus kotw zoo li tus nab thiab muaj taubhau, cov nees ntawd siv lawv tus kotw tom neeg.
66009020	Cov neeg uas tsis raug peb yam sub tawg sub ntsha ntawd thiab tsis tuag, lawv tsis kam muab tej uas lawv txhais tes ua los lawm tso povtseg. Lawv tseem teev dab, pe mlom kub, mlom nyiaj, mlom tooj, mlom pobzeb thiab mlom ntoo; tej mlom ntawd tsis pom kev, tsis hnov lus lossis tsis txawj mus kev,
66009021	thiab lawv tsis tso kev sib ntaus sib tua, kev ua khawvkoob, kev ua nkauj ua nraug thiab kev ua tub sab tub nyiag tseg li.
66010001	Tom qab ntawd kuv pom dua ib tug timtswv ceebtsheej uas muaj hwjchim loj kawg nkaus los saum ntuj los. Muaj ib tauv huab qhwv nws thiab muaj ib tug duab zaj vij nws lub taubhau; nws lub ntsejmuag ci ib yam li lub hnub, thiab nws ob txhais ceg zoo ib yam li tus nplaim taws uas cig ntswj pes yos.
66010002	Nws txhais tes tuav rawv ib thooj ntawv me me uas twb muab nthuav lawm. Nws rhais nws sab taw xis mus tsuj hauv hiavtxwv thiab nws sab taw laug tsuj sau nruab nqhuab.
66010003	Nws hais lus nrov ib yam li tsov ntxhuav nyooj. Thaum nws hais lus tagnrho, ces xob txawm nroo xya zaus teb.
66010004	Thaum xob nroo xya zaus teb tas lawm kuv twb yuav luag sau, tiamsis kuv ho hnov ib lub suab hais saum ntuj tuaj rau kuv hais tias, "Koj cia li muab tej lus uas xob nroo xya zaus ntawd npog cia tsis txhob sau! "
66010005	Kuv pom tus timtswv ceebtsheej uas ib sab taw tsuj hauv hiavtxwv thiab ib sab taw tsuj sau nruab nqhuab tsa nws sab tes xis rau saum ntuj,
66010006	thiab nws tuav Vajtswv tus uas muaj sia nyob mus ibtxhis, tus uas tsim lub ntuj, lub ntiajteb, hiavtxwv thiab tsim ib puas tsav yam uas nyob saum ntuj thiab hauv ntiajteb no lub npe coglus hais tias, "Luag yuav tsis ncua sijhawm ntev lawm!
66010007	Tiamsis thaum tus timtswv xya tshuab nws lub xyu, Vajtswv yuav ua Vajtswv tes haujlwm uas Vajtswv muab zais cia lawm kom tiav, raws li tej uas Vajtswv twb xub qhia rau nws cov tubtxib thiab cov uas cev Vajtswv lus lawm."
66010008	Tom qab ntawd kuv hnov lub suab uas thawj zaug hais rau kuv lawm rov hais rau kuv hais tias, "Koj cia li mus muab thooj ntawv me me uas twb muab nthuav lawm ntawm tus timtswv ceebtsheej uas ib sab taw tsuj hauv hiavtxwv thiab ib sab taw tsuj sau nruab nqhuab txhais tes."
66010009	Ces kuv txawm mus cuag tus timtswv ntawd thiab thov nws muab thooj ntawv me me ntawd rau kuv. Nws hais rau kuv hais tias, "Koj cia li muab thooj ntawv no noj; thaum koj nqos lawm yuav ua rau koj lub plab iab, tiamsis thaum nyob hauv koj lub qhovncauj mas yuav qab zib ib yam li zib ntab."
66010010	Kuv thiaj muab thooj ntawv me me ntawm tus timtswv txhais tes los noj, thaum tseem nyob ntawm kuv qhovncauj mas qab zib ib yam li zib ntab. Tiamsis thaum uas kuv nqos rau hauv plab lawm iab li tus timtswv hais tiag.
66010011	Tom qab ntawd luag hais rau kuv hais tias, "Koj yuav tsum rov qab qhia Vajtswv Txojlus uas hais txog txhua haivneeg, txhua lub tebchaws, txhua yam lus thiab txhua tus vajntxwv dua ib zaug."
66011001	Tom qab ntawd luag muab ib tug pas ntsuas uas zoo li ib tug pas nrig rau kuv thiab hais rau kuv hais tias, "Koj cia li mus ntsuas lub tuamtsev, lub thaj thiab suav cov neeg uas tuaj pehawm Vajtswv hauv lub tuamtsev saib muaj pestsawg leej.
66011002	Tiamsis koj tsis txhob ntsuas ibncig lub Tuamtsev sab nraud, rau qhov twb muab sab nraud rau cov neeg uas tsis ntseeg Vajtswv lawm, lawv yuav tuaj tsuj lub nroog Dawbhuv mus txog plaub caug ob lub hlis.
66011003	Kuv yuav txib kuv ob tus timkhawv uas hnav ntaubtsaj mus qhia Vajtswv Txojlus ib txhiab ob puas rau caum hnub ntawd."
66011004	Ob tug timkhawv ntawd yog ob tsob ntoo roj thiab yog ob tug ncej txawb teeb uas nyob ntawm Vajtswv tus uas kav lub ntiajteb no lub xubntiag.
66011005	Yog leejtwg yuav ua phem rau nkawd, ces nplaim taws yuav tawm hauv nkawd lub qhovncauj los kub cov uas ua yeebncuab rau nkawd. Yog leejtwg yuav ua limhiam rau nkawd, ces tus ntawd yuav raug kub hnyiab tuag.
66011006	Ob tug timkhawv ntawd muaj hwjchim txwv tsis pub kom ntuj los nag rau lub sijhawm uas nkawd qhia Vajtswv Txojlus. Nkawd muaj hwjchim ua rau tej dej txia ua ntshav, thiab nkawd muaj hwjchim ua rau lub ntiajteb raug tej sub tawg sub ntsha: nkawd xav ua li ntawd pestsawg zaus los nkawd yeej ua tau huv tibsi.
66011007	Thaum nkawd qhia tas lawm, tus tsiaj uas tawm hauv lub qhov tob tob los yuav los tawmtsam nkawd. Tus tsiaj ntawd yuav kovyeej nkawd thiab muab nkawd tua povtseg,
66011008	thiab nws yuav muab nkawd ob lub cev tso rau ntawm ntug kev hauv lub nroog loj; lub nroog ntawd yog lub nroog uas luag muab nkawd tus Tswv ntsia rau saum ntoo khaublig. Sawvdaws txeev muab lub nroog ntawd piv rau lub nroog Xaudoos thiab lub tebchaws Iziv.
66011009	Muaj neeg coob coob tuaj ntau lub tebchaws tuaj saib, tsis hais haivneeg twg, xeem twg, cov neeg uas hais yam lus twg los tuaj; sawvdaws puavleej tuaj saib nkawd ob lub cev tau peb hnub thiab ib tavsu. Lawv tsis pub leejtwg coj nkawd lub cev mus faus li.
66011010	Thaum tej neeg ntiajteb pom hais tias nkawd tuag lawm lawv zoo siab kawg li. Lawv ua rooj noj rooj haus thiab muab khoom sib pub, rau qhov ob tug uas cev Vajtswv lus uas ua rau neeg ntiajteb raug kev txomnyem tuag lawm.
66011011	Tiamsis thaum dhau peb hnub thiab ib tavsu ntawd lawm, Vajtswv rau siav rau pa rau nkawd ob lub cev, ces nkawd txawm ciaj thiab sawv tsees sawv ntsug; cov neeg uas pom nkawd sawv ntawd ntshai kawg li.
66011012	Nkawd hnov ib lub suab hais nrov nrov saum ntuj tuaj rau nkawd hais tias, "Neb cia li los saum no!" Thaum cov neeg uas ntxub nkawd tseem saib ntsoov nkawd, ces muaj ib tauv huab los coj kiag nkawd mus rau saum ntuj lawm.
66011013	Tamsim ntawd lub ntiajteb txawm qeeg ua zog koog; lub nroog ntawd raug puastsuaj tas ib feem kaum, neeg tuag txog xya txhiab leej. Cov neeg uas tsis tuag ntshai kawg li, thiab lawv qhuas Vajtswv tus uas muaj hwjchim loj kawg nkaus uas nyob saum ntuj ceebtsheej.
66011014	Txojkev txomnyem zaum ob twb dhau lawm, tiamsis nej saib, tshuav tsis ntev txojkev txomnyem zaum peb yuav los!
66011015	Thaum tus timtswv ceebtsheej uas yog tus xya tshuab nws lub xyu, txawm muaj ib lub suab hais nrov nrov saum ntuj tuaj hais tias, "Tus uas muaj hwjchim kav lub ntiajteb no, nws yog peb tus Tswv thiab yog tus Mexiyas, nws yuav kav mus ibtxhis li!"
66011016	Thaum ntawd nees nkaum plaub tug txwjlaug uas zaum saum lawv cov zwmtxwv ntawm Vajtswv hauv ntej, lawv txawm txhos caug ntua pehawm Vajtswv;
66011017	lawv hais tias, "Tus Tswv uas yog Vajtswv, koj yog tus uas muaj hwjchim loj kawg nkaus; tus uas nyob nimno thiab tus uas ibtxwm muaj nyob puag thaum ub los lawm! Peb ua koj tsaug, rau qhov koj siv koj lub hwjchim uas loj kawg nkaus thiab nimno koj tabtom yuav pib kav lub ntiajteb no!
66011018	Cov neeg uas tsis ntseeg Vajtswv lawv chim heev, Rau qhov twb txog lub sijhawm uas koj rau txim lawm. Thiab twb txog lub sijhawm uas koj txiav txim rau cov neeg uas tuag lawm. Twb txog lub sijhawm uas koj yuav muab nqi zog rau koj cov cevlus lawm, thiab muab nqi zog rau txhua tus uas hwm koj, tsis hais tus hlob tus yau huv tibsi. Thiab twb txog lub sijhawm uas koj yuav rhuav cov neeg uas ua rau lub ntiajteb no puastsuaj kom lawv puastsuaj mus!"
66011019	Thaum ntawd kuv pom lub Tuamtsev uas nyob saum ntuj lub qhovrooj qhib plho, lub Phijxab uas ntim Vajtswv tej lus cog tseg nyob hauv. Ces thaum ntawd xob laim liab pesvog thiab xob nroo nrov nroo ntws, muaj av qeeg thiab muaj lawg los hlob heev.
66012001	Tom qab ntawd muaj ib yam txujci tseemceeb tshwm saum nruab ntug. Thiab muaj ib tug pojniam hnav lub hnub, nws tsuj nrees lub hli, thiab nws ntoo kaum ob lub hnubqub.
66012002	Tus pojniam ntawd suab ib plab menyuam twb yuav txog caij yug; thaum nws mob plab yuav yug tus menyuam, nws quaj quaj.
66012003	Muaj dua ib yam txujci tseemceeb tshwm saum nruab ntug thiab; yam ntawd yog ib tug zaj loj loj liab ploog nyob saud. Tus zaj ntawd muaj xya lub taubhau thiab muaj kaum tus kub, xya lub taubhau ntawd puavleej muaj kausmom kub looj huv tibsi.
66012004	Zaj muab zaj tus kotw nplawm cov hnubqub saum nruab ntug poob tas ib feem peb. Nws sawv ntawm tus pojniam uas yuav yug menyuam hauv ntej, thiab nws tos rawv yuav noj tus menyuam uas yuav yug los ntawd.
66012005	Tus pojniam ntawd yug tau ib tug metub. Tus metub ntawd yuav muab qws hlau los kav txhua haivneeg huv tibsi. Tiamsis twb muaj neeg tuaj txeeb tus metub ntawd coj mus rau Vajtswv tus uas zaum ntawm lub zwmtxwv lawm.
66012006	Ces tus pojniam ntawd txawm khiav mus rau tom tiaj suabpuam thaj chaw uas Vajtswv npaj tseg rau nws lawm; Vajtswv yuav tsomkwm nws qhov ntawd mus txog ib txhiab ob puas rau caum hnub.
66012007	Tom qab ntawd muaj kev tsov kev rog sib ntaus sib tua saum nruab ntug. Yog Mikhayees thiab Mikhayees cov timtswv nrog zaj sib tua. Zaj thiab zaj cov timtswv tuaj tua Mikhayees,
66012008	tiamsis zaj tog tua tsis yeej, zaj thiab zaj cov timtswv thiaj tsis tau nyob saum ntuj lawm.
66012009	Luag muab tus zaj uas loj loj thiab nws cov timtswv pov rau hauv ntiajteb. Tus zaj ntawd yog tus nab txwj nab laug thaum ub uas sawvdaws hu ua dab Ntxwgnyoog lossis hu ua Xatas tus uas dag ntxias neeg ntiajteb.
66012010	Ces kuv hnov ib lub suab hais nrov nrov saum ntuj tuaj rau kuv hais tias, "Nimno Vajtswv twb cawm peb dim lawm! Nimno Vajtswv twb qhia rau sawvdaws pom lawm hais tias Vajtswv yog tus Vajntxwv uas muaj hwjchim! Thiab nimno tus Mexiyas uas Vajtswv txib los twb qhia rau sawvdaws pom nws lub hwjchim lawm! Rau qhov tus uas niaj hnub niaj hmo nkaug peb cov kwvtij ntseeg tabmeeg rau ntawm Vajtswv twb raug muab pov saum ntuj los lawm.
66012011	Tus menyuam Yaj cov ntshav thiab Vajtswv Txojlus uas peb qhia twb ua rau lawv kovyeej tus uas nkaug lawv lawm. Txawm yog cov kwvtij ntawd yuav raug kev tuag los lawv tsis khuvxim lawv txojsia li.
66012012	Yog li ntawd, lub ntuj thiab nej txhua tus uas nyob saum ntuj, nej cia li zoo siab hlo! Tiamsis ntiajteb thiab hiavtxwv yuav raug kev txomnyem heev, rau qhov dab Ntxwgnyoog twb los rau ntawm neb lawm. Dab Ntxwgnyoog chim kawg li, rau qhov nws paub hais tias nws yuav tsis tau nyob ntev lawm."
66012013	Thaum tus zaj ntawd nco dheev txog hais tias nws twb los rau hauv ntiajteb lawm, ces nws txawm caum tus pojniam uas yug tus metub ntawd qab.
66012014	Tiamsis luag muab ob phab tis loj loj ib yam li tis dav npoj rau tus pojniam ntawd kom nws ya taus mus txog nws lub chaw uas nyob tom tiaj suabpuam. Luag yuav tsomkwm tus pojniam ntawd mus txog peb xyoos thiab rau lub hlis, tsis pub tus zaj ntawd ua phem tau rau nws.
66012015	Ces tus zaj ntawd txawm txau dej tawm hauv nws lub qhovncauj los ib yam li ib tug dej loj loj ntws raws tus pojniam ntawd qab; zaj ua li ntawd kom thiaj kuav tau tus pojniam ntawd mus.
66012016	Tiamsis av pab tus pojniam ntawd, av txawm cia li tawg pleb thiab qus cov dej uas tawm hauv tus zaj ntawd lub qhovncauj los tas lawm.
66012017	Zaj chim rau tus pojniam ntawd heev, zaj thiaj mus tawmtsam tus pojniam ntawd cov xeebntxwv uas tseem muaj nyob. Cov xeebntxwv ntawd yog txhua tus uas ua raws li Vajtswv txoj kevcai thiab muab siab npuab Yexus tej lus qhia.
66012018	Ces tus zaj txawm mus sawv ntawm ntug hiavtxwv.
66013001	Tom qab ntawd kuv pom ib tug tsiaj tawm hauv hiavtxwv tuaj. Tus tsiaj ntawd muaj kaum tus kub thiab muaj xya lub taubhau; kaum tus kub ntawd puavleej ntoo kausmom kub huv tibsi, thiab xya lub taubhau ntawd txhua lub puavleej muaj ib lub npe phem kawg li uas yog thuam Vajtswv sau rau ntawd.
66013002	Tus tsiaj uas kuv pom ntawd zoo ib yam li tus tsov pomtxwv, nws tej tes taw zoo li tes taw dais, nws lub qhovncauj zoo li tsov ntxhuav lub. Tus zaj ntawd muab hlo nws lub hwjchim, nws lub zog thiab nws lub zwmtxwv rau tus tsiaj ntawd.
66013003	Saib zoo li luag twb muab tus tsiaj ntawd ib lub taubhau txiav tu lawm, tiamsis lub qhov txhab twb zoo lawm. Tej neeg uas nyob thoob plaws hauv qab ntuj no xav tsis thoob li, ces lawv txawm qaug siab rau tus zaj ntawd.
66013004	Tej neeg puavleej tuaj pe tus zaj, rau qhov nws muab nws lub hwjchim rau tus tsiaj ntawd lawm. Thiab lawv tseem pe tus tsiaj ntawd, lawv hais tias, "Leejtwg yuav muaj hwjchim npaum li tus tsiaj no, thiab leejtwg yuav tawmtsam yeej nws."
66013005	Luag cia tus tsiaj ntawd hais tej lus phem txob thuam Vajtswv thiab cia tus tsiaj muaj hwjchim ua li ntawd mus txog plaub caug ob lub hlis.
66013006	Tus tsiaj ntawd txawm pib cem Vajtswv; nws thuam Vajtswv lub npe, Vajtswv lub chaw nyob, thiab foom tsis zoo rau cov uas nyob saum ntuj ceebtsheej huv tibsi.
66013007	Luag cia tus tsiaj ntawd tawmtsam Vajtswv haivneeg thiab luag cia nws kovyeej lawv. Luag tsa nws ua tus kav tagnrho txhua lub tebchaws, tsis hais haivneeg twg, xeem twg thiab cov neeg uas hais yam lus twg los nws kav huv tibsi.
66013008	Tej neeg uas nyob hauv qab ntuj no sawvdaws puavleej yuav pe tus tsiaj ntawd. Tsuas yog tshwj cov neeg uas thaum tsis tau tsim ntuj tsim teb, luag twb sau lawv tej npe rau hauv phau ntawv uas sau cov neeg muaj txojsia ntev dhawv mus ibtxhis lawm tej npe. Phau ntawv ntawd yog tus menyuam Yaj uas twb raug luag muab tua lawm phau.
66013009	"Yog nej leejtwg muaj pobntseg, cia li khaws tej lus no cia!
66013010	Tsis hais leejtwg los thaum txog hnub uas nws yuav raug luag ntes mus, luag yeej yuav ntes nws coj mus; thaum txog hnub uas nws raug luag muab ntaj tua, nws yeej yuav raug. Yog li ntawd, Vajtswv cov neeg yuav tau ua siab ntev thiab muab siab rau ntseeg."
66013011	Thiab tom qab ntawd kuv pom muaj dua ib tug tsiaj tawm hauv av los. Nws muaj ob tug kub zoo li menyuam yaj tus, nws hais lus ib yam li tus zaj hais.
66013012	Thaum nws los nws siv lub hwjchim loj uas thawj tug tsiaj muab rau nws. Nws yuam lub ntiajteb thiab tej neeg uas nyob hauv ntiajteb pe thawj tug tsiaj uas tej qhov txhab twb zoo tas lawm.
66013013	Tus tsiaj uas yog tus ob no ua tau tej txujci loj uas sawvdaws xav tsis thoob li thiab; nws ua kom hluavtaws poob saum ntuj los rau hauv ntiajteb no tabmeeg sawvdaws.
66013014	Nws ua tej txujci loj ntawd dag ntxias neeg ntiajteb. Luag pub nws ua tej txujci ntawd tabmeeg ntawm thawj tus tsiaj. Thiab luag yuam kom neeg ntiajteb puab ib tug mlom zoo li thawj tug tsiaj uas raug luag muab ntaj tua tiamsis ciaj sia rov los lawm ntawd.
66013015	Luag cia tus tsiaj uas yog tus ob ntawd rau siav rau pa rau tus mlom uas muaj yamntxwv zoo li thawj tus tsiaj, ces tus mlom ntawd txawm txawj hais lus thiab mus muab cov neeg uas tsis kam pe tus mlom ntawd tua povtseg.
66013016	Tus tsiaj ob ntawd yuam tej neeg, tsis hais tus hlob tus yau, tus muaj tus pluag, tus ua qhev lossis tus tsis ua qhev, kom mus nias homthawj rau ntawm lawv sab tes xis lossis ntawm hauvpliaj.
66013017	Lub homthawj ntawd yog tus tsiaj ntawd lub npe. Yog leejtwg tsis muaj lub homthawj ntawd lossis tsis muaj cov lej xamphaj uas qhia hais tias yog tus tsiaj ntawd lub npe, ces tus ntawd muas tsis tau lossis muag tsis tau ib yam dabtsi hlo li.
66013018	Tus uas muaj tswvyim, nws yeej yuav paub hais tias tus tsiaj ntawd cov lej xamphaj yog li cas, rau qhov cov lej xamphaj ntawd yeej piv txog ib tug txivneej lub npe. Cov lej xamphaj ntawd yog rau pua rau caum rau.
66014001	Tom qab ntawd kuv ntsia dheev, kuv pom tus menyuam Yaj sawv saum lub Roob Xi-oos; thiab pom ib puas plaub caug plaub txhiab leej uas muaj tus menyuam Yaj thiab nws Txiv lub npe nias rau ntawm lawv hauvpliaj, lawv nrog tus menyuam Yaj sawv ua ke.
66014002	Kuv hnov ib lub suab hais saum ntuj tuaj nrov ib yam li lub suab dej tsaws tsag thiab nrov li xob nroo. Lub suab ntawd nrov ib yam li lub suab nkauj nogncas uas luag tabtom qoj.
66014003	Cov neeg ib puas plaub caug plaub txhiab leej ntawd sawv tig xubntiag rau ntawm lub zwmtxwv thiab ntawm cov qhelunpees thiab cov txwjlaug; lawv hu ib zaj nkauj tshiab uas tsis muaj leejtwg kawm tau, tsuas yog cov uas Vajtswv twb txhiv tawm hauv ntiajteb lawm thiaj kawm tau xwb.
66014004	Lawv yog cov uas ceev tau lawv lub cev kom huv, thiab lawv tsis tau nrog dua pojniam pw li; lawv yog nraugxwb. Lawv nrog nraim tus menyuam Yaj ua ke. Lawv yog cov uas Vajtswv twb xub txhiv tawm hauv txhua haivneeg los lawm, lawv yog thawj pab uas luag muab fij rau Vajtswv thiab rau tus menyuam Yaj.
66014005	Cov neeg ntawd yog cov uas yeej tsis tau hais lus dag thiab tsis tau ua ib qhov txhaum li.
66014006	Ces kuv txawm pom ib tug timtswv ceebtsheej ya sau nruab ntug, nws coj Txojmoo Zoo uas nyob mus ibtxhis los qhia rau tej neeg uas nyob thoob plaws hauv lub qab ntuj no, tsis hais haivneeg twg, xeem twg thiab cov neeg uas hais yam lus twg los nws qhia txhua tus huv tibsi.
66014007	Nws hais nrov nrov hais tias, "Nej yuav tsum hwm Vajtswv thiab qhuas hais tias Vajtswv yog tus uas muaj hwjchim loj kawg nkaus! Rau qhov twb txog lub sijhawm uas Vajtswv yuav txiav txim rau txhua haivneeg hauv ntiajteb no lawm. Yog li ntawd, nej cia li txhos caug ntua pehawm tus Vajtswv uas yog tus tsim lub ntuj thiab lub ntiajteb, tsim hiavtxwv thiab tej dej cag huv tibsi!"
66014008	Muaj dua ib tug timtswv ceebtsheej uas yog tus ob ya raws thawj tug timtswv qab los. Thaum nws tseem tabtom ya nws hais tias, "Lub nroog Npanpiloos uas loj tshaj plaws twb vau lawm! Lub nroog ntawd yuam txhua haivneeg kom sawvdaws haus cov cawv txiv hmab qab qab uas piv txog lub nroog ntawd tej kev phem kev qias!"
66014009	Tus timtswv ceebtsheej uas yog tus peb ya raws tus ob qab los. Thaum nws tseem tabtom ya, nws hais nrov nrov hais tias, "Cov neeg uas pe tus tsiaj thiab tus mlom uas muaj yam ntxwv zoo li tus tsiaj ntawd, thiab muaj tus tsiaj ntawd lub cim nias rau ntawm nws hauvpliaj thiab ntawm nws txhais tes;
66014010	lawv yuav tsum haus Vajtswv cov cawv txiv hmab uas yeej tsis muaj ib yam dabtsi tov li uas Vajtswv muab hliv rau hauv Vajtswv lub khob dej iab. Cov cawv txiv hmab ntawd piv txog qhov uas Vajtswv txiav txim rau lawv. Txhua tus uas haus yuav raug kev txomnyem hauv cov nplaim taws leejfaj tabmeeg cov timtswv ceebtsheej uas dawbhuv thiab tus menyuam Yaj.
66014011	Cov pa taws uas tsimtxom lawv ntawd yuav ncho mus ibtxhis. Txhua tus uas pe tus tsiaj thiab tus mlom uas muaj yam ntxwv zoo li tus tsiaj ntawd thiab muaj lub cim uas qhia tus tsiaj ntawd lub npe nias rau lawv lawm, yuav nyob tsau tsawv hauv txojkev tsimtxom tas hnub tas hmo mus ibtxhis li."
66014012	Yog li ntawd, Vajtswv haivneeg yuav tsum ua siab ntev, Vajtswv cov neeg yog cov uas coj raws li Vajtswv txoj kevcai thiab muab siab npuab Yexus.
66014013	Thiab kuv hnov ib lub suab hais saum ntuj tuaj rau kuv hais tias, "Koj cia li sau hais li no: Txij no mus cov neeg uas ua Vajtswv tes haujlwm uas raug luag muab tua lawm, lawv yuav tau nyob kaj siab lug!" Vaj Ntsujplig txawm teb hais tias, "Yeej yog li ntawd tiag! Lawv yuav tso lawv tej haujlwm khwv khwv tseg, rau qhov lawv yeej yuav tau nqi zog rau tej haujlwm uas lawv tau ua los lawm."
66014014	Kuv ntsia dheev kuv txawm pom ib tauv huab dawb dawb; muaj ib tug zoo li neeg zaum saum tauv huab ntawd, nws ntoo ib lub kausmom kub, nws txhais tes tuav rawv ib rab liag ntse ntse.
66014015	Ces txawm muaj ib tug timtswv ceebtsheej tawm hauv lub tuamtsev tuaj, nws hais nrov nrov rau tus uas zaum saum tauv huab dawb hais tias, "Koj cia li muab koj rab liag hlais tej qoobloo uas nyob hauv ntiajteb, rau qhov tej qoobloo ntawd twb siav tas thiab twb txog caij hlais lawm!"
66014016	Ces tus uas zaum saum tauv huab txawm cev nws rab liag los hlais tej qoobloo uas nyob hauv ntiajteb no tas huv tibsi.
66014017	Kuv pom dua ib tug timtswv ceebtsheej tawm hauv lub tuamtsev uas nyob saum ntuj tuaj, nws tuav rawv ib rab liag ntse ntse thiab.
66014018	Thiab muaj dua ib tug timtswv ceebtsheej uas saib hluavtaws, nws tawm ntawm lub thaj tuaj. Nws hais nrov nrov rau tus timtswv uas tuav rab liag hais tias, "Koj cia li muab koj rab liag hlais tej tauv txiv hmab uas nyob hauv ntiajteb, rau qhov tej txiv hmab ntawd twb siav zoo hlais lawm!"
66014019	Tus timtswv ntawd txawm cev nws rab liag los rau hauv ntiajteb thiab hlais hlo tej tauv txiv hmab pov rau hauv lub qhov tsuam txiv hmab uas piv txog Vajtswv txojkev rau txim.
66014020	Luag muab tej txiv hmab tsuam rau hauv lub qhov tsuam txiv hmab uas nyob ntawm ntug nroog, txawm muaj ntshav tawm hauv lub qhov ntawd ntws mus deb li peb puas nees nkaum kilumev kev thiab siab txij nees nploojpus.
66015001	Tom qab ntawd kuv pom dua ib yam txujci tseemceeb tshwm saum nruab ntug ua rau kuv xav tsis thoob li. Kuv pom xya tus timtswv ceebtsheej nqa xya yam sub tawg sub ntsha uas yog Vajtswv txojkev txiav txim zaum kawg.
66015002	Kuv pom ib yam zoo li hiavtxwv uas ci li iav uas muaj nplaim taws xyaw. Thiab kuv pom cov neeg uas tawmtsam yeej tus tsiaj thiab tus mlom uas muaj yam ntxwv zoo li tus tsiaj ntawd thiab kovyeej tus uas muaj cov lej xam phaj. Cov neeg ntawd sawv ntawm ntug hiavtxwv uas ci li iav, lawv ib leeg nqa ib lub nkauj nogncas uas yog Vajtswv muab rau lawv;
66015003	lawv hu Mauxes tus uas yog Vajtswv tus tubtxib zaj nkauj thiab tus menyuam Yaj zaj nkauj hais tias, "Tus Tswv uas yog Vajtswv tus uas muaj hwjchim loj kawg nkaus, tej haujlwm uas koj ua puavleej tseemceeb thiab zoo tshaj plaws. Koj yog tus Vajntxwv uas kav tagnrho txhua lub tebchaws huv tibsi. Tej uas koj ua, koj ua ncaj ua ncees thiab raws li qhov tseeb!
66015004	Tus Tswv, puas muaj leejtwg uas tsis ntshai koj? Puas muaj leejtwg uas tsis hwm koj? Rau qhov koj tib leeg thiaj yog tus uas dawbhuv. Txhua haivneeg yuav tuaj cuag koj thiab pehawm koj, rau qhov sawvdaws pom hais tias koj ua koj tes haujlwm ncaj ncees."
66015005	Tom qab ntawd kuv pom lub tuamtsev saum ntuj ceebtsheej lub qhovrooj qhib hlo, kuv pom lub Tsevntaub uas luag muab Vajtswv txojlus timkhawv tso rau hauv.
66015006	Ces xya tus timtswv uas nqa xya yam sub tawg sub ntsha tawm hauv lub tuamtsev tuaj rau sab nraud, lawv ib leeg hnav ib ce ris tsho ntaubmag dawb dawb thiab ib leeg sia ib txoj siv kub saum qhovtso.
66015007	Plaub tug qhelunpees uas sawv vij Vajtswv lub zwmtxwv, muaj ib tug txawm muab xya lub tais kub cev rau xya tus timtswv ntawd. Xya lub tais kub ntawd ntim puv nkaus Vajtswv tus uas muaj sia nyob txojkev rau txim.
66015008	Vajtswv lub tshwjchim uas ci ntsa iab thiab Vajtswv lub hwjchim ncho pa lug ib yam li pa taws puv nkaus hauv lub tuamtsev. Thaum xya yam sub tawg sub ntsha uas xya tus timtswv ntawd nqa los tseem tsis tau dua tas, tsis muaj leejtwg yuav mus tau rau hauv lub tuamtsev li.
66016001	Kuv hnov ib lub suab hais nrov nrov hauv lub tuamtsev tuaj rau xya tus timtswv ceebtsheej ntawd hais tias, "Nej cia li mus muab xya lub tais uas ntim Vajtswv txojkev txiav txim hliv rau hauv ntiajteb!"
66016002	Thawj tug timtswv ceebtsheej muab nws lub tais hliv rau hauv ntiajteb. Ces cov neeg uas muaj tus tsiaj thiab tus mlom uas muaj yam ntxwv zoo li tus tsiaj ntawd lub cim nias rau thiab pe tus tsiaj ntawd txawm mob rwj thoob plaws ibce huv tibsi.
66016003	Tom qab ntawd tus timtswv ceebtsheej uas yog tus ob muab nws lub tais hliv rau hauv hiavtxwv. Ces dej txawm txia ua ntshav zoo li tej ntshav neeg tuag, thiab txhua yam muaj sia uas nyob hauv hiavtxwv puavleej tuag tas huv tibsi.
66016004	Tus timtswv ceebtsheej uas yog tus peb muab nws lub tais hliv rau hauv txhua tus dej loj thiab txhua lub qhovdej txhawv, ces tej dej ntawd txawm txia ua ntshav tagnrho.
66016005	Kuv hnov tus timtswv uas saib tej dej hais tias, "Tus Tswv uas Dawbhuv, koj yog tus muaj sia nyob thiab yog tus uas ibtxwm nyob thaum ub los, koj twb txiav txim ncaj rau tej ntawd lawm!
66016006	Qhov uas koj muab ntshav rau lawv haus nyuam qhuav haum qhov uas lawv muab koj cov neeg thiab koj cov cevlus tua povtseg lawm!"
66016007	Ces kuv hnov ib lub suab hais ntawm lub thaj fij tuaj hais tias, "Yog tiag, tus Tswv uas yog Vajtswv, koj yog tus uas muaj hwjchim loj kawg nkaus! Koj txiav txim ncaj ncees thiab raws li qhov tseeb! "
66016008	Tom qab ntawd tus timtswv ceebtsheej uas yog tus plaub txawm muab nws lub tais hliv rau saum lub hnub, ces tej duab tshav ntuj cia li kub tej neeg ib yam li hluavtaws kub.
66016009	Cov neeg uas raug tej duab tshav ntuj ntawd kub txawm cem Vajtswv tus uas muaj hwjchim loj dua tej sub tawg sub ntsha ntawd lub npe. Txawm yog lawv raug tshav ntuj kub los lawv tseem tsis tso lawv tej kev txhaum tseg thiab tsis hwm Vajtswv li.
66016010	Tom qab ntawd tus timtswv ceebtsheej uas yog tus tsib txawm muab nws lub tais hliv rau saum tus tsiaj ntawd lub zwmtxwv. Ces lub tebchaws uas tus tsiaj ntawd kav txawm tsaus ntuj nti, thiab tej neeg puavleej tom nplaig ntxis, rau qhov mob lawv heev,
66016011	lawv txawm cem Vajtswv tus uas nyob saum ntuj, rau qhov lawv tej rwj mob ncus nco. Txawm yog mob lawv npaum li ntawd los lawv yeej tsis tso lawv tej kev phem kev qias tseg li.
66016012	Tom qab ntawd tus timtswv ceebtsheej uas yog tus rau muab nws lub tais hliv rau tus dej loj Efalates, ces tus dej ntawd txawm nqhuab kiag ua kev qhuav qhawv rau cov vajntxwv uas nyob sab hnubtuaj tau kev tuaj.
66016013	Kuv txawm pom peb tug ntsujplig phem qias uas muaj yamntxwv zoo li tus qav tawm hauv tus zaj, tus tsiaj thiab tus cevlus cuav lub qhovncauj los.
66016014	Lawv yog cov ntsujplig ntawd cov dab uas ua tau tej txujci loj uas xav tsis thoob. Peb tug ntsujplig ntawd mus cuag txhua tus vajntxwv uas nyob hauv ntiajteb no thiab coj lawv tuaj ua ke ua rog rau hnub tseemceeb uas Vajtswv tus uas muaj hwjchim loj kawg nkaus teem cia lawm.
66016015	"Nej cia li ua tib zoo mloog kuv tej lus! Kuv yuav los ib yam li tus tubsab tuaj! tus uas ceevfaj zov tos thiab txuag nws cev ris tsho kom zoo, nws yuav tau nyob kaj siab lug. Nws tsis liabqab, nws yuav muaj ntsejmuag mus rau ub rau no thiab tsis txajmuag rau leejtwg li!"
66016016	Tom qab ntawd peb tug dab txawm coj cov vajntxwv tuaj nyob ua ke ntawm ib qhov chaw uas lus Henplais hu ua Amankedoos.
66016017	Ces tus timtswv ceebtsheej uas yog tus xya mam muab nws lub tais hliv rau saum nruab ntug. Ces txawm muaj ib lub suab hais nrov nrov ntawm Vajtswv lub zwmtxwv uas nyob hauv lub tuamtsev tuaj hais tias, "Tiav lawm lauj!"
66016018	Ces xob txawm laim liab pesvog, xob nroo nrov nroo ntws, thiab muaj av qeeg loj. Txij thaum tsim neeg los txog niaj hnub no yeej tsis tau muaj dua av qeeg loj li zaum no li!
66016019	Lub nroog uas loj kawg nkaus tej av txawm tawg rhe ua peb feem, thiab tej nroog uas nyob hauv txhua lub tebchaws puavleej puastsuaj tas huv tibsi. Tej ntawd ua rau sawvdaws paub hais tias Vajtswv nco ntsoov lub nroog Npanpiloos uas loj kawg nkaus thiab muab Vajtswv khob cawv txiv hmab uas piv txog Vajtswv txoj kev txiav txim rau lub nroog ntawd haus.
66016020	Txhua lub koog povtxwv thiab txhua lub roob puavleej yaj thiab ploj tagnrho.
66016021	Muaj tej lub lawg loj loj uas hnyav txog plaub caug tsib kilus poob saum ntuj los raug tej neeg. Sawvdaws txawm cem Vajtswv, rau qhov lawv raug tej sub tawg sub ntsha uas lawg ntaus; tej ntawd ua rau lawv raug kev txomnyem kawg li.
66017001	Tom qab ntawd xya tus timtswv ceebtsheej uas nqa xya lub tais muaj ib tug txawm los hais rau kuv hais tias, "Koj cia li nrog kuv mus, kuv yuav coj koj mus saib tus niamntiav uas phem kawg nkaus saib nws yuav raug txim li cas. Tus niamntiav ntawd yog lub nroog loj uas ua rau ntawm ob peb ceg dej sib tshuam.
66017002	Tej vajntxwv uas nyob hauv ntiajteb no puavleej nrog tus niamntiav uas phem kawg nkaus ntawd sib dee. Thiab tej neeg ntiajteb twb haus tej cawv txiv hmab uas yog tus pojniam ntawd tej kev phem kev qias qaug lawm."
66017003	Vaj Ntsujplig txawm los kav tagnrho kuv lub siab, ces tus timtswv ceebtsheej ntawd txawm coj kuv mus rau tom tiaj suabpuam. Thaum kuv mus txog tod kuv pom ib tug pojniam caij ib tug tsiaj liab ploog; tus tsiaj ntawd muaj ntau lub npe phem phem sau thoob plaws nws lub cev. Nws muaj xya lub taubhau thiab kaum tus kub.
66017004	Tus pojniam ntawd hnav ib cev tsoos tsho xiav thiab liab ploog. Nws coj saw kub, coj tej qe zeb ci ci uas muaj nqis thiab coj tej hlaws thoob plaws ibce. Nws txhais tes tuav rawv ib lub tais kub uas ntim puv nkaus tej kev phem kev qias uas nws tau ua tas los lawm.
66017005	Muaj ib lub npe sau rau ntawm tus pojniam ntawd lub hauvpliaj uas tsis muaj neeg paub lub ntsiab lus, lub npe ntawd sau hais tias, "Lub nroog Npanpiloos uas loj dua ntais, koj yog cov niamntiav thiab tej neeg ntiajteb uas ua phem ua qias leej niam."
66017006	Thiab kuv pom tus pojniam ntawd twb haus Vajtswv cov neeg cov ntshav thiab cov neeg uas raug luag tua cov ntshav qaug lawm, cov neeg ntawd yog cov uas muab siab npuab Yexus. Thaum kuv pom tus pojniam ntawd ua rau kuv xav tsis thoob li.
66017007	Tus timtswv ntawd nug kuv hais tias, "Ua li cas koj thiaj xav tsis thoob? Kuv yuav qhia tus pojniam ntawd thiab tus tsiaj uas muaj xya lub taubhau thiab kaum tus kub uas tus pojniam ntawd caij lub ntsiab rau koj paub.
66017008	Tus tsiaj ntawd yav tas los nws muaj sia nyob, tiamsis nimno nws twb tsis muaj sia lawm; nws yuav tawm hauv lub qhov tob tob los thiab nws yuav mus raug kev puastsuaj. Tej neeg ntiajteb uas tsis muaj npe sau thaum tsis tau tsim ntuj tsim teb rau hauv phau ntawv uas sau cov neeg muaj sia nyob mus ibtxhis lawm tej npe, thaum lawv pom tus tsiaj ntawd lawv yuav xav tsis thoob li, rau qhov yav tas los tus tsiaj ntawd muaj sia, tiamsis nimno tsis muaj lawm thiab nws tseem yuav rov tshwm los.
66017009	"Tus uas muaj tswvyim, nws yeej yuav totaub zaj no. Tus tsiaj ntawd xya lub taubhau yog xya lub pov roob uas tus pojniam ntawd nyob, thiab xya lub pov roob ntawd yog xya tus vajntxwv.
66017010	Muaj tsib tug vajntxwv twb poob hwjchim lawm, tshuav ib tug tseem kav tebchaws, thiab muaj ib tug tseem tsis tau los kav tebchaws; thaum nws los nws yuav kav tebchaws ib ntus xwb.
66017011	Tus tsiaj uas yav tas los muaj sia, tiamsis nimno tsis muaj sia lawm yog ib tug vajntxwv uas yog tus yim uas nrog xya tus vajntxwv ntawd ua ib pab, thiab nws yuav mus raug kev puastsuaj.
66017012	"Kaum tus kub uas koj pom ntawd yog kaum tus vajntxwv uas tseem tsis tau los ua vajntxwv, tiamsis lawv yuav muaj hwjchim ib yam li vajntxwv; lawv yuav nrog tus tsiaj ntawd kav tebchaws ib txoos teev xwb.
66017013	Kaum tus vajntxwv ntawd puavleej koom ib lub siab, thiab lawv muab tej hwjchim uas lawv muaj tso rau tus tsiaj ntawd.
66017014	Lawv yuav tawmtsam tus menyuam Yaj, tiamsis tus menyuam Yaj thiab cov neeg ncaj ncees uas tus menyuam yaj xaiv los ua nws cov thwjtim lawm yuav tawmtsam yeej cov vajntxwv ntawd, rau qhov tus menyuam Yaj yog tus Tswv ntawm txhua tus tswv thiab yog tus Vajntxwv ntawm txhua tus vajntxwv."
66017015	Tus timtswv ceebtsheej rov hais rau kuv hais tias, "Ob peb ceg dej uas koj pom tus niamntiav ntawd nyob rawv saud yog piv txog txhua pab neeg txhua xeem neeg thiab txhua haivneeg tsis hais cov uas hais yam lus twg huv tibsi.
66017016	Kaum tus kub thiab niag tsiaj uas koj pom puavleej yuav ntxub tus niamntiav ntawd. Lawv yuav txeeb txhua yam uas nws muaj huv tibsi mus thiab cia nws nyob liabqab; lawv yuav noj nws cev nqaij thiab muab hluavtaws hlawv nws povtseg.
66017017	Rau qhov Vajtswv tshoov lawv lub siab kom lawv xav ua raws li Vajtswv lub siab nyiam. Lawv koom ua ib lub siab muab tus tsiaj ntawd tsa ua tus uas kav lawv mus txog thaum muaj tiav raws li tej uas Vajtswv tau hais tseg lawm.
66017018	"Tus niamntiav uas koj pom ntawd yog lub nroog loj dua ntais uas kav tagnrho tej vajntxwv uas nyob hauv ntiajteb no."
66018001	Tom ntawd kuv pom dua ib tug timtswv ceebtsheej los saum ntuj los. Nws muaj hwjchim thiab ci ntsa iab rau lub ntiajteb.
66018002	Nws hais nrov nrov hais tias, "Lub nroog Npanpiloos uas loj dua ntais twb vau lawm! Nws twb vau lawm! Nimno tej dab thiab tej ntsujplig phem twb los nyob hauv lub nroog ntawd lawm; txhua yam noog uas phem thiab qias los nyob hauv lub nroog ntawd lawm thiab.
66018003	Rau qhov lub nroog ntawd yog lub uas ce cawv txiv hmab los yuam rau txhua haivneeg haus. Cov cawv txiv hmab uas qab qab ntawd piv txog lub nroog ntawd tej kev phem kev qias. Tej vajntxwv uas nyob hauv ntiajteb no tuaj nrog nws sib dee, thiab tej tub lag tub luam uas nyob hauv ntiajteb npluanuj tas twb yog vim tej kev phem kev qias uas lub nroog ntawd ua tsis paub dhuav li!"
66018004	Tom qab ntawd kuv rov hnov dua ib lub suab hais saum ntuj tuaj hais tias, "Kuv haivneeg, nej cia li tawm plaws hauv lub nroog ntawd mus! Nej tsis txhob nrog tus pojniam ntawd ua txhaum, nej thiaj li tsis nrog nws raug txim!
66018005	Rau qhov nws tej kev txhaum twb tib mus nto ntuj lawm, thiab Vajtswv yeej nco ntsoov tej kev phem kev qias uas lub nroog ntawd niaj hnub ua.
66018006	Nws ua li cas rau nej lawm, nej cia li ua li ntawd rov rau nws. Nej yuav tsum ua ntau tshaj ib npaug pauj tej uas nws tau ua rau nej lawm. Nws twb do cov tshuaj iab rau nej haus lawm, nej yuav tsum do cov tshuaj uas iab dua nws cov ib npaug rau nws haus.
66018007	Nws zoo siab thiab npluanuj heev npaum li cas, nej cia li ua kom nws tau kev ntxhov siab thiab raug kev txomnyem heev npaum li ntawd. Rau qhov nws pheej xav hais tias, 'Kuv zaum ntawm no, kuv twb zoo ib yam li tus poj vajntxwv lawm! Kuv tsis yog pojntsuam. Kuv yuav tsis raug kev txomnyem ib zaug li!'
66018008	Yog li ntawd, tib hnub xwb tej sub tawg sub ntsha yuav los raug nws; tsis hais kev mob kev nkeeg, kev ntxhov siab thiab kev tshaib kev nqhis puavleej yuav raug nws, thiab hluavtaws yuav kub nws tas huv tibsi. Rau qhov tus Tswv uas yog Vajtswv uas txiav txim rau lub nroog ntawd, nws yog tus uas muaj hwjchim loj kawg nkaus."
66018009	Tej vajntxwv hauv ntiajteb uas nrog lub nroog ntawd sib dee thiab ua kev phem kev qias, thaum lawv pom lub nroog kub hnyiab pa taws ncho auv niab, lawv yuav quaj nyiav ntsoog qees.
66018010	Lawv tuaj deb deb saib, rau qhov lawv tsis xav pom lub nroog ntawd raug kev puastsuaj. Lawv seev hais tias, "Lub nroog Npanpiloos uas loj thiab nto moo, koj twb puastsuaj lawm lauj! Nyuam qhuav tib txoos teev xwb koj txawm cia li raug txim lawm!"
66018011	Tej tub lag tub luam uas nyob hauv ntiajteb no los quaj nyiav ntsoog qees rau lub nroog ntawd, vim tsis muaj neeg tuaj yuav lawv tej khoom lawm;
66018012	tsis muaj leejtwg yuav lawv tej nyiaj tej kub, tej qe zeb ci ci uas muaj nqis, tej hlaws, tej ntaubmag zoo zoo, ntaub xiav, ntaub tshwbkab, ntaub liab thiab tej ntoo uas muaj nqis, tej uas muab kaus ntxhw ua, tej uas muab tooj dag, muab hlau thiab muab hlaws txaij ua;
66018013	tej roj ntoos tsw qab xeenamoos, tej hwjtxob, tej hmoov tshuaj tsw qab, tej tshuaj tsw qab mules, tej ntoo tsw qab, tej cawv txiv hmab, tej roj, tej hmoov nplej, tej hmoov pobkws, tej nyuj, tej yaj, tej nees, tej tsheb nees thiab tej tubqhe, txawm yog neeg txojsia los tsis muaj leejtwg xav yuav.
66018014	Tej tub lag tub luam hais rau lub nroog ntawd hais tias, "Txhua tsav yam zoo uas koj ntshaw twb ploj tas lawm, koj tej qhov txhia chaw thiab tej nyiaj tej kub uas ci ntsa iab los puavleej poob tas. Koj yuav nrhiav tsis tau tej ntawd rov los dua ib zaug li lawm!"
66018015	Tej tub lag tub luam uas ua luam npluanuj hauv lub nroog ntawd, lawv yuav tuaj deb deb saib, rau qhov lawv tsis xav pom lub nroog ntawd raug kev puastsuaj. Lawv yuav quaj nyiav ntsoog qees
66018016	thiab seev zom zaws hais tias, "Lub nroog uas loj, koj twb puastsuaj tas lawm! Koj puastsuaj lawm lauj! Koj ibtxwm hnav tej tsoos tsho ntaub yajpwm, ntaub xiav, ntaub liab, koj coj saw nyiaj saw kub, coj tej qe zeb ci ci uas muaj nqis thiab coj hlaws thoob plaws ibce!
66018017	Ua li cas tib txoos teev xwb koj tej kev npluanuj txawm cia li ploj ntais mus lawm! " Tej neeg tsav nkoj, tej neeg caij nkoj, tej neeg ua haujlwm hauv lub nkoj thiab tej neeg uas nrhiav noj hauv hiavtxwv txhua tus puavleej tuaj deb deb saib;
66018018	thaum lawv pom lub nroog ntawd kub hnyiab pa ncho auv niab, lawv qw nrov nrov hais tias, "Ibtxwm yeej tsis muaj ib lub nroog luaj li lub no!"
66018019	Lawv tsuab hmoov av rau saum lawv taubhau, lawv quaj nyiav ntsoog qees hais tias, "Lub nroog uas loj, koj puastsuaj lawm! Koj puastsuaj lawm lauj! Lub nroog no yog lub uas ua rau tej neeg muaj nkoj khiav mus mus los los hauv hiavtxwv npluanuj tas! Ua li cas tib txoos teev xwb txhua tsav yam uas koj muaj hauv lub nroog no txawm siv ploj tas huv tibsi lawm."
66018020	Lub ntuj, koj cia li zoo siab rau qhov lub nroog no twb puastsuaj tas lawm! Vajtswv cov neeg, cov timthawj thiab cov cev Vajtswv lus, cia li zoo sab! Rau qhov Vajtswv twb rau txim rau lub nroog uas tsimtxom nej lawm!
66018021	Ces ib tug timtswv ceebtsheej uas muaj hwjchim txawm muab ib lub pobzeb uas luaj li ib txhib zeb pov rau hauv hiavtxwv, thiab nws hais tias, "Luag yuav muab lub nroog Npanpiloos uas loj dua ntais ntawd ua kom puastsuaj tas ib yam li luag muab lub pobzeb no ntsawm. Txij no mus yuav tsis muaj leejtwg pom lub nroog no li lawm.
66018022	Yuav tsis muaj leejtwg hnov suab raj suab xyu thiab suab nkauj nogncas nrov hauv lub nroog no li lawm. Yuav tsis muaj leejtwg ua vaj ua tsev, nchuav tooj nchuav hlau thiab yuav tsis muaj suab zom zeb tuav cos nrov li lawm!
66018023	Yuav tsis muaj leejtwg pom teeb cig hauv lub nroog no; thiab yuav tsis muaj leejtwg hnov nkauj nyab nraug vauv lub suab li lawm. Tej tub lag tub luam uas nyob hauv lub nroog no puavleej yog cov uas muaj tswvyim loj dua tej tub lag tub luam hauv ntiajteb no huv tibsi. Thiab lub nroog no tau ua khawvkoob dag ntxias txhua haivneeg hauv ntiajteb no kom qaug siab rau nws!"
66018024	Lub nroog Npanpiloos raug txim, rau qhov nws muab cov uas cev Vajtswv lus thiab Vajtswv cov neeg uas nyob hauv ntiajteb no tua povtseg tas lawm.
66019001	Tom qab ntawd kuv hnov ib lub suab nrov ib yam li ib pab neeg coob coob nyob saum ntuj lub suab hais zom zaws hais tias, "Cia li qhuas Vajtswv! Qhuas nws txojkev cawm dim, nws muaj tshwjchim ci ntsa iab thiab muaj hwjchim!
66019002	Vajtswv txiav txim ncaj ncees thiab nws ua raws li qhov tseeb! Vajtswv rau txim rau tus niamntiav uas dag ntxias neeg ntiajteb ua phem ua qias. Vajtswv rau txim rau nws, rau qhov nws muab Vajtswv cov tubtxib tua povtseg tas lawm."
66019003	Lawv rov hais nrov nrov hais tias, "Cia li qhuas Vajtswv! Tej hluavtaws uas kub lub nroog loj ntawd yuav cig ua nplaim ntswj pesyos thiab ncho pa mus tas ibtxhis li!
66019004	Nees nkaum plaub tug txwjlaug thiab cov qhelunpees txawm txhos caug ntua pehawm Vajtswv tus uas zaum saum lub zwmtxwv. Lawv hais tias, "Amees! Cia li qhuas Vajtswv!"
66019005	Tom qab ntawd muaj dua ib lub suab hais ntawm lub zwmtxwv tuaj hais tias, "Vajtswv cov tubtxib thiab nws cov neeg, tsis hais tus hlob tus yau uas hwm Vajtswv, cia li qhuas Vajtswv!"
66019006	Ces kuv hnov ib lub suab nrov zom zaws ib yam li ib pab neeg coob coob hais lus thiab nrov ib yam li dej tsaws tsag hlob hlob thiab nrov ib yam li suab xob nroo. Lub suab ntawd hais tias, "Cia li qhuas Vajtswv! Rau qhov tus Tswv uas yog peb tug Vajtswv uas muaj hwjchim loj kawg nkaus, nws yog Vajntxwv!
66019007	Peb cia li zoo siab thiab xyivfab hlo; peb cia li qhuas Vajtswv lub hwjchim uas loj kawg nkaus! Rau qhov twb txog lub sijhawm uas tus menyuam Yaj ua tshoob, thiab nws tus nkauj nyab twb tu cev txhij lawm.
66019008	Luag muab ib cev tsoos tsho ntaubmag dawb rau tus nkauj nyab hnav." (Cev ris tsho ntaubmag dawb yog piv txog tej haujlwm ncaj ncees uas Vajtswv cov neeg niaj hnub ua.)
66019009	Ces tus timtswv ceebtsheej hais rau kuv hais tias, "Koj cia li sau hais tias cov neeg uas tus menyuam Yaj caw mus nrog nws noj tshoob yog cov uas tau nyob kaj siab lug." Thiab tus timtswv hais dua rau kuv hais tias, "Tej lus no yog Vajtswv tej lus tiag."
66019010	Kuv txawm txhos caug ntua ntawm tus timtswv ntawd kotaw yuav pe nws, tiamsis nws hais rau kuv hais tias, "Tsis txhob pe kuv! Kuv yog ib tug tubtxib ib yam li koj thiab ib yam li koj cov kwvtij txhua tus uas Yexus tau qhia rau lawv lawm xwb. Koj cia li pehawm Vajtswv xwb!" Rau qhov tej lus tseeb uas Yexus qhia rau sawvdaws paub yog tej uas Vajtswv qhia rau cov uas cev Vajtswv lus lawm.
66019011	Tom qab ntawd kuv txawm pom rooj ntug ceebtsheej qhib, thiab kuv pom ib tug txiv nees dawb nyob ntawd. Tus uas caij tus txiv neeg dawb ntawd hu ua Ncaj thiab Tseeb; nws yog tus uas rau txim thiab yog tus uas ua tsov ua rog ncaj ncees.
66019012	Nws ob lub qhovmuag ci ib yam li nplaim taws, thiab nws ntoo ntau lub kausmom kub. Muaj ib lub npe sau rau ntawm nws lub cev, tiamsis tsis muaj leejtwg paub lub npe ntawd, tsuas yog nws tib leeg thiaj paub xwb.
66019013	Nws lub tsho ntev lo ntshav thoob plaws. Sawvdaws hu nws lub npe hais tias, "Vajtswv Txojlus."
66019014	Cov tubrog saum ntuj ceebtsheej raws nws qab los; lawv ib leeg caij ib tug txiv neeg dawb, thiab ib leeg hnav ib cev tsoos tsho ntaubmag dawb.
66019015	Muaj ib rab ntaj ntse ntse tawm hauv nws lub qhovncauj los. Nws yuav muab rab ntaj ntawd tua txhua haivneeg thiab muab qws hlau kav lawv. Nws yuav muab cov txiv hmab uas nyob hauv lub qhov tsuam txiv hmab tsuam huv tibsi. Lub qhov tsuam txiv hmab piv txog Vajtswv tus uas muaj hwjchim loj kawg nkaus txojkev chim thiab txojkev rau txim.
66019016	Muaj ib lub npe sau rau ntawm nws lub tsho ntev thiab ntawm nws ib sab ncejpuab hais tias, "Tus Vajntxwv ntawm txhua tus vajntxwv thiab tus Tswv ntawm txhua tus tswv."
66019017	Tom qab ntawd kuv pom dua ib tug timtswv ceebtsheej sawv saum lub hnub, nws hais nrov nrov rau tej noog uas ya saum nruab ntug hais tias, "Nej cia li sau nthwv tuaj noj Vajtswv rooj mov uas loj!
66019018	Nej cia li tuaj thiab noj cov vajntxwv, cov thawjcoj, tej tubrog, tej nees thiab cov neeg uas caij nees tej nqaij, thiab noj txhua haivneeg, tsis hais cov uas ua qhev, cov uas tsis ua qhev thiab tsis hais tus hlob tus yau tej nqaij huv tibsi!"
66019019	Kuv pom tus tsiaj thiab cov vajntxwv hauv ntiajteb thiab lawv tej tubrog tuaj ua ke yuav ua rog rau tus uas caij tus txiv neeg dawb thiab nws tej tubrog.
66019020	Luag ntes tau tus tsiaj ntawd thiab ntes tau tus cevlus cuav uas dag hais tias nws yog ib tug uas cev Vajtswv lus. (Tus cevlus cuav ntawd yog tus uas ua tej txujci tabmeeg tus tsiaj ntawd dag ntxias cov neeg uas muaj tus tsiaj ntawd lub cim nias rau lawv lawm, thiab nws ntxias cov neeg uas pe tus mlom uas muaj yam ntxwv zoo li tus tsiaj ntawd.) Luag cia li muab tus tsiaj thiab tus cevlus cuav ntawd pov rau hauv cov nplaim taws leejfaj uas cig ntswj pesyos.
66019021	Rab ntaj uas tawm hauv tus uas caij tus txiv neeg dawb ntawd lub qhovncauj los txawm tua tus tsiaj thiab tus cevlus ntawd tej tubrog tuag tas huv tibsi. Ces tej noog txawm sau nthwv tuaj muab cov neeg uas tuag ntawd tej cev dua pes rhe noj.
66020001	Tom qab ntawd kuv pom ib tug timtswv ceebtsheej los saum ntuj los, nws coj tus yuamsij uas qhib lub qhov tob tob, thiab nws tuav ib txoj sawhlau loj loj.
66020002	Nws muab tus zaj uas yog tus nab txwj nab laug uas sawvdaws hu ua dab Ntxwgnyoog lossis hu ua Xatas khi kiag cia ib txhiab xyoo.
66020003	Tus timtswv ntawd muab tus zaj pov rhees rau hauv lub qhov tob tob. Nws muab ntsuasphoo xauv thiab nias homthawj rau kom tus zaj tsis tau kev los ntxias txhua haivneeg ib txhiab xyoo. Tom qab uas dhau ib txhiab xyoo lawm mam li tso tus zaj ntawd tawm los ib nyuag ntu.
66020004	Tom qab ntawd kuv pom ntau lub zwmtxwv thiab pom cov neeg uas zaum saum cov zwmtxwv ntawd twb tau lub hwjchim ua cov txiav txim lawm. Thiab kuv pom cov neeg uas luag muab txiav cajdab tuag lawm cov ntsujplig. Lawv raug tua rau qhov lawv qhia tej lus tseeb uas Yexus qhia rau lawv thiab lawv qhia Vajtswv Txojlus. Lawv yeej tsis pe tus tsiaj thiab tus mlom uas muaj yam ntxwv zoo li tus tsiaj ntawd; lawv tsis muaj tus tsiaj ntawd lub cim nias rau ntawm lawv hauvpliaj lossis ntawm lawv txhais tes. Lawv nrog Yexus Khetos nyob thiab nrog nws kav ib txhiab xyoo.
66020005	(Dua li tej, lawv yuav tsum tos kom dhau ib txhiab xyoo tso, lawv mam li sawv hauv qhov tuag rov los.) Cov neeg uas raug luag muab txiav cajdab yog thawj cov uas sawv hauv qhov tuag rov qab los.
66020006	Thawj pab uas sawv hauv qhov tuag rov los no lawv tau nyob kaj siab lug. Txojkev tuag zaum ob tsis muaj hwjchim yuam tau lawv lawm. Lawv yuav ua Vajtswv thiab ua Yexus Khetos cov povthawj thiab lawv yuav nrog Yexus kav ib txhiab xyoo.
66020007	Tom qab uas dhau ib txhiab xyoo lawm, luag mam li qhib lub qhov thiab tso dab Ntxwgnyoog tawm los;
66020008	thaum nws tawm los nws yuav mus dag ntxias txhua haivneeg uas nyob plaub ceg kaum ntuj. Cov neeg ntawd hu ua Nkaus thiab Mankaus. Dab Ntxwgnyoog yuav sau txhua tus huv tibsi tuaj ua rog, cov neeg uas tuaj ntawd coob ib yam li tej suabzeb ntawm ntug hiavtxwv.
66020009	Lawv yuav tuaj mus thoob plaws ntiajteb thiab puav Vajtswv cov neeg lub loog thiab lub nroog uas Vajtswv hlub. Tiamsis muaj hluavtaws poob saum ntuj los kub cov neeg ntawd tuag tas huv tibsi.
66020010	Ces luag muab tus dab Ntxwgnyoog uas dag ntxias cov neeg ntawd pov rau hauv cov nplaim taws leejfaj uas cig tswj pesyos. Qhov chaw ntawd yog qhov chaw uas luag twb xub muab tus tsiaj thiab tus cevlus cuav pov rau hauv lawm. Lawv yuav raug kev tsimtxom tas hnub tas hmo mus ibtxhis li.
66020011	Tom qab ntawd kuv pom Vajtswv lub zwmtxwv loj uas dawb paug thiab muaj ib tug zaum saum lub zwmtxwv ntawd. Lub ntiajteb thiab lub ntuj cia li ploj ntais ntawm nws xubntiag mus lawm.
66020012	Thiab kuv pom cov neeg uas tuag lawm, tsis hais tus hlob tus yau, sawvdaws puavleej sawv ntawm tus uas zaum saum lub zwmtxwv hauv ntej. Luag muab tej phau ntawv los nthuav, thiab muab ib phau ntawv los nthuav saib, phau ntawd yog phau ntawv uas sau cov neeg uas muaj sia ntev mus ibtxhis lawm tej npe. Luag txiav txim rau cov neeg uas tuag lawm raws li lawv tes haujlwm uas twb muab sau cia rau hauv tej ntawv ntawd lawm.
66020013	Dej hiavtxwv xa tej neeg uas tuag rau hauv hiavtxwv rov qab los. Txojkev tuag thiab tubtuag teb los xa cov neeg tuag lawm rov qab los ib yam nkaus. Luag txiav txim rau txhua tus raws li tes haujlwm uas lawv tau ua los lawm.
66020014	Luag muab txojkev tuag thiab tubtuag teb pov rau hauv ntuj tawg. (Lub ntuj tawg ntawd yog txojkev tuag zaum ob.)
66020015	Txhua tus uas tsis muaj npe sau rau hauv phau ntawv uas sau cov neeg uas muaj txojsia ntev mus ibtxhis lawm tej npe, luag muab cov neeg ntawd pov rau hauv ntujtawg.
66021001	Tom qab ntawd kuv pom lub ntuj tshiab thiab lub ntiajteb tshiab. Lub ntuj qub thiab lub ntiajteb qub twb ploj tas lawm, thiab dej hiavtxwv los ploj tas ib yam nkaus.
66021002	Thiab kuv pom lub nroog Dawbhuv uas yog lub nroog Yeluxalees tshiab los ntawm Vajtswv tus uas nyob saum ntuj ceebtsheej los. Vajtswv twb tu lub nroog ntawd txhij cia lawm ib yam li tus nkauj nyab tu cev tos tus nraug vauv.
66021003	Kuv hnov ib lub suab hais nrov nrov ntawm Vajtswv lub zwmtxwv tuaj hais tias, "Nimno Vajtswv twb los nrog neeg nyob lawm! Nws yuav nrog lawv nyob, lawv yuav ua nws haivneeg thiab nws yuav nrog lawv nyob thiab yuav ua lawv tus Vajtswv.
66021004	Nws yuav so lawv tej kua muag huv tibsi mus. Tej kev tuag, kev ntxhov siab, kev quaj ntsuag thiab kev mob kev nkeeg yuav tsis muaj ib zaug li lawm. Tej uas sawvdaws ibtxwm muaj los twb ploj tas lawm."
66021005	Tus uas zaum saum lub zwmtxwv hais rau kuv hais tias, "Nimno kuv yuav tsim dua ib puas tsav yam tshiab!" Thiab nws hais dua rau kuv hais tias, "Koj cia li sau tej lus no cia, rau qhov tej lus no yog lus tseeb thiab tso siab tau."
66021006	Thiab nws hais tias, "Tiav lawm! Kuv yog Alafas thiab yog Aumenkas, kuv yog lub hauvpaus thiab kuv yog lub ntsis. Kuv yuav pub cov dej uas haus muaj txojsia hauv lub qhovdej txhawv rau tus uas nqhis dej haus, kuv pub dawb dawb xwb tsis yuav nqi li.
66021007	Kuv yuav ua txhua tus uas kovyeej lawm tus Vajtswv, thiab lawv yuav ua kuv cov tub.
66021008	Tiamsis cov neeg siab yau, cov neeg ntxeev sab, cov neeg nyiam ua phem ua qias, cov neeg tua neeg, cov neeg ua kev nkauj kev nraug, cov neeg ua khawvkoob, cov neeg pe dab pe mlom thiab cov neeg dag, lawv txhua tus yuav poob rau hauv cov nplaim taws leejfaj uas cig ntswj pesyos uas yog txojkev tuag zaum ob. Qhov chaw ntawd yog qhov chaw uas twb xub tu tseg cia rau lawv lawm."
66021009	Xya tus timtswv ceebtsheej uas nqa xya lub tais uas rau xya yam sub tawg sub ntsha puv nkaus, ib tug los hais rau kuv hais tias, "Koj nrog kuv mus saib tus Nkauj Nyab uas yog tus menyuam Yaj tus pojniam."
66021010	Vaj Ntsujplig los kav tagnrho kuv lub siab, ces tus timtswv ntawd coj kuv nce mus saum ib lub ncov roob siab siab. Nws taw tes qhia lub nroog Yeluxalees rau kuv saib, yog lub nroog Dawbhuv uas tabtom los ntawm Vajtswv tus uas nyob saum ntuj los.
66021011	Vajtswv lub tshwjchim ci ntsa iab hauv lub nroog ntawd tuaj. Lub nroog ntawd ci ntsa iab ib yam li lub qe zeb muaj nqis, zoo li qe zeb yapes uas pom kev tshab plaws ib yam li daim iav.
66021012	Lub nroog ntawd muaj tus ntsayeej loj loj thiab siab siab thaiv, muaj kaum ob lub roojvag thiab muaj kaum ob tug timtswv ceebtsheej ib tug zov ntawm ib lub roojvag. Luag sau cov Yixalayees kaum ob xeem tej npe rau ntawm cov roojvag ntawd.
66021013	Ib sab ntsayeej muaj peb lub roojvag: sab hnubtuaj muaj peb lub, sab qabteb muaj peb lub, sab qaumteb muaj peb lub thiab sab hnubpoob muaj peb lub.
66021014	Luag muab kaum ob lub pobzeb uas muaj tus menyuam Yaj kaum ob tug timthawj npe sau rau, los tiag tus taw loog uas xov lub nroog ntawd.
66021015	Tus timtswv uas hais lus rau kuv ntawd coj ib tug pas ntsuas uas yog kub, nws yuav ntsuas lub nroog, tej roojvag thiab tus ntsa yeej.
66021016	Lub nroog ntawd ua xwmfab xwmmeem. Tus timtswv muab nws tus pas ntsuas lub nroog, qhov ntev muaj ob txhiab plaub puas kilumev, qhov dav thiab qhov siab ntev ib yam nkaus.
66021017	Tus timtswv ntsuas tus ntsa yeej thiab, qhov siab muaj ib puas plaub caug plaub tshim, raws li tej pas ntsuas uas neeg ibtxwm ntsuas.
66021018	Tus ntsayeej ntawd yog muab tej qe zeb yapes uas ci ci los ua, thiab lub nroog yog muab cov tseem kub uas pom kev tshab plaws li iav los ua.
66021019	Tus taw tiag tus ntsayeej yog muab pobzeb ua, thiab muab txhua yam qe zeb ci ci uas muaj nqis los lo rau kom tus ntsayeej zoo nkauj. Thawj ntus taw ntsayeej yog qe zeb yapes, ntu ob yog qe zeb xafiles, ntu peb yog qe zeb maulas, ntu plaub yog qe zeb emelas,
66021020	ntu tsib yog qe zeb aunis, ntu rau yog qe zeb kanelias, ntu xya yog qe zeb khixaulais, ntu yim yog qe zeb npelis, ntu cuaj yog qe zeb taupas, ntu kaum yog qe zeb khixupas, ntu kaum ib yog qe zeb yaxees thiab ntu kaum ob yog qe zeb amethis.
66021021	Kaum ob lub roojvag ntawd yog muab kaum ob lub hlawv muaj nqis ua. Tej kev uas nyob hauv lub nroog ntawd luag muab cov tseem kub uas pom kev tshaj plaws ib yam li iav los ua.
66021022	Kuv tsis pom muaj ib lub tuamtsev nyob hauv lub nroog ntawd li, rau qhov tus Tswv uas yog Vajtswv tus uas muaj hwjchim loj kawg nkaus thiab tus menyuam Yaj yog lub tuamtsev ntag.
66021023	Hauv lub nroog ntawd tsis muaj hnub lossis hli ci, rau qhov Vajtswv lub tshwjchim yeej ci ntsa iab tuaj rau hauv, thiab tus menyuam Yaj yog lub teeb uas ci rau sawvdaws pom kev.
66021024	Txhua haivneeg yuav pom kev kaj nrig mus mus los los, thiab tej vajntxwv uas nyob hauv ntiajteb yuav nqa lawv tej nyiaj tej kub thiab tej qhov txhia chaw tuaj rau hauv lub nroog.
66021025	Lub nroog ntawd tej roojvag qhib lug cia tsis kaw li, rau qhov nyob hauv lub nroog ntawd yeej tsis txawj tsaus ntuj.
66021026	Txhua haivneeg yuav coj lawv tej koob meej thiab nqa tej meejmom tuaj rau hauv lub nroog.
66021027	Tiamsis yuav tsis muaj tej kev phem kev qias, tej kev poob ntsejmuag lossis tej neeg dag nyob hauv lub nroog ntawd li; luag tsuas pub cov neeg uas muaj npe sau cia rau hauv tus menyuam Yaj phau ntawv uas sau cov neeg uas muaj txojsia ntev mus ibtxhis lawm tej npe mus nyob hauv lub nroog ntawd xwb.
66022001	Tus timtswv ceebtsheej uas qhia tus dej cawm siav uas ci pom kev tshab plaws li daim iav rau kuv. Tus dej ntawd ntws saum Vajtswv thiab tus menyuam Yaj lub zwmtxwv los,
66022002	thiab ntws taug txojkev hauv plawv nroog. Ob sab ntug Dej puavleej muaj tsob txiv ntoo cawm txojsia uas ib xyoos twg txi kaum ob phaum txiv, ib hlis twg txi ib phaum. Tsob ntoo ntawd tej nplooj yog hauv tshuaj kuab muaj tsuas uas kho tau txhua haivneeg.
66022003	Yeej tsis muaj tej uas Vajtswv foom tsis zoo rau lawm nyob hauv lub nroog ntawd hlo li. Vajtswv thiab tus menyuam Yaj lub zwmtxwv yuav nyob hauv lub nroog ntawd, thiab nws cov tubtxib yuav pehawm nws.
66022004	Lawv yuav pom nws lub ntsejmuag, thiab nws yuav sau nws lub npe rau ntawm lawv hauvpliaj.
66022005	Yuav tsis muaj hmo ntuj li lawm, lawv yuav tsis taws teeb thiab tsis tas yuav muaj tshav ntuj, rau qhov tus Tswv uas yog Vajtswv yuav ci rau lawv pom kev, thiab lawv yuav ua vajntxwv kav lub nroog ntawd mus ibtxhis li.
66022006	Tom qab ntawd tus timtswv hais rau kuv hais tias, "Tej lus no yog lus tseeb uas tso siab tau. Thiab tus Tswv uas yog Vajtswv tus uas muab nws tus Ntsujplig rau cov cev Vajtswv lus tau txib nws cov timtswv los qhia tej uas yuav muaj los sai sai yav tom ntej rau nws cov tubtxib paub."
66022007	Yexus hais tias, "Nej ua tib zoo mloog kuv tej lus! Kuv twb yuav los sai sai no! Tus uas ua raws li tej lus uas sau rau hauv phau ntawv no yog tus uas tau nyob kaj siab lug!"
66022008	Kuv yog Yauhas, kuv tau hnov thiab kuv tau pom txhua tsav yam no. Thaum kuv hnov thiab kuv pom tas lawm, kuv txawm txhos caug ntua ntawm tus timtswv ceebtsheej uas qhia txhua yam rau kuv txhais kotaw thiab yuav pe nws.
66022009	Tiamsis tus timtswv ntawd hais rau kuv hais tias, "Koj tsis txhob pe kuv! Kuv yog ib tug tubtxib ib yam li koj thiab ib yam li koj cov kwvtij uas ua cov cev Vajtswv lus, thiab ib yam li txhua tus uas ua raws li tej lus uas sau rau hauv phau ntawv no xwb. Koj cia li pehawm Vajtswv xwb!"
66022010	Thiab tus timtswv hais rau kuv hais tias, "Koj tsis txhob muab tej uas Vajtswv qhia rau hauv phau ntawv no npog cia, rau qhov twb yuav txog lub sijhawm uas muaj tej ntawd.
66022011	Tus uas ua phem yeej yuav ua phem mus li, tus uas ua qias yuav ua qias mus li; tus uas ua zoo yeej yuav ua zoo mus li, thiab tus uas dawbhuv yeej yuav dawbhuv mus li."
66022012	Yexus hais tias, "Nej ua tib zoo mloog kuv tej lus! Kuv twb yuav los sai sai no! Kuv yuav coj kuv tej nqi zog los, kuv yuav muab rau nej txhua tus raws li tes haujlwm uas nej tau ua los lawm.
66022013	Kuv yog Alafas thiab Aumenkas, kuv yog lub hauvpaus thiab yog lub ntsis."
66022014	Cov uas ntxhua lawv tej tsoos tsho huv lawm, yog cov uas nyob kaj siab lug, lawv muaj feem mus noj cov txiv uas muaj txojsia thiab muaj feem mus ntawm cov roojvag mus rau hauv lub nroog.
66022015	Tiamsis cov neeg uas ua phem ua qias, cov neeg ua khawvkoob, cov neeg uas ua kev nkauj kev nraug, cov neeg tua neeg, cov neeg pe mlom, cov neeg dag, tsis hais tej lus uas lawv hais thiab tej haujlwm uas lawv ua, txhua tus puavleej yuav tau nyob sab ntug nroog nraud xwb.
66022016	"Kuv yog Yexus, kuv twb txib kuv tus timtswv los qhia tej no rau nej txhua tus hauv tej pawg ntseeg lawm. Kuv yog Daviv tus xeebntxwv; kuv yog lub hnub qub uas ci ci thaum yuav kaj ntug."
66022017	Vaj Ntsujplig thiab tus Nkauj Nyab hais tias, "Cia li los ntawm no!" Txhua tus uas hnov lo lus ntawd yuav tsum teb hais tias, "Cia li los ntawm no!" Tus uas nqhis dej cia li los ntawm no; tus uas xav haus cia li los txais cov dej cawm txojsia mus haus. Cov dej no yog pub dawb dawb xwb tsis yuav nqi.
66022018	Kuv yog Yauhas, kuv ceebtoom rau txhua tus uas hnov tej lus uas Vajtswv qhia rau hauv phau ntawv li no: Yog leejtwg ntxiv ib lo lus rau tej uas sau tseg rau hauv phau ntawv no lawm, Vajtswv yuav muab tej sub tawg sub ntsha uas hais hauv phau ntawv no rau tus ntawd.
66022019	Thiab yog leejtwg rho tej lus uas Vajtswv qhia rau hauv phau ntawv no ib los tawm, Vajtswv yuav tsis pub tsob txiv uas cawm txojsia uas yog nws feem rau nws noj, thiab Vajtswv yuav tsis pub lub chaw hauv lub nroog Dawbhuv rau nws nyob. Kuv twb hais txog tej ntawd rau hauv phau ntawv no lawm.
66022020	Tus uas ua timkhawv txog tej no, nws hais tias, "Kuv twb yuav los sai sai no! " Thov kom muaj raws li ntawd. Tswv Yexus, thov koj cia li los!
66022021	Thov tus Tswv Yexus foom koob hmoov rau nej txhua tus.
