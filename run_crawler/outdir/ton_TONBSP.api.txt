40001001	KO E tohi hohoko ‘eni ‘o Sīsū Kalaisi, ‘a ia ko e Hako ‘o Tēvita mo e Hako ‘o ‘Epalahame.
40001002	Ko e hako ‘o ‘Epalahame ‘a ‘Aisake; pea ko e hako ‘o ‘Aisake ‘a Sēkope; pea ko e hako ‘o Sēkope ‘a Siuta mo hono fototehina;
40001003	pea ko e hako ‘o Siuta ‘a kelesi mo Sala, ‘a ia ko ‘ena fa‘ē ‘a Tema; pea ko e hako ‘o Fēlesi ‘a ‘Esilome; pea ko e hako ‘o ‘Esilome‘a ‘Ālame;
40001004	pea ko e hako ‘o ‘Ālame ‘a ‘Aminatape; pea ko e hako ‘o ‘Aminatape ‘a Na‘asoni; pea ko e hako ‘o Na‘asoni ‘a Salemone;
40001005	pea ko e hako ‘o Salemone ‘a Poasi, ‘a ia ko ‘ene fa‘ē ‘a Lēhapi; pea ko e hako ‘o Poasi ‘a ‘Ōpeti, ‘a ia ko ‘ene fa‘ē ‘a Lute; pea ko e hako ‘o ‘Ōpeti ‘a Sese;
40001006	pea ko e hako ‘o Sese ‘a Tēvita ko e Tu‘i. Ko e hako ‘o Tēvita ‘a Solomone, ‘a ia ko ‘ene fa‘ē ‘a e fefine na‘e nonofo mo ‘Ūlaia;
40001007	pea ko e hako ‘o Solomone ‘a Lehopoame; pea ko e hako ‘o Lehopoame ‘a ‘Apaia; pea ko e hako ‘o ‘Apaia ‘a ‘Asa;
40001008	pea ko e hako ‘o ‘Asa ‘a Sihosafate; pea ko e hako ‘o Sihosafate ‘a Siolame pea ko e hako ‘o Siolame ‘a ‘Ūsaia,
40001009	pea ko e hako ‘o ‘Ūsaia ‘a Siotame; pea ko e hako ‘o Siotame ‘a ‘Āhasi; pea ko e hako ‘o ‘Āhasi ‘a Hesekaia;
40001010	pea ko e hako ‘o Hesekaia ‘a Manase; pea ko e hako ‘o Manase ‘a ‘Āmone; pea ko e hako ‘o ‘Āmone ‘a Siosaia;
40001011	pea ko e hako ‘o Siosaia ‘a Sekonaia mo hono kāinga–ko e kuonga ia ‘o e Fetuku ki Pāpilone.
40001012	Pea hili ‘a e Fetuku ki Pāpilone pea ai ‘a e hako ‘o Sekonaia, ko Saletili; pea ko e hako ‘o Saletili ‘a Seluipepeli;
40001013	pea ko e hako ‘o Seluipepeli ‘a ‘Apaiuta; pea ko e hako ‘o ‘Apaiuta ‘a ‘Īlaiakimi; pea ko e hako ‘o ‘Īlaiakimi ‘a ‘Esoa;
40001014	pea ko e hako ‘Esoa ‘a Sētoki; pea ko e hako ‘o Sētoki ‘a ‘Ākemi; pea ko e hako ‘o ‘Ākemi ‘a ‘Elaiuti;
40001015	pea ko e hako ‘o ‘Elaiuti ‘a ‘Eliesa; pea ko e hako ‘o ‘Eliesa ‘a Mātani; pea ko e hako ‘o Mātani ‘a Sēkope;
40001016	pea ko e hako ‘o Sēkope ‘a Siosifa, ‘a ia ko e husepāniti ‘o Mele ko e fa‘ē ‘a Sīsū ‘a ia ‘oku ui ko Kalaisi.
40001017	Ko ia ko e lau ‘o e ngaahi to‘utangata meia ‘Epalahame kia Tēvita ko e to‘utangata ‘e hongofulu mā fā; pea meia Tēvita ki he Fetuku ki Pāpilone ko e to‘utangata ‘e hongofulu mā fā; pea mei he Fetuku ki Pāpilone ‘o a‘u kia Kalaisi ko e to‘utangata ‘e hongofulu mā fā.
40001018	Ko e anga ‘eni ‘o e tupu ‘a Sīsū Kalaisi. Kuo polo‘i ‘ene fa‘ē ko Mele kia Siosifa, ka ‘i he te‘eki ke na nonofo, na‘e hā kuo feitama ia ki he Laumālie Mā‘oni‘oni.
40001019	Pea ko Siosifa ko hono hoa, neongo ko e tangata tauhi tu‘utu‘uni, ka na‘e ‘ikai te ne loto ke faka‘ilo ia, ka na‘a ne pehē ke tukuange fakafufū pē.
40001020	Pea lolotonga ‘ene fifili ki he ngaahi me‘a ni, ‘iloange na‘e hā kiate ia ha ‘āngelo ‘a e ‘Eiki ‘i he misi, ‘o ne pehē, ‘E Siosifa, hako ‘o Tēvita, ‘oua na‘a ke teteki ke ‘omi ‘a Mele ko ho uaifi; he ko ia kuo ne tu‘itu‘ia ai ‘oku mei he Laumālie Mā‘oni‘oni.
40001021	Pea te ne ‘alo‘i ha tama, pea te ke fakahingoa ko Sīsū; he ko ia ia te ne fakamo‘ui hono kakai mei he‘enau ngaahi angahala.
40001022	Pea na‘e fai ‘eni kotoa pē, koe‘uhi ke fakamo‘oni ki he me‘a ne folofola‘aki ‘e he ‘Eiki ‘i he palōfita, ‘o pehē,
40001023	Vakai, ‘e feitama ‘a e tāupo‘ou, pea te ne ‘alo‘i ha tama, pea te nau fakahingoa ia ko ‘Imānuela, ‘a ia ko hono ‘uhinga, ‘oku ‘iate kitautolu ‘a e ‘Otua.
40001024	Pea kuo ofo ‘a Siosifa mei he‘ene mohe, na‘a ne fai ‘o hangē ko e fekau ‘a e ‘āngelo ‘a e ‘Eiki kiate ia, ‘o ne ‘omi ‘a hono uaifi:
40001025	pea na‘e ‘ikai te na fe‘iloaki kae‘oua ke ne ‘alo‘i ‘a e tama; pea na‘a ne fakahingoa ia ko Sīsū.
40002001	PEA hili ‘a e ‘alo‘i ‘o Sīsū ‘i Pētelihema ‘i Siutea, ‘i he kuonga ‘o e tu‘i ko Hēlota, ‘iloange na‘e hoko ki Selusalema ‘ani Maki mei Hahake,
40002002	‘oku nau fehu‘i, Kofa‘ā ia kuo ‘alo‘i ko e Tu‘i ‘o e kakai Siu? he na‘a mau mamata ‘i Hahake ki hono fetu‘u pea kuo mau omi ke hū kiate ia.
40002003	Pea ‘i he fanongo ki ai ‘a e tu‘i ko Hēlota, na‘a ne puputu‘u, ‘a ia mo Selusalema kātoa.
40002004	Pea na‘a ne fakataha ‘a e hou‘eiki taula‘eiki kotoa pē, mo e kau sikalaipe faka-Siu; ‘o ne ‘eke kiate kinautolu pe ‘e ‘alo‘i ‘i fē ‘a e Mīsaia.
40002005	Pea nau tali kiate ia, ‘i Pētelihema ‘i Siutea; he ‘oku pehē hono tohi ‘e he palōfita,
40002006	Pea ko koe, Pētelihema, konga ‘o Siuta, ‘oku ‘ikai ‘aupito ko e si‘i taha koe ‘i he hou‘eiki ‘o Siuta; koe‘uhi ‘e ha‘u meiate koe ha takimu‘a ‘a ia te ne pule‘i hoku kakai ko ‘Isileli.
40002007	Pea toki ‘omi fakafufū ‘e Hēlota ‘a e kau Maki, ‘o ne ‘eke kiate kinautolu ke mahu‘ingamālie ‘a e taimi ‘o e hā ‘a e fetu‘u.
40002008	Pea ne fekau ke nau ō ki Pētelihema, ‘o ne pehē, Mou ‘alu ‘o ‘eke fakatotolo ki he tamasi‘i; pea ka mou ka ‘ilo pea mou tala mai, koe‘uhi ke u ‘alu mo au ‘o hū kiate ia.
40002009	Pea kuo nau ma‘u ‘a e fekau ‘a e Tu‘i pea nau ‘alu; pea ‘iloange, ko e fetu‘u na‘a nau mamata ki ai ‘i Hahake, na‘a ne tataki kinautolu ‘o a‘u atu ki he potu na‘e ‘i ai ‘a e tamasi‘i, ‘o ne tu‘u ai mei ‘olunga.
40002010	Pea ‘i he‘enau sio ki he fetu‘u, na‘a nau fiefia ‘aupito, ‘aupito.
40002011	Pea ‘i he‘enau hū ki he fale, na‘a nau ‘ilo ‘a e tamasi‘i, ‘oku ‘i he‘ene fa‘ē ko Mele; pea nau fakatōmape‘e ‘o hū kiate ia: pea na‘a nau tangaki ‘enau ngaahi ‘angame‘a, ‘o nau ‘atu kiate ia ‘a e ngaahi me‘a‘ofa, ko e koula mo e laipeno mo e mula.
40002012	Pea ‘i he valokia kinautolu ‘i ha misi ke ‘oua te nau foki kia Hēlota, ne nau ‘alu ki honau fonua ‘i ha hala kehe.
40002013	Pea kuo nau ‘alu, ‘iloange, na‘e hā kia Siosifa ha ‘āngelo ‘a e ‘Eiki ‘i ha misi, ‘o ne pehē, ‘Ā hake, ‘o to‘o ‘a e tamasi‘i mo ‘ene fa‘ē, pea ke holataki ki ‘Isipite; pea ke nofo ai kae‘oua ke u toki fakahā atu; he ‘oku teu kumi ‘e Hēlota ‘a e tamasi‘i ke fakapoongi.
40002014	Pea ‘ā hake ia, ‘o ne to‘o ‘a e tamasi‘i mo ‘ene fa‘ē ‘i he pō ko ia, ‘o nau ‘alu ki ‘Isipite;
40002015	pea na‘a nau nofo ai ‘o a‘u ki he pekia ‘a Hēlota: koe‘uhi ke fakamo‘oni ki he me‘a na‘e folofola‘aki ‘e he ‘Eiki ‘i he palōfita, ‘o pehē, Na‘a ku ui mai hoku foha mei ‘Isipite.
40002016	Pea ‘i he toki hā kia Hēlota kuo va‘inga‘aki ia ‘e he kau Maki, na‘a ne tuputāmaki ‘aupito; ‘o ne fekau ke tāmate‘i ‘a e tamaiki kotoa pē ‘i Pētelihema mo e ngaahi ‘api na‘e kau ki ai, ‘o ngata meiate kinautolu na‘e ua ta‘u ‘o fai ki mui; ‘o fakatatau ki he taimi na‘a ne ma‘u mei he kau Maki.
40002017	Pea na‘e toki fakamo‘oni ki he me‘a na‘e lea‘aki ‘e he palōfita ko Selemaia, ‘o pehē,
40002018	Na‘e ongona ‘i Lama ha le‘o, ko e tangi mo e fu‘u tangilāulau; ko e tēngihia ‘e Lesieli ‘ene fānau, pea ‘ikai te ne tali ha fakafiemālie koe‘uhi kuo nau mole.
40002019	Pea ‘i he hili ‘a e pekia ‘a Hēlota, ‘iloange, na‘e hā mai kia Siosifa ‘i ‘Isipite ha ‘āngelo ‘a e ‘Eiki ‘i ha misi,
40002020	‘o ne pehē, ‘Ā hake, pea to‘o ‘a e tamasi‘i mo ‘ene fa‘ē, pea ‘alu ki he fonua ‘o ‘Isileli; he kuo mate ‘a kinautolu na‘e kumi ki he tamasi‘i ke fakapoongi.
40002021	Pea ‘ā hake ia, ‘o ne to‘o ‘a e tamasi‘i mo ‘ene fa‘ē, pea ne ‘alu atu ‘o hū ki he fonua ‘o ‘Isileli.
40002022	Ka ‘i he‘ene fanongo ko ‘Akileosi ‘oku pule ‘i Siutea, ko e fetongi ‘o ‘ene tamai ko Hēlota, na‘a ne manavahē ke ‘alu ki he potu ko ia: pea na‘e valokia ia ‘i ha misi, ko ia na‘a ne fononga ki he ngaahi feitu‘u ‘o Kāleli.
40002023	Pea ne ‘alu ‘o nofo ‘i he kolo ‘oku hingoa ko Nāsaleti; koe‘uhi ke fakamo‘oni ki he me‘a na‘e lea‘aki ‘e he kau Palōfita, ‘o pehē, ‘E ui ia ko ha Nāsaleti.
40003001	‘I he kuonga ko ia na‘e ha‘u ‘a Sione Papitaiso, ‘o malanga ‘i he toafa ‘o Siutea,
40003002	‘o ne pehē, Mou fakatomala, he kuo ofi ‘a e Pule‘anga ‘o e Langi.
40003003	He ko eni ia na‘e lea ki ai ‘e he palōfita ko ‘Aisea, ‘o pehē, Ko e le‘o ‘o ha toko taha ‘oku kalanga he toafa, Mou teuteu ‘a e hā‘ele‘anga ‘o Sihova; Fakatonutonu hono ngaahi hala.
40003004	Pea ko e kofu ‘o Sione ko ia na‘e ngaohi mei he fulufulu‘i kāmeli, pea fakama‘u leta ‘i hono kongaloto: pea ko ‘ene me‘akai ko e he‘e mo e honi ‘o e vao.
40003005	Pea na‘e toki ‘alu atu kiate ia ‘a Selusalema, mo Siutea kotoa, pea mo e feitu‘u kotoa ‘o Soatani:
40003006	pea nau papitaiso ‘iate ia ‘i he vaitafe ko Soatani, he vete ‘enau ngaahi angahala.
40003007	Pea ‘i he ene vakai ki he tokolahi ‘o e kau Fālesi mo e Sātusi ‘oku nau ha‘u ki he papitaiso, na‘a ne pehē kiate kinautolu, ‘a e hako‘i ngata fekai, ko hai ne fale‘i kimoutolu ke hola mei he houhau ‘oku tu‘unuku mai?
40003008	Kapau ko ia, pea mou fua ‘o taau mo ha fakatomala.
40003009	Pea ‘oua te mou hanga ‘o fuataki ‘i homou loto, ‘o pehē, Ko ‘Epalahame ‘a ‘emau tamai: he ‘oku ou tala atu, ‘oku mafai ‘e he ‘Otua ke fokotu‘u mei he ngaahi maka ni ha fānau kia ‘Epalahame.
40003010	Pea ‘oku lolotonga tu‘u ni ‘a e toki ‘i he tefito ‘o e ngaahi ‘akau: ko ia ‘ilonga ha ‘akau ‘oku ‘ikai fua lelei, ‘oku tā ‘o laku ki he afi.
40003011	Ko au ‘oku ou papitaiso vai kimoutolu ki he fakatomala: ka ko ia ‘oku muimui mai ‘oku ne mālohi ‘iate au, ko e Toko Taha ia ‘oku ‘ikai te u taau ke takitaki hono topuva‘e: ‘e papitaiso kimoutolu ‘e ia ‘i he Laumālie Mā‘oni‘oni mo e afi.
40003012	Ko e Toko Taha ia ‘oku ‘i hono nima ‘a e ī, pea te ne tapili ke ‘osi ‘a ‘ene ‘au‘au‘anga: pea te ne tānaki ‘ene ngaahi fo‘i uite ki he feleoko, ka te ne tutu ‘a e kafukafu ‘aki ‘a e afi ‘oku ‘ikai matāmate‘i.
40003013	Pea toki ha‘u ‘a Sīsū mei Kāleli ki Soatani kia Sione ke papitaiso ‘iate ia.
40003014	Ka ka teke‘i ia ‘e Sione, ‘o ne pehē, Na‘e totonu mu‘a ke u papitaiso ‘iate koe, pea ‘oku ke ha‘u koā kiate au?
40003015	Pea tali ‘e Sīsū ‘o ne pehē kiate ia, Tukuange pē ‘i he taimi ni: he ‘oku taau pehē mo kitaua ke fakakakato ‘a e tu‘utu‘uni kotoa pē. Pea ne toki tukuange ia.
40003016	Pea kuo papitaiso ‘a Sīsū, na‘a ne ‘alu hake leva mei he vai; pea vakai, na‘e matangaki ‘a e langi kiate ia, pea ne mamata ki he Laumālie ‘o e ‘Otua ‘oku ‘alu hifo ‘i he tatau ‘o ha lupe, ‘o ne a‘u kiate ia
40003017	Pea ‘iloange, na‘e ai ha le‘o mei he langi na‘e pehē mai, Ko Hoku ‘Alo Pele ‘ena, ‘a ia kuo u hōifua ai.
40004001	NA‘E toki ‘ohake ‘a Sīsū ‘e he Laumālie Mā‘oni‘oni ki he toafa ke ‘ahi‘ahi‘i ‘e he Tēvolo.
40004002	Pea hili ‘ene ‘aukai ‘i he ‘aho ‘e fāngofulu mo e pō ‘e fāngofulu, pea ne toki hālofia.
40004003	Pea ha‘u ‘a e Toko Taha Fakatauvele, ‘o ne pehē kiate ia, “Kapau ko e ‘Alo koe ‘o e ‘Otua, fekau ke hoko ‘a e ngaahi fo‘i maka ni ko e ngaahi fo‘i mā."
40004004	Ka ka tali ‘e ia ‘o pehē, Kuo tohi, ‘Oku ‘ikai mo‘ui ‘a e tangata ‘i he mā pē, ka ‘i he ngaahi folofola kotoa pē ‘oku ‘alu atu mei he fofonga ‘o e ‘Otua.
40004005	Pea toki ‘ave ia ‘e he Tēvolo ki he Kolo Tapu, ‘o ne fokotu‘u ia ki he tu‘ahivi ‘o e Temipale,
40004006	mo ne pehē ki ai, Kapau ko e ‘Alo koe ‘o e ‘Otua, hopo ki lalo; he kuo tohi, He kouna ‘e ia ‘ene kau ‘āngelo telia ‘a koe; pea te nau fataki nima koe na‘a pākia ho va‘e ‘i ha maka.
40004007	Pea lea ‘a Sīsū kiate ia, kuo tohi foki, ‘E ‘ikai te ke ha‘aki ‘ahi‘ahi‘i ‘a e ‘Eiki ko ho ‘Otua.
40004008	Pea ‘ave foki ia ‘e he Tēvolo ki ha mo‘unga na‘e mā‘olunga ‘aupito, ‘o ne faka‘ali‘ali ki ai ‘a e ngaahi pule‘anga kotoa pē ‘o māmani mo honau nāunau;
40004009	‘o ne pehē kiate ia, ko e ngaahi me‘a ni kotoa pē te u ‘atu mo‘ou, ‘o kapau te ke fakatōmape‘e ‘o lotu kiate au.
40004010	Pea toki pehē ‘e Sīsū, Sētane, fei mo ‘alu! he kuo tohi, Ko e ‘Eiki ko ho ‘Otua te ke lotu ki ai, pea ko ia pē toko taha te ke ‘otua ‘aki.
40004011	Pea toki tukuange ia ‘e he Tēvolo: pea ‘iloange na‘e ha‘u ha kau ‘āngelo ‘o fai ha tauhi kiate ia.
40004012	Pea ‘i he‘ene fanongo kuo tuku ‘a Sione ki he pilīsone, na‘a ne ‘alu ange ki Kāleli.
40004013	Pea ne hiki mei Nāsaleti, ‘o ne ‘alu ‘o nofo ‘i Kāpaneume, ‘a ia ‘oku ‘i he matātahi, ‘i he ngata‘anga ‘o Sepulone mo Nafitalai:
40004014	koe‘uhi ke fakamo‘oni ki he me‘a na‘e lea‘aki ‘e he palōfita ko ‘Aisea, ‘o pehē,
40004015	He fonua ‘o Sepulone, He fonua ‘o Nafitalai, He potu hanga ki tahi, ‘A Tu‘a Soatani, ‘A Kāleli ‘o Senitaile;
40004016	Ko e kakai nofo he po‘uli Na‘a nau mamata ki ha maama lahi; Pea ko e nofo he fonua tonu mo e malu ‘o Mate Na‘e hopo ha maama kiate kinautolu.
40004017	Mei he taimi ko ia na‘e kamata ‘a Sīsū ke malanga, ‘o pehē, Mou fakatomala, he kuo ofi ‘a e Pule‘anga ‘o Hēvani.
40004018	Pea ‘i he‘ene ‘eve‘eva ‘i he matātahi ‘o e Tahi Kāleli, na‘a ne vakai ki ha tautehina, ko Saimone ‘oku ui ko Pita, pea mo ‘Anitelū ko hono tehina ‘oku na sili, he ko e ongo toutai.
40004019	Pea pehē ‘e ia kiate kinaua, Mo omi ‘o muimui ‘iate au, pea te u ngaohi kimoua ko e ongo toutai tangata.
40004020	Pea na li‘aki leva hona kupenga, ‘o na muimui kiate ia.
40004021	Pea kuo ne laka atu mei ai, na‘a ne vakai ki ha tautehina kehe, ko Sēmisi ko e foha ‘o Sēpeti, pea mo Sione ko hono tehina, ‘oku nau ‘i he vaka mo Sēpeti ko ‘ena tamai, ‘o fai ‘enau pena kupenga. Pea na‘a ne ui kinaua.
40004022	Pea na tuku leva ‘a e vaka mo ‘ena tamai, ‘o na muimui kiate ia.
40004023	Pea na‘a ne foli ‘a Kāleli kātoa, he‘ene faiako ‘i honau ngaahi falelotu, mo ne malanga‘aki ‘a e Kōsipeli ‘o e Pule‘anga: pea neongo pe ko e hā ha alangamahaki na‘e ‘i he kakai ‘Isileli, pe ha mahamahaki, na‘a ne fakamo‘ui ia.
40004024	Pea mafola atu hono ongoongo ki Sīlia kātoa; pea nau ‘omi kiate ia ‘a e kakai kotoa pē na‘e puke, ‘a kinautolu na‘e mo‘ua, ‘i he ngaahi mahaki kehekehe ‘o fakamamahi, ‘a e ‘āvea mo e puke fakataimi mo e mamatea, pea na‘a ne fakamo‘ui kinautolu.
40004025	Pea na‘e tulimui kiate ia ha ngaahi fu‘u kakai lahi, mei Kāleli, mo Tikapolusi, mo Selusalema, mo Siutea, pea mo Tu‘a Soatani.
40005001	PEA ‘i he‘ene sio ki he ngaahi fu‘u kakai, na‘a ne ‘alu hake ki he mo‘unga, pea ‘i he‘ene nofo hifo ke malanga na‘e ‘unu‘unu atu kiate ia ‘ene kau ako:
40005002	pea ne ‘ofa‘aki ‘ene lea, ‘o ne ako‘i kinautolu, ‘o pehē,
40005003	Monū‘ia ā ka ko kinautolu ‘oku ongo‘i masiva honau laumālie; he ‘oku ‘onautolu ‘a e Pule‘anga ‘o Hēvani.
40005004	Monū‘ia ā ka ko kinautolu ‘oku fakamamahi: he ‘e fakafiemālie ‘a kinautolu.
40005005	Monū‘ia ā ka ko kinautolu ‘oku fa‘a kātaki: he ‘e tō mo‘onautolu ‘a e fonua.
40005006	Monū‘ia ā ka ko kinautolu ‘oka fie kai mo fie inu ki he mā‘oni‘oni: he ‘e fakamākona ‘a kinautolu.
40005007	Monū‘ia ā ka ko kinautolu ‘oku manava‘ofa: he ‘e fai manava‘ofa kiate kinautolu
40005008	Monū‘ia ā ka ko kinautolu ‘oku ma‘a honau loto: he te nau mamata ki he ‘Otua.
40005009	Monū‘ia ā ka ko kinautolu ‘oku fakatupu melino: he ‘e ui ‘a kinautolu ko e ngaahi foha ‘o e ‘Otua.
40005010	Monū‘ia ā ka ko kinautolu ‘oku fakatanga‘i koe‘uhi ko e failelei: he ‘oku ‘onautolu ‘a e Pule‘anga ‘o Hēvani.
40005011	Monū‘ia ā ka ko kimoutolu, ‘oka manukia kimoutolu, mo fakatanga‘i, mo lohiekina ‘i he kovi kehekehe, koe‘uhi ko au.
40005012	Mou fiefia mo hākailangitau: he lahi ho‘omou totongi ‘i Hēvani; he na‘e pehē ‘enau fakatanga‘i ‘a e kau palōfita, ‘a ia na‘e holomu‘a ‘iate kimoutolu.
40005013	Ko kimoutolu ko e māsima ‘o e fonua: pea ka mole mei he māsima hono kona, ‘e fakamāsima ‘a e māsima ‘e he hā? ‘Oku ‘ikai kei ‘aonga ki ha me‘a, ka ke laku pē kitu‘a ke molo ai ‘a e kakai.
40005014	Ko kimoutolu ko e maama ‘o māmani: ko e kolo ‘oku tu‘u ‘i ha funga mo‘unga ‘oku ‘ikai te ne lava ke puli.
40005015	Pea tala‘ehai ‘oku tutu ha maama ‘o ‘ai ki he loto puha fua, ka ki he tu‘unga maama pē, pea ‘oku ulo atu ia ki he kakai kotoa pē ‘oku ‘i he fale.
40005016	Pehē foki, ke ulo atu ho‘omou maama ke hā ki he kakai, ke nau mamata ki ho‘omou ngaahi ngāue lelei, pea fakamālō‘ia ‘a ho‘omou Tamai ‘oku ‘i Hēvani.
40005017	‘Oua te mou mahalo kuo u ha‘u ke tāmate‘i ‘a e Lao, pe ko e Tohi Palōfita: na‘e ‘ikai te u ha‘u ke tāmate‘i, ka ke fakakakato.
40005018	He ko au ē, ‘oku ou tala atu, Lolotonga ‘oku te‘eki mole ‘a e langi mo māmani, ‘e ‘ikai mole mei he Lao ha mata‘itohi ‘e taha, pe ko ha fo‘i kohi, kae‘oua ke fai hono kotoa.
40005019	Ko ia, ‘ilonga ‘a ia te ne tāmate‘i ha taha ‘i he ngaahi tu‘utu‘uni ni ‘oku kihi‘i si‘i, pea ako pehē ki he kakai, ‘e lau ia ko e kihi‘i si‘i ‘i he Pule‘anga ‘o Hēvani: ka ‘ilonga ‘a ia te ne fai ki ai mo ako‘aki, ‘e lau ia ko e lahi ‘i he Pule‘anga ‘o Hēvani.
40005020	He ‘oku ou tala atu, Kapau ‘e ‘ikai lahi hake ho‘omou mā‘oni‘oni ‘i he mā‘oni‘oni ‘a e kau sikalaipe mo e kau Fālesi, ‘e ‘ikai, ‘aupito te mou hū ki he Pule‘anga ‘o Hēvani.
40005021	Kuo mou fanongo ne folofola‘aki ki he mātu‘a ‘i mu‘a, ‘o pehē, ‘oua na‘a ke fakapō; pea ‘ilonga ‘a ia te ne fakapō, ‘e fakamāumatea ia ‘i he fakamā‘anga fakakolo:
40005022	ka ‘oku ou tala kiate kimoutolu ‘e au, ‘Ilonga ‘a ia te ne ‘ita ki hono kāinga, ‘e fakamāumatea‘i he fakamāu‘anga fakakolo; pea ka ‘ilonga ‘a ia te ne pehē ki hono kāinga, Siana vale, ‘e fakamāumatea ia ‘i he Sanetalimi; ka ‘ilonga ha taha te ne pehē, Siana angatu‘u, ‘e fakamāumatea pea tutu ‘i he afi ‘o Kihena.
40005023	Ko ia, ka kuo ke ha‘u mo koe ha feilaulau ki he ‘ōlita, ‘o ke toki manatu‘i ai ‘oku ai ha me‘a ‘oku kovi‘ia ai ho kāinga kiate koe:
40005024	tuku pē hena ho‘o feilaulau ‘i he ve‘e ‘ōlita, pea ke mole atu mu‘a ‘o fakalelei ho kāinga, pea ke toki ha‘u ‘o ‘atu ho‘o feilaulau.
40005025	‘Alu vave ‘o ‘ahi‘ahi fakamolemole ki he tangata faka‘ilo, ‘o toutou kole ‘o a‘u ki ho‘omo fangafanga hū ki he fakamaau; na‘a ‘iloange; ‘e ‘oatu koe ‘e he faka‘ilo ki he fakamaau, pea ‘oatu ‘e he fakamaau ki he ‘ōfisa, pea ‘e lī koe ki he pilīsone.
40005026	Ko au ē, ‘oku ou tala atu, ‘E ‘ikai te ke ‘alu mei ai kae‘oua ke ‘osi ho‘o totongi ‘o a‘u ki he toenga sēniti.
40005027	Kuo mou fanongo na‘e folofola‘aki, ‘oua na‘a ke tono fefine:
40005028	ka ‘oku ou tala kiate kimoutolu ‘e au, ‘Ilonga ‘a ia te ne fakasio ki ha fefine ke tafunaki ‘ene holi ki ai, kuo ne tono‘i ia ‘i hono loto.
40005029	Ko ia, neongo ko ho mata to‘omata‘u ‘oku fakahingaki koe, kape‘i ia ‘o li‘aki: he ‘oku lelei mu‘a kiate koe ke mole hao kupu pē ‘e taha, ‘i he lī ho sino kotoa ki Heli.
40005030	Pea neongo ko ho nima to‘omata‘u ‘oku fakahingaki koe, tu‘usi ia pea li‘aki; he ‘oku lelei mu‘a kiate koe ke mole hao kupu pē ‘e taha, ‘i he a‘u ho sino kotoa ki Heli.
40005031	Ka na‘e folofola‘aki, ‘Ilonga ha taha te ne li‘aki hono uaifi, ke ne ‘ange ki ai ha tohi vete:‘
40005032	ka ‘oku ou tala kiate kimoutolu ‘e au, Ko ia ‘oku ne li‘aki hono uaifi, kae ‘ikai ‘i ha‘ane faihala mo ha taha, ‘oku ne tuku ia ke tonoa: pea ko e tangata te ne mali mo ia kuo li‘aki ‘oku ne tono fefine.
40005033	Ko eni foki, kuo mou fanongo na‘e folofola‘aki ki he mātu‘a ‘i mu‘a, ‘oua na‘a ke fuakava loi, ka ke vete ki he ‘Eiki ho‘o ngaahi fuakava:
40005034	Ka ‘oku ou tala kiate kimoutolu ‘e au, ‘oua ‘aupito na‘a lea tuki, ‘oua ‘e lea ki he langi, he ko e taloni ia ‘o e ‘Otua:
40005035	pe ki he fonua, he ko hono tu‘ungava‘e; pe ki Selusalema, he ko e kolo ia ‘o e Tu‘i Fakaleveleva.
40005036	‘Oua ‘e lea tuki ki ho ‘ulu, he ‘oku ‘ikai te ke mafai hano liliu ‘o ha tu‘oni lou‘ulu ‘e taha ke hinehina pe ‘uli‘uli.
40005037	Ka ke peheni ho‘omou lea, ‘Io, ‘Io, ‘Ikai, ‘Ikai: he ka ai hano fakalahi ‘oku mei he Fili ia.
40005038	Kuo mou fanongo na‘e folofola‘aki, Ke totongi ‘aki ‘a e fo‘i mata ha fo‘i mata, mo e fo‘i nifo ha fo‘i nifo:
40005039	ka ‘oku ou tala kiate kimoutolu ‘e au, ‘oua na‘a taliteke‘i ho fili; ka ‘oka sipi‘i ‘e ha taha ho kou‘ahe to‘omata‘u, hanga koe, ‘o fulihi ki ai ho to‘ohema.
40005040	Pea ka loto ha taha ke mo hopo, pea ke ne ma‘u ho sote; tuku kiate ia mo ho pulupulu.
40005041	Pea ka fakafatongia koe ‘e ha talafekau ke ke ‘ave ia ‘i ha maile ‘e taha, pea mole mo ia ‘o maile ua.
40005042	Ka fai ha kole ‘e ha taha kiate koe, tali pē; pea ka loto ha taha ke nō meiate koe, ‘oua na‘a ke fulitu‘a ki ai.
40005043	Kuo mou fanongo na‘e folofola‘aki, Te ke ‘ofa‘i ho kaungā‘api, kae fehi‘a ki ho fili:
40005044	ka ‘oku ou tala kiate kimoutolu ‘e au, Mou ‘ofa‘i homou ngaahi fili, pea hūfia ‘a kinautolu ‘oku nau fakatanga‘i kimoutolu.
40005045	Koe‘uhi ke mou hokosi ho‘omou Tamai ‘oku ‘i Hēvani: he ‘oku ne fakahopo ‘ene la‘ā ki he kovi mo e lelei, pea ‘oku ne faka‘uha ki he faitotonu mo e faihala.
40005046	He kapau te mou ‘ofa‘i ‘a kinautolu pē ‘oku ‘ofa mai, ko e me‘a ia ‘e fakakoloa? ‘ikai ‘oku fai pehē mo e kau pōpilikane?
40005047	Pea kapau ‘oku mou fetapa ki homou kāinga pē, ko e hā ha me‘a ‘oku mou fai ‘oku hulu atu? ‘Ikai ‘oku fai ‘e he Senitaile foki ‘a e me‘a ko ia?
40005048	Ka mou haohaoa pē ‘a kimoutolu; ‘o hangē ‘oku haohaoa ‘a ho‘omou Tamai Fakalangi.
40006001	KAE vakai, telia na‘a mou fai ho‘omou tō‘onga fakalotu ke hā ki he kakai, koe‘uhi ke nau siofia kimoutolu; he ka pehē, ‘oku ‘ikai ha‘amou totongi mei ho‘omou Tamai ‘oku ‘i Hēvani.
40006002	Ko ia, ‘oka ke ka fai ha foaki, ‘oua na‘a ke ifi ha me‘alea ke fakahā koe, ‘o hangē ko e fai ‘e he kau mālualoi ‘i he falelotu mo e hala, koe‘uhi ke nau ma‘u ‘a e fakamālō ‘a e kakai. Ko au ē, ‘oku ou tala atu, Ko hono ngata ia ‘o ‘enau totongi kuo nau ma‘u.
40006003	Ka ko koe, ‘i ho‘o fai ha‘o foaki, ke‘oua na‘a ‘ilo ‘e ho nima to‘ohema ‘a e me‘a ‘oku fai ‘e ho to‘omata‘u:
40006004	koe‘uhi ke lilo pē ho‘o foaki; pea ko ho‘o Tamai, ‘a ia ‘oku ne ‘afio‘i ‘a e lilo, te ne totongi kiate koe.
40006005	Pea ‘oka mou ka lotu, ‘e ‘ikai te mou hangē ko e kau mālualoi; he ‘oku nau manako ke tu‘u ‘i he falelotu mo e tuliki ‘o e mala‘e ke fai ‘enau lotu, koe‘uhi ke nau hā ki he kakai. Ko au ē, ‘oku ou tala atu, Ko hono ngata ia ‘o ‘e nau totongi kuo nau ma‘u.
40006006	Ka ko koe, ‘oka ke ka lotu, hū ki ho loki, pea tāpuni ho matapā, pea fai ho‘o hū ki ho‘o Tamai ‘a ia ‘oku ‘i he lilo: pea ko ho‘o Tamai, ‘a ia ‘oku ne ‘afio‘i ‘a e lilo, te ne totongi kiate koe.
40006007	Pea ‘i ho‘omou ngaahi lotu, ‘oua te mou fakafanafana mo launoa, ‘o hangē ko e hīteni: he ‘oku nau mahalo ‘e ongo atu ‘enau me‘a ko e lahi ‘o ‘enau lau.
40006008	Ko ia, ‘oua na‘a fakatatau kimoutolu kiate kinautolu: he ‘oku mui ho‘omou kole, ka kuo toka mea‘i ‘e he Tamai ‘amoutolu ‘a e ngaahi me‘a ‘oku mou masiva ai.
40006009	Ko ia ke peheni ha‘amoutolu lotu: Ko ‘emau Tamai ‘oku ‘i Hēvani, ke tāpuhā ho Huafa,
40006010	ke hoko ho‘o Pule, ke fai ho Finangalo, hangē ko ia ‘i he langi ke pehē foki ‘i māmani.
40006011	Ke ke foaki mai he ‘aho ni ha‘amau me‘akai ki he ‘anai,
40006012	pea fakamolemole homau ngaahi mo‘ua; hangē kuo mau fakamolemole foki ‘a kinautolu ne mo‘ua kiate kimautolu.
40006013	Pea ‘oua na‘a ke fakahū kimautolu ki he ‘ahi‘ahi; ka ke fakahaofi kimautolu mei he Fili.
40006014	He kapau te mou fakamolemole ‘a e ngaahi hala ‘a e kakai, pea ‘e fakamolemole kimoutolu ‘e ho‘omou Tamai Fakalangi:
40006015	pea ka ‘ikai te mou fakamolemole ‘a e ngaahi hala ‘a e kakai, pea ‘e ‘ikai foki fakamolemole ‘e ho‘omou Tamai ho‘omou ngaahi hala.
40006016	Pea ka mou ka ‘aukai, ‘oua te mou fakamatapeko, ‘o hangē ko e kau mālualoi: he ‘oku nau fakalālāfua‘a honau mata, koe‘uhi ke nau hā ki he kakai ‘oku nau ‘aukai. Ko au ē, ‘oku ou tala atu, Ko hono ngata ia ‘o ‘enau totongi kuo nau ma‘u.
40006017	Ka ko koe, ‘oka ke ka ‘aukai, pani ho ‘ulu mo fufulu ho mata:
40006018	koe‘uhi ke ‘oua na‘a hā ho‘o ‘aukai ki he kakai, ka ki ho‘o Tamai pē ‘oku ‘i he fufū: pea ko ho‘o Tamai, ‘a ia ‘oku ne ‘afio‘i ‘a e fufū, te ne totongi kiate koe.
40006019	‘Oua na‘a fa‘oaki koloa ma‘amoutolu ‘i māmani; he ko e potu ia ‘oku keina ai ‘e he ane mo e ‘ume‘umea, pea haea ‘e he kau kaiha‘a ‘o nau kaiha‘asi:
40006020	kae fa‘oaki koloa ma‘amoutolu ‘i langi, he ko e potu ia ‘oku ‘ikai keina ai ‘e he ane mo e ‘ume‘umea, pea ‘oku ‘ikai hāea ‘e he kau kaiha‘a ‘o kaiha‘asi:
40006021	he ko e potu ‘oku ‘i ai ho‘o koloa, ‘e ‘i ai foki mo ho loto.
40006022	Ko e māma‘anga ‘o e sino ko e mata: ko ia kapau ‘oku hu‘ufataha ‘a e sio ‘a ho mata, ‘e maama pē ho sino kotoa: ka ka kovi ho mata, pea ‘e fakapo‘uli ho sino kotoa.
40006023	Pea kapau ko e koto po‘uli ia, ‘a e me‘a ‘iate koe na‘e ngaohi ke fakamaama, huanoa ‘a e me‘a ‘iate koe ‘a ia ko hono anga ke po‘uli.
40006024	‘Oku ‘ikai ke lava ‘e ha taha ke ne ‘eiki ‘aki ha ‘eiki ‘e toko ua: he te ne fehi‘a ki he taha kae ‘ofa‘i ‘a e taha, pe te ne piki ki he taha kae ta‘etoka‘i ‘a e taha, ‘oku ‘ikai te mou lava ke ‘eiki ‘aki ‘a e ‘Otua mo Koloa fakatou‘osi.
40006025	Ko ia ai, ‘oku ou tala kiate kimoutolu, ‘oua na‘a mou lotomo‘ua koe‘uhi ko ho‘omou mo‘ui, ha me‘a te mou kai, pe ha me‘a te mou inu; ‘uma‘ā homou sino, ki ha me‘a te mou ‘ai ki ai. ‘Ikai ‘oku lahi ‘a e mo‘ui ‘i he me‘akai, mo e sino ‘i hono kofu?
40006026	Vakai ange e fanga manupuna ‘o e ‘atā; he ‘oku nau tūtuu‘i pe tu‘usi, pe fa‘oaki feleoko? Ka ‘oku fafanga kinautolu ‘e ho‘omou Tamai Fakalangi. ‘Ikai ‘oku mou mahu‘inga noa pē ‘iate kinautolu?
40006027	Pea neongo ho‘omou lotomo‘ua ki ai, ka tala‘ehai ‘e lava ai ‘e ha taha ke tolo‘i atu hono ta‘u ko ha momo‘i hanga pē ‘e taha.
40006028	Pea ko ho‘omou loto mo‘ua ki he kofu koe‘uma‘ā? Mou sivi ‘a e ngaahi lile ‘o e kelekele, pe kuo fēfē ‘enau tupu: he ‘oku nau fiu ‘a ngāue, pe ‘oku nau filo?
40006029	Ka ‘oku ou tala atu, Na‘a mo Solomone, ‘i he‘ene ‘ai hono nāunau kotoa, na‘e ‘ikai ke vaha‘a teunga‘ia ai ha taha ‘o e ngaahi lile ni.
40006030	Pea kapau kuo kofu fakatafu‘ufu‘u pehē ‘e he ‘Otua ‘a e mohuku ‘o e kelekele, ‘a ia ‘oku ‘i ai ni he ‘aho ni, kae tafu ‘aki ‘a e ‘ōvani ‘apongipongi, huanoa ‘a kimoutolu, ‘a e kau tui vaivai.
40006031	Ko ia, ‘oua te mou lotomo‘ua, ‘o mou pehē, Te tau kai ai e hā mo inu e hā? Mo kofu ‘aki ‘a e hā?
40006032	He ko e ngaahi me‘a ko eni ‘oku hehenga ki ai ‘a Senitaile: pea ‘oku mea‘i ‘e ho‘omou Tamai Fakalangi ‘oku taau mo kimoutolu ‘a e ngaahi me‘a ko ia kotoa.
40006033	Ka mou kumi mu‘a ki hono pule‘anga, mo e mā‘oni‘oni ‘a‘ana, pea ‘e ‘atu mo ia foki ‘a e ngaahi me‘a ko ia kotoa.
40006034	Ko ia, ‘oua te mou lotomo‘ua koe‘uhi ko e ‘apongipongi, he ‘e mo‘ua ‘a e ‘apongipongi ‘i he me‘a ko ia. ‘Oku lahi pē ki he ‘aho ni ‘a hono kovi ‘o‘ona.
40007001	‘OUA te mou fakaanga, na‘a anga‘ia kimoutolu.
40007002	He ko e fakaanga ‘oku mou fakaanga ‘aki, ko ia pē ‘e fakaanga ‘aki kiate kimoutolu; pea ko e fua ‘oku mou fua ‘aki, ko ia pē ‘e fua ‘aki kiate kimoutolu.
40007003	Pea ko e hā ‘oku ke tokanga ai ki he malamala‘i ‘akau ‘oku ‘i he mata ‘o ho kāinga, ka ko e fu‘u lalango na ‘oku ‘i ho mata ‘oku ‘ikai te ke ‘ilo ki ai?
40007004	Pea te ke lea fēfē ki ho kāinga, ‘Ē, tuku ke u to‘oa mai ‘a e malamala‘i ‘akau mei ho mata: ka tā ko e fu‘u lalango ‘ena ‘i ho mata ‘o‘ou?
40007005	‘a e ‘afungi, motu‘a to‘o mai mei ho‘ou mata ‘a e lalango; pea te ke toki sio totonu ke to‘o ‘a e malamala mei he mata ‘o ho kāinga.
40007006	‘Oua na‘a ‘ange ‘a e ngaahi me‘a tapu ki he fanga kulī, pe laku ho‘omou ngaahi mata‘itofe ki he fanga puaka: na‘a ‘iloange te nau a‘a ai, pea foki mai ‘o tui‘i kimoutolu.
40007007	Kole, pea ‘e foaki kiate kimoutolu: kumi, pea te mou ‘ilo: tukituki, pea ‘e to‘o kiate kimoutolu:
40007008	he ‘ilonga ‘a ia ‘oku ne kole ‘oku ne ma‘u, pea ko ia ‘oku kumi ‘oku ne ‘ilo, pea ko ia ‘oku tukituki ‘e to‘o kiate ia.
40007009	He ko e tangata fē ‘iate kimoutolu, ka kole ki ai ‘e hono foha ha fo‘i mā, te ne ‘ange koā ha fo‘i maka?
40007010	Pea ka kole ki ha ika, te ne ‘ange ha ngata?
40007011	pea kapau ā ‘oku mou ‘ilo ke foaki me‘a‘ofa lelei ki ho‘omou fānau, neongo ko e fa‘ahinga kovi kimoutolu, huanoa ho‘omou Tamai ‘oku ‘i Hēvani, ha‘ane foaki me‘a lelei kiate kinautolu ‘oku kole kiate ia.
40007012	Ko ia, ‘ilonga ha me‘a ‘oku mou loto ke fai ‘e he kakai kiate kimoutolu, fai pehē foki kiate kinautolu: he ko e Lao ia mo e Tohi Palōfita.
40007013	Mou hū ‘i he matapā fāsi‘i: he ‘oku fālahi ‘a e matapā, pea ‘atā ‘a e hala, ‘oku fakatau ki mala, pea tokolahi ‘a e kakai ‘oku hū atu ai:
40007014	koe‘uhi ‘oku fāsi‘i ‘a e matapā, pea ‘efi‘efi ‘a e hala ‘oku fakatau ki he mo‘ui; pea toko si‘i ‘a e kakai ‘oku ‘ilo ia.
40007015	Ka mou lamalama ‘a e kau palōfita loi, ‘a e fa‘ahinga ‘oku ha‘u kiate kimoutolu ‘oku nau kofu hangē ha sipi, ka ‘i loto ko e fanga ulofi fekai kinautolu.
40007016	Ko honau ngaahi fua te mou ‘ilo lelei ai kinautolu. He ‘oku toli kālepi mei he vao talatala, pe ko e fiki mei he ngatae?
40007017	Pehē, ‘ilonga ha ‘akau lelei ‘oku ne fua ‘aonga: ka ‘ilonga ha ‘akau tamaki ‘oku fua kovi.
40007018	‘Oku ‘ikai lava ‘e he ‘akau lelei ke fua kovi, pe ko e ‘akau tamaki ke fua ‘aonga.
40007019	‘Ilonga ha ‘akau ‘oku ‘ikai fua ‘aonga, ‘oku tā ‘o laku ki he afi.
40007020	‘Āua, ko honau ngaahi fua te mou ‘ilo lelei ai kinautolu.
40007021	‘Oku ‘ikai ko ia pē ‘oku ne lau mai, ‘Ēī, ‘Ēī, te ne hū ki he Pule‘anga ‘o Hēvani; ka ko ia ‘oku ne fai ‘a e finangalo ‘o ‘eku Tamai ‘oku ‘i Hēvani.
40007022	Ko e tokolahi te nau lea mai ‘i he ‘aho ko ē, ‘o pehē, ‘Ēī, ‘Ēī, ‘ikai ko ho huafa na‘a mau palofisai ai? Pea ko ho huafa na‘a mau kapusi tēvolo ai? Pea ko ho huafa na‘a mau feia ai ‘a e ngaahi mana lahi?
40007023	Pea te u toki vete kiate kinautolu hoku loto, ‘o pehē, Te‘eki te u ‘iloa kimoutolu: ‘alu meiate au, ‘a e kau maumau lao.
40007024	Pea ko ia, ‘ilonga ‘a ia ‘oku ne fanongo ki he ngaahi tala ni ‘a‘aku, mo ne fai ki ai, te u fakatatau ia ki he tangata fakapotopoto, ‘a ia na‘a ne langa hono fale ki he maka:
40007025	pea na‘e tō ‘a e ‘uha, pea tafe mai ‘a e ngaahi vai, pea angi ‘a e ngaahi matangi, ‘o nau fa‘afa‘aki ki he fale ko ia: ka na‘e ‘ikai holo, he ne tu‘unga ki he maka.
40007026	Ka ‘ilonga ‘a ia ‘oku ne fanongo ki he ngaahi tala ni ‘a‘aku, kae ‘ikai fai ki ai, ‘e fakatatau ia ki he tangata vale, ‘a ia na‘a ne langa hono fale ki he ‘one‘one:
40007027	pea na‘e tō ‘a e ‘uha, pea tafe mai ‘a e ngaahi vai, pea angi ‘a e ngaahi matangi, ‘o nau tuki ki he fale ko ia, pea holo ia: pea ko e holo ‘o e fale ko ia ko e holo lahi.
40007028	Pea ‘i he faka‘osi ‘e Sīsū ‘a e ngaahi tala ni, na‘e to‘oa ‘a e kakai ‘i he‘ene fai:
40007029	he ko e anga ‘o ‘ene faiako kiate kinautolu na‘e ngali ko ha pule ia, ‘o ‘ikai hangē ko ‘enau kau sikalaipe.
40008001	PEA ‘i he‘ene ‘alu hifo mei he mo‘unga, na‘e muimui kiate ia ha ngaahi fu‘u kakai.
40008002	Pea ‘iloange na‘e ha‘u ha kilia ‘o ne hū kiate ia, ‘o ne pehē, ‘Eiki, ka ne ke loto ke fai, te ke lava ke fakama‘a au.
40008003	Pea mafao atu ‘e ia hono nima ‘o ala ki he tangata, ‘o ne pehē, ‘oku ou loto pē: ke ke ma‘a koe. Pea na‘e fakama‘a leva hono kilia.
40008004	Pea pehē ‘e Sīsū kiate ia, Tokanga ke ‘oua na‘a ke tala ha me‘a ki ha taha; ka ke mole pē ‘o fakahā koe ki he taula‘eiki, pea ‘ange ‘a e me‘a‘ofa na‘e tu‘utu‘uni ‘e Mōsese, kōno fakamo‘oni kiate kinautolu.
40008005	Pea ‘i he‘ene a‘u ki Kāpaneume, na‘e ha‘u kiate ia ha senituliō, ‘o kole kiate ia, ‘o pehē,
40008006	‘Eiki, ko si‘eku tamaio‘eiki ‘oku fokoutua ‘i ‘api, kuo puke ‘i he mamatea, pea fakamanavahē ‘ene mamahi.
40008007	Pea pehē ‘e ia ki ai, Te u ‘alu atu ‘e au, ‘o faito‘o ia.
40008008	Ka ka tali ‘e he senituliō, ‘o ne pehē, ‘Eiki, ‘oku ‘ikai te u taau ke ke hū mai ki hoku poko‘i fale, ka ke fai pē ha fo‘i folofola, pea ‘e mo‘ui ai ‘eku tamaio‘eiki.
40008009	He ko au foki ko e tangata pule‘ia, pea ‘oku ai ha kau sōtia ‘oku fakaongo kiate au: pea u pehē ki ha taha, ‘Alu, pea ‘alu ia, pea ki ha taha, Ha‘u, pea ne ha‘u; pea u pehē ki he‘eku pōpula, Fai ē, pea ‘oku ne fai.
40008010	Pea ‘i he fanongo ki ai ‘a Sīsū na‘a ne ofo; ‘o ne pehē kiate kinautolu na‘e muimui mai, ko au ē, ‘oku ou tala atu, Na‘e‘ikai te u ‘ilo mei ha taha ‘i ‘Isileli ha tui ‘oku pehē fau.
40008011	Pea‘oku ou tala atu, ‘E ha‘u ha tokolahi mei Hangahake mo Hangahifo, ‘o nau nonofo mo ‘Epalahame mo ‘Aisake mo Sēkope, ‘i he Pule‘anga ‘o Hēvani:
40008012	ka ko e fānau totonu ‘o e Pule‘anga ‘e kapusi ki he po‘uli ‘o tua‘ā. Ko e potu ia ‘e toki hoko ai ‘a e tangi mo e fengai‘itaki ‘o e nifo.
40008013	Pea pehē ‘e Sīsū ki he senituliō, ‘Alu pē ā: ‘e fai kiate koe ‘o hangē ko ho‘o tui. Pea na‘e mo‘ui ‘a e tamaio‘eiki ‘i he taimi pē ko ia.
40008014	Pea ‘i he hū ‘a Sīsū ki he fale ‘o Pita, na‘a ne ‘ilo ‘a e fa‘ē ‘a hono uaifi, ‘oku tokoto kuo puke‘i he mofi.
40008015	Pea ne ala ki hono nima, pea mahu‘i ‘a e mofi mei he fefine, pea ne tu‘u ‘o tauhi kia Sīsū.
40008016	Pea kuo efiafi, na‘a nau ‘oange kiate ia ‘a e tokolahi na‘e ‘āvea; ‘o ne kapusi ‘a e ngaahi fa‘ahikehe ‘aki ha lea pē, pea ne fakamo‘ui mo kinautolu kotoa pē na‘e puke:
40008017	koe‘uhi ke fakamo‘oni ki he me‘a na‘e folofola‘aki ‘ia ‘Aisea ko e palōfita, ‘o pehē, Na‘a ne to‘o ‘e ia ‘etau ngaahi vaivai, Mo ne fua ‘etau ngaahi mahaki.
40008018	Pea ‘i he vakai ‘e Sīsū ki he ‘ālopaki ha fu‘u kakai lahi, na‘a ne tu‘utu‘uni ke ‘alu mei ai ki he kauvai.
40008019	Pea na‘e ‘unu‘unu mai kiate ia ha toko taha, ko ha sikalaipe, ‘o ne pehē ki ai, Tangata‘eiki, te u muimui kiate koe, neongo pe ko e fē ha potu te ke me‘a ki ai.
40008020	Pea lea ‘a Sīsū kiate ia, ‘o pehē, Ko e fanga fōkisi ‘oku ai hanau tafu, mo e fanga manupuna ‘o e ‘atā hanau pununga; ka ko e Fanautama ‘a Tangata ‘oku ‘ikai si‘a potu ke ‘olunga ki ai hono ‘ulu.
40008021	Pea toki lea mo ha taha kehe ‘o e kau ako, ‘o ne pehē ki ai, ‘Eiki, tuku mai au ke u lele mu‘a ‘o tanu si‘eku motu‘a.
40008022	Ka ka tali ‘e Sīsū, Muimui koe kiate au, pea tuku ki he kau mate ke nau tanu ‘a e mate ‘anautolu.
40008023	Pea kuo heka ia ki he vaka, pea toki heka mo ‘ene kau ako.
40008024	Pea ‘iloange na‘e hoko ha hou lahi, pea fakapūlou ‘a e vaka ‘e he ngaahi peau: ka ka mohe pē ia.
40008025	Pea ‘unu‘unu atu ‘a e kau ako, ‘o nau fafangu ia, he‘enau pehē, ‘Eiki! Tokoni mai! ‘Oku tau tu‘utāmaki!
40008026	Pea pehē ‘e ia kiate kinautolu, ‘a e kau tui vaivai, ko e hā ‘oku mou lotosi‘i ai? Pea ne toki tu‘u ‘o lolomi ‘a e matangi mo e tahi, pea na‘e hoko ha tofu lahi.
40008027	Pea ofo ‘a e kau tangata ‘o nau pehē, Ko e tangata hā ‘eni! He na‘a mo e matangi mo e tahi, ‘oku na fakaongo kiate ia!
40008028	Pea ‘i he‘ene a‘u ki he kauvai, ki he fonua ‘o e ha‘a Katala, na‘e fakafetaulaki mai kiate ia ha ongo tangata na‘e ‘āvea, ko ‘ena fehuufi mei he ‘aaki fonualoto; ko e ongo me‘a ngaohingata‘a ‘aupito, ko ia na‘e ‘ikai ‘uhia ‘a e hala ko ia.
40008029	Pea ‘iloange na‘a na kalanga ‘o pehē, Ko ho hā kimautolu, ‘e ‘Alo ‘o e ‘Otua? Kuo ke ha‘u ke fakamamahi‘i leva kimautolu, ka ‘oku kei tuai hono taimi?
40008030	Pea na‘e ai ha fu‘u fanga puaka na‘e huhua mei he mama‘o;
40008031	pea kole kiate ia ‘e he kau tēvolo, ‘o pehē, Ka ko ho‘o kapusi kimautolu, tuku ke mau hū ki he fanga puaka na.
40008032	Pea pehē ‘e ia kiate kinautolu, ‘Alu pē. Pea nau hū mai kitu‘a, ‘o ‘alu atu, ‘o hū ki he fanga puaka: pea fakafokifā na‘e ‘oho kotoa ‘a e fanga manu ‘i he tahifohifo ki loto tahi, ‘o nau melemo ai.
40008033	Pea hola ‘a e kakai na‘e tauhi kinautolu, ‘o nau ‘alu mei ai ki he kolo, ‘o ongoongoa kotoa pē, kae‘uma‘ā ‘a e ngaahi me‘a na‘e kau ki he ongo ‘āvea.
40008034	Pea vakai, na‘e ‘aukau mai ‘a e kolo kitu‘a ke fakafetaulaki kia Sīsū: pea ‘i he‘enau ‘ilo ia, na‘a nau kole ke ne hiki mei honau feitu‘u.
40009001	PEA heka vaka ia ‘o ‘alu ki he kauvai, ‘o ne a‘u ki hono kolo ‘o‘ona.
40009002	Pea ‘iloange na‘a nau ‘omi kiate ia ha tangata mamatea, kuo ‘ai ki ha mohenga. Pea ‘i he vakai ‘e Sīsū ‘enau tui, pea ne pehē ki he tangata mamatea, Fiemālie, nga‘ata; kuo fakamolemole ho‘o ngaahi angahala.
40009003	Pea tā na‘e ai ha ni‘ihi ‘i he kau sikalaipe na‘a nau pehē ‘i honau loto, ‘oku lea fie ‘otua ‘a e siana ni.
40009004	Pea ‘ilo ‘e Sīsū ‘enau mahalo, ‘o ne pehē, Ko ho‘omou mahalo kovi ‘i homou loto koe‘uma‘ā?
40009005	He ko e fē ‘oku faingofua; ‘a e pehē, Kuo fakamolemole ho‘o ngaahi angahala: pe ko e pehē, Tu‘u ‘o ‘eve‘eva?
40009006	Ka koe‘uhi ke mou ‘ilo ‘oku mafai ‘e he Fanautama ‘a Tangata ke fakamolemole angahala ‘i māmani, (pea toki hanga ia ‘o lea ki he tangata mamatea), Tu‘u, pea to‘o ho mohenga, pea mole ki ho ‘api.
40009007	Pea ne tu‘u, ‘o ‘alu ki hono ‘api.
40009008	Pea ‘i he sio ki ai ‘a e kakai na‘a nau manavahē; pea nau fakamālō ki he ‘Otua, he‘ene tuku ha fu‘u mafai pehē ki he tangata.
40009009	Pea ‘i he ‘alu ange ‘a Sīsū mei ai, na‘a ne sio ki ha tangata ‘oku nofo ‘i he fale tute, ‘a ia na‘e hingoa ko Mātiu: pea ne pehē kiate ia, Muimui kiate au. Pea ne tu‘u ‘o muimui kiate ia.
40009010	Pea ‘i he keinanga ‘e Sīsū ‘i he fale, tā na‘e ai ha tokolahi ‘o e kau pōpilikane mo e kau angahala, na‘a nau ha‘u ‘o fetākoto‘i mo ia mo ‘ene kau ako ‘i he kai.
40009011	Pea ‘i he mamata ki ai ‘a e kau Fālesi, na‘a nau pehē ki he‘ene kau ako, Ko e hā ‘oku kai fakataha ai ho‘omou tangata‘eiki pea mo e kau Pōpilikane mo e kau angahala?
40009012	Ka ka ongo‘i ‘e ia, ‘o ne pehē, Ko e tangata faito‘o ‘oku ‘ikai ma‘a e mālohi, ka ma‘a e mahaki.
40009013	Ka mou ‘alu ‘o kumi ki he ‘uhinga ‘o e me‘a ni, Ko e meesi ‘oku ou tangi ki ai, ‘o ‘ikai ko e feilaulau: he na‘e ‘ikai te u ha‘u ke ui ‘a e angatonu, ka ko e angahala.
40009014	Pea toki ha‘u kiate ia ‘a e kau ako ‘a Sione, ‘o nau pehē, Ko e hā ‘oku mau fa‘a ‘aukai ai ‘e kimautolu, mo e kau Fālesi; ka ko e kau ako ‘a‘au ‘oku ‘ikai te nau ‘aukai?
40009015	Ka ka pehē ‘e Sīsū kiate kinautolu, He lava ‘e he kakai ‘o e fale ta‘ane ke fakamamahi, lolotonga ‘oku ‘iate kinautolu ‘a e tangata ta‘ane? Kae tokaange ha taimi ‘e hiki meiate kinautolu ‘a e tangata ta‘ane, pea te nau toki ‘aukai.
40009016	Pea ‘oku ‘ikai ha taha te ne ‘oposi ha kofu motu‘a ‘aki ha konga tupenu fo‘ou: he ko e me‘a ‘oku ‘oposi ‘aki ‘oku ne maikiiki‘i ‘a e kofu motu‘a, pea ‘oku hoko ai ha fu‘u mahae ‘oku lahi ange.
40009017	Pea ‘oku ‘ikai te nau ‘utu uaine fo‘ou ki he ngaahi hina leta ‘oku motu‘a: he ka pehē, ‘e mahae ‘a e ngaahi hina; pea mahua ai ‘a e uaine, ‘o maumau mo e hina. Ka ‘oku nau ‘ai uaine fo‘ou ki he ngaahi hina fo‘ou, pea fakatou tolonga.
40009018	Pea lolotonga ‘ene lea‘aki ‘a e ngaahi me‘a ni kiate kinautolu, ‘iloange na‘e ha‘u kiate ia ha matāpule, ‘o ne tū‘ulutui kiate ia, ‘o ne pehē, Ko e ki‘i fefine ‘a‘aku kuo toki pekia ni: ka ke me‘a mai, ‘o ‘ai ho nima kiate ia, pea te ne mo‘ui.
40009019	Pea tu‘u hake ‘a Sīsū ‘o muimui atu, ‘a ia mo ‘ene kau ako.
40009020	Pea tā ko ha fefine, kuo ‘au toto ‘o ta‘u hongofulu mā ua, na‘a ne ‘unu‘unu atu ‘i hono tu‘a, ‘o ne ala ki he pao ‘o hono kofu:
40009021	he na‘a ne pehē ‘i hono loto, kapau te u ala pē ki hono kofu, ‘e fakamo‘ui au.
40009022	Ka ka tafoki ‘a Sīsū ‘o ‘ilo ia, ‘o ne pehē ki ai, ‘oua te ke manavahē, nga‘ata; kuo fakamo‘ui koe ‘e ho‘o tui. Pea na‘e mo‘ui ‘a e fefine mei he taimi ko ia.
40009023	Pea ‘i he hū ‘a Sīsū ki he fale ‘o e matāpule, mo ne mamata ki he kau ifi fangufangu, mo e fu‘u kakai ‘oku vālau,
40009024	na‘a ne pehē, Mou mātuku atu: he ‘oku ‘ikai pekia ‘a e ta‘ahine, ka ‘oku mohe pē.
40009025	Pea nau luma kiate ia. Pea kuo kapusi ‘a e kakai, na‘a ne ‘unu‘unu atu ‘o puke hono nima; pea tu‘u ‘a e ta‘ahine.
40009026	Pea pavake atu hono ongoongo ‘o e me‘a ki he fonua kotoa ko ia.
40009027	Pea ‘i he ‘alu ange ‘a Sīsū mei ai, na‘e toupili ‘i mui kiate ia ha ongo kui, ‘oku na kalanga ‘o pehē, Hako ‘o Tēvita, ‘alo‘ofa mai.
40009028	Pea ‘i he‘ene hū ki fale, na‘e ‘unu‘unu atu kiate ia ‘a e ongo kui: pea pehē ‘e Sīsū kiate kinaua, ‘oku mo tui te u lava ‘a e me‘a ni? Pea na pehē ki ai, ‘Io, ‘Eiki.
40009029	Toki ala ‘e ia ki hona mata, mo ne pehē, Ke fai kiate kimoua ‘o fakatatau ki ho‘omo tui.
40009030	Pea ‘ā ai hona mata: pea na‘ina‘i mamafa ‘e Sīsū kiate kinaua, ‘o pehē, Tokanga ke ‘oua na‘a ‘ilo ia ‘e ha taha.
40009031	Ka ka ‘alu kinaua, ‘o na ongoongoa atu ‘a Sīsū ‘i he fonua ko ia kotoa.
40009032	Pea ‘i he‘ena ‘alu atu, vakai na‘e ‘omi kiate ia ha noa kuo ‘āvea.
40009033	Pea ‘i he kapusi ‘a e tēvolo na‘e lea ‘a e noa: pea ofo ‘a e kakai, ‘o nau pehē, Kuo te‘eki hoko pehē ‘a e me‘a ko ia ‘i ‘Isileli.
40009034	Ka ko e Fālesi na‘a nau pehē, Ko e Pule ‘o e kau tēvolo ‘oku ne fai ai ‘ene kapusi tēvolo.
40009035	Pea foli ‘e Sīsū ‘a e ngaahi kolo mo e ngaahi vilisi, ‘o ne faiako ‘i honau ngaahi falelotu, mo ne malanga‘aki ‘a e Kōsipeli ‘o e Pule‘anga: pea neongo pe ko e hā ha alangamahaki, pe ha mahamahaki na‘a ne fakamo‘ui ia.
40009036	Pea ‘i he‘ene sio ki he ngaahi fu‘u kakai, na‘e langa hono fatu ‘i he ‘ofa kiate kinautolu: he na‘a nau nofo ongosia mo tukuhāusia, ‘o hangē ko ha fanga sipi ta‘ehanau tauhi.
40009037	Pea toki pehē ‘e ia ki he‘ene kau ako, Kuo lahi ‘a e ta‘u kuo motu‘u, ka ‘oku kaungatāmaki ‘a e kau ngāue;
40009038	ko ia mou kole ki he ‘Eiki ‘oku ‘a‘ana ‘a e ta‘u, ke ne kouna atu mo ha kau ngāue ke utu ‘ene ta‘u.
40010001	PEA ne ui ange ‘a e kau Hongofulumāua ‘o ‘ene ako; ‘o ne tuku kiate kinautolu ke fa‘iteliha ki he ngaahi fa‘ahikehe, koe‘uhi ke nau kapusi kinautolu; mo ne ‘ange ‘a e mafai ke faito‘o ‘a e fa‘ahinga alanga mahaki kotoa pē mo e mahamahaki.
40010002	Pea ko eni ‘a e hingoa ‘o e kau Hongofulumāua ‘Aposetolo. Ko e ‘uluaki ko Saimone, ‘a ia na‘e fakahingoa ko Pita, mo ‘Anitelū ko hono tehina: ko Sēmisi ko e foha ‘o Sēpeti, mo Sione ko hono tehina;
40010003	ko Filipe mo Pātolomiu; ko Tōmasi pea mo Mātiu ko e tānaki tukuhau; ko Sēmisi ko e foha ‘o ‘Alefiusi, mo Lepiusi;
40010004	ko Saimone ‘o e kautaha Mamahi‘i Fonua, pea mo Siutasi ‘Isikāliote, ‘a ia foki na‘a ne lavaki‘i ‘a Sīsū.
40010005	Ko e kau Hongofulumāua ni na‘e fekau atu ‘e Sīsū: ‘o ne na‘ina‘i kiate kinautolu, ‘o pehē, ‘oua te mou afe ‘i ha hala ‘oku ‘alu ki ha Senitaile, pea ‘oua te mou hū ki ha kolo Samēlia:
40010006	ka mou ō mu‘a ki he fanga sipi kuo mole ‘i he hako ‘o ‘Isileli.
40010007	Pea ‘i ho‘omou ō, mou fanongonongo, ‘o pehē, Kuo ofi ‘a e Pule‘anga ‘o Hēvani.
40010008	Pea mou faito‘o mahaki, mo fokotu‘u ‘a e pekia, mo fakama‘a kilia, mo kapusi tēvolo: kuo mou ma‘u ta‘etotongi pea mou ‘atu ta‘etotongi.
40010009	‘Oua te mou tokonaki ha pa‘anga koula ke fakapona ‘i homou no‘o, pea na‘a mo e siliva ‘e ‘ikai, kae‘uma‘ā e me‘a tēpū, ha pa‘anga kapa.
40010010	‘Oua na‘a kumi ni ha kato ‘oho ki he hala, pe tangi ke ua ha sote, pe ha sū, pea na‘a mo ha tokotoko, ‘oua. Seuke, ‘ilonga ha taha ‘oku ngāue, ‘oku taau ke ne ma‘u hono tauhi.
40010011	Pea ka mou ka a‘u ki ha kolo, pe ha vilisi, ‘eke pe ko hai ha taha ‘oku taau ke mou ‘alu ki ai: pea nofo pē ai kae‘oua ke mou hiki ki ha potu kehe.
40010012	Pea ‘i ho‘omou hū ki he fale, tāpuaki‘i ia.
40010013	Pea kapau ‘oku taau mo‘oni ‘a e fale, ‘e toka ai ho‘omou tāpuaki; pea kapau ‘oku ‘ikai taau, pea ko ho‘omou tāpuaki ‘e foki mai.
40010014	Pea ‘ilonga ‘a ia ‘e ‘ikai te ne tali kimoutolu, pe ma‘u ho‘omou ngaahi lea, pea ka mou ka hū mai mei he fale ko ia, pe ko e kolo, mou tūtuu‘i hono efu mei homou va‘e.
40010015	Ko au ē, ‘oku ou tala atu, ‘E kātaki ngofua ‘i he ‘Aho Fakamaau ‘a e fonua ‘o Sōtoma mo Komola ‘i he kolo ko ia.
40010016	Vakai, ‘oku ou tuku atu kimoutolu ke mou hangē ko e fanga sipi ‘i he lotolotonga ‘o e fanga ulofi: ko ia, ke mou fakapotopoto ‘o hangē ko ha ngata, pea vale ‘i he kovi ‘o hangē ko ha lupe.
40010017	Ka mou lamalama telia ‘a e kakai: he te nau faka‘ilo kimoutolu ki he ngaahi fakamāu‘anga, pea te nau haha kimoutolu ‘i honau ngaahi falelotu:
40010018	‘io, ‘e ‘ave kimoutolu ki he ngaahi kōvana, mo e ngaahi tu‘i, koe‘uhi ko au, ke ai ha fakamatala kiate kinautolu Siu pea mo e kau Senitaile.
40010019	Pea ‘oka nau ka faka‘ilo kimoutolu, ‘oua te mou loto mo‘ua pe ‘e fēfē ha‘amou tali, pe ki ha me‘a te mou lea‘aki: he ‘e ‘atu kiate kimoutolu ‘i he taimi ko ia ha me‘a ke mou lea‘aki:
40010020	he ‘oku ‘ikai ko kimoutolu ‘e lea, ka ko e Laumālie ‘o ho‘omou Tamai ‘e lea ‘iate kimoutolu.
40010021	Pea ‘e faka‘ilo ‘e he ta‘okete hono tehina, koe‘uhi ke tāmate‘i, pea ko e tamai ‘ene fānau: pea ‘e tu‘u ‘a e fānau ki he‘enau mātu‘a ‘o tāmate‘i kinautolu.
40010022	Pea te mou hoko ko e fehi‘anekina ‘e he kakai kotoa pē koe‘uhi ko hoku hingoa: ka ko ia te ne kītaki ‘o a‘u ki he iku‘anga, ko e toko taha ko ia ‘e mo‘ui.
40010023	Pea ka nau ka fakatanga‘i kimoutolu ‘i he kolo ko ē, mou hola ki he kolo ko ē: he ko au ē, ‘oku ou tala atu, ‘i he te‘eki ke mou ‘osiki ‘a e ngaahi kolo ‘o ‘Isileli, kuo ha‘u ‘a e Fanautama ‘a Tangata.
40010024	Tala‘ehai ‘oku mahili ‘a e tama ako ‘i he faiako, ‘uma‘ā ‘a e pōpula ‘i he‘ene ‘eiki.
40010025	Mālō pē ‘o kapau ‘e fai ki he tama ako ‘o tatau mo ‘ene faiako, mo e pōpula ‘o tatau mo ‘ene ‘eiki. Pea kapau kuo nau hingoa pā‘usi‘i ‘a e tangata‘eiki ko Pelisipupe, huanoa hono kau nofo‘anga.
40010026	Ko ia, ‘oua te mou manavahē kiate kinautolu: he ‘oku ‘ikai ha me‘a kuo fufū ‘e ta‘efakahā, pe lilo ‘e ta‘e‘iloa.
40010027	Ko e me‘a ‘oku ou tala po‘uli kiate kimoutolu, mou fakahā ‘aho; pea ko e me‘a ‘oku fanafana‘aki ki homou telinga, mou fanongonongo mei he tu‘a fale.
40010028	Pea ‘oua te mou momo‘i manavahē kiate kinautolu ‘oku tāmate‘i ‘a e sino pē, ka ko e laumālie ‘oku ‘ikai te nau lava ke tāmate‘i: ka ke mou manavahē tu‘u kiate IA ‘oku mafai ke faka‘auha ‘i Heli ‘a e laumālie mo e sino fakatou‘osi.
40010029	‘Ikai ‘oku fakatau ha ongo ki‘i misi ‘e toko ua ki ha konga sēniti pē? Ka ‘e ‘ikai patū ki he kelekele hana taha ta‘eme‘a ki ai ‘e ho‘omou Tamai.
40010030	Ka ko e me‘a kiate kimoutolu, ko homou ngaahi tu‘oni lou‘ulu kuo ‘osi lau fakalāutelau.
40010031	Ko ia ‘oua te mou manavahē: ‘oku mou mahu‘inga kimoutolu ‘i ha fanga misi tokolahi.
40010032	Pea ‘ilonga ‘a ia te ne fakahā ‘i he ‘ao ‘o e kakai ‘ene kau kiate au te u fakahā foki ‘e au ‘eku kau kiate ia ‘i he ‘ao ‘o ‘eku Tamai ‘oku ‘i Hēvani.
40010033	Ka ‘ilonga ‘a ia te ne fakafisinga au ‘i he ‘ao ‘o e kakai, te u fakafisinga foki ‘e au ‘a e tangata ko ia ‘i he ‘ao ‘o ‘eku Tamai ‘oku ‘i Hēvani.
40010034	‘Oua te mou mahalo na‘a ku ha‘u ke velo mai ha melino ki he fonua: na‘e ‘ikai te u ha‘u ke veloaki mai ha melino, ka ko ha heletā.
40010035	Seuke, na‘a ku ha‘u ke fakavahavaha‘a ha tangata ki he‘ene tamai, ha fefine ki he‘ene fa‘ē, ha ta‘ahine ki he fa‘ē hono husepāniti;
40010036	pea ‘e hoko ai ko e ngaahi fili ‘o ha tangata ‘a hono kau nofo‘anga.
40010037	Ko ia ‘oku lahi ‘ene ‘ofa ki he‘ene tamai, pe ko ‘ene fa‘ē, ‘i he‘ene ‘ofa kiate au, ‘oku ‘ikai taau ia mo au; pea ko ia ‘oku lahi ‘ene ‘ofa ki hono foha, pe ko hono ‘ōfefine ‘i he‘ene ‘ofa kiate au, ‘oku ‘ikai taau ia mo au:
40010038	pea ko ia ‘oku ‘ikai te ne puke hono kolosi ‘o muimui ‘iate au, ‘oku ‘ikai taau ia mo au.
40010039	Ko ia te ne kalofaki ‘ene mo‘ui, ‘oku ne tuku ia ke mole: ka ko ia ‘oku ne tuku ‘ene mo‘ui ke mole koe‘uhi ko au, ‘oku ne kalofaki ia.
40010040	Ko ia ‘oku ne tali kimoutolu ‘oku ne tali au, pea ko ia ‘oku ne tali au, ‘oku ne tali ia ‘a ia na‘a ne fekau mai au.
40010041	Ko ia ‘oku ne tali ha palōfita, koe‘uhi pē ko ‘ene palōfita, te ne ma‘u ‘a e totongi fakapalōfita; pea ko ia ‘oku ne tali ha tangata lotu, koe‘uhi pē ko ‘ene lotu, te ne ma‘u ‘a e totongi ‘o ha tangata lotu.
40010042	‘Io, ko ia te ne ‘ange ha inu ki ha taha ‘i si‘i fānau ni, koe‘uhi pē ko e toko taha ia ‘i he‘eku kau ako, neongo ko ha hu‘a vai momoko pē, ko au ē, ‘oku ou tala atu, ‘e ‘ikai ‘aupito mole ‘ene totongi ‘a‘ana.
40011001	PEA kuo faka‘osi ‘e Sīsū ‘ene fai tu‘utu‘uni ki he kau Hongofulumāua ‘o ‘ene ako, na‘a ne hiki mei he potu ko ia ke faiako mo malanga ‘i honau ngaahi kolo.
40011002	Pea fanongo ‘e Sione ‘i he pilīsone ki he ngaahi ngāue ‘a e Mīsaia, ‘o ne fekau atu ‘i he‘ene kau ako ke fehu‘i kiate ia,
40011003	‘o pehē, Ko koe ia na‘e pehē ke ha‘u, pe te tau ‘amanaki ki ha taha kehe?
40011004	Pea tali ‘e Sīsū ‘o ne pehē kiate kinaua, Mo ō ‘o fakahā kia Sione ‘a e ngaahi me‘a ‘oku mo fanongo mo mamata ki ai:
40011005	‘oku ‘ā ‘a e kui, pea ‘eve‘eva ‘a e heke, ‘oku fakama‘a ‘a e kilia, pea ongo ‘a e tuli, pea fokotu‘u ‘a e mate, pea malanga‘aki ‘a e ongoongo lelei ki he masiva:
40011006	pea monū‘ia ā ka ko ia ‘oku ‘ikai tūkia ‘iate au.
40011007	Pea kuo na ō, pea hanga ‘e Sīsū ‘o lea ki he kakai ‘ia Sione, Ko ho‘omou ‘alu atu ki he toafa ke siofi ‘a e hā? Ko ha kaho ‘apē ‘oku lulu‘i ‘e he matangi, ‘ō?
40011008	Ka ko e hā nai na‘a mou ‘alu ke mātā? Ko ha tangata ‘apē na‘e kofu silika fakatafu‘ufu‘u, ‘ō? ‘Ē, ko e fa‘ahinga ‘oku kofu silika ‘oku ‘i he ‘api ‘o e ngaahi tu‘i.
40011009	Ka ko ho‘omou ‘alu atu ki he hā? ke mamata ki ha palōfita? ‘āua; tala atu, ‘oku lahi ia ‘i ha palōfita.
40011010	Ko eni ia na‘e kau ki ai ‘a e folofola; Vakai, ‘oku ou fekau atu ‘e au hoku fakamelomelo ke mu‘omu‘a kiate koe, ‘a ia te ne ngaohi ho hala mo‘ou.
40011011	Ko au ē, ‘oku ou tala atu, ‘I he kakai kotoa kuo fanau‘i ‘e he fefine kuo te‘eki ke fokotu‘u ha toko taha ‘oku lahi ‘ia Sione Papitaiso: ka neongo pe ko hai ‘oku faka‘ange‘ange ‘i he Pule‘anga ‘o Hēvani, ka ‘oku lahi ia ‘ia Sione.
40011012	Talu meia Sione Papitaiso ‘o fai mai, mo e ‘ohofia ‘o e Pule‘anga ‘o Hēvani, mo hono fa‘ao ‘e ha kau fakamālohi.
40011013	He ko e kau Palōfita kotoa pē mo e Lao, ‘o a‘u mai kia Sione na‘a nau palofisai pē.
40011014	Pea hei‘ilo pe te mou tali ‘a e lea, ka ko eni ia ‘a e ‘Ilaisiā ka hoko mai.
40011015	Ko ia ‘oku telinga, ke ne ongo‘i.
40011016	Ka te u fakatatau ki he hā ‘a e to‘utangata ni? ‘Oku hangē ko ha tu‘unga tamaiki ‘oku nofo ‘i he mala‘e, ‘o kalanga ange ki ha tamaiki kehe,
40011017	‘o pehē, Ne mau tā nafa atu, kae ‘ikai te mou me‘e; pea mau hua ‘a e ‘oiauē, kae ‘ikai te mou sī fatafata.
40011018	He na‘e ha‘u ‘a Sione ‘o ‘ikai keinanga mo faikava; pea nau pehē, ‘oku ‘iate ia ha tēvolo.
40011019	Na‘e ha‘u ‘a e Fanautama ‘a Tangata ‘o keinanga mo faikava; pea nau pehē, ‘Isa, ko e tama fa‘a kai mo fa‘a inu kava, ko e kaume‘a ‘o e kau pōpilikane mo e kau angahala. Ka na‘e fakatonuhia ‘a Poto ‘e he‘ene fānau.
40011020	Toki hanga ‘e Sīsū ‘o valoki‘i ‘a e ngaahi kolo ‘a ia na‘e fai lahi ai ‘ene ngaahi ngāue mamafa, koe‘uhi na‘e ‘ikai te nau fakatomala.
40011021	‘Oiauē koe, Kōlesini! ‘Oiauē koe, Petesaita! he ka ne fai ‘i Taia mo Saitoni ‘a e ngaahi ngāue mamafa ne fai ‘iate kimoua, ne loa pē ‘enau fakatomala, ‘o ‘ai tauanga‘a mo pani efuefu.
40011022	Ka ‘oku ou tala atu, ‘E kātakingofua ‘i he ‘Aho Fakamaau ‘a Taia mo Saitoni ‘iate kimoua.
40011023	Pea ko koe foki, Kāpaneume; ‘e hiki koe koā ki langi? ‘e hifo koe ki Hētesi: he ka ne momo‘i fai ‘i Sōtoma ‘a e ngaahi ngāue mamafa ne fai ‘iate koe, pehē ne tolonga ‘o a‘u mai ki he ‘aho ni.
40011024	Ka ‘oku ou tala atu, ‘E kātaki ngofua ‘i he ‘Aho fakamaau ‘a e fonua ko Sōtoma ‘iate koe.
40011025	‘I he taimi ko ia na‘e tali ki ai ‘e Sīsū, ‘o ne pehē, ‘oku ou fakatonuhia‘ia koe, ‘e Tamai, ko e ‘Eiki ‘o e langi mo māmani, ‘i ho‘o fufū ‘a e ngaahi me‘a peheni mei ha kakai ‘oku poto mo ‘ilo‘ilo, ka ke tatala ki ha kau tamaiki.
40011026	‘Io, ‘e Tamai: tonuhia ho‘o finangalo ke pehē.
40011027	Kuo tuku mai kiate au ‘e he‘eku Tamai ‘a e ngaahi me‘a fuli pē: pea ‘oku ‘ikai ha toko taha ‘e ‘ilo lelei ‘a e Foha, ngata pē ‘i he Tamai; kae‘uma‘ā ‘a e ‘ilo ‘o e Tamai ‘e ha taha, ngata pē ‘i he Foha, pea mo ha taha ‘e loto ‘e he Foha ke faka‘ilo ia ki ai.
40011028	Ha‘u kiate au, ‘a kimoutolu kotoa pē ‘oku fakaongosia mo mafasia, pea te u fakamālōlō kimoutolu.
40011029	‘Ai ‘eku ‘ioke kiate kimoutolu, pea mou ako ‘iate au: he ‘oku ou fa‘a kātaki mo anga fākatu‘a, pea te mou ‘ilo ha mālōlō ‘i homou laumālie.
40011030	He ko e ‘ioke ‘a‘aku ‘oku molū, pea ko e kavenga ‘a‘aku ‘oku ma‘ama‘a.
40012001	‘I he taimi ko ia na‘e fononga ‘a Sīsū ‘i he ‘aho Sāpate, ‘o ne hala loto ngoue: pea na‘e fiekaia ‘ene kau ako, ‘o nau kamata toli ‘a e ngaahi fo‘i uite, ‘o kai.
40012002	Pea ‘i he sio ki ai ‘a e kau Fālesi, na‘a nau pehē kiate ia; Vakai, ‘oku fai ‘e ho‘o kau ako ‘a e me‘a ‘oku ‘ikai ngofua ke fai ‘i he Sāpate.
40012003	Ka ka pehē ‘e ia kiate kinautolu, Na‘e ‘ikai te mou lau ‘a e me‘a na‘e fai ‘e Tēvita ‘i he‘ene hālofia mo kinautolu na‘e ‘iate ia?
40012004	‘a ‘ene hū ki he Fale ‘o e ‘Otua, ‘o ne kai ‘a e mā fono, ‘a ia na‘e ‘ikai ngofua kiate ia ke kai, ‘uma‘ā ‘a kinautolu na‘e ‘iate ia, ngata pē ‘i he kau taula‘eiki?
40012005	Pea na‘e ‘ikai te mou lau ‘i he Lao, ‘o pehē, Ko e kau taula‘eiki ‘oku ‘i he Temipale ‘i he Sāpate, ‘oku nau maumau Sāpate kae ‘ata‘atā pē?
40012006	Pea ‘oku ou tala atu, ‘oku ‘i heni ha me‘a ‘oku lahi ‘i he Temipale.
40012007	Pea ka ne mou ‘ilo hono ‘uhinga ‘o e me‘a ni, Ko e meesi ‘oku ou tangi ki ai, ‘o ‘ikai ko e feilaulau, pehē ne ‘ikai te mou fakahalaia ‘a e ‘ata‘atā.
40012008	He ko e Fanautama ‘a Tangata ko e ‘Eiki ia ‘o e Sāpate.
40012009	Pea hiki ia ki ha potu kehe, ‘o ne hū ki honau falelotu.
40012010	Pea tā na‘e ‘i ai ha tangata ‘oku nima mate. Pea nau fehu‘i kiate ia, ‘o pehē, ‘oku ngofua ‘apē ke faito‘o ‘i he Sāpate? Koe‘uhi ke nau faka‘ilo ia.
40012011	Ka ka pehē ‘e ia kiate kinautolu, Ko e tangata fē ‘iate kimoutolu, ‘a ia ‘oku ne ma‘u ha sipi ‘e toko taha, pea tō ia ki ha luo ‘i he Sāpate, ‘e ‘ikai te ne puke ia ‘o ‘ohake, ‘ō?
40012012	Pea hono ‘ikai mahu‘inga ha tangata ‘i ha sipi? Ko ia ‘oku ngofua pē ‘i he Sāpate ke ngāue ‘aonga.
40012013	Pea toki pehē ‘e ia ki he tangata, Mafao atu ho nima. Pea ne mafao atu. Pea na‘e toe mo‘ui lelei mai, ‘o hangē ko e nima ‘e taha.
40012014	Pea ‘alu kitu‘a ‘a e kau Fālesi, ‘o nau puleaki‘i, pe ‘e fēfē ha‘anau tāmate‘i ia.
40012015	Ka ka ‘ilo ki ai ‘e Sīsū, ‘o ne ‘alu mei he potu ko ia; pea muimui ki ai ha tokolahi, pea ne fakamo‘ui ‘a kinautolu kotoa pē;
40012016	pea ne na‘ina‘i ki ai, ke ‘oua te nau fakae‘a ia.
40012017	Koe‘uhi ke fakamo‘oni ‘a e me‘a na‘e folofola‘aki ‘ia ‘Aisea ko e palōfita, ‘o pehē,
40012018	Ko eni ‘eku Sevāniti kuo u fili, ‘A ‘eku Pele, ‘a ia na‘e hōifua ai hoku finangalo: Te u ‘ai hoku laumālie kiate ia, Pea te ne fakahā ki he Senitaile ‘a e fai fakamaau.
40012019	‘E ‘ikai te ne fakakikihi, ‘uma‘ā ha lea lahi; ‘Io, ‘e ‘ikai fanongo ‘e ha taha mei hala ki hono le‘o.
40012020	Ko e kofe kuo foa ‘e ‘ikai te ne laiki, Pea ko e vavae ‘oku kohu ‘e ‘ikai te ne tāmate‘i, Kae‘oua ke ne ‘ai atu ‘a e fakamaau ke ikuna.
40012021	Pea ‘e falala ‘a e Senitaile ki hono huafa.
40012022	Pea na‘e toki ‘omi kiate ia ha tangata ‘āvea na‘e kui mo noa; pea ne fakamo‘ui ia: kae‘uma‘ā ne lea ai ‘ene noa, mo ne ‘ā.
40012023	Pea fakatumutumu ai kotoa pē ‘a e kakai, ‘o nau pehē, ‘oku ‘ikai nai ko e Hako ‘o Tēvita ‘eni, ‘ē?
40012024	Ka ko e kau Fālesi, ‘i he‘enau fanongo ki ai na‘a nau pehē, ‘oku ‘ikai fai ‘e he siana ni ‘ene kapusi tēvolo kae ‘ia Pelisipupe pē, ko e ‘eiki ‘o e kau tēvolo.
40012025	Ka ka ‘ilo ‘e ia ‘enau fakakaukau, ‘o ne pehē ki ai, ‘Ilonga ha pule‘anga ‘oku mavahevahe mo fetu‘usi, ‘e lusa: pea ‘ilonga ha kolo pe ha ‘api ‘oku mavahevahe mo fetu‘usi, ‘e ‘ikai tu‘u:
40012026	pea kapau ‘oku kapusi ‘e Sētane ‘a Sētane, tā ‘oku vahevahe ia, ‘o fetu‘usi mo ia: pea tu‘u fēfē hono pule‘anga?
40012027	Kae‘uma‘ā kapau ‘oku ou fai ‘eku kapusi tēvolo ‘ia Pelisipupe, pea ‘oku fai ‘ia hai ‘e ho‘omou kau tama? Ko ia ko kinautolu te mou halaia mei ai.
40012028	Ka ‘o kapau ko e Laumālie ‘o e ‘Otua ‘oku ou fai ai ‘eku kapusi tēvolo, pea tā kuo a‘u mai kiate kimoutolu ‘a e Pule‘anga ‘o e ‘Otua.
40012029	He lava fēfē ‘e ha taha ke hū ki he fale ‘o ha to‘a, ‘o vete ‘ene koloa? kae‘oua mu‘a ke ne ha‘i ‘a e to‘a, pea te ne toki lava ke vete hono fale.
40012030	Ko ia ‘oku ‘ikai kau mo au ‘oku ne tu‘u kiate au; pea ko ia ‘oku ‘ikai te ne kau mo au ‘i he fakatahataha ‘oku ne fakamovetevete.
40012031	Ko ia ‘oku ou tala atu, ‘Ilonga ha angahala, pe ha lau‘ikovi ‘o e ‘Otua, ka ‘e fakamolemole pē ki he kakai: ka ko e lau‘ikovi ‘o e Laumālie ‘e ‘ikai fakamolemole.
40012032	Pea ‘ilonga ‘a ia te ne ‘ai ha lea ‘oku kau kovi ki he Fanautama ‘a Tangata ‘e fakamolemole ia: ka ‘ilonga ‘a ia te ne ‘ai ha lea ‘oku kau kovi ki he Laumālie Mā‘oni‘oni, ‘e ‘ikai fakamolemolea ia, pe ‘i he maama ko eni, pe ‘i he maama kaha‘u.
40012033	Kehe pē ke mou lau ‘oku lelei ‘a e ‘akau mo lelei hono fua, pe te mou lau ‘oku tamaki ‘a e ‘akau mo tamaki hono fua: he ko hono fua ‘oku ‘ilonga ai ‘a e ‘akau.
40012034	‘a e hako‘i ngata fekai, te mou lava fēfē ke lea‘aki ‘a e ngaahi me‘a ‘oku lelei, ka ko e fa‘ahinga ‘oku kovi? He ko e talanoa ‘a e ngutu ‘oku mei he me‘a ‘i he loto ‘oku hulu atu.
40012035	Ko e tangata lelei ‘oku ne laku atu ‘a e me‘a ‘oku lelei mei he koloa lelei kuo fa‘o ai: pea ko e tangata kovi ‘oku ne laku atu ‘a e me‘a ‘oku kovi mei ke koloa kovi kuo fa‘o ai.
40012036	Pea ‘oku ou tala atu, Neongo ko ha fo‘i lea papūnoa ‘a e kakai, ka te nau fakamatala ki ai ‘i he ‘Aho Fakamaau:
40012037	he ko ho‘o ngaahi lea ‘e tautau ki ai ho‘o tonuhia, pea ko ho‘o ngaahi lea ‘e tautau ki ai ho‘o halaia.
40012038	Na‘e toki tali kiate ia ‘e he ni‘ihi ‘o e kau sikalaipe mo e kau Fālesi, ‘o pehē, Tangata‘eiki, ‘oku mau fiema‘u meiate ko e ha faka‘ilonga ke mau sio ki ai.
40012039	Ka ka tali ‘e ia ‘o ne pehē kiate kinautolu, Ko ha to‘utangata faikovi ia, mo ha to‘utangata alafia kae fe‘auaki, ‘oku tangi ki ha faka‘ilonga: ka ‘oku ‘ikai ha faka‘ilonga ‘e ‘ange ki ai, ngata pē ‘i he faka‘ilonga ‘o Siona ko e palōfita:
40012040	he ‘oku hangē ko e ‘i he kete ‘o e fu‘u ika ‘a Siona, ‘o ‘aho tolu mo pō tolu; pehē ‘e ‘i lolofonua ‘a e Fanautama ‘a Tangata, ‘o ‘aho tolu mo pō tolu.
40012041	‘E hopo mo e to‘utangata ni ‘i he fakamaau ‘a e kakai Ninive, pea te nau fakahalaia ia: he na‘e fakatomala ‘e kinautolu ‘i he malanga ‘a Siona: kae vakai, ‘oku ‘i heni ha me‘a ‘oku lahi ‘ia Siona.
40012042	‘E tutu‘u ‘i he fakamaau ‘a e Kuini ‘o e Feitu‘u Tonga, pea mo e to‘utangata ni, pea te ne fakahalaia ia: he na‘a ne ha‘u mei he ngata‘anga ‘o māmani ke fanongo ki he poto ‘a Solomone: kae vakai ‘oku ‘i heni ha me‘a ‘oku lahi ‘ia Solomone.
40012043	‘Io, ka ‘alu atu ‘a e fa‘ahikehe mei he tangata, ‘oku ne ‘osiki ‘a e ngaahi potu mamate ‘ene ‘alu, ko e ha‘ao ha mālōlō‘anga, kae ‘ikai ‘ilo.
40012044	Toki pehē ‘e ia, Ka u foki mu‘a ki hoku fale, ‘a ia na‘a ku ‘alu mei ai. Pea ‘i he‘ene a‘u mai, tā ‘oku kei ‘atā, kuo tafi mo teuteu.
40012045	‘Alu leva ia ‘o ma‘u mai mo ha fa‘ahikehe ‘e fitu, ko ha fa‘ahinga ‘e taha ‘oku kovi ange ‘iate ia, pea nau hū mai, ‘o nofo ai. Pea hoko ai ki he tangata ko ia, ‘o lahi ‘ene kovi ki mui ‘i he‘ene kovi mu‘a. ‘E pehē pē foki ki he to‘utangata faikovi ni.
40012046	Pea lolotonga ‘ene kei lea ki he kakai, ‘iloange kuo tutu‘u mei tu‘a ‘ene fa‘ē mo hono ngaahi tokoua, ko ‘enau fie lea kiate ia.
40012047	Pea pehē ange ‘e ha taha kia Sīsū, ‘Ē, ko ho‘o fa‘ē mo ho ngaahi tokoua ‘oku tutu‘u mei tu‘a, ‘oku nau fie lea kiate koe.
40012048	Ka ka tali ‘e ia, ‘o ne pehē kiate ia na‘e lea mai, Ko hai ia ‘eku fa‘ē? Pea ko hai ‘a kinautolu ko hoku ngaahi tokoua?
40012049	Pea ne mafao atu hono nima ki he‘ene kau ako, ‘o ne pehē, Ko eni ia ‘eku fa‘ē mo hoku ngaahi tokoua!
40012050	He ka ‘ilonga ‘a ia ‘oku ne fai ‘a e finangalo ‘o ‘eku Tamai ‘oku ‘i Hēvani, ko ia ia ‘a hoku tokoua, mo hoku tuofefine, mo ‘eku fa‘ē.
40013001	‘I he ‘aho ko ia na‘e ‘alu atu ‘a Sīsū mei he fale, ‘o ne nofo ‘i matātahi.
40013002	Pea fakataha kiate ia ha ngaahi kakai tokolahi, ko ia na‘a ne heka ia ki ha vaka ‘o nofo ai, kae tu‘u ‘a e fu‘u fakataha ‘i he matā‘one‘one.
40013003	Pea na‘e lahi ‘ene lea kiate kinautolu ‘i he ngaahi fakatātā, ‘o pehē, Ko eni, na‘e ‘alu atu ha tangata tūtuu‘i ke tūtuu‘i:
40013004	pea ‘i he‘ene tūtuu‘i, na‘e ngangana ha tenga ni‘ihi ‘i he ve‘ehala, pea puna mai ‘a e fanga manupuna, ‘o nau kai ‘o ‘osi ia.
40013005	Pea ngangana ha tenga ni‘ihi ki he ngaahi potu maka, ‘a ia na‘e ‘ikai ke loko lahi ai ‘a e kelekele: pea tuaiekemo ‘ene ‘oho hake, koe‘uhi na‘e ‘ikai ke matolu ‘a e kelekele:
40013006	ka ‘i he ‘alu hake ‘a e la‘ā ne velehia; pea ko e me‘a ‘i he ‘ikai fai aka ne mate ia.
40013007	Pea ngangana ha tenga ni‘ihi ki he potu ‘akau talatala; pea tupu hake ‘a e ngaahi ‘akau talatala, ‘o kāsia ia.
40013008	Pea ngangana ha tenga ni‘ihi ki he kelekele kuo lelei, pea fua, ‘o taki fuo teau ‘a e ni‘ihi, fuo onongofulu ‘a e ni‘ihi, fuo tolungofulu ‘a e ni‘ihi.
40013009	Ko ia ‘oku telinga, ke ne ongo‘i.
40013010	Pea ‘unu‘unu atu ‘ene kau ako ‘o nau pehē kiate ia, Ko e hā ‘oku ke lea fakatātā ai kiate kinautolu?
40013011	Pea tali ‘e ia, ‘o ne pehē kiate kinautolu, Koe‘uhi kuo tuku kiate kimoutolu ke ‘ilo ‘a e ngaahi misiteli ‘o e Pule‘anga ‘o Hēvani, ka ko kinautolu ‘oku ‘ikai tuku ki ai.
40013012	He ‘ilonga ‘a ia ‘oku ma‘u ha me‘a, ‘e ‘ange ki ai mo ha me‘a, pea te ne hulu atu: ka ka ‘ilonga ‘a ia ‘oku ‘ikai ke ma‘u, na‘a mo e me‘a ‘oku ne ma‘u ‘e to‘o meiate ia.
40013013	Ko hono ‘uhinga ‘eni ‘o ‘eku lea fakatātā kiate kinautolu, koe‘uhi ‘oku nau mata, ka ‘oku ‘ikai te nau mamata, pea ‘oku nau telinga ka ‘oku ‘ikai te nau fanongo, ‘uma‘ā ha ongo‘i.
40013014	Pea ‘oku fakamo‘oni ‘iate kinautolu ‘a e palofisai ‘a ‘Aisea, ‘a ia ‘oku pehē, Te mou mātu‘aki fanongo, Kae ‘ikai ongo‘i; Pea te mou mātu‘aki sio, Kae ‘ikai ‘ilo‘i.
40013015	He kuo fangapesi ‘a e loto ‘o e kakai ni, Pea ongongata‘a honau telinga, Pea ko honau mata kuo nau tāpuni; Na‘a ‘iloange te nau sio ‘aki honau mata, Pea fanongo ‘aki honau telinga, Pea ‘ilo ‘aki honau loto, ‘o nau tafoki, Ka u fakamo‘ui ‘a kinautolu.
40013016	Ka ko ho‘omoutolu mata ‘oku monū‘ia, he ‘oku nau mamata, mo homou telinga, he ‘oku nau fanongo.
40013017	He ko au ē, ‘oku ou tala atu, ‘oku tokolahi ‘a e kau palōfita mo e kakai lotu, na‘a nau faka‘amu ke mamata ki he ngaahi me‘a ‘oku mou sio ki ai, ka na‘e ‘ikai te nau mātā; pea ke fanongo ki he ngaahi me‘a ‘oku mou fanongo ki ai, ka na‘e ‘ikai te nau fanongoa.
40013018	Pea mou fanongo mai kimoutolu ki ha fakatātā ‘o e tangata tūtuu‘i.
40013019	‘Ilonga ha taha ‘oku fanongo ki he folofola ‘o e Pule‘anga, kae ‘ikai tau, ‘oku ha‘u ‘a e Fili, ‘o fa‘ao ‘a e me‘a na‘e tō ki hono loto. Ko eni ia na‘e tūtuu‘i ‘i he ve‘ehala.
40013020	Pea ko ia na‘e tūtuu‘i ki he potu maka, ko e toko taha ia ‘oku fanongo ki he folofola, ‘o ne puke fiefia leva ki ai;
40013021	ka ‘oku ‘ikai hano aka ‘iate ia, ka ‘oku fakataimi pē: pea ‘oka hoko ha faingata‘a pe ha fakatanga koe‘uhi ko e folofola, pea tūkia leva.
40013022	Pea ko ia na‘e tūtuu‘i ‘i he potu ‘akau talatala, ko e toko taha ia ‘oku fanongo ki he folofola; pea ko e lotomo‘ua ki māmani, mo e fakahekeheke ‘a koloa, ‘oku kāsia ai ‘a e folofola, pea ne ta‘efua.
40013023	Pea ko ia na‘e tūtuu‘i ki he kelekele kuo lelei, ko e toko taha ia ‘oku fanongo ki he folofola, pea tau: pea ko eni ia ‘oku fua, ‘o fuo teau ‘a e taha, fuo onongofulu ‘a e taha, fuo tolungofulu ‘a e taha.
40013024	Ko e fakatātā ‘e taha na‘a ne ‘ai atu kiate kinautolu, ‘o pehē, Kuo hoko ‘o tatau ‘a e Pule‘anga ‘o Hēvani pea mo ha tangata na‘e tūtuu‘i tenga lelei ‘i he‘ene ngoue:
40013025	pea lolotonga na‘e mohe ‘a e kau tangata, na‘e ha‘u hono fili, ‘o ne toe tūtuu‘i ha tea ‘i he ngaahi vahavaha‘i uite, ‘o ne ‘alu.
40013026	Pea kuo tupu hono sino, pea a‘u ki he fua, pea toki hā ai mo e tea.
40013027	Pea ‘unu‘unu atu ‘a e kau pōpula ‘a e tangata‘eiki, ‘o nau pehē kiate ia, ‘Eiki, ‘ikai ko ha tenga lelei ia na‘a ke tūtuu‘i ‘i ho‘o ngoue? Pea mei fē ai ‘a e tea ni?
40013028	Pea tali ‘e ia kiate kinautolu, Ko ha fili pē kuo ne fai ‘eni. Pea nau pehē ki ai, pea ko ho loto ke mau ‘alu ‘o tufi ia?
40013029	Pea tali ‘e ia, ‘oua; na‘a ‘iloange ‘i ho‘omou tufi ‘a e tea, pea mou ta‘aki fakataha mo ia ‘a e uite foki.
40013030	Tuku pē ke na tupu fakataha ‘o a‘u ki he ututa‘u: pea ka hoko ‘a e ututa‘u te u lea ki he kau tu‘usi, ‘Ē, mou tānaki mu‘a ‘a e tea, pea no‘o ‘ū ke tutu: kae fetuku ‘a e uite ki he feleoko ‘o‘oku.
40013031	Ko e fakatātā ‘e taha na‘a ne ‘ai atu kiate kinautolu, ‘o pehē, ‘oku tatau ‘a e Pule‘anga ‘o Hēvani pea mo ha tenga‘i mūsita, ‘a ia na‘e to‘o ‘e ha tangata, ‘o tō ‘i he‘ene ngoue:
40013032	‘a ia ‘oku si‘i ange ‘i he tenga kotoa pē, kae hili ‘ene tupu, ko e lahi ia ‘i he fa‘ahinga mohuku kai, pea ‘oku hoko ko e ‘akau; ko ia ‘oku ha‘u ‘a e fanga manupuna ‘o e ‘atā, ‘o nofo ‘i hono ngaahi va‘a.
40013033	Ko e fakatātā ‘e taha na‘a ne lea‘aki kiate kinautolu, ‘o pehē, ‘oku tatau ‘a e Pule‘anga ‘o Hēvani mo ha lēvani ‘a ia na‘e to‘o ‘e ha fefine, ‘o tuku fufū ‘i ha tatanga mahoa‘a ‘e tolu, kae‘oua ke fai lēvani hono kotoa.
40013034	Ko e ngaahi me‘a ni kotoa na‘e lea‘aki ‘e Sīsū ki he kakai ‘i he fakatātā; pea na‘e ‘ikai te ne lea‘aki ha me‘a kiate kinautolu,
40013035	‘o ta‘eha fakatātā: koe‘uhi ke fakamo‘oni ai ‘a e me‘a na‘e folofola‘aki ‘i he palōfita, ‘o pehē, Te u tangaki hoku ngutu ‘i he ngaahi fakatātā, Te u ‘a‘au ‘a e ngaahi me‘a ne fufū mei he kamata‘anga.
40013036	Na‘a ne toki tukuange ‘a e kakai, ‘o ne hū ki fale; pea ‘unu‘unu kiate ia ‘e he‘ene kau ako, ‘o nau pehē, Fakamatala mai ‘a e fakatātā ‘o e ngaahi tea ‘i he ngoue.
40013037	Pea ne tali ‘o pehē, Ko ia ‘oku ne tō ‘a e tenga lelei ko e Fanautama ‘a Tangata ia;
40013038	ko e ngoue ko māmani; ko e tenga lelei ko e fānau ‘o e Pule‘anga; ko e ngaahi tea ko e fānau ‘a e Toko Taha Kovi;
40013039	ko e fili na‘a ne tō ia ko e Tēvolo; ko e ututa‘u ko e faka‘osi ‘o ha kuonga; ko e kau tu‘usi ko e kau ‘āngelo.
40013040	Pea hangē ‘oku tānaki ‘a e tea ‘o tutu ‘aki ‘a e afi; ‘e pehē foki ‘i he faka‘osi ‘o e kuonga.
40013041	‘E fekau atu ‘e he Fanautama ‘a Tangata ‘ene kau ‘āngelo, pea te nau tānaki mei hono pule‘anga ‘a e tūkia‘anga kotoa pē, mo kinautolu ‘oku maumau lao;
40013042	pea te nau laku kinautolu ki he fōnise afi. Ko e potu ia ‘e toki hoko ai ‘a e tangi mo e fengai‘itaki ‘o e nifo.
40013043	Kae toki ho‘ata mai ‘a e kau failelei ‘o hangē ko e la‘ā ‘i he pule‘anga ‘o ‘enau Tamai, Ko ia ‘oku telinga, ke ne ongo‘i.
40013044	‘Oku tatau ‘a e Pule‘anga ‘o Hēvani pea mo ha koloa na‘e tanu ‘i ha ngoue: ‘a ia na‘e ‘ilo ki ai ha tangata, ‘o ne fufū, pea ‘i he‘ene fiefia ai ‘oku ne ‘alu ‘o fakatau atu ‘ene me‘a kotoa, kae fakatau ‘aki ‘a e ngoue ko ia.
40013045	‘Oku tatau foki ‘a e Pule‘anga ‘o Hēvani pea mo ha fai fakatau; ‘a ia na‘a ne ‘alu ko e kumi mata‘i tofe lelei:
40013046	pea ‘i he‘ene ‘ilo ki ha taha, ko e mata‘itofe mahu‘inga lahi, na‘a ne ‘alu ‘o fakatau atu ‘a e me‘a kotoa pē na‘a ne ma‘u, ka ne fakatau ‘aki ‘a e mata‘itofe ko ia.
40013047	‘Oku tatau foki ‘a e Pule‘anga ‘o Hēvani mo ha ūloa ne tō ‘i tahi, ‘o ne ha‘o ‘a e ngaahi fa‘ahinga ika kotoa.
40013048	Pea ‘i he‘ene fonu na‘a nau toho hake ki he matā‘one‘one, ‘o nau nofo hifo ‘o fa‘o kato ‘a e ‘aonga, kae li‘aki ‘a e kovi.
40013049	‘E pehē ‘i he faka‘osi ‘o māmani: ‘e ‘alu atu ‘a e kau ‘āngelo, pea te nau vahe‘i mai ‘a e kakai kovi mei he lotolotonga ‘o e failelei,
40013050	pea te nau laku kinautolu ki he fōnise afi. Ko e potu ia ‘e toki hoko ai ‘a e tangi mo e fengai‘itaki ‘o e nifo.
40013051	Kuo mahino kiate kimoutolu ‘a e ngaahi me‘a ni kotoa? Pea nau tali, Ko ē.
40013052	Pea pehē ‘e ia kiate kinautolu, Ka ko ia; pea ‘ilonga ha akonaki kuo ako ‘i he Pule‘anga ‘o Hēvani, ‘oku hangē ia ko ha tangata matāpule, ‘a ia ‘oku ne laku atu mei hono ‘ai‘anga koloa ‘a e me‘a fo‘ofo‘ou mo e me‘a mu‘a.
40013053	Pea ‘i he faka‘osi ‘e Sīsū ‘a e ngaahi fakatātā ni, na‘a ne hiki mei he potu ko ia;
40013054	pea ‘i he‘ene ha‘u ki hono fonua ‘o‘ona na‘a ne fai ‘ene ako kiate kinautolu ‘i honau falelotu. Pea nau to‘oa ai, ‘o nau pehē, ‘oku mei fē ki he siana ni ‘a ‘ene poto ni, mo ‘ene ngaahi ngāue fakaofo?
40013055	‘Ikai ko e foha ‘eni ‘o e motu‘a tufunga? ‘Ikai ‘oku hingoa ‘ene fa‘ē ko Mele? mo hono ngaahi tokoua, ‘ikai ko Sēmisi mo Siosifa mo Saimone mo Siutasi?
40013056	pea ko hono ngaahi tuofāfine, ‘ikai ‘oku nau felemofafo kotoa pē ‘iate kitautolu? Pea mei fē ai ki he siana ni ‘a e ngaahi fu‘u me‘a pehē?
40013057	Pea nau tūkia ‘iate ia. Ka ka tali ‘e Sīsū kiate kinautolu, ‘oku ‘ikai masiva faka‘apa‘apa ‘e ha palōfita, ka ‘i hono fonua totonu mo hono fāmili ‘o‘ona.
40013058	Pea na‘e ‘ikai te ne loko fai ai ha ngāue fakaofo, ko e me‘a ‘i he‘enau ta‘etui.
40014001	‘I he kuonga ko ia na‘e fanongo ‘e he tu‘i ko Hēlota ki he ongoongo ‘o Sīsū:
40014002	pea ne pehē ki he‘ene kau tamaio‘eiki, Ko Sione Papitaiso ‘eni: kuo tu‘u hake ia mei he mate, pea ko hono ‘uhinga ia ‘o e ngaahi fu‘u mafai ‘oku ngāue ‘iate ia.
40014003	He ne puke ‘e Hēlota ‘a Sione, ‘o ha‘i ia, ‘o ne ‘ave ‘o lī ki he pilīsone, koe‘uhi ko Helotiasi ko e uaifi ‘o hono tokoua.
40014004	He na‘e fa‘a lau ‘e Sione ki ai, ‘o pehē, ‘oku ‘ikai ngofua kiate koe ke ma‘u ia.
40014005	Pea neongo na‘a ne loto ke tāmate‘i ia, ka na‘a ne manavahē ki he kakai: he na‘a nau lau ko e palōfita ia.
40014006	Pea ‘i he hoko ‘a e ‘aho fakamanatu ‘o Hēlota, na‘e me‘e ‘a e ta‘ahine ‘a Helotiasi ‘i he ha‘oha‘onga, ‘o mālie‘ia ai ‘a Hēlota.
40014007	Ko ia, na‘a ne fuakava ai mo lea tuki, te ne ‘ange kiate ia ‘a e me‘a te ne kole ki ai, neongo pe ko e hā.
40014008	Pea ‘i hono fakaloto‘i ‘e he‘ene fa‘ē, na‘a ne pehē, ‘Omi kiate au heni ‘i ha peleti ‘a e ‘ulu ‘o Sione Papitaiso.
40014009	Pea neongo na‘e mamahi ‘a e Tu‘i, ka na‘a ne tu‘utu‘uni pē ke ‘ange, telia ‘ene ngaahi lea tuki, mo e kakai na‘e keinanga mo ia.
40014010	Pea ne fekau atu ke tu‘usi ‘a e ‘ulu ‘o Sione ‘i he pilīsone.
40014011	Pea na‘e ‘omi hono ‘ulu ‘i ha peleti, ‘o ‘ange ki he ki‘i fefine: pea ne ‘ave ia ki he‘ene fa‘ē.
40014012	Pea ‘alu atu ‘ene kau ako, ‘o ‘ave ‘a e ‘anga‘anga ‘o tanu: pea nau toki ‘alu ‘o tala kia Sīsū.
40014013	Pea ‘i he fanongo ki ai ‘a Sīsū na‘a ne ‘alu mei ai ‘i ha vaka ki ha potu lala, ke fakaekinautolu: ka ka fanongo pē ki ai ‘e he ngaahi kakai, ‘o nau hala ‘uta pē mo tulimui ki ai mei he ngaahi kolo.
40014014	Pea ‘i he‘ene hifo ki ‘uta, na‘a ne ‘ilo ai ha fu‘u kakai lahi; pea na‘e langa hono fatu ‘i he ‘ofa kiate kinautolu, pea ne fakamo‘ui ‘enau kau mahaki.
40014015	Pea ‘i he‘ene efiafi hifo, na‘e ‘unu‘unu kiate ia ‘e he‘ene kau ako, ‘o nau pehē, Ko e potu lala ‘eni, pea kuo tei ‘osi ‘a e ‘aho: ko ia ke ke tukuange ‘a e kakai ke nau ‘alu ki he ngaahi vilisi, ‘o fakatau ha‘anau me‘a tokoni.
40014016	Ka ka pehē ‘e Sīsū kiate kinautolu, Koe‘uma‘ā ‘enau ‘alu; ‘ange ‘e kimoutolu ha‘anau me‘akai.
40014017	Pea nau tali ki ai, ‘oku ‘ikai ha‘atau me‘a ‘i heni, ko e fo‘i mā ‘e nima pē mo e mata‘i ika ‘e ua.
40014018	Pea ne pehē, ‘omi ia ki heni kiate au.
40014019	Pea ne tu‘utu‘uni ke tākoto ‘a e kakai ‘i he musie; ‘o ne to‘o ‘a e fo‘i mā ‘e nima mo e ongo ika, ‘o ne tāngaki hake ki he langi, ‘o ne fai ha tāpuaki; pea ne toki pakipaki ‘a e ngaahi fo‘i mā, ‘o ‘ange ki he‘ene kau ako, pea ‘ange ‘e he kau ako ki he kakai.
40014020	Pea nau kai kotoa pē ‘o mākona: pea nau tānaki ‘a e ngaahi mapakipaki‘i mā na‘e toe, pea pito ai ‘a e kato fakahunga ‘e Hongofulumāua.
40014021	Pea ko kinautolu na‘e tokoni, na‘e toko nima afe nai ‘a e tangata, ‘o ta‘elau ai ‘a e fefine mo e tamaiki iiki.
40014022	Pea ne hanga leva ‘e Sīsū, ‘o fekau fakamālohi ki he kau ako ke fei mo heka ki he vaka, ‘o mu‘omu‘a ‘iate ia ki he kauvai, lolotonga ‘ene tukuange ‘e ia ‘a e kakai.
40014023	Pea hili ‘ene tukuange ‘a e kakai, na‘a ne ‘alu hake ki he mo‘unga fakaeia pē ke lotu: pea ‘i he‘ene efiafi po‘uli na‘a ne ‘i ai toko taha.
40014024	Pea ko e vaka kuo a‘u ki he vaha‘amālie, pea faingata‘a‘ia ‘i he peau, he na‘e tokai ‘a e matangi.
40014025	Pea ‘i hono fā ‘o e uasi ‘i he pō ko ia, na‘e ‘alu atu ‘a Sīsū kiate kinautolu ‘oku ne hā‘ele ‘i he tahi.
40014026	Pea ‘i he sio kiate ia ‘e he kau ako, ‘oku ne hā‘ele ‘i he fukahi tahi, na‘a nau puputu‘u, ‘o nau pehē, Ko e fa‘ahikehe! Pea nau fekekee‘i ko ‘enau manavahē.
40014027	Pea lea leva ‘e Sīsū kiate kinautolu, ‘o pehē, Fiemālie pē: ko au pē: ‘oua ‘e manavahē.
40014028	Pea tali ki ai ‘e Pita ‘o ne pehē, ‘Eiki, kapau ko koe, fekau ke u ‘alu atu ‘i he fukahi vai.
40014029	Pea ne pehē, Ha‘u pē. Pea hifo ‘a Pita mei he vaka, ‘o ne hā‘ele ‘i he fukahi vai ke ‘alu kia Sīsū.
40014030	Ka ‘i he‘ene tokanga ki he mālohi ‘o e matangi na‘a ne ilifia ai; pea ‘i he‘ene kamata fakatoutoumoloto hifo na‘a ne kalanga, ‘Eiki, fakamo‘ui au.
40014031	Pea mafao atu leva ‘e Sīsū hono nima, ‘o puke ia ‘o ne pehē ki ai, ‘a e tui vaivai, ko e hā na‘a ke tāla‘a ai?
40014032	Pea ‘i he‘ena heka ki he vaka na‘e tālolo ‘a e matangi.
40014033	Pea ko kinautolu na‘e ‘i he vaka na‘a nau tū‘ulutui kiate ia, ‘o nau pehē, Tā ko e ‘Alo ‘o e ‘Otua koe.
40014034	Pea kuo nau ‘i kauvai, na‘a nau a‘u ki he fonua ko Kenesaleti.
40014035	Pea ‘i he vakai ‘e he kau tangata ‘o e potu ko Sīsū ia, na‘a nau fekau atu ki he feitu‘u kotoa ko ia: pea na‘a nau ‘omi kiate ia ‘a kinautolu na‘e puke,
40014036	‘o nau kole kiate ia ke tuku ke nau ki‘i ala pē ki he pao ‘o hono kofu: pea ko kinautolu na‘e ala ki ai na‘a nau mo‘ui ‘aupito.
40015001	PEA na‘e toki ha‘u kia Sīsū mei Selusalema ha kau Fālesi mo ha kau sikalaipe, ‘o nau pehē,
40015002	Ko e hā ‘oku laka kehe ai ‘a ho‘o kau ako pea mo e lau ‘a e mātu‘a? he ‘oku ‘ikai te nau fanofano honau nima ‘i he‘enau nofo ke kai.
40015003	Ka ka tali ‘e ia, ‘o ne pehē kiate kinautolu, Ko e hā ‘oku mou laka kehe ai foki kimoutolu pea mo e lao ‘a e ‘Otua, koe‘uhi ko e lau fakaeono‘aho ‘amoutolu?
40015004	He ko e tu‘utu‘uni ‘a e ‘Otua na‘e pehē, Faka‘apa‘apa ki ho‘o tamai mo ho‘o fa‘ē: mo ‘eni, Ko ia te ne lea kovi ki he‘ene tamai, pe ko ‘ene fa‘ē; ke ne mate tāmate‘i.
40015005	Ka ‘oku mou pehē, ‘Ilonga ‘a ia te ne pehē ki he‘ene tamai, pe ko ‘ene fa‘ē ‘Ā, kuo tuku ki he ngāue ‘a e ‘Eiki ‘a e me‘a na‘a ku mei ‘aonga ai kiate koe:
40015006	pea ‘e ‘ikai leva te ne fai ‘ene faka‘apa‘apa ki he‘ene tamai, pe ko ‘ene fa‘ē: pea tā kuo mou fakata‘e‘aonga‘i ‘a e lao ‘a e ‘Otua ‘aki ho‘omou lau fakaeono‘aho.
40015007	‘a e kau mālualoi! ‘E hala ā ‘a e palofisai ‘a ‘Aisea ‘iate kimoutolu, ‘o pehē,
40015008	Ko e kakai ni ‘oku nau faka‘apa‘apa kiate au ‘aki honau loungutu, ka ko honau loto ‘oku fakamama‘o.
40015009	Ka ko e kula noa ‘enau lotu mai; ‘oku nau ako ‘aki ha ngaahi tokāteline ‘a ia ko e ngaahi tu‘utu‘uni pē ‘a e tangata.
40015010	Pea ne ui ange ‘a e kakai, ‘o ne pehē kiate kinautolu, Fanongo mai ka mou ‘ilo.
40015011	‘Oku ‘ikai ko e me‘a ‘oku hū ki he ngutu ‘oku ‘uli ai ha tangata, ka ko ia ‘oku hū mei he ngutu, ko eni ia ‘oku ‘uli ai ‘a e tangata.
40015012	Pea na‘e toki ‘unu‘unu atu ‘e he kau ako, ‘o nau pehē ki ai, ‘oku ke mea‘i na‘e tūkia ai ‘a e kau Fālesi, ‘i he‘enau fanongo ki he lea na?
40015013	Ka ka tali ‘e ia ‘o pehē, ‘Ilonga ha tō ‘akau, ‘a ia na‘e ‘ikai ko e fai ‘e he‘eku Tamai ‘oku ‘i he langi, ‘e ta‘aki fu‘u ia.
40015014	Tuku ai pe ā ‘a kinautolu: ko e koto takimu‘a kui kinautolu, pea ka taki ‘e he kui ‘a e kui, te na fakatou tō ki ha luo.
40015015	Pea tali ‘e Pita ‘o lea ki ai, Fakamatala mai ‘a e fakatātā ni.
40015016	Pea ne pehē, ‘oku kei ta‘e‘ilo mo kimoutolu foki?
40015017	Kuo te‘eki koā ke mahino atu, ka ‘ilonga ha me‘a ‘oku hū ki he ngutu, ‘oku mole ia ki he kete, pea toki laku atu ki tua‘ā?
40015018	Ka ko e ngaahi me‘a ‘oku hū mei he ngutu ‘oku mei he loto; pea ko ‘ena pē me‘a ‘oku ‘uli ai ‘a e tangata.
40015019	He ‘oku mei he loto ‘a e ngaahi fakakaukau pango, ‘a e ngaahi fakapō, ‘a e ngaahi faikovi ‘a alafia, ‘a e ngaahi fe‘auaki. ‘A e ngaahi kaiha‘a, ‘a e ngaahi tukuaki, ‘a e ngaahi laukovi ki he ‘Otua.
40015020	Ko eni ‘a e ngaahi me‘a ‘oku ‘uli ai ha tangata: ka ko e kai ta‘efanofano ‘oku ‘ikai ‘uli ai ‘a e tangata.
40015021	Pea ‘alu ‘e Sīsū mei he feitu‘u ko ia, ‘o ne mole ki he ngaahi potu ‘o Taia mo Saitoni.
40015022	Pea ‘iloange, ko ha fefine Kēnani na‘e nofo ‘i he tafa‘ifonua ko ia, na‘a ne ‘alu atu ‘o kalanga, ‘o pehē, ‘E ‘Eiki, ko e Hako ‘o Tēvita, ke ke ‘alo‘ofa mai: ko si‘eku ta‘ahine ko e me‘a kovi ange hono ‘āvea.
40015023	Ka na‘e ‘ikai ha‘ane ki‘i lea ki ai. Pea ‘unu‘unu atu ‘ene kau ako, ‘o nau kole kia Sīsū, ‘o pehē, Faka‘ata‘atā ange ‘a e fefine, he ‘oku ne tangi toupili mai.
40015024	Ka ka tali ‘e ia ‘o ne pehē, Kuo ‘ikai fekau mai au, ka ki he fanga sipi kuo mole ‘i he hako ‘o ‘Isileli.
40015025	Pea ha‘u ‘a e fefine, ‘o tū‘ulutui kiate ia, ‘o ne pehē, ‘Eiki, tokoni mai.
40015026	Ka ka tali ‘e ia, ‘o ne pehē, ‘oku ‘ikai ngofua ke to‘o ‘a e mā ‘a e fānau, ‘o lī ki he fanga kulī.
40015027	Pea pehē ‘e he fefine, Ka na‘e fai, ‘Eiki; he ‘oku kai ‘a e fanga kulī foki he ngaahi momo ‘oku ngangana mei he tēpile ‘a honau ‘eiki.
40015028	Pea tali ‘e Sīsū ‘o ne pehē kiate ia, Fefine, tā ‘oku lahi ho‘o tui; ‘e fai ma‘au ‘a e me‘a ‘oku ke loto ki ai. Pea na‘e mo‘ui ‘ene ta‘ahine mei he feitu‘ula‘ā ko ia.
40015029	Pea kuo hiki ‘a Sīsū mei ai, na‘a ne ‘alu ‘o ofi ki he Tahi ‘o Kāleli; pea ne fai hake ki he mo‘unga, ‘o nofo hifo ai.
40015030	Pea ‘alu atu kiate ia ha ngaahi fu‘u kakai, ‘o nau omi mo kinautolu ha ni‘ihi na‘e heke, mo e ni‘ihi na‘e kui, mo e ni‘ihi na‘e noa, mo e ni‘ihi na‘e pai, pea mo ha tokolahi na‘e puke kehe: ‘o nau laku kinautolu ki he va‘e ‘o Sīsū, pea ne fakamo‘ui kinautolu.
40015031	Pea ofo ai ‘a e kakai, he‘enau sio ki he noa ‘oku lea, mo e pai ‘oku mo‘ui, mo e heke ‘oku ‘eve‘eva, mo e kui ‘oku ‘ā: pea nau fakamālō‘ia ‘a e ‘Otua ‘o ‘Isileli.
40015032	Pea ui ange ‘e Sīsū ‘ene kau ako, ‘o ne pehē, ‘oku langa hoku fatu ‘i he ‘ofa ki he kakai ni, he ko e ‘aho tolu mālō ‘eni mo ‘enau nofo mai, pea ‘oku ‘ikai ha‘anau me‘a tokoni: pea ‘oku ‘ikai te u loto ke tukuange kinautolu fiekaia, na‘a ‘iloange te nau pōngingia ‘i he hala.
40015033	Pea pehē kiate ia ‘e he kau ako, Te tau ma‘u mei fē ‘i he lala ha mā pehē, ke totofu ai ha fu‘u kakai ‘oku pehē ni fau?
40015034	Pea pehē ange ‘e Sīsū, ‘oku fiha ho‘omou fo‘i mā? Pea nau tali, ‘oku fitu: mo e ngaahi mata‘i ika.
40015035	Pea ne fekau ki he kakai ke nau tākoto atu ‘i he funga kelekele.
40015036	Pea na‘a ne to‘o ‘a e fo‘i mā ‘e fitu, mo e ngaahi ika; pea ne fakafeta‘i; ‘o ne toki pakipaki, ‘o toutou ‘ange ki he kau ako, pea ‘ange ‘e he kau ako ki he kakai.
40015037	Pea nau kai kotoa pē, ‘o mākona; pea nau tānaki ‘a e ngaahi mapakipaki‘i mā na‘e toe, pea pito ai ‘a e kato ‘e fitu.
40015038	Pea ko kinautolu na‘e tokoni na‘e toko fā afe ‘a e tangata, ‘o ta‘elau ai ‘a e fefine mo e tamaiki iiki.
40015039	Pea na‘a ne tukuange ‘a e kakai, ‘o ne heka ki he vaka, ‘o ne a‘u ki he ngaahi feitu‘u ‘o Makatani.
40016001	PEA ‘alu atu kiate ia ‘a e kau Fālesi mo e kau Sātusi, ko hono ‘ahi‘ahi‘i, ‘o nau tala ke ne faka‘ali‘ali kiate kinautolu ha faka‘ilonga mei langi.
40016002	Ka ka tali ‘e ia ‘o ne pehē kiate kinautolu, Tokaange ha efiafi ‘oku mou pehē, ‘E ‘afua, he ‘oku kulokula ‘a e langi.
40016003	Pea tokaange ha pongipongi ‘oku mou pehē, ‘E ‘alotāmaki ‘a e ‘aho ni, he ‘oku kulokula kae fetautau‘i ‘a e langi. ‘Oku mou vavanga koā ki he mata ‘o e langi; ka ko e ngaahi faka‘ilonga kuonga ‘oku ‘ikai te mou lava, ‘ō?
40016004	Ko ha to‘utangata faikovi ia, ko ha to‘utangata alafia kae fe‘auaki, ‘oku tangi ki ha faka‘ilonga: ka ‘oku ‘ikai ha faka‘ilonga ‘e ‘ange ki ai, ngata pē ‘i he faka‘ilonga ‘o Siona. Pea ne mahu‘i meiate kinautolu ‘o ‘alu.
40016005	Pea ‘i he a‘u ‘a e kau ako ki he kauvai ne ngalo ‘iate kinautolu ke ‘ave ha mā.
40016006	Pea fai ‘e Sīsū ‘ene lea kiate kinautolu, ‘o pehē, Mou ‘ā ‘o vakai, telia ‘a e lēvani ‘a e kau Fālesi mo e kau Sātusi.
40016007	Pea nau alea ai ‘iate kinautolu ‘o pehē, Ko hono ‘uhinga ‘apē, ko e ‘ikai te tau ‘omi ha mā?
40016008	Pea ‘i he ‘ilo ‘e Sīsū, na‘a ne pehē, ‘A e kau tui vaivai, ko e hā ‘oku mou alea ai koe‘uhi na‘e ‘ikai te mou ‘omi ha mā?
40016009	Kuo te‘eki koā ke ‘uhinga kiate kimoutolu, pe te mou manatu‘i ‘a e fo‘i mā ‘e nima ‘a e toko nima afe, mo e fiha‘i kato fakahunga na‘a mou ‘omi?
40016010	Kae‘uma‘ā ‘a e fo‘i mā ‘e fitu ‘a e toko fā afe, mo e fiha‘i kato na‘a mou ‘omi?
40016011	‘Oku fēfē nai ‘ene ta‘ehā kiate kimoutolu na‘e ‘ikai ko ‘eku lea atu ki ha mā, ka ke mou vakai telia ‘a e lēvani ‘a e kau Fālesi mo e Sātusi?
40016012	Na‘e toki mahino kiate kinautolu, tā ‘oku ‘ikai ko ‘ene pehē ke nau vakai telia ‘a e lēvani mā, ka telia ‘a e akonaki ‘a e kau Fālesi mo e Sātusi.
40016013	Pea kuo a‘u ‘a Sīsū ki he feitu‘u ‘o Sesalia Filipai, na‘a ne fehu‘i ki he‘ene kau ako ‘o pehē, Ko hai nai ‘a e Fanautama ‘a Tangata ‘i he lau ‘a e kakai?
40016014	Pea nau pehē, Ko e lau ‘a e ni‘ihi, ko Sione Papitaiso; ka ko e ni‘ihi, ko ‘Ilaisiā; pea ko e ni‘ihi, ko Selemaia, pe ha taha ‘o e kau palōfita.
40016015	Pea pehē ange ‘e ia, Ka ko hai au ‘i he lau ‘amoutolu?
40016016	Pea tali ‘e Saimone Pita, ‘o ne pehē, Ko e MĪSAIA koe, ko e ‘ALO ‘O E ‘OTUA MO‘UI.
40016017	Pea tali ‘e Sīsū, ‘o ne pehē kiate ia, Ha monū‘ia ā ka ko koe, ‘e Saimone Pāsiona: he ‘oku ‘ikai ko e kakano mo toto na‘e fukefuke kiate koe, ka ko ‘eku Tamai ‘oku ‘i Hēvani.
40016018	Ko eni ‘eku lea foki kiate koe, Ko Pita (pe Maka) koe; pea ‘i he funga maka ni te u langa ai hoku Siasi; pea ‘e ‘ikai mālohi ki ai ‘a e ngaahi matapā ‘o Hētesi.
40016019	Te u ‘atu kiate koe ‘a e ngaahi kī ‘o e Pule‘anga ‘o Hēvani: pea ‘ilonga ha me‘a te ke fakangofua ‘i māmani kuo fakangofua ‘i Hēvani.
40016020	Na‘a ne toki tapou ki he kau ako, ke ‘oua te nau fakahā ki ha taha, ko ia ia ‘a e Mīsaia.
40016021	Na‘e kamata mei he taimi ko ia ‘a e fakahā ‘e Sīsū ki he‘ene kau ako, ‘a e pau ke ne ‘alu atu ki Selusalema, pea ke lahi hono fakamamahi‘i ‘e he kau mātu‘a mo e hou‘eiki taula‘eiki mo e kau sikalaipe, pea ke tāmate‘i, pea ke fokotu‘u hake ‘i hono ‘aho tolu.
40016022	Pea ‘ave ia ‘e Pita, ‘o ne hanga ‘o valoki ki ai, ‘o pehē, Molekemama‘o, ‘Eiki. ‘E ‘ikai ‘aupito hoko ha me‘a pehē kiate koe.
40016023	Ka ka tafuli ia ‘o lea kia Pita: Tu‘u ki mui, Sētane: ko hoku tūkia‘anga koe: he ‘oku ‘ikai ko e ngaahi me‘a faka-e-‘Otua ‘oku sio ki ai ho loto, ka ko e ngaahi me‘a fakaetangata.
40016024	Pea toki lea ‘e Sīsū ki he‘ene kau ako, ‘o pehē, Ka ai ha taha ‘oku ne fie muimui mai, ke ne mātu‘aki hangē ha mateaki, pea ke ne fua hono kolosi, pea ke ne hoko ko hoku lahi.
40016025	He ko ia te ne fai ke fakahaofi ‘ene mo‘ui, ko ‘ene tuku ia ke mole; pea ko ia te ne tuku ‘ene mo‘ui ke mole koe‘uhi ko au, ko ‘ene kalofaki ia.
40016026	He ka ne faifai pea ma‘u ‘e ha tangata ‘a māmani kātoa ‘i he‘ene ngāue, kae mole ai ‘ene mo‘ui, ko e hā tū ha me‘a kuo ne lava? pea ko e hā ha me‘a ‘e ‘atu ‘e he tangata ke fakatau ‘aki mai ‘ene mo‘ui?
40016027	He ‘oku nānāfaki hā‘ele mai ‘a e Fanautama ‘a Tangata, kuo ne ‘ai ‘a e nāunau ‘o ‘ene ‘Eiki, pea ha‘ofia ia ‘e he‘ene kau ‘āngelo: pea te ne toki ‘ange ki he tangata takitaha ‘o fakatatau ki he‘ene ngaahi ngāue.
40016028	Ko au ē, ‘oku ou tala atu, ‘oku ai ha ni‘ihi ‘o kinautolu ‘oku tutu‘u heni, ‘a ia ‘e ‘ikai te nau momo‘i lave ki he mate, kae‘oua ke nau mamata ki he Fanautama ‘a Tangata ‘oku ne hā‘ele fakapule‘anga mai.
40017001	PEA hili ‘a e ‘aho ‘e ono, na‘e ‘ave ‘e Sīsū ‘a Pita, mo Sēmisi, pea mo Sione ko e tehina ‘o Sēmisi, pea ne ‘ohake kinautolu ki ha mo‘unga mā‘olunga fakaekinautolu.
40017002	Pea na‘e fakakehe hono anga ‘i honau ‘ao, pea na‘e malama hono fōtunga ‘o hangē ko e la‘ā, pea ko hono ngaahi kofu na‘e hinaekiaki mai ‘o hangē ko e maama.
40017003	Pea tā na‘e hā kiate kinautolu ‘a Mōsese mo ‘Ilaisiā ‘oku nau talanoa mo ia.
40017004	Pea tali ‘e Pita ‘o ne pehē kia Sīsū, ‘Eiki, ‘oku sai ‘etau ‘i heni: kapau ‘oku ke loto ki ai, pea u ngaohi ‘i heni ha fakahekeheke ‘e tolu; ‘o taha mo‘ou, pea taha mo‘o Mōsese, pea taha mo‘o ‘Ilaisiā.
40017005	Pea lolotonga ‘ene kei lea, fakafokifā na‘e fakapūlou kinaua ‘e ha ‘ao maama: pea ‘iloange ko e le‘o mei he ‘ao na‘e folofola mai, ko hoku ‘Alo Pele ‘ena, ‘a ia kuo u hōifua ai; mou fakaongo kiate ia.
40017006	Pea ‘i he fanongo ki ai ‘a e kau ako, na‘a nau mape‘e ki honau mata, ‘o nau manavahē ‘aupito.
40017007	Pea ‘unu‘unu mai ‘a Sīsū ‘o ne ala kiate kinautolu, mo ne pehē, Tu‘u, pea ‘oua ‘e manavahē.
40017008	Pea ‘i he‘enau hanga hake ke vakai, na‘e ‘ikai te nau sio ki ha taha, Ka ko Sīsū pē.
40017009	Pea ‘i he‘enau ō hifo mei he mo‘unga, na‘e fonosi kinautolu ‘e Sīsū, ‘o pehē, ‘oua na‘a mou tala ki ha taha ‘a e me‘a kuo hā, kae‘oua ke tu‘u mei he mate ‘a e Fanautama ‘a Tangata.
40017010	Pea fehu‘i kiate ia ‘e he‘ene kau ako, ‘o pehē, Pea ko e hā ai ‘oku lau ‘e he kau sikalaipe, kuo pau ke motu‘a ha‘u ‘a ‘Ilaisiā?
40017011	Pea ne tali ‘o pehē, Mo‘oni pē ‘a e pehē, ‘Oku ha‘u ‘a ‘Ilaisiā, pea te ne toe fokotu‘u ‘a e ngaahi me‘a.
40017012	Ka ‘oku ou tala atu, kuo ha‘u ‘a ‘Ilaisiā, pea na‘e ‘ikai te nau ‘ilo ko ia, ka na‘a nau fai ho‘onautolu loto kiate ia. Pehē foki ‘a e Fanautama ‘a Tangata, ‘oku nānāfaki hono fakamamahi‘i ‘iate kinautolu.
40017013	Toki e‘a ki he kau ako, tā ko Sione Papitaiso ‘oku kau ki ai ‘ene lea.
40017014	Pea ‘i he‘enau ha‘u ki he kakai, na‘e ‘unu‘unu kiate ia ha tangata, ‘o ne tō hifo ‘o puke hono tui,
40017015	‘o ne pehē, ‘Eiki, ‘alo‘ofa ki hoku ‘uhiki: he ‘oku puke fakataimi, pea kovi ‘ene puke; he kuo tu‘o lahi ‘ene tō ki he afi, pea tu‘o lahi ‘ene tō ki he vai.
40017016	Pea na‘a ku ‘omi ia ki ho‘o kau ako, ka na‘e ‘ikai te nau lava ke fakamo‘ui ia.
40017017	Ka ka tali ‘e Sīsū ‘o ne pehē, ‘A e fa‘ahinga ta‘etui mo angakehe, ‘e ngata ‘afē ‘eku ‘iate kimoutolu? ‘E ngata ‘afē ‘eku kātaki‘i kimoutolu? ‘omi ia ki heni kiate au.
40017018	Pea na‘e lolomi ‘e Sīsū ‘a e tēvolo, pea na‘a ne mahu‘i mei he tama, ‘o ne mo‘ui mei he feitu‘ula‘ā ko ia.
40017019	Pea toki ha‘u ‘a e kau ako kia Sīsū ‘i he‘enau fakaekinautolu, ‘o nau pehē, Koe‘uhi ko e hā nai, ne ‘ikai lava ai ‘e kimautolu ke kapusi ia?
40017020	Pea ne pehē kiate kinautolu, Koe‘uhi pē ko ho‘omou tui vaivai: he ko au ē, ‘oku ou tala atu ka, ne ai ha‘amou tui, ‘o tatau mo ha fo‘i tenga‘i mūsita hono lahi, te mou pehē ki he mo‘unga ni, Hiki mei heni ki hena; pea ‘e hiki; pea ‘oku ‘ikai ha me‘a ‘e faingata‘a kiate kimoutolu.
40017021	Neongo ia, ko e fa‘ahinga ni ‘oku ‘ikai lava ke mahu‘i, ka ‘i he lotu pē mo e ‘aukai.
40017022	Pea lolotonga ‘enau fakataha ‘i Kāleli, na‘e lea ‘a Sīsū kiate kinautolu, ‘o pehē, ‘oku nānāfaki ke tukuange ‘a e Fanautama ‘a Tangata ki he nima ‘o e kakai:
40017023	pea te nau tāmate‘i ia, pea ‘i hono ‘aho tolu ‘e toe fokotu‘u ia. Pea na‘a nau mamahi ‘aupito.
40017024	Pea ‘i he‘enau a‘u ki Kāpaneume, pea ko kinautolu na‘e tānaki ‘a e tukuhau fakasiasi na‘a nau ‘alu atu kia Pita, ‘o nau pehē, ‘oku fai ‘apē ‘e ho‘omou tangata‘eiki ‘a e tukuhau fakasiasi? Pea pehē ‘e ia, Ko ē.
40017025	Ka ‘i he‘ene hū ki fale na‘e lea leva ki ai ‘e Sīsū, ‘o pehē, Saimone, ko e hā ho‘o poa? Ko e ngaahi tu‘i ‘o māmani ‘oku nau tānaki tute mo e tukuhau meia hai? mei he fale‘alo, pe mei he kakai kehe?
40017026	Pea tali ‘e ia, Mei he kakai kehe pē. Pea lea ‘a Sīsū ki ai, ‘Āua, pea tā ‘oku ‘ata‘atā ‘a e fale‘alo.
40017027	Ka koe‘uhi ke ‘oua na‘a tau fakatūkia kinautolu, ‘alu koe ki tahi, ‘o lafo ha māta‘u; pea koe ‘uluaki ika ‘e kai, ke ke to‘o ‘o fa‘ai hono ngutu, pea te ke ‘ilo ai ha fo‘i sikeli: to‘o ia ‘o ‘ange kiate kinautolu ma‘aku mo koe.
40018001	KO E feitu‘ula‘ā ko ia na‘e ‘unu‘unu atu ‘a e kau ako kia Sīsū, mo nau pehē, pea ko hai nai ‘e lahi ‘i he Pule‘anga ‘o Hēvani?
40018002	Pea ne ui ange ha tamasi‘i, ‘o ne tuku ia ‘i honau lotolotonga,
40018003	‘O ne pehē, Ko au ē, ‘oku ou tala atu, Kapau ‘e ‘ikai te mou liliu, ‘o hoko ‘o hangē ko e tamaiki, ‘e ‘ikai ‘aupito te mou hū ki he Pule‘anga ‘o Hēvani.
40018004	Ko ia, ‘ilonga ‘a ia te ne fakavaivai‘i ia ‘o hangē ko e tamasi‘i ko eni, ko ia ia ‘oku lahi ‘i he Pule‘anga ‘o Hēvani.
40018005	Pea ka ai ha taha ‘oku ne tali ha tamasi‘i peheni ‘e toko taha, koe‘uhi ko hoku hingoa, ‘oku ne tali au.
40018006	Pea ka ai ha tangata te ne fakatūkia ha taha ‘i si‘i tamaiki ni ‘oku tui kiate au, ‘e oli ange ki he tangata ko ia ‘oka ne tautau ha fu‘u maka fale ‘i hono kia, ‘o lōmaki‘i ‘i he moana hauhau.
40018007	‘Oiauē ‘a māmani koe‘uhi ko e ngaahi tūkia‘anga! he kuo pau ke hoko ‘a e ngaahi tūkia‘anga; ka ‘oiauē ‘a e tangata ko ia ‘a ia ‘oku hoko ai ‘a e tūkia‘anga!
40018008	Pea ka ‘oku fakatūkia koe ‘e ho nima, pe ko ho va‘e, tu‘usi, pea li‘aki atu: ‘oku ngutuhua ange ke ke a‘u ki he mo‘ui nima taha pe ve‘e taha, ‘i he lī koe nima ua pe ve‘e ua ki he afi ta‘engata.
40018009	Pea ka ‘oku fakatūkia koe ‘e ho mata, kape‘i ia, ‘o li‘aki atu: ‘oku ngutuhua ange ha‘o a‘u mata taha ki he mo‘ui, ‘I ho lī mata ua ki he afi ‘o Heli.
40018010	Vakai ke ‘oua te mou fakasīkaka‘i ha taha ‘i he fa‘ahinga iiki ni; he ‘oku ou tala atu, ko honau kau ‘āngelo ‘i he langi ‘oku nau fakafe‘ao ma‘u pē ki he‘eku Tamai ‘oku ‘i Hēvani.
40018011	He kuo ha‘u ‘a e Fanautama ‘a Tangata ke fakamo‘ui ‘a ia na‘e mole.
40018012	Ko e hā ho‘omou poa? Ka ne ma‘u ‘e ha tangata ha sipi ‘e teau, pea hē hanau taha, ‘ikai te ne tuku ‘a e toko hivangofulu mā hiva ‘i he mo‘unga, ka ka ‘alu ke kumi ‘a ia kuo hē?
40018013	Pea kapau ‘e faifai pea ne ‘ilo ia, ko au ē, ‘oku ou tala atu, ‘oku ‘ange‘ange ‘ene fiefia ‘i he hivangofulu mā hiva na‘e ‘ikai hē ‘i he fo‘i sipi ko ia.
40018014	Pehē, ‘oku ‘ikai ko e tu‘utu‘uni ‘a ho‘omou Tamai ‘oku ‘i Hēvani ke mole ha toko taha ‘i he fanga ki‘i sipi ni.
40018015	Pea kapau ‘e fai hala ‘e ho tokoua, mole pē koe ‘o fakamahino kiate ia, fakaekimoua pē: kapau te ne tokanga kiate koe, kuo ke ma‘u mai ho tokoua.
40018016	Ka ‘oka ‘ikai te ne tokanga, ke ke toe ‘alu mo koe ha toko taha, pe ha toko ua, koe‘uhi ke fakapapau ‘a e ngaahi me‘a mei he fakamo‘oni ‘a ha toko ua, pe toko tolu.
40018017	Pea kapau te ne ta‘etoka‘i kinautolu, tala ki he Fakataha: pea kapau te ne ta‘etoka‘i mo e Fakataha foki, pea ke ne tatau kiate koe mo ha Senitaile, pe ko ha pōpilikane.
40018018	Ko au ē, ‘oku ou tala atu, ‘Ilonga ha me‘a te mou tapui ‘i māmani kuo tapui ‘i langi: pea ‘ilonga ha me‘a te mou fakangofua ‘i māmani kuo fakangofua ‘i langi.
40018019	Mo ‘eni foki ‘oku ou tala atu, Ka ai ha toko ua ‘iate kimoutolu ‘i māmani te na loto taha ‘i ha me‘a pē te na kole ki ai, ‘e fai pē ma‘anaua ‘e he‘eku Tamai ‘oku ‘i Hēvani.
40018020	He ko e potu kuo fakataha ai ha toko ua pe ha toko tolu ki hoku hingoa, ‘oku ou ‘i he potu ko ia au ‘i honau lotolotonga.
40018021	Na‘e toki ‘unu‘unu atu ‘a Pita, ‘o ne pehē kiate ia, ‘Eiki, ‘e tu‘o fiha ‘a e fai hala ‘a hoto tokoua kia kita, ka te fakamolemole pē? ‘O tu‘o fitu ‘apē?
40018022	Tali pē ‘e Sīsū, ‘oku ‘ikai te u pehē kiate koe, ‘o tu‘o fitu: ka, ‘o tu‘o fitu liunga ‘aki ‘a e fitungofulu.
40018023	Ko ia, kuo hoko ‘o tatau ‘a e Pule‘anga ‘o Hēvani pea mo ha tangata, ko ha tu‘i, ‘a ia na‘a ne finangalo ke sivi ‘ene kau tamaio‘eiki.
40018024	Pea ‘i he‘ene kamata ‘a e sivi, na‘e ‘omi kiate ia ha toko taha na‘e mo‘ua ki he taleniti ‘e mano.
40018025	Pea ‘i he ‘ikai ha‘ane me‘a ke totongi ‘aki, na‘e fekau ‘e he‘ene ‘eiki ke fakatau tuki, ‘a ia, mo hono uaifi, mo e fānau, mo ‘ene me‘a kotoa, ke totongi ‘aki.
40018026	Ka ka tōmape‘e ‘a e tamaio‘eiki ‘o hū kiate ia, ‘o ne pehē, Ke ke fakatotoka mai, pea te u totongi kotoa.
40018027	Pea manava‘ofa ai ‘a e ‘eiki ‘a e tamaio‘eiki ko ia, ‘o ne tukuange ia, mo ne fakamolemole hono mo‘ua.
40018028	Ka ‘i he ‘alu atu ‘a e tamaio‘eiki ko ia, na‘a ne ‘ilo ha taha na‘e ‘i he kau ngāue mo ia; pea ko e toko taha ia na‘e mo‘ua kiate ia ko e tēnali ‘e teau: pea ne puke ia ‘o sisina hono kia, ‘o ne pehē, Kapau kuo ke mo‘ua, totongi.
40018029	Ka ka tōmape‘e ‘a e toko taha ko ia na‘a na kaungā ngāue, ‘o ne kole kiate ia ‘o pehē, Ke ke fakatotoka mai, pea te u totongi kiate koe.
40018030	Ka na‘e ‘ikai te ne tali ‘ene kole: ka ka ‘alu mei ai, ‘o ne lī ki he pilīsone ‘a e tangata kae‘oua ke ne totongi ‘a e me‘a ‘oku ne mo‘ua ki ai.
40018031	Ka ko kinautolu na‘a nau kaungā ngāue, ‘i he‘enau vakai ‘a e me‘a kuo fai, na‘a nau mamahi ‘aupito, ‘o nau ‘alu ‘o fakamatala ki he‘enau ‘eiki ‘a e me‘a kotoa kuo fai.
40018032	Toki ui ange ‘a e tangata ‘e he‘ene ‘eiki, ‘o ne pehē ki ai, ‘a e tamaio‘eiki angakovi, na‘a ku fakamolemole koe ‘a e fu‘u mo‘ua ko ia kotoa ‘i ho‘o kole mai:
40018033	‘ikai na‘e mei totonu ha‘o ‘ofa mo koe kiate ia ‘oku mo kaungā ngāue, ‘o hangē ko ‘eku ‘ofa ‘aku kiate koe?
40018034	Pea tuputāmaki ‘a ‘ene ‘eiki, ‘o ne tukuange ia ki he kau fakamamahi, kae‘oua ke ne totongi ‘a e me‘a kotoa na‘a ne mo‘ua ki ai.
40018035	‘E pehē foki mo e fai ‘a ‘eku Tamai fakalangi kiate kimoutolu, ‘o kapau ‘e ‘ikai te mou fakamolemole takitaha hono tokoua, ‘o fai‘aki homou loto.
40019001	PEA kuo hili ‘a e ngaahi lea ko ia ‘a Sīsū, na‘a ne hiki mei Kāleli, ‘o ne a‘u ki he tafa‘aki fonua ‘o Siutea ‘i Tu‘a Soatani;
40019002	pea na‘e muimui kiate ia ha ngaahi fu‘u kakai lahi, pea na‘a ne fakamo‘ui kinautolu ‘i he potu ko ia.
40019003	Pea ha‘u ki ai ha kau Fālesi ke ‘ahi‘ahi‘i ia, ‘o nau pehē, ‘oku ngofua koā ke tukuange hoto uaifi ‘i ha me‘a pē?
40019004	Pea tali ‘e ia, ‘o ne pehē, Ne ‘ikai te mou lau koā, Ko ia na‘a ne ngaohi ‘a e kakai ‘i he kamata‘anga na‘a ne ngaohi tangata mo fefine kinautolu?
40019005	mo ne folofola, Ko e me‘a ko ia ‘e tuku ai ‘e ha tangata ‘ene tamai mo ‘ene fa‘ē, ka ne pīkitai ki hono uaifi; pea ‘e hoko ‘a e toko ua ko e kakano pē taha?
40019006	Tā ‘oku ‘ikai te na kei ua, ka ko e kakano pē taha. ‘Āua; pea ko e me‘a kuo fakahoko ‘e he ‘Otua, ke ‘oua na‘a fakamāvae ‘e ha tangata.
40019007	Pea nau pehē ki ai, Ka ko ia, pea ko e hā na‘e tu‘utu‘uni ai ‘e Mōsese ke ‘ange ha tohi vete, ‘o tukuange?
40019008	Pea pehē ‘e ia kiate kinautolu, Ko e me‘a ‘i he fefeka ‘o ho‘omou anga, ko ia na‘e fakangofua ai ‘e Mōsese ke mou tukuange homou ngaahi uaifi: ka na‘e ‘ikai ke pehe‘i he kamata‘anga.
40019009	Ka ‘oku ou tala atu, ka ai ha taha te ne li‘aki hono uaifi, ‘o ‘ikai ‘i ha‘ane fe‘auaki, pea ne toki mali mo ha fefine kehe, ‘oku ne fe‘auaki: pea ko ia te ne mali mo ia kuo li‘aki ‘oku ne tono fefine.
40019010	Pea lau ‘e he‘ene kau ako kiate ia, Kapau ko hono anga ia ‘o e tangata mo hono uaifi, tā ‘oku lelei ke ‘oua ‘e mali.
40019011	Ka ka pehē ‘e ia kiate kinautolu, ‘E ‘ikai tali ‘a e me‘a ko ia ‘e he kakai kotoa pē, ngata pē ‘iate kinautolu kuo tuku ki ai.
40019012	He ‘oku ‘i ai ‘a e fa‘ahinga ‘iunoke ‘oku tupu pehē mei he manava ‘o ‘enau fa‘ē; pea ‘oku ‘i ai ‘a e fa‘ahinga ‘iunoke kuo feia ‘e ha kakai: pea ‘oku ‘i ai ‘a e fa‘ahinga ‘iunoke kuo nau ngaohi kinautolu ke pehē, koe‘uhi ko e Pule‘anga ‘o Hēvani. Ko ia ‘oku ne mafai ke tali, ke ne tali.
40019013	Na‘e toki ‘omi kiate ia ha kau tamaiki ke ne hilifaki hono nima ki ai, mo lotua: ka na‘e lolomi ‘a e kakai ‘e he kau ako.
40019014	Ka ka pehē ‘e Sīsū, Tuku pē ‘a e tamaiki, pea ‘oua ‘e ta‘ofi ‘enau ha‘u kiate au; he ‘oku ma‘a e fa‘ahinga ko ia ‘a e Pule‘anga ‘o Hēvani.
40019015	Pea ne hilifaki hono nima kiate kinautolu, ‘o ne ‘alu mei he potu ko ia.
40019016	Pea ‘iloange na‘e ha‘u kiate ia ha toko taha, ‘o ne pehē, Tangata‘eiki, ko e hā ha ngāue lelei ke u fai, ka u ma‘u ai ‘a e mo‘ui ta‘engata?
40019017	Pea tali ‘e ia, ko e hā ‘oku ke ‘eke ai kiate au ‘i he lelei? ‘Oku Toko Taha pē ‘a e lelei: ka ‘o kapau ko ho loto ke ke hū ki he mo‘ui, pea ke ke tauhi ‘a e ngaahi fekau.
40019018	Pea pehē ‘e ia, ‘a e fē fua?. Pea pehē ‘e Sīsū, ‘A ‘eni, ‘E ‘ikai te ke fakapō, ‘E ‘ikai te ke fe‘auaki, ‘E ‘ikai te ke kaiha‘a, ‘E ‘ikai te ke tukuaki.
40019019	Faka‘apa‘apa ki ho‘o tamai mo ho‘o fa‘ē: pea, Te ke ‘ofa ki ho kaungā‘api ‘o hangē pē ko ho‘o ‘ofa kiate koe.
40019020	Pea lea ‘e he talavou kiate ia, Kuo u tauhi kotoa ‘a e ngaahi lao ko ia: ko e hā ‘aku ‘oku kei toe ke fai?
40019021	Pea lea ‘a Sīsū ki ai, Kapau ko ho loto ke ke haohaoa, mole pē ‘o fakatau atu ho‘o nga‘oto‘ota, pea foaki hono pa‘anga ki he masiva, pea ‘e ai ha koloa ‘e fa‘oaki ma‘au ‘i Hēvani: pea ke ha‘u ‘o kau ‘i hoku lahi.
40019022	Pea ‘i he fanongo ‘a e talavou ki he lea ko ia na‘a ne foki kuo mamahi: he ko e toko taha ia na‘e ma‘u me‘a lahi.
40019023	Pea pehē ‘e Sīsū ki he‘ene kau ako, Ko au ē, ‘oku ou tala atu, ‘E faingata‘a ‘a e hū ‘a ha koloa‘ia ki he Pule‘anga ‘o Hēvani.
40019024	‘Io, ‘oku ou toe lea atu, ‘oku faingofua ke hū ha kāmeli ‘i ha ava‘i hui tuitui, ‘i he hū ‘a ha koloa‘ia ki he Pule‘anga ‘o Hēvani.
40019025	Pea ‘i he fanongo ki ai ‘a e kau ako na‘a nau fu‘u ‘oho, ‘o nau pehē, Ko hai ai tū ‘e ala mo‘ui?
40019026	Pea siofia kinautolu ‘e Sīsū, ‘o ne pehē ange, ‘I he vakai ‘a e tangata ko e me‘a ia ‘e ‘ikai lava; ka ki he ‘Otua ‘oku malava ‘a e me‘a kotoa pē.
40019027	Toki tali ‘e Pita, ‘o ne pehē ki ai; Vakai, ko kimautolu kuo mau li‘aki ‘a e me‘a kotoa pē, ‘o mau muimui kiate koe: ko e hā ai ha me‘a te mau ma‘u?
40019028	Pea pehē ‘e Sīsū kiate kinautolu, Ko au ē, ‘oku ou tala atu, Ka hoko ‘a e Fakatupu fo‘ou, pea nofo ‘a e Fanautama ‘a Tangata ‘i hono taloni lāngilangi‘ia, pea ko kimoutolu kuo mou muimui ‘iate au ‘e fakanofo kimoutolu foki ki ha taloni ‘e hongofulu mā ua, ‘o mou fakamaau ‘a e matakali ‘e hongofulu mā ua ‘o ‘Isileli.
40019029	‘Io, ‘ilonga ha taha kuo ne li‘aki ha ngaahi tokoua, pe ha ngaahi tuofāfine, pe ha tamai, pe ha fa‘ē, pe ha fānau, pe ha ngaahi tōkanga ngoue, pe ha ngaahi fale, koe‘uhi ā ko hoku hingoa, te ne toe ma‘u ‘o lōlahi, pea ‘e tō mo‘ona foki ‘a e mo‘ui ta‘engata.
40019030	Ka ko e tokolahi ‘oku mu‘omu‘a te nau muimui; pea ko e tokolahi ‘oku muimui te nau mu‘omu‘a.
40020001	HE ko e Pule‘anga ‘o Hēvani ‘oku tatau mo ha tangata‘eiki, ‘a ia na‘a ne ‘alu atu hengihengi pē ke unga ha ni‘ihi ke ngāue ‘i he‘ene ngoue vaine.
40020002	Pea ne alea mo ha kau ngāue, ko e fo‘i tēnali ki he ‘aho, ‘o ne fekau atu kinautolu ki he‘ene ngoue vaine.
40020003	Pea ne ‘alu atu ‘i hono tolu ‘o e houa, ‘o ne ‘ilo ha ni‘ihi ‘oku nau tutu‘u noa pē ‘i he mala‘e fakatau,
40020004	pea ne pehē kiate kinautolu, ‘Alu mo kimoutolu ki he ngoue vaine, pea te u ‘atu kiate kimoutolu hono taau, pea nau ‘alu.
40020005	Pea toe ‘alu atu ia, ‘o fe‘unga mo hono ono mo hono hiva ‘o e houa, ‘o ne fai pehē foki.
40020006	Pea fe‘unga mo hono hongofulu mā taha ‘o e houa na‘a ne ‘alu, pea tā na‘e ‘i ai mo ha ni‘ihi ‘oku tutu‘u pē; pea ne pehē kiate kinautolu, Ko ho‘omou ‘aho kātoa ē mo e tutu‘u noa ai pē, koe‘uma‘ā?
40020007	Pea nau pehē kiate ia, Koe‘uhi ko e ‘ikai ha taha te ne fie unga kimautolu, Pea pehē ange ‘e ia, Mole pē mo kimoutolu ki he ngoue vaine.
40020008	Pea ‘i he‘ene efiafi leva, na‘e pehē ‘e he ‘eiki ‘o e ngoue vaine ki he‘ene mu‘a, Ui ‘a e kau ngāue, ‘o tufa ‘enau totongi, ‘o kamata mei he muimui mai ‘o fai atu ki he mu‘omu‘a mai.
40020009	Pea ha‘u ‘a kinautolu na‘e unga fe‘unga mo e hongofulu mā taha ‘o e houa, ‘o nau takitaha ma‘u ha fo‘i tēnali.
40020010	Pea ‘i he ha‘u ‘a kinautolu na‘e tomu‘a unga, na‘a nau ‘amanaki ‘e lahi ange ha‘anautolu: ka ko kinautolu foki na‘a nau ma‘u takitaha ha fo‘i tēnali.
40020011	Pea ‘i he‘enau to‘o ia, na‘a nau lāunga ki he tangata‘eiki he‘enau pehē,
40020012	‘Ā, ko e kau siana na‘e muimui mai ko e fo‘i houa pē taha ‘enau ngāue, pea ko eni kuo ke fakatatau kinautolu kiate kimautolu, ‘a ia kuo mau fua ‘a e mamafa ‘o e ngāue, pea fetakai mo e pupuha ‘o e ‘aho.
40020013	Ka ka tali pē ‘e ia, ‘o ne pehē ki ha taha ‘o e kau ngāue ko ia, Siana, he ‘oku ou kākaa‘i koe? ‘ikai na‘a ta alea ke fo‘i tēnali pē?
40020014	To‘o pē ho‘o me‘a na ‘o ‘alu: ko e ‘ange ki he muimui mai ni ‘o tatau mo koe ko ‘eku fa‘iteliha pē.
40020015	Na‘a ‘oku ‘ikai ngofua koā ‘eku fa‘iteliha ki he‘eku me‘a ‘a‘aku, ‘ō? Pe na‘a ‘oku ke mata meheka koe‘uhi ko ‘eku ‘ofa.
40020016	Pehē foki, ‘e ai ha ni‘ihi muimui te nau mu‘omu‘a, mo ha ni‘ihi mu‘omu‘a te nau muimui.
40020017	Pea ‘i he ‘alu hake ‘a Sīsū ki Selusalema, na‘a ne ‘ave ‘a e kau Hongofulumāua fakaekinautolu; pea ‘i he‘enau ‘i he hala na‘a ne pehē ange,
40020018	Ko eni ‘oku tau ‘alu ki Selusalema; pea ‘e tuku atu ‘a e Fanautama ‘a Tangata ki he hou‘eiki taula‘eiki mo e kau sikalaipe; pea te nau fakamāumatea ia;
40020019	pea te nau tuku atu ia ki he kau Senitaile ke nau taukaea ia, mo haha, mo kalusefai; pea ‘i hono tolu ‘o e ‘aho ‘e fokotu‘u ia.
40020020	Pea na‘e toki ‘unu‘unu kiate ia ‘a e fa‘ē ‘a e ongo foha ‘o Sēpeti, pea ha‘u mo ia ‘ene ongo tama, ‘o ne tū‘ulutui, ‘o kole ha me‘a meiate ia.
40020021	Pea pehē ‘e ia ki he fefine, Ko e hā ‘a e me‘a ‘oku ke holi ki ai? Pea ne lea atu, Ke ke folofola mai ke nofo ‘a e ongo siana ni, ko ‘eku ongo tama, ko e taha ‘i ho to‘omata‘u, mo e taha ‘i ho to‘ohema, ‘i ha‘o ‘afio ho pule‘anga.
40020022	Ka ka tali ‘e Sīsū, ‘o ne pehē, ‘oku ‘ikai te mo ‘ilo ‘a e me‘a ‘oku mo kole ki ai. He te mo lava koā ke inu ‘i he ipu ‘oku ou teu inu ai? Pea na pehē ki ai, Te ma lava pē.
40020023	Pea pehē ‘e ia kiate kinaua, Ko e me‘a ki he‘eku ipu, te mo inu ai: ka ko e me‘a ki he nofo ki hoku to‘omata‘u mo hoku to‘ohema, ‘oku ‘ikai ‘a‘aku ke ‘atu ia, ka kiate kinautolu pē kuo teuteu ia ki ai ‘e he‘eku Tamai.
40020024	Ka ‘i he fanongo ki ai ‘a e toko hongofulu na‘a nau ‘ita ‘i he tautehina.
40020025	Ka ka ui ange kinautolu ‘e Sīsū, ‘o ne pehē, ‘Oku mou ‘ilo pē, ko kinautolu ‘oku pule ki he Senitaile ‘oku nau fakafie‘eiki ki he kakai, pea ko honau kau mā‘olunga ‘oku nau fakamo‘ulaloa‘i ‘a e kakai.
40020026	Ka ‘e ‘ikai pehē ‘iate kimoutolu: ka ko ia ‘oku ne holi ke hoko ko e lahi ‘iate kimoutolu te ne nofo ko homou sevāniti;
40020027	pea ko ia ‘oku ne holi ke tu‘ukimu‘a ‘iate kimoutolu te ne nofo ko ho‘omou tamaio‘eiki:
40020028	‘o hangē foki ko e Fanautama ‘a Tangata na‘e ‘ikai te ne ha‘u ke ma‘u sevāniti, ka ke sevāniti pē ‘e ia, pea ke tuku ‘ene mo‘ui ke huhu‘i ‘aki ha tokolahi, he‘ene fetongi kinautolu.
40020029	Pea ‘i he‘enau ‘alu atu mei Selikō, na‘e muimui kiate ia ha fu‘u kakai tokolahi.
40020030	Pea tā ko e ongo kui ‘oku na nofo ‘i he ve‘ehala; pea ‘i he‘ena fanongo ‘oku me‘a ange ‘a Sīsū, na‘a na kalanga ‘o pehē, ‘Alo‘ofa mai, Hako ‘o Tēvita ē!
40020031	Ka ka lolomi kinaua ‘e he kakai ke na fakalongo pē: ka ka ‘āsili ai ‘ena kalanga, ‘Eiki, ‘alo‘ofa mai! Hako ‘o Tēvita ē!
40020032	Pea tu‘u ‘a Sīsū, ‘o lea ange kiate kinaua, ‘o pehē, Ko e hā ‘a e me‘a ‘oku mo holi ke u fai ma‘amoua?
40020033	Pea na pehē ki ai, ‘Eiki, ke faka‘ā homa poko‘i mata ni.
40020034	Pea langa ‘a e fatu ‘o Sīsū ‘i he ‘ofa, ‘o ne alasi hona ngaahi fo‘i mata: pea na ‘ā leva, ‘o na muimui kiate ia.
40021001	PEA ‘i he‘enau ofi ki Selusalema, pea kuo nau a‘u ki Petefesi ‘i he mo‘unga ko ‘Ōlive, na‘e toki fekau atu ‘e Sīsū ha ongo ako ‘e toko ua,
40021002	‘o ne pehē kiate kinaua, Mo ō ki he vilisi ko ena ‘oku hanga mai, pea te mo ‘ilo leva ki ha ‘asi ‘oku no‘otaki, pea ai mo hono ‘uhiki: vete, ‘o taki mai.
40021003	Pea ka ai ha lea ‘e fai atu ‘e ha taha, pea mo pehē, ‘Ou fiema‘u kinaua ‘e he ‘Eiki; pea te ne tuku mai leva kinaua.
40021004	Pea na‘e fai ‘eni koe‘uhi ke fakamo‘oni ki he me‘a ne folofola‘aki ‘i he palōfita, ‘o pehē,
40021005	Mou lea ki si‘i Saione, Ko ena ho Tu‘i ‘oku me‘a mai kiate koe. Ko e ‘Eiki fa‘a kātaki, pea ‘oku ne heka ki ha ‘asi: ‘Io, ki ha ki‘i manu, Ko e tama ‘a ha manu toho palau.
40021006	Pea ‘alu ‘a e ongo ako, ‘o na fai ‘o hangē ko e tu‘utu‘uni kinaua ‘e Sīsū;
40021007	pea na taki mai ‘a e ‘asi mo hono ‘uhiki, pea nau ‘ai ki ai honau ngaahi pulupulu, pea ne heka ai.
40021008	Pea ko e fu‘u tokolahi ‘o e kakai na‘a nau falikiliki ‘a e hala ‘aki honau pulupulu ‘onautolu; pea ko e ni‘ihi na‘a nau tu‘usi ‘a e ngaahi va‘akau, ‘o falikiliki ‘aki ‘a e hala.
40021009	Pea ko e fu‘u kakai na‘e ‘alu mu‘omu‘a ‘iate ia, pea mo kinautolu na‘e muimui mai, na‘a nau fekālanga‘i ‘o pehē, Hōsana ki he Hako ‘o Tēvita! Hoto ‘ofa kiate ia ‘oku hoko mai ‘i he huafa ‘o e ‘Eiki! Hōsana ki Langi Taupotu!
40021010	Pea ‘i he‘ene hū ki Selusalema, na‘e ngatū ‘a e kolo kotoa, ‘o nau pehē, Ko hai ‘eni?
40021011	Pea tali ‘e he fu‘u fononga, Ko Sīsū ‘eni ko e palōfita mei Nāsaleti ‘i Kāleli.
40021012	Pea hū ‘a Sīsū ki he Temipale, ‘o ne kapusi ‘a kinautolu kotoa pē na‘e fakatau atu mo fakatau mai ‘i he Temipale, ‘o ne fulihi ‘a e ngaahi tēpile ‘a e kau fetongi pa‘anga, mo e ngaahi nofo‘a ‘o e kakai na‘e ‘omi lupe ke fakatau;
40021013	pea ne pehē kiate kinautolu, Kuo tohi, Ko hoku fale ‘e ui ko e falelotu; ka ko kimoutolu ‘oku mou ngaohi ia ko e ‘ananga ‘o ha kaiha‘akau.
40021014	Pea na‘e ha‘u kiate ia ‘i he Temipale ha kau kui mo ha kau heke, pea ne fakamo‘ui kinautolu.
40021015	Ka ko e hou‘eiki taula‘eiki mo e kau sikalaipe, ‘i he‘enau vakai ki he ngaahi me‘a fakaofo na‘a ne fai, mo e kau tamaiki ‘oku nau kalanga ‘i he Temipale, ‘o pehē, Hōsana ki he Hako ‘o Tēvita; na‘a nau ‘ita;
40021016	pea nau pehē kiate ia, ‘oku ke fanongo ki he me‘a ‘oku lau ‘e kinautolu na? Pea pehē ange ‘e Sīsū, ‘Io: pea kuo te‘eki koā ke mou lau, ‘o pehē, Ko e ngutu ‘o e tamaiki mo e valevale Kuo ke tu‘utu‘uni mei ai hao fakamālō.
40021017	Pea ne mahu‘i meiate kinautolu, ‘o ne ‘alu mei ai kitua‘ā kolo, ki Pētani, ‘o ne toka ‘i he potu ko ia.
40021018	Pea pongipongi hake, ‘i he‘ene foki ki he kolo, na‘a ne hālofia.
40021019	Pea ‘i he‘ene vakai ki ha fu‘u fiki ‘oku tu‘u taha ‘o heke mai ki hala, na‘a ne ‘alu ki ai; ka na‘e ‘ikai te ne ‘ilo ai ha me‘a, ko e ngaahi lau pē. Pea folofola ia ki ai, ‘o pehē, Ke ‘oua na‘a toe ai hao fua ‘o ta‘engata. Pea mate leva ‘a e fu‘u fiki.
40021020	Pea ‘i he mamata ki ai ‘a e kau ako, na‘a nau ofo, ‘o nau pehē, Na‘e fēfē ‘ene mate vave pehē ‘a e fu‘u fiki?
40021021	Pea tali ‘e Sīsū ‘o ne pehē kiate kinautolu, Ko au ē, ‘oku ou tala atu, Kapau te mou tui, ‘o ‘oua ‘e tāla‘a, ‘e ‘ikai ngata ‘i he me‘a kuo fai ki he fiki ‘a e me‘a te mou lava; ka ‘o kapau te mou lea ki he mo‘unga ni, Fei mo mahiki koe, ‘o patū ki tahi; pea ‘e hoko.
40021022	Pea ko e me‘a kotoa pē te mou kole‘i he hū, ‘o mou tui pē, te mou ma‘u.
40021023	Pea kuo ne hū ki he Temipale, pea ko e hou‘eiki taula‘eiki mo e kau mātu‘a ‘o e kakai Siu na‘a nau ‘unu‘unu kiate ia ‘i he‘ene faiako, ‘o nau pehē, Ko e hā ho tu‘unga ‘oku ke fai ai ‘a e ngaahi me‘a ko eni? Pea ko hai na‘a ne tuku kiate koe ‘a e tu‘unga ko ia?
40021024	Pea tali ‘e Sīsū, ‘o ne pehē kiate kinautolu, Ka u fai atu mo au ha‘aku fehu‘i ‘e taha, pea kapau te mou tali mai, pea te u toki fakahā atu pe ko e hā hoku tu‘unga ‘oku ou fai ai ‘a e ngaahi me‘a ko eni.
40021025	Ko e fai papitaiso ‘a Sione na‘e mei fē ia? mei he langi, pe mei he tangata? Pea nau fekīhiaki, ‘o pehē, Kapau te tau tali, mei langi; te ne pehē mai, pea ko e hā ai na‘e ‘ikai te mou tuitala kiate ia?
40021026	Pea kapau te tau pehē, Mei he tangata; kae telia ‘a e kakai; he ‘oku nau lau kotoa pē ko e palōfita ‘a Sione.
40021027	Pea nau tali kia Sīsū ‘o pehē, ‘oku ‘ikai te mau ‘ilo. Pea lea ai mo ia kiate kinautolu, pea ‘e ‘ikai ā te u tala atu ‘e au pe ko e hā hoku tu‘unga ‘oku ou fai ai ‘a e ngaahi me‘a ko eni.
40021028	Ka ko e hā ho‘omou poa ki he me‘a ni? Tokua na‘e ai ha tangata mo hono ongo foha; pea ne ‘unu‘unu atu ki he ‘uluaki, ‘o ne pehē, Tama, ke ke ‘alu ‘o ngāue he ‘aho ni ‘i he ngoue vaine.
40021029	Ka ka tali ‘e ia, ‘o ne pehē, ‘E ‘ikai: ka na‘e tautea ia ‘e hono loto ki mui, ‘o ne ‘alu.
40021030	Pea ne ‘unu‘unu ki he tama ‘e taha, ‘o ne lea ki ai ‘o hangē ko e ‘anenai. Pea tali ‘e ia, ‘o ne pehē, ‘Oku lelei, Tangata‘eiki: ka na‘e ‘ikai ‘alu ia.
40021031	Ko e fē nai ‘i he ongo tama ne ne fai ‘a e tu‘utu‘uni ‘a ‘ena tamai? Pea nau pehē, Ko e ‘uluaki. Pea pehē ‘e Sīsū kiate kinautolu, Ko au ē, ‘oku ou tala atu, Ko e kau pōpilikane mo e kau fe‘auaki ‘oku nau takimu‘a kiate kimoutolu ‘i he hū ki he Pule‘anga ‘o e ‘Otua.
40021032	He na‘e ha‘u ‘a Sione kiate kimoutolu ‘i he hala ko e tauhi tu‘utu‘uni, pea na‘e ‘ikai te mou tuitala ki ai: ka ko e kau pōpilikane mo e fe‘auaki na‘a nau tuitala ‘e kinautolu: pea ko kimoutolu, neongo na‘a mou sio ki ai, ka na‘e ‘ikai tautea homou loto kimui ke mou tuitala kiate ia.
40021033	Mou fanongo mai ki ha fakatātā ‘e taha: Tokua na‘e ai ha tangata, ko e matāpule, ‘a ia na‘a ne tō ha ngoue vaine, pea na‘a ne ‘aa‘i takai ia, mo ne foa ai ha tata‘o‘anga kālepi, ‘o ne langa ai ha taua, pea ne tuku ke lisi e ha kau fa‘a, ‘o ne ‘alu ki muli.
40021034	Pea ‘i he ofi ‘a e to‘ukai kālepi, na‘a ne fekau atu ‘ene kau tamaio‘eiki ki he kau fa‘a ke ma‘u mai hono ‘inasi:
40021035	ka ka puke ‘e he kau fa‘a ‘ene kau tamaio‘eiki, ‘o nau haha ha toko taha, pea tāmate‘i ha toko taha, pea tolomaka‘i ha toko taha.
40021036	Pea ne toe fekau atu mo ha tu‘unga tamaio‘eiki kehe, ‘o tokolahi ‘i he fua ō: pea nau ngaohi ‘a kinautolu ‘o hangē ko e ‘uluaki.
40021037	Pea na‘a ne fekau atu kimui hono foha, he‘ene pehē, Te nau toka‘i hoku foha.
40021038	Ka ko e kau fa‘a ‘i he‘enau mamata ki he foha, na‘a nau fealēlea‘aki, ‘o pehē, Ko e hoko ‘ena; ‘ē, tau tāmate‘i mu‘a ia, ‘o tau ma‘u hono tofi‘a.
40021039	Pea nau puke ia ‘o toho ki he tua‘ā ngoue, ‘o nau tāmate‘i ai.
40021040	Pea ka ‘iloange ai ‘e hoko mai ‘a e ‘eiki ‘o e ngoue vaine, ko e hā te ne fai ki he kau fa‘a ko ia?
40021041	Pea nau pehē kiate ia, Te ne faka‘auha fakalielia‘i ‘a e kau fakalielia ko ia, pea te ne tuku ke lisi ‘a e ngoue ‘e ha kau fa‘a kehe, ‘a ia ko e fa‘ahinga te nau ‘ange hono ‘inasi ‘i hono taimi totonu.
40021042	Pea lea ‘a Sīsū kiate kinautolu, Kuo te‘eki koā ke mou lau ‘i he Tohitapu? Ko e maka ne fakatale‘i ‘e he kau tufunga Kuo hoko ‘o tuliki tau‘olunga: Ko e me‘a mei he ‘Eiki ia, pea fakaofo ki hotau mata.
40021043	Ko ia, ‘oku ou tala atu, ‘E to‘o meiate kimoutolu ‘a e Pule‘anga ‘o e ‘Otua, pea ‘e tuku ki ha kakai ‘oku fua ‘o taau mo ia.
40021044	Pea ko ia te ne tō ki he maka ko ia ‘e mafesifesi: ka ka ‘ilonga ‘a ia ‘e tō ‘a e maka ki ai ‘e laiki ke efu.
40021045	Pea ‘i he fanongo ‘a e hou‘eiki taula‘eiki mo e kau Fālesi ki he‘ene ngaahi fakatātā, na‘a nau ‘ilo ‘oku kau ‘ene lea kiate kinautolu.
40021046	Pea nau feinga ke puke ia, ka nau manavahē pē ki he kakai, ko ‘enau lau ko e palōfita ia.
40022001	PEA tali ‘e Sīsū, ‘o ne toe lea kiate kinautolu ‘i ha ngaahi fakatātā, ‘o pehē,
40022002	Kuo tatau ‘a e Pule‘anga ‘o Hēvani pea mo ha tangata, ko e tu‘i, ‘a ia na‘a ne fai ‘a e ta‘ane ‘o hono ‘alo;
40022003	pea ne fekau atu ‘ene kau tamaio‘eiki ke ui ‘a e kakai kuo tala ki ai ‘a e kātoanga: ka na‘e ‘ikai te nau fie ha‘u.
40022004	Pea ne toe fekau atu ha kau tamaio‘eiki kehe, ‘o ne pehē, Fakahā kiate kinautolu na‘e tala, Ko eni, kuo u ‘osi teu ‘eku pongipongi: kuo tāmate‘i ‘eku fanga pulu, mo ‘eku fanga manu tali ‘eiki, pea kuo napangapangamālie kotoa pē: mou omi ki he ta‘ane.
40022005	Ka ka fakava‘iva‘inga ‘aki ia ‘e kinautolu, ‘o nau ‘alu ko e taha ki he‘ene ngoue, ko e taha ki he‘ene fai fakatau;
40022006	pea ko e toe na‘a nau puke ‘ene kau tamaio‘eiki, ‘o nau pā‘usi‘i mo tāmate‘i.
40022007	Pea houhau ai ‘a e Tu‘i, ‘o ne fekau atu ‘ene ngaahi kongakau, ‘o ne faka‘auha ‘a e kau fakapō ko ia, ‘o tutu ‘enau kolo.
40022008	Pea toki folofola ia ki he‘ene kau tamaio‘eiki, Ko e ta‘ane kuo teu; ka ko kinautolu na‘e tala ki ai tā na‘e ‘ikai te nau taau.
40022009	Ko ia, mou ō ki he ngaahi manga‘i hala, pea ‘ilonga ha kakai te mou ‘ilo ai, tala ke nau ha‘u ki he kātoanga.
40022010	Pea ‘alu atu ‘a e kau tamaio‘eiki ko ia ki he ngaahi hala, ‘o nau tānaki ‘a e kakai kotoa pē na‘a nau ‘ilo ki ai, ‘a e kovi mo e lelei fakatou‘osi: pea na‘e ma‘opo ‘a e kātoanga.
40022011	Pea ‘i he me‘a mai ‘a e Tu‘i ke vakai ‘a e kakai na‘e keinanga, na‘a ne ‘ilo ai ha tangata kuo ‘ikai te ne tui ha kofu ta‘ane.
40022012	Pea ne folofola ki ai, Siana, na‘e fēfē ho‘o hū mai ki heni ta‘e te ke ‘ai hao kofu ta‘ane?
40022013	Pea ne mo‘ulongoa. Pea fekau ‘e he Tu‘i ki he kau sevāniti, Ha‘i hono va‘e mo hono nima, ‘o lī ia ki he po‘uli ‘o tua‘ā. Ko e Potu ia ‘e toki hoko ai ‘a e tangi mo e fengai‘itaki ‘o e nifo.
40022014	He ‘oku tokolahi ‘a e ui, kae toko si‘i ‘a e fili.
40022015	Pea toki ‘alu ‘a e kau Fālesi, ‘o nau puleaki‘i pe ‘e fēfē ha‘anau tauhele ia ‘i he alea.
40022016	Pea nau fekau atu kiate ia ‘enau kau ako fakataha mo e fa‘ahi ‘a Hēlota, ‘a ia na‘a nau pehē, Tangata‘eiki ‘oku mau ‘ilo ‘oku ke mo‘oni koe, pea ‘oku ke ako totonu ‘aki ‘a e hala ‘o e ‘Eiki, pea ‘oku ‘ikai te ke toka‘i ha taha: koe‘uhi ‘oku ‘ikai te ke filifilimānako.
40022017	Ko ia ke ke tala mai pe ko e hā ho‘o poa, pe ‘oku ngofua ke tukuhau kia Sisa, pe ‘ikai?
40022018	Ka ka mea‘i ‘e Sīsū ‘enau kovi, ‘o ne pehē, ‘A e kau mālualoi, ko e hā ‘oku mou ‘ahi‘ahi‘i ai au?
40022019	faka‘ali‘ali mai ‘a e pa‘anga tukuhau. Pea nau ‘omi kiate ia ha fo‘i tēnali.
40022020	Pea pehē ‘e ia kiate kinautolu, Ko e fofonga ‘ena mo e hingoa ‘o hai?
40022021	Pea nau pehē, ‘o Sisa. Pea folofola ‘e ia kiate kinautolu, Pe‘i ‘ange kia Sisa ‘a e ngaahi me‘a ‘a Sisa; pea ki he ‘Otua ‘a e ngaahi me‘a ‘a e ‘Otua.
40022022	Pea ‘i he‘enau fanongo ki ai na‘a nau ofo; pea nau tuku ia ‘o nau ‘alu.
40022023	Ko e ‘aho ko ia na‘e ‘unu‘unu atu ai kiate ia ha kau Sātusi, ko ‘enau pehē ‘oku ‘ikai ha toetu‘u;
40022024	‘o nau fai ha fehu‘i kiate ia, ‘o pehē, Tangata‘eiki, na‘e pehē ‘e Mōsese, Kapau ‘e pekia ha tangata ta‘eha‘ane fānau, pea ke mali hono tokoua mo e finemotu‘a, ‘o ne fakatupu ha hako ki hono tokoua.
40022025	Pea ko eni, na‘e nofo mo kimautolu ha tu‘unga me‘a ‘e toko fitu, ko e tautehina: pea mali ‘a e ‘uluaki ‘o pekia, pea ko e me‘a ‘i he ‘ikai hano hako na‘a ne tuku hake hono finemotu‘a ki hono tehina.
40022026	Pehē foki ‘a hono toko ua, mo hono toko tolu, kae‘oua ke ‘osi ‘a e toko fitu.
40022027	Pea toki pekia kimui ‘a e fefine.
40022028	Pea ‘i he toetu‘u te ne hoko ko e uaifi ‘o hai ‘i he toko fitu? he na‘a nau ma‘u ia kotoa pē.
40022029	Ka ka tali ‘e Sīsū, ‘o ne pehē kiate kinautolu, ‘oku mou hē, ko e ta‘e te mou ‘ilo ‘a e Tohitapu, kae‘uma‘ā ‘a e māfimafi ‘o e ‘Otua.
40022030	He ‘oku ‘ikai ha ma‘u uaifi, pe ha ma‘u husepāniti ‘i he toetu‘u, ka ‘oku nau hangē ko e kau ‘āngelo ‘i he langi.
40022031	Ka ko e me‘a ki he toetu‘u ‘a e pekia, ne ‘ikai te mou lau koā ‘a e folofola ‘a e ‘Otua kiate kimoutolu, ‘o pehē,
40022032	Ko au ko e ‘Otua ‘o ‘Epalahame, pea ko e ‘Otua ‘o ‘Aisake, pea ko e ‘Otua ‘o Sēkope? Ko e ‘Otua ‘oku ‘ikai ko e me‘a ia ‘a ha kau mate, ka ‘a ha kau mo‘ui.
40022033	Pea ‘i he fanongo ki ai ‘a e ngaahi fu‘u kakai, na‘e to‘oa honau loto ‘i he anga ‘o ‘ene ako.
40022034	Ka ko e kau Fālesi, ‘i he‘enau fanongo kuo ne fakasīlongo‘i ‘a e kau Sātusi, na‘a nau fakataha ki he potu ko ia.
40022035	Pea ko honau toko taha, ko e tufungalao, na‘a ne fai ha fehu‘i ki ai, ko ‘ene ‘ahi‘ahi‘i ia, ‘o ne pehē,
40022036	Tangata‘eiki, ko e fa‘ahinga tu‘utu‘uni fē ‘i he Lao ‘oku mamafa taha?
40022037	Pea ne pehē ki ai, Te ke ‘ofa ki he ‘Eiki ko ho ‘Otua, ‘o fai‘aki ‘a e kotoa ‘o ho loto, mo e kotoa ‘o ho laumālie, mo e kotoa ‘o ho ‘atamai.
40022038	Ko eni ia ‘a e tu‘utu‘uni ‘oku mamafa taha mo tu‘ukimu‘a.
40022039	Pea ‘oku fa‘ahinga mo ia ‘a hono ua, Te ke ‘ofa ki ho kaungā‘api ‘o hangē ko ho‘o ‘ofa kiate koe.
40022040	Ko e ongo tu‘utu‘uni ko eni ‘e ua ‘oku tautau ki ai ‘a e Lao kotoa mo e Tohi Palōfita.
40022041	Pea lolotonga kuo fakataha mai ‘a e kau Fālesi, pea fai ‘e Sīsū ‘ene fehu‘i kiate kinautolu, ‘o pehē,
40022042	Ko e hā ho‘omou poa ki he Mīsaia? Ko e hako nai ia ‘o hai? Pea nau tali, ‘O Tēvita.
40022043	Pea pehē ‘e ia kiate kinautolu, Kae fēfē ai hono ui ko e ‘Eiki ‘e Tēvita ‘i he‘ene Laumālie‘ia, ‘o ne pehē,
40022044	Ne folofola ‘e he ‘Eiki ki hoku ‘Eiki, Nofo koe ‘i hoku to‘omata‘u, Kae‘oua ke u ‘ai ho fili ki ho lalo va‘e?
40022045	Pea kapau ‘oku ui ia ‘e Tēvita ko hono ‘Eiki, pea ko hono hako fēfē ia?
40022046	Pea na‘e ‘ikai ha taha ‘e lava ha‘ane momo‘i tali; pea hili ‘a e ‘aho ko ia na‘e ‘ikai toe ai ha toko taha ‘e fakato‘oto‘a ke fai ha fehu‘i kiate ia.
40023001	NA‘E toki folofola ‘a Sīsū ki he ngaahi fu‘u kakai, pea mo ‘ene kau ako,
40023002	‘o pehē, Ko e kau sikalaipe mo e Fālesi ‘oku nau ma‘u ‘a e tu‘unga ‘o Mōsese:
40023003	ko ia, ‘ilonga ha me‘a ‘oku nau fekau kiate kimoutolu, mou fai ki ai mo tauhia; kae ‘oua na‘a mou fa‘ifa‘itaki ki he‘enau ngāue: he ‘oku nau lea kae ‘ikai fai ki ai.
40023004	Pea ‘oku nau ha‘iha‘i ‘a e ngaahi kavenga mamafa, mo ‘ai ki he uma ‘o e kakai; ka ko kinautolu ‘oku ‘ikai te nau fie ‘ai hanau fo‘i tuhu ke hiki ia.
40023005	Pea ka ai ha‘anau ngāue ‘oku fai, ko e fai pē ke mātā ‘e he kakai: he ‘oku nau failaketeli laulalahi, pea pao lōloa honau kofu;
40023006	pea nau manako ke tākoto ki mu‘a ‘i ha kātoanga, pea ke nofo ki mu‘a ‘i he falelotu,
40023007	pea ke faka‘apa‘apa‘ia ‘i he mala‘e fakatau, pea ke ui ia ‘e he kakai, Lāpai.
40023008	Ka ko kimoutolu ‘oua na‘a ui ko Lāpai: he ‘oku taha pē ho‘omou Faiako, ka ko kimoutolu ko e ngaahi tokoua kotoa pē.
40023009	Pea ‘oua na‘a ui ha toko taha ‘i māmani ko ho‘omou tamai: he ‘oku taha pē ho‘omou Tamai, ko e Tamai Fakalangi.
40023010	Kae‘uma‘ā ‘oua na‘a ui kimoutolu ko e kau takimu‘a: he ‘oku taha homou Takimu‘a, ko Kalaisi.
40023011	Ka ‘oka ai ha taha ‘iate kimoutolu ‘e lahi hake, te ne nofo ko ho‘omou sevāniti.
40023012	Pea ko ia te ne hākeaki‘i ia ‘e fakavaivai‘i: pea ko ia te ne fakavaivai‘i ia ‘e hākeaki‘i.
40023013	Ka ‘oiauē kimoutolu, sikalaipe mo e Fālesi, he mā‘oni‘oni loi! he ‘oku mou songo ‘a e Pule‘anga ‘o Hēvani ki he kakai ‘oku fangafanga hū ki ai: ‘io, ‘oku ‘ikai te mou fie hū kimoutolu, pea ko kinautolu ‘oku fai ke hū ‘oku ‘ikai te mou tuku ke nau hū.
40023014	‘Oiauē kimoutolu, sikalaipe mo e Fālesi, he mā‘oni‘oni loi! he ‘oku mou folo kotoa ‘a e ngaahi ‘api ‘o si‘i kau uitou, pea mou mounu ‘aki ha lotu lōloa; ko ia, te mou ma‘u ‘e kimoutolu ha tautea ‘oku kehe ange.
40023015	‘Oiauē kimoutolu, sikalaipe mo e Fālesi, he mā‘oni‘oni loi! he ‘oku mou foli ‘a e tahi mo e fonua ke fakatafoki ha toko taha; pea ‘oka tafoki ia, ‘oku ne hoko ‘i ho‘omou ngāue ko e tama tātu‘oua ‘a Heli ‘iate kimoutolu.
40023016	‘Oiauē kimoutolu, ‘a e kau takimu‘a kui! ho‘omou lau, Ka lea tuki ‘e ha taha ki he Fale Tapu ko e va‘inga ia, ka ‘oka lea tuki ‘e ha taha ki he koula ‘i he Fale Tapu pea pau ai ‘a e alea!
40023017	‘a e koto vale mo kui! He ko e fē ‘oku lahi, ‘a e koula ko ia, pe ko e Fale ‘a ia ‘oku tu‘u ai ‘a e tapu ‘o e koula?
40023018	Mo ho‘omou lau foki, Ka lea tuki ‘e ha taha ki he ‘ōlita, ko e va‘inga ia; ka ka lea tuki ‘e ha taha ki he me‘a‘ofa kuo hilifaki ki ai, pea pau ai ‘a e alea.
40023019	‘a e koto kui! he ko e fē ‘oku lahi, ‘a e me‘a‘ofa ko ia, pe ko e ‘ōlita ‘oku tu‘u ai ‘a e tapu ‘o e me‘a‘ofa?
40023020	‘Āua, ko ia ‘oku ne lea tuki ki he ‘ōlita, ‘oku ‘ikai te ne lea ki ai pē, ka ‘oku ne lea foki ki he me‘a kotoa pē kuo hilifaki ki ai.
40023021	Pea ko ia ‘oku ne lea tuki ki he Fale Tapu, ‘oku ‘ikai te ne lea ki ai pē, ka kiate Ia foki ‘oku ‘afio ai.
40023022	Pea ko ia ‘oku ne lea tuki ki he langi, ‘oku ne lea tuki ki he taloni ‘o e ‘Otua, pea mo Ia ‘oku ne ‘afio mei ai.
40023023	‘Oiauē kimoutolu, sikalaipe mo e Fālesi, he mā‘oni‘oni loi! he ‘oku mou ‘atu ki he siasi ‘a e vahe hongofulu ‘o ho‘omou minite mo e ‘aneto mo e kumino; ka kuo mou tuku ‘a e ngaahi me‘a mamafa ‘o e Lao, ‘a e fakamaau totonu, mo e fai meesi, mo e lototō: ka na‘e totonu ke fai ‘eni, pea ‘oua na‘a tuku ‘ena.
40023024	‘a e koto takimu‘a kui! ho‘omou sivi mei ho‘omou inu ‘a e namu, kae folofua ‘a e kāmeli!
40023025	‘Oiauē kimoutolu, sikalaipe mo e Fālesi, he mā‘oni‘oni loi! he ‘oku mou fufulu ‘a e tu‘a ipu mo e tisi, ka ‘oku fokotu‘uniu ‘i loto ‘a e fakamālohi mo e ta‘efakama‘uma‘u.
40023026	Fālesi kui! fufulu mu‘a ‘a e loto ipu, koe‘uhi ke hoko ‘o ma‘a mo tu‘a foki.
40023027	‘Oiauē kimoutolu, sikalaipe mo e Fālesi, he mā‘oni‘oni loi! he ‘oku mou tatau tofu pē mo e ngaahi fonualoto kuo vali hina, ‘a ia ‘oku matamatalelei ‘i tu‘a nai, ka ‘i loto ‘oku fokotu‘uniu ai ‘a e hui ‘o e pekia mo e ngaahi fakalielia kehekehe.
40023028	Pehē ‘a kimoutolu foki; ‘i tu‘a ‘oku mou hā ki he kakai ko e kau mā‘oni‘oni, ka ‘i loto ‘oku mou pito ‘i he mā‘oni‘oni loi mo e maumau lao.
40023029	‘Oiauē kimoutolu, sikalaipe mo e Fālesi, he mā‘oni‘oni loi! he ‘oku mou langafale‘i ‘a e ngaahi fonualoto ‘o e kau palōfita, mo fakasanisani ‘a e ngaahi fale fa‘itoka ‘o e kakai lotu;
40023030	‘o mou pehē, ‘Ē, ka ne mau ‘i he kuonga ‘o ‘emau ngaahi kui, ‘e ‘ikai te mau kau mo kinautolu ‘i he tāmate‘i ‘o e kau palōfita.
40023031	Tā ‘oku mou fakamo‘oni kiate kimoutolu, ko e hako kimoutolu ‘o e kakai na‘a nau fakapoongi ‘a e kau palōfita.
40023032	Pe‘i mou fakalato ā ‘a e ngafa hia ‘a ho‘omou ngaahi kui.
40023033	‘a e fanga ngata! ‘a e hako‘i ngata fekai! Te mou hao fēfē mei he fakamaau Kihena?
40023034	Vakai ā! ko hono ō ia ‘oku ou fekau atu kiate kimoutolu ha kau palōfita, mo ha kau poto, mo ha kau sikalaipe: te mou tāmate‘i honau ni‘ihi mo kalusefai; pea te mou haha honau ni‘ihi ‘i homou ngaahi falelotu, pea fakafe‘ātungia mei he kolo ki he kolo:
40023035	koe‘uhi ke ‘eke kiate kimoutolu e toto kotoa ‘o e kakai mā‘oni‘oni ‘a ia kuo lilingi ki he kelekele, mei he toto ‘o ‘Ēpeli mā‘oni‘oni ‘o a‘u ki he toto ‘o Sākalaia ko e foha ‘o Palakaia, ‘a ia na‘a mou fakapoongi ‘i he vaha‘a ‘o e Fale Tapu mo e ‘ōlita.
40023036	Ko au ē, ‘oku ou tala atu, ‘E ‘eke ia kotoa pē ki he to‘utangata ko eni.
40023037	‘A Selusalema! ‘a Selusalema! ‘a e kolo ‘oku fakapoongi ‘a e kau palōfita, mo tolongi ‘a e kakai ‘oku talafekau ki ai! hono tu‘o taha ‘eku loto ke tānaki ho‘o fānau, ‘o hangē ko e tānaki ‘e he motu‘a moa hono fānganga ‘o‘ona ki hono lalo kapakau, ka na‘e ‘ikai te mou loto ki ai!
40023038	Ko eni kuo motuhi atu kiate kimoutolu ‘a homou fale kuo li‘aki.
40023039	He ‘oku ou tala atu, Hili ‘eni ‘e ‘ikai ‘aupito te mou toe sio kiate au, kae‘oua ke mou pehē, Hoto ‘ofa kiate ia ‘oku hoko mai ‘i he huafa ‘o e ‘Eiki.
40024001	PEA hū atu ‘a Sīsū mei he Temipale, ‘o kamata fononga: pea ‘unu‘unu ange ‘ene kau ako ke faka‘ali‘ali tala kiate ia ‘a e ngaahi fale ‘o e Temipale.
40024002	Ka ka tali ‘e ia ‘o ne pehē kiate kinautolu, ‘Ikai ‘oku mou sio ni ki he ngaahi me‘a ni kotoa pē? Ko au ē, ‘oku ou tala atu, ‘E ‘ikai ‘aupito tuku ‘i heni ha fo‘i maka ‘o ta‘eholoki.
40024003	Pea ‘i he‘ene nofo hifo ‘i he funga mo‘unga ko ‘Ōlive, na‘e ‘unu‘unu kiate ia ‘a e kau ako fakaekinautolu, ‘o nau pehē, Tala mai pe ‘e hoko fakakū ‘a e ngaahi me‘a ko ia? Pea ko e hā nai ‘a e faka‘ilonga ‘o ha‘o hā mai, mo e faka‘osi ‘o e kuonga?
40024004	Pea tali ‘e Sīsū ‘o ne pehē kiate kinautolu, Vakavakai, na‘a taki hē kimoutolu ‘e ha taha.
40024005	Koe‘uhi ‘e ai ha tokolahi te nau ha‘u ‘i he hingoa ‘o‘oku, mo nau pehē, Ko au ko e Mīsaia; pea te nau taki hē ha tokolahi.
40024006	Pea ‘e faifai pea te mou fanongo ki ha ngaahi tau, mo ha ngaahi tala tau: tokanga ke ‘oua na‘a fakamanavasi‘i ai kimoutolu: he kuo pau ke hoko ia, kae kei tuai pē ‘a e ngata‘anga.
40024007	Koe‘uhi ‘e tu‘u ha kakai ki ha kakai, mo ha pule‘anga ki ha pule‘anga: pea ‘e ai ha ngaahi honge mo ha ngaahi mofuike ‘i he ngaahi potu kehekehe.
40024008	Ka ko e ngaahi me‘a kotoa ko ia ko e kamata‘anga pē ‘o e langā.
40024009	Ko e taimi ko ia te nau tukuange kimoutolu ki he fakamamahi, pea te nau tāmate‘i kimoutolu: pea te mou fehi‘anekina ‘e he ngaahi kakai kehekehe, ko e me‘a ‘i he hingoa ‘o‘oku.
40024010	Pea ko e taimi ko ia ‘e tūkia ha tokolahi, pea te nau tau‘aki faka‘ilo kinautolu, mo fefehi‘anaki.
40024011	Pea ‘e tokolahi ha kau palōfita loi ‘e tupu hake, pea te nau taki hē ha tokolahi.
40024012	Pea ko e me‘a ‘i he ope ‘o e maumau lao, ‘e faka‘a‘au ‘o momoko ‘a e ‘ofa ‘a e tokolahi.
40024013	Ka ko ia te ne kātaki ‘o a‘u ki he ngata‘anga, ko e toko taha ko ia te ne mo‘ui.
40024014	Pea ‘oua ke fanongonongo ki māmani kātoa ‘a e ongoongo lelei ko eni ‘o e pule‘anga, ke ai ha fakamatala ki he ngaahi kakai kotoa pē, pea toki hoko ‘a e ngata‘anga.
40024015	Ko ia, ka mou ka vakai ‘oku tu‘u ‘i he Potu Tapu ‘a e me‘a fakalielia ‘o e faka‘auha, ‘a ia na‘e folofola ki ai ‘i he palōfita ko Tāniela; (‘ilonga ha taha ‘oku lau, pea ke ne tokanga ki ai)
40024016	pea ke toki hola ki he mo‘unga ‘a kinautolu ‘oku ‘i Siutea:
40024017	pea ko ia ‘oku ‘i he tu‘a fale ke ‘oua te ne ‘alu hifo ke ‘ave ‘a e ngaahi me‘a mei hono fale:
40024018	pea ko ia ‘oku ‘i he ngoue, ke ‘oua te ne foki ki ‘api ke ‘ave hono kofu.
40024019	Ka ‘oiauē ‘a kinautolu ‘oku feitama, mo kinautolu ‘oku toutama ‘i he taimi ko ia!
40024020	Pea mou lotua ke ‘oua na‘a hoko ho‘omou hola ‘i he fa‘ahita‘u momoko, kae‘uma‘ā ‘i ha Sāpate:
40024021	koe‘uhi ‘e toki hoko ai ha mamahi lahi, ‘a ia kuo te‘eki hano tatau mei he kamata‘anga ‘o māmani ‘o a‘u mai ki he taimi ni, ‘oi, pea ‘e ‘ikai ‘aupito toe ‘i ai.
40024022	Pea ka ne ta‘e‘oua ‘a e fakanounou ‘o e taimi ko ia, pehē ‘e ‘auha ‘a e kakano kotoa pē: kae telia ‘a e kakai fili ‘e fakanounou ai ‘a e taimi ko ia.
40024023	Pea kapau ‘e toki pehē atu ‘e ha taha, ‘Ē, ko e Mīsaia ‘oku ‘i heni, pe ‘i hena; ‘oua te mou momo‘i tui ki ai.
40024024	Koe‘uhi ‘e tupu hake ha kau mīsaia loi, mo ha kau palōfita loi, pea ‘e ha‘u mo kinautolu ha ngaahi faka‘ilonga lahi mo e ngaahi me‘a fakaofo; ‘io, ka ne lava, na‘a mo e kakai fili ‘e taki hē ai.
40024025	Ko eni kuo u sinaki tala atu.
40024026	Ko ia, kapau te nau pehē kiate kimoutolu, Sī, ‘oku ne ‘i he toafa; ‘oua te mou ‘alu ki ai; Sī, ‘oku ne ‘i ha tukunga koloa; ‘oua te mou momo‘i tui ki ai.
40024027	He hangē ko e pā mai ‘a e ‘uhila mei hahake, pea ‘oku hā ‘o a‘u ki hihifo; ‘e pehē foki ‘a e hoko mai ‘a e Fanautama ‘a Tangata.
40024028	‘Ilonga ha potu ‘e ‘i ai ha ‘anga‘anga, pea ‘e fakataha ki ai ‘a e fanga ‘īkale.
40024029	Pea hili leva ‘a e mamahi ‘o e taimi ko ia ‘e fakapo‘uli ‘a e la‘ā, pea ‘e tuku ‘e he māhina ‘ene huhulu, pea ‘e ngangana ‘a e ngaahi fetu‘u mei langi, pea ‘e ngatōtō ‘a e ngaahi mālohinga ‘o e ngaahi langi:
40024030	pea ‘e toki hā ‘i he langi ‘a e faka‘ilonga ‘o e Fanautama ‘a Tangata; pea ‘e toki lau‘aitu ‘a e ngaahi matakali ‘o māmani, pea te nau sio ki he Fanautama ‘a Tangata ‘oku hoko mai, ‘oku ne heka ki he ngaahi ‘ao ‘o e langi pea ha‘u mo ia ‘a e fakangeingei mo e nāunau lahi.
40024031	Pea te ne fekau atu ‘ene kau ‘āngelo ke ifi ‘a e talupite lahi; pea te nau tānaki ‘ene kakai fili mei he matangi ‘e fā, mei he ngata‘anga ‘e taha ‘o e ngaahi langi ‘o a‘u ki hono ngata‘anga ‘e taha.
40024032	Mou ma‘u mei he fiki hono fakatātā; ‘oka muimui hono muka pea ne kamata lau, ‘oku mou ‘ilo ‘oku ofi ‘a e fa‘ahita‘u māfana:
40024033	pehē foki kimoutolu ka mou ka mamata ki he ngaahi me‘a ko ia pea mou ‘ilo kuo panaki ia, ‘io, kuo a‘u ki he matapā.
40024034	He ko au ē, ‘oku ou tala atu, ‘E ‘ikai ‘aupito mole ‘a e to‘utangata ko eni, kae‘oua ke hoko ‘a e ngaahi me‘a ko ia kotoa pē.
40024035	‘E mole ‘a e langi mo māmani, ka ko ‘eku ngaahi lea ‘e ‘ikai ‘aupito mole.
40024036	Ka ko e me‘a ki he ‘aho ko ia mo hono houa, ‘oku ‘ikai ha taha ‘oku ‘ilo ki ai; ‘io, pe ko e kau ‘āngelo ‘i he langi; pea na‘a mo e ‘Alo ‘oku ‘ikai; ngata pē ‘i he Tamai toko taha.
40024037	Kae hangē ko e taimi ‘o Noa, ‘e pehē foki ‘a e hoko mai ‘a e Fanautama ‘a Tangata.
40024038	He hangē na‘e nofo ‘a e kakai ‘i he kuonga ‘o e Lōmaki, ‘o nau kai mo inu, ‘o nau ma‘u uaifi mo ma‘u husepāniti, ‘o a‘u ki he ‘aho ko ia na‘e hū ai ‘a Noa ki he ‘a‘ake;
40024039	pea na‘e ‘ikai te nau ‘alo‘iloa kae‘oua ke hoko mai ‘a e Lōmaki, ‘o ‘ave kinautolu fuli pē: ‘e pehē foki ‘a e hoko mai ‘a e Fanautama ‘a Tangata.
40024040	Ko e taimi ko ia, ‘ene tokaange ha ongo me‘a te na ‘i he ngoue; ‘e ‘ave ‘a e taha, kae tuku ‘a e taha.
40024041	‘Ene tokaange ha ongo fafine ‘oku fai ‘ena momosi koane; ‘e ‘ave ‘a e taha kae tuku ‘a e taha.
40024042	Ko ia, ke mou le‘o; he ‘oku ‘ikai te mou ‘ilo pe ko e ‘aho fē ‘e hoko mai ai ‘a homou ‘Eiki.
40024043	Ka ko e me‘a ko eni ‘oku mou lāu‘ilo ki ai, ‘oka ne tokamea‘i ‘e he Tangata‘eiki pe ko e uasi fē ‘e ha‘u ai ‘a e kaiha‘a, pehē ne le‘o, ‘o ‘ikai tuku hono fale ke haea.
40024044	Ko ia, ke toka teuteu ‘a kimoutolu foki: he ko e hoko mai ‘a e Fanautama ‘a Tangata ‘e fai ‘i ha taimi ‘oku ‘ikai te mou ‘amanaki ai kiate ia.
40024045	‘Io, ko hai nai ‘a e tamaio‘eiki lototō mo fai fakapotopoto, ‘a ia ne fakanofo ‘e he‘ene ‘eiki ke pule‘i hono kau nofo‘anga, mo ‘ange ‘enau me‘akai ‘i hono taimi totonu?
40024046	Monū‘ia ā ‘a e tamaio‘eiki ko ia, ‘a ia ‘e ‘iloa ‘e he‘ene ‘eiki ‘i he‘ene hoko mai, ‘oku ne fai pehē.
40024047	Ko au ē, ‘oku ou tala atu, te ne fakanofo ia ke ne pule ki he‘ene ngaahi me‘a kotoa.
40024048	Ka ‘oka ka pehē ‘e he tamaio‘eiki kovi ko ena ‘i hono loto, ‘oku fakatotoka ‘e he‘eku ‘eiki ‘ene ha‘u;
40024049	Pea ne hanga ai ‘o haha ‘a kinautolu ‘oku ‘i he kau ngāue mo ia, pea ne kai foki mo inu kava mo e kau inu;
40024050	‘e toki ha‘u ‘a e ‘eiki ‘a e tamaio‘eiki ko ia ‘i ha ‘aho ‘oku ‘ikai te ne ‘amanekina ia, pea mo ha houa ‘oku ‘ikai te ne ‘ilo ki ai,
40024051	pea te ne fahi ua ia, pea tu‘utu‘uni ke ‘inasi fakataha ia mo e kau mā‘oni‘oni loi. Ko e potu ia ‘e toki hoko ai ‘a e tangi mo e fengai‘itaki ‘o e nifo.
40025001	‘I he taimi ko ia ko e fakatātā ‘o e Pule‘anga ‘o Hēvani ko e tu‘unga tāupo‘ou ‘e toko hongofulu, ‘a ia na‘a nau takitaha to‘o ‘ene maama, ‘o ‘alu mei ‘api ke kau ‘i he fakafetaulaki ‘o e ‘eiki ta‘ane.
40025002	Pea ko honau toko nima ko e kau fai vale, ka ko e toko nima ko e kau fai fakapotopoto:
40025003	he ko e kau fai vale na‘a nau to‘o ‘enau ngaahi maama, ka na‘e ‘ikai ha‘u mo kinautolu ha lolo;
40025004	ka ko kinautolu na‘e fai fakapotopoto na‘e ha‘u mo kinautolu ha lolo ‘i he ngaahi hina na‘e kau ki he‘enau ngaahi maama.
40025005	Pea ‘i he fakatotoka ‘a e ‘eiki ta‘ane, na‘a nau tulemohe kotoa pē ‘o mohe.
40025006	Ka ‘i he tu‘uapō na‘e pā mai ha kalanga, Ko e ‘eiki ta‘ane ‘eni, mou ‘alu atu ‘o fakafetaulaki kiate ia.
40025007	Toki ‘ā hake kotoa pē ‘a e kau tāupo‘ou ko ia, ‘o takitaha ngaohi ‘ene maama.
40025008	Pea lea ‘e he kau fai vale ki he kau fai fakapotopoto, Tuku mai ha me‘a mei ho‘omou lolo, he ‘oku tei mate ‘emau ngaahi maama.
40025009	Ka ka tali ‘a e kau fakapotopoto ‘o nau pehē, Ka na‘a ‘iloange ‘e ‘ikai fe‘unga mo kimautolu mo kimoutolu fakatou‘osi: mou ō mu‘a ki he kau fakatau, ‘o fakatau ma‘amoutolu.
40025010	Kae lolotonga ‘enau ‘alu mei ai ke fakatau, mo e ha‘u ‘a e ‘eiki ta‘ane; pea ko kinautolu kuo ‘osi ‘enau teu na‘a nau ‘alu atu mo ia ‘o hū ki he kātoanga, pea tāpuni ‘a e matapā.
40025011	Pea ha‘u tōmui ‘a hono toe ‘o e kau tāupo‘ou, ‘o nau pehē, ‘Eiki, ‘Eiki, to‘o kiate kimautolu.
40025012	Ka ka tali ‘e ia ‘o ne pehē, Ko au ē, ‘oku ou tala atu, ‘oku ‘ikai te u ‘iloa kimoutolu.
40025013	Ko ia, mou le‘o, he ‘oku ‘ikai te mou ‘ilo hono ‘aho, ‘uma‘ā hono houa.
40025014	He ko e Pule‘anga ‘o Hēvani ‘oku hangē ko ha tangata na‘e teu ‘alu ki muli, pea ne ui ange ‘ene kau tamaio‘eiki ‘a‘ana, ‘o ne tuku kiate kinautolu ‘ene koloa.
40025015	Ko e toko taha na‘a ne ‘ange ki ai ‘a e taleniti ‘e nima, pea ua ki he toko taha, pea taha ki he toko taha; ‘o fakatatau ki he‘enau mafai takitaha; pea ne ‘alu leva ki muli.
40025016	Pea ‘alu ‘a ia na‘a ne ma‘u ‘a e taleniti ‘e nima, ‘o ne ngāue‘aki ia, ‘o ne fakatupu ‘aki ha nima kehe.
40025017	Pehē foki mo ia na‘e ‘a‘ana ‘a e ua, na‘a ne ma‘u mo ha ua kehe.
40025018	Ka ko ia na‘a ne ma‘u ‘a e taha, na‘a ne ‘alu leva ‘o keli ha luo, ‘o ne fufū ai ‘a e pa‘anga ‘a ‘ene ‘eiki.
40025019	Pea fuoloa, fuoloa, pea ha‘u ‘a e ‘eiki ‘a e kau tamaio‘eiki ko ia, ‘o ne sivi ‘enau tohi.
40025020	Pea ‘unu‘unu mai ‘a ia na‘a ne ma‘u ‘a e taleniti ‘e nima, ‘o ne ha‘u mo ia mo ha taleniti kehe ‘e nima, ‘o ne pehē, ‘Eiki, na‘a ke tuku mai ha taleniti ‘e nima: vakai, kuo u ma‘u mai mo ha nima kehe.
40025021	Pea me‘a mai ‘e he‘ene ‘eiki, Mālō, si‘i tamaio‘eiki lelei mo lototō; kuo ke lototō ‘i ho‘o pule ki ha ngaahi me‘a si‘i, te u fakanofo koe ke pule ki ha ngaahi me‘a lahi: hū koe ki he fiefia‘anga ‘o ho‘o ‘Eiki.
40025022	Pea ‘unu‘unu mai mo ia na‘e ‘a‘ana ‘a e taleniti ‘e ua, ‘o ne pehē, ‘Eiki, na‘a ke tuku mai ha taleniti ‘e ua: vakai kuo u ma‘u mai mo ha ua kehe.
40025023	Pea me‘a mai ‘ene ‘eiki, Mālō, si‘i tamaio‘eiki lelei mo lototō; kuo ke lolotō ‘i he pule ki ha ngaahi me‘a si‘i, te u fakanofo koe ke pule ki ha ngaahi me‘a lahi: hū koe ki he fiefia‘anga ‘o ho‘o ‘eiki.
40025024	Pea ‘unu‘unu mai mo ia kuo ne ma‘u ‘a e taleniti ‘e taha, ‘o ne pehē, ‘Eiki, ne u ‘ilo koe ko e tangata faingata‘a; ko ho‘o anga ke utu ‘i he potu na‘e ‘ikai te ke tō ta‘u ai, pea ke tānaki ‘i he potu na‘e ‘ikai te ke ‘au‘au ai:
40025025	pea u manavahē, pea u ‘alu ‘o fufū ho‘o taleniti ‘i he kelekele: ‘ē, ko ena ā ho‘o me‘a.
40025026	Ka ka tali ‘e he‘ene ‘eiki, ‘o ne folofola mai, ‘a e tamaio‘eiki pau‘u mo fakapikopiko! na‘a ke ‘ilo koā ‘oku ou utu ‘i he potu na‘e ‘ikai te u tō ta‘u ai, pea tānaki ‘i he potu na‘e ‘ikai te u ‘au‘au ai, ‘ō?
40025027	pea na‘e mei totonu ai ke ke lī ‘a ‘eku pa‘anga ki he kau tauhi pangikē; pehē kuo u ma‘u mei ai ‘eku me‘a, mo hono fua foki, ‘i he‘eku ha‘u ni.
40025028	Ko ia, mou to‘o ‘a e taleniti meiate ia, pea tuku kiate ia ‘oku ma‘u ‘a e hongofulu.
40025029	He ‘ilonga ha taha ‘oku ma‘u ha me‘a ‘e ‘ange ki ai mo ha me‘a, pea te ne hulu atu: ka ko ia ‘oku ‘ikai ke ma‘u, na‘a mo e me‘a ‘oku ne ma‘u ‘e to‘o meiate ia.
40025030	Ka mou lī ‘a e tamaio‘eiki ta‘e‘aonga ki he po‘uli ‘o tua‘ā. Ko e potu ia ‘e toki hoko ai ‘a e tangi mo e fengai‘itaki ‘o e nifo.
40025031	Ka ‘oka ‘iloange ‘e hoko mai ‘a e Fanautama ‘a Tangata, kuo ne ‘ai hono nāunau, pea ha‘ofia ia ‘e he kau ‘āngelo kotoa pē, te ne toki nofo ‘i hono taloni lāngilangi‘ia:
40025032	pea ‘e fakatahataha ki hono ‘ao ‘a e ngaahi kakai kotoa pē; pea te ne vahe‘i kinautolu, ‘o hangē ‘oku vahe‘i ‘e ha tauhi sipi ‘a e fanga sipi mei he fanga kosi:
40025033	pea te ne fokotu‘u ‘a e fanga sipi mei hono to‘omata‘u, ka ko e fanga kosi mei hono to‘ohema.
40025034	Pea ‘e toki folofola ‘e he Tu‘i kiate kinautolu ‘i hono to‘omata‘u, Omi kimoutolu, ‘a e fa‘ahinga kuo fakamonū‘ia ‘e he‘eku Tamai, ‘o mou hoko ki he pule‘anga kuo toka teuteu mo‘omoutolu talu e tanu pou ‘o māmani:
40025035	he na‘a ku fiekaia, pea mou ‘omi ha‘aku kai; na‘a ku fie inu, pea mou ‘omi haku inu; na‘a ku ‘āunofo,
40025036	pea mou fakaafe‘i au; na‘e ‘ikai haku kofu, pea mou fakakofu au; na‘a ku mahaki, pea mou omi hoku vakai; na‘a ku ‘i he pilīsone, pea mou ‘a‘ahi mai.
40025037	Pea ‘e toki tali ‘a e kau fai lelei, ‘o pehē, ‘Ēī, ‘anefē ha‘amau ‘ilo koe ‘oku ke hālofia, pea mau tauhi ange? pe fie epu pea mau ‘atu ha epu?
40025038	Pea ‘anefē ha‘amau ‘ilo koe ‘oku ke ‘āunofo, pea mau fakaafe, pe ta‘ekofu pea mau fakakofu?
40025039	Pea ‘anefē ha‘amau ‘ilo koe ‘oku ke tengetange, pe mo‘ua ‘i he pilīsone pea mau ‘a‘ahi atu?
40025040	Pea ‘e tali ‘e he Tu‘i, ‘o ne folofola mai, Ko au ē, ‘oku ou tala atu, ‘I ho‘omou fai pehē ki ha taha ‘o hoku ngaahi tokoua mama‘o ni, na‘a mou fai ia kiate au.
40025041	Te ne toki folofola foki kiate kinautolu ‘i he to‘ohema, ‘Alu meiate au, ‘a kimoutolu kuo mala‘ia, ki he afi ta‘engata ‘a ia ne teuteu ma‘a e Tēvolo mo ‘ene kau ‘āngelo:
40025042	he na‘a ku fiekaia, ka na‘e ‘ikai te mou ‘omi ha‘aku kai; na‘a ku fie inu, ka na‘e ‘ikai te mou ‘omi haku inu;
40025043	na‘a ku ‘āunofo, ka na‘e ‘ikai te mou fakaafe au; na‘a ku ta‘ekofu, ka na‘e ‘ikai te mou fakakofu au; na‘a ku mahaki, pea mo‘ua ‘i he pilīsone, ka na‘e ‘ikai te mou omi haku vakai.
40025044	Pea ‘e toki tali mo kinautolu, ‘o pehē, ‘Ēī, ‘anefē ha‘amau ‘ilo koe ‘oku ke hālofia, pe fie epu, pe ‘āunofo, pe ta‘ekofu, pe tengetange, pe mo‘ua ‘i he pilīsone, ‘o ‘ikai te mau tokoni atu?
40025045	Pea te ne toki tali kiate kinautolu, ‘o pehē, Ko au ē, ‘oku ou tala atu, Ko e ‘ikai te mou fai pehē ki ha taha ‘o e fa‘ahinga mama‘o ni, ko e ‘ikai ia te mou fai kiate au.
40025046	Pea ‘e ‘alu atu ‘a kinautolu ni ki he tautea ta‘engata: ka ko e fai lelei ki he mo‘ui ta‘engata.
40026001	PEA ko eni, ‘i he faka‘osi ‘e Sīsū ‘ene ngaahi lea ko ia kotoa, na‘a ne pehē ki he‘ene kau ako,
40026002	‘Oku mou ‘ilo ‘oku toe ha ‘aho ‘e ua pea hoko ‘a e Pāsova, pea ‘e tukuange ai ‘a e Fanautama ‘a Tangata ke kalusefai.
40026003	Ko e taimi ko ia na‘e fakataha ‘a e hou‘eiki taula‘eiki, mo e kau mātu‘a ‘o e kakai ‘Isileli, ki he loto‘ā ‘o e Taula‘eiki Lahi, ‘a ia ko hono hingoa ko Kaiafasi;
40026004	pea na‘a nau puleaki‘i ha‘anau puke fakaolo kia Sīsū, ‘o tāmate‘i.
40026005	Ka na‘a nau pehē, ‘oua ‘e fai lolotonga ‘a e kātoanga, na‘a ai ha maveuveu ‘i he kakai.
40026006	Pea ko eni, lolotonga ‘a e nofo ‘a Sīsū ‘i Pētani, ‘i he fale ‘o Saimone ko e kilia,
40026007	mo e ‘unu‘unu mai ha fefine kuo ha‘u mo ia ha hina ‘alapasita, na‘e fonu ‘i he lolo tākai mātu‘aki mahu‘inga, ‘o ne lilingi ia ki hono fofonga, lolotonga ‘ene tokoto ‘i he kai.
40026008	Pea ‘i he sio ki ai ‘e he kau ako na‘a nau lāunga, ‘o nau pehē, Ko e maumau me‘a pehē koe‘uma‘ā?
40026009	He ka ne fakatau ia, ne ma‘u ai ha me‘a lahi ke foaki ki he masiva.
40026010	Ka ka mea‘i ‘e Sīsū, ‘o ne pehē kiate kinautolu, Ko e hā ‘oku mou fakamamahi ai ki he fefine? He ko e ngāue lelei kuo ne fai kiate au.
40026011	He ko e me‘a ki he masiva te mou feangai ai pē mo kinautolu; ka ‘e ‘ikai te mou feangai ai pē mo au.
40026012	He ko ‘ene laku? ‘a e lolo ni ki hoku sino, ko ‘ene fai pē ko e teu hoku ‘anga‘anga ki fa‘itoka.
40026013	Ko au ē ‘oku ou tala atu, ‘Ilonga ha potu ‘i māmani kātoa ‘e malanga‘aki ai ‘a e Kōsipeli ni, ‘e lea‘aki ai foki ‘a e me‘a ne fai ‘e si‘i fefine ni, ko e fakamanatu kiate ia.
40026014	Ko e taimi ko ia na‘e ‘alu ki he hou‘eiki taula‘eiki ha toko taha ‘o e kau Hongofulumāua, ‘a ia ko hono hingoa ko Siutasi ‘Isikāliote,
40026015	‘o ne pehē, Ko e hā te mou fie ‘omi ka u lavaki‘i ia kiate kimoutolu? Pea nau tu‘utu‘uni ma‘ana ha konga siliva ‘e tolungofulu.
40026016	Pea mei he taimi ko ia na‘a ne kumi ha faingamālie ke lavaki‘i ia.
40026017	Pea ‘i he ‘uluaki ‘o e ngaahi ‘aho tapu lēvani, na‘e ‘unu‘unu mai ‘a e kau ako kia Sīsū, ‘o nau pehē, Ko e potu fē ‘oku ke loto ke mau teuteu ai ma‘au ke ke ‘ilo ‘a e Pāsova?
40026018	Pea ne pehē, Mole ki he kolo kia Me‘a, pea lea ki ai, ‘Oku pehē ‘e he Tangata‘eiki, ‘oku ofi hoku taimi, ka u fai ‘i ho fale ‘a e Pāsova mo ‘eku kau ako.
40026019	Pea na‘e fai ‘e he kau ako, ‘o hangē ko e tu‘utu‘uni kinaua ‘e Sīsū, ‘o na teuteu ‘a e Pāsova.
40026020	Pea ‘i he‘ene efiafi na‘a ne tokoto hifo ke kai, fakataha mo e kau Hongofulumāua ‘o ‘ene ako.
40026021	Pea lolotonga ‘enau kai na‘a ne pehē, Ko au ē, ‘oku ou tala atu, Ko e toko taha ‘iate kimoutolu te ne lavaki‘i au.
40026022	Pea nau loto mamahi ‘aupito, ‘o nau kamata lea kiate ia tāutaha, ‘oku ‘ikai nai ko au, ‘Eiki, ‘ē?
40026023	Pea tali ‘e ia, ‘o ne pehē, Ko ia kuo ne velo fakataha mo au hono nima ki he tisi, ko ia ia te ne lavaki‘i au.
40026024	‘Oku mo‘oni ko e mole ‘a e Fanautama ‘a Tangata ‘oku hangē ko ia kuo tohi ma‘ana, ka ‘oiauē ‘a e tangata ko ia, ‘a ia te ne lavaki‘i ‘a e Fanautama ‘a Tangata! ne ngutuhua ange ki he tangata ko ia ‘oka ne ‘ikai fanau‘i.
40026025	Pea tali ‘e Siutasi, ‘a ia na‘a ne lavaki‘i ia, ‘o pehē, ‘oku ‘ikai nai ko au, Lāpai, ‘ē? Pea ne pehē ki ai, ‘E toe lau?
40026026	Pea lolotonga ‘enau kai, na‘e to‘o ‘e Sīsū ha fo‘i mā, ‘o ne tāpuaki ia, mo ne pakipaki ‘o tufaki ki he kau ako, ‘o ne pehē, To‘o ‘o kai; ko hoku sino ‘eni.
40026027	Na‘a ne to‘o foki ha ipu, mo ne fakafeta‘i, ‘o ne ‘ange kiate kinautolu, mo ne pehē, Mou inu kotoa pē mei ai;
40026028	he ko hoku toto ‘eni ko e toto fuakava, ‘a ia ‘oku lilingi koe‘uhi ko e tokolahi ke lava ai ‘a e fakamolemole angahala.
40026029	Ka ‘oku ou tala atu, hili ‘eni ‘e ‘ikai ‘aupito te u inu mei he fua ko eni ‘o e vaine, ‘o a‘u ki he ‘aho ko ia te u toki inu ia kuo fo‘ou ‘i he pule‘anga ‘o ‘eku Tamai, fakataha mo kimoutolu.
40026030	Pea hili ‘enau fai ha hiva, na‘a nau ‘alu ki he mo‘unga ko ‘Ōlive.
40026031	Pea toki pehē ‘e Sīsū kiate kinautolu, Te mou tūkia kotoa pē ‘iate au he pō ni: he kuo tohi, Te u taa‘i ‘a e tauhi, pea ‘e movete ‘a e fanga sipi kuo ne tauhi.
40026032	Ka ‘oka hili hoku fokotu‘u, te u mu‘omu‘a ‘iate kimoutolu ki Kāleli.
40026033	Ka ka tali ‘e Pita ‘o ne pehē ki ai, Neongo ‘e tūkia kotoa pē ‘iate koe, ka ko au ‘e ‘ikai te u tūkia ‘o ta‘engata.
40026034	Pea lea ‘a Sīsū ki ai, Ko au ē, ‘oku ou tala atu, Ko e pō ni, ‘i he te‘eki ke ‘u‘ua ‘a e moa, ‘e tu‘o tolu mālō ha‘o fakafisinga au.
40026035	Pea pehē ‘e Pita ki ai, ‘E ‘ikai ‘aupito te u fakafisinga koe, neongo ‘e iku pē ki ha‘aku mate mo koe. Pehē foki mo e lau ‘ene kau ako kotoa.
40026036	Pea toki hoko ‘a Sīsū mo kinautolu ki ha potu ‘oku ui ko Ketisemani, pea ne pehē ki he‘ene kau ako, Mou nofo hē, ka u ‘alu ki hena ‘o lotu.
40026037	Pea ne ‘ave ‘a Pita, mo e ongo foha ‘o Sēpeti, pea ne kamata ke mamahi hono loto ‘o hoha‘a lahi.
40026038	Pea pehē ‘e ia kiate kinautolu, ‘oku mamahi fu‘u hoku laumālie, ‘o hangē ka mate; mou tatali ‘i heni ‘o fe‘ao mo au.
40026039	Pea ne ‘unu‘unu si‘i atu, ‘o ne fo‘ohifo ki hono fofonga, ‘o ne hū ‘o pehē, ‘Alā Tamai, kapau ‘e lava, tuku ke tolona ‘a e ipu ni meiate au: kaekehe ke ‘oua na‘a fai ki hoku loto, ka ki ho‘ou pē.
40026040	Pea ne ha‘u ki he kau ako, ‘o ne ‘ilo kinautolu ‘oku nau mohe; pea ne pehē kia Pita, ‘oku pehē koā ho‘omou ta‘elava ke ‘ā mo au ‘o houa taha?
40026041	Le‘o pē mo lotu; ke ‘oua na‘a mou hū ki ha ‘ahi‘ahi: ‘oku loto pē ‘a laumālie ke fai, ka ‘oku vaivai ‘a kakano.
40026042	Pea toe ‘alu ia hono tu‘o ua, ‘o lotu, ‘o pehē, ‘Alā Tamai, kapau ‘e ‘ikai lava ke tolona ‘eni, ka ‘i he‘eku inu ia, pea ke fai ho finangalo.
40026043	Pea toe ha‘u ia ‘o ne ‘ilo kinautolu ‘oku nau kei mohe pē: he na‘e mafatukituki honau mata.
40026044	Pea ne tuku kinautolu, ‘o toe ‘alu ke lotu, ‘o ne toe fai‘aki ‘a e lea ko ia.
40026045	Pea toki ha‘u ia ki he kau ako, ‘o ne pehē kiate kinautolu, Mohe ai pē ā ‘eni mo mālōlō: ‘ē, kuo ofi ‘a e taimi, pea ‘oku lavaki‘i ‘a e Fanautama ‘a Tangata ki he kau angahala.
40026046	Mou tu‘u, tau ō; vakai kuo ofi mai hoku lavaki‘i.
40026047	Pea lolotonga ‘ene kei lea, tā ‘oku ha‘u ‘a Siutasi, ‘a ia ko e taha ‘o e kau Hongofulumāua, pea ha‘u mo ia ha fu‘u kakai tokolahi ‘oku nau fakaheletā mo faka‘akau, ko e omi mei he hou‘eiki taula‘eiki, mo e kau mātu‘a ‘o e kakai.
40026048	Pea ko hono lavaki kuo ne tuku kiate kinautolu ha faka‘ilonga, he‘ene pehē, Ka u ka ‘uma ki ha taha, ko ia ia, mou puke.
40026049	Pea ‘unu‘unu leva ia kia Sīsū, ‘o ne pehē, Lāpai, si‘oto‘ofa; ‘o ne ‘uma lolomi kiate ia.
40026050	Pea pehē ‘e Sīsū ki ai, Siana, ko e me‘a kuo ke ha‘u ai – Pea toki ‘unu‘unu mai ‘a e kakai, ‘o nau ala mālohi kia Sīsū, ‘o puke ia.
40026051	Pea ‘iloange, ko ha toko taha ‘iate kinautolu na‘e kau mo Sīsū na‘a ne ala ‘o unuhi ‘ene heletā, ‘o ne taa‘i ‘a e tamaio‘eiki ‘a e Taula‘eiki Lahi, ‘o ne tu‘usi hono lau‘i telinga.
40026052	Pea toki pehē ‘e Sīsū ki ai, Fakafoki ho‘o heletā ki hono tu‘unga; he ‘ilonga kinautolu ‘oku ala ki he heletā te nau mate heletā.
40026053	He ‘oku ke pehē koā ‘oku faingata‘a kiate au ke kole ‘eni ki he‘eku ‘Eiki, ke ne ‘omi ha konga kau ‘āngelo ‘e hongofulu mā ua, pe lahi hake, ke tapa kiate au?
40026054	Kae fakamo‘oni fēfē ai ‘a e ngaahi folofola, ‘a ia ‘oku fakahā kuo pau ke hoko ‘o pehē?
40026055	Ko e taimi ko ia na‘e lea ai ‘e Sīsū ki he kakai, Ko ho‘omou omi fakaheletā mo faka‘akau ke puke au, ‘o hangē ko ha kaiha‘akau au! Ko e ‘aho kotoa pē na‘a ku nofo ‘i he Temipale ‘o faiako, ka na‘e ‘ikai te mou puke au.
40026056	Ka ko e fai ‘eni kotoa pē, koe‘uhi ke fakamo‘oni ki he ngaahi folofola ‘a e kau palōfita. Pea na‘e toki li‘aki ia ‘e he kau ako kotoa, ‘o nau hola.
40026057	Pea ko kinautolu na‘e puke ‘a Sīsū na‘a nau taki ange ki he fale ‘o Kaiafasi, ko e Taula‘eiki Lahi, ‘a ia kuo fakataha ai ‘a e kau sikalaipe mo e kau mātu‘a.
40026058	Pea muimui atu ki ai ‘a Pita mei he mama‘o, ‘o a‘u ki he loto‘ā ‘o e Taula‘eiki Lahi, pea ne hū ki loto, ‘o ne nofo mo e kau ‘ōfisa ke vakai ‘a e me‘a ‘e hoko.
40026059	Pea ko e hou‘eiki taula‘eiki, mo e Sanetalimi kātoa, na‘a nau fiu‘a kumi ha tukuaki‘i ‘o Sīsū, ke nau tāmate‘i ia;
40026060	ka na‘e ‘ikai te nau ma‘u, neongo na‘e ‘i ai ha tokolahi na‘e tu‘u mai ke tukuaki‘i ia.
40026061	Ka na‘e faifai pea tu‘u mai ha toko ua ‘o na pehē, Na‘e lau ‘a e siana ni, Faingofua kiate au ke vete ‘a e Fale Tapu ‘o e ‘Otua, ‘o toe langa ‘i he ‘aho ‘e tolu.
40026062	Pea tu‘u ‘a e Taula‘eiki-lahi, ‘o ne pehē kiate ia, ‘Oku ‘ikai ha‘o tali ki he me‘a ‘oku talatalaaki‘i ai koe ‘e he tu‘unga me‘a ni?
40026063	Ka ka fakalongo pē ‘a Sīsū. Pea toe lea ‘e he Taula‘eiki-lahi, ‘o ne pehē ki ai, ‘Oku ou hū atu ‘i he ‘Otua ‘oku ‘afio ni, ke ke tala mai pe ko e Mīsaia koe, ko e ‘Alo ‘o e ‘Otua.
40026064	Pea tali ‘a Sīsū ki ai, Ko ia pē ‘oku ke me‘a: ka ‘oku ou tala atu, hili ‘eni te mou mamata ki he Fanautama ‘a Tangata, ‘oku ne nofo ki he nima to‘omata‘u ‘o Mālohi, pea ‘oku ne hoko mai ‘oku heka ki he ngaahi ‘ao ‘o e langi.
40026065	Pea na‘e toki hae hifo ‘e he Taula‘eiki-lahi hono kofu ‘o‘ona, ‘o ne pehē, Kuo ne lea fie‘otua; koe‘uma‘ā ‘etau toe kumi fakamo‘oni? Ko eni kuo mou toki fanongo ni ki he lea fie‘otua.
40026066	Ko e hā ho‘omou poa? Pea nau tali ‘o pehē, Ko e tangata ia ke mate.
40026067	Pea nau toki ‘anuhi hono fofonga, pea nau tuki‘i ia; pea sipi‘i ia ‘e ha ni‘ihi,
40026068	‘o nau pehē, ‘E Mīsaia, mate mai pe ko hai na‘e taa‘i koe.
40026069	Pea nofo pē ‘a Pita ‘i tu‘a ‘i he loto‘ā: pea ‘unu‘unu ki ai ha toko taha, ko ha kaunanga, ‘o ne pehē, Ko koe foki na‘a ke ‘ia Sīsū mei Kāleli.
40026070	Pea ne faka‘ikai ‘i he ‘ao ‘onautolu kotoa pē, he‘ene pehē, ‘oku ‘ikai te u ‘ilo pe ko ho‘o lau ki he hā.
40026071	Pea kuo ne ‘alu ki he falehū‘anga, pea sio kiate ia ‘e ha fefine ‘e taha, pea ne pehē kiate kinautolu ‘i he potu ko ia, Ko e siana ni foki na‘e ‘ia Sīsū mei Nāsaleti.
40026072	Pea toe faka‘ikai ‘e ia, ‘o ne lea tuki, ‘oku ‘ikai te u ‘iloa ‘a e tangata.
40026073	Pea toe si‘i atu na‘e ‘unu‘unu kiate ia ‘a kinautolu na‘e tutu‘u ai, ‘o nau pehē kia Pita, ‘Ā, ‘oku mo‘oni pē ‘oku ke kau koe foki ki he fa‘ahinga ko ia; kae‘uma‘ā ‘oku ke ‘ilonga mei ho‘o fasi.
40026074	Pea toki hanga ia, ‘o tuki mo fuakava, ‘oku ‘ikai te u ‘iloa ‘a e tangata. Pea ‘iloange na‘e ‘u‘ua ‘a e moa.
40026075	Pea manatu ‘e Pita ki he lea na‘e fai ‘e Sīsū, ‘I he te‘eki ke ‘u‘ua ‘a e moa, ‘e tu‘o tolu mālō ha‘o fakafisinga au. Pea ne ‘alu atu kitua‘ā, ‘o ne tangi mamahi.
40027001	PEA pongipongi hake, ko e hou‘eiki taula‘eiki kotoa, mo e kau mātu‘a ‘o e kakai, na‘a nau puleaki‘i ‘a Sīsū ke lava hano tāmate‘i;
40027002	pea nau ha‘i ia, ‘o taki ange, ‘o tuku kia Pailato ko e kōvana.
40027003	Pea ‘i he toki vakai ‘e Siutasi ko hono lavaki, tā kuo fakamāumatea ia, na‘e tautea ia ‘e hono loto, ‘o ne momoi ‘a e konga siliva ‘e tolungofulu ki he hou‘eiki taula‘eiki mo e kau mātu‘a,
40027004	‘o ne pehē, Kuo u faihala, he kuo u lavaki‘i ke mate ‘a e ta‘ehalaia. Ka ka pehē ‘e kinautolu, He ‘oku mau kau ai? ‘oku ‘iate koe pē ia.
40027005	Pea ne laku ‘a e ngaahi konga siliva ki he Fale Tapu, ‘o ne foki, pea ne toki ‘alu ‘o no‘o u‘a.
40027006	Pea to‘o ‘e he hou‘eiki taula‘eiki ‘a e ngaahi konga siliva, ‘o nau pehē, ‘oku ‘ikai ngofua ke lī ‘eni ki he pa‘anga ‘a e siasi, he ko e totongi toto.
40027007	Pea hili ‘enau fakakaukau, na‘a nau hanga ‘o fakatau ‘aki ‘a e ‘api ‘o e tufunga ipu ‘umea mo fa‘itoka ‘o e ‘āunofo.
40027008	Ko hono ‘uhinga ia ‘o e ui ‘a e ‘api ko ia ‘o a‘u ki he ‘aho ni, ko ‘Api ‘o fakapō
40027009	Pea na‘e toki fakamo‘oni ai ‘a e me‘a ne folofola‘aki ‘ia Selemaia ko e palōfita, ‘o pehē, Pea nau to‘o ‘a e konga siliva ‘e tolungofulu, ko e mahu‘inga tokua ‘o e Toko Taha Ma‘ongo‘onga, ‘a ia na‘a nau fua hono mahu‘inga koe‘uhi ko e kakai ‘Isileli;
40027010	pea na‘a nau ‘ange ia ke fakatau ‘aki ‘a e ‘api ‘o e tufunga ipu ‘umea, ‘o hangē ko e tu‘utu‘uni ‘a e ‘Eiki kiate au.
40027011	Pea na‘e tu‘u ‘a Sīsū ‘i he ‘ao ‘o e Kōvana, pea fakafehu‘i kiate ia ‘e he Kōvana, ‘o pehē, Ko koe ko e Tu‘i ‘o e kakai Siu, ‘ō? Pea pehē ‘e Sīsū ki ai, Ko ia pē ‘oku ke me‘a.
40027012	Pea ‘i hono talatalaaki‘i ia ‘e he hou‘eiki taula‘eiki mo e kau mātu‘a, na‘e ‘ikai te ne tali ha me‘a.
40027013	Pea toki me‘a ‘e Pailato ki ai, ‘oku ‘ikai te ke tokanga koā ki he ngaahi me‘a ‘oku nau faka‘ilo kiate koe, hono taha?
40027014	Ka na‘e ‘ikai te ne toe tali ange ha momo‘i lea ‘e taha; ko ia na‘e ofo ‘aupito ‘a e Kōvana.
40027015	Pea ko e anga ‘a e Kōvana, ‘oka hoko ‘a e Kātoanga, ke ‘ofa ki he kakai ‘o vete ange ha pōpula, ha toko taha te nau loto ki ai.
40027016	Pea na‘e ai hanau toko taha ‘i he taimi ko ia na‘e nofo pilīsone, ko e tangata ‘iloa, ko hono hingoa ko Palāpasa.
40027017	Pea ko eni kuo nau kātoa mai, ko ia na‘e pehē ‘e Pailato kiate kinautolu, ko e fē nai ‘oku mou loto ke u vete atu? ‘A Palāpasa, pe ko Sīsū, ‘oku ui ko Kalaisi?
40027018	He na‘a ne ‘ilo ko e meheka pē kuo nau tukuange ai ia.
40027019	Pea ‘i he‘ene nofo hifo ki he nofo‘anga fakamaau, na‘e fekau ange ‘e hono uaifi ke pehē, ‘oua te ke ala ki he me‘a ‘oku kau ki he tangata mā‘oni‘oni ko ‘ena: he ne u hoha‘a lahi ‘anehengihengi ‘i ha‘aku misi ko e me‘a ‘i he tangata ko ia.
40027020	Pea ko e hou‘eiki taula‘eiki mo e kau mātu‘a na‘a nau fakaloto‘i ‘a e kakai ke nau kole ke tuku mai ‘a Palāpasa, kae tāmate‘i ‘a Sīsū.
40027021	Pea toe me‘a ‘a e Kōvana, ‘o ne pehē kiate kinautolu, Ko e fē ‘i he ongo me‘a ni ‘oku mou loto ke u vete atu? Pea nau pehē, Ko Palāpasa.
40027022	Pea pehē ‘e Pailato kiate kinautolu, pea ko e hā ai te u fai kia Sīsū ‘a ia ‘oku ui ko Kalaisi? Pea nau pehē kotoa pē, Ke kalusefai ia.
40027023	Pea pehē ‘e ia, He ko e hā ha kovi kuo ne fai? Ka ka fakautuutu pē ‘enau kalanga, ‘o pehē, Ke kalusefai ia.
40027024	Pea ‘i he vakai ‘e Pailato, tā ‘oku ‘ikai ke felave ha‘ane me‘a, kaekehe ‘oku kamata maveuveu, na‘a ne to‘o ha vai, ‘o ne fanofano ‘i he ‘ao ‘o e kakai, he‘ene pehē, Kuo u ‘ata‘atā au mei he toto ‘o e tangata mā‘oni‘oni ni: ‘oku ‘iate kimoutolu ia.
40027025	Pea tali ‘a e kakai kotoa, ‘o nau pehē, Ko hono toto ke ‘eke kiate kimautolu mo ‘emau fānau.
40027026	Pea ne toki vete kiate kinautolu ‘a Palāpasa, ka ne kau‘imaea ‘a Sīsū, ‘o ne tuku ke kalusefai.
40027027	Pea toki ‘ave ‘a Sīsū ki he Palasi ‘e he kau tau ‘a e Kōvana, ‘o nau tānaki ‘a e vāhenga tau kotoa ke va‘inga‘aki ia.
40027028	Pea nau vete hono kofu, ‘o nau takai kiate ia ha pulupulu kulokula.
40027029	Pea nau fī ha kalauni mei he ‘akau talatala, ‘o ‘ai ki hono fofonga, pea nau ‘ai ha kaho ki hono nima to‘omata‘u; pea nau tū‘ulutui ‘i hono ‘ao, ‘o nau toutou luma kiate ia, ‘o pehē, ‘Ēī, Tu‘i Siu!
40027030	Pea nau ‘anuhi ia, ‘o nau to‘o ‘a e kaho, ‘o toutou taa‘i ‘aki hono fofonga.
40027031	Pea hili ‘enau va‘inga‘aki ia, na‘a nau to‘o meiate ia ‘a e pulupulu, pea nau ‘ai kiate ia hono kofu ‘o‘ona, ‘o nau taki ange ke kalusefai.
40027032	Pea ‘i he‘enau ‘alu atu, na‘a nau ‘ilo ha tangata Sailine, ko hono hingoa ko Saimone: ko e toko taha ko ia na‘a nau kouna ke fua hono kolosi.
40027033	Pea ‘i he‘enau a‘u ki ha potu ‘oku ui ko Kolokota, ‘a ia ‘oku tatau mo e pehē, ko e potu ‘ulupoko,
40027034	na‘a nau ‘ange ke ne inu ha uaine kuo hu‘i ‘aki ‘a e ‘ahu; ka ‘i he‘ene kamata ki ai na‘e ‘ikai te ne loto ke inu.
40027035	Pea hili ‘enau kalusefai ia, na‘a nau tufa talotalo hono ngaahi kofu.
40027036	Pea nau nofo hifo ‘i ai ‘o lamasi ia:
40027037	pea nau ‘ai ki hono funga fofonga ‘a e ‘uhinga ‘o hono tautea, ‘a ia na‘e tohi ‘o pehē KO SĪSŪ ENI KO E TU‘I SIU.
40027038	Pea ‘i he taimi ko ia na‘e kalusefai fakataha mo ia ha ongo kaiha‘akau, ko e toko taha mei he to‘omata‘u mo e toko taha mei he to‘ohema.
40027039	Pea ko e kakai na‘e ‘alu ange na‘a nau tālalakulaku ki ai, mo nau kalokalo honau ‘ulu,
40027040	‘o nau pehē, ‘A e tama holoki Fale Tapu ‘o langa ‘i he ‘aho ‘e tolu, ‘ē, fakahaofi koe. Kapau ko e ‘Alo koe ‘o e ‘Otua, pe‘i ‘alu hifo mei he kolosi.
40027041	Pehē foki mo e hou‘eiki taula‘eiki, na‘a nau kau mo e kau sikalaipe mo e kau mātu‘a ‘i he lea fakamāhuahu,
40027042	‘o pehē, Na‘a ne fakahaofi ‘a e kakai kehe; ka ‘oku ‘ikai te ne lava ke fakahaofi ia. Ko e Tu‘i ‘Isileli tokua ‘eni: tuku ke ne ‘alu hifo leva mei he kolosi, pea te mau tui kiate ia.
40027043	Na‘a ne falala tokua ki he ‘Otua, pea ke ne fakahaofi ni ia, ‘o kapau ‘oku ne ‘ofa kiate ia: he na‘a ne pehē tokua, Ko e ‘Alo ‘o e ‘Otua au.
40027044	Pea na‘e pehē foki hono manuki‘i ‘e he ongo kaiha‘akau na‘e kalusefai mo ia.
40027045	Pea na‘e hoko ha po‘uli ki he fonua kotoa mei hono ono ‘o e houa ‘o a‘u ki hono hiva ‘o e houa.
40027046	Pea fe‘unga nai mo hono hiva ‘o e houa na‘e kalanga le‘o lahi ‘a Sīsū, ‘o pehē, ‘Īlai, ‘Īlai, lama sapakatani? ‘A ia ‘oku tatau mo e pehē, ‘E hoku ‘Otua, ‘e hoku ‘Otua, na‘a ke li‘aki au kae hā?
40027047	Pea ko e ni‘ihi ‘iate kinautolu na‘e tutu‘u ‘i he potu ko ia, ‘i he‘enau fanongo ki ai na‘a nau pehē, Tā ‘oku ui ‘a ‘Ilaisiā ‘e he siana ni.
40027048	Pea lele leva honau toko taha, ‘o ne to‘o ha oma, ‘o ne unu ki he vinika, ‘o humaki ‘i ha kaho, pea ‘oange ke ne inu.
40027049	Ka ka pehē mai ‘e hono toe, ‘Ē, tau vakai pe ‘e ha‘u ‘a ‘Ilaisiā ke fakahaofi ia.
40027050	Pea toe kalanga ‘a Sīsū ‘o le‘o lahi, ‘o ne tukuange hono laumālie.
40027051	Pea tā ko e tatau ‘o e Fale Tapu na‘e mahaeua mei ‘olunga ki lalo; pea na‘e ngalulululu ‘a e fonua, pea mafahifahi ‘a e ngaahi makatu‘u;
40027052	pea matangaki ‘a e ngaahi fonualoto; pea na‘e fokotu‘u ‘a e ‘anga‘anga ‘o e kakai mā‘oni‘oni ni‘ihi na‘e mohe ai,
40027053	pea nau ha‘u mei he ngaahi fonualoto hili ‘ene toetu‘u, ‘o nau ‘alu ki he Kolo Tapu, ‘o nau hā ki ha ni‘ihi.
40027054	Pea ko e senituliō, mo kinautolu na‘e kau mo ia ‘i he lama ‘o Sīsū, ‘i he‘enau vakai ki he mofuike, mo e ngaahi me‘a kehekehe na‘e hoko, na‘a nau ilifia ‘aupito; ‘o nau pehē, Tā na‘a ne mo‘oni pē; ko e ‘Alo ia ‘o e ‘Otua.
40027055	Pea na‘e nofo ‘i he potu ko ia ha kau fefine, ‘o nau mamata mai mei he mama‘o; ko e fa‘ahinga ia na‘e muimui kia Sīsū mei Kāleli ke tauhi kiate ia:
40027056	ko honau ni‘ihi ‘a Mele mei Makitala, mo Mele ko e fa‘ē ‘a Sēmisi mo Siose, pea mo e fa‘ē ‘a e ongo foha ‘o Sēpeti.
40027057	Pea ‘i he‘ene efiafi hifo, na‘e ‘alu ange ha tangata koloa‘ia mei ‘Alematea; ko hono hingoa ko Siosifa, pea ko e toko taha foki ia na‘e ako ‘ia Sīsū;
40027058	pea ‘alu ‘a e matāpule ni kia Pailato, ‘o kole ‘a e sino ‘o Sīsū: pea toki fekau ‘e Pailato ke ‘ange ia.
40027059	Pea to‘o ‘e Siosifa ‘a e ‘anga‘anga, ‘o ne teu ‘aki ia ha tupenu mahu‘inga mo ma‘a;
40027060	‘o ne telio ia ‘i hono fonualoto fo‘ou ‘o‘ona, ‘a ia kuo ne foa ‘i he loto maka; ‘o ne fakateka ha fu‘u maka ‘o songo ‘aki ‘a e fonualoto, ‘o ne toki ‘alu:
40027061	ka ka nofo pē ai ‘a Mele mei Makitala mo e Mele ‘e taha, ‘o fehangahangai mo e fa‘itoka.
40027062	Pea ko e ‘aho ‘e taha, ‘a ia ko e ‘aho na‘e hoko mo e Tokonaki, na‘e fakataha ‘a e hou‘eiki taula‘eiki mo e kau Fālesi kia Pailato,
40027063	‘o nau pehē, ‘Eiki, ‘oku mau manatu na‘e lau ‘e he siana kākā ko ena ‘i he‘ene kei mo‘ui, ‘o pehē, Hili ‘a e ‘aho ‘e tolu pea u toetu‘u.
40027064	Ko ia ke ke fekau ke malu‘i ‘a e fonualoto, ‘o a‘u ki hono tolu ‘o e ‘aho, na‘a ‘iloange ‘e omi ‘ene kau ako, ‘o nau kaiha‘asi ia, ‘o nau tala ki he kakai kuo ne toetu‘u mei he mate; pea ‘e ‘ange‘ange ‘a e hē mu‘a ‘i he hē kimui ni.
40027065	Pea pehē ‘e Pailato kiate kinautolu, Ma‘u pē ha kau le‘o: mou ō pē ‘o fai homou tūkuingata hono malu‘i.
40027066	Pea nau ‘alu ‘o malu‘i ‘a e fonualoto ‘aki ha kau le‘o; kae‘uma‘ā na‘a nau sila‘i ‘a e maka.
40028001	PEA ‘i he faka‘osi ‘o e Sāpate, pea kamata hoko ‘a e ‘uluaki ‘aho ‘o e uike, mo e omi ‘a Mele mei Makitala mo e Mele ‘e taha ke vakai ‘a e fa‘itoka.
40028002	Pea ‘iloange na‘e hoko ha fu‘u mofuike: he na‘e hifo mei langi ha ‘āngelo ‘a e ‘Eiki, ‘o ne ‘alu ‘o teka‘i mai ‘a e maka, ‘o ne hekeheka ai.
40028003	Pea na‘e hangē ‘ene hā ko e ‘uhila, pea hinaekiaki hono kofu ‘o hangē ko e sinou:
40028004	Pea tetetete ‘a e kau le‘o ‘i he manavahē kiate ia, ‘o nau hoko ‘o hangē ha mate.
40028005	Pea lea ange ‘a e ‘āngelo, ‘o ne pehē ki he ongo fafine, ‘oua na‘a manavahē kimoua; he ‘oku ou ‘ilo ko ho‘omo kumi ‘a Sīsū na‘e kalusefai.
40028006	‘Oku ‘ikai te ne ‘i heni: he kuo ne toetu‘u, ‘o hangē ko ‘ene me‘a. Omi ‘o mamata ki he potu na‘a ne toka ai.
40028007	Pea mo ō ke vave ‘o tala ki he‘ene kau ako, ‘o pehē, Kuo ne toetu‘u mei he pekia; pea ko eni ‘oku ne mu‘omu‘a kiate kimoutolu ki Kāleli; ko e potu ko ia te mou mamata ai kiate ia: ko ena, kuo u tala atu.
40028008	Pea na laka leva mei he fonualoto, ‘oku na manavahē kae fiefia ‘aupito; ‘o na fe‘atungi ke ongoongoa ki he‘ene kau ako.
40028009	Pea ‘iloange na‘e fakafetaulaki mai ‘a Sīsū kiate kinaua, ‘o ne me‘a mai, Si‘oto‘ofa atu! Pea ‘unu‘unu atu ‘a e ongo fafine, ‘o puke hono va‘e, ‘o hū kiate ia.
40028010	Pea folofola mai ‘a Sīsū kiate kinaua, ‘oua ‘e manavahē: mole pē ‘o fakahā ki si‘oku ngaahi tokoua ke nau, ‘alu ki Kāleli, pea ko e potu ko ia te nau mamata ai kiate au.
40028011	Pea lolotonga ‘ena ō, tā na‘e ‘alu ki kolo ha ni‘ihi ‘i he kau le‘o, ‘o nau fakahā ki he hou‘eiki taula‘eiki ‘a e ngaahi me‘a kuo hoko.
40028012	Pea kuo nau fakataha mo e kau mātu‘a, ‘o fai ‘enau fakakaukau, na‘a nau toki ‘ange ha fu‘u pa‘anga ki he kau sōtia,
40028013	‘o nau pehē, Ko ho‘omou lea ‘eni, Na‘e ha‘u po‘uli ‘ene kau ako, ‘o nau kaiha‘asi ia lolotonga ‘emau mohe.
40028014	Pea kapau ‘e faka‘ilo ia ki he Kōvana, te mau fakahehema‘i ia, ka mou ‘ata‘atā.
40028015	Pea nau to‘o ‘a e pa‘anga, ‘o nau fai ‘o hangē ko honau fale‘i: pea ko hono tala ko ia kuo lau holo ‘i he kakai Siu, ‘o a‘u ki he ‘aho ni.
40028016	Pea ko e kau Hongofulu mā taha ‘o e ako na‘a nau fononga ki Kāleli, ki he mo‘unga ne tu‘utu‘uni ‘e Sīsū kiate kinautolu.
40028017	Pea ‘i he‘enau mamata kiate ia na‘a nau hū: ka na‘e tāla‘a ‘a e ni‘ihi.
40028018	Pea ‘i he ‘unu‘unu mai ‘a Sīsū, na‘a ne folofola kiate kinautolu ‘o pehē, Kuo tuku kiate au ‘a e pule kotoa pē ‘i langi pea ki māmani.
40028019	Ko ia, ke mou ō, ‘o ngaohi ‘a e ngaahi kakai kotoa pē ko ‘eku kau ako, ‘i he papitaiso kinautolu ki he Huafa ‘o e Tamai mo e ‘Alo mo e Laumālie Mā‘oni‘oni:
40028020	mo e ako‘i kinautolu ke tauhi ‘a e ngaahi me‘a kotoa pē kuo u tu‘utu‘uni atu. Pea ko ‘eni, ‘oku ou ‘iate kimoutolu ‘e au ‘i he ngaahi ‘aho kotoa pē, ‘o a‘u ki he ngata‘anga ‘o māmani
41001001	KO E kamata‘anga ‘o e Kōsipeli ‘o Sīsū Kalaisi, ko e ‘Alo ‘o e ‘Otua.
41001002	Hangē pē ko e me‘a kuo tohi ‘i he Palōfita ko ‘Aisea, Vakai ‘oku ou fekau atu hoku fakamelomelo ke mu‘omu‘a kiate koe, ‘A ia te ne ngaohi ho hala.
41001003	Ko e le‘o ‘o ha toko taha ‘oku kalanga he toafa, Mou teuteu ‘a e hā‘ele‘anga ‘o Sihova; Fakatonutonu hono ngaahi hala:
41001004	pehē na‘e ‘i ai ‘a Sione Papitaiso ‘i he toafa, ‘oku ne malanga‘aki ‘a e papitaiso fakatomala ki he fakamolemole ‘o e angahala.
41001005	Pea na‘e ‘alu atu kiate ia ‘a e fonua kātoa ‘o Siutea, mo e kakai Selusalema fuli pē; ‘o nau papitaiso ‘iate ia ‘i he vaitafe ko Soatani, he vete ‘enau ngaahi angahala.
41001006	Pea na‘e ‘ai ‘e Sione ha kofu fulufulu‘i kāmeli, mo ha fakama‘u leta ‘i hono kongaloto; pea ne kai ‘a e fanga he‘e mo e honi vao.
41001007	Pea na‘a ne malanga, ‘o pehē, ‘oku muimui mai ha Toko Taha ‘oku mālohi ‘iate au; ko e Toko Taha ‘oku ‘ikai te u taau ke punou ‘o vete ‘a e nono‘o ‘o hono topuva‘e.
41001008	Na‘a ku papitaiso kimoutolu ‘aki ‘a e vai: ka te ne papitaiso kimoutolu ‘e ia ‘aki ‘a e Laumālie Mā‘oni‘oni.
41001009	Pea na‘e hoko ‘i he kuonga ko ia ‘a e ha‘u ‘a Sīsū mei Nāsaleti ‘i Kāleli, ‘o ne papitaiso ‘ia Sione ‘i Soatani.
41001010	Pea ‘i he‘ene ‘alu hake leva mei he vai, na‘a ne vakai kuo mahae ange ‘a e langi pea ‘oku ‘alu hifo kiate ia ‘a e Laumālie ‘i he tatau ‘o ha lupe.
41001011	Pea na‘e ai ha le‘o mei he langi na‘e pehē mai, Ko hoku ‘alo Pele koe; ko koe kuo u hōifua ai.
41001012	Pea fakapuna leva ia ‘e he Laumālie ki he toafa.
41001013	Pea na‘a ne ‘i he toafa ‘o ‘Aho fāngofulu, he fai hono ‘ahi‘ahi ‘e Sētane; pea na‘a ne ‘i he fanga manu kaivao: pea na‘e tauhi kiate ia ‘a e kau ‘āngelo.
41001014	Pea hili ‘a e tuku ‘o Sione ki he pilīsone, na‘e ‘alu ‘a Sīsū ki Kāleli, ‘o ne malanga‘aki ‘a e Kōsipeli ‘a e ‘Otua,
41001015	‘o ne pehē, Kuo kakato hono taimi, pea kuo ofi ‘a e Pule‘anga ‘o e ‘Otua: mou fakatomala ‘o tui ki he Kōsipeli.
41001016	Pea ‘i he‘ene hā‘ele ange ‘i he matātahi ‘o e Tahi ‘o Kāleli, na‘a ne vakai kia Saimone, pea mo ‘Anitelū ko e tehina ‘o Saimone, ‘oku na lalafo ‘i tahi, he ko e ongo toutai.
41001017	Pea lea ‘a Sīsū kiate kinaua, Mo omi ‘o muimui ‘iate au; pea te u ngaohi kimoua ke mo hoko ko e ongo toutai tangata.
41001018	Pea na li‘aki leva hona kupenga, ‘o muimui kiate ia.
41001019	Pea kuo ne laka si‘i atu, na‘a ne vakai kia Sēmisi ko e foha ‘o Sēpeti, pea mo Sione ko hono tehina, mo kinautolu na‘e ‘i he vaka, ‘oku fai ‘enau pena kupenga.
41001020	Pea ne ui leva kinaua; pea na tuku ‘ena tamai ko Sēpeti ‘i he vaka mo e kau ngāue unga, ‘o na ‘alu mei ai ke muimui kiate ia.
41001021	Pea nau fononga atu ‘o hū ki Kāpaneume; pea ‘i he Sāpate na‘a ne faiako leva ‘i he falelotu.
41001022	Pea na‘e to‘oa honau loto ‘i he anga ‘o ‘ene fai: he na‘a ne ako‘i kinautolu ‘o ngali ko ha pule, ‘o ‘ikai hangē ko e kau sikalaipe.
41001023	Pea na‘e ‘i honau falelotu ha tangata na‘e ulusino ai ha fa‘ahikehe: pea na‘a ne kalanga hake,
41001024	‘o ne pehē, Ko ho hā kimaua, ‘e Sīsū mei Nāsaleti? Kuo ke ha‘u ke faka‘auha kimaua? ‘Oku ou ‘ilo koe, ko e Toko Taha Tapu ‘o e ‘Otua.
41001025	Pea lolomi ia ‘e Sīsū, ‘o ne pehē, Tuku ho‘o lea, pea ke mahu‘i meiate ia.
41001026	Pea hanga ‘a e fa‘ahikehe, ‘o ne fakatekelili‘i ‘a e tangata; mo ne ‘ai ‘ene fu‘u kaila, ‘o ne toki mahu‘i mai.
41001027	Pea nau fu‘u ofo kotoa pē; ‘o nau fefakafehu‘i‘aki ‘iate kinautolu, ‘o pehē, Ko e hā ‘eni? Tā ko e fa‘ahinga ako ‘oku mālohi kehe: he na‘a mo e ngaahi fa‘ahikehe, ‘oku ne kouna pea nau talangofua kiate ia.
41001028	Pea pavake atu leva hono ongoongo ki he feitu‘u kotoa ‘o Kāleli.
41001029	Pea ‘i he‘ene ha‘u leva mei he falelotu, na‘a ne hū ki he fale ‘o Saimone mo ‘Anitelū, ‘oku ‘iate ia ‘a Sēmisi mo Sione.
41001030	Pea na‘e tokoto ai ‘a e fa‘ē ‘a e uaifi ‘o Saimone, ‘oku puke ‘i he mofi: pea nau lea leva kia Sīsū ‘i he fefine.
41001031	Pea tu‘u atu ia ki ai, ‘o ne puke hono nima ‘o fokotu‘u; pea mahu‘i leva ‘a e mofi meiate ia, pea ne hanga ‘o tauhi kinautolu.
41001032	Pea ‘i he efiafi, kuo tō ‘a e la‘ā, na‘a nau ‘omai kiate ia ‘a e kakai kotoa pē na‘e puke, pea mo e kau ‘āvea.
41001033	Pea tefua mai ‘a e kolo kotoa ki he matapā ‘o e fale.
41001034	Pea na‘a ne fakamo‘ui ha ni‘ihi ‘iate kinautolu na‘e puke ‘i he fa‘ahinga mahaki kehekehe, mo ne kapusi ha ni‘ihi ‘i he kau tēvolo; pea na‘e ‘ikai te ne tuku ke lea ‘a e kau tēvolo, koe‘uhi na‘a nau ‘ilo ia.
41001035	Pea ofi ki he ‘aho, kae kei fakapo‘uli ‘aupito, na‘a ne tu‘u hake ‘o ‘alu ki tu‘a; ‘o ne mole ki ha potu na‘e lala, ‘o ne lotu ai.
41001036	Pea tuli kiate ia ‘a Saimone mo kinautolu na‘e ‘iate ia:
41001037	pea ‘i he‘enau ‘ilo ia na‘a nau pehē ki ai, ‘oku fiema‘u koe ‘e he kakai kotoa.
41001038	Pea pehē ‘e ia kiate kinautolu, tau ō ki ha potu kehe, ki he ngaahi vilisi ofi mai, koe‘uhi ke u malanga ki ai foki: he ko ia ia na‘a ku ha‘u ai.
41001039	Pea na‘a ne ‘i ai, ‘o malanga ‘i honau ngaahi falelotu ke ‘osi ‘a Kāleli: pea na‘a ne kapusi tēvolo foki.
41001040	Pea ha‘u kiate ia ha kilia, ‘o ne kole mo tū‘ulutui kiate ia, mo ne pehē, Ka ne ke loto ke fai, te ke lava ke fakama‘a au.
41001041	Pea langa ‘a e fatu ‘o Sīsū ‘i he ‘ofa, ‘o ne mafao atu hono nima ‘o ala kiate ia, mo ne pehē, ‘oku ou loto pē; ke ke ma‘a koe.
41001042	Pea ‘i he‘ene folofola, na‘e matafi leva ‘a e kilia meiate ia, pea ne ma‘a.
41001043	Pea ne na‘ina‘i mamafa kiate ia, ‘o ne teke‘i leva ke ne ‘alu:
41001044	‘o ne pehē ki ai, Tokanga ke ‘oua na‘a ke tala ha me‘a ki ha taha; ka ke mole pē ‘o fakahā koe ki he taula‘eiki, pea ‘ange ‘a e ngaahi me‘a na‘e tu‘utu‘uni ‘e Mōsese mo‘ao fakama‘a, kōno fakamo‘oni kiate kinautolu.
41001045	Ka ka ‘alu pē ia ‘o ne kamata ke fu‘u ongoongoa mo talanoa holo ‘a e me‘a; ko ia na‘e ‘ikai ke kei lava ‘e Sīsū ke hū fakahā ki ha kolo, ka ka nofo pē ia ‘i tua‘ā, ‘i he ngaahi potu na‘e lala; pea ha‘u ‘a e kakai kiate ia mei he feitu‘u kotoa pē.
41002001	PEA hili ‘a e ‘aho ni‘ihi na‘a ne toe ‘alu ki Kāpaneume: pea ongo atu ‘oku ‘i ‘api ia.
41002002	Pea fakataha leva ki ai ha tokolahi; ‘io, na‘e faifai pea na‘a mo e matafale na‘e ‘ikai haofia: pea ne lea kiate kinautolu ‘i he folofola.
41002003	Pea ha‘u ha ni‘ihi ‘oku nau ‘omi kiate ia ha tangata mamatea, ‘oku kauala ‘e ha toko fā.
41002004	Pea ‘i he ‘ikai te nau lava ke fakaofi ia kia Sīsū, koe‘uhi ko e tokolahi ‘o e kakai, pea nau tupangi ‘a e ‘ato ‘o e potu fale na‘a ne ‘i ai; pea kuo ‘a‘au kotoa, na‘a nau tuku hifo ‘a e mohenga ‘a ia na‘e tokoto ai ‘a e mamatea.
41002005	Pea ‘i he vakai ‘e Sīsū ‘enau tui, pea pehē ‘e ia ki he mamatea, nga‘ata, kuo fakamolemole ho‘o ngaahi angahala.
41002006	Pea na‘e ai ha ni‘ihi ‘i he kau sikalaipe na‘e nofo ai, na‘a nau fifili ‘i honau loto,
41002007	‘o pehē, Ko e hā ‘oku lau pehē ai ‘e he siana ni? ‘oku ne lea fie ‘Otua. Ko hai ha taha ‘oku mafai ke fakamolemole angahala, ka ko e Toko Taha pē, ko e ‘Otua?
41002008	Ka ka ‘ilo leva pē ‘e Sīsū ‘i hono laumālie ‘oku nau fifili pehē, pea ne lea kiate kinautolu ‘o pehē, Ko e hā ‘a e ngaahi me‘a ni ‘oku mou fifili ki ai ‘i homou loto?
41002009	Ko e fē ‘oku faingofua, ‘a e pehē ki he tangata mamate ni, kuo fakamolemole ho‘o ngaahi angahala: pe ko e pehē, Tu‘u, to‘o ho mohenga, pea ‘eve‘eva?
41002010	Ka koe‘uhi ke mou ‘ilo, ‘oku mafai ‘e he Fanautama ‘a Tangata ke fakamolemole angahala ‘i māmani, (pea hanga ia ‘o lea ki he tangata mamatea)
41002011	‘Oku ou tala kiate koe, Tu‘u, to‘o ho mohenga, pea mole ki ho ‘api.
41002012	Pea tu‘u ia, ‘o ne to‘o leva hono mohenga, ‘o ne ‘alu atu mei ai ‘i he ‘ao ‘o e kakai kotoa pē. Ko ia na‘a nau fakatumutumu kotoa pē, ‘o nau fakamālō‘ia ‘a e ‘Otua, mo nau pehē, Kuo te‘eki ke tau mamata ki ha me‘a pehē.
41002013	Pea ne toe hā‘ele atu ‘i he matātahi; pea ha‘u kiate ia ‘a e kakai kotoa, pea ne ako‘i kinautolu.
41002014	Pea ‘i he‘ene ‘alu ange, na‘a ne ‘ilo ‘a Līvai, ko e foha ‘o ‘Alefiusi, ‘oku ne nofo ‘i he fale tute: pea ne pehē kiate ia, Muimui kiate au: pea ne tu‘u ‘o muimui kiate ia.
41002015	Pea ‘i he‘ene keinanga ‘i he fale ‘o Līvaí : na‘e tokolahi foki ‘a e kau pōpilikane mo e kau angahala na‘a nau fetākoto‘i mo Sīsū mo ‘ene kau ako ‘i he kai: he na‘a nau fa‘a tokolahi, pea nau muimui kiate ia.
41002016	Pea ko e kau sikalaipe mo e kau Fālesi, ‘i he‘enau mamata kiate ia ‘oku ne kai mo e kau angahala mo e pōpilikane, na‘a nau kamata lau ki he‘ene kau ako, ‘o pehē, ‘oku ne kai mo inu fakataha mo e kau pōpilikane mo e kau angahala!
41002017	Pea ongo‘i ‘e Sīsū, ‘o ne pehē kiate kinautolu, Ko e tangata faito‘o ‘oku ‘ikai ma‘a e mālohi, ka ma‘a e mahaki. Na‘e ‘ikai te u ha‘u ke ui ‘a e angatonu, ka ko e angahala.
41002018	Pea na‘e ‘i ai ‘a e kau ako ‘a Sione mo e kau Fālesi, ‘oku nau ‘aukai, pea nau ha‘u ‘o pehē kiate ia, Ko e hā ‘oku ‘aukai ai ‘a e kau ako ‘a Sione, mo e kau ako ‘a e kau Fālesi; ka ko e kau ako ‘oku ‘iate koe ‘oku ‘ikai te nau ‘aukai?
41002019	Pea tali ‘e Sīsū kiate kinautolu, He ‘e lava ke ‘aukai ‘e he kakai ‘o e fale ta‘ane, ‘i he kei ‘iate kinautolu ‘a e tangata-ta‘ane? Lolotonga ‘oku nau ma‘u ‘a e tangata ta‘ane ke kau mo kinautolu, ‘oku ‘ikai te nau fa‘a ‘aukai.
41002020	Kae tokaange ha taimi ‘e hiki ‘a e tangata-ta‘ane meiate kinautolu; pea te nau toki ‘aukai ‘i he ‘aho ko ia.
41002021	‘Oku ‘ikai ha taha te ne ‘oposi ha kofu motu‘a ‘aki ha konga tupenu fo‘ou; he ka pehē, ko e konga fo‘ou ‘oku ‘oposi ‘aki, ‘oku ne maikiiki‘i ‘a e kofu motu‘a, pea hoko ai ha fu‘u mahae ‘oku lahi ange.
41002022	Pea ‘oku ‘ikai ha taha te ne ‘utu ha uaine fo‘ou ki he ngaahi hina leta ‘oku motu‘a; he ka pehē, ‘e hae ‘a e ngaahi hina ‘e he uaine, pea ‘e maumau ‘a e uaine mo e hina fakatou‘osi.
41002023	Pea ko eni, ko e Sāpate ‘e taha na‘a ne fononga ange ‘o hala loto ngoue: pea hanga ‘e he‘ene kau ako ‘o tofa hala, he‘enau toli ‘a e ngaahi fo‘i uite.
41002024	Pea lea ‘e he kau Fālesi kiate ia, Vakai ē; ko e hā ‘oku nau fai ai ‘i he Sāpate ‘a e me‘a ‘oku ‘ikai ngofua?
41002025	Pea pehē ‘e ia kiate kinautolu, Kuo te‘eki koā ke mou lau ‘a e me‘a na‘e fai ‘e Tēvita ‘i he‘ene tu‘utāmaki, ‘o hālofia, ‘a ia mo kinautolu na‘e ‘iate ia?
41002026	‘A ‘ene hū ki he Fale ‘o e ‘Otua, ‘i he kuonga na‘e Taula‘eiki Lahi ai ‘a ‘Apaiata, pea ne kai ‘a e mā fono, ‘a ia ‘oku ‘ikai ngofua hono kai, ka ki he kau taula‘eiki pē: mo ne ‘ange foki kiate kinautolu na‘e ‘iate ia?
41002027	Pea ne toe pehē kiate kinautolu, Na‘e fokotu‘u ‘a e Sāpate ma‘a e tangata, ‘o ‘ikai ko e tangata ma‘a e Sāpate:
41002028	ko ia ko e Fanautama ‘a Tangata ko e ‘Eiki ia ‘o e Sāpate foki.
41003001	PEA kuo ne toe ‘i falelotu; pea na‘e ‘i ai ha tangata kuo mate hono nima.
41003002	Pea nau lamasi ia, pe te ne faito‘o ia ‘i he ‘aho Sāpate, koe‘uhi ka nau toki faka‘ilo ia.
41003003	Pea pehē ‘e ia ki he tangata kuo nima mate, Tu‘u mai ki loto.
41003004	Pea pehē ‘e ia kiate kinautolu, Ko e fē ‘oku ngofua ‘i he Sāpate? Ke fai ha lelei, pe ke fai ha kovi? Ke fakahaofi mo‘ui, pe ke tāmate‘i? Pea nau fakalongo pē.
41003005	Pea vakai foli ‘e ia kiate kinautolu ‘oku ne tuputāmaki, he‘ene mamahi he tekesio honau loto; pea ne toki pehē ki he tangata, Mafao atu ho nima. Pea ne mafao atu: pea ne toe mo‘ui mai hono nima.
41003006	Pea ‘alu leva kitu‘a ‘a e kau Fālesi, fakataha mo e fa‘ahi ‘a Hēlota; pea nau puleaki‘i ia, pe ‘e fēfē ha‘anau tāmate‘i ia.
41003007	Pea ko Sīsū mo ‘ene kau ako na‘a nau ‘alu ki tahi, pea muimui mai ha fu‘u kakai mei Kāleli;
41003008	pea ko e tokolahi mei Siutea, mo Selusalema, mo ‘Aitumia, mo Tu‘a-Siotani, mo e feitu‘u ‘o Taia mo Saitoni, ko e fu‘u kakai, na‘a nau omi kiate ia, he‘enau fanongo ki he ngaahi me‘a ‘oku ne fai.
41003009	Pea ne lea ki he‘ene kau ako ke talitali mai ha ki‘i vaka kiate ia, telia ‘a e kakai mo ‘enau feta‘omi kiate ia.
41003010	He na‘e tokolahi ‘a e kakai na‘a ne fakamo‘ui; ko ia ‘ilonga kinautolu na‘e ai hanau mamahi‘anga, na‘a nau hinga atu kiate ia ke nau ala ki ai.
41003011	Pea ko e ngaahi fa‘ahikehe, ka nau ka sio kiate ia, te nau tōmape‘e ‘i hono ‘ao, ‘o kalanga, ‘o pehē, Ko koe ko e ‘Alo ‘o e ‘Otua.
41003012	Pea lahi ‘ene lolomi kinautolu ke ‘oua te nau fakae‘a ia.
41003013	Pea ‘alu hake ia ki he mo‘unga, ‘o ui ange ‘a kinautolu na‘a ne loto ki ai, pea nau omi kiate ia.
41003014	Pea ne fakanofo ha toko hongofulu mā toko ua, ke nau ‘iate ia, pea ke ne fekau atu kinautolu ke malanga,
41003015	Pea ke ‘anautolu ke kapusi tēvolo.
41003016	Ko Saimone, ‘a ia na‘a ne ‘ai ki ai ‘a e hingoa ko Pita;
41003017	mo Sēmisi ko e foha ‘o Sēpeti, mo Sione ko e tehina ‘o Sēmisi; pea ne ‘ai kiate kinaua ‘a e hingoa ko e ongo Poanesi, ‘a ia ko hono ‘uhinga ko e ongo foha ‘o Fatulisi;
41003018	Ko ‘Anitelū foki mo Filipe, mo Pātolomiu, mo Mātiu, mo Tōmasi, mo Sēmisi ko e foha ‘o ‘Alefiusi, mo Tatiusi, mo Saimone ‘o e kautaha Mamahi‘i fonua,
41003019	Mo Siutasi ‘Isikāliote, ‘a ia foki na‘a ne lavaki‘i ‘a Sīsū.
41003020	Pea nau ‘alu ki ha fale. Pea toe fakataha mai ‘a e kakai, ko ia na‘e ‘ikai te nau lava ke mama ha konga mā.
41003021	Pea ‘i he fanongo ki ai ‘a hono kāinga, na‘a nau ‘alu atu ke puke ia; he na‘a nau pehē, ‘Oku ne sesele.
41003022	Pea ko e fa‘a lau ‘a e kau sikalaipe na‘e ‘alu hifo mei Selusalema na‘e pehē, ‘Oku ‘iate ia ‘a Pelisipupe; mo ‘eni, Ko e pule ‘o e kau tēvolo ‘oku ne fai ai ‘ene kapusi tēvolo.
41003023	Pea ne ui ange kinautolu, ‘o ne lea ki ai ‘i he ngaahi fakatātā, ‘o pehē, He ‘e lava fēfē ke kapusi ‘e Sētane ‘a Sētane?
41003024	Ka ko ha pule‘anga, kapau ‘e mavahevahe mo fetu‘usi, ‘e ‘ikai fa‘a tu‘u ‘a e pule‘anga ko ia.
41003025	Pea ka ko ha ‘api, kapau ‘e mavahevahe mo fetu‘usi, ‘e ‘ikai lava ‘e he ‘api ko ia ke tu‘u.
41003026	Pea kapau ‘e tu‘u ‘e Sētane kiate ia, ‘o mavahevahe, ‘e ‘ikai te ne lava ke tu‘u, ka kuo pau ke ngata.
41003027	Pea tala‘ehai ‘e lava ‘e ha taha ke hū ki he fale ‘o ha to‘a, ‘o vete ‘ene koloa; kae‘oua mu‘a ke ne ha‘i ‘a e to‘a, pea ne toki lava ke vete hono fale.
41003028	Ko au ē, ‘oku ou tala atu, ‘e fakamolemole ki he hako ‘o e tangata ‘a e angahala kotoa pē, pea mo e ngaahi lau kovi te nau ‘ai ki he ‘Otua:
41003029	ka ko eni pē, ‘ilonga ‘a ia te ne lau kovi ki he Laumālie Mā‘oni‘oni, ‘oku ‘ikai hano fakamolemole ‘o lauikuonga, ka te ne mo‘ua ‘i ha angahala ta‘engata.
41003030	Ko hono ‘uhinga, ko ‘enau fa‘a lau, ‘oku ‘iate ia ha fa‘ahikehe.
41003031	Pea ha‘u ‘ene fa‘ē mo hono ngaahi tokoua, pea nau tutu‘u ‘i tu‘a, ‘o nau fekau ange ke ui ia.
41003032	Pea na‘e nofo ha fu‘u kakai, ‘o kāpui ia, pea nau pehē kiate ia, ‘Ē, ko ho‘o fa‘ē mo ho ngaahi tokoua ‘oku tutu‘u mei tu‘a, ‘oku nau fiema‘u koe.
41003033	Ka ka tali ‘e ia kiate kinautolu, ‘o pehē, Ko hai ia ‘eku fa‘ē, pe ko hoku ngaahi tokoua?
41003034	Pea sio takai ia kiate kinautolu na‘e nofo ‘o kāpui ia, ‘o ne pehē, Ko eni ia ‘a ‘eku fa‘ē mo hoku ngaahi tokoua!
41003035	Ko ia te ne fai ‘a e ngaahi tu‘utu‘uni ‘a e ‘Otua, ko ia ia ‘a hoku tokoua mo hoku tuofefine mo ‘eku fa‘ē.
41004001	PEA hanga ia ‘o toe faiako ‘i he matātahi: pea fakataha kiate ia ha fu‘u kakai tokolahi ‘aupito, ko ia na‘a ne heka ki ha vaka ‘o nofo mei tahi; ka ko e fu‘u fakataha na‘a nau tutu‘u ‘i ‘uta, ‘o hanga ki tahi.
41004002	Pea na‘e lahi ‘ene ako‘i kinautolu ‘i he ngaahi fakatātā, pea ne pehē kiate kinautolu ‘i he‘ene ako:
41004003	Fanongo mai: Ko eni, na‘e ‘alu atu ha tangata tūtuu‘i ke tūtuu‘i;
41004004	pea ‘i he‘ene fai ‘ene tūtuu‘i, na‘e tō ha me‘a ‘i he ve‘ehala, pea puna mai ‘a e fanga manupuna, ‘o nau kai ‘o ‘osi ia.
41004005	Pea tō mo ha me‘a ki he potu maka, mo e potu na‘e ‘ikai loko lahi ai ‘a e kelekele: pea tuaiekemo ‘ene ‘oho hake, koe‘uhi ko e ‘ikai matolu ‘a e kelekele:
41004006	pea ‘i he ‘alu hake ‘a e la‘ā ne velehia, pea ko e me‘a ‘i he ‘ikai fai aka ne mate ia.
41004007	Pea tō mo ha me‘a ki he potu ‘akau talatala, pea tupu hake ‘a e ngaahi ‘akau talatala ‘o kāsia ia, pea na‘e ‘ikai te ne a‘u ki he fua.
41004008	Pea ngangana ha ni‘ihi ki he kelekele kuo lelei; pea fakafeitama ia, ‘a ia na‘e fai hake mo ngengesi; pea na‘e fua, ‘o fua tolungofulu ha taha, pea onongofulu ha taha, pea teau ha taha.
41004009	Pea pehē ‘e ia, ko ia ‘oku ma‘u telinga ke ongo ‘aki, ke ne ongo‘i.
41004010	Pea ‘i he‘enau fakaekinautolu leva, pea ko kinautolu na‘e ‘iate ia, kae‘uma‘ā ‘a e kau Hongofulumāua, na‘a nau ‘eke kiate ia ‘a e ngaahi fakatātā.
41004011	Pea ne pehē kiate kinautolu, Kuo tuku kiate kimoutolu ‘a e misiteli ‘o e Pule‘anga ‘o e ‘Otua: ka ‘oku fai fakatātā kotoa pē kiate kinautolu ‘oku ‘i tua‘ā:
41004012	koe‘uhi ke nau sio mo‘oni, kae ‘ikai ‘ilo; pea fanongo mo‘oni, kae ‘ikai ongo‘i; na‘a ‘iloange te nau tafoki, pea fakamolemole kinautolu.
41004013	Na‘a ne pehē foki kiate kinautolu, ‘oku ‘ikai koā te mou ‘ilo ‘a e fakatātā ko eni? pea mou ‘ilo fēfē ki he ngaahi fakatātā kehekehe?
41004014	Ko e tangata tūtuu‘i ‘oku ne tūtuu‘i ‘a e folofola.
41004015	Pea ko eni ia ‘a kinautolu ‘i he ve‘ehala; ko kinautolu na‘e tūtuu‘i ai ‘a e folofola, ka ‘i he‘enau fanongo ki ai, pea ha‘u leva ‘a Sētane, ‘o ne ‘ave ‘a e folofola kuo tō ‘iate kinautolu.
41004016	Pehē foki, ko eni ‘a kinautolu na‘e tūtuu‘i ‘i he ngaahi potu maka; ko kinautolu ‘oku fanongo ki he folofola, pea puke fiefia leva ki ai:
41004017	ka ‘oku ‘ikai hanau aka ‘iate kinautolu, ka ‘oku nau fakataimi pē. Faifai, pea hoko ha faingata‘a, pe ha fakatanga, koe‘uhi ko e folofola, pea nau tūkia leva.
41004018	Pea ‘oku ai mo ha ni‘ihi ‘oku tūtuu‘i ‘i he potu ‘akau talatala: ko kinautolu ia ‘oku fanongo ki he folofola;
41004019	ka ko e fa‘a loto mo‘ua ki māmani, mo e fakahekeheke ‘a koloa, pea mo e holi ki he ngaahi me‘a kehekehe, ‘oku nau hūhū mai, ‘o kāsia ‘a e folofola, pea ne ta‘efua.
41004020	Pea ‘oku ai mo kinautolu na‘e tūtuu‘i ki he kelekele kuo lelei; ko e fa‘ahinga ia ‘oku fanongo ki he folofola, pea tali lelei ia, pea nau fua, ‘o fuo tolungofulu ‘a e taha, pea onongofulu ‘a e taha, pea teau ‘a e taha.
41004021	Na‘a ne pehē foki kiate kinautolu, He ‘oku ‘omi ha maama ke ‘ai ki he loto puha fua, pe ki he lalo mohenga? ‘ikai koe‘uhi ke ‘ai ki he tu‘unga maama?
41004022	He ‘oku ‘ikai ke lilo ha me‘a, ka koe‘uhi ke toki fakahā, ‘uma‘ā hano fakafufū, ka koe‘uhi ke hoko ‘o fu‘u e‘a.
41004023	Ka ai ha taha ‘oku ma‘u telinga ke ongo ‘aki, ke ne ongo‘i.
41004024	Na‘a ne pehē foki kiate kinautolu, Tokanga pe ko e hā ‘a e me‘a ‘oku mou fanongoa. Ko e fua ‘oku mou fua ‘aki, ko ia pē ‘e fua ‘aki kiate kimoutolu, pea ‘e fakalahi atu.
41004025	He ko ia ‘oku ne ma‘u ha me‘a, ‘e ‘ange ki ai mo ha me‘a: pea ko ia ‘oku ‘ikai ke ma‘u, na‘a mo e me‘a ‘oku ne ma‘u, ‘e to‘o meiate ia.
41004026	Pea lea atu ia ‘o pehē, Ko e anga ‘eni ‘o e Pule‘anga ‘o e ‘Otua: ‘Oku hangē ko e laku tenga ‘e ha tangata ki he kelekele;
41004027	‘o ne mohe pē mo ‘ā, ‘i he pō mo e ‘aho, pea tupu pē ‘a e tenga ‘o ‘alu hake, kae molekemama‘o ha‘ane ‘ilo pe ‘oku fakafēfē.
41004028	‘Oku fakatupu ia ‘e he kelekele ‘iate ia pē; ‘o fuofua fakatupu ‘a e sino, hoko mo e moto, hoko mo ‘ene fo‘i koane.
41004029	Pea ‘i he‘ene motu‘u ‘a e fua, pea toki hanga ‘e he tangata ‘o ‘ai ‘a e hele tu‘usi, he kuo hoko ‘a e ututa‘u.
41004030	Pea fai atu ia ‘o pehē, Te u fakatatau ki he hā ‘a e Pule‘anga ‘o e ‘Otua? ‘io, ko e hā nai ha fakatātā te u fai‘aki ki ai?
41004031	‘Oku hangē ko ha fo‘i tenga‘i mūsita; ‘a ia ‘i hono tūtuu‘i ki he kelekele ‘oku si‘i ange ‘i he tenga kotoa pē ‘oku tō:
41004032	kae hili hono tō, ‘oku ne ‘alu hake ‘o hoko ko e lahi ‘i he fa‘ahinga mohuku kai, pea ‘oku ne va‘ava‘a lalahi; ko ia ‘oku lava ai ‘a e fanga manupuna ‘o e ‘atā ke nofo ‘i hono malu.
41004033	Pea lahi ‘a e ngaahi fakatātā pehē na‘a ne lea‘aki ai ‘a e folofola kiate kinautolu, ‘o fakatatau ki he‘enau mafai ke fanongo ki ai.
41004034	Ka na‘e ‘ikai te ne lea kiate kinautolu ‘o ta‘eha fakatātā: pea ‘i he‘enau fakaekinautolu, na‘a ne faka‘uhinga kotoa pē ki he‘ene kau ako ‘a‘ana.
41004035	Pea ‘i he‘ene efiafi ‘i he ‘aho ko ia, na‘a ne pehē kiate kinautolu,
41004036	Tau ō ki he kauvai. Pea kuo nau tukuange ‘a e kakai, na‘a nau ‘ave ai pē ia ‘i he vaka na‘a ne ‘i ai: pea na‘e ‘i ai mo e ngaahi vaka kehe na‘e folau mo ia.
41004037	Pea tō mai hā fu‘u ‘ahiohio, pea kamata heka ‘a e ngaahi peau ki he vaka, pea kamata ngoto ‘a e vaka.
41004038	Ka na‘e ‘i he taumuli ‘a Sīsū, ‘o ne mohe ki he me‘a fakamolū: pea fafangu ia, ‘o nau pehē ki ai, Tangata‘eiki, ‘oku ‘ikai te ke toka‘i ‘etau tu‘utāmaki?
41004039	Pea ne ‘ā, ‘o ne lolomi ‘a e matangi, ‘o ne pehē ki he tahi, Longo ā, ‘oua ‘e momo‘i ngū, pea tālolo ‘a e matangi, pea hoko ha tofu lahi.
41004040	Pea ne pehē kiate kinautolu, Ko e hā ‘oku pehē ai fau ai ho‘omou lotosi‘i? Ko e hā ‘oku ‘ikai ai ha‘amou tui?
41004041	Pea nau manavahē–ko e manavahē ka ko ha manavahē–pea nau fealēlea‘aki, ‘o pehē, Ko hai tū ‘eni? he na‘a mo e matangi mo e tahi ‘oku fakaongo kiate ia.
41005001	PEA nau a‘u ki he kauvai ‘o e tahi, ki he fonua ‘o e kakai Kekesa.
41005002	Pea ‘i he‘ene hifo mei he vaka, na‘e fakafetaulaki leva kiate ia mei he ‘aaki fonualoto ha tangata kuo ‘iate ia ha fa‘ahikehe.
41005003	Pea ko e siana ko ia na‘a ne nofo‘anga ki he fonualoto; pea kuo te‘eki lava ‘e ha taha hono ha‘i,
41005004	neongo ko e fai‘aki ha seini; he kuo tu‘o lahi ‘a e kii‘i hono va‘e, mo hono ha‘i seini; pea kuo ne motuhi ‘a e ngaahi seini pea laiki ‘a e ngaahi ukamea: pea na‘e ‘ikai mafai ‘e ha taha ke ikuna ia.
41005005	Pea na‘a ne ‘i he ngaahi fonualoto mo e ngaahi mo‘unga ma‘u ai pē, he po‘uli mo e ‘aho, ‘o kaikaila, mo tafatafa‘i ‘aki ia ‘a e ngaahi maka.
41005006	Pea ‘i he‘ene vakai mei he mama‘o kia Sīsū, na‘a ne lele, ‘o tū‘ulutui kiate ia,
41005007	‘o ne kalanga le‘olahi ‘o pehē, Ko ho hā au, ‘e Sīsū ko e ‘Alo ‘o e ‘Otua Taupotu? ‘oku ou hū tōtōaki kiate koe ‘i he ‘Otua, ke ‘oua na‘a ke fakamamahi‘i au.
41005008	He kuo ne kamata pehē ki ai, ‘a e fa‘ahikehe na, Mahu‘i mai mei he tangata.
41005009	Pea fehu‘i kiate ia ‘e Sīsū, Ko hai ho hingoa?
41005010	Pea ne tali, Ko Kongakau au, he ‘oku mau tokolahi. Pea ne kole lahi kiate ia, ke ‘oua te ne fekau ke nau ‘alu mei he fonua.
41005011	Pea na‘e ai ha fu‘u fanga puaka ‘i he potu ko ia na‘e huhua ‘i he tafa‘aki mo‘unga.
41005012	Pea nau kole kiate ia, ‘o pehē, Tuku mai kimautolu ki he fanga puaka ke mau hū ki ai.
41005013	Pea tukuange leva kinautolu ‘e Sīsū, pea ‘alu atu ‘a e ngaahi fa‘ahikehe, ‘o nau hū ki he puaka: pea ‘oho ‘a e fanga manu ‘i he tahifohifo ki tahi, (na‘a nau fe‘unga nai mo e toko ua afe ‘o nau melemo ‘i tahi.
41005014	Pea hola ‘a e kakai na‘e tauhi kinautolu, ‘o nau ongoongoa ‘a e me‘a ki he kolo mo e ngoue‘anga. Pea na‘e ‘alu ‘a e kakai ke vakai ‘a e me‘a kuo fai.
41005015	Pea nau ha‘u kia Sīsū, pea nau ‘ilo ki he ‘āvea, ‘oku ne ta‘utu, kuo kofu pea kuo poto–‘a e tangata na‘e iate ia ‘a e kongakau–pea nau ilifia.
41005016	Pea na‘e fakamatala kiate kinautolu ‘e he kakai na‘e mamata ki ai, ‘a e anga ‘o e hoko ‘a e me‘a ko ia ki he ‘āvea, pea mo e me‘a na‘e kau ki he fanga puaka.
41005017	Pea nau hanga ‘o kole kia Sīsū ke ne ‘alu mei honau feitu‘u.
41005018	Pea ‘i he‘ene heka vaka, na‘e kole kiate ia ‘e he tangata ne ‘āvea ke na ō mo ia.
41005019	Ka na‘e ‘ikai te ne tuku ke pehē, ka ne lea pē ki ai, Mole ki ho ‘api mo ho kakai, pea ongoongoa kiate kinautolu ‘a e ngaahi fu‘u me‘a kuo fai ‘e he ‘Eiki ma‘au, mo ‘ene ‘ofa‘i koe.
41005020	Pea ‘alu ‘a e tangata, ‘o ne kamata ke ongoongoa ‘i Tikapolusi ‘a e ngaahi fu‘u me‘a kuo fai ‘e Sīsū ma‘ana. Pea na‘e ofo ai ‘a e kakai kotoa pē.
41005021	Pea ko eni, kuo foki ‘a Sīsū ‘i he vaka ki he kauvai, pea fakataha kiate ia ha fu‘u kakai lahi, pea na‘a ne ‘i he matātahi,
41005022	mo e ha‘u ha toko taha ‘o e kau pule ‘o e falelotu, ko hono hingoa ko Siailosi. Pea ‘i he‘ene vakai kia Sīsū, na‘a ne hinga atu ki hono va‘e,
41005023	‘o ne kole lahi kiate ia, ‘o pehē, Ko si‘eku kihi‘i fefine ‘oku tau‘aki: taumaiā ‘oku ke me‘a ange ‘o ‘ai ho nima kiate ia, koe‘uhi ke ne hao ai ‘o mo‘ui.
41005024	Pea ‘alu ia mo e tangata; pea muimui ki ai ha fu‘u kakai lahi, pea nau feta‘omi mai kiate ia.
41005025	Pea na‘e ai ha fefine ‘e taha, kuo ‘au toto ‘o ta‘u hongofulu mā ua,
41005026	pea lahi ‘a e faito‘o fakamamahi kuo fai kiate ia ‘e he kau faito‘o tokolahi, pea kuo ‘osi atu si‘ene koloa kotoa, kae ‘ikai ‘aupito te ne ‘aonga ki ha me‘a, kaekehe na‘a ne faka‘a‘au ki mui;
41005027	pea kuo ne fanongo ki he talanoa ‘o Sīsū, pea ne ha‘u mo e kakai mei hono tu‘a, ‘o ne ala ki hono kofu.
41005028	He na‘a ne pehē, Kapau te u ala kiate ia, neongo ko hono kofu pē ē, ‘e fakamo‘ui au.
41005029	Pea matu‘u leva ‘ene ‘au, ‘o ne ongo‘i ‘i hono sino kuo ne mo‘ui mei hono mamahi‘anga.
41005030	Ka ka ‘ilo leva ‘e Sīsū ‘i hono finangalo, kuo ‘alu atu meiate ia ha mālohi, pea ne tafoki ki he kakai ‘o ne pehē, Ko hai ne ala ki hoku kofu?
41005031	Pea pehē ‘e he‘ene kau ako kiate ia, Ko ho‘o lau koā, Ko hai kuo ne ala kiate au? Ka ‘oku ke vakai ki he kakai ‘oku nau feta‘omi mai kiate koe.
41005032	Ka ka vakai foli pē ‘e ia ke ‘ilo ‘a e toko taha kuo ne fai ‘a e me‘a ko ia.
41005033	Pea ko e fefine, ‘i he‘ene vakai ‘a e me‘a kuo hoko kiate ia, na‘a ne mo‘u ilifia pē mo tetetete, ‘o ne ha‘u ‘o hinga ‘i hono ‘ao, ‘o ne vete atu hono kotoa.
41005034	Ka ka pehē ‘e ia ki ai, Nga‘ata, kuo fakamo‘ui koe ‘e ho‘o tui; ‘alu ‘o fiemālie pē ā, pea ke mo‘ui mei ho mamahi‘anga.
41005035	Pea lolotonga ‘ene kei lea, mo e ha‘u ha ni‘ihi mei he fale ‘o e pule ‘o e falelotu, ‘o nau pehē, Kuo pekia ho ‘ōfefine, koe‘uma‘ā ke fakaongosia ai pē ‘a e tangata‘eiki.
41005036	Kae ongona ‘e Sīsū ‘a e me‘a na‘e lau, ‘o ne pehē ki he matāpule, ‘oua ‘e lotosi‘i: kehe pē ke ma‘u ho‘o tui.
41005037	Pea na‘e ‘ikai te ne tuku ha taha ke ō mo ia, ko Pita pē, mo Sēmisi, pea mo Sione ko e tehina ‘o Sēmisi.
41005038	Pea nau a‘u ki he ‘api ‘o e matāpule, pea ‘ilo ai ‘e Sīsū ha fu‘u vālau, ko kinautolu na‘e tēngihia, mo kinautolu na‘e fu‘u ‘oiauē.
41005039	Pea ne hū ‘o lea kiate kinautolu, Ko ho‘omou vālau mo tangi koe‘uma‘ā? ‘oku ‘ikai pekia ‘a e ta‘ahine ka ‘oku mohe.
41005040	Pea nau luma kiate ia. Ka ka hanga ‘e ia ‘o kapusi kinautolu kotoa, ‘o ne ‘ave ‘a e tamai ‘a e ta‘ahine, mo ‘ene fa‘ē, mo kinautolu na‘e ha‘u mo ia, ‘o nau hū ki he potu na‘e ‘i ai ‘a e ta‘ahine.
41005041	Pea ne puke hono nima ‘o ne pehē ki ai, Tālita, kumi; ‘a ia ko hono hiki, Si‘i ta‘ahine, ‘oku ou tala atu, ke ke tu‘u.
41005042	Pea tu‘u hake leva ‘a e ta‘ahine, ‘o ‘eve‘eva; he kuo ne hongofulu mā ua ta‘u. Pea ‘oho leva honau loto–ko e ‘oho ka ko ha ‘oho.
41005043	Pea ne na‘ina‘i lahi kiate kinautolu ke ‘oua na‘a ‘ilo ‘e ha taha ‘a e me‘a ko ia; pea ne fekau ke ‘ange ha‘ane me‘a ke kai.
41006001	PEA na‘a ne ‘alu mei he potu ko ia, ‘o ne a‘u ki hono fonua ‘o‘ona; pea muimui ki ai ‘ene kau ako.
41006002	Pea ‘i he hoko ‘a e Sāpate, na‘a ne kamata faiako ‘i he falelotu: pea to‘oa ai ha tokolahi na‘e fanongo ki ai, ‘o nau pehē, Mei fē ki he siana ni ‘a e ngaahi me‘a ni? pea ko e hā fua ‘a e poto ni kuo ‘ange ki ai? pea mei fē ‘ene fai ha ngaahi fu‘u ngāue fakaofo pehē?
41006003	‘Ikai ko e tufunga ‘eni, ko e tama ‘a Mele, mo e tokoua ‘o Sēmisi mo Siose mo Siutasi mo Saimone? Pea ‘ikai ‘oku ‘i heni hono ngaahi tuofāfine, ‘o felemofafo ‘iate kitautolu? Pea nau tūkia ‘iate ia.
41006004	Ka ka lea ‘e Sīsū kiate kinautolu, ‘o pehē, ‘oku ‘ikai masiva faka‘apa‘apa ‘e ha palōfita, ka ‘i hono fonua totonu, mo hono kāinga ‘o‘ona, mo hono fāmili.
41006005	Pea na‘e ‘ikai te ne lava ke fai ai ha ngāue fakaofo ‘e taha; ngata pē ‘i he‘ene hilifaki hono nima ki ha ni‘ihi na‘e mahaki, ‘o fakamo‘ui.
41006006	Pea ko e me‘a fakaofo kiate ia ‘a ‘enau ta‘etui. Pea ne foli fakatakamilo ‘a e ngaahi vilisi, ‘o fai ‘ene ako.
41006007	Pea ne ui ange ‘a e kau Hongofulumāua, ‘o ne hanga ‘o fekau atu kinautolu, ‘o tautau toko ua; ‘o ne tuku kiate kinautolu ke fa‘iteliha ki he ngaahi fa‘ahikehe.
41006008	Na‘a ne tu‘utu‘uni foki kiate kinautolu ke ‘oua te nau to‘o ha me‘a ki he hala, ngata pē ‘i ha tokotoko; kae ‘oua ‘e ‘ave ha mā, pe ha kato ‘oho, pe fakapona ha pa‘anga kapa ‘i honau no‘o.
41006009	Pea ‘e topuva‘e ‘aki ‘a e teka pē, pea ‘e ‘ikai ‘ai ha sote ‘e ua.
41006010	Na‘a ne pehē foki kiate kinautolu, pea ka ai ha‘amou hū ki ha fale, nofo pē ai kae‘oua ke mou hiki mei he potu ko ia.
41006011	Pea ‘ilonga ha potu ‘e ‘ikai tali kimoutolu, pe fanongo kiate kimoutolu, pea ka mou ka tuku fononga mei ai, mou tūtuu‘i ‘a e efu ‘i homou ‘aofiva‘e, ko e faka‘ilonga kiate kinautolu.
41006012	Pea na‘a nau ‘alu atu, ‘o fanongonongo ke fakatomala ‘a e kakai.
41006013	Pea nau kapusi ‘a e fanga tēvolo tokolahi, pea nau pani ‘aki ha lolo ‘a e tokolahi na‘e mahaki, ‘o fakamo‘ui.
41006014	Pea na‘e fanongo ki ai ‘a e tu‘i ko Hēlota; (he kuo ongoongoa hono hingoa) pea pehē ‘e ia, Ko Sione Papitaiso kuo ne toetu‘u mei he mate, pea ko hono ‘uhinga ia ‘o e ngaahi fu‘u mafai ‘oku ngāue ‘iate ia.
41006015	Ka ka pehē ‘e ha ni‘ihi, Ko ‘Ilaisiā pe ‘eni: pea mo ha ni‘ihi, Ko ha palōfita ia, hangē ha toko taha ‘i he kau palōfita mu‘a.
41006016	Ka ‘i he fanongo ki ai ‘a Hēlota, na‘a ne pehē, Ko e tangata pē na‘a ku tu‘usi hono ‘ulu–‘a Sione–ko ia ia kuo tu‘u hake.
41006017	He ko e Hēlota ko ia na‘a ne fekau atu ke puke ‘a Sione; pea ne ha‘i ia ‘o lī ki he pilīsone, koe‘uhi ko Helotiasi ko e uaifi ‘o hono tokoua ko Filipe; he kuo na mali.
41006018	He na‘e fa‘a lau ‘e Sione kia Hēlota, ‘oku ‘ikai ngofua kiate koe ke ma‘u ‘a e uaifi ‘o ho tokoua.
41006019	Pea na‘e fakalililili ‘a Helotiasi kiate ia, ‘o ne holi tu‘u ke tāmate‘i ia; ka na‘e ‘ikai te ne lava:
41006020	he na‘e manavahē ‘a Hēlota kia Sione, ko ‘ene ‘ilo ko e tangata faitotonu ia mo mā‘oni‘oni, ‘o ne fakahaofi ia; pea ka ne ka fanongo ki ai, te ne mātu‘aki toumoua, pea ne fa‘a fanongo fiefia kiate ia.
41006021	Pea faifai pea ai ha ‘aho faingamālie, ko e fai kātoanga ‘e Hēlota ‘i hono ‘aho fakamanatu, mo hono hou‘eiki, mo e ngaahi ‘eikitau, mo e kau tu‘ukimu‘a ‘o Kāleli.
41006022	Pea hū atu ‘a e ta‘ahine ‘a e Helotiasi ko ia, ‘o me‘e; pea mālie‘ia ai ‘a Hēlota mo kinautolu na‘e taumafa mo ia, pea pehē ‘e he Tu‘i ki he ta‘ahine, Fai mai ha‘o kole; ha me‘a pē ‘oku ke loto ki ai; pea te u ‘atu.
41006023	Pea na‘a ne fuakava ki he ta‘ahine, Neongo pe ko e hā te ke kole, te u ‘atu; ‘io, ‘o a‘u ki he vaeua ‘o hoku pule‘anga.
41006024	Pea na‘a ne ‘alu atu mei ai ‘o pehē ki he‘ene fa‘ē, Ko e hā ha me‘a te u kole? Pea tali ‘e ia, Ko e ‘ulu ‘o Sione ko e Faipapitaiso.
41006025	Pea toe hū leva ia, ‘o ‘alu fakatotepi ki he Tu‘i, ‘o ne kole ‘o pehē, Ko hoku loto ke ke ‘omi leva ni kiate au ‘i ha peleti ‘a e ‘ulu ‘o Sione Papitaiso.
41006026	Pea mamahi lahi ai ‘a e Tu‘i; ka na‘e ‘ikai te ne fa‘a fakafisi kiate ia, telia ‘ene ngaahi lea tuki, mo e kakai na‘a nau taumafa.
41006027	Pea na‘e kouna leva ‘e he Tu‘i ha toko taha ‘i he kau le‘o, ‘o ne tala ke ne ‘omi ‘a e ‘ulu ‘o Sione: pea ‘alu atu ia ‘o tu‘usi hono ‘ulu ‘i he pilīsone,
41006028	‘O ne ‘omi ‘a e ‘ulu ‘i ha peleti, ‘o ne ‘ange ki he ta‘ahine; pea ‘ange ‘e he ta‘ahine ki he‘ene fa‘ē.
41006029	Pea ‘i he fanongo ki ai ‘ene kau ako, na‘a nau ha‘u ‘o ‘ave hono ‘anga‘anga, ‘o telio ‘i ha fonualoto.
41006030	Pea fakataha ‘a e kau ‘Aposetolo kia Sīsū, ‘o nau ‘a‘au kotoa kiate ia ‘a e ngaahi me‘a kuo nau fai mo ako‘aki.
41006031	Pea pehē ‘e ia kiate kinautolu, Mou omi ki ha potu lala fakaekimoutolu pē, ‘o mālōlō si‘i: he na‘e ‘i ai ma‘u pē ha kakai na‘e ha‘u mo ha kakai na‘e ‘alu, ko e tokolahi; pea na‘a mo e kai na‘e ‘ikai ha taimi ki ai.
41006032	Pea nau ‘alu ‘i he vaka ki ha potu lala, fakaekinautolu pē.
41006033	Ka ka sio ‘e he tokolahi ki he‘enau ‘alu, ‘o nau ‘ilo hono ‘uhinga; pea nau felelei ‘i ‘uta mei he kolo kehekehe ki he potu ko ia, ‘o nau mu‘omu‘a ki ai.
41006034	Pea ‘i he‘ene hifo ki ‘uta, na‘a ne ‘ilo ha fu‘u kakai lahi; pea na‘e langa hono fatu ‘i he ‘ofa kiate kinautolu, koe‘uhi ko ‘enau hangē ha fanga sipi ta‘ehanau tauhi: pea na‘a ne hanga ‘o ako kiate kinautolu ha ngaahi me‘a lahi.
41006035	Pea kuo mei ‘osi ‘a e ‘aho ko ia, na‘e ‘unu‘unu kia Sīsū ‘ene kau ako, ‘o nau pehē, Ko e potu lala ‘eni, pea kuo mei ‘osi ‘a e ‘aho ni:
41006036	tukuange mu‘a kinautolu ke nau ‘alu ki he ngaahi ngoue takatakai, mo e ngaahi vilisi, ‘o fakatau ma‘anautolu ha me‘akai.
41006037	Ka ka tali ‘e ia ‘o ne pehē, ‘ange ‘e kimoutolu ha‘anau me‘akai. Pea nau pehē ki ai, Ka mau ‘alu koā ‘o fakatau ha mā ke uangeau‘i tēnali? kapau ko ia pea mau ‘ange ha‘anau kai.
41006038	Pea ne pehē kiate kinautolu, ‘oku fiha ho‘omou fo‘i mā? ‘Alu ‘o vakai. Pea kuo nau ‘ilo, pea nau pehē, ‘oku nima, pea mo e ika ‘e ua.
41006039	Pea ne fekau ke nau fakatokoto ‘a e kakai kotoa pē ‘i he musie mā‘ui‘ui, ‘o fakakalasi pē.
41006040	Pea nau tākoto ki lalo ‘o faka‘otu, ‘o taki teau ki hē, mo taki nimangofulu ki hē.
41006041	Pea ne to‘o ‘a e fo‘i mā ‘e nima pea mo e ongo ika, ‘o ne tāngaki hake ki he langi, ‘o ne fai ha tāpuaki; mo ne pakipaki ‘a e ngaahi fo‘i mā, ‘o ne toutou ‘ange ki he‘ene kau ako ke tufaki ki he kakai; na‘a ne vahevahe foki ‘a e ongo ika, ‘o nau totofu ai.
41006042	Pea nau kai kotoa pē, ‘o mākona.
41006043	Pea nau tānaki ‘a e ngaahi mapakipaki‘i mā, ‘o fe‘unga mo e kato fakahunga ‘e hongofulu mā ua, pea mo e ngaahi konga ika foki.
41006044	Pea ko kinautolu na‘e kai ‘a e ngaahi fo‘i mā na‘e toko nima afe ‘a e tangata pē.
41006045	Pea hanga leva ‘e Sīsū ‘o ne fekau fakamālohi ki he‘ene kau ako ke fei mo heka ki he vaka, ‘o mu‘omu‘a ki he kauvai, ‘o taumu‘a ki Petesaita, ka ne tuku ange ‘e ia ‘a e kakai.
41006046	Pea kuo fai ‘ene tatau ki he kakai, na‘a ne ‘alu mei ai ki he mo‘unga ke lotu.
41006047	Pea ‘i he‘ene efiafi po‘uli, na‘e ‘i he vaha‘amālie ‘o e tahi ‘a e vaka, ka ka toko taha pē ia ‘i ‘uta.
41006048	Pea ne mamata kiate kinautolu ‘oku nau faingata‘a‘ia ‘i he‘enau ‘a‘alo, he na‘e tokai ‘a e matangi: pea fe‘unga nai mo hono fā ‘o e uasi ‘i he pō mo ‘ene ha‘u kiate kinautolu, ‘oku ne hā‘ele ‘i he fukahi tahi; pea na‘a ne fai ke laka atu ‘iate kinautolu.
41006049	Ka ko kinautolu, ‘i he‘enau mamata kiate ia ‘oku ne hā‘ele ‘i he fukahi tahi, na‘a nau mahalo ko ha fa‘ahikehe, ‘o nau fu‘u kekē:
41006050	he na‘a nau sio kotoa pē ki ai, ‘o nau puputu‘u. Pea ne fetāpaaki leva mo kinautolu, ‘o ne pehē ki ai, Fiemālie pē: ko au pē; ‘oua ‘e manavahē.
41006051	Pea heka ia ki he vaka kiate kinautolu; pea tālolo ‘a e matangi: pea na‘e makehe atu ‘aupito ‘enau fakatumutumu.
41006052	He na‘a mo e mana he ngaahi fo‘i mā, kuo ‘ikai o‘o kiate kinautolu; he kuo fefeka honau loto.
41006053	Pea kuo nau ‘i kauvai na‘a nau ‘alu ki he fonua ko Kenesaleti, ‘o tau ai.
41006054	Pea ‘i he‘enau hifo mei he vaka, na‘e ‘ilo leva ‘e he kakai ko Sīsū;
41006055	pea nau lele holo ‘i he fonua ko ia kotoa, ‘o nau kamata ke fata fano ‘i honau mohenga ‘a kinautolu na‘e puke, ki he potu te nau fanongo ‘oku ne ‘i ai.
41006056	Pea neongo pe ko e fē ha vilisi, pe ha kolo, pe ha ngoue‘anga, na‘a ne fononga ki ai, te nau ‘ai ‘enau kakai mahaki ‘i he mala‘e; ‘o kole kiate ia ke tuku ke nau ala atu, neongo ko e pao pē ‘o hono kofu; pea ‘ilonga kinautolu na‘e ala kiate ia na‘a nau mo‘ui.
41007001	PEA fakataha kiate ia ‘a e kau Fālesi, mo e ni‘ihi ‘o e kau sikalaipe, kuo nau omi mei Selusalema,
41007002	pea kuo nau vakai ha ni‘ihi ‘o ‘ene kau ako ‘oku nau kai ‘a e ngaahi fo‘i mā mo e nima ‘uli: na‘e ui pehē, ko e ‘ikai tomu‘a fanofano.
41007003	He ko e kau Fālesi mo e ha‘a Siu kotoa ‘oku ‘ikai te nau tokoni, ka ‘i he‘enau tomu‘a fanofano mo‘oni, ko ‘enau tauhi ‘a e lau ‘a e Mātu‘a.
41007004	Pea ka nau ka foki mei he mala‘e fakatau, ‘oku ‘ikai te nau tokoni ka ‘i he‘enau tomu‘a papitaiso. Pea lahi mo e ngaahi me‘a kehekehe kuo nau puke ‘o tauhi; ‘o pehē, ko e papitaiso ‘o e ngaahi ipu, mo e ngaahi me‘afua, mo e ngaahi ipu kapa, mo e ngaahi nofo‘a.)
41007005	Pea fehu‘i kiate ia ‘e he kau Fālesi mo e kau sikalaipe, Ko e hā ‘oku ‘ikai laka tatau ai ‘a ho‘o kau ako pea mo e kau ‘a e Mātu‘a; ka nau kai mo e nima ‘uli?
41007006	Pea tali ‘e ia, ‘E hala ā ‘a e palofisai ‘a ‘Aisea ‘iate kimoutolu mālualoi! ‘o hangē ko ia kuo tohi, Ko e kakai ni ‘oku nau faka‘apa‘apa kiate au ‘aki honau loungutu, ka ko honau loto ‘oku fakamama‘o.
41007007	Ka ko e kulanoa pe ‘enau lotu mai, he ‘oku nau ako‘aki ha ngaahi tokāteline, ‘a ia ko e ngaahi tu‘utu‘uni pē ‘a e tangata.
41007008	‘Oku mou tuku pē ‘a e tu‘utu‘uni ‘a e ‘Otua, ‘o mou puke ki he talatupu‘a ‘a e tangata.
41007009	Na‘a ne pehē foki kiate kinautolu, Mālō mu‘a ho‘omou ta‘etoka‘i ‘a e tu‘utu‘uni ‘a e ‘Otua, ka mou mamafa ki he lau fakaeono‘aho ‘amoutolu!
41007010	He ko e lau ‘a Mōsese na‘e pehē, Faka‘apa‘apa ki ho‘o tamai mo ho‘o fa‘ē: mo pehē, Ko ia te ne lea kovi ki he‘ene tamai, pe ko ‘ene fa‘ē, ‘e mate tāmate‘i:
41007011	ka ‘oku mou pehē, Kapau ‘e lea ‘e ha tangata ki he‘ene tamai, pe ko ‘ene fa‘ē, ‘o pehē, ‘Ā, ko e me‘a na‘a ku mei ‘aonga ai kiate koe kuo kōpano ia; (ko hono ‘uhinga, kuo tuku ki he ngāue ‘a e ‘Eiki)
41007012	‘oku ‘ikai te mou kei tuku ke ne fai ha me‘a ma‘a ‘ene tamai, pe ko ‘ene fa‘ē.
41007013	‘Oku mou fakata‘e‘aonga‘i ‘a e folofola ‘a e ‘Otua ‘i ho‘omou lau fakaeono‘aho, ‘a ia kuo mou ‘atu ki he kakai; pea ‘oku lahi mo e ngaahi me‘a pehē ‘oku mou fai, hangē ko ia.
41007014	Pea ne toe ui ange ‘a e kakai, ‘o ne pehē kiate kinautolu, Mou fanongo mai kotoa pē, ka mou ‘ilo:
41007015	‘Oku ‘ikai fa‘a ‘uli ha tangata mei ha me‘a ‘oku hū kiate ia mei tu‘a; ka ko e ngaahi me‘a ‘oku hū mai mei he tangata, ko eni ia ‘oku ‘uli ai ‘a e tangata.
41007016	Kapau ‘oku ‘i ai ha taha ‘oku ma‘u telinga ke ongo, ke ne fanongo.
41007017	Pea kuo nau hū ki fale ‘o mavahe mo e kakai, na‘e ‘eke kiate ia ‘e he‘ene kau ako ‘a e fakatātā ni.
41007018	Pea ne lea kiate kinautolu, ‘o pehē, ‘oku ta‘e‘ilo pehē mo kimoutolu foki? ‘oku ‘ikai koā ke mahino kiate kimoutolu, ‘a e ‘ikai fa‘a ‘uli ‘a e tangata ‘i he ngaahi me‘a ‘oku hū kiate ia mei tu‘a;
41007019	Koe‘uhi ‘oku ‘ikai ke ‘alu ia ki hono loto ka ki hono kete, pea ‘oku mole atu ki tua‘ā?–ko ‘ene lea pehē na‘a ne fakangofua ai ‘a e ngaahi me‘akai kotoa.
41007020	Pea ne fai atu, Ko ia ‘oku hū mai mei he tangata, ko eni pē e me‘a ‘oku ‘uli ai ‘a e tangata.
41007021	He ‘oku hū kitu‘a mei he loto ‘o e kakai ‘a e ngaahi fakakaukau ‘oku kovi, ‘a e ngaahi fe‘auaki, ‘a e ngaahi kaiha‘a, ‘a e ngaahi fakapō,
41007022	‘a e ngaahi faikovi ‘a alafia, ‘a e ngaahi mānumanu, ‘a e anga fīta‘a, ‘a e kākā, ‘a e pau‘u, ‘a e meheka, ‘a e laukovi ki he ‘Otua, ‘a e ‘afungi, ‘a e fai fakavalevale:
41007023	ko eni kotoa ‘a e ngaahi kovi ‘oku hū kitu‘a, pea ‘uli ai ‘a e tangata.
41007024	Pea ne tu‘u, ‘o hiki mei he potu ko ia ki he tafa‘ifonua ‘o Taia, ‘o ne hū ki ha fale, ‘o ne loto ke ‘oua na‘a ‘ilo ki ai ‘e ha taha, ka na‘e ‘ikai te ne lava ke puli.
41007025	Ka na‘e fanongo leva ki hono talanoa ‘e ha fefine ‘e taha, ‘a ia ne mo‘ua ‘ene ta‘ahine ‘i ha fa‘ahikehe;
41007026	pea ne ha‘u ‘o hinga atu ki hono va‘e; (ko ha fefine Senitaile ia, pea ko hono fa‘ahinga ko e Sīlia mei Finisia) pea ne kole kiate ia ke kapusi ‘a e tēvolo mei he‘ene ta‘ahine.
41007027	Pea pehē ‘e ia ki ai, ‘oua mu‘a ke mākona ‘a e fānau: he ‘oku ‘ikai taau ke to‘o ‘a e mā ‘a e fānau, ‘o lī ki he fanga kulī.
41007028	Pea tali ‘e he fefine ‘o ne pehē, Ka na‘e fai, ‘Eiki; he ‘oku kai ‘a e fanga kulī foki ‘i he lalo tēpile mei he ngaahi momo ‘a e tamaiki.
41007029	Pea ne pehē ki ai, Koe‘uhi ko e lea ko ia, ke ke ‘alu ā; kuo mahu‘i ‘a e tēvolo mei ho‘o ta‘ahine.
41007030	Pea ne mole mei ai ki hono ‘api, ‘o ne ‘ilo ‘a e ki‘i ta‘ahine ‘oku tokoto ‘i he mohenga, pea kuo mahu‘i atu ‘a e tēvolo.
41007031	Pea toe hiki ia mei he tafa‘ifonua ‘o Taia, ‘o ne ‘alu ‘i Saitoni ‘o a‘u ki he Tahi ‘o Kāleli, he‘ene fai mai ‘i he matāfonua ‘o Tikapolusi.
41007032	Pea nau ‘omi kiate ia ha tangata na‘e tuli mo le‘o vale; pea nau kole kiate ia ke ne hilifaki hono nima ki ai.
41007033	Pea ne taki ia mei he kakai ‘o fakaekinaua pē, pea na‘a ne ‘ai hono tuhu ki he ongo telinga ‘o e tangata, pea ne ‘a‘anu ki hono nima ‘o ‘ai ki hono ‘elelo;
41007034	pea ne tāngaki ki he langi, ‘o ne māpuhoi, ‘o ne pehē ki he tangata, ‘Ēfata, ‘a ia ko hono hiki, Ke ava mai.
41007035	Pea na‘e ava ai hono telinga, pea movete ‘a e no‘o ‘o hono ‘elelo, ‘o lea totonu.
41007036	Pea ne na‘ina‘i kiate kinautolu ke ‘oua te nau fakahū ki ha taha; ka ko e lahi ‘ene na‘ina‘i kiate kinautolu, tā na‘e ‘āsili ai ‘enau ongoongoa ia.
41007037	Pea nau mātu‘aki to‘oa fakamanavahē, ‘o nau pehē, Hono ‘ikai tu‘utai ‘ene ngāue kotoa pē! kuo ne ngaohi ‘a e tuli ke ongo, mo e noa ke lea.
41008001	PEA faifai pea toe ‘i ai ha fu‘u kakai, pea ‘ikai ha‘anau me‘a tokoni; pea ne ui ange ‘ene kau ako, ‘o ne pehē kiate kinautolu,
41008002	‘Oku langa hoku fatu ‘i he ‘ofa ki he kakai ni; he ko e ‘aho ‘e tolu mālō mo ‘enau nofo mai, pea ‘oku ‘ikai ha‘anau me‘a tokoni;
41008003	pea kapau te u tukuange kinautolu ke ‘alu fiekaia ki honau ngaahi ‘api, te nau pōngingia ‘i he hala; kae ‘uma‘ā ko honau ni‘ihi kuo ha‘u mama‘o.
41008004	Pea tali ki ai ‘e he ‘ene kau ako, ‘E fa‘a ma‘u mei fē heni ‘i he lala ha ngaahi fo‘i mā ke totofu ai ‘a e kakai ni?
41008005	Pea ne fehu‘i kiate kinautolu, ‘oku fiha ho‘omou fo‘i mā? Pea nau tali, ‘oku fitu.
41008006	Pea ne fekau ke tākoto ‘a e kakai ‘i he kelekele: pea ne to‘o ‘a e fo‘i mā ‘e fitu; pea hili ‘ene fakafeta‘i na‘a ne pakipaki; ‘o ne toutou ‘ange ki he ‘ene kau ako ke tufaki, pea nau tufa ki he kakai.
41008007	Pea na‘e ai ha‘anau mata‘i ika si‘i: pea ne tāpuaki ia, mo ne fekau ke tufa mo ia foki.
41008008	Pea na‘a nau kai ‘o mākona; pea nau tānaki ‘a e toenga mapakipaki‘i mā, ko e ngaahi kato ‘e fitu.
41008009	Pea na‘a nau fe‘unga nai mo e toko fā afe. Pea na‘a ne tukuange kinautolu,
41008010	‘o ne heka leva ki he vaka, fakataha mo ‘ene kau ako, ‘o ne a‘u ki he ngaahi potu ‘o Talamanuta.
41008011	Pea ‘alu atu ‘a e kau Fālesi, ‘o nau kamata kikihi mo ia, ko ‘enau fiema‘u meiate ia ha faka‘ilonga mei langi; ko ‘enau ‘ahi‘ahi‘i ia.
41008012	Pea fu‘u ‘oi ia ‘i hono laumālie, ‘o ne pehē, Ko e hā ‘oku tangi ai ‘e he to‘utangata ni ki ha faka‘ilonga? Tala atu, Ko au ē ‘oka ‘ange ha faka‘ilonga ki he to‘utangata ni.
41008013	Pea ne tuku kinautolu, ‘o ne toe heka vaka ‘o ‘alu mei ai ki he kauvai.
41008014	Pea ne ngalo ‘iate kinautolu ke ‘ave ha mā, pea na‘e ngata ‘i ha fo‘i mā ‘e taha ‘a e me‘a na‘a nau omi mo kinautolu ‘i he vaka.
41008015	Pea ne na‘ina‘i kiate kinautolu ‘o pehē, Mou ‘ā, ‘o vakai, telia ‘a e lēvani ‘a e kau Fālesi, pea mo e lēvani ‘a Hēlota.
41008016	Pea nau fealēlea‘aki ‘o pehē, Ko hono ‘uhinga ‘apē ko e ‘ikai ha‘atau mā.
41008017	Pea ‘i he ‘ilo ‘e Sīsū, na‘a ne pehē kiate kinautolu, Ko e hā ‘oku mou fealēlea‘aki ai koe‘uhi ‘oku ‘ikai ha‘amou mā? Kuo te‘eki koā ke ‘uhinga kiate kimoutolu pe o‘o? kuo fefeka koā ‘a e loto ‘omoutolu?
41008018	‘Oku mou mata koā, kae ‘ikai mamata? pea ‘oku mou telinga, kae ‘ikai ongo? ‘io, pea ‘oku ‘ikai te mou manatu?
41008019	Ko e taimi na‘a ku pakipaki ai ‘a e fo‘i mā ‘e nima ma‘a e toko nima afe, ko e fiha‘i kato fakahunga ne mou ‘omi, kuo pito ‘i he ngaahi mapakipaki‘i mā? Na‘a nau tali, Ko e hongofulu mā ua.
41008020	‘Io, mo ‘eku pakipaki ‘a e mā ‘e fitu ma‘a e toko fā afe, na‘e fe‘unga mo e kato ‘e fiha ‘a e mapakipaki‘i mā na‘a mou ‘omi? Pea nau tali, Ko e fitu.
41008021	Pea ne pehē kiate kinautolu, Kuo te‘eki koā ke mahino kiate kimoutolu?
41008022	Pea nau a‘u ki Petesaita; pea na‘e ‘omi kiate ia ha tangata kui, ‘o nau kole ke ne ala ki ai.
41008023	Pea ne puke ‘a e nima ‘o e kui, ‘o ne ‘ave ia kitu‘a kolo; ‘o ne ‘a‘anu ki hono ongo fo‘i mata, ‘o ne ‘ai hono ongo nima ki he tangata, ‘o ne fehu‘i kiate ia, ‘oku ke ‘ilo ha me‘a?
41008024	Pea hanga hake ia ‘o ne pehē, ‘oku ou sio ki he kakai; he ‘oku hā ha me‘a hangē ko ha ngaahi ‘akau, ka ‘oku nau ‘eve‘eva.
41008025	Pea ne toki ‘ai hono nima ki he mata ‘o e tangata ko hono tu‘o ua; pea ne sio tonu, ‘o ne toe mo‘ui ‘o haohaoa, pea hili ia na‘a ne mātu‘aki ‘ilo me‘a mama‘o.
41008026	Pea ne fekau ke ne ‘alu ki hono ‘api, mo ne pehē, ‘oua ‘e hū ki he kolo ni, pea ‘oua ‘e lea ki ha taha ‘i he kolo ni.
41008027	Pea ‘alu mei ai ‘a Sīsū mo ‘ene kau ako ki he feitu‘u ‘o Sesalia Filipai: pea ‘i he‘enau ‘i he hala na‘a ne fehu‘i ki he‘ene kau ako, ‘o pehē, Ko hai au ‘i he lau ‘a e kakai?
41008028	Pea nau tali ‘o pehē, Ko Sione Papitaiso: pea ko e lau ‘a e ni‘ihi, Ko ‘Ilaisiā; ka ko e ni‘ihi, Ko e toko taha ‘i he kau palōfita.
41008029	Toki fehu‘i ‘e ia kiate kinautolu, Ka ko hai au ‘i he lau ‘amoutolu? Pea tali ‘e Pita ‘o ne pehē ki ai, Ko e MĪSAIA koe.
41008030	Pea ne lolomi kinautolu ke ‘oua te nau lea ki ha taha ‘i he me‘a ko ia.
41008031	Pea na‘a ne kamata hīnoi‘i kinautolu, ‘a e pau ki he Fanautama ‘a Tangata ke lahi hono fakamamahi‘i; pea ke fakatale‘i ia ‘e he kau mātu‘a, mo e hou‘eiki taula‘eiki, mo e kau sikalaipe; pea ke tāmate‘i; pea hili ‘a e ‘aho ‘e tolu ke ne toetu‘u.
41008032	Pea na‘a ne tala fakapatonu ‘a e me‘a ko ia. Pea ‘ave ia ‘e Pita, ‘o ne kamata valoki ki ai.
41008033	Ka ka tafuli ange ‘a Sīsū, ‘o hanga ki he‘ene kau ako, ‘o ne valoki ‘a Pita, ‘o ne pehē, Tu‘u ki mui, Sētane; he ‘oku ‘ikai ko e ngaahi me‘a faka-e-‘Otua ‘oku sio ki ai ho loto, ka ko e ngaahi me‘a fakaetangata.
41008034	Pea ne ui ange ‘a e kakai, fakataha mo ‘ene kau ako, ‘o ne pehē kiate kinautolu, Ka ai ha taha ‘oku ne fie muimui mai ‘i hoku lahi, ke ne mātu‘aki hangē ha mateaki, pea ke ne fua hono kolosi, pea ke ne hoko ko hoku lahi.
41008035	He ko ia te ne fai ke fakahaofi ‘ene mo‘ui, ko ‘ene tuku ia ke mole; ka ko ia te ne tuku ke mole ‘ene mo‘ui koe‘uhi ko au mo e Kōsipeli, ko ‘ene fakahaofi ia.
41008036	He ko e hā hono ‘aonga ki ha tangata ke ma‘u ‘a māmani kātoa ‘i he‘ene ngāue, kae mole ai ‘ene mo‘ui?
41008037	he ko e hā ‘e ‘atu ‘e he tangata ke fakatau ‘aki mai ‘ene mo‘ui?
41008038	Pea ka ai ha taha te ne maa‘i au mo ‘eku ngaahi tala ‘i he ‘ao ‘o e to‘utangata ni,–‘a e to‘utangata alafia kae fe‘auaki mo angahala ni–pea ‘e maa‘i ‘a e toko taha ko ia ‘e he Fanautama ‘a Tangata, ‘oka hā‘ele mai ia mo e nāunau ‘o ‘ene ‘Eiki, mo e ha‘ofia ia ‘e he kau ‘āngelo tapu.
41008039	Pea ne pehē kiate kinautolu, Ko au ē, ‘oku ou tala atu, ‘oku ai ha ni‘ihi ‘oku tutu‘u heni, ‘a ia ‘e ‘ikai te nau momo‘i lave ki he mate, kae‘oua ke nau mamata ki he Pule‘anga ‘o e ‘Otua kuo hoko mai mo e ha‘aha‘a.
41009001	Pea hili ‘a e ‘aho ‘e ono na‘e ‘ave ‘e Sīsū ‘a Pita, mo Sēmisi, mo Sione, ‘o ne ‘ohake kinautolu ki ha mo‘unga mā‘olunga, fakaekinautolu pē.
41009002	Pea na‘e fakakehe hono anga ‘i honau ‘ao;
41009003	pea fetapatapaki mai hono ngaahi kofu, ‘o hinaekiaki faufau, ‘oku ‘ikai ha taha fō tupenu ‘i māmani te ne mafai hono fakahinehina ke pehē.
41009004	Pea na‘e hā kiate kinautolu ‘a ‘Ilaisiā fakataha mo Mōsese; pea na‘a nau ‘i ai ‘o talanoa mo Sīsū.
41009005	Pea tali ‘e Pita ‘o ne pehē kia Sīsū, Lāpai, ‘oku sai ‘etau ‘i heni: pea mau ngaohi mu‘a ha fakahekeheke ‘e tolu, ‘o taha mo‘ou, pea taha mo‘o Mōsese, pea taha mo‘o ‘Ilaisiā.
41009006	He na‘e ‘ikai te ne ‘ilo ha me‘a te ne lau; he na‘a nau mate he manavahē.
41009007	Pea hoko mai ha ‘ao ‘o fakapūlou kinaua; pea ongo mai ha le‘o mei he ‘ao ‘o pehē, Ko hoku ‘alo Pele ‘ena: mou fakaongo kiate ia.
41009008	Pea fakafokifā na‘a nau sio holo, ‘o ‘ikai te nau ‘ilo ha taha, ka ko Sīsū pē toko taha na‘e ‘iate kinautolu.
41009009	Pea ‘i he‘enau ō hifo mei he mo‘unga, na‘a ne tapou ange kiate kinautolu, ke ‘oua te nau fakamatala ki ha taha ‘a e ngaahi me‘a kuo nau mamata ki ai, kae‘oua ke toetu‘u mei he mate ‘a e Fanautama ‘a Tangata.
41009010	Pea nau tauhi ‘a e lea ko ia fakaekinautolu, ‘o fe‘eke pe ko e hā fua ‘a e lea ko ia, “Toetu‘u mei he mate."
41009011	Pea nau fehu‘i kiate ia, ‘o pehē, Ko e hā ‘oku lau ai ‘a e kau sikalaipe, ‘o pehē, Kuo pau ke motu‘a ha‘u ‘a ‘Ilaisiā?
41009012	Pea ne lea kiate kinautolu, ‘oku mo‘oni pē ‘a e pehē, ‘Oku motu‘a ha‘u ‘a ‘Ilaisiā, ‘o toe fokotu‘u ‘a e ngaahi me‘a. Ka kuo fēfē nai ‘a e me‘a kuo tohi ki he Fanautama ‘a Tangata, ‘o pehē, ke lahi hono fakamamahi‘i mo hono fakava‘iva‘inga ‘aki?
41009013	Ka ‘oku ou tala atu, Kuo ha‘u foki ‘a ‘Ilaisiā, pea kuo nau fai ho‘onautolu loto kiate ia, ‘o hangē ko ia na‘e tohi ke hoko ki ai.
41009014	Pea ‘i he‘ene ha‘u ki he kau ako, na‘a ne ‘ilo ha fu‘u kakai ‘oku ‘ālopaki kiate kinautolu, pea mo ha kau sikalaipe ‘oku nau fakafehu‘i kiate kinautolu.
41009015	Pea ‘i he ‘iloange na‘e sio ‘e he kakai kia Sīsū, na‘a nau fu‘u ‘oho, pea nau felelei kotoa pē ‘o fetapa kiate ia.
41009016	Pea ne fehu‘i kiate kinautolu, Ko e hā ‘a e me‘a na‘a mou fakafehu‘i ai kiate kinautolu?
41009017	Pea tali ki ai ‘e ha toko taha mei he kakai, Tangata‘eiki, ne u ha‘u mo au hoku ‘uhiki kiate koe, ‘oku ‘iate ia ha fa‘ahikehe fakanoa;
41009018	pea neongo pe ko e fē ha potu ‘e puke ai ‘e he fa‘ahikehe, ‘oku ne ha‘aki ia, pea ‘oku koa hono ngutu, mo ngai‘i hono nifo, mo ne mate; pea u lea ki ho‘o kau ako ke nau kapusi ia, ka na‘e ‘ikai te nau mafai.
41009019	Ka ka tali ‘e ia ‘o ne pehē, ‘A e fa‘ahinga ta‘etui, ‘e ngata ‘afē ‘eku ‘iate kimoutolu? ‘E ngata ‘afē ‘eku kātaki‘i kimoutolu? ‘Omi ia kiate au. Pea nau ‘omi ia kiate ia.
41009020	Pea ‘i he vakai leva ‘e he fa‘ahikehe kia Sīsū, na‘a ne fu‘u fakatekelili‘i ‘a e tama, ‘o ne patū ki he kelekele, ‘o teketekefili, pea koa hono ngutu.
41009021	Pea fehu‘i ‘e Sīsū ki he‘ene tamai, Kuo fēfē hono fuoloa ‘o e hoko ‘a e me‘a ni kiate ia? Pea ne tali, Mei he‘ene valevale.
41009022	Pea kuo tu‘o lahi ‘ene lī ia ki lalo, ‘io, ki he afi mo e vai ke tāmate‘i ia: ka ‘o kapau te ke lava ha me‘a, pea ke ‘alo‘ofa kiate kimaua ‘o tokoni mai.
41009023	Pea pehē ‘e Sīsū ki ai, “‘O kapau ‘e lava,”koā? ‘oku malava ‘a e me‘a kotoa pē ki ha taha ‘oku tui.
41009024	Kalanga leva ‘a e tamai ‘a e tamasi‘i, ‘o ne pehē, ‘oku ou tui pē: tokoni ‘eku ta‘etui.
41009025	Pea ‘i he vākai ‘e Sīsū ‘oku felelei mai ‘a e kakai, na‘a ne lolomi ‘a e fa‘ahikehe, he‘ene folofola ki ai, ‘a e fa‘ahikehe fakanoa mo tuli, ‘oku ou kouna atu ke ke mahu‘i mai meiate ia, pea ‘oua te ke toe hū ki ai.
41009026	Pea kaila ‘a e fa‘ahikehe, ‘o ne fakatekelili‘i lahi ia, ‘o ne toki mahu‘i mai: pea na‘e hangē kuo mate ‘a e tama; ‘io, na‘e lea ‘a e kakai, Kuo pekia.
41009027	Ka ka puke ‘e Sīsū hono nima ‘o langa‘i, pea ne tu‘u hake.
41009028	Pea ‘i he hū ‘a Sīsū ki fale, na‘e fehu‘i kiate ia ‘e he‘ene kau ako fakaekinautolu, Ko e hā na‘e ‘ikai te mau lava ai ‘e kimautolu ke kapusi ia?
41009029	Pea ne pehē kiate kinautolu, Ko e fa‘ahinga ko eni ‘oku ‘ikai lava ke mahu‘i, ka ‘i he lotu pē.
41009030	Pea nau ‘alu mei he potu ko ia, ‘o nau fononga atu ‘i Kāleli; pea na‘e ‘ikai te ne loto ke ‘ilo ‘e ha taha ki ai.
41009031	He na‘a ne fa‘a enginaki ki he‘ene kau ako mo pehē, ‘e tukuange ‘a e Fanautama ‘a Tangata ki he nima ‘o e kakai, pea te nau tāmate‘i ia; pea hili ‘a e ‘aho ‘e tolu ‘o hono tāmate‘i te ne toetu‘u.
41009032	Ka na‘e ‘ikai te nau ‘ilo hono ‘uhinga ‘o e lea ko ia, pea na‘a nau mālū‘ia ke toe fehu‘i kiate ia.
41009033	Pea nau a‘u ki Kāpaneume; pea ‘i he‘ene ‘i he fale na‘a ne fehu‘i kiate kinautolu, Ko e hā ‘a e me‘a na‘a mou fakakikihi ki ai ‘i he hala?
41009034	Pea na‘a nau longo pē: he kuo nau fakakikihi ‘i he hala, pe ko hai ‘oku lahi.
41009035	Pea nofo ‘a Sīsū, ‘o ne ui ange ‘a e kau Hongofulumāua, ‘o ne pehē ki ai, Ka ai ha taha ‘oku ne holi ke ‘uluaki ‘i ha kakai, ke ne nofo ko e kimui ‘aupito mo honau sevāniti.
41009036	Pea ne to‘o ha tamasi‘i, ‘o ne tuku ia ‘i honau lotolotonga; ‘o ne hapai ia, mo ne pehē kiate kinautolu.
41009037	Ko ia ‘oku ne tali ha tamasi‘i pehē ‘e taha ‘i hoku hingoa, ‘oku ne tali au; pea ko ia ‘oku ne tali au, ‘oku ‘ikai ko au pē ‘oku ne tali, ka ko ia ne ne fekau mai au.
41009038	Pea na‘e lea kiate ia ‘e Sione ‘o pehē, Tangata‘eiki, na‘a mau ‘ilo ha taha ‘oku ne kapusi tēvolo ‘i ho huafa, ka ko e toko taha ‘oku ‘ikai kau ‘i hotau lahi; pea mau fai ke ta‘ofi ia, koe‘uhi ko e ‘ikai te ne kau ‘i hotau lahi.
41009039	Ka ka tali ‘e Sīsū, ‘oua ‘e ta‘ofi ia: he ‘oku ‘ikai ha taha te ne fai ha mana ‘i hoku hingoa, pea ne hanga leva ‘o lau‘i kovi au.
41009040	He ko ia ‘oku ‘ikai te ne tu‘u kiate kitautolu, ‘oku ne tu‘u ma‘atautolu.
41009041	Pea ko ia te ne ‘ange kiate kimoutolu ha hu‘a vai koe‘uhi pē ko e hingoa, ko e pehē ‘oku mou kau kia Kalaisi, Ko au ē, ‘oku ou tala atu, ‘e ‘ikai ‘aupito mole ‘ene totongi ‘a‘ana.
41009042	Ka ‘oka ai ha tangata te ne fakatūkia ha taha ‘i si‘i tamaiki ni ‘oku tui–‘ē, ka ne tau ha fu‘u maka fale ‘i he kia ‘o e tangata ko ia, ‘o lī ia ki tahi, ne ngutuhua ange kiate ia.
41009043	Pea kapau ‘e fakatūkia koe ‘e ho nima, tu‘usi atu ia: ‘oku ngutuhua ange ha‘o a‘u nima taha ki he mo‘ui, ‘i ha‘o mole nima ua ki he Kihena ko ia ‘a ia ‘oku ta‘ematāmate‘i hono afi.
41009044	‘A ia ‘oku ‘ikai ‘auha ai honau ‘uanga, pea ‘oku ‘ikai mate ai ‘a e afi.
41009045	Pea kapau ‘e fakatūkia koe ‘e ho va‘e, tu‘usi ia: ‘oku ngutuhua ange ha‘o a‘u ve‘etaha ki he mo‘ui, ‘i hao lī ve‘eua ki Kihena.
41009046	‘A ia ‘oku ‘ikai ‘auha ai honau ‘uanga, pea ‘oku ‘ikai mate ai ‘a e afi.
41009047	Pea kapau ‘e fakatūkia koe ‘e ho mata, li‘aki ia: ‘oku ngutuhua ange ha‘o a‘u mata taha ki he pule‘anga ‘o e ‘Otua, ‘i hao lī mataua ki Kihena.
41009048	Ko ia, ‘a ia ‘oku ‘ikai ‘auha ai honau ‘uanga, pea ‘oku ‘ikai mate ai ‘a e afi.
41009049	Koe‘uhi ‘e fakamāsila ‘a e kakai kotoa pē ‘aki ha afi.
41009050	Ko e me‘a ‘aonga ‘a e māsima: ka ‘oka mole mei he māsima hono kona, te mou fakamahimahi ia ‘aki ‘a e hā? ‘Ē, mou takitaha tauhi ‘i hono loto ha māsima; pea mou fe‘ofo‘ofani ‘i ho‘omou feangai.
41010001	PEA ne tu‘u, ‘o ‘alu mei ai ki he tafa‘aki fonua ‘o Siutea mo Tu‘a-Soatani: pea na‘e toe fetautaulaki mai kiate ia ha ngaahi kakai; pea ne toe ako‘i kinautolu, ‘o hangē ko ‘ene fa‘a fai.
41010002	Pea ha‘u ha kau Fālesi, ‘o nau fehu‘i kiate ia pe ‘oku ngofua ki ha tangata ke tukuange hono uaifi? ko ‘enau tauhele‘i ia.
41010003	Ka ka tali ‘e ia ‘o ne pehē kiate kinautolu, Ko e hā ‘a e tu‘utu‘uni ‘a Mōsese kiate kimoutolu?
41010004	Pea nau pehē, Na‘e fakangofua ‘e Mōsese ke fai ha tohi vete, pea tukuange.
41010005	Pea tali ‘e Sīsū kiate kinautolu, Ko e me‘a ‘i he fefeka ‘o ho‘omou anga, ko ia na‘a ne tohi ai ‘a e tu‘utu‘uni ko ia kiate kimoutolu.
41010006	Ka ‘i he kamata‘anga ‘o e fakatupu na‘e ngaohi tangata mo fefine ‘a e kakai.
41010007	“Ko e me‘a ko ia ‘e tuku ai ‘e ha tangata ‘ene tamai mo ‘ene fa‘ē ka ne pīkitai ki hono uaifi;
41010008	pea ‘e hoko ‘a e toko ua ko e kakano pē taha.”Tā ‘oku ‘ikai te na kei ua, ka ko ha kakano pē taha.
41010009	‘Āua; pea ko e me‘a kuo fakahoko ‘e he ‘Otua, ke ‘oua na‘a fakamāvae ‘e ha tangata.
41010010	Pea kuo nau ‘i fale, pea toe ‘eke kiate ia ‘e he kau ako ‘i he me‘a ko ia.
41010011	Pea ne pehē kiate kinautolu, Ka ai ha taha te ne tukuange hono uaifi, pea ne toki mali mo ha fefine kehe, ‘oku ne fe‘auaki mo e fefine ko ia.
41010012	Pea ka tukuange ‘e ha fefine hono husepāniti, ‘o ne toki mali mo ha tangata kehe, ‘oku ne fe‘auaki.
41010013	Pea na‘e ‘omi kiate ia ha tamaiki, koe‘uhi ke ne ala kiate kinautolu; pea kamata lolomi ‘e he kau ako ‘a e kakai na‘e ‘omi kinautolu.
41010014	Ka ‘i he mamata ki ai ‘a Sīsū na‘a ne tuputāmaki, ‘o ne pehē kiate kinautolu, Tuku pē ‘a e kau tamaiki ke nau ha‘u kiate au; ‘oua ‘e ta‘ofi kinautolu: he ‘oku ma‘a e fa‘ahinga ko ia ‘a e Pule‘anga ‘o e ‘Otua.
41010015	Ko au ē, ‘oku ou tala atu, Ko ia ‘e ‘ikai te ne tali ‘a e Pule‘anga ‘o e ‘Otua ‘o hangē ko ha tamasi‘i, ‘e ‘ikai ‘aupito hū ia ki ai.
41010016	Pea ne hapai ‘a e kau tamaiki, ‘o ne ‘ai hono nima kiate kinautolu, ‘o ne fu‘u tāpuekina.
41010017	Pea ‘i he‘ene hū mai ki he hala, na‘e lele mai ha toko taha, ‘o ne tō hifo ‘o puke ‘a e tui ‘o Sīsū, ‘o ne fehu‘i ki ai, ‘a e Tangata‘eiki lelei, ko e hā te u fai, kae tō mo‘oku ‘a e mo‘ui ta‘engata?
41010018	Pea pehē ‘e Sīsū kiate ia, Ko e hā ‘oku ke ui ai au ko e lelei? ‘Oku ‘ikai ha taha ‘oku lelei, ngata pē ‘i he ‘Otua toko taha.
41010019	‘Oku ke ‘ilo pē ‘a e ngaahi fekau, ‘Oua na‘a ke fe‘auaki, ‘Oua na‘a ke fakapō, ‘Oua na‘a ke kaiha‘a, ‘Oua na‘a ke tukuaki, ‘Oua na‘a ke fai kākā, Faka‘apa‘apa ki ho‘o tamai mo ho‘o fa‘ē.
41010020	Pea tali ia ‘o ne pehē ki ai, Tangata‘eiki, ko e ngaahi lao ko ia kuo u tauhi ki ai kotoa pē talu mei he‘eku tamasi‘i.
41010021	Pea ‘i he siofia ia ‘e Sīsū na‘a ne ‘ofa ki ai, ‘o ne pehē kiate ia, Ko e me‘a pē taha ‘oku ke tōmui ai: mole pē ‘o fakatau atu ‘a e me‘a kotoa pē ‘oku ke ma‘u, pea foaki hono pa‘anga ki he masiva, pea ‘e ai ha koloa ‘e fa‘oaki ma‘au ‘i he langi: pea ke ha‘u ‘o kau ‘i hoku lahi.
41010022	Ka ka fakamāmāhu‘i pē ia ‘i he lea ko ia, ‘o ne foki kuo mamahi: he ko e toko taha ia na‘e ma‘u me‘a lahi.
41010023	Pea vakai foli ‘e Sīsū, ‘o ne pehē ki he‘ene kau ako hono ‘ikai faingata‘a ki he kakai ma‘u pa‘anga ke hū ki he pule‘anga ‘o e ‘Otua!
41010024	Pea fu‘u ofo ‘a e kau ako ‘i he‘ene lea. Pea tali ‘e Sīsū hono tu‘o ua, ‘o ne pehē kiate kinautolu, Nga‘ata, hono ‘ikai ko e toki me‘a faingata‘a ke hū ki he Pule‘anga ‘o e ‘Otua!
41010025	‘Oku faingofua ke hū atu ha kāmeli ‘i he ava ‘o e hui tuitui, ‘i he hū ‘a ha koloa‘ia ki he Pule‘anga ‘o e ‘Otua.
41010026	Pea na‘e makehe atu ‘a e ofo ‘a honau loto, ‘o nau fealēlea‘aki ‘o pehē, pea ko hai nai ‘e ala mo‘ui?
41010027	Pea siofia kinautolu ‘e Sīsū, ‘o ne pehē, ‘i he vakai ‘a e tangata ‘e ‘ikai lava, ka ‘oku ‘ikai pehē ki he ‘Otua: he ‘oku malava ‘a e me‘a kotoa pē ki he ‘Otua.
41010028	Pea hanga ‘e Pita, ‘o lea kiate ia, Vakai, ko kimautolu kuo mau li‘aki ‘a e me‘a kotoa pē ‘o mau muimui kiate koe.
41010029	Pea lea ‘a Sīsū, Ko au ē, ‘oku ou tala atu, ‘Oku ‘ikai ha taha kuo ne li‘aki ha fale, pe ha ngaahi tokoua, pe ha ngaahi tuofāfine, pe ha fa‘ē, pe ha tamai, pe ha fānau pe ha ngaahi tōkanga ngoue, koe‘uhi ko au, pea koe‘uhi ko e Kōsipeli,
41010030	ka te ne ma‘u ni, ‘i he nofo ko eni, ‘o lōteau, ha ngaahi fale, mo ha ngaahi tokoua, mo ha ngaahi tuofāfine, mo ha ngaahi fa‘ē, mo ha fānau, mo ha ngaahi tōkanga ngoue, ‘o ō pē mo e ngaahi fakatanga; pea ‘i he maama kaha‘u ko e mo‘ui ta‘engata.
41010031	Ka ko e tokolahi ‘oku mu‘omu‘a te nau muimui, pea ko e tokolahi ‘oku muimui te nau mu‘omu‘a.
41010032	Pea nau fou atu ‘i he hala ko ‘enau ‘alu hake ki Selusalema; pea taki ai pē ‘e Sīsū honau fononga; pea nau fu‘u ofo, pea ko kinautolu na‘e muimui na‘a nau teteki pē. Pea ne toe ‘ave ‘a e kau Hongofulumāua, pea ne hanga ‘o fai kiate kinautolu ‘i he ngaahi me‘a ‘oku ene ke hoko kiate ia;
41010033	‘o pehē, Ko eni, ‘oku tau ‘alu hake ki Selusalema; pea ‘e tuku atu ‘a e Fanautama ‘a Tangata ki he hou‘eiki taula‘eiki mo e kau sikalaipe; pea te nau fakamāumatea ia; pea te nau tuku atu ia ki he kakai Senitaile:
41010034	‘a ia te nau taukaea ia, mo ‘anuhia, mo haha ia, mo tāmate‘i ia; pea hili ‘a e ‘aho ‘e tolu te ne toetu‘u.
41010035	Pea na‘e omi kiate ia ‘a Sēmisi mo Sione, ko e ongo foha ‘o Sēpeti, ‘o na pehē ki ai, Tangata‘eiki, ‘oku ma holi ke ke fai ma‘amaua ha me‘a te ma kole atu.
41010036	Pea pehē ‘e ia kiate kinaua, Ko e hā ‘a e me‘a ‘oku mo holi ke u fai ma‘amoua?
41010037	Pea na pehē ki ai, Tuku mai ke ma nofo, ko e taha ‘i ho to‘omata‘u, mo e taha ‘i ho to‘ohema, ‘i ha‘o ‘afio ho kolōlia.
41010038	Ka ka pehē ‘e Sīsū kiate kinaua, ‘oku ‘ikai te mo ‘ilo ‘a e me‘a ‘oku mo kole ki ai. He te mo lava koā ke inu ‘i he ipu ‘oku ou inu ai? pe ke papitaiso ‘i he papitaiso‘anga ‘oku ou papitaiso ai au?
41010039	Pea na pehē ki ai, Te ma lava pē. Pea pehē ‘e Sīsū kiate kinaua, Te mo inu pē ‘i he ipu ‘oku ou inu ai, pea te mo papitaiso ‘i he papitaiso‘anga ‘oku ou papitaiso ai.
41010040	Ka ko e nofo ki hoku to‘omata‘u, pe ko hoku to‘ohema, ‘oku ‘ikai ‘a‘aku ke ‘atu ia, ka kiate kinautolu pē kuo teuteu ia ki ai.
41010041	Pea ‘i he fanongo ki ai ‘a e toko hongofulu, na‘a nau kamata ke ‘ita ‘ia Sēmisi mo Sione.
41010042	Pea ui ange kinautolu ‘e Sīsū ‘o ne pehē ki ai, ‘oku mou ‘ilo pē, ko kinautolu ‘oku lau ko e pule ‘o e kau Senitaile ‘oku nau fakafie‘eiki ki he kakai; pea ko honau kau mā‘olunga ‘oku nau fakamo‘ulaloa‘i ‘a e kakai.
41010043	Ka ‘e ‘ikai pehē ‘iate kimautolu, ka ko ia ‘oku ne holi ke hoko ko e lahi ‘iate kimoutolu, te ne nofo ko ho‘omou sevāniti:
41010044	Pea ko ia ‘oku ne holi ke hoko ko homou tu‘ukimu‘a, te ne nofo ko e tamaio‘eiki ki homou kotoa.
41010045	He ko e Fanautama ‘a Tangata foki na‘e ‘ikai te ne ha‘u ke ma‘u sevāniti, ka ke sevāniti pē ‘e ia, pea ke tuku ‘ene mo‘ui ke huhu‘i ‘aki ha tokolahi, he‘ene fetongi kinautolu.
41010046	Pea nau a‘u ki Selikō: pea ‘i he‘ene ‘alu atu mei Selikō, ‘a ia, mo ‘ene kau ako, mo ha fu‘u kakai lahi, tā na‘e nofo mei he ve‘ehala ‘a Pātimiosi ko e foha ‘o Timiosi, ko e motu‘a kui na‘e mo‘ui kole pē.
41010047	Pea ‘i he‘ene fanongo ko Sīsū ia mei Nāsaleti, pea ne hanga ‘o kalanga, ‘o pehē, Hako ‘o Tēvita ē! Sīsū, ‘alo‘ofa mai!
41010048	Pea lolomi ia ‘e he tokolahi ke ne longo pē; ka ka fakautuutu ai ‘ene kalanga, Hako ‘o Tēvita ē, ‘alo‘ofa mai!
41010049	Pea tu‘u ‘a Sīsū, ‘o ne pehē, Ui mai ia. Pea nau ui mai ‘a e motu‘a kui, ‘o nau pehē ki ai, Fiemālie pē, tu‘u; ‘oku ne ui koe.
41010050	Pea li‘aki ‘e ia hono pulupulu, ‘o ne puna ki ‘olunga, ‘o ‘alu kia Sīsū.
41010051	Pea tali ‘e Sīsū ki ai, ‘o ne pehē, Ko e hā ‘a e me‘a ‘oku ke holi ke u fai ma‘a u? Pea tali ‘e he motu‘a kui, Lāponai, ke u ‘ā mu‘a.
41010052	Pea folofola ‘e Sīsū ki ai, ‘Alu ā; kuo fakamo‘ui koe ‘e ho‘o tui. Pea ne ‘ā hake leva, pea ne muimui kiate ia ‘i he fononga.
41011001	PEA ‘i he‘enau fakaofi ki Selusalema, ki Petefesi mo Pētani mo e mo‘unga ko ‘Ōlive, na‘a ne fekau atu ha toko ua ‘o ‘ene kau ako,
41011002	‘o ne pehē kiate kinaua, Mole pē ki he vilisi ko ena ‘oku hanga mai; pea ‘i ho‘omo a‘u leva ki ai, te mo ‘ilo ha ki‘i ‘asi kuo no‘otaki, ‘a ia kuo te‘eki ha tangata ‘e heka ki ai; vete ia ‘o ‘omai.
41011003	Pea ka ai ha taha te ne lea atu, ‘o pehē, Ko e hā ‘oku mo fai ai ia? pea mo pehē, ‘oku fiema‘u ia ‘e he ‘Eiki, pea te ne toe fakafoki vave mai.
41011004	Pea na ō atu, ‘o na ‘ilo ha ki‘i ‘asi ‘oku no‘otaki ‘i tua‘ā, ‘o ofi ki ha matapā ‘i he hala tu‘a ‘api; pea na vete ia.
41011005	Pea ko e ni‘ihi ‘iate kinautolu na‘e tutu‘u ai, na‘a nau lea kiate kinaua, ‘o pehē, Ko e hā ‘oku mo fai na, ‘o mo vete ‘a e ki‘i ‘asi?
41011006	Pea na tali ‘o hangē ko e fekau ‘a Sīsū: pea nau tuku ai ke na fai.
41011007	Pea na ‘omi ‘a e ki‘i ‘asi kia Sīsū, pea nau hili ki ai honau ngaahi pulupulu, pea ne heka ki he manu.
41011008	Pea ko e tokolahi na‘a nau falikiliki ‘a e hala ‘aki honau pulupulu; pea fai‘aki ‘e he ni‘ihi ‘a e ngaahi lou‘akau na‘a nau tu‘usi mei he ngaahi ngoue‘anga.
41011009	Pea ko kinautolu na‘e ‘alu mu‘omu‘a, mo kinautolu na‘e muimui mai, na‘a nau fekālanga‘i ‘o pehē, Hōsana! Hoto ‘ofa kiate ia ‘oku hoko mai ‘i he huafa ‘o e ‘Eiki!
41011010	Hoto ‘ofa ki he pule‘anga ‘o ‘etau kui ko Tēvita, ‘A ia ‘oku hoko mai ni! Hōsana ki Langi Taupotu!
41011011	Pea ne hū ki Selusalema, ki he Temipale: pea hili ‘ene vakai foli ‘a e ngaahi me‘a kehekehe, na‘a ne ‘alu mei ai ki Pētani fakataha mo e kau Hongofulumāua; he kuo efiafi fau.
41011012	Pea pongipongi hake, ‘i he‘enau omi mei Pētani, na‘a ne hālofia:
41011013	Pea ‘i he‘ene vakai ha fu‘u fiki mei he mama‘o ‘oku fai lau, na‘a ne ‘alu ki ai, hei‘ilo te ne ma‘u ai ha me‘a: ka ‘i he‘ene a‘u ki ai na‘e ‘ikai te ne ‘ilo ai ha me‘a, ko e ngaahi lau pē; he na‘e kei tuai ‘a e to‘ukai fiki.
41011014	Pea folofola ia ki ai, ‘o pehē, Ke ‘oua na‘a kai hao fua ‘e ha taha ‘o ta‘engata.
41011015	Pea nau a‘u ki Selusalema: pea ne hū ki he Temipale, ‘o ne hanga ‘o kapusi ‘a kinautolu na‘e fakatau atu mo fakatau mai ‘i he Temipale, ‘o ne fulihi ‘a e ngaahi tēpile ‘a e kau fetongi pa‘anga, mo e ngaahi nofo‘a ‘o e kakai na‘e ‘omi lupe ke fakatau;
41011016	pea na‘e ‘ikai te ne tuku ke hala loto Temipale ha taha to‘o kavenga.
41011017	Pea ne kamata ako kiate kinautolu, ‘o ne pehē, ‘ikai kuo tohi, Ko hoku fale ‘e ui ko e falelotu mo‘o e kakai kotoa pē? Ka ko kimoutolu kuo mou ngaohi ia ko e ‘ananga ‘o ha kaiha‘akau.
41011018	Pea na‘e fanongo ki ai ‘a e hou‘eiki taula‘eiki mo e kau sikalaipe, pea nau fiu ‘a feinga pe ‘e fēfē ha‘anau tāmate‘i ia: he na‘a nau manavahē kiate ia, koe‘uhi ko e to‘oa ‘a e loto ‘o e kakai ‘i he anga ‘o ene ako.
41011019	Pea ka efiafi leva na‘a ne ‘alu atu ki tu‘a kolo.
41011020	Pea ‘i he‘enau fononga ange hengihengi, na‘a nau vakai ‘a e fu‘u fiki kuo mate ‘o a‘u ki hono tefito.
41011021	Pea manatua ‘e Pita, ‘o ne pehē kiate ia, Lāpai, vakai ange, ko e fu‘u fiki na‘a ke tukitala‘i kuo mate.
41011022	Pea tali ‘e Sīsū ‘o ne pehē kiate kinautolu, Mou tui pē ki he ‘Otua.
41011023	Ko au ē, ‘oku ou tala atu, Ka ai ha taha te ne pehē ki he mo‘unga ni, Fei mo mahiki koe, ‘o patū ki tahi; ‘o ‘ikai te ne tāla‘a ‘i hono loto, ka ne tui pē ‘oku hoko ‘ene lea; pea ‘e hoko ia.
41011024	Ko ia ‘oku ou tala atu, Ko e ngaahi me‘a kotoa pē ‘oku mou hūfia mo kolea, tui pē na‘a mou ma‘u ia, pea ‘e hoko kiate kimoutolu.
41011025	Pea ka mou ka tu‘u leva ke lotu, pea ka ai ha me‘a ‘oku mou kovi‘ia ai ki ha taha, fakamolemole mu‘a ia: koe‘uhi kae fakamolemole ho‘omou ngaahi angahala ‘e ho‘omou Tamai ‘a ia ‘oku ‘i Hēvani.
41011026	Ka ‘o kapau ‘e ‘ikai te mou fakamolemole, pea ‘e ‘ikai fakamolemole ‘e ho‘omou Tamai ‘oku ‘i Hēvani ho‘omou ngaahi hala.
41011027	Pea nau toe ha‘u ki Selusalema: pea lolotonga ‘ene hā‘ele ‘i he Temipale, na‘e ha‘u kiate ia ‘a e hou‘eiki taula‘eiki, mo e kau sikalaipe, mo e kau mātu‘a,
41011028	‘o nau pehē ki ai, Ko e hā ho tu‘unga ‘oku ke fai ai ‘a e ngaahi me‘a ko eni? pea ko hai na‘a ne tuku kiate koe ‘a e tu‘unga ko ia, koe‘uhi ke ke fai ‘a e ngaahi me‘a ko eni?
41011029	Pea tali ‘e Sīsū, Ka u fai atu ha‘aku fehu‘i ‘e taha, pea mou tali mai pea te u toki fakahā atu pe ko e hā hoku tu‘unga ‘oku ou fai ai ‘a e ngaahi me‘a ko eni.
41011030	Ko e fai papitaiso ‘a Sione, na‘e mei he langi ia, pe mei he tangata? mou tali mai.
41011031	Pea nau fekīhiaki, ‘o pehē, Kapau te tau tali, Mei he langi; te ne pehē, Pea ko e hā na‘e ‘ikai te mou tuitala ai kiate ia?
41011032	Ka te tau pehē koā, Mei he tangata? Pea na‘a nau manavahē ki he kakai Siu: he na‘e lau kotoa pē ‘e kinautolu, ko Sione ko e palōfita mo‘oni.
41011033	Pea nau tali kia Sīsū, ‘o nau pehē, ‘oku ‘ikai te mau ‘ilo. Pea lea ‘a Sīsū kiate kinautolu, Pea ‘e ‘ikai ā te u tala ‘e au foki pe ko e hā hoku tu‘unga ‘oku ou fai ai ‘a e ngaahi me‘a ko eni.
41012001	PEA ne hanga ‘o lea kiate kinautolu ‘i he ngaahi fakatātā. Tokua na‘e tō ha ngoue vaine ‘e ha tangata, pea na‘a ne ‘aa‘i takai, mo ne foa ha luoki kālepi, mo ne langa ai ha taua, pea na‘a ne tuku ke lisi ‘e ha kau fa‘a, pea ne ‘alu ki muli.
41012002	Pea ‘i he hoko hono to‘ukai, na‘a ne fekau ha tamaio‘eiki ki he kau fa‘a ke ma‘u mei he kau fa‘a ha ‘inasi he ngaahi fua ‘o e ngoue.
41012003	Ka na‘a nau puke ia ‘o haha, mo nau fakafoki mola ia.
41012004	Pea ne toe fekau atu kiate kinautolu ha tamaio‘eiki kehe; pea ko e toko taha ko ia ne nau foa‘i hono ‘ulu, mo pā‘usi‘i.
41012005	Pea ne fekau atu mo ha taha; pea nau tāmate‘i ia; pea ai mo ha tokolahi kehe; pea nau haha ha ni‘ihi, mo tāmate‘i ha ni‘ihi.
41012006	Na‘e kei toe ha toko taha ke fekau, ko hono foha pele; pea na‘a ne tuku atu fakamui ia kiate kinautolu, ko ‘ene pehē, Te nau toka‘i hoku foha.
41012007	Ka ko e kau fa‘a ko ia na‘a nau fetālaaki ‘o pehē, Ko e hoko ‘ena; ‘ē, tau tāmate‘i mu‘a ia, pea ‘e ‘otautolu ‘a e tofi‘a.
41012008	Pea nau puke ia ‘o tāmate‘i, ‘o nau toho ia ki he tua‘ā ngoue.
41012009	Ko e ha nai ha me‘a ‘e fai ‘e he ‘eiki ‘o e ngoue vaine? Te ne hoko mai, ‘o faka‘auha ‘a e kau fa‘a, pea te ne tuku ‘a e ngoue vaine ki ha ni‘ihi kehe.
41012010	‘Io, ne ‘ikai te mou lau ‘a e kupu‘i folofola ko ia? Ko e maka ne fakatale‘i ‘e he kau tufunga Kuo hoko ‘o tuliki tau‘olunga:
41012011	Ko e me‘a mei he ‘Eiki ia, Pea fakaofo ki hotau mata.
41012012	Pea nau feinga ke puke ia, ka nau manavahē ki he kakai: he na‘a nau ‘ilo kuo ne lea ‘aki ‘a e fakatātā ke tau kiate kinautolu: pea nau tuku ia ‘o nau ‘alu.
41012013	Pea nau fekau ange kiate ia ha ni‘ihi ‘o e kau Fālesi, pea mo e ni‘ihi he fa‘ahi ‘a Hēlota, ke tauhele ia ‘i he alea.
41012014	Pea nau omi ‘o pehē kiate ia, Tangata‘eiki, ‘oku mau ‘ilo ‘oku ke mo‘oni koe, pea ‘oku ‘ikai te ke toka‘i ha toko taha: koe‘uhi ‘oku ‘ikai te ke filifilimānako, ka ‘oku ke ako totonu ‘aki ‘a e hala ‘o e ‘eiki. Pe ‘oku ngofua ke tukuhau kia Sisa, pe ‘ikai? te mau ‘ange, pe ‘ikai?
41012015	Ka ka vakai ‘e ia ‘enau olo, ‘o ne pehē kiate kinautolu, Ko e ha ‘oku mou ‘ahi‘ahi‘i ai au? ‘omi kiate au ha fo‘i tēnali ke u mamata ange.
41012016	Pea nau ‘omi. Pea pehē ‘e ia kiate kinautolu, Ko e fofonga ‘ena mo e hingoa ‘o hai? Pea nau tali, ‘o Sisa.
41012017	Pea pehē ‘e Sīsū, ‘ange kia Sisa ‘a e ngaahi me‘a ‘a Sisa, pea ki he ‘Otua ‘a e ngaahi me‘a ‘a e ‘Otua. Pea nau ofo ‘iate ia.
41012018	Pea omi kiate ia ha kau Sātusi, ko e fa‘ahinga ‘oku lau ‘oku ‘ikai ha toetu‘u; pea nau hanga ‘o fehu‘i kiate ia, ‘o pehē,
41012019	Tangata‘eiki, na‘e tohi mai ‘a Mōsese, ‘o pehē, Kapau ‘e pekia ha taha ‘i ha tautehina, ‘o ne tuku hono finemotu‘a, kae ‘ikai ha fānau; pea ke ma‘u ‘e hono tokoua ‘a e finemotu‘a, ‘o fakatupu ai ha hako ki hono tokoua.
41012020	Na‘e ai ha tu‘unga me‘a ‘e toko fitu, ko e tautehina; pea na‘e ma‘u uaifi ‘a e ‘uluaki; pea na‘e pekia ia ta‘ehano hako.
41012021	Pea ma‘u ‘a e fefine ‘e hono ua; pea pekia mo ia, ‘o ‘ikai hano hako; pea pehē tofu pē mo hono toko tolu;
41012022	Mo e toko fitu kātoa, kae ‘ikai ha hako. Pea kuo nau ‘osi kotoa pē, pea toki pekia mo e fefine.
41012023	Te ne hoko ‘i he toetu‘u ko e uaifi ‘o hai ‘iate kinautolu? he ko e toko fitu kātoa na‘e ma‘u ia ko honau uaifi.
41012024	Pea pehē ‘e Sīsū kiate kinautolu, ‘ikai ko hono ‘uhinga ia ‘oku mou hē ai; ko e ta‘e te mou ‘ilo ‘a e Tohitapu, kae‘uma‘ā ‘a e māfimafi ‘o e ‘Otua?
41012025	He ka toetu‘u leva ‘a e kakai mei he pekia, ‘e ‘ikai ha ma‘u uaifi, pe ha ma‘u husepāniti; ka te nau hangē ko e kau ‘āngelo ‘i Hēvani.
41012026	Ka ko e me‘a ki he pekia, ‘a ‘enau toetu‘u, ne ‘ikai te mou lau koā ‘i he Tohi ‘a Mōsese ‘i he vahe ‘oku kau ki he Talatala‘āmoa, ‘a e folofola ‘a e ‘Otua kiate ia, ‘o pehē, Ko au ko e ‘Otua ‘o ‘Epalahame, mo e ‘Otua ‘o ‘Aisake, mo e ‘Otua ‘o Sēkope?
41012027	‘Oku ‘ikai ko e ‘Otua ia ‘o e mate, ka ‘o e mo‘ui. ‘Oku mou hē lahi.
41012028	Pea na‘e ‘unu‘unu mai ha toko taha ‘o e kau sikalaipe, ko ‘ene fanongo ki he‘enau fakafekiki, mo ‘ene ‘ilo kuo mālō ‘ene tali kiate kinautolu; pea na‘a ne fai ha fehu‘i kiate ia, ‘o pehē, Ko e fa‘ahinga tu‘utu‘uni fē ‘oku tu‘ukimu‘a ‘aupito?
41012029	Pea na‘e tali ‘e Sīsū, ‘oku tu‘ukimu‘a ‘a ‘eni, Fanongo mai, ‘a ‘Isileli; ko e ‘Eiki ko hotau ‘Otua, ko e ‘Eiki pē taha ia:
41012030	Pea te ke ‘ofa ki he ‘Eiki ko ho ‘Otua, ‘o fai ‘aki ‘a e kotoa ‘o ho loto, mo e kotoa ‘o ho laumālie, mo e kotoa ‘o ho ‘atamai, mo e kotoa ‘o ho ivi.
41012031	Ko eni ‘a hono ua, Te ke ‘ofa ki ho kaungā‘api, ‘o hangē ko ho‘o ‘ofa kiate koe. ‘Oku ‘ikai mo ha tu‘utu‘uni ‘e mamafa ange ‘i he ongo tu‘utu‘uni ko eni.
41012032	Pea pehē ‘e he sikalaipe kiate ia, Mālō, Tangata‘eiki, mo‘oni ho‘o lau: ‘oku taha pē ia, pea ‘oku ‘ikai hano ua:
41012033	pea ko ‘ete ‘ofa kiate ia ‘aki ‘a e kotoa ‘o hoto loto, mo e kotoa ‘o hoto ‘atamai, mo e kotoa ‘o hoto ivi, pea mo ‘ete ‘ofa ki hoto kaungā‘api ‘o hangē ko ‘ete ‘ofa kia kita, ‘oku hulu noa pē ia ‘i he ‘atu ‘o e ngaahi feilaulau li‘aki, pe ko e ngaahi ‘inasi.
41012034	Pea ‘i he vakai ‘e Sīsū ki he tangata kuo fakapotopoto ‘ene tali, na‘a ne pehē ki ai, ‘oku ‘ikai te ke mama‘o koe mei he Pule‘anga ‘o e ‘Otua. Pea na‘e ‘ikai toe ‘i ai ha toko taha ‘e fakato‘oto‘a ke fai ha fehu‘i kiate ia.
41012035	Pea na‘e fokotu‘u atu ‘e Sīsū ha lea lolotonga ‘ene faiako ‘i he Temipale, ‘o pehē, ‘Oku fēfē ‘a e lau ‘a e kau sikalaipe, ‘o pehē, Ko e Mīsaia ko e Hako ‘o Tēvita ia?
41012036	He ko Tēvita, ‘i he hā‘ele mai ‘a e Laumālie Mā‘oni‘oni kiate ia, na‘a ne pehē ‘e ia, Ne folofola ‘e he ‘Eiki ki hoku ‘Eiki, Nofo koe ‘i hoku to‘omata‘u, Kae‘oua ke u ‘ai ho ngaahi fili ki ho lalo va‘e.
41012037	Ko Tēvita ‘oku ne ui ia ko hono ‘Eiki; pea fēfē ai koā ‘a e lau ko hono hako ia? Pea mālie‘ia ‘a e fu‘u fakataha ‘o e kakai ‘i he‘enau fanongo kiate ia.
41012038	Pea ‘i he‘ene faiako na‘a ne pehē, Mou faka‘ehi‘ehi mei he kau sikalaipe, ‘a ia ko honau manako ke ‘eve‘eva mo e kofu faka‘ilonga, pea ke faka‘apa‘apa‘ia ‘i he ngaahi mala‘e fakatau,
41012039	Pea ke nofo ki mu‘a ‘i he falelotu, pea ke tokoto ki mu‘a ‘i ha kātoanga:
41012040	ko e fa‘ahinga ‘oku nau folo kotoa ‘a e ngaahi ‘api ‘o si‘i kau uitou, pea nau mounu ‘aki ‘enau fa‘a lotu lōloa: ‘e ma‘u ‘e he kau siana ko ia ha tautea ‘oku kehe ange.
41012041	Pea nofo ia ‘o hanga ki he seifi, ‘o ne vakai ki he anga ‘o e lī pa‘anga ‘a e kakai ki he seifi: pea na‘e ‘i ai ha tokolahi koloa‘ia na‘a nau lī me‘a lahi.
41012042	Pea ha‘u ha toko taha, ko ha fefine uitou masiva, ‘o ne lī ha ongo ki‘i pa‘anga kapa, ‘a ia ‘oku konga sēniti pē lau fakataha.
41012043	Pea ne ui ange ‘ene kau ako, ‘o ne pehē kiate kinautolu, Ko au ē, ‘oku ou tala atu, ko si‘i fefine uitou ni, ‘a e masiva ni, kuo hulu ‘ene lī ‘iate kinautolu kotoa pē kuo lī ki he seifi:
41012044	he ko kinautolu kotoa pē na‘a nau lī mei he pa‘anga hulu ‘o ‘enau koloa; ka ka fusimo‘omo ‘a si‘i fefine ni, ka ne lī ‘a e me‘a kotoa na‘a ne ma‘u, ‘io, hono kotoa ‘o e me‘a na‘a ne mo‘ui ‘aki.
41013001	PEA ‘i he‘ene fononga atu mei he Temipale, na‘e lea ange ha toko taha ‘i he‘ene kau ako, Tangata‘eiki, vakai ange ‘a e ngaahi maka mo e ngaahi fale! hono ‘ikai ko e me‘a fakamanavahē!
41013002	Pea pehē ange ‘e Sīsū, ‘oku mou tokanga koā ki he ngaahi fu‘u fale ni? ‘e ‘ikai ‘aupito tuku ‘i heni ha fo‘i maka ‘o ta‘eholoki.
41013003	Pea ‘i he‘ene nofo hifo ‘i he funga mo‘unga ko ‘Ōlive, ‘o hanga ki he Temipale, na‘e fehu‘i kiate ia ‘a Pita, pea kau ai ‘a Sēmisi mo Sione mo ‘Anitelū, fakaekinautolu pē, ‘o pehē,
41013004	Tala mai pe ‘e hoko fakakū ‘a e ngaahi me‘a ko ia, pea ko e hā ‘a e faka‘ilonga ‘oka ene hono faka‘osi kotoa.
41013005	Pea hanga ‘e Sīsū ‘o lea kiate kinautolu, Vakavakai na‘a taki hē kimoutolu ‘e ha taha.
41013006	‘E ai ha tokolahi te nau ha‘u ‘i he hingoa ‘o‘oku, mo nau pehē, Ko au ia; pea te nau taki hē hā tokolahi.
41013007	Pea ‘oka mou ka fanongo ki ha ngaahi tau mo ha ngaahi tala tau, ‘oua na‘a fakamanavasi‘i ai kimoutolu: kuo pau ke hoko ia, kae kei tuai pē ‘a e ngata‘anga.
41013008	Koe‘uhi ‘e tu‘u ha kakai ki ha kakai, mo ha pule‘anga ki ha pule‘anga: ‘e ai ha ngaahi mofuike ‘i he ngaahi potu kehekehe, ‘e ai ha ngaahi honge: ko e ngaahi kamata pē ia ‘o e langa.
41013009	Ka mou vakavakai telia kimoutolu. Te nau faka‘ilo kimoutolu ki he ngaahi Fakamāu‘anga; pea taki ki he ngaahi falelotu ke haha; pea ‘e fakahopo kimoutolu ‘i he ‘ao ‘o e ngaahi Kōvana mo e ngaahi tu‘i koe‘uhi ko au, ke ai ha fakamatala kiate kinautolu.
41013010	Pea kuo pau ke tomu‘a fanongonongo ‘a e ongoongolelei ki he ngaahi kakai kotoa pē.
41013011	Pea ‘oka nau ka taki kimoutolu ke faka‘ilo, ‘oua te mou fua lotomo‘ua pe ko e hā ha‘amou lea ‘e fai: ka ko e me‘a ‘e ‘atu kiate kimoutolu ‘i he taimi ko ia, mou lea‘aki ia; he ‘oku ‘ikai ko kimoutolu ‘e lea, ka ko e Laumālie Mā‘oni‘oni.
41013012	Pea ‘e faka‘ilo ‘e he ta‘okete hono tehina koe ‘uhi ke tāmate‘i, pea ko e tamai ‘ene fānau; pea ‘e tu‘u ‘a e fānau ki he‘enau mātu‘a, ‘o tāmate‘i kinautolu.
41013013	Pea te mou hoko ko e fehi‘anekina ‘e he kakai kotoa pē ko e me‘a ‘i he hingoa ‘o‘oku: ka ko ia te ne kītaki ‘o a‘u ki he ngata‘anga, ko e toko taha ko ia ‘e mo‘ui.
41013014	Ka ‘oka mou ka vakai ki he me‘a fakalielia ‘o e faka‘auha ‘oku tu‘u ‘i he potu ‘oku tapu ki ai; (‘ilonga ha taha ‘oku lau, pea ke ne tokanga ki ai) pea ke toki hola ki he mo‘unga ‘a kinautolu ‘oku ‘i Siutea:
41013015	pea ko ia ‘oku ‘i he tu‘a fale ke ‘oua te ne ‘alu hifo ki fale, ‘uma‘ā ha‘ane hū ki ai ke ‘ave ha me‘a:
41013016	pea ko ia kuo ne ‘alu ki he ngoue ke ‘oua te ne foki ki he ngaahi me‘a kuo tuku ‘i ‘api ke ‘ave hono kofu.
41013017	Ka ‘oiauē ‘a kinautolu ‘oku feitama mo kinautolu ‘oku toutama ‘i he taimi ko ia!
41013018	Pea mou lotua ke ‘oua na‘a hoko ia ‘i he fa‘ahita‘u momoko.
41013019	He ko e ngaahi ‘aho ko ia ko e koto mamahi; te‘eki ai hano tatau talu mei he kamata ngaohi ‘e he ‘Otua ‘a māmani ‘o a‘u mai ki he taimi ni, ‘io, pea ‘e ‘ikai ‘aupito toe ‘i ai.
41013020	Pea ka ne ta‘e‘oua ‘a e fakanounou ‘e he ‘Eiki ‘a e taimi ko ia, pehē ‘e ‘auha ‘a e kakano kotoa pē: ka e telia ‘a e kakai fili, ‘a ia kuo ne fili, ko ia kuo ne fakanounou ai ‘a e taimi.
41013021	Pea kapau ‘e toki pehē atu ‘e ha taha, ‘Ē, ko e Mīsaia ‘oku ‘i heni; ‘Ē, ‘oku ‘i hena; ‘oua te mou tui ki ai:
41013022	koe‘uhi ‘e tupu hake ha kau mīsaia loi, mo ha kau palōfita loi, pea te nau fai ha ngaahi faka‘ilonga, mo ha ngaahi me‘a fakaofo, ‘o fai ke taki he ‘a e kakai fili, ‘oka ne lava.
41013023	Ka mou tokanga kimoutolu; he kuo u sinaki tala atu hono kotoa.
41013024	Ka ‘i he taimi ko ia, hili ‘a e mamahi ko ia, ‘e fakapo‘uli ‘a e la‘ā, pea ‘e tuku ‘e he māhina ‘ene huhulu,
41013025	pea ko e ngaahi fetu‘u te nau ngangana mei he langi, pea ‘e ngatōtō ‘a e ngaahi mālohinga ‘oku ‘i he ngaahi langi.
41013026	Pea te nau toki sio ki he Fanautama ‘a Tangata ‘oku hoko mai ‘i he ngaahi ‘ao, pea ha‘u mo ia ‘a e fakangeingei mo e nāunau lahi.
41013027	Pea te ne toki fekau atu ‘ene kau ‘āngelo, pea te nau tānaki ‘a e kakai fili mei he matangi ‘e fā, mei he ngata‘anga ‘o māmani ‘o a‘u ki he ngata‘anga ‘o e langi.
41013028	Pea mou ma‘u mei he fiki hono fakatātā: Na‘a mo ia, ‘oka muimui leva hono muka, pea ne kamata lau, ‘oku mou ‘ilo ai ‘oku ofi ‘a e fa‘ahita‘u māfana:
41013029	Pehē foki kimoutolu, ka mou ka vakai kuo hoko ‘a e ngaahi me‘a ko eni, pea mou ‘ilo kuo panaki ia, ‘io, kuo a‘u ki he matapā.
41013030	Ko au ē, ‘oku ou tala atu, ‘e ‘ikai ‘aupito mole ‘a e to‘utangata ko eni, kae‘oua ke hoko ‘a e ngaahi me‘a ko ia kotoa pē.
41013031	‘E mole ‘a e langi mo māmani: ka ko ‘eku ngaahi lea ‘e ‘ikai mole.
41013032	Ka ko e me‘a ki he ‘aho ko ia, mo hono houa, ‘oku ‘ikai ha taha ‘oku ‘ilo ki ai; ‘io, pe ko ha ‘āngelo ‘i he langi; pea na‘a mo e ‘Alo ‘oku ‘ikai; ngata pē ‘i he Tamai toko taha.
41013033	Mou tokanga, mou ‘ā pē: he ‘oku ‘ikai te mou ‘ilo pe ‘e fakakū hono taimi.
41013034	‘O hangē ko ha tangata ‘oku teu ‘alu ki muli, hili ‘ene tukuange hono ‘api, mo ‘ene tu‘utu‘uni ki he‘ene kau tamaio‘eiki takitaha ‘a hono tu‘unga mo ‘ene ngāue, ‘oku ne na‘ina‘i foki ki he tauhi matapā ke le‘o.
41013035	Ko ia, mou le‘o: he ‘oku ‘ikai te mou ‘ilo pe ‘e hoko fakakū mai ‘a e ‘Eiki ‘o e ‘api; pē efiafi, pe tu‘uapō, pe ‘i he ‘u‘ua ‘a e moa, pe hengihengi:
41013036	na‘a ha‘u fakafokifā pē ia, ‘o ne ‘ilo kimoutolu ‘oku mou mohe.
41013037	Pea ko e me‘a ‘oku ou tala kiate kimoutolu ‘oku ou tala ki he kakai kotoa pē, MOU LE‘O.
41014001	PEA na‘e toe pē ‘a e ‘aho ‘e ua pea hoko ‘a e Pāsova, mo e tapu lēvani: pea ko e hou‘eiki taula‘eiki, mo e kau sikalaipe, na‘a nau fiu ‘a feinga pe ‘e fēfē ha‘anau puke fakaolo kiate ia ke tāmate‘i.
41014002	He na‘a nau pehē, ‘oua ‘e fai lolotonga ‘a e kātoanga, na‘a ‘iloange ‘e ai ha maveuveu ‘i he kakai.
41014003	Pea ‘i he‘ene ‘i Pētani ‘i he fale ‘o Saimone ko e kilia, lolotonga ‘ene tokoto ‘i he kai, mo e ha‘u ha fefine kuo ‘iate ia ha hina ‘alapasita na‘e fonu ‘i he lolo takai, ko e na‘ati mo‘oni, pea mahu‘inga ‘aupito; pea ne foa‘i ‘a e hina ‘alapasita, ‘o ne lilingi ‘a e lolo ki hono fofonga.
41014004	Pea na‘e ai ha ni‘ihi na‘e felāunga‘aki, ‘o pehē, Ko e fai ha maumau lolo pehē koe‘uma‘ā?
41014005	He ka ne fakatau ‘a e lolo ni, ne ma‘u ai ha tēnali ‘e tolungeau tupu ke foaki ki he masiva. Pea nau ngaohia ‘a e fefine.
41014006	Ka ka pehē ‘e Sīsū, Tuku ai pē ‘a e fefine: ko e hā ‘oku mou fakamamahi ai kiate ia? he ko e ngāue lelei ia kuo ne fai kiate au.
41014007	He ko e me‘a ki he masiva te mou feangai ai pē mo kinautolu, pea ka mou ka loto ke fai ha ‘ofa ki ai pea faingofua: ka ‘e ‘ikai te mou feangai ai pē mo au.
41014008	Kuo ne fai si‘ono tūkuingata: kuo ne sinaki tākai hoku sino ki fa‘itoka.
41014009	Pea ko au ē, ‘oku ou tala atu, ‘ilonga ha potu ‘i māmani kātoa ‘e malanga‘aki ki ai ‘a e Kōsipeli, ‘e lea‘aki ai foki ‘a e me‘a ne fai ‘e si‘i fefine ni, ko e fakamanatu kiate ia.
41014010	Pea ko Siutasi ‘Isikāliote, ‘a e toko taha ko ia ‘o e kau Hongofulumāua, na‘a ne ‘alu mei ai ki he hou‘eiki taula‘eiki, koe‘uhi ke ne lavaki‘i ia kiate kinautolu,
41014011	pea ‘i he‘enau fanongo ki he‘ene lau, na‘a nau fiefia, pea nau tala‘ofa ke ‘ange ha‘ane pa‘anga, pea ne feinga pe ‘e tu‘umālie fēfē ha‘ane lavaki‘i ia.
41014012	Pea ‘i he ‘uluaki ‘aho ‘o e ngaahi ‘aho tapu lēvani, ‘a ia ‘oku tāmate‘i ai ‘a e Pāsova, na‘e pehē ‘e he‘ene kau ako kiate ia, Ko e potu fē ‘oku ke loto ke mau ‘alu ‘o teuteu ke ke ‘ilo ai ‘a e Pāsova?
41014013	Pea ne fekau ha toko ua ‘o ‘ene kau ako, ‘o ne pehē kiate kinaua, Mole pē ki he kolo, pea ‘e fakafetaulaki mai kiate kimoua ha tangata ‘oku fua ha hina vai: mo muimui ki ai.
41014014	Pea ‘ilonga ha ‘api te ne hū ki ai, pea mo lea ai ki he matāpule, ‘Oku pehē ‘e he Tangata‘eiki, pe ko e fē haku loki ke u kai ai ‘a e Pāsova mo ‘eku kau ako?
41014015	Pea te ne fakahā kiate kimoua ha fu‘u falekai ‘i ‘olunga kuo ‘osi faliki mo teuteu: ko e potu ko ia te mo teuteu ai ma‘atautolu.
41014016	Pea ‘alu atu ‘ene ongo ako, ‘o na hū ki he kolo, ‘o na ‘ilo pē ‘o hangē ko ‘ene tala kiate kinaua; ‘o na teu ‘a e Pāsova.
41014017	Pea ha‘u efiafi ia mo e kau Hongofulumāua.
41014018	Pea lolotonga ‘enau tākoto ‘o kai, na‘e lea ‘a Sīsū, Ko au ē, ‘oku ou tala atu, ko e toko taha ‘iate kimoutolu te ne lavaki‘i au, ‘io, ko e toko taha ‘oku kai mo au.
41014019	Pea nau kamata loto mamahi, pea nau hanga ‘o lelea taha kiate ia, ‘o pehē, ‘oku ‘ikai nai ko au, ē?
41014020	Pea ne pehē kiate kinautolu, Ko e toko taha pē ‘o e kau Hongofulumāua, ‘a ia ‘oku ala fakataha mo au ‘i he tisi.
41014021	He ‘oku mo‘oni ko e mole ‘a e Fanautama ‘a Tangata ‘oku hangē ko ia kuo tohi ma‘ana: ka ‘oiauē ‘a e tangata ko ia te ne lavaki‘i ‘a e Fanautama ‘a Tangata! ne ngutuhua ange ki he tangata ko ia ‘oka ne ‘ikai fanau‘i.
41014022	Pea lolotonga ‘enau kai na‘a ne to‘o ha fo‘i mā, ‘o ne tāpuaki ia, mo ne pakipaki, ‘o ne ‘ange kiate kinautolu, ‘o ne pehē, To‘o: ko hoku sino ‘eni.
41014023	Na‘a ne to‘o foki ‘a e ipu, mo ne fakafeta‘i, ‘o ne ‘ange kiate kinautolu; pea nau inu kotoa pē mei ai.
41014024	Pea ne pehē kiate kinautolu, Ko hoku toto ‘eni, ko e toto fuakava, ‘a ia ‘oku lilingi koe‘uhi ko e tokolahi,
41014025	Ko au ē, ‘oku ou tala atu, ‘E ‘ikai ‘aupito te u toe inu mei he fua ‘o e vaine, ‘o a‘u ki he ‘aho ko ia te u toki inu ia kuo fo‘ou ‘i he Pule‘anga ‘o e ‘Otua.
41014026	Pea hili ‘enau fai ha hiva, na‘a nau ‘alu ki he mo‘unga ko ‘Ōlive.
41014027	Pea lea ‘a Sīsū kiate kinautolu, Te mou tūkia kotoa pē; he kuo tohi, Te u taa‘i ‘a e tauhi, pea ‘e movete ‘a e fanga sipi.
41014028	Ka neongo ia, ka ‘oka hili hoku fokotu‘u, te u mu‘omu‘a ‘iate kimoutolu ki Kāleli.
41014029	Ka ka lea ‘a Pita ki ai, Neongo ‘e tūkia kotoa pē, ka ‘e ‘ikai te u tūkia au.
41014030	Pea pehē ‘e Sīsū ki ai, Ko au ē, ‘oku ou tala atu, ko e ‘anai, ‘io, ‘i he pō ni, ‘i he te‘eki ke ‘u‘ua tu‘o ua ‘a e moa, te ke fakafisinga au ‘e koe, ‘o tu‘o tolu mālō.
41014031	Ka ka nafui atu pē ‘e ia ‘ene lau, ‘e ‘ikai ‘aupito te u fakafisinga‘i koe; neongo ‘e iku pē ki ha‘aku mate mo koe. Pea tatau tofu pē mo e lau ‘anautolu kotoa.
41014032	Pea nau hoko ki ha potu ‘oku ui ko Ketisemani; pea ne pehē ki he‘ene kau ako, Mou nofo ‘i heni kau lotu.
41014033	Pea ne ‘alu mo ia ‘a Pita mo Sēmisi mo Sione, pea kamata ‘oho hono loto ‘o hoha‘a lahi;
41014034	pea ne pehē kiate kinautolu, ‘oku mamahi fu‘u hoku laumālie, ‘o hangē ka mate: mou tatali ‘i heni ‘o fakafe‘ao.
41014035	Pea ne ‘unu‘unu si‘i atu, ‘o ne toutou mape‘e ki he kelekele, ‘o lotu ke tolona ‘a e houa meiate ia, ‘o kapau ‘e lava.
41014036	Mo ne pehē, ‘Apā Tamai, ‘oku ke malava ‘e koe ‘a e me‘a kotoa pē; ke ke fakalaka ‘a e ipu ni meiate au: ka neongo ia, ka ‘oku ‘ikai pē ko e hā hoku loto, ka ko e hā ho‘ou.
41014037	Pea ne ha‘u ‘o ‘ilo ‘a kinautolu ‘oku nau mohe, ‘o ne pehē kia Pita, ‘E Saimone, ‘oku ke mohe koā? ‘oku ‘ikai te ke lava ke ‘ā ‘o houa taha?
41014038	Le‘o pē mo lotu, ke ‘oua na‘a mou hū ki hā ‘ahi‘ahi. ‘Oku loto pē ‘a laumālie ke fai, ka ‘oku vaivai ‘a kakano.
41014039	Pea toe ‘alu ia ‘o lotu, ‘o ne fai‘aki ‘a e lea pē ko ia.
41014040	Pea toe ha‘u ia, ‘o ne ‘ilo ‘a kinautolu ‘oku nau kei mohe pē (he na‘e mafatukituki honau mata pea na‘e ‘ikai te nau ‘ilo pe ko e hā ha‘anau tali ‘e fai kiate ia.
41014041	Pea ne ha‘u hono tu‘o tolu, ‘o ne pehē kiate kinautolu, Mohe ai pē ā eni mo mālōlō; kuo mahili: kuo hokosia hono taimi; ‘ē, ‘oku lavaki‘i ‘a e Fanautama ‘a Tangata ki he kau angahala;
41014042	Mou tu‘u, tau ō; vākai kuo ofi mai hoku lavaki.
41014043	Pea fakafokifā, lolotonga ‘ene kei lea, mo e hoko mai ‘a Siutasi ‘Isikāliote, ko e toko taha ‘o e kau Hongofulumāua, pea ha‘u mo ia ha fu‘u kakai ‘oku nau fakaheletā mo faka‘akau, ko e omi mei he hou‘eiki taula‘eiki mo e kau sikalaipe mo e kau mātu‘a.
41014044	Pea kuo tuku kiate kinautolu ‘e hono lavaki ha faka‘ilonga, he‘ene pehē, Ka u ka ‘uma ki ha taha, ko ia ia; mou puke ia, ‘o taki tokanga atu.
41014045	Pea ‘i he‘ene ha‘u, na‘a ne ‘unu‘unu leva ki ai, ‘o ne pehē, Lāpai; ‘o ne ‘uma lolomi kiate ia.
41014046	Pea ala mālohi kiate ia ‘e he kakai, ‘o nau puke ia.
41014047	Pea ko e toko taha ‘o kinautolu na‘e tu‘u ofi ange na‘a ne unuhi ‘ene heletā, ‘o ne taa‘i ‘a e tamaio‘eiki ‘a e Taula‘eiki Lahi, ‘o ne tu‘usi hono lau‘i telinga.
41014048	Pea tali ‘e Sīsū, ‘o ne pehē kiate kinautolu, Ko ho‘omou omi fakaheletā mo faka‘akau ke puke au, ‘o hangē ko ha kaiha‘akau au!
41014049	Ko e ‘aho kotoa pē na‘a ku ‘iate kimoutolu ‘i he Temipale, ‘o faiako, ka na‘e ‘ikai te mou puke au: ka ko hono ‘uhinga, koe‘uhi ke fakamo‘oni ‘a e ngaahi folofola.
41014050	Pea nau li‘aki ia ‘o hola kotoa pē.
41014051	Pea ko e toko taha tokua, ko ha talavou, na‘a ne muimui atu mo e kakai kuo ‘ikai ‘ai hono kofu, ka kuo ne takatakai ha fu‘u tupenu mahu‘inga:
41014052	pea nau puke ki he toko taha ko ia, ‘o ne li‘aki ‘a e tupenu, ka ka hola telefua pē.
41014053	Pea nau taki ange ‘a Sīsū ki he Taula‘eiki Lahi: pea fakataha kiate ia ‘a e hou‘eiki taula‘eiki kotoa pē, mo e kau mātu‘a, mo e kau sikalaipe.
41014054	Pea na‘e muimui ki ai ‘a Pita mei he mama‘o, ‘o ne hū ki he loto‘ā ‘o e Taula‘eiki Lahi: pea na‘a ne ‘i ai ‘o nofo fakataha mo e kau ‘ōfisa, ‘o mūmū ‘i he afi.
41014055	Pea ko e hou‘eiki taula‘eiki, mo e Sanetalimi kātoa, na‘a nau fiu‘akumi ha talatalaaki ‘o Sīsū ke lava ai hano tāmate‘i; kae ‘ikai ‘ilo.
41014056	He neongo na‘e ai ha tokolahi na‘a nau tukuaki‘i ia, ka na‘e ‘ikai hoa ‘enau fakamatala.
41014057	Pea tu‘u hake mo ha ni‘ihi, ‘o nau tukuaki‘i ia, ‘o pehē,
41014058	Na‘a mau fanongo kiate ia ‘oku ne pehē, Te u vete ‘a e Fale Tapu ni, ‘a ia na‘e ngaohi nima pea u langa ‘i he ‘aho ‘e tolu ha Fale Tapu ‘e taha, ‘a ia ‘oku ‘ikai ko e ngaohi nima.
41014059	Ka na‘a mo ia na‘e ‘ikai pē ke hoa ‘enau fakamatala.
41014060	Pea tu‘u mai ki loto ‘a e Taula‘eiki Lahi, ‘o ne fakafehu‘i kia Sīsū, ‘Oku ‘ikai ha‘o momo‘i tali ki he me‘a ‘oku talatalaaki‘i ai koe ‘e he tu‘unga me‘a ni?
41014061	Ka ka fakalongo pē ia, ‘o ‘ikai te ne tali ha me‘a. Pea toe fehu‘i ‘e he Taula‘eiki Lahi, ‘o ne pehē ki ai, Ko e Mīsaia koe, ko e ‘Alo ‘o Fakamālō‘ia?
41014062	Pea pehē ‘e Sīsū, Ko au: pea te mou mamata ki he Fanautama ‘a Tangata ‘oku ne nofo ki he nima to‘omata‘u ‘o Mālohi, pea ‘oku ne hoko mai mo e ngaahi ‘ao ‘o e langi.
41014063	Pea hae hifo ‘e he Taula‘eiki Lahi hono ngaahi kofu loto ‘o‘ona, ‘o ne pehē, Koe‘uma‘ā ‘etau toe kumi fakamo‘oni?
41014064	Kuo mou fanongo ki he lea fie-‘Otua: ko e hā ‘a e me‘a ‘oku hā kiate kimoutolu? Pea nau tuku kotoa pē, Ko e tangata ia ke mate.
41014065	Pea hanga ha ni‘ihi ‘o ‘anuhi ia, pea nau fakapūlou hono fofonga, ‘o nau tuki ia, mo nau pehē ki ai, Mate mai: pea pēkalae‘i ia ‘e he kau ‘ōfisa ‘i he‘enau puke ia.
41014066	Pea lolotonga na‘e nofo ‘a Pita ‘i lalo ‘i he loto‘ā, mo e ha‘u ha toko taha ‘o e kau kaunanga ‘a e Taula‘eiki Lahi:
41014067	pea ‘i he‘ene vakai kia Pita ‘oku mūmū, na‘a ne siofia ia ‘o ne pehē, Ko koe foki na‘a ke ‘i he motu‘a mei Nāsaleti, ‘a Sīsū.
41014068	Ka ka faka‘ikai ia, ‘o ne pehē, ‘oku ‘ikai te u ‘ilo ia, pea ‘oku ‘ikai mahino kiate au pe ko ho‘o lau ki he hā. Pea ne ‘alu atu mei ai ki he fale hū‘anga; pea na‘e ‘u‘ua ‘a e moa.
41014069	Pea ‘i he vakai kiate ia ‘e he kaunanga, na‘a ne kamata lea kiate kinautolu na‘e tutu‘u ai, ‘o pehē, ‘Oku kau ‘a e siana ni ki he fa‘ahinga ko ia.
41014070	Pea ne toe faka‘ikai. Pea fuoloa si‘i atu, na‘e toe lea kia Pita ‘a kinautolu na‘e tutu‘u ai, ‘Ā, ‘oku mo‘oni pē ‘oku ke kau ki he fa‘ahinga ko ia; kae‘uma‘ā ko e Kāleli koe.
41014071	Ka ka hanga ia ‘o tuki mo fuakava, ‘oku ‘ikai te u ‘ilo ‘a e tangata ko eni ‘oku mou lau ki ai.
41014072	Pea ‘iloange na‘e ‘u‘ua ‘a e moa ko hono tu‘o ua. Pea manatu hake ‘e Pita ‘a e lea, ‘a e pehē mai ‘e Sīsū, ‘I he te‘eki ke ‘u‘ua tu‘o ua ‘a e moa, te ke fakafisinga au ‘o tu‘o tolu mālō. Pea ‘i he‘ene fifili ki ai ne ne tengihanga.
41015001	PEA pongipongi leva, ko e hou‘eiki taula‘eiki na‘a nau fai ‘enau fakakaukau, pea mo e kau mātu‘a mo e kau sikalaipe, ‘io, ‘a e Sanetalimi kātoa; ‘o nau ha‘i ‘a Sīsū, pea nau ‘ave ‘o tuku kia Pailato.
41015002	Pea fakafehu‘i ‘e Pailato kiate ia, Ko koe ko e Tu‘i ‘o e kakai Siu, ‘ō?
41015003	Pea ne tali ki ai, ‘o ne pehē, Ko ia pē ‘oku ke me‘a. Pea hanga ‘a e hou‘eiki taula‘eiki, ‘o fai atu hono talatalaaki‘i, ‘o lahi ‘a e ngaahi me‘a.
41015004	Pea toe fehu‘i ‘e Pailato kiate ia, ‘o pehē, ‘oku ‘ikai ha‘o momo‘i tali koā? Vakai ki he ngaahi me‘a ‘oku nau talatalaaki‘i ai koe, hono taha?
41015005	Ka ka ‘ikai toe tali ‘e Sīsū ha momo‘i me‘a ‘e taha; ko ia na‘e ofo ai ‘a Pailato.
41015006	Pea ‘oka hoko ‘a e kātoanga, na‘a ne fa‘a ‘ofa kiate kinautolu, ‘o vete ange ha pōpula ‘e taha, ‘a ia pē te nau kole ki ai.
41015007	Pea na‘e ai ha motu‘a na‘e hingoa ko Palāpasa, ‘a ia na‘e nofo ha‘isia fakataha mo ha ni‘ihi na‘e angatu‘u, ‘a ia ko e fa‘ahinga na‘e fai ha fakapō lolotonga ‘a e angatu‘u.
41015008	Pea ‘alu hake ‘a e kakai, ‘o nau kamata kole ke ne fai ma‘anautolu ‘o hangē ko ‘ene fa‘a fai.
41015009	Pea tali ‘e Pailato, ‘o ne pehē kiate kinautolu, ‘oku mou loto ke u vete atu ‘a e Tu‘i Siu?
41015010	He na‘e hā kiate ia, tā ko e meheka kuo tukuange ai ia ‘e he hou‘eiki taula‘eiki.
41015011	Ka ko e hou‘eiki taula‘eiki na‘a nau o‘i ‘a e kakai ke ne vete mai mu‘a ‘a Palāpasa.
41015012	Pea toe tali ‘a Pailato, ‘o ne pehē kiate kinautolu, pea ko e ha ai ‘oku mou loto ke u fai kiate ia ‘oku mou ui ko e Tu‘i Siu?
41015013	Pea nau toe kalanga, Kalusefai ia.
41015014	Pea pehē ‘e Pailato kiate kinautolu, He ko e hā ha me‘a kuo ne fai ‘oku kovi? Ka ka fakautuutu pē ‘enau kalanga, Kalusefai ia.
41015015	Pea ko Pailato, ko e me‘a ‘i he‘ene fie fai ‘a e me‘a ‘oku ‘ao mo e loto ‘o e kakai, na‘a ne vete ange ‘a Palāpasa kiate kinautolu, pea hili ‘ene kau‘imaea ‘a Sīsū, na‘a ne tuku ia ke kalusefai.
41015016	Pea taki ange ia ‘e he kau tau, ‘o hūfaki ki he loto‘ā, ‘a ia ko e Palasi; pea nau fakataha ‘a e vāhenga tau kātoa.
41015017	Pea nau ‘ai kiate ia ha kofu kulokula, pea nau fī ha kalauni talatala, pea ‘ai takai ‘i hono fofonga,
41015018	pea nau kamata fetapa kiate ia, ‘o pehē, ‘Ēī Tu‘i Siu!
41015019	Pea nau toutou taa‘i hono fofonga ‘aki ha kaho, pea nau ‘anuhi ia, pea nau tū‘ulutui ‘o hū kiate ia.
41015020	Pea hili ‘enau va‘inga‘aki ia, na‘a nau to‘o meiate ia ‘a e kofu kulokula, pea nau ‘ai ki ai hono kofu ‘o‘ona, pea nau taki atu ia ke kalusefai.
41015021	Pea tā na‘e ‘alu ange, ko ‘ene ha‘u mei ‘uta, ha motu‘a ko Saimone, ko e Sailine ia, pea ko e tamai ‘a ‘Ālekisānita mo Lūfusi; pea nau kouna ia ke fua hono kolosi.
41015022	Pea nau ‘ave ia ki he potu ko Kolokota, ‘a ia ko hono hiki, ko e potu ‘ulupoko.
41015023	Pea nau humaki atu kiate ia ha uaine kuo hu‘i ‘aki ‘a e mula: ka ka ‘ikai te ne tali.
41015024	Pea nau kalusefai ia, mo nau tufa hono ngaahi kofu, ‘o nau talotalo ki ai, pe ko hai fua ‘e ma‘u ‘a e ngaahi me‘a.
41015025	Pea kuo hoko hono tolu ‘o e houa ‘i he‘enau kalusefai ia.
41015026	Pea na‘e ai ha tohi ‘o e ‘uhinga ‘o hono tautea, ‘a ia na‘e tohi ‘o pehē.
41015027	Pea nau kalusefai fakataha mo ia ha ongo kaiha‘akau, ko e toko taha mei hono to‘omata‘u, mo e toko taha mei he to‘ohema.
41015028	Pea na‘e fakamo‘oni‘i ai ‘a e Tohi, ‘o pehē, Pea na‘e fakakau ia mo e kau maumau lao.
41015029	Pea ko e kakai na‘e ‘alu ange na‘a nau tālalakulaku ki ai, mo nau kalokalo honau ‘ulu, ‘o nau pehē, Uē! ‘a e tama holoki Fale Tapu ‘o langa ‘i he ‘aho ‘e tolu!
41015030	‘Alu hifo mei he kolosi, ‘o fakahaofi koe.
41015031	Pehē foki mo e hou‘eiki taula‘eiki na‘a nau kau mo e kau sikalaipe ‘i he lau fetōtō‘aki ‘iate kinautolu, ‘o pehē, Na‘a ne fakahaofi ‘a e kakai kehe; ka ‘oku ‘ikai te ne lava ke fakahaofi ia.
41015032	Ko e Mīsaia tokua ‘eni, ko e Tu‘i ‘Isileli: pea tuku ke ne ‘alu hifo ni mei he kolosi, ke mau sio ki ai pea mau tui. Pea ko e ongo me‘a foki na‘e kalusefai mo ia na‘a na manuki‘i ia.
41015033	Pea ‘i he a‘u ki hono ono ‘o e houa, na‘e hoko ha po‘uli ki he fonua kotoa, ‘o a‘u ki hono hiva ‘o e houa.
41015034	Pea ‘i hono hiva ‘o e houa na‘e kalanga le‘o lahi ‘a Sīsū, ‘Iloi, ‘Iloi, lama sapakatani? ‘a ia ko hono hiki, Ko hoku ‘Otua, ko hoku ‘Otua, na‘a ke li‘aki au kae hā?
41015035	Pea ko e ni‘ihi ‘iate kinautolu na‘e tutu‘u ofi mai, ‘i he‘enau fanongo ki ai na‘a nau pehē, Vakai, ‘oku ne ui ‘a ‘Ilaisiā.
41015036	Pea lele ha toko taha, ‘o lōmaki ha oma ‘i ha vinika, ‘o ne humaki ‘i ha kaho, ‘o ‘ange ke ne inu, he‘ene pehē, ‘Ē, tau vakai pe ‘e ha‘u ‘a ‘Ilaisiā ke ‘ohifo ia.
41015037	Pea he‘aki ‘e Sīsū ‘ene fu‘u kaila, ‘o ne hokotaki.
41015038	Pea na‘e mahaeua ‘a e tatau ‘o e Fale Tapu mei ‘olunga ki lalo,
41015039	pea ko e senituliō na‘e tu‘u ofi mai, ‘o fehangahangai mo ia, ‘i he‘ene vakai ki he pehē ‘ene hokotaki, na‘a ne pehē, Tā na‘e mo‘oni pē ‘a e tangata ni: ko e ‘Alo ia ‘o e ‘Otua.
41015040	Pea na‘e nofo ai mo ha kau fefine ‘o nau mamata mai mei he mama‘o; ko honau ni‘ihi ‘a Mele mei Makitala, mo Mele ko e fa‘ē ‘a Sēmisi Si‘i mo Siose, pea mo Sālome,
41015041	‘a ia na‘a nau muimui kiate ia ‘i he‘ene ‘i Kāleli, ‘o nau tauhi ki ai; pea mo ha tu‘unga fafine kehe, ‘a ia na‘a nau ō hake mo ia ki Selusalema.
41015042	Pea ‘i he‘ene efiafi hifo leva, pea koe‘uhi ko e Tokonaki ia, ‘a ia ko e ‘aho ‘oku mu‘omu‘a ‘i he Sāpate,
41015043	ko ia ‘i he ‘alu ange ‘a Siosifa ko e ‘Alematea, (‘a ia ko e ‘eiki na‘e kau ‘i he falealea, pea ko e toko taha foki na‘e nofo ‘amanaki ki he Pule‘anga ‘o e ‘Otua) na‘a ne fakato‘oto‘a ‘o hū ki Loto‘ā kia Pailato, ‘o ne kole ‘a e sino ‘o Sīsū.
41015044	Pea pehē ‘e Pailato ‘i hono loto, ko e me‘a fakaofo ‘o kapau kuo ne pekia leva; ‘o ne ui ange ‘a e senituliō, ‘o ne fakafehu‘i kiate ia pe kuo fuofuoloa ange ‘ene pekia.
41015045	Pea ‘i he‘ene ‘ilo ki ai mei he senituliō, na‘a ne foaki ‘a e ‘anga‘anga kia Siosifa.
41015046	Pea hanga ia ‘o fakatau ha tupenu mahu‘inga; ‘o ne ‘ohifo ‘a Sīsū, ‘o ne fakakoloa ‘aki ia ‘a e tupenu, ‘o ne telio ia ‘i ha fonua loto, ‘a ia kuo ‘osi foa ‘i he maka, ‘o ne fakateka ha maka ke songo ‘aki ‘a e fonualoto.
41015047	Pea ko Mele mei Makitala, pea mo e Mele ko e fa‘ē ‘a Siose, na‘a na mo‘usioa ‘a e potu kuo telio ai ia.
41016001	PEA kuo ‘osi ‘a e Sāpate, na‘e hanga ‘a Mele mei Makitala, mo e Mele ko e fa‘ē ‘a Sēmisi, mo Sālome, ‘o nau fakatau ‘a e ngaahi fa‘ahinga ahi, koe‘uhi ke nau ‘alu ‘o tākai ‘aki ia.
41016002	Pea nau ‘alu ki he fonualoto hengihengi ‘aupito ‘i he ‘uluaki ‘aho ‘o e uike, kuo hopo ‘a e la‘ā.
41016003	Pea nau fepehē‘aki, Ko hai te ne fai ma‘atautolu ‘a e fakateka ‘o e maka mei he matapā ‘o e fonualoto?
41016004	Pea ‘i he‘enau hanga hake, na‘a nau vakai, tā kuo teka‘i mai ‘a e maka; he na‘e fu‘u lahi.
41016005	Pea ‘i he‘enau hū ki he fonualoto, na‘a nau sio ki ha talavou ‘oku nofo fakato‘omata‘u, ‘oku ne ‘ai ha kofu hinehina tōtōlofa; pea nau fu‘u ‘oho.
41016006	Pea ne pehē kiate kinautolu, ‘oua te mou ‘oho: ko ho‘omou kumi ‘a Sīsū mei Nāsaleti na‘e kalusefai: kuo toetu‘u ia; ‘oku ‘ikai te ne ‘i heni: vakai ko e potu ē na‘a nau telio ai ia.
41016007	Ka mou mole mu‘a, ‘o tala ki he‘ene kau ako, kae‘uma‘ā ‘a Pita, ‘o pehē, ‘oku ne mu‘omu‘a kiate kimoutolu ki Kāleli: ko e potu ko ia te mou mamata ai kiate ia, ‘o hangē ko ‘ene me‘a kiate kimoutolu.
41016008	Pea nau hū kitu‘a, ‘o hola mei he fonualoto, he na‘a nau mo‘u tetetete mo tāfu‘ua, pea na‘e ‘ikai te nau momo‘i tala ha me‘a ki ha taha; he na‘a nau manavahē.
41016009	Pea ‘i he‘ene toetu‘u ‘i he fua ‘aho ‘o e uike, hengihengi, na‘a ne motu‘a hā kia Mele mei Makitala, ‘a ia kuo ne kapusi mei ai ha tēvolo ‘e toko fitu.
41016010	Pea ‘alu ‘a e fefine ko ia, ‘o tala kiate kinautolu kuo kau mo Sīsū, ‘oku nau lolotonga nofo mamahi mo tangi.
41016011	Ka ko kinautolu, neongo ‘enau fanongo kuo mo‘ui ia, pea kuo mātā ‘e he fefine, na‘e ‘ikai te nau tui ki ai.
41016012	Pea hili ia na‘a ne hā ‘i ha anga ‘e taha ki honau toko ua na‘e ‘a‘eva, ko ‘ena ō ki he tuku‘uta.
41016013	Pea ko kinaua ‘i he‘ena liu mai, na‘a na fakahā ‘a e me‘a ki hono toe: ka na‘a mo ha‘anaua na‘e ‘ikai te nau tui ki ai.
41016014	Hili ia na‘a ne hā ki he kau Hongofulu mā taha ‘a kinautolu, lolotonga ‘enau keinanga, ‘o ne valoki‘i kinautolu ‘i he‘enau ta‘etui mo ongongata‘a, koe‘uhi ko e ‘ikai te nau tui kiate kinautolu na‘e mamata kiate ia kuo ne toetu‘u.
41016015	Pea ne pehē kiate kinautolu, Mou ō ki māmani kātoa, ‘o malanga‘aki ‘a e Kōsipeli ki he me‘a mo‘ui kotoa pē.
41016016	‘Ilonga ‘a ia te ne tui mo papitaiso te ne mo‘ui; ka ‘ilonga ‘a ia ‘e ‘ikai te ne tui ‘e mo‘ua.
41016017	Pea ‘e ō mo kinautolu ‘oku tui ‘a e ngaahi faka‘ilonga ko eni: te nau kapusi tēvolo ‘i he hingoa ‘o‘oku; te nau lea ‘i ha ngaahi lea fo‘ou;
41016018	te nau puke hake ‘a e fanga ngata; pea ka ‘iloange te nau inu ha me‘a ‘oku kona, ‘e ‘ikai ‘aupito te nau konā ai; te nau hilifaki nima ki he mahaki, pea te nau mo‘ui.
41016019	Pea ko eni, hili ‘a e folofola ‘e he ‘Eiki kiate kinautolu, na‘e ‘ohake ia ki he langi, ‘o ne ‘afio mei he to‘omata‘u ‘o e ‘Otua.
41016020	Pea ko kinautolu na‘a nau ‘alu atu ‘o malanga holo; pea ngāue fakataha mo kinautolu ‘e he ‘Eiki, ‘o ne poupou ‘a e folofola ‘aki ‘a e ngaahi faka‘ilonga na‘e hoko ai.
42001001	‘E Tiofilusi, ko e me‘a ‘i he hanga ‘e he tokolahi, ‘o nau fa‘u hano fakamatala ‘o e ngaahi me‘a ‘oku mātu‘aki tui ki ai ‘e kitautolu,
42001002	‘o fakatatau ki hono tala mai ‘e kinautolu na‘a nau sio tonu ki ai mei hono kamata, ‘o hoko ko e kau ngāue ‘o e folofola,
42001003	kuo u fakakaukau mo au foki, Tangata‘eiki, ke tohi hokohoko ia, ma‘au, he kuo u fakatotolo mai kotoa pē ke mahu‘ingamālie:
42001004	koe‘uhi ke ke ‘ilo kānokano ki he mo‘oni ‘o e ngaahi fakamatala, ‘a ia na‘e akonekina ai koe.
42001005	Tokua ‘i he kuonga ‘o Hēlota, ko e Tu‘i Siutea, na‘e ‘i ai ha taula‘eiki na‘e hingoa ko Sākalaia, ‘a ia na‘e kau ki he lakanga ‘o ‘Apaia: pea na‘e ai hono uaifi, ‘a ia na‘a ne ‘i he hako totonu ‘o ‘ēlone, pea na‘a ne ma‘u ‘a e hingoa ko ‘Ilisapesi.
42001006	Pea ko e ongo me‘a na‘e lelei ‘ena fakafeangai ki he ‘Otua, he‘ena laka ‘i he ngaahi fekau mo e tu‘utu‘uni kotoa pē ‘a e ‘Eiki mo e haohaoa.
42001007	Pea na‘e ‘ikai ha‘ana tama, koe‘uhi na‘e pa‘a ‘a ‘Ilisapesi; pea kuo na mātutu‘a fakatou‘osi pē.
42001008	Pea ko e ‘aho ‘e taha na‘a ne fai ‘ene ngāue fakataula‘eiki ki he ‘Otua ‘i he hokohoko ‘o hono lakanga;
42001009	pea ‘i he talotalo, ‘o fakatatau ki he anga ‘o e ngāue fakataula‘eiki, na‘e tō kiate ia ‘a e tutu ‘o e ‘inisēnisi ‘i he‘ene hū ki he Fale Tapu ‘o e ‘Eiki:
42001010	pea na‘e lotu ‘i tu‘a ‘a e fakataha kotoa, ‘i he hokosia ‘a e taimi ‘o e fai ‘inisēnisi.
42001011	Pea na‘e hā kiate ia ha ‘āngelo ‘a e ‘Eiki, ‘o tu‘u ‘i he potu to‘omata‘u ‘o e ‘ōlita tutu‘anga ‘inisēnisi.
42001012	Pea na‘e tāfu‘ua ‘a Sākalaia ‘i he‘ene sio ki ai; pea tō kiate ia ha ilifia.
42001013	Ka ka lea ki ai ‘a e ‘āngelo ‘o ne pehē, ‘e Sākalaia, ‘oua ‘e manavahē; he kuo tau ho‘o hū, pea ko ho uaifi ko ‘Ilisapesi, te ne fanau‘i ha tama kiate koe, pea te ke fakahingoa ia ko Sione.
42001014	Pea te ke fiefia ai mo nēkeneka: ‘io, ‘e fiefia ha tokolahi ‘i he‘ene hoko mai.
42001015	He te ne hoko ko e lahi ‘i he vakai ‘a e ‘Eiki; pea ‘e ‘ikai ‘aupito te ne inu ha uaine pe ha kava mālohi; pea te ne fonu ‘i he laumālie Mā‘oni‘oni, ‘o kamata mei he manava ‘o ‘ene fa‘ē.
42001016	Pea te ne fakatafoki ha tokolahi ‘o ha‘a ‘Isileli ki he ‘Eiki ko honau ‘Otua:
42001017	‘a ia te ne fakamelomelo foki ki ai ‘i he tatau ‘o e anga mo e ivi ‘o ‘Ilaisiā: koe‘uhi ke ne liliu ‘a e loto ‘o e mātu‘a ke tokanga ki he‘enau fānau, pea mo e kau talangata‘a ke nau ma‘u ‘a e anga fakapotopoto ‘o e kau angatonu; ke teu‘i ma‘a e ‘Eiki ‘a e kakai ne tokonaki.
42001018	Pea pehē ‘e Sākalaia ki he ‘āngelo. Te u ‘ilo ‘i he hā ‘a e me‘a ni? He ko au ko e motu‘a, pea ko hoku uaifi ko e fefine fuoloa ‘aupito.
42001019	Pea tali ‘e he ‘āngelo ‘o ne pehē ki ai, Ko Kepaleli au, ‘a ia ‘oku ou fakafe‘ao ki he ‘Otua; pea kuo fekau au ke lea kiate koe, pea ke ‘atu ‘a e ongoongo lelei ni.
42001020	Pea ko eni, te ke noa, ‘o ‘ikai te ke fa‘a lea, ‘o a‘u ki he ‘aho ‘e hoko ai ‘a e me‘a ni: koe‘uhi na‘e ‘ikai te ke tui ki he‘eku ngaahi tala, ka ko e ngaahi lea ia ‘oku fai pau ‘oka hoko hono taimi.
42001021	Pea mo‘u talia pē ‘a e kakai kia Sākalaia, ‘o nau ofo ‘i he‘ene fuoloa ‘i he Fale Tapu.
42001022	Pea ‘i he‘ene hū mai, na‘e ‘ikai te ne lava ke lea kiate kinautolu: pea nau toki ‘ilo, tā kuo ne mamata ki ha vīsone ‘i he Fale Tapu; pea kakamo pē ia kiate kinautolu, ‘o ne nofo tuli mo ta‘elea.
42001023	Pea ‘i he faifai pea ‘osi ‘a e ngaahi ‘aho ‘o ‘ene fai ‘a e ngāue tapu, na‘a ne foki ki ‘api.
42001024	Pea hili ‘a e ngaahi ‘aho ko ia, na‘e tu‘itu‘ia ‘a ‘Ilisapesi ko hono uaifi, pea na‘a ne nofo ‘i he lilo ‘o nima māhina, he‘ene pehē,
42001025	Koe‘uhiā kuo pehē fau ‘a e ngāue ‘a e ‘Eiki ma‘aku, ‘i he ‘iloange na‘a ne āfeitaulalo mai, ‘o hiki hoku mā‘anga ki he kakai.
42001026	Pea ‘i hono ono māhina, na‘e fekau mei he ‘Otua ‘a e ‘āngelo ko Kepaleli ki ha kolo ‘o Kāleli na‘e hingoa ko Nāsaleti,
42001027	ke ne ‘alu ki ha tāupo‘ou na‘e polo‘i ki ha tangata ‘i he hako ‘o Tēvita, na‘e hingoa ko Siosifa; pea ko e hingoa ‘o e ta‘ahine ko Mele.
42001028	Pea ‘i he‘ene a‘u atu kiate ia na‘a ne pehē, Si‘oto‘ofa, ‘a koe kuo ‘ofeina: ‘oku ‘iate koe ‘a e ‘Eiki.
42001029	Pea mo‘utāfu‘ua ia ‘i he lea ni, ‘o ne fifili pe ‘e fou fakafēfē ‘a e fetapa ni.
42001030	Pea pehē ange ‘e he ‘āngelo, ‘e Mele, ‘oua te ke manavahē; he kuo ke ta‘imālie mei he ‘Otua.
42001031	Pea ko ‘eni, te ke tu‘itu‘ia, pea te ke ‘alo‘i ha tama, pea te ke fakahingoa ia ko Sīsū.
42001032	Pea ‘e hoko ko e lahi ‘a e toko taha ko ia; pea ‘e lau ia ko e ‘Alo ‘o e ‘Eiki Taupotu; pea ‘e foaki kiate ia ‘e he ‘Eiki ko e ‘Otua ‘a e taloni ‘o ‘ene kui ko Tēvita:
42001033	pea te ne tu‘i ki he hako ‘o Sēkope ‘o lauikuonga; pea ko ‘ene pule ‘e ‘ikai ngata.
42001034	Pea pehē ‘e Mele ki he ‘āngelo, ‘e hoko fēfē ia? he ‘oku te‘eki te u ‘iloa ha tangata.
42001035	Pea tali ‘e he ‘āngelo kiate ia, ‘o pehē, ‘e hoko mai ‘a e Laumālie Mā‘oni‘oni kiate koe, pea ‘e fakamalumalu koe ‘e he māfimafi ‘o e ‘Eiki Taupotu: pea ko ia ‘e ui ai ‘a e hako tapu te ke fā‘ele‘i,
42001036	KO E ‘ALO ‘O E ‘OTUA, pea vakai, ko ‘Ilisapesi ko ho kāinga, kuo tu‘itu‘ia mo ia ‘i ha tama, ka kuo motu‘a; pea ko hono ono māhina ‘eni ‘o ia na‘e lau ko e pa‘a:
42001037	he ‘oku ‘ikai ha fo‘i folofola ‘a e ‘Otua ‘e ta‘emalava.
42001038	Pea pehē ‘e Mele, Ko au ‘eni, ko e kaunanga ‘a e ‘eiki: ke hoko mai kiate au ‘o hangē ko ho‘o me‘a. Pea ‘alu ‘a e ‘āngelo meiate ia.
42001039	Pea faifai pea tu‘u ‘a Mele, ‘o ‘alu fakavave ki he fonua mo‘unga, ki ha kolo ‘o Siutea;
42001040	‘o ne hū ki he fale ‘o Sākalaia, ‘o fetapa kia ‘Ilisapesi.
42001041	Pea ‘iloange, ‘i he fanongo ‘e ‘Ilisapesi ki he fetapa ‘a Mele, ne hākahaka ‘a e tama ‘i hono fatu: pea fonu ‘a ‘Ilisapesi ‘i he Laumālie Mā‘oni‘oni,
42001042	‘o ne kalanga le‘o lahi, Ha ‘ofeina ā ka ko koe ‘i he kau fefine kotoa pē! ‘Ofeina ā ka ko e fua ‘o ho manava!
42001043	Pea ‘anefē ia ke me‘a mai kiate au ‘a e fa‘ē ‘a hoku ‘Eiki!
42001044	He vakai, ‘i he ongo mai ho‘o fetapa ki hoku telinga, Pea hākailangitau ‘a e tama ‘i hoku manava.
42001045	Pea monū‘ia ā ka ko ia na‘e tuitala! Koe‘uhi ‘e fakamo‘oni ‘a e ngaahi me‘a Na‘e fakahā mei he ‘Eiki kiate ia.
42001046	Pea lea ‘a Mele ‘o pehē, ‘Oku fakahīkihiki‘i ‘e hoku loto ‘a e ‘Eiki.
42001047	Pea neka hoku laumālie ‘i he ‘Otua ko hoku Fakamo‘ui.
42001048	He kuo ne āfeitaulalo mai kia kita me‘avale ko ‘ene kaunanga: He faka‘uta mai, ko e ‘aho ni ‘e kamata Ke lau au ko e monū‘ia ‘e he ngaahi to‘utangata.
42001049	He kuo fai ma‘aku ‘e he Māfimafi ha ngaahi me‘a lalahi: Pea ‘oku mā‘oni‘oni hono huafa.
42001050	Pea ko ‘ene meesi ‘oku laui to‘utangata Kiate kinautolu ‘oku manavahē kiate ia.
42001051	Kuo fai kaukaua hono nima: Ko e ha‘a ‘afungi kuo ne fakavilingia ‘i he ngao‘i ‘o honau loto.
42001052	Kuo ne hifo ‘a e kau pule mei honau taloni, Pea ko lāuvale kuo ne hākeaki‘i.
42001053	Kuo ne ‘ange me‘a lelei ki he fiekaia ‘o nau mākona, Pea ko e ma‘u me‘a kuo ne tuku ke ‘alu mola.
42001054	Kuo ne taukapo‘i ‘a ‘Isileli, ko ‘ene sevāniti, Ke fakamanatu ma‘u ‘ene ngaahi meesi; Hangē ko ‘ene folofola ki he‘etau ngaahi kui:
42001055	”‘E fai kia ‘Epalahame mo hono hako, ‘o ta‘engata."
42001056	Pea na‘e nofo mo ia ‘a Mele, ‘o fe‘unga nai mo e māhina ‘e tolu, pea na toki foki ki hono ‘api.
42001057	Pea ‘i he kakato ‘a e ngaahi māhina ‘o ‘Ilisapesi, na‘a ne fā‘ele‘i ha tama.
42001058	Pea fanongo ‘a e kakai ‘o e feitu‘u ko ia, mo hono kāinga, kuo fakae‘a ‘e he ‘Eiki ‘ene meesi ‘i he fefine ni; pea nau fiefia fakataha mo ia.
42001059	Pea ‘i he faifai pea hoko hono ‘aho valu, na‘a nau omi ke kamu ‘a e tamasi‘i; pea nau pehē ke fakahingoa ia ki he‘ene tamai ko Sākalaia.
42001060	Ka ka tali ‘e he‘ene fa‘ē, ‘o ne pehē, ‘Oua, Ka ‘e hingoa ko Sione.
42001061	Pea nau pehē kiate ia, Ka koe‘uhi ‘oku ‘ikai ha taha ‘i ho kāinga ‘oku hingoa pehē.
42001062	Pea nau kamata kamo ange ki he‘ene motu‘a, pe ‘oku ne loto ke fakahingoa ‘a e tama ko hai.
42001063	Pea me‘a ia ke ‘omi ha makatohi, ‘o ne tohi ai ‘o pehē, Ko hono hingoa ko Sione. Pea nau ofo ai kotoa pē.
42001064	Pea na‘e faka‘atā leva hono ngutu mo hono ‘elelo; ‘o ne kamata lea mo fakamālō ki he ‘Otua.
42001065	Pea, na‘e tō ha ilifia ki he kakai kotoa pē ‘o honau feitu‘u; pea ‘i he fonua mo‘unga kotoa ‘o Siutea na‘e lahi hono talanoa‘i ‘o e ngaahi me‘a ni.
42001066	Pea ko kinautolu kotoa pē na‘e fanongo ki ai, na‘a nau fakama‘u ‘i honau loto, he‘enau pehē, Tokaange ha me‘a ‘e hoko ki ai ‘a e tamasi‘i ni! Pea ne‘ine‘i ā, he na‘e kau mo ia ‘a e māfimafi ‘o e ‘Eiki.
42001067	Pea fonu ai ‘ene tamai ko Sākalaia ‘i he Laumālie Mā‘oni‘oni, pea ne palofisai ‘o pehē.
42001068	Ha taha ā ke fakamāloo‘i, Pea ko e ‘Eiki ko e ‘Otua ‘o ‘Isileli! He kuo ne ‘a‘ahi mai, mo fai ha huhu‘i ma‘a hono kakai.
42001069	Mo ne fokotu‘u he hako ‘o Tēvita, ko ‘ene tamaio‘eiki, Ha nifo mo‘otau fakahaofi.
42001070	‘O hangē ā ‘ene folofola ‘i he ngutu ‘o ‘ene kau palōfita tapu talu mei mu‘a:
42001071	Ko e fakahaofi mei hotau ngaahi fili, Mo e mālohi ‘o e kakai ‘oku fehi‘a mai:
42001072	Ke fakaai ‘ene ngaahi palōmesi na‘e ma‘u ‘e he‘etau ngaahi kui Mo tauhi ‘ene fuakava mā‘oni‘oni.
42001073	Mo e lea mamafa na‘a ne tutuku ‘aki kia ‘Epalahame ko ‘etau kui.
42001074	Ke ne me‘a‘ofa ‘aki mai ‘a e me‘a ko eni, Ke tau fai ta‘eteteki ‘etau ngāue ki he ‘Eiki, He kuo hamusi kitautolu mei hotau ngaahi fili.
42001075	‘O tau fakafeangai kiate ia ‘aki ‘a e mā‘oni‘oni mo e failelei ‘I he ngaahi ‘aho kotoa pē ‘o ‘etau mo‘ui.
42001076	Pea ko koe, tamasi‘i, ‘e lau ko e Palōfita ‘o e ‘Eiki Taupotu, He te ke fakamelomelo kiate ia ke teuteu hono ngaahi hala:
42001077	Ke ‘atu ‘a e tala ‘o e fakamo‘ui ki he kakai ‘a‘ana, Ko e fakamolemole ‘enau ngaahi angahala:
42001078	Ko e me‘a ‘i he ‘alo‘ofa ‘a hotau ‘Otua, ‘A ia ne ‘a‘ahi mei ai ‘a e pongipongi mei ‘olunga.
42001079	Ke hulu ‘aki he nofo he po‘uli mo e malu ‘o Mate, Mo tataki ki he hala ‘o e fiemālie hotau va‘e.
42001080	Pea na‘e tupu ‘a e tama, ‘o ne faka‘a‘au ke mālohi fakalaumālie; pea na‘a ne ‘i he ngaahi toafa ‘o a‘u ki he ‘aho na‘e fakahā ai ia ki ‘Isileli.
42002001	PEA ‘i he kuonga ko ia tokua, na‘e ‘alu atu ha fekau meia Sisa ‘Akosito, ke tohi kakai ‘a māmani kātoa.
42002002	Pea na‘e fuofua fai ‘a e tohi kakai ko ia, lolotonga na‘e kōvana ‘i Sīlia ‘a Sailinio.
42002003	Pea na‘e ‘alu ‘a e kakai kotoa pē, takitaha ki hono kolo ‘o‘ona ke tohi ai.
42002004	Pea fononga hake mo Siosifa foki mei he kolo ko Nāsaleti ‘i Kāleli, ko ‘ene ‘alu ki Siutea, ki he kolo ‘o Tēvita, ‘a ia ‘oku hingoa ko Pētelihema; (he na‘a ne kau ki he hako mo e fa‘ahinga ‘o Tēvita):
42002005	ke na tohi ai mo Mele, ko e fefine kuo polo‘i kiate ia, ‘a ia na‘e feitama.
42002006	Pea lolotonga ‘ena ‘i ai, na‘e kakato hono māhina ke fā‘ele:
42002007	pea na‘a ne ‘alo‘i ‘a e tama, ko hono ‘uluaki, ‘o ne fakakofu ‘aki ia ‘a e kofu‘i tamasi‘i valevale, ‘o ne fakatokoto‘i he ‘ai‘angakai ‘o e manu: koe‘uhi na‘e ‘ikai te na hao ‘i he fale talifononga.
42002008	Pea na‘e ‘i he fonua ko ia ha kau tauhi sipi na‘e mohe vao, ‘o le‘ohi ‘enau fanga sipi ‘i he po‘uli.
42002009	Pea ‘iloange, na‘e tu‘u mai kiate kinautolu ha ‘āngelo ‘a e ‘Eiki, pea malama mai ‘a e Sikaina ‘o e ‘Eiki ‘o hulu‘ia kinautolu; pea na‘a nau manavahē–ko e manavahē ka ko ha manavahē.
42002010	Pea pehē ‘e he ‘āngelo kiate kinautolu, ‘oua ‘e manavahē; he ko eni kuo u ha‘u mo au ha talanoa mālie, ko e me‘a fakafiefia ‘aupito, ko e me‘a ma‘a e kakai ‘Isileli kātoa.
42002011	He na‘e ‘alo‘i kiate kimoutolu ‘anenai ‘i he Kolo ‘o Tēvita ha Fakamo‘ui, ‘a ia KO E ‘EIKI MĪSAIA.
42002012	Pea ko hono faka‘ilonga ‘eni kiate kimoutolu: te mou ‘ilo ha tamasi‘i valevale, kuo kofu fakatamasi‘i valevale, pea ‘oku ne tokoto ‘i he ‘ai‘angakai ‘o e manu.
42002013	Pea fakafokifā pē na‘e ‘i he ‘āngelo ha tokolahi ‘o e hōsitē ‘o Langi, ‘oku nau fakamālō ki he ‘Otua, ‘o nau pehē.
42002014	KO E KOLōLIA KI HE ‘OTUA ‘I LANGI TAUPOTU, PEA KO E MELINO KI MāMANI KI HE KAKAI KUO HōIFUA KI AI.
42002015	Pea na‘e pehē, ‘i he ‘alu meiate kinautolu ‘a e kau ‘āngelo ki he langi, pea fetālaaki ‘a e kau tauhi sipi, Tau ō mu‘a ‘o hoko ki Pētelihema, ‘o vakaia ‘a e me‘a ni kuo fai, ‘a ia kuo fakahā mai ‘e he ‘Eiki.
42002016	Pea nau ō fakavave, ‘o ‘ilo ‘a Mele mo Siosifa fakatou‘osi, pea mo e tamasi‘i valevale ‘oku tokoto ‘i he ‘ai‘angakai.
42002017	Pea ‘i he‘enau mamata ki ai, na‘a nau fai ‘enau fakamatala ki he me‘a na‘e lea‘aki kiate kinautolu, ‘o kau ki he tama ni.
42002018	Pea ko kinautolu na‘e fanongo ai, na‘a nau ofo kotoa pē ‘i he ngaahi me‘a na‘e lea‘aki ‘e he kau tauhi sipi kiate kinautolu.
42002019	Ka ka kumuni kotoa pē ‘e Mele ‘a e ngaahi me‘a ni, ‘o ne fefilihaki ki ai ‘i hono loto.
42002020	Pea foki atu ‘a e kau tauhi sipi, mo nau fakafeta‘i mo fakamālō ki he ‘Otua; koe‘uhi ko e ngaahi me‘a na‘a nau fanongo ki ai, pea mo ia na‘a nau mātā, ‘oku na tuha mo e me‘a na‘e tala mai.
42002021	Pea ‘i he hokosia hono ‘aho valu ke kamu ia, pea na‘e fakahingoa ia ko Sīsū; ‘a ia ko hono fakahingoa ‘e he ‘āngelo ‘i he te‘eki ke tu‘itu‘ia ia ‘i he manava.
42002022	Pea ‘i he hokosia ‘a e ‘aho ke fakama‘a kinaua, ‘o fakatatau ki he lao ‘a Mōsese, na‘a na ‘ave ia ki Selusalema ke ‘atu ki he ‘Eiki-
42002023	‘o hangē ko ia kuo tohi ‘i he Lao ‘a e ‘Eiki, Ke ‘ilonga ‘a e tama tangata ko ha ‘olopo‘ou, ‘e lau ia ko e tapu ki he ‘Eiki-
42002024	pea koe‘uhi foki ke na fai ‘a e feilaulau, ‘o hangē ko ia ‘oku tu‘u ‘i he Lao ‘a e ‘Eiki, Ko e ongo kulukulu, pe ko ha lupe mui ‘e toko ua.
42002025	Pea tā na‘e nofo ‘i Selusalema ha tangata na‘e hingoa ko Simione; pea ko e tangata tauhi tu‘utu‘uni ia mo lotu mo‘oni, he‘ene nofo ‘amanaki ki he taukapo‘i ‘o ‘Isileli; pea na‘e fa‘a hā‘elea ia ‘e he Laumālie Mā‘oni‘oni.
42002026	Pea kuo valokia ia ‘e he Laumālie Mā‘oni‘oni, ‘e ‘ikai te ne mamata ki he mate kae‘oua ke ne mamata ki he Mīsaia ‘a e ‘Eiki.
42002027	Pea kuo ‘alu ia ki he Temipale kuo Laumālie‘ia, mo e ‘oange ‘a e tamasi‘i ko Sīsū ‘e he‘ene mātu‘a ke fai kiate ia ‘o fakatatau ki he anga ‘o e Lao.
42002028	Pea ma‘u ‘a e tama ‘e ia ‘o hapai, mo ne fakamālō‘ia ‘a e ‘Otua, ‘o ne pehē.
42002029	‘ēī, tā ko ho‘o tukuange ‘eni ho‘o pōpula Ke ‘alu kuo fiemālie, ‘o hangē ko ho‘o folofola:
42002030	He kuo mamata ‘a hoku mata ki ‘ao fakamo‘ui‘anga.
42002031	‘A ia na‘a ke teuteu ke hā ki ho kakai kotoa pē;
42002032	Ko e Maama ke tatala ‘aki ‘a e fakapo‘uli ‘o e Senitaile, Pea ko e Lāngilangi‘anga ‘o ho kakai ‘Isileli,
42002033	Pea tutu‘u ‘a ‘ene tamai mo ‘ene fa‘ē, ‘oku na ofo ‘i he ngaahi me‘a na‘e lea‘aki ‘i he tama.
42002034	Pea na‘e tāpuaki‘i kinaua ‘e Simione, ‘o ne pehē kia Mele ko ‘ene fa‘ē, ‘ē, ko e nafa ‘o e toko taha ni ko e holo-mo-toetu‘u‘anga ‘o ha tokolahi ‘i ‘Isileli, pea ko e faka‘ilonga ka leakovia:
42002035	(‘io, na‘a mo koe ‘e ulu ha heletā ‘i ho loto) koe‘uhi kae toki fukefuke ai ‘a e fakakaukau ‘a e loto ‘o e tokolahi.
42002036	Pea na‘e ‘i ai ha fefine palōfita ko ‘Ana, ko e ‘ōfefine ‘o Fanueli, ‘a ia ko e toko taha ‘i he ha‘a ‘āseli. Pea ko e fefine ‘eni na‘e fuoloa ‘aupito: na‘a ne ma‘u husepāniti ‘i he‘ene finemui, ‘o na nonofo ‘o fitu ta‘u;
42002037	pea kuo nofo uitou ia ‘o valungofulu mā fā ta‘u: pea na‘e ‘ikai mahu‘i ia mei he Temipale, ka ne tauhi ki he ‘Otua ‘aki ‘a e ‘aukai mo e lotu ‘i he pō mo e ‘aho.
42002038	Pea na‘e tu‘u mai mo ia ‘i he taimi pē ko ia, ‘o ne tali fakafeta‘i ki he ‘Otua; pea ne lea ‘i he tama kiate kinautolu kotoa pē ‘i Selusalema na‘e nofo ‘amanaki ki he huhu‘i.
42002039	Pea kuo ‘osi ‘ena fai kotoa pē, ‘o fakatatau ki he Lao ‘a e ‘Eiki, na‘a nau foki ki Kāleli ki honau kolo ko Nāsaleti.
42002040	Pea na‘e tupu ‘a e tamasi‘i, ‘o ne faka‘a‘au ke mālohi, he fakafonu ia ‘i he poto; pea na‘e toka kiate ia ‘a e ‘ofa ‘a e ‘Otua.
42002041	Pea na‘e ‘alu ‘ene mātu‘a ‘i he ta‘u kotoa pē ki Selusalema, ki he kātoanga ‘o e Pāsova.
42002042	Pea ‘i he hoko hono hongofulu mā ua ta‘u, na‘a nau fononga hake, ‘o hangē ko ‘enau fa‘a fai ‘i he Kātoanga.
42002043	Pea kuo faka‘osi hono ngaahi ‘aho, ‘o nau kamata foki atu, na‘e nofo pē ‘a e tamasi‘i ko Sīsū ‘i Selusalema; pea ‘ikai ‘ilo ki ai ‘e he‘ene mātu‘a.
42002044	Pea ‘i he‘ena mahalo ‘oku ne ‘i he kau fononga, na‘a na hanga ō pē, kae‘oua ke ‘osi mai ‘a e vā‘ihala ‘o e ‘aho ko ia: pea na toki kumi ia ki honau kāinga mo honau kau fe‘iloaki.
42002045	Pea ‘i he ‘ikai te na ‘ilo ia, na‘a na foki ki Selusalema ko e kumi kiate ia.
42002046	Pea na‘e pehē, ‘i he hili ‘a e ‘aho ‘e tolu, na‘a na ‘ilo ia ki he Temipale, ‘oku ne lotolotoi ‘i he kau akonaki, ‘o ne fakafanongo kiate kinautolu mo fakafehu‘i kiate kinautolu.
42002047	Pea ko kinautolu kotoa pē na‘e fanongo kiate ia, na‘a nau fakatumutumu ‘i he anga ‘o ‘ene fakakaukau mo ‘ene ngaahi tali.
42002048	Pea ‘i he‘ena mamata ki ai, na‘e to‘oa hona loto; pea na‘e lea kiate ia ‘e he‘ene fa‘ē, Tama, ko e hā kuo ke fai pehē ai kiate kimaua? He ko eni, ko ho‘o tamai mo au kuo ma kumi koe mo e loto lavea.
42002049	Pea pehē ‘e ia kiate kinaua, Ko e hā kuo mo kumi ai au? ‘Ikai na‘a mo ‘ilo kuo pau ke u ‘i he ngāue ‘a ‘eku Tamai?
42002050	Pea na‘e ‘ikai te na lavea hono ‘uhinga ‘o ‘ene lea ko ia kiate kinaua.
42002051	Pea ‘alu hifo ia mo kinaua, ‘o hoko ki Nāsaleti; pea na‘a ne ‘i ai ‘o anganofo kiate kinaua pea kumuni ‘e he‘ene fa‘ē ‘a e ngaahi me‘a ni kotoa pē ‘i hono loto.
42002052	Pea na‘e lalaka atu ‘a Sīsū ‘i he poto, mo e lahi ‘o hono sino, pea mo hono ‘ofeina ‘e he ‘Otua mo e tangata.
42003001	TOKUA ‘i hono hongofulu mā nima ta‘u ‘o e pule ‘a Taipiliō ko e Sisa, pea lolotonga ‘a e kōvana ‘a Ponitō Pailato ‘i Siutea, pea tu‘i ‘a Hēlota ‘i Kāleli, mo hono tehina ko Filipe ‘i ‘Aitulia mo e feitu‘u ko Telakonaitisi, pea tu‘i ‘a Lisaniasi ‘i ‘Apiline,
42003002	pea Taula‘eiki Lahi ‘a ‘ānasi mo Kaiafasi–ko e kuonga ia na‘e hoko ai ‘a e folofola ‘a e ‘Otua kia Sione ko e foha ‘o Sākalaia ‘i he toafa.
42003003	Pea ‘alu ia ki he feitu‘u kotoa ‘o Soatani, ‘o ne malanga ‘aki ‘a e papitaiso fakatomala ki he fakamolemole angahala:
42003004	‘o hangē ko ia kuo tohi ‘i he puka ‘o e ngaahi lea ‘a ‘Aisea ko e palōfita, Ko e le‘o ‘o ha toko taha ‘oku kalanga he toafa, Mou teuteu ‘a e hā‘ele‘anga ‘o Sihova; Fakatonutonu hono ngaahi hala.
42003005	‘Ilonga ha tele‘a pea ‘e tanu, Pea ‘ilonga ha mo‘unga pe tafungofunga ‘e holoki; Pea ‘e ngaohi ‘a e pikopiko ke totonu, Mo e tokatāmaki ke tokamālie.
42003006	Pea ‘e mamata ‘e he kakano kotoa ki he fakamo‘ui‘anga ‘a e ‘Otua.
42003007	Pea toki lea ia ki he ngaahi fu‘u kakai na‘e fononga mai ke papitaiso ‘iate ia, ‘o ne pehē, ‘A e hako‘i ngata fekai, ko hai ne fale‘i kimoutolu ke hola mei he houhau ‘oku tu‘unuku mai?
42003008	Kapau ko ia, pea mou fua ‘o taau mo ha kau fakatomala; pea ‘oua te mou kamata fuataki ‘i homou loto, ‘o pehē, Ko ‘Epalahame ‘a ‘emau tamai; he ‘oku ou tala atu, ‘oku mafai ‘e he ‘Otua ke fokotu‘u mei he ngaahi maka ni ha fānau kia ‘Epalahame.
42003009	Kae‘uma‘ā ‘oku lolotonga tu‘u ni ‘a e toki ‘i he tefito ‘o e ngaahi ‘akau: ko ia, ‘ilonga ha ‘akau ‘oku ‘ikai fua lelei ‘oku tā ‘o laku ki he afi.
42003010	Pea fa‘a fehu‘i kiate ia ‘e he ngaahi kakai, ‘o nau pehē, pea ko e hā te mau fai?
42003011	Pea tali ‘e ia kiate kinautolu, ‘o ne pehē, ‘Ilonga ha toko taha ‘oku ua hono sote, ke ne vaeua mo ha taha ‘oku ‘ikai: pea ‘ilonga ha ma‘u me‘akai, ke ne fai pehē foki.
42003012	Pea ha‘u foki ha kau tānaki tukuhau ke papitaiso, ‘o nau pehē kiate ia, Tangata‘eiki, ko e hā te mau fai?
42003013	Pea ne pehē kiate kinautolu, ‘oua na‘a mou ‘eke ‘o fakamahili ‘i he me‘a kuo tu‘utu‘uni kiate kimoutolu.
42003014	Pea fehu‘i kiate ia mo ha kau tau, ‘o nau pehē, Ko e hā te mau fai ‘e kimautolu foki? Pea ne pehē ki ai, ‘Oua te mou fakamālohi ha taha; pea ‘oua na‘a fasitu‘u‘i; pea mou fiemālie ‘i he tokonaki ‘oku ‘atu.
42003015	Pea ‘i he fakanganga ‘a e kakai, mo nau fifili kotoa pē ‘i honau loto kia Sione, na‘a ko e Mīsaia ia:
42003016	pea toe lea ‘a Sione kiate kinautolu kotoa, ‘o pehē, Ko au ‘oku ou papitaiso kimoutolu ‘aki ‘a e vai: ka ‘oku ha‘u ha toko taha ‘oku mālohi ‘iate au, ko e toko taha ‘oku ‘ikai te u taau ke vete ‘a e nono‘o ‘o hono topuva‘e: te ne papitaiso kimoutolu ‘e ia ‘i he Laumālie Mā‘oni‘oni mo e afi.
42003017	Ko e toko taha ia ‘oku ‘i hono nima ‘a e ī, pea te ne tapili ke ‘osi ‘ene ‘au‘au‘anga; pea te ne tānaki ‘a e ngaahi fo‘i uite ki hono feleoko; ka te ne tutu ‘a e kafukafu ‘aki ‘a e afi ‘oku ‘ikai matāmate‘i.
42003018	Na‘e lahi mo e ngaahi tala mālie, ‘o taha kehe mo eni, na‘a ne fai‘aki ‘i he‘ene tokoni ki he kakai.
42003019	Ka na‘a ne valokia ‘a Hēlota, pea na‘e touia ‘a e loto ‘o e Tu‘i, koe‘uhi ko Helotiasi ko e uaifi ‘o hono tehina, pea koe‘uhi ko e ngaahi kovi kehekehe ne fai ‘e Hēlota:
42003020	pea na‘a ne kanoni ‘aki ia kotoa ‘a e me‘a ni foki, ‘ene lī ‘a Sione ki he pilīsone.
42003021	Pea ‘i he ‘osi papitaiso ‘a e kakai, pea kuo papitaiso mo Sīsū foki, pea ‘oku ne fai ‘ene hū, ‘iloange na‘e matangaki ‘a e langi,
42003022	pea ‘alu hifo kiate ia ‘a e Laumālie Mā‘oni‘oni, ‘i ha sino na‘e tatau mo ha lupe; pea na‘e ai ha le‘o mei he langi na‘e pehē mai, Ko hoku ‘alo Pele koe, ko koe kuo u hōifua ai.
42003023	Pea ko Sīsū na‘e fe‘unga nai ia mo e tolungofulu ta‘u ‘i he‘ene kamata ngāue; pea na‘e lau ko e foha ia ‘o Siosifa, ‘a ia ko e foha ‘o Hēlai.
42003024	‘A ia ko e foha ‘o Mātati, ‘A ia ko e foha ‘o Līvai, ‘A ia ko e foha ‘o Melikai, ‘A ia ko e foha ‘o Sianai, ‘A ia ko e foha ‘o Siosifa.
42003025	‘A ia ko e foha ‘o Matataiasi, ‘A ia ko e foha ‘o ‘ēmosi, ‘A ia ko e foha ‘o Nēhumi, ‘A ia ko e foha ‘o ‘Esilai, ‘A ia ko e foha ‘o Nākai.
42003026	‘A ia ko e foha ‘o Mā‘ati, ‘A ia ko e foha ‘o Matataiasi, ‘A ia ko e foha ‘o Semaini, ‘A ia ko e foha ‘o Sioseki, ‘A ia ko e foha ‘o Siota.
42003027	‘A ia ko e foha ‘o Sioanani, ‘A ia ko e foha ‘o Lesa, ‘A ia ko e foha ‘o Seluipepeli, ‘A ia ko e foha ‘o Saletili, ‘A ia ko e foha ‘o Nēlai.
42003028	‘A ia ko e foha ‘o Melikai, ‘A ia ko e foha ‘o ‘ātai, ‘A ia ko e foha ‘o Kōsame, ‘A ia ko e foha ‘o ‘ēlimatami, ‘A ia ko e foha ‘o ‘Ea.
42003029	‘A ia ko e foha ‘o Sīsū, ‘A ia ko e foha ‘o ‘Eliesa, ‘A ia ko e foha ‘o Siolimi, ‘A ia ko e foha ‘o Mātati, ‘A ia ko e foha ‘o Līvai.
42003030	‘A ia ko e foha ‘o Simione, ‘A ia ko e foha ‘o Siuta, ‘A ia ko e foha ‘o Siosifa, ‘A ia ko e foha ‘o Sionami, ‘A ia ko e foha ‘o ‘Īlaiakimi.
42003031	‘A ia ko e foha ‘o Melea, ‘A ia ko e foha ‘o Mena, ‘A ia ko e foha ‘o Mātata, ‘A ia ko e foha ‘o Nētani, ‘A ia ko e foha ‘o Tēvita.
42003032	‘A ia ko e foha ‘o Sese, ‘A ia ko e foha ‘o ‘ōpeti, ‘A ia ko e foha ‘o Poasi, ‘A ia ko e foha ‘o Solomone, ‘A ia ko e foha ‘o Na‘asoni.
42003033	‘A ia ko e foha ‘o ‘Aminatape, ‘A ia ko e foha ‘o ‘Atamaini, ‘A ia ko e foha ‘o ‘Alanai, ‘A ia ko e foha ‘o ‘Esilome, ‘A ia ko e foha ‘o Felesi, ‘A ia ko e foha ‘o Siuta.
42003034	‘A ia ko e foha ‘o Sēkope, ‘A ia ko e foha ‘o ‘Aisake, ‘A ia ko e foha ‘o ‘Epalahame, ‘A ia ko e foha ‘o Tela, ‘A ia ko e foha ‘o Nēhoa.
42003035	‘A ia ko e foha ‘o Sēluki, ‘A ia ko e foha ‘o Le‘u, ‘A ia ko e foha ‘o Pēleki, ‘A ia ko e foha ‘o Hepelū, ‘A ia ko e foha ‘o Sela.
42003036	‘A ia ko e foha ‘o Kēnani, ‘A ia ko e foha ‘o ‘Aafakisate, ‘A ia ko e foha ‘o Semi, ‘A ia ko e foha ‘o Noa, ‘A ia ko e foha ‘o Lēmeki.
42003037	‘A ia ko e foha ‘o Mētuisela, ‘A ia ko e foha ‘o ‘Īnoke, ‘A ia ko e foha ‘o Sēleti, ‘A ia ko e foha ‘o Melilieli, ‘A ia ko e foha ‘o Kēnani.
42003038	‘A ia ko e foha ‘o ‘Īnosi, ‘A ia ko e foha ‘o Seti, ‘A ia ko e foha ‘o ‘ātama, ‘A ia ko e foha ‘o e ‘OTUA.
42004001	PEA na‘e foki mai ‘a Sīsū mei Soatani kuo fonu ‘i he Laumālie Mā‘oni‘oni; pea tākiekina fano ia ‘i he toafa ‘i he mālohi ‘o e Laumālie.
42004002	Pea ‘ahi‘ahi‘i ia ‘e he Tēvolo ‘i he ‘aho ‘e fāngofulu: pea ko e ngaahi ‘aho ko ia na‘e ‘ikai te ne kai ai ha me‘a; pea hili ia na‘a ne hālofia.
42004003	Pea pehē ‘e he Tēvolo kiate ia, Kapau ko e ‘Alo koe ‘o e ‘Otua, fekau ki he fo‘i maka ni ke hoko ko e fo‘i mā.
42004004	Pea tali ‘e Sīsū kiate ia, ‘o pēhe, Kuo tohi, ‘Oku ‘ikai mo‘ui ‘a e tangata ‘i he ma pē.
42004005	Pea ne ‘ohake ia ki ha potu mā‘olunga, ‘o ne faka‘ali‘ali ki ai ‘a e ngaahi pule‘anga kotoa pē ‘o māmani ‘i ha kemo pē taha.
42004006	Pea pehē kiate ia ‘e he Tēvolo, Te u foaki kiate koe ‘a e pule ki he ngaahi me‘a ni kotoa, mo hono nāunau: he kuo tuku ia kiate au; pea ‘ilonga ha taha ‘oku ou loto ki ai ‘oku ou foaki ia ki ai:
42004007	ko ia, kapau te ke punou ‘o lotu kiate au ‘e koe, ‘e ‘o‘ou kotoa.
42004008	Ka ka tali ‘e Sīsū ‘o ne pehē kiate ia, Kuo tohi, Te ke lotu ki he ‘Eiki ko ho ‘Otua, pea ko ia pē toko taha te ke ‘Otua‘aki.
42004009	Pea ne ‘ave ia ki Selusalema, ‘o ne fokotu‘u ki he tu‘ahivi ‘o e Temipale, ‘o ne pehē ki ai, Kapau ko e ‘Alo koe ‘o e ‘Otua, hopo ki lalo mei heni.
42004010	He kuo tohi, He ‘e kouna ‘e ia ‘ene kau ‘āngelo ke vakavakai koe;
42004011	mo ‘eni foki, Te nau fatakinima koe, na‘a pākia ho va‘e ‘i ha maka.
42004012	Pea tali ‘e Sīsū ‘o ne pehē ki ai, Kuo folofola‘aki, ‘e ‘ikai te ke ha‘aki ‘ahi‘ahi‘i ‘a e ‘Eiki ko ho ‘Otua.
42004013	Pea kuo faka‘osi ‘e he Tēvolo ‘a e ‘ahi‘ahi kotoa pē, pea ne ‘alu meiate ia ‘o tali faingamālie.
42004014	Pea na‘e foki ‘a Sīsū ki Kāleli ‘i he ivi ‘o e Laumālie, pea pavake atu hono ongoongo ki he feitu‘u ko ia kātoa.
42004015	Pea na‘a ne fa‘a faiako ‘i honau ngaahi falelotu, pea fakamālō kiate ia ‘e he kakai kotoa pē.
42004016	Pea ‘alu ia ki Nāsaleti, ‘a ia na‘a ne nofo ai ‘i he‘ene si‘i: pea hangē ko ‘ene fa‘a fai, na‘a ne hū ki he falelotu ‘i he ‘aho Sāpate, ‘o ne tu‘u hake ke lau folofola.
42004017	Pea na‘e ‘ange kiate ia ‘a e Puka ‘a e Palōfita ko ‘Aisea.
42004018	Pea ‘i he‘ene folahi ‘a e puka, na‘a ne ‘ilo ‘a e potu ‘a ia ‘oku tohi ai ‘a e lea ni, Ko e Laumālie ‘o e ‘Eiki ‘oku ‘iate au; he na‘a ne pani au ke u ‘alu mo e ongoongolelei ki he masiva:
42004019	kuo ne fekau au ke fanongonongo ‘a e tukuange ki he pōpula, mo e ‘ā ki he kui; ke fekau ‘a e ta‘eliekina ke ‘alu kuo tau‘atāina; ke fanongonongo ‘a e ta‘u ‘o e hōifua ‘a e ‘Eiki.
42004020	Pea ne takai ‘a e tohi, ‘o ‘ange ki he motu‘a tauhi, ‘o ne nofo ke malanga; pea sio fakamama‘u kiate ia ‘a e mata ‘o kinautolu kotoa pē na‘e ‘i he falelotu.
42004021	Pea ne kamata lea kiate kinautolu, ‘o pehē, Ko e ‘aho ni kuo fakamo‘oni ‘a e potu folofola ni ‘i ho‘omou fanongo.
42004022	Pea nau fakamo‘oni ki ai kotoa pē; ‘o nau ofo ‘i he ngaahi lea mālie na‘e tō mei hono fofonga, mo nau pehē, ‘ikai ko e foha ‘eni ‘o Siosifa?
42004023	Pea pehē ‘e ia kiate kinautolu, Kuo pau te mou ‘ai kiate au ‘a e lea ko eni, Faito‘o, fakamo‘ui koe; ko e ngaahi me‘a na‘a mau fanongo ne fai ‘i Kāpaneume, fai foki ‘i heni ‘i ho fonua ‘o‘ou.
42004024	Pea ne fai atu ‘o pehē, Ko au ē, ‘oku ou tala kiate kimoutolu, ‘oku ‘ikai mamalu ha palōfita ‘i hono fonua ‘o‘ona.
42004025	‘Oku mou lāu‘ilo ‘a e me‘a ‘oku ou tala, Na‘e tokolahi ‘a e kau fefine ‘Isileli na‘e uitou ‘i he kuonga ‘o ‘Ilaisiā–‘a e taimi na‘e tāpuni ai ‘a e langi ‘i he ta‘u ‘e tolu mo e māhina ‘e ono, pea hoko ai ha fu‘u honge ki he fonua kotoa-
42004026	ka tala‘ehai na‘e kouna ‘a ‘Ilaisiā ki ha taha ‘iate kinautolu; ka ki ha fefine uitou pē ‘i Salepita, ‘i he fonua ‘o Saitoni.
42004027	Pea na‘e tokolahi ‘a e tangata ‘Isileli na‘e kilia ‘i he kuonga ‘o e palōfita ko ‘Ilaisiā; ka tala‘ehai na‘e fakama‘a ha taha ‘iate kinautolu, ka ko Neamani pē, ‘a ia ko e tangata Sīlia.
42004028	Pea ko kinautolu kotoa pē na‘e ‘i he falelotu, na‘a nau mātu‘aki lili he‘enau fanongo ki he ngaahi me‘a ko ia;
42004029	‘o nau tutu‘u, ‘o kapusi ia kitu‘a kolo, ‘o nau taki ia ki ha lilifa ‘i he mo‘unga na‘e tu‘u ai ‘enau kolo, koe‘uhi ke lī hifo ia.
42004030	Ka ka moulu mai ia ‘i he lotolotonga ‘o e kakai, ‘o ‘alu:
42004031	‘o ne hifo ki Kāpaneume, ko e kolo ‘i Kāleli; pea na‘a ne nofo ai ‘o faiako kiate kinautolu he Sāpate.
42004032	Pea nau to‘oa ‘i he anga ‘o ‘ene fai; he ko ‘ene fakamatala na‘e ngali ko ha pule ia.
42004033	Pea na‘e ‘i he falelotu ha tangata na‘e ‘āvea ‘e ha fa‘ahikehe; pea na‘a ne kalanga le‘o lahi, ‘o pehē, Tuku ā! ko ho hā kimaua, ‘e Sīsū ‘o Nāsaleti?
42004034	Kuo ke ha‘u ke faka‘auha kimaua? ‘Oku ou ‘ilo koe, ko e Toko Taha Tapu ‘o e ‘Otua.
42004035	Pea lolomi ia ‘e Sīsū, ‘o ne pehē, Tuku ho‘o lea, pea mahu‘i mai meiate ia. Pea pe‘ehi ‘a e tangata ‘e he fa‘ahikehe ki he lotofale, ‘o ne toki mahu‘i atu: ka na‘e ‘ikai lavea ‘a e tangata.
42004036	Pea nau fu‘u ofo ai kotoa pē; ‘o nau fealēlea‘aki ‘o pehē, Ko e folofola hā ‘eni! he ‘oku ne kouna ‘a e ngaahi fa‘ahikehe, ‘o ngali ko ha pule mo ha mālohi, pea nau mahu‘i atu.
42004037	Pea pavake atu hono ongoongo ki he potu kotoa pē ‘o e feitu‘u ko ia.
42004038	Pea ‘i he‘ene tu‘u atu mei he falelotu na‘a ne hū ki he fale ‘o Saimone: pea na‘e ‘i ai ‘a e fa‘ē ‘a e uaifi ‘o Saimone kuo puke ‘i he fa‘ahinga mofi lahi: pea nau kole kiate ia koe‘uhi ko ia.
42004039	Pea tu‘u atu ia ‘o hanga hifo ki ai, ‘o ne lolomi ‘a e mofi; pea mahu‘i ia mei he fefine, pea ne tu‘u leva ‘o tauhi kinautolu.
42004040	Pea ‘i he kamata tō ‘a e la‘ā, ‘ilonga kinautolu na‘e ai ha‘anau kakai na‘e puke ‘i he fa‘ahinga mahaki kehekehe, na‘a nau ‘omi kinautolu kiate ia: pea ne kamata fakamo‘ui kinautolu, he‘ene hilifaki hono nima kiate kinautolu tāutaha.
42004041	Pea ‘alu atu foki ‘a e ngaahi fa‘ahikehe mei he ni‘ihi, ‘oku nau kalanga ‘o pehē, Ko koe ko e ‘Alo ‘o e ‘Otua: ka ka lolomi ‘e ia, ‘o ‘ikai te ne tuku ke nau lea; koe‘uhi na‘a nau ‘ilo ko e Mīsaia ia.
42004042	Pea kuo ‘aho, pea ‘alu ia kitua‘ā ‘o mole ki ha potu lala; pea fiema‘u ia ‘e ha fu‘u kakai, ‘o nau ‘alu kiate ia, ‘o nau fai ke ta‘ofi ke ‘oua na‘a ne ‘alu meiate kinautolu.
42004043	Ka ka tali ‘e ia kiate kinautolu, Kuo pau ke u ‘ave ‘a e ongoongolelei ki he ngaahi kolo kehe foki, ‘o tala ‘a e Pule‘anga ‘o e ‘Otua; he na‘e fekau mai au ki he me‘a ko ia.
42004044	Pea na‘a ne malanga ‘i he ngaahi falelotu ‘o Siutea.
42005001	PEA ko e ‘aho ‘e taha na‘e feta‘ota‘omi mai kiate ia ha fu‘u kakai, mo nau fakafanongo ki he folofola ‘a e ‘Otua, pea ‘oku tu‘u ‘a Sīsū ‘i he mata anovai ko Kenesaleti:
42005002	‘iloange na‘a ne vakai ha ongo ki‘i vaka ‘oku tau ‘i he mata ano, pea kuo ‘alu mei ai ‘a e kau toutai, ‘o fō honau ngaahi kupenga.
42005003	Pea heka ia ki ha taha ‘o e ongo vaka, ‘a ia ko e vaka ‘o Saimone; pea ne kole kiate ia ke tukutuku si‘i atu mei ‘uta: pea ne nofo hifo ‘o fai ‘ene ako ki he kakai mei he vaka.
42005004	Pea kuo ‘osi ‘ene lea, na‘a ne pehē kia Saimone, Tuku atu ki he moana, pea ‘a‘au homou ngaahi kupenga ki ha ika.
42005005	Pea tali ‘e Saimone ‘o ne pehē ki ai, ‘ēī, ko e pō kātoa mo ‘emau ngangau, ‘o ‘ikai ma‘u ha mata‘i ika: ka ‘i ho‘o me‘a te u ‘a‘au pē ‘a e kupenga.
42005006	Pea ‘i he‘enau fai ia, na‘a nau ha‘o ha fu‘u tākanga ika, pea kamata mahae honau ngaahi kupenga.
42005007	Pea nau ta‘alo ki honau kaungā toutai ‘i he vaka ‘e taha ke ha‘u ‘o tokoni kinautolu, pea nau ha‘u, ‘o nau fakafonu ‘a e ongo vaka fakatou‘osi, ‘o na kamata ngoto.
42005008	Pea ‘i he sio ki ai ‘a Saimone Pita, na‘a ne hinga atu ki he tui ‘o Sīsū, ‘o ne pehē, Me‘a atu, ‘Eiki, mei hoku vaka, he ko e tangata angahala au.
42005009	He na‘a ne mo‘utāfu‘ua, pea pehē mo kinautolu na‘e ‘iate ia, ‘i he ola ‘o ‘enau ha‘o:
42005010	pea pehē foki ‘a Sēmisi mo Sione ko e ongo foha ‘o Sēpeti, ‘a ia na‘e kaume‘a mo Saimone. Pea tali ‘e Sīsū kia Saimone, ‘oua ‘e manavahē; mei he taimi ni te ke pō tangata.
42005011	Pea kuo nau ‘omi ‘a e ongo vaka ki ‘uta, na‘a nau li‘aki kotoa pē ‘o muimui kiate ia.
42005012	Pea ko e ‘aho ‘e taha na‘a ne ‘i ha kolo, pea ‘iloange, ko ha tangata kilia hoko; pea ‘i he‘ene sio kia Sīsū, na‘a ne fakatōmape‘e atu ‘o ne hū kiate ia, ‘o pehē, ‘Eiki, ka ne ke loto ke fai, te ke lava ke fakama‘a au.
42005013	Pea mafao atu ‘e ia hono nima, ‘o ala ki he tangata, ‘o ne pehē, ‘oku ou loto pē: ke ke ma‘a koe. Pea matafi atu leva ‘a e kilia meiate ia.
42005014	Pea ne na‘ina‘i ki he tangata ke ‘oua te ne lea ki ha taha; mo ne pehē, Ka ke hanga ‘alu pē ke fakahā koe ki he taula‘eiki, pea ‘ange ‘a e me‘a ‘o fakatatau ki he tu‘utu‘uni ‘a Mōsese mo‘ao fakama‘a, kōno fakamo‘oni kiate kinautolu.
42005015	Ka na‘e ‘āsili mafola ai ‘a e talanoa kiate ia; pea fa‘a fakataha ‘a e ngaahi fu‘u kakai ke fanongo kiate ia, pea ke fakamo‘ui mei honau ngaahi alangamahaki.
42005016	Ka ka taka vao pē ia ‘i he ngaahi toafa, ‘o ne toutou fai ‘ene lotu.
42005017	Pea ko e ‘aho ‘e taha ‘oku ne faiako, pea ‘oku ‘i he ha‘oha‘onga ha kau Fālesi mo ha kau Faiako-‘i-he-Lao, ‘a ia kuo nau omi mei he ngaahi feitu‘u kehekehe ‘o Kāleli mo Siutea mo Selusalema: pea ko e mālohi ‘o e ‘Eiki na‘e toka ki he faito‘o.
42005018	Pea ‘iloange, ko e kau siana ‘oku nau lupe‘i mai ‘i ha mohenga ha tangata na‘e mamatea: ‘o nau feinga ke laoaki ia ki loto ke tuku ‘i he ‘ao ‘o Sīsū.
42005019	Pea ‘i he ‘ikai te nau ‘ilo pe ko e hala fē te nau fakahū ai ia, koe‘uhi ko e tokolahi ‘o e kakai, na‘a nau ‘alu hake ki he tu‘a fale, ‘o nau tuku hifo ia mo e fala ‘i he ‘ato ki he loto fale ki he ‘ao ‘o Sīsū.
42005020	Pea ‘i he‘ene vakai ‘enau tui, na‘a ne pehē, Tangata, kuo fakamolemole ho‘o ngaahi angahala.
42005021	Pea kamata fifili ‘a e kau sikalaipe mo e kau Fālesi, ‘o pehē, Ko hai ‘a e siana ni ‘oku lea fie‘otua? Ko hai ha taha ‘oku ne mafai ke fakamolemole angahala, ka ko e ‘Otua pē toko taha?
42005022	Ka ka ‘ilo pē ‘e Sīsū ‘enau fakakaukau, ‘o ne toe lea ‘o pehē kiate kinautolu, Ko e hā ia ‘oku mou fifili ki ai ‘i homou loto?
42005023	Ko e fē ‘oku faingofua; ‘a e pehē, Kuo fakamolemole ho‘o ngaahi angahala: pe ko e pehē, Tu‘u ‘o ‘eve‘eva?
42005024	Ka koe‘uhi ke mou ‘ilo, ko e Fanautama ‘a Tangata ‘oku ne mafai ‘i māmani ke fakamolemole angahala, (pea hanga ia ‘o lea ki he tangata mamatea) ‘oku ou tala kiate koe, Tu‘u, pea to‘o ho fala, pea ‘alu ki ho ‘api.
42005025	Pea tu‘u hake leva ia ‘i honau ‘ao, ‘o ne to‘o ‘a e me‘a na‘a ne tokoto ai, ‘o ne ‘alu atu ki hono ‘api, mo ne fakamālō‘ia ‘a e ‘Otua.
42005026	Pea lelea honau loto kotoa pē, ‘o nau fakamālō‘ia ‘a e ‘Otua, pea nau mate ilifia, mo nau pehē, Kuo tau mata me‘a fakato‘ufeiva he ‘aho ni.
42005027	Pea hili ia na‘a ne ‘alu atu, ‘o ne kilofi ha pōpilikane na‘e hingoa ko Līvai, ‘oku nofo ‘i he fale tute; ‘o ne pehē kiate ia, muimui kiate au.
42005028	Pea ne tuku kotoa pē, ‘o ne tu‘u ‘o muimui kiate ia.
42005029	Pea fai ‘e Līvai ha fu‘u kātoanga kia Sīsū ‘i hono fale; pea ko e fu‘u tokolahi ‘o e kau pōpilikane mo e kakai kehe na‘e ‘i he kātoanga mo kinautolu.
42005030	Pea lāutu‘u ‘a e kau Fālesi mo e kau sikalaipe ‘onautolu ki he‘ene kau ako, he‘enau pehē, Ko e hā ‘oku mou kai mo inu fakataha ai mo e kau pōpilikane mo e kau angahala?
42005031	Pea tali ‘e Sīsū ‘o ne pehē kiate kinautolu, Ko e tangata faito‘o ‘oku ‘ikai ma‘a e mo‘ui lelei, ka ma‘a e mahaki.
42005032	Na‘e‘ikai te u ha‘u ke ui ‘a e mā‘oni‘oni ki he fakatomala, ka ko e angahala.
42005033	Pea nau pehē kiate ia, Ko e hā ‘oku fa‘a ‘aukai ai ‘a e kau ako ‘a Sione, mo nau tauhi ‘a e ngaahi feingalotu; pehē foki ‘a e kau ako ‘a e kau Fālesi: ka ka kai pē, mo inu pē, ‘a kinautolu ‘oku ‘iate koe?
42005034	Pea tali ‘e Sīsū kiate kinautolu, He te mou lava hono fakaloto‘i ‘o e kakai ‘o e fale ta‘ane ke fai ha ‘aukai, ‘i he kei ‘iate kinautolu ‘a e tangata ta‘ane?
42005035	Kae tokaange ha taimi ‘e hiki meiate kinautolu ‘a e tangata ta‘ane, pea te nau toki ‘aukai ‘i he taimi ko ia.
42005036	Pea ne lea‘aki foki ha fakatātā kiate kinautolu, ‘o pehē: ‘oku ‘ikai ha taha te ne hae‘i mei ha kofu fo‘ou ha konga ke ‘oposi ‘aki ha kofu motu‘a: he ka pehē, ko e fo‘ou kuo mahae, pea ko e motu‘a ‘oku ‘ikai tu‘o tatau mo ia ‘a e konga mei he kofu fo‘ou.
42005037	Pea ‘oku ‘ikai ha taha te ne ‘utu ha uaine fo‘ou ki he ngaahi hina leta ‘oku motu‘a; he ka pehē, ‘e hae ‘a e ngaahi hina ‘e he uaine fo‘ou, pea mahua ai ‘a e uaine ia, pea maumau mo e ngaahi hina.
42005038	Ka ko hono taau ke ‘utu ha uaine fo‘ou ki ha ngaahi hina fo‘ou.
42005039	Pea ‘oku ‘ikai ha taha kuo ne inu ‘a e uaine motu‘a pea manako ki he fo‘ou; he ‘oku ne pehē, Ko e uaine motu‘a pē ‘oku sai.
42006001	PEA ko eni, ko e Sāpate ‘e taha na‘a ne fononga atu, ‘o hala loto ngoue: pea toli ‘e he‘ene kau ako ‘a e ngaahi fo‘i uite, ‘o milimili ‘i honau nima mo kai.
42006002	Pea pehē ‘e he ni‘ihi ‘o e kau Fālesi, Ko e hā ‘oku mou fai ai ‘a e me‘a ‘oku ‘ikai ngofua ‘i he Sāpate?
42006003	Pea tali ‘e Sīsū ‘o ne pehē kiate kinautolu, ‘Io, ne ‘ikai te mou lau koā ‘a e me‘a ko ia na‘e fai ‘e Tēvita, ‘i he taimi na‘a ne hālofia ai mo kinautolu na‘e ‘iate ia?
42006004	‘a ‘ene hū ki he Fale ‘o e ‘Otua, ‘o ne to‘o ‘a e mā fono ‘o ‘ilo, mo ne ‘ange kiate kinautolu na‘e ‘iate ia: ka ko e me‘a ia ‘oku ‘ikai ngofua hono kai, ngata pē ‘i he kau taula‘eiki?
42006005	Pea ne toe pehē kiate kinautolu, Ko e Fanautama ‘a Tangata ko e ‘Eiki ia ‘o e Sāpate foki.
42006006	Pea faifai pea hū ia ki he falelotu ‘i ha Sāpate ‘e taha, ‘o ne faiako ai: pea na‘e ‘i ai ha tangata kuo mate hono nima to‘omata‘u.
42006007	Pea ko e kau sikalaipe mo e kau Fālesi na‘a nau lamalama ha‘ane fai ha faito‘o ‘i he Sāpate, ka nau ma‘u ha me‘a ke faka‘ilo ‘aki.
42006008	Ka ka ‘ilo pē ‘e ia ‘enau fakakaukau, ‘o ne pehē ki he tangata kuo nima mate, Tu‘u, ‘o hopo mai ki loto. Pea tu‘u ia ‘o hopo mai.
42006009	Pea pehē ‘e Sīsū kiate kinautolu, ‘oku ai ‘eku fehu‘i ke fai atu, Ko e fē ‘oku ngofua ‘i he Sāpate? Ke fai ha lelei, pe ke fai ha kovi? ke fakahaofi mo‘ui, pe ke faka‘auha ia?
42006010	Pea vakai foli ‘e ia ‘a kinautolu kotoa, ‘o ne pehē ki he tangata, Mafao atu ho nima na. Pea ne fai: pea na‘e toe mo‘ui mai hono nima.
42006011	Pea fakautuutu ai ‘enau sesele; ‘o nau fealēlea‘aki ai, pe ko e hā nai ha me‘a te nau fai kia Sīsū.
42006012	Pea na‘e hoko ‘i he kuonga ko ia ‘a ‘ene ‘alu atu ki he mo‘unga ke lotu; pea ne ‘osiki ‘a e pō ‘i he lotu ki he ‘Otua.
42006013	Pea ‘i he‘ene ‘aho hake, na‘a ne ui ange ‘ene kau ako; ‘o ne fili meiate kinautolu ha toko hongofulu mā toko ua, ‘o ne fakahingoa kinautolu ko e kau ‘Aposetolo:
42006014	ko Saimone (‘a ia na‘a ne fakahingoa foki ko Pita mo ‘Anitelū ko hono tehina, mo Sēmisi mo Sione mo Filipe mo Pātolomiu
42006015	mo Mātiu mo Tōmasi, ko Sēmisi ko e foha ‘o ‘Alefiusi, mo Saimone na‘e fa‘a lau ko e mamahi‘i fonua,
42006016	mo Siutasi ko e foha ‘o Sēmisi, pea mo Siutasi ‘Isikāliote ‘a ia na‘e ne hoko ko e lavaki.
42006017	Pea ‘alu hifo ia fakataha mo kinautolu, ‘o ne tu‘u ‘i ha potu na‘e toka lelei; pea na‘e ai mo e tokolahi ‘o ‘ene kau ako, mo ha fu‘u kakai ‘Isileli, mei Siutea kātoa, mo Selusalema, mo e hāngai-ki-tahi ‘o Taia mo Saitoni, kuo nau ha‘u ke fanongo kiate ia, pea ke faito‘o ‘a honau ngaahi alangamahaki:
42006018	ko kinautolu foki na‘e fakafiu‘i ‘e he ngaahi fa‘ahikehe na‘e fakamo‘ui.
42006019	Pea feinga ‘a e kakai kotoa ke ala kiate ia, he na‘e ‘alu atu meiate ia ha mālohi, ‘o fakamo‘ui kinautolu.
42006020	Pea tāngaki ia ki he‘ene kau ako, ‘o ne pehē, Monū‘ia ā ka ko kimoutolu ‘oku masiva: He ‘oku ‘omoutolu ‘a e Pule‘anga ‘o e ‘Otua.
42006021	Monū‘ia ā ka ko kimoutolu ‘oku fiekaia ni: He ‘e fakamākona kimoutolu, Monū‘ia ā ka ko kimoutolu ‘oku tangi ni: he te mou kata.
42006022	Monū‘ia ā ka ko kimoutolu, ‘oka fehi‘anekina ‘e he kakai, pea ‘oka nau ka kapusi kimoutolu, mo manuki‘i, mo nau keu‘i homou hingoa ‘o hangē ko ha me‘a ‘oku pango, koe‘uhi pē ko e Fanautama ‘a Tangata.
42006023	‘ē, mou fiefia ‘i he taimi ko ia, mo hākahaka; he vakai ‘oku lahi ho‘omou totongi ‘i he langi: he ko e me‘a pē ia na‘e fai ‘e he‘enau mātu‘a ki he kau palōfita.
42006024	Ka ‘oiauē ‘a kimoutolu koloa‘ia! He ko hono ngata ‘ena ‘o ho‘omou fiemālie ‘oku mou ma‘u.
42006025	‘Oiauē ‘a kimoutolu ‘oku mākona ni! He te mou fiekaia. ‘Oiauē ‘a kimoutolu ‘oku kata ni! He te mou mamahi mo tangi.
42006026	‘Oiauē ‘a kimoutolu, ‘oka lau‘i lelei ‘e he kakai fuli pē! He ko e me‘a pē ia na‘e fai ‘e he‘enau mātu‘a ki he kau palōfita loi.
42006027	Ka ‘oku ou tala kiate kimoutolu ‘oku fanongo na, Mou ‘ofa‘i homou ngaahi fili, fai lelei kiate kinautolu ‘oku fehi‘a kiate kimoutolu,
42006028	tāpuaki‘i ‘a kinautolu ‘oku tutuku‘i kimoutolu, hūfia ‘a kinautolu ‘oku nau ngaohikovi‘i kimoutolu.
42006029	Ka tuki‘i koe ‘e hā taha ‘i ho kou‘ahe, ‘ange ki ai ‘a e kou‘ahe ‘e taha; pea ko ia ‘oku ‘ave ho pulupulu, ‘oua na‘a ta‘ofi mei ai mo ho sote.
42006030	‘Ilonga ha taha ‘e fai ha kole kiate koe, tali ia; pea ka ‘ave ‘e ha taha ha‘o me‘a, ‘oua na‘a ‘eke ia.
42006031	Pea hangē ko ia ‘oku mou loto ke fai ‘e he kakai kiate kimoutolu, mou fai tatau mo ia foki kiate kinautolu.
42006032	He kapau ‘oku mou ‘ofa‘i ‘a kinautolu pē ‘oku ‘ofa mai, ko e me‘a ia ‘e fakafeta‘ia? he na‘a mo e kakai angahala ‘oku nau ‘ofa‘i ‘a kinautolu ‘oku ‘ofa mai.
42006033	Pea kapau ‘oku mou fai lelei kiate kinautolu pē ‘oku fai lelei mai, ko e me‘a ia ‘e fakafeta‘ia? He na‘a mo e kakai angahala ‘oku nau fai ‘a e me‘a ko ia.
42006034	Pea kapau te mou tali ha nonō kiate kinautolu pē ‘oku mou ‘amanaki ke toe ma‘u mei ai, ko e me‘a ia ‘e fakafeta‘ia? Na‘a mo e kakai angahala ‘oku nau tali nonō ki he kakai angahala, koe‘uhi ke nau ma‘u mai hono tatau.
42006035	Ka mou ‘ofa‘i homou ngaahi fili; pea fai lelei mo tali nonō, neongo ‘oku ‘ikai te mou ‘amanaki ‘e toe ma‘u mai ha me‘a; pea ‘e lahi ho‘omou totongi, pea te mou hoko ko e ngaahi foha ‘o e ‘eiki Taupotu; he ‘oku angalelei ia ki he ta‘ehounga mo e faikovi.
42006036	‘ē, mou hoko ko e kau ‘ofangofua, ‘o hangē ‘oku ‘ofangofua ‘a ho‘omou Tamai.
42006037	Pea ‘oua ‘e fakaanga, pea ‘e ‘ikai anga‘ia kimoutolu: pea ‘oua ‘e fakahalaia, pea ‘e ‘ikai fakahalaia kimoutolu: mou fakamolemole, pea ‘e fakamolemole ‘a kimoutolu:
42006038	‘ange pea ‘e toe ‘omi kiate kimoutolu–kuo fua fakalaka, kuo fa‘o tuki ki he puha fua, kuo lulu‘i, kuo fonu mokulu; ‘e pehē ‘a ‘enau toe ‘atu ki homou kona. He ko e fua ‘oku mou fua ‘aki, ko ia pē ‘e fua ‘aki ho‘omou totongi.
42006039	Pea ne lea‘aki foki ha fakatātā kiate kinautolu, ‘o pehē, ‘e lava koā ‘e ha kui ke takihala ki ha kui, ‘ō? ‘ikai te na fakatou tō ki ha luo?
42006040	Tala‘ehai ‘oku lahi ‘a e tama ako ‘i he faiako: ka ka ‘ilonga ha taha kuo haohaoa ‘ene ako te ne hangē ko e faiako.
42006041	Pea ko e hā ‘oku ke tokanga ai ki he malamala‘i ‘akau ‘oku ‘i he mata ‘o ho kāinga, ka ko e fu‘u lalango na ‘oku ‘i ho mata ‘o‘ou ‘oku ‘ikai te ke ‘ilo ki ai?
42006042	Te ke lava fēfē ke lea ki ho kāinga, Nga‘ata, tuku ke u to‘oa mai ‘a e malamala na ‘oku ‘i ho mata; ‘osi, ‘oku ‘ikai te ke tokanga‘i ‘e koe ‘a e fu‘u lalango ‘i ho mata ‘o‘ou? ‘a e ‘afungi! tomu‘a to‘o mai ‘a e lalango mei ho‘ou mata, pea te ke toki sio totonu ke to‘o ‘a e malamala mei he mata ‘o ho kāinga.
42006043	He ‘oku ‘ikai ha me‘a pehē, ke fua tamaki ‘e ha ‘akau ‘aonga, pe ke fua ‘aonga ‘e ha ‘akau tamaki.
42006044	Ka ‘oku mahino ‘a e ‘akau takitaha mei hono fua ‘o‘ona. He ‘oku ‘ikai tufi fiki ‘i he vao talatala, pe toli kālepi ‘i he talatala‘āmoa.
42006045	Ko e tangata lelei ‘oku fisi kitu‘a ai ‘a e lelei mei he koloa lelei kuo fa‘o ki hono loto; pea ko e tangata kovi ‘oku fisi kitu‘a ai ‘a e kovi mei he koloa kovi kuo fa‘o ‘i hono loto: he ko e talanoa ‘a e ngutu ‘oku mei he me‘a ‘i he loto ‘oku hulu atu.
42006046	Pea ko e hā ‘oku mou lau ai kiate au, ‘ēī, ‘ēī; ka ‘oku ‘ikai te mou fai ‘a e ngaahi me‘a ‘oku ou tala?
42006047	‘Ilonga ‘a ia ‘oku ha‘u kiate au, ‘o fanongo ki he‘eku ngaahi tala, ‘o fai ki ai, te u fakatātā atu hono tatau:
42006048	‘oku ne tatau mo ha tangata langa fale; ‘a ia na‘a ne keli, ‘o toe foa ‘aki, ‘o ne ‘ai ‘a e tu‘unga ki he maka: pea ‘i he mahake ‘a e vaitafe, na‘a ne pā atu ki he fale ko ia; pea na‘e ‘ikai te ne mafai ke lulu ia: ko e me‘a ‘i he lelei hono langa.
42006049	Ka ko ia ‘oku ne fanongo ‘o ‘ikai fai, ‘oku ne tatau mo e tangata na‘e langa fale ‘i he funga kelekele, ta‘ete ne keli ha tu‘unga; ‘a ia na‘e pā atu ki ai ‘a e vaitafe, pea holofa leva ia: pea na‘e hoko ‘a e maumau ‘o e fale ko ia ko e maumau lahi.
42007001	PEA kuo ‘osi ‘ene ngaahi tala kotoa pē kae fanongo ‘a e kakai, pea ne toki ‘alu ‘o hū ki Kāpaneume.
42007002	Pea na‘e ai ha senituliō ‘e taha, kuo puke ‘o tei mate ‘ene pōpula, ‘a ia na‘a ne mahu‘inga‘ia ai.
42007003	Pea kuo fanongo ia ko Sīsū, na‘a ne fakafai ‘i ha mātu‘a ni‘ihi ‘o e kakai Siu ‘ene kole kiate ia, ke ha‘u ‘o faito‘o ‘ene pōpula.
42007004	Pea nau omi kia Sīsū, ‘o nau kole fakamātoato kiate ia, ‘o pehē, Ko e tangata ‘eni ‘oku taau ke ke fai ki ai ‘a e me‘a:
42007005	he ‘oku ne ‘ofa‘i hotau kakai, pea na‘a ne langa ‘e ia pē hotau falelotu.
42007006	Pea ‘alu ‘a Sīsū mo kinautolu. Pea kuo ne mei a‘u ki he fale, mo e fekau ange ‘e he senituliō ha kāinga ni‘ihi ke lea kiate ia, ‘o pehē, ‘Eiki, ‘oua na‘a ke ongosia me‘a mai: he ‘oku ‘ikai te u taau ke ke hū ki hoku poko‘i fale:
42007007	pea ko ia foki na‘a ku pehē ai ‘oku ou ta‘etaau ke ‘alu atu kiate koe: ka ke fai pē ha fo‘i folofola, pea ‘e mo‘ui ‘a ‘eku tamaio‘eiki.
42007008	He ko au foki ko e tangata ‘oku fakaongo ki ha pule, pea ‘oku ai ha kau sōtia ‘oku fakaongo kiate au; pea u pehē ki ha taha, ‘alu, pea ‘alu ia; pea ki ha taha, Ha‘u, pea ne ha‘u; pea u pehē ki he‘eku pōpula, Fai ē, pea ‘oku ne fai.
42007009	Pea ‘i he fanongo ‘e Sīsū ki he me‘a ko ia, na‘a ne ofo ‘i he tangata; pea tafoki ia ki he fu‘u kakai na‘e muimui mai, ‘o ne pehē, ‘Oku ou tala atu, Na‘a mo ‘Isileli, na‘e ‘ikai te u ‘ilo ai ki ha tui ‘oku pehē fau.
42007010	Pea ‘i he foki ki he fale ‘a e kakai na‘e fekau, na‘a nau ‘ilo ‘a e pōpula, kuo mo‘ui.
42007011	Pea ko e ‘aho na‘a na feholoi, na‘a ne ‘alu ki he kolo ‘oku hingoa ko Neini; pea na‘e fononga mai ‘ene kau ako, pea mo ha fu‘u kakai.
42007012	Pea ‘i he‘ene ofi ki he matanikolo, ‘iloange, na‘e fata mai kitua‘ā ha pekia, ko e tama pē toko taha ia ‘a ‘ene fa‘ē, pea ko e fefine uitou ia: pea na‘e ‘iate ia ha kakai tokolahi ‘o e kolo.
42007013	Pea ‘i he mamata ‘e Sīsū ki he fefine, na‘e langa hono fatu ‘i he ‘ofa ki ai, ‘o ne pehē kiate ia, ‘Oua ‘e tangi.
42007014	Pea ne ‘alu atu ‘o ala ki he fata; pea tu‘u pē ‘a e kau fata. Pea ne pehē, Tama, ‘oku ou tala atu, ke ke tu‘u.
42007015	Pea nofo hake ‘a e ‘anga‘anga, ‘o kamata lea, pea ne tuku ia ki he‘ene fa‘ē.
42007016	Pea mo‘u ilifia ‘a e kakai kotoa pē: ‘o nau fakamālō‘ia ‘a e ‘Otua, ‘o nau pehē, Kuo tupu ‘i hotau lotolotonga ha palōfita lahi: mo ‘eni, Kuo ‘a‘ahi ‘a e ‘Eiki ki hono kakai.
42007017	Pea pavake ‘a hono ongoongo ko ia ‘i Siutea kātoa, kae‘uma‘ā ‘a e feitu‘u kotoa ko ia.
42007018	Pea talanoa kia Sione ‘e he‘ene kau ako ‘a e ngaahi me‘a ko ia kotoa pē.
42007019	Pea ui ange ‘e Sione ha tokoua ‘o ‘ene kau ako, ‘o ne fekau ‘a kinaua ki he ‘Eiki ke pehē kiate ia, Ko koe ia na‘e pehē ke ha‘u? Pe te tau ‘amanaki ki ha taha?
42007020	Pea ‘i he a‘u mai ‘a e ongo me‘a kiate ia, na‘a na pehē, Ko Sione Papitaiso kuo ne fekau mai kimaua kiate koe; pea ko ‘ene me‘a mai, pe ko koe ia na‘e pehē ke ha‘u, pe te tau ‘amanaki ki ha taha?
42007021	Ko e feitu‘ula‘ā ko ia na‘a ne fakamo‘ui ‘a e tokolahi mei he ngaahi mahaki, pea mo e ngaahi me‘a fakamamahi, mo e ngaahi fa‘ahikehe, ‘o ne ‘ofa ki ha ni‘ihi kui, ‘o faka‘ā.
42007022	Pea tali ‘e ia ‘o ne pehē ki he ongo me‘a, Mo ō, ‘o fakahā kia Sione ‘a e ngaahi me‘a ‘oku mo mamata mo fanongo ki ai; ‘oku ‘ā ‘a e kui, ‘eve‘eva ‘a e heke, fakama‘a ‘a e kilia, ongo ‘a e tuli, fokotu‘u ‘a e pekia, pea ‘oku malanga‘aki ‘a e ongoongolelei ki he masiva.
42007023	Pea monū‘ia ā ka ko ia ‘oku ‘ikai tūkia ‘iate au.
42007024	Pea kuo ō ‘a e ongo talafekau ‘a Sione, pea hanga ‘e Sīsū ‘o lea ki he kakai ‘ia Sione, ‘o pehē, Ko ho‘omou ‘alu atu ki he toafa ke siofi ‘a e hā? Ko ha kaho ‘apē, ‘oku lulu‘i ‘e he matangi, ‘ō?
42007025	Ka ko e hā nai na‘a mou ‘alu atu ke mātā? Ko ha tangata ‘apē, ‘oku kofu silika fakatafu‘ufu‘u, ‘o? ‘ē, ko e fa‘ahinga ‘oku kofu fakalaukau, mo mo‘ui fakananivi, ‘oku nofo palasi.
42007026	Ka ko ho‘omou ‘alu atu ke mamata ki he hā? Ki ha palōfita? ‘āua! tala atu, ‘oku lahi ia ‘i ha palōfita.
42007027	Ko eni ia na‘e kau ki ai ‘a e folofola, Vakai, ‘oku ou fekau atu hoku fakamelomelo ke mu‘omu‘a kiate koe, ‘a ia te ne teuteu ho hala mo‘ou.
42007028	‘Oku ou tala atu, ‘i he kakai kotoa kuo fanau‘i ‘e he fefine, ‘oku ‘ikai ha taha ‘oku lahi ‘ia Sione; ka neongo pe ko hai ‘oku faka‘ange‘ange ‘i he Pule‘anga ‘o e ‘Otua, ‘oku lahi ia ‘ia Sione.
42007029	(Pea ko e kau ‘Isileli kotoa na‘e fanongo, pea mo e kau pōpilikane, na‘a nau fakatonuhia‘ia ‘a e ‘Otua, he‘enau papitaiso ‘i he papitaiso ‘a Sione.
42007030	Ka ko e kau Fālesi mo e kau tufunga lao, ko e ‘ikai te nau papitaiso ‘iate ia, ko ‘enau le‘ei ia ‘a e tu‘utu‘uni ‘a e ‘Otua ‘o nau kovi ai.)
42007031	Ka te u fakatatau ki he hā ‘a e kakai ‘o e to‘utangata ni? ‘io, ‘oku nau hangē nai ko e hā?
42007032	‘Oku nau hangē ko ha tu‘unga tamaiki ‘oku nofo ‘i ha mala‘e, ‘o nau fekalanga‘aki, ‘o pehē, Ne mau tā nafa atu, kae ‘ikai te mou me‘e; ne mau hua ‘a e ‘oiauē, kae ‘ikai te mou fetāngihi.
42007033	He kuo ha‘u ‘a Sione Papitaiso, ‘o ‘ikai kai mā, pe inu kava; pea mou pehē,
42007034	‘Oku ‘iate ia ha tēvolo. Kuo ha‘u ‘a e Fanautama ‘a Tangata, ‘o keinanga mo faikava; pea mou pehē, ‘Isa! Ko e tama fa‘a kai mo inu kava, ko e kaume‘a ‘o e pōpilikane mo e kau angahala!
42007035	Ka na‘e fakatonuhia ‘a Poto ‘e he fānau kotoa pē ‘a‘ana.
42007036	Pea na‘e fakaafe ia ‘e ha Fālesi ‘e taha ke na kai, pea hū ia ki he fale ‘o e Fālesi, ‘o tokoto fakaloloa ‘i he nofo‘a.
42007037	Pea ‘iloange ko ha fefine–pea ko e toko taha ia ‘i he kau fe‘auaki ‘o e kolo-‘i he‘ene ‘ilo pau ‘oku keinanga ‘a Sīsū ‘i he fale ‘o e Fālesi, na‘a ne ha‘u mo ia ha hina ‘alapasita na‘e fonu ‘i he lolo tākai;
42007038	‘o ne tu‘u mei hono tu‘a ‘o ofi ki hono va‘e, ‘o tangi; pea ‘i he viku leva hono va‘e ‘i he lo‘imata na‘a ne hanga ‘o holoholo ‘aki hono lou‘ulu, mo ne toutou ‘uma ki hono va‘e, ‘o ne tākai ‘aki ‘a e lolo.
42007039	Pea ‘i he vakai ki ai ‘e he Fālesi ‘a ia na‘a ne fakaafe ia, na‘a ne pehē ‘i hono loto, Ka ne ko ha palōfita ‘eni, pehē kuo ne ‘ilo ‘a e fefine ni ‘oku ala kiate ia, mo ‘ene anga; he ko e angahala ia.
42007040	Pea tali ‘e Sīsū ‘o ne pehē ki ai, ‘E Saimone, ‘oku ‘i ai ha‘aku lea ke fai atu. Pea pehē ‘e ia, Fai pē, Tangata‘eiki.
42007041	Na‘e ai ha ongo tangata na‘e mo‘ua ki hā matāpule tali-nō-pa‘anga: ko e mo‘ua ‘o e taha ko e tēnali ‘e nimangeau, ko e taha ko e tēnali ‘e nimangofulu.
42007042	Pea ‘i he ‘ikai ha‘ana me‘a ke totongi ‘aki, na‘a ne fakamolemole fakatou‘osi. Ko e fē nai ‘iate kinaua ‘e lahi ‘ene ‘ofa ki he matāpule?
42007043	Pea tali ‘e Saimone ‘o ne pehē, ‘oku ou pehē, ko e toko taha na‘e lahi ‘ene fakamolemole ki ai. Pea pehē ‘e Sīsū kiate ia, Totonu pē ho‘o lau.
42007044	Pea tafoki ia ki he fefine, mo ne pehē kia Saimone, ‘Oku ke vakai ‘a e fefine ni? Ne u hū mai ki ho fale, pea hono ke ‘omi ha vai ki hoku va‘e? ka ko e fefine ni kuo ne fakaviviku hoku va‘e ‘aki hono lo‘imata, pea holoholo ‘aki hono lau,
42007045	Hoke ki‘i ‘uma kiate au? Ka ko e fefine ni, talu ‘eku hū mai mo e ‘ikai tuku ‘ene ‘uma lolomi ki hoku va‘e.
42007046	Hoke pani lolo hoku ‘ulu? ka ko e fefine ni kuo ne pani ‘aki ‘a e lolo tākai ‘a hoku va‘e.
42007047	Ko ia ‘oku ou tala atu, Ko ha‘ana angahala ne hulu atu, pea kuo fakamolemole; he vakai kuo lahi ‘ene ‘ofa: ka ko ia ‘oku si‘i ‘a e fakamolemole ki ai pea si‘i ha‘ana ‘ofa.
42007048	Pea pehē ‘e ia ki he fefine, Kuo fakamolemole ho‘o ngaahi angahala.
42007049	Pea ko kinautolu na‘a nau keinanga mo ia, na‘a nau kamata lea ‘i honau loto, ‘o pehē, Ko hai ‘eni, ‘a ia ‘oku fakamolemole angahala foki?
42007050	Pea pehē ‘e Sīsū ki he fefine, Kuo fakamo‘ui koe ‘e ho‘o tui; ‘alu, ‘o fiemālie pē ā.
42008001	PEA hoko mo ia ‘ene fakatotofu ‘a e kolo mo e vilisi, ‘i he‘ene fanongonongo ‘a e Pule‘anga ‘o e ‘Otua, mo ne tala hono ongoongolelei.
42008002	Pea na‘e ‘iate ia ‘a e kau Hongofulumāua; mo ha tu‘unga fafine ‘a ia kuo fakamo‘ui mei he ngaahi fa‘ahikehe, mo e ngaahi vaivai‘anga; ko Mele ‘oku ui ko e Mele mei Makitala, ‘a ia na‘e ‘alu mei ai ‘a e tēvolo ‘e toko fitu,
42008003	mo Sioana ko e uaifi ‘o Kusa ko e mu‘a ‘a Hēlota, mo Sūsana, mo e tokolahi kehe: pea ko e fa‘ahinga ko ia na‘a nau tauhi kinautolu ‘aki ‘enau koloa.
42008004	Pea ‘i he fetautaulaki mai ha fu‘u kakai lahi, pea ha‘u mo ha‘u ha ni‘ihi mei he kolo takitaha, na‘a ne hanga ‘o lea fakatātā kiate kinautolu.
42008005	Na‘e ‘alu atu ha tangata tūtuu‘i ke tūtuu‘i ‘ene tenga: pea ‘i he‘ene tūtuu‘i, ne tō ha me‘a ‘i he ve‘ehala; pea mala ai ‘a e kakai, pea kai ‘o ‘osi ia ‘e he fanga manupuna ‘o e ‘atā.
42008006	Pea tō ha me‘a ‘e taha ki he funga maka; pea ‘i he‘ene tupu na‘e mate ia ko e ‘ikai mālūlū.
42008007	Pea tō ha me‘a ‘e taha ki he tu‘unga ‘o ha ngaahi ‘akau talatala; pea tupu fakataha mo ia ‘a e ‘akau talatala, ‘o nau kāsia ia.
42008008	Pea tō ha me‘a ‘e taha ki he kelekele kuo taau, pea ‘i he‘ene tupu na‘a ne fua, ‘o fuo teau. Pea ‘i he ‘ai atu ‘e Sīsū ‘a e me‘a ko ia na‘a ne kalanga, Ko ia ‘oku ‘i ai hano telinga ke ongo‘aki, pea ke ne ongo‘i.
42008009	Pea fakafehu‘i kiate ia ‘e he‘ene kau ako, ‘o pehē, Ko e hā nai ‘a e fakatātā ni?
42008010	Pea ne pehē, Kuo tuku kiate kimoutolu ke ‘ilo ‘a e ngaahi misiteli ‘o e Pule‘anga ‘o e ‘Otua; ka ‘oku fai fakatātā pē ki hono toe ‘o e kakai; koe‘uhi ke nau sio, kae ‘ikai tokanga, pea fanongo, kae ‘ikai ongo‘i.
42008011	Ko eni pē ‘a e fakatātā ko ia: Ko e tenga ko e folofola ‘a e ‘Otua.
42008012	Pea ko kinautolu ‘i he ve‘ehala, ko e kakai ia ‘oku fanongo; pea toki ha‘u ‘a e tēvolo, ‘o ne ‘ave ‘a e folofola mei honau loto, na‘a nau tui pea mo‘ui.
42008013	Pea ko kinautolu ‘i he funga maka, ko e kakai ia ‘oku fanongo leva mo tali fiefia ‘a e folofola; ka ‘oku ‘ikai fai aka ‘a kinautolu ni, ka ‘oku nau tui pē ‘i he taimi ko ia, pea ‘i ha taimi ‘ahi‘ahi ‘oku nau hiki.
42008014	Pea ko ia na‘e tō ki he ‘akau talatala, ko kinautolu ia na‘e fanongo, ka ‘i he‘enau fai atu ‘oku ngāpulou kinautolu ‘e he ngaahi mo‘ua ‘o e mo‘ui ni, mo hono koloa, mo hono ngaahi mālie; pea ‘oku ‘ikai ai te nau tō a‘u.
42008015	Pea ko ia ‘oku ‘i he kelekele kuo lelei, ko e fa‘ahinga ia ‘oku nau tali ‘a e folofola‘aki ‘a e loto kuo lelei mo taau, ‘o nau pukenima‘i ia, pea nau fua he‘enau kītaki.
42008016	Pea tala‘ehai ‘oku tutu ha maama, pea pulonga ‘aki ha kumete, pe ‘ai ki ha lalo mohenga; ka ‘oku ne ‘ai ki ha tu‘unga maama, koe‘uhi ke sio ki hono maama ‘e kinautolu ‘oku hū mai.
42008017	He ‘oku ‘ikai ha me‘a ‘oku lilo, ka ‘e faifai pea e‘a; ‘uma‘ā ha me‘a ‘oku fufū ka ‘e ‘iloa pē, pea hoko ‘o fu‘u e‘a.
42008018	Ko ia mou tokanga ki he anga ‘o ho‘omou fanongo: he ka ai ha taha te ne ma‘u ha me‘a, ‘e ‘ange ki ai mo ha me‘a; pea ka ai ha taha ‘oku ‘ikai ke ma‘u, na‘a mo e me‘a ‘oku ne matamata ma‘u ‘e to‘o meiate ia.
42008019	Pea na‘e ‘alu ange kiate ia ‘ene fa‘ē mo hono ngaahi tokoua, pea na‘e ‘ikai te nau lava ke fe‘iloaki mo ia koe‘uhi ko e fu‘u kakai.
42008020	Pea na‘e fakahā ange kia Sīsū, ‘o pehē, Ko ho‘o fa‘ē mo ho ngaahi tokoua ‘oku tutu‘u mei tu‘a, ‘oku nau fie fe‘iloaki mo koe.
42008021	Ka ka tali ‘e ia kiate kinautolu ‘o pehē, Ko ‘eku fa‘ē mo hoku ngaahi tokoua, ko eni ia; ‘a kinautolu ‘oku fanongo ki he folofola ‘a e ‘Otua, ‘o fai ki ai.
42008022	Pea ko e ‘aho ‘e taha, na‘e heka ‘e ia mo ‘ene kau ako ki ha vaka; pea ne pehē kiate kinautolu, Tau ō ki he kau ano ‘e taha. Pea nau tuku atu.
42008023	Pea na‘e mohe ia lolotonga ‘enau folau: pea hifo mai ha ‘ahiohio ki he anovai; pea nau kamata ngoto, pea hangē ka tu‘utāmaki.
42008024	Pea nau ‘unu‘unu atu ‘o fafangu ia, ‘ēī, ‘ēī, ‘oku tau tu‘utāmaki! Pea ne tu‘u, ‘o lolomi ‘a e matangi mo e hou ‘o e tahi: pea fakalolo ia ‘o tofu.
42008025	Pea ne pehē kiate kinautolu, Kofa‘ā ia ho‘omou tui? Pea nau ofo mo ilifia, ‘o nau fepehē‘aki, Uoi! ko hai nai ‘eni! he ‘oku ne tu‘utu‘uni me‘a ki he matangi mo e tahi, pea nau fakaongo ki ai!
42008026	Pea nau tau atu ki he fonua ‘o e kakai Kēlasa, ‘a ia ko ha fonua ‘oku fevaha‘anaki mo Kāleli.
42008027	Pea ‘i he‘ene hifo ki ‘uta, na‘e fakafetaulaki kiate ia ha tangata ‘o e kolo, ‘a ia kuo iate ia ha fanga tēvolo, pea kuo fuoloa mo e ‘ikai te ne tui ha kofu, pea na‘e ‘ikai te ne nofo ki ha fale, ka ko e ngaahi fonualoto pē.
42008028	Pea ‘i he‘ene ‘ilo ‘a Sīsū, na‘a ne kaila, ‘o ne hinga atu ki ai, ‘o ne lea le‘o lahi ‘o pehē, Ko ho hā au, ‘e Sīsū, ko e ‘Alo ‘o e ‘Otua Taupotu? ‘oku ou kole kiate koe, ‘oua na‘a ke fakamamahi‘i au.
42008029	He kuo ne kamata fekau ki he fa‘ahikehe ke mahu‘i mei he tangata. He kuo fuoloa hono ‘āvea, pea na‘e fa‘a ha‘i seini ia, pea ma‘u kii‘i hono va‘e; ka ka motuhi ‘e ia hono ha‘i, kae fakaoma ia ‘e he tēvolo ki he toafa.
42008030	Pea fehu‘i ‘e Sīsū kiate ia, Ko hai ho hingoa? Pea ne tali, ko Kongakau au: he na‘e tokolahi ‘a e tēvolo kuo hū kiate ia.
42008031	Pea nau kole kiate ia ke ‘oua te ne tu‘utu‘uni ke nau ‘alu mei ai ki Luo.
42008032	Pea na‘e ai ha fanga puaka tokolahi ‘oku nau huhua ‘i he mo‘unga: pea kole ‘e he ngaahi fa‘ahikehe kiate ia ke ne tuku ke nau hū ki he fa‘ahinga ko ia. Pea ne tukuange.
42008033	Pea ‘alu atu ‘a e fanga tēvolo mei he tangata, ‘o nau hū ki he puaka; pea ‘oho ‘a e fanga manu ‘i he tahifohifo ki he anovai, ‘o nau melemo ai.
42008034	Pea hola ‘a e kakai na‘e tauhi kinautolu, ‘i he‘enau sio ki he me‘a kuo fai, pea nau ongoongoa ia ki he kolo mo e ngoue‘anga.
42008035	Pea na‘e ‘alu atu ‘a e kakai ke vakai ‘a e me‘a kuo fai; pea nau ha‘u kia Sīsū, pea nau ‘ilo ‘a e tangata, ‘a ia na‘e ‘alu mei ai ‘a e fanga tēvolo, ‘oku ne ta‘utu ‘i he va‘e ‘o Sīsū, kuo kofu, pea kuo poto: pea nau ilifia.
42008036	Pea talanoa‘ia kiate kinautolu ‘e he kakai na‘e mamata ki ai ‘a e anga ‘o e fakamo‘ui ‘o e ‘āvea.
42008037	Pea kole kia Sīsū ‘e he kakai kotoa ‘o e feitu‘u ‘o Kēlasa ke ne ‘alu meiate kinautolu; he na‘a nau mo‘u manavahēa ‘aupito: ko ia, na‘a ne heka vaka, ‘o ne foki atu.
42008038	Pea ko e tangata, ‘a ia ne ‘alu mei ai ‘a e fanga tēvolo, na‘a ne kole kia Sīsū ke na ō mo ia: ka ka tekaki ia ‘e Sīsū, ‘o ne pehē.
42008039	Foki pē ki ho fale, pea fakamatala ki he ngaahi fu‘u me‘a kuo fai ‘e he ‘Otua ma‘au. Pea ‘alu ange ia, ‘o ongoongoa ‘i he kolo kotoa ‘a e ngaahi fu‘u me‘a kuo fai ma‘ana ‘e Sīsū.
42008040	Pea ‘i he foki atu ‘a Sīsū, na‘e tali fiefia ia ‘e he kakai; he kuo nau nofo‘aki ‘amanaki kotoa pē kiate ia.
42008041	Pea ‘iloange na‘e ha‘u kiate ia ha tangata, ‘a ia na‘e hingoa ko Sailosi, pea ko e toko taha ia na‘e pule ki he falelotu: pea ne tōmape‘e ‘i he va‘e ‘o Sīsū, ‘o ne kole kiate ia ke ‘alu ange ki hono ‘api:
42008042	he ‘oku taha tofu pē ‘ene me‘a, ko e ta‘ahine, fe‘unga nai hono ta‘u mo e hongofulu mā ua, pea ‘oku fakatau ni ia ke pekia. Pea ‘i he‘ene ‘alu ange na‘e ‘efitu‘ua ia ‘i he kakai.
42008043	Pea na‘e ai ha fefine kuo hongofulu mā ua ta‘u ‘ene ‘au toto, kae‘uma‘ā kuo mole ‘ene me‘a kotoa ki he kau faito‘o, kae ‘ikai lava ‘e ha taha hano faito‘o;
42008044	pea ‘unu‘unu atu ia ‘i hono tu‘a, ‘o ne ala ki he pao ‘o hono kofu: pea tuku fakafokifā ‘ene ‘au toto.
42008045	Pea lea ‘a Sīsū ‘o pehē, Ko hai ia ne ala kiate au? Pea ‘i he‘enau faka‘ikai kotoa pē, na‘e pehē ‘e Pita mo kinautolu na‘e ‘iate ia, ‘ēī, ‘oku kāpui koe ‘e he kakai, mo feta‘omi mai.
42008046	Ka ka lea ‘e Sīsū, ‘o pehē, Ka na‘e ai ha taha na‘e ala mai: he ‘oku ou ‘ilo kuo ‘alu meiate au ha mālohi.
42008047	Pea ‘i he hā ki he fefine ‘oku ‘ikai te ne puli, na‘a ne ha‘u tetetete, ‘o ne hinga atu ‘i hono ‘ao, ‘o ne fakahā ‘i he ‘ao ‘o e kakai kotoa ‘a e ‘uhinga ‘o ‘ene ala kiate ia, pea mo ‘ene mo‘ui ai leva.
42008048	Pea pehē ‘e Sīsū ki ai, Nga‘ata, kuo fakamo‘ui koe ‘e ho‘o tui: ‘alu atu, ‘o fiemālie pē ā.
42008049	Pea lolotonga ‘ene kei lea mo e ha‘u ha taha mei he fale ‘o e pule ‘o e falelotu, ‘o ne pehē kiate ia, Kuo pekia ho ‘ōfefine; ‘oua ‘e fakaongosia ‘a e Tangata‘eiki.
42008050	Kae fanongo ‘e Sīsū ‘o ne tali ki ai, ‘oua ‘e lotosi‘i; kehe pē ke ke tui, pea ‘e fakamo‘ui ia.
42008051	Pea ‘i he‘ene hū ki fale, na‘e ‘ikai te ne tuku ha taha ke hū mo ia, ko Pita pē, mo Sione, mo Sēmisi, pea mo e tamai ‘a e ki‘i fefine mo ‘ene fa‘ē.
42008052	Pea ‘oku fai ‘e he kakai kotoa pē hono tēngihia, mo nau tangi fetuki. Pea pehē ‘e Sīsū, ‘Oua ‘e tēngihia; he ‘oku ‘ikai te ne pekia, ka ‘oku mohe.
42008053	Pea nau luma kiate ia, he‘enau ‘ilo kuo ne pekia:
42008054	ka ka hanga ‘e ia ‘o puke hono nima, mo ne lea ‘o pehē, Ta‘ahine, tu‘u.
42008055	Pea foki mai hono laumālie, ‘o ne tu‘u hake leva: pea tu‘utu‘uni ‘e Sīsū ke nau ‘ange ha me‘a ke ne kai.
42008056	Pea fu‘u ‘oho ‘ene mātu‘a: ka ka fekau ‘e ia kiate kinaua, ke ‘oua na‘a na tala ki ha taha ‘a e me‘a kuo fai.
42009001	PEA fakataha ‘e ia ‘a e kau Hongofulumāua, ‘o ne tuku kiate kinautolu ke mālohi mo fa‘iteliha ki he kau tēvolo, pea ke fakamo‘ui mahaki.
42009002	Pea ne fekau ke nau fanongonongo ‘a e Pule‘anga ‘o e ‘Otua, pea ke fai faito‘o.
42009003	Pea ne pehē kiate kinautolu, ‘oua na‘a to‘o ha me‘a ki he hala, ha tokotoko, pe ha kato ‘oho, pe ha mā, pe ha pa‘anga; pe te mou taki sote ‘e ua.
42009004	Pea ka mou ka hū ki hā fale, mou nofo pē ai, pea hiki pē mei ai ‘i ho‘omou ‘alu ki ha potu kehe.
42009005	Pea ka ai ha ni‘ihi ‘e ‘ikai te nau tali kimoutolu: ka mou ka hū mai mei he kolo ko ia, tūtuu‘i hono efu mei homou va‘e ko e faka‘ilonga kiate kinautolu.
42009006	Pea na‘a nau ō, ‘o ‘alu atu ‘i he vilisi takitaha, ‘o nau tala ‘a e ongoongolelei, mo nau faito‘o ‘i he potu kotoa pē.
42009007	Pea na‘e fanongo ‘a e Tu‘i ko Hēlota ki he ngaahi me‘a na‘e fai; ‘o ne toumoua ‘aupito, koe‘uhi ko e pehē ‘e he ni‘ihi, Ko Sione kuo toetu‘u mei he pekia,
42009008	ka ko e ni‘ihi, Ko ‘Ilaisiā kuo hā; pea ko e ni‘ihi, Ko e toko taha ‘i he kau palōfita mu‘a kuo toetu‘u.
42009009	Pea pehē ‘e Hēlota, Kuo u tu‘usi ‘a e ‘ulu ‘o Sione: ka ko hai nai ‘eni ‘a ia ‘oku ongo mai ‘ene ngaahi fu‘u me‘a pehē? Pea ne feinga ke fe‘iloaki mo ia.
42009010	Pea na‘e foki mai ‘a e kau ‘Aposetolo, ‘o nau fakamatala kia Sīsū ‘a e ngaahi me‘a kuo nau fai. Pea ne ‘ave kinautolu, ‘o nau ō fakaekinautolu pē ki ha kolo na‘e ui ko Petesaita.
42009011	Ka ka ‘ilo ki ai ‘e he ngaahi kakai, ‘o nau tulimui kiate ia: pea ne tali lelei kinautolu, ‘o ne lea ki ai ‘i he Pule‘anga ‘o e ‘Otua, ‘o ne fakamo‘ui ‘a kinautolu na‘e tangi ki ha faito‘o.
42009012	Pea kamata pale ‘a e la‘ā, pea ‘unu‘unu atu ‘a e kau Hongofulumāua, ‘o nau pehē kiate ia, Tukuange mu‘a ‘a e kakai ke nau fononga ki he ngaahi vilisi takatakai, mo e ngaahi ngoue, ke nau mohe ai mo kumi ‘oho: he ko e potu lala ‘oku tau ‘i ai.
42009013	Ka ka pehē ‘e ia kiate kinautolu, ‘ange ‘e kimoutolu ha‘anau kai. Pea nau tali, ‘Oku ‘ikai te mau ma‘u ha me‘a, ko e fo‘i mā pē ‘e nima, mo e ika ‘e ua; ka na‘a ko e pehē ke mau ‘alu ‘o fakatau me‘a tokoni ma‘a e kakai kotoa ko eni.
42009014	He ko e tangata na‘e fe‘unga mo e toko nima afe nai. Pea me‘a ‘e ia ki he‘ene kau ako, Fakatākoto kinautolu, ‘o fakakalasi, ‘o tautau toko nimangofulu nai.
42009015	Pea nau fai pehē, ‘o fakatākoto kinautolu kotoa.
42009016	Pea ne to‘o ‘a e fo‘i mā ‘e nima, pea mo e ongo ika, ‘o ne tāngaki hake ki he langi, mo ne tāpuaki‘i ia; pea ne pakipaki, mo toutou ‘ange ki he‘ene kau ako ke tufaki ki he kakai.
42009017	Pea nau kai, ‘o mākona kotoa pē: pea na‘e tānaki ‘enau mapakipaki‘i mā na‘e toe, ko e ngaahi kato fakahunga ‘e hongofulu mā ua.
42009018	Pea koe ‘aho ‘e taha, lolotonga ‘ene fai ‘ene lotu toko taha pē, na‘e omi kiate ia ‘a e kau ako; pea ne fehu‘i kiate kinautolu, ‘o pehē, Ko hai au ‘i he lau ‘a e ngaahi kakai?
42009019	Pea nau tali ‘o pehē, Ko Sione Papitaiso; ka ko e lau ‘a e ni‘ihi, Ko ‘Ilaisiā; pea ko e ni‘ihi, Kuo toetu‘u ha taha ‘o e kau palōfita mu‘a.
42009020	Pea pehē ange ‘e ia, Ka ko hai au ‘i he lau ‘amoutolu? Pea tali ‘e Pita, ‘o ne pehē, KO E MĪSAIA ‘a e ‘OTUA.
42009021	Pea ne lolomi kinautolu, mo tu‘utu‘uni ke ‘oua te nau tala ia ki ha taha;
42009022	‘o ne pehē, Kuo pau ki he Fanautama ‘a Tangata ke lahi hono fakamamahi‘i; pea ke fakatale‘i ia ‘e he kau mātu‘a mo e hou‘eiki taula‘eiki, mo e kau sikalaipe; pea ke tāmate‘i; pea ‘i hono ‘aho tolu ke ne toetu‘u.
42009023	Pea ne lea kiate kinautolu kotoa pē, Ka ai ha taha ‘oku ne fie muimui mai kiate au, ke ne hangē ha mateaki, pea ke ne fua hono kolosi ‘i he ‘aho kotoa pē, pea ke ne hoko ko hoku lahi.
42009024	He ko ia te ne fai ke kalofaki ‘ene mo‘ui, ko ‘ene tuku ia ke mole: ka ko ia te ne tuku ‘ene mo‘ui ke mole koe‘uhi ko au, ko eni ia ‘oku fakahaofi ia.
42009025	He ka ne kuo ma‘u ‘e ha tangata ‘i he‘ene ngāue ‘a māmani kātoa, ka kuo ne maumau ai ia, pe kuo ne mole ai, pea ko e hā ha me‘a kuo ne lava?
42009026	He ko ia te ne maa‘i au mo ‘eku ngaahi tala, ‘e maa‘i ‘a e toko taha ko ia ‘e he Fanautama ‘a Tangata, ‘oka hā‘ele mai ia mo hono nāunau ‘o‘ona, pea mo e nāunau ‘o ene Tamai, pea mo e nāunau ‘o e kau ‘āngelo tapu.
42009027	Pea ‘oku ou fakapapau atu, ‘oku ai ha ni‘ihi ‘iate kinautolu ‘oku tutu‘u hena, ‘a ia ‘e ‘ikai te nau momo‘i lave ki he mate, kae‘oua ke nau mamata ki he Pule‘anga ‘o e ‘Otua.
42009028	Pea fe‘unga nai mo hono valu ‘o e ‘aho, hili ‘ene ngaahi lea ko ia, na‘a ne ‘ave ‘a Pita mo Sione mo Sēmisi, ‘o ne ‘alu hake ki he mo‘unga ke lotu.
42009029	Pea lolotonga ‘ene lotu, ‘iloange na‘e hā kehe hono fōtunga, pea ko hono kofu na‘e hinaekiaki, pea tatapa hangē ko e ‘uhila .
42009030	Pea tā ko e ongo tangata ‘oku na talanoa mo ia, ‘a ia ko Mōsese mo ‘Ilaisiā;
42009031	na‘e hā lāngilangi‘ia kinaua, ‘o nau alea ki he‘ene ‘ekisoto ‘oku ne fakatetu‘a ke lava‘i Selusalema.
42009032	Pea ko Pita mo kinaua na‘e ‘iate ia kuo nau tulemohe; ka ‘i he‘enau ‘ā lelei na‘a nau sio ki he‘ene lāngilangi‘ia, pea mo e ongo tangata ‘oku tutu‘u mo ia.
42009033	Pea ‘i he faifai pea na kamata ‘alu meiate ia, pea pehē ‘e Pita kia Sīsū, ‘ēī, ‘oku sai ‘etau ‘i heni pea mau ngaohi mu‘a ha fakahekeheke ‘e tolu; ‘o taha mo‘ou, pea taha mo‘o Mōsese, pea taha mo‘o ‘Ilaisiā: ko ‘ene lea puna pē.
42009034	Pea lolotonga ‘ene lau pehē, na‘e hoko mai ha ‘ao ‘o fakapūlou kinaua; pea nau manavahē ‘i he ‘ena hū ki he ‘ao.
42009035	Pea na‘e hoko mai ha le‘o mei he ‘ao ‘oku folofola mai, Ko hoku ‘Alo ‘ena kuo u fili; mou fakaongo kiate ia.
42009036	Pea ‘i he hoko mai ‘a e le‘o, ko Sīsū pē na‘e ‘iloa toko taha pē. Pea na‘a nau fakalongo pē, pea na‘e ‘ikai te nau fakahā ki ha taha ‘i he taimi ko ia ha momo‘i me‘a ‘e taha kuo nau sio ki ai.
42009037	Pea pongipongi hake ‘i he‘enau ‘alu hifo mei he mo‘unga, na‘e fakafetaulaki kiate ia ha fu‘u kakai.
42009038	Pea ‘iloange, na‘e kalanga ha tangata mei he ha‘oha‘onga, ‘o pehē, Tangata‘eiki, ‘oku ou kole kiate koe, ke ke me‘a mai ki hoku ‘uhiki; he ko si‘eku me‘a pē taha ia.
42009039	Pea vakai, ‘oku ‘i ai ha fa‘ahikehe ‘oku ne puke ia; pea fakafokifā te ne kaila; pea ‘oku ne fakatekelili‘i ia, ‘o koa hono ngutu; pea ‘oku taiki ‘ene mahu‘i mei ai, he‘ene fu‘u laikina ia.
42009040	Pea u kole ki ho‘o kau ako ke nau kapusi ia, ka na‘e ‘ikai te nau lava.
42009041	Pea tali ‘e Sīsū, ‘o ne pehē, ‘A e fa‘ahinga ta‘etui mo angakehe, ‘e ngata ‘afē ‘eku feangai mo kimoutolu, mo ‘eku kātaki‘i kimoutolu? Taki mai ki heni ho foha.
42009042	Pea lolotonga ‘ene ‘unu‘unu mai, na‘e ha‘aki ia ‘e he tēvolo, ‘o fu‘u fakatekelili‘i. Ka ka lolomi ‘e Sīsū ‘a e fa‘ahikehe, ‘o ne fakamo‘ui ‘a e tama, mo ne ‘ange ia ki he‘ene tamai.
42009043	Pea nau to‘oa fuli pē ‘i he māfimafi ‘o e ‘Otua.
42009044	Pea lolotonga ‘enau ofoofo ‘i he ngaahi me‘a kehekehe na‘a ne fai, ne ne lea ki he‘ene kau ako, ‘o pehē, Ka ko kimoutolu, mou ‘ai ki homou telinga ‘a e ngaahi lea ko eni; he ‘oku nānāfaki ke tukuange ‘a e Fanautama ‘a Tangata ki he nima ‘o e kakai.
42009045	Ka na‘e ‘ikai te nau ‘ilo hono ‘uhinga ‘o e lea ko ia, pea na‘e tuku fufū ia meiate kinautolu ke ‘oua te nau ‘ilo ia: pea na‘a nau mālū‘ia ke fehu‘i kiate ia ‘i he lea ko ia.
42009046	Pea na‘e tupu ‘iate kinautolu ha fakakikihi, pe ko hai nai ‘iate kinautolu ‘e lahi.
42009047	Ka ka ‘ilo pē ‘e Sīsū ‘a e fifili ‘a honau loto, ‘o ne puke ha tamasi‘i, ‘o tuku ‘i honau ‘ao,
42009048	pea ne pehē kiate kinautolu, Ko ia te ne tali ‘a e tamasi‘i ni ‘i hoku hingoa ‘oku ne tali au: pea ko ia te ne tali au ‘oku ne tali ia na‘a ne fekau mai au: he ko ia ‘oku nofo kimui ‘aupito ‘iate kimoutolu, ko eni ia ‘oku lahi.
42009049	Pea tali ‘e Sione ‘o ne pehē, ‘ēī, na‘a mau ‘ilo ha taha ‘oku ne kapusi tēvolo ‘i he huafa ‘o‘ou; pea mau fai ke ta‘ofi ia, he ‘oku ‘ikai te ne ‘i he lahi fakataha mo kimautolu.
42009050	Ka ka tali ‘e Sīsū ki ai, ‘Oua ‘e ta‘ofi: he ko ia ‘oku ‘ikai ke tu‘u kiate kimoutolu, ‘oku ne tu‘u ma‘amoutolu.
42009051	Pea na‘e faifai pea hokosia ‘a e taimi ‘o hono ‘ohake, pea tutui ‘e ia hono fofonga ke ‘alu ki Selusalema;
42009052	pea ne fekau atu ha kau talafekau ke fakamelomelo kiate ia: pea ‘i he‘enau fononga, na‘a nau hū ki ha vilisi ‘o e kau Samēlia koe‘uhi ke fei tokoni kia Sīsū.
42009053	Ka na‘e ‘ikai te nau fie tali ia, koe‘uhi ko e hanga ‘ene fononga ki Selusalema.
42009054	Pea ‘i he vakai ki ai ‘ene ongo ako, ko Sēmisi mo Sione, na‘a na pehē, ‘Eiki, ko ho loto ke mā tuputupulefanua ke tō hifo ha afi mei he langi, ‘o faka‘auha kinautolu?
42009055	Pea ne tafoki ‘o valoki‘i kinaua;
42009056	pea nau ‘alu ki ha vilisi kehe.
42009057	Pea lolotonga ‘enau fononga ‘i he hala, na‘e lea ha toko taha kiate ia, ‘o pehē, ‘Eiki, te u muimui kiate koe, neongo pe ko e fē ha potu te ke me‘a ki ai.
42009058	Pea pehē ‘e Sīsū kiate ia, Ko e fanga fōkisi ‘oku ai hanau tafu, mo e fanga manupuna ‘o e ‘atā hanau pununga; ka ko e Fanautama ‘a Tangata ‘oku ‘ikai si‘a potu ke ‘olunga ki ai hono ‘ulu.
42009059	Pea ne me‘a ki ha toko taha kehe, Muimui koe kiate au. Ka ka tali ‘e ia, ‘Eiki, ke ke tuku mai au ke u lele mu‘a, ‘o tanu si‘eku motu‘a.
42009060	Pea ne pehē ki ai, Tuku ki he kau mate ke nau tanu ‘a e mate ‘anautolu: ka ke ‘alu koe ‘o malanga‘aki ‘a e Pule‘anga ‘o e ‘Otua.
42009061	Pea lea ‘e ha taha kehe foki, ‘Eiki, Te u muimui kiate koe; ka ke tuku mai mu‘a ke u fai ‘eku tatau kiate kinautolu ‘i ‘api.
42009062	Ka ka pehē ‘e Sīsū kiate ia, Ko ia ‘oku ala ke faka‘uli ‘a e palau, mo kilokilo ki he ngaahi me‘a ‘i mui, ‘oku ‘ikai te ne tuha mo e Pule‘anga ‘o e ‘Otua.
42010001	PEA hili ‘a e ngaahi me‘a ko ia, na‘e fakanofo ‘e he ‘Eiki ha ni‘ihi kehe ‘e toko fitungofulu, ‘o ne fekau atu kinautolu, ‘o tautau toko ua, ke fakamelomelo kiate ia ki he kolo takitaha mo e potu ‘oku ne teu ‘alu ki ai ‘e ia.
42010002	Pea ne pehē kiate kinautolu, Kuo lahi ‘a e ta‘u kuo motu‘u, ka ‘oku kaungatāmaki ‘a e kau ngāue: ko ia ke mou kole ki he ‘Eiki ‘oku ‘a‘ana ‘a e ta‘u, ke ne kouna atu mo ha kau ngāue ke utu ‘ene ta‘u.
42010003	Mou ‘alu; ko eni, ‘oku ou tuku atu kimoutolu ke mou hangē ha fanga lami ‘i he lotolotonga ‘o e fanga ulofi.
42010004	‘Oua na‘a to‘o ha kato pa‘anga, pe ha kato ‘oho, pe ha ngaahi sū: pea na‘a mo e fetapa mo ha taha ‘i he hala, ‘oua.
42010005	Pea ‘ilonga ha fale te mou hū ki ai, mou fuofua lea ‘o pehē, Si‘oto‘ofa ki he fale ni.
42010006	Pea kapau ‘oku ‘i ai ha hoa ‘o ho‘omou ‘ofa, pea ‘e nofo kiate ia ‘a ho‘omou tāpuaki: ka ka ‘ikai, pea ‘e foki ia kiate kimoutolu.
42010007	Pea mou nofo ‘i he fale pē ko ia, ‘o kai mo inu ‘a e ngaahi me‘a te nau ‘omi. Seuke, ‘ilonga ha taha ‘oku ngāue, ‘oku taau ke ne ma‘u ha‘ane totongi. ‘Oua na‘a hiki mei ha fale ki ha fale.
42010008	Pea ‘ilonga ha kolo te mou hū ki ai, pea nau tali kimoutolu, mou kai ‘a e me‘akai te nau tuku ‘i homou ‘ao:
42010009	pea mou fakamo‘ui ‘a e kakai ‘i he kolo ko ia ‘oku mahaki, pea mou pehē kiate kinautolu, Kuo ofi mai kiate kimoutolu ‘a e Pule‘anga ‘o e ‘Otua.
42010010	Pea ‘ilonga ha kolo te mou hū ki ai, pea ‘oku ‘ikai te nau tali kimoutolu, mou ‘alu atu ki he ngaahi mala‘e ‘o e kolo, ‘o mou pehē,
42010011	Na‘a mo e efu ‘o ho‘omou kolo, ‘a ia kuo piki ki homau va‘e, ‘oku mau holoholo atu; ka neongo ia, ka mou ‘ilo ‘a e me‘a ni, Kuo ofi ‘a e Pule‘anga ‘o e ‘Otua.
42010012	Pea ‘oku ou tala atu, ‘e kātaki ngofua ‘a Sōtoma ‘i he ‘aho ko ē ‘i he kolo ko ia.
42010013	‘Oiauē koe, Kōlesini! ‘oiauē koe, Petesaita! he ka ne fai ‘i Taia mo Saitoni ‘a e ngaahi ngāue mamafa na‘e fai ‘iate kimoua, ne loa pē ‘enau fakatomala, ‘o nau nofo mo e tauanga‘a mo e pani efuefu.
42010014	Ka ‘e kātaki ngofua ‘i he Fakamaau ‘a Taia mo Saitoni ‘iate kimoua.
42010015	Pea ko koe foki Kāpaneume, ‘e hiki koe koā ki Langi? ‘e hifo koe ki Hētesi.
42010016	Ko ia ‘oku ne fakaongo kiate kimoutolu, ‘oku ne fakaongo kiate au; pea ko ia ‘oku ne tekaki kimoutolu, ‘oku ne tekaki au; pea ko ia ‘oku ne tekaki au ‘oku ne tekaki ia na‘a ne fekau mai au.
42010017	Pea na‘e foki fiefia mai ‘a e kau Fitungofulu, ‘o nau pehē, ‘Eiki, na‘a mo e kau tēvolo ‘oku nau vaivai kiate kimautolu koe‘uhi ko ho huafa.
42010018	Pea ne pehē kiate kinautolu, Ne u toutou sio ki he tō ‘a Sētane mei he langi, ‘o hangē ha ‘uhila.
42010019	Ko eni kuo u tuku kiate kimoutolu ‘a e mafai ke mala ‘i he fanga ngata mo e fanga sikapio, pea mo e ngāue kotoa ‘a e Fili: pea ‘e ‘ikai ‘aupito ha me‘a ‘e lavea ai kimoutolu.
42010020	Ka neongo ia, kae ‘oua te mou fiefia ‘i he me‘a ko ia, ‘a e vaivai ‘a e ngaahi fa‘ahikehe kiate kimoutolu; ka ko e me‘a ke mou fiefia ai, ko e tu‘u ‘a homou ngaahi hingoa ‘i he tohi ‘i Hēvani.
42010021	‘I he houa ko ia na‘a ne hākailangitau ‘i he Laumālie Mā‘oni‘oni, ‘o ne pehē, ‘oku ou fakatonuhia‘ia koe, ‘e Tamai, ko e ‘Eiki ‘o e langi mo māmani, ‘i ho‘o fufū ‘a e ngaahi me‘a pehē mei ha kakai ‘oku poto mo ‘ilo‘ilo, ka ke tatala ki ha kau tamaiki, ‘io, ‘e Tamai; tonuhia ho‘o finangalo ke pehē.
42010022	Kuo tuku kiate au ‘e he‘eku Tamai ‘a e ngaahi me‘a fuli pē: pea ‘oku ‘ikai hā toko taha ‘oku ne ‘ilo pe ko hai ‘a e Foha, ngata pē ‘i he Tamai; pe ko hai ‘a e Tamai, ngata pē ‘i he Foha, pea mo ha taha ‘e loto ‘e he Foha ke faka‘ilo ia ki ai.
42010023	Pea ne tafoki ‘o lea ki he kau ako fakaekinautolu, ‘o pehē, Monū‘ia ā ‘a e ngaahi mata ‘oku sio ki he ngaahi me‘a ‘oku mou sioa.
42010024	Seuke, ‘oku ou tala atu, kuo tokolahi ‘a e kau palōfita, mo e ngaahi tu‘i, na‘a nau feinga ke mamata ki he ngaahi me‘a ‘oku mou sioa, ka na‘e ‘ikai te nau mātā; pea ke fanongo ki he ngaahi me‘a ‘oku mou fanongo ki ai, ka na‘e ‘ikai te nau fanongoa.
42010025	Pea ‘iloange na‘e tu‘u hake ha tufungalao ke sivi hakili ia, ‘o ne pehē, Tangata‘eiki, ko e hā ha me‘a te u fai kae tō mo‘oku ‘a e mo‘ui ta‘engata?
42010026	Pea pehē ‘e ia ki ai, Ko e hā ‘a e me‘a kuo tohi ‘i he Lao? ‘oku fēfē ho‘o lau?
42010027	Pea tali ‘e ia ‘o pehē, Te ke ‘ofa ki he ‘Eiki ko ho ‘Otua, ‘o fai‘aki ‘a e kotoa ‘o ho loto, mo e kotoa ‘o ho laumālie, mo e kotoa ‘o ho ivi, mo e kotoa ‘o ho ‘atamai; pea te ke ‘ofa ki ho kaungā‘api ‘o hangē ko ho‘o ‘ofa kiate koe.
42010028	Pea me‘a ia ki ai, Totonu ho‘o tali; fai ia, pea te ke mo‘ui.
42010029	Ka ‘i he‘ene fie fakatonuhia ia, na‘a ne pehē kia Sīsū, Pea ko hai nai hoku kaungā‘api?
42010030	Pea fokotu‘u atu ‘e Sīsū, ‘o ne pehē, Tokua na‘e ai ha tangata na‘e ‘alu hifo mei Selusalema ki Selikō, pea ne toloto ‘i ha kaiha‘akau; ‘a ia na‘a nau to‘o hono kofu, pea ‘ikai ngata ai, ka na‘a nau taa‘i ia, pea ‘i he tuku ia ‘o nau ‘alu, kuo ne kafo lahi, ‘o tei mate‘i he‘enau ngāue.
42010031	Pea fe‘unga mo ia na‘e ‘alu hifo ha taula‘eiki ‘i he hala ko ia: pea ‘i he‘ene sio ki he tangata, na‘a ne halafaki ‘i he kauhala ‘e taha.
42010032	Pehē foki mo ha motu‘a Līvaite, na‘e hoko ki he potu ko ia, ‘o ne ‘alu atu ia ‘o mamata, pea toki halafaki ‘i he kauhala ‘e taha.
42010033	Ka ‘i he fononga mai ha tangata Samēlia, na‘a ne a‘u ki he tangata, pea ‘i he‘ene sio ki ai na‘e langa hono fatu ‘i he ‘ofa;
42010034	‘o ne ‘unu‘unu atu, ‘o tulu‘i hono ngaahi lavea ‘aki ‘a e lolo mo e uaine, mo ne ha‘iha‘i; pea ne fakaheka ia ki he‘ene manu, ka ne ‘alu ia ‘i lalo ‘o taki ki he fale tali fononga, ‘o ne tauhi ia ‘i ai.
42010035	Pea pongipongi hake, na‘a ne to‘o mai ha fo‘i tēnali ‘e ua, ‘o ne ‘ange ki he motu‘a na‘e tauhi ‘a e fale tali fononga, ‘o ne pehē, Ke ke tauhi pē ‘a e tangata ni; pea ka ‘oku si‘i ‘eni, pea ‘i he‘eku foki mai te u totongi ‘e au ha‘o me‘a kuo mole ai.
42010036	Ko hai ‘i he toko tolu ni, ‘i ho‘o poa, na‘e hoko ko e kaungā‘api ‘o e siana na‘e mo‘ua ‘e he kaiha‘akau?
42010037	Pea tali ‘e ia, Ko ia na‘a ne fai ‘ofa ki he tangata. Pea pehē ‘e Sīsū kiate ia, ‘alu, ‘o fai pehē mo koe foki.
42010038	Pea lolotonga ‘enau fononga, tokua na‘e ‘alu ‘e ia ki ha vilisi: pea ko ha fefine na‘e hingoa ko Mā‘ata na‘a ne fakaafe ia ki hono fale.
42010039	Pea na‘e ai hono tehina na‘e ui ko Mele, pea ko e fefine ko ia na‘a ne fāite atu ‘i he va‘e ‘o Sīsū, ‘o fanongo ki he‘ene fakamatala.
42010040	Kae fehākaaki ‘a Mā‘ata, ‘i he fai ‘o ha fu‘u teuteu; pea tu‘u mai ia ‘o ne lea, ‘Eiki, ‘oku ‘ikai te ke tokanga koā ki he tuku au ‘e hoku tehina ke u fai toko taha pē ‘a e teuteu? ko ia ke ke tala kiate ia ke ne tokoni kiate au.
42010041	Ka ka tali ‘e Sīsū, ‘o ne pehē ki ai, ‘e Mā‘ata, Mā‘ata, ‘oku ke loto mo‘ua mo fekāmaaki ki he ngaahi me‘a kehekehe:
42010042	ka ‘oku lahi pē ha me‘a ‘e taha: seuke, kuo fili ‘e Mele ‘a e ngafa ‘oku lelei, ‘a ia foki ‘e ‘ikai to‘o meiate ia.
42011001	PEA ko e taimi ‘e taha na‘a ne ‘i ha potu ‘o fai ‘ene lotu; pea ‘i he‘ene tuku na‘e lea ange ha toko taha‘i he‘ene kau ako, ‘o pehē, ‘Eiki, ke ke ako kimautolu ke fai ha lotu, ‘o hangē foki na‘e ako ‘e Sione ‘a e kau ako ‘a‘ana.
42011002	Pea pehē ‘e ia kiate kinautolu, Ka mou ka lotu, mou pehē, ‘e Tamai, ke tāpuhā ho Huafa, ke hoko ho‘o Pule.
42011003	Ke ke foaki mai ha‘amau me‘akai ki he ‘anai, ‘o hokohoko ‘aho pē.
42011004	Pea fakamolemole ‘emau ngaahi angahala, he ko kimautolu foki ‘oku mau fakamolemole ‘a ia fua pē ‘oku mo‘ua mai, pea ‘oua na‘a ke fakahū kimautolu ki he ‘ahi‘ahi.
42011005	Na‘a ne pehē foki kiate kinautolu, Tau lau ko hamou toko taha ‘oku ai hono kaume‘a; pea ne ‘alu kiate ia ‘i he tu‘uapō, ‘o lea ange, ‘Alā, ke ke tuku mai ha fo‘i mā ‘e tolu:
42011006	he ko e kāinga ‘o‘oku kuo afe mai kiate au, pea ‘oku ‘ikai ha‘aku me‘a mōno tali.
42011007	Pea tali ‘e ia mei fale, ‘Oua te ke fakafiu mai; kuo songo ‘a e matapā, pea ko ‘eku fānau ‘oku mau ‘i he mohenga mo au; ‘oku ‘ikai te u lava ke tu‘u ke ‘atu.
42011008	Tala atu, ‘e ‘ikai te ne tu‘u ‘o ‘atu koe‘uhi ko hona kaume‘a; ka koe‘uhi ko ‘ene ta‘emangoi te ne tu‘u hake ‘o ‘ange ‘a e me‘a kotoa pē te ne fiema‘u.
42011009	Tala atu foki, Kole, pea ‘e foaki kiate kimoutolu; kumi, pea te mou ‘ilo; tukituki, pea ‘e to‘o kiate kimoutolu.
42011010	He ‘ilonga ‘a ia ‘oku ne kole, ‘oku ne ma‘u; pea ko ia ‘oku kumi, ‘oku ne ‘ilo; pea ko ia ‘oku tukituki ‘e to‘o kiate ia.
42011011	Pea tau lau ko ha taha ‘iate kimoutolu ‘oku ma‘u fānau, pea kole ki ai ‘e hono foha ha fo‘i mā, te ne ‘ange koā ha fo‘i maka? Pea ka ko ha ika, te ne ‘ange koā ha ngata ko e fetongi ‘o e ika?
42011012	Pea kapau te ne kole ha fo‘i moa, te ne ‘ange koā ha sikapio?
42011013	Pea kapau ‘oku mou ‘ilo ke foaki me‘a‘ofa lelei ki ho‘omou fānau, neongo ko e fa‘ahinga kovi kimoutolu: huanoa ‘a e Tamai ‘i he langi ‘ene foaki ‘a e Laumālie Mā‘oni‘oni kiate kinautolu ‘oku kole kiate ia.
42011014	Pea ko e ‘aho ‘e taha na‘a ne kapusi ha tēvolo fakanoa. Pea ‘i he mahu‘i atu ‘a e tēvolo na‘e toki lea ‘a e noa; pea ofo ‘a e kakai.
42011015	Ka na‘e pehē ‘e honau ni‘ihi, ‘Oku ne fai ‘ene kapusi tēvolo ‘ia Pelisipupe ko e ‘eiki ‘o e kau tēvolo.
42011016	Pea ko e ni‘ihi kehe na‘a nau tangi ke ne ‘omi ha faka‘ilonga mei langi, ko ‘enau ‘ahi‘ahi‘i ia.
42011017	Ka ka mea‘i ‘e ia ‘enau fakakaukau, ‘o ne pehē kiate kinautolu, ‘ilonga ha pule‘anga ‘oku mavahevahe mo fetu‘usi, ‘e lusa; pea ‘ilonga ha fāmili ‘oku mavahevahe mo fetu‘usi, ‘e tō ki lalo.
42011018	Pea ko Sētane foki, kapau te ne mavahevahe ‘o fetu‘usi mo ia, pea tu‘u fēfē hono pule‘anga? he ‘oku mou pehē, ko Pelisipupe ‘oku ou fai ‘ai ‘eku kapusi tēvolo.
42011019	Pea ko eni, kapau ‘oku ou fai ‘eku kapusi tēvolo ‘ia Pelisipupe, pea ‘oku fai ‘ia hai ‘e ho‘omou kau tama? Ko ia ko kinautolu te mou halaia mei ai.
42011020	Ka ‘o kapau ko e māfimafi ‘o e ‘Otua ‘oku ou fai ai ‘eku kapusi tēvolo, pea tā kuo a‘u mai kiate kimoutolu ‘a e Pule‘anga ‘o e ‘Otua.
42011021	Ka ‘ai mahafu ‘e ha to‘a, ‘o le‘ohi hono loto‘ā, ‘e malu ‘ene ngaahi me‘a:
42011022	ka ‘oka ‘iloange ‘e ha‘u ha toko taha ‘oku to‘a ange, ‘o ikuna ia, pea ne ‘ave ‘a e mahafu kotoa, ‘a ia na‘a ne falala ki ai, pea te ne toki tufa ‘ene vete.
42011023	Ko ia ‘oku ‘ikai kau mo au, ‘oku ne tu‘u kiate au: pea ko ia ‘oku ‘ikai te ne kau mo au ‘i he fakatahataha, ‘oku ne fakamovetevete.
42011024	Ka ‘alu atu ‘a e fa‘ahikehe mei he tangata, ‘oku ne ‘osiki ‘a e ngaahi potu mamate ‘ene ‘alu, ko e ha‘ao ha mālōlō‘anga; pea ‘i he ‘ikai te ne ‘ilo, ‘oku ne pehē, Ka u foki mu‘a ki hoku fale, ‘a ia na‘a ku ‘alu mei ai.
42011025	Pea ‘i he‘ene a‘u mai, ‘oku ne ‘ilo ia kuo tafi mo teuteu.
42011026	Toki ‘alu ia ‘o ma‘u mai mo ha fa‘ahikehe ‘e fitu, ko ha fa‘ahinga ‘e taha ‘oku kovi ange ‘iate ia; pea nau hū mai ‘o nofo ai; pea hoko ai ki he tangata ko ia ‘o lahi ‘ene kovi kimui ‘i he kovi mu‘a.
42011027	Pea lolotonga ‘ene lea pehē, na‘e kalanga mai ha fefine mei he kakai, ‘o ne pehē kiate ia, Monū‘ia ā ka ko e mānava na‘a ke tokoto ai, mo e ongo huhu na‘a ke huhu ai!
42011028	Ka ka tali ‘e ia, ‘ā, ‘oku Monū‘ia pē ‘a kinautolu ‘oku ma‘u ‘a e folofola ‘a e ‘Otua, ‘o tauhi ki ai.
42011029	Pea ‘i he fe‘ohofi mai ‘a e ngaahi kakai, na‘a ne hanga ‘o lea, ‘o pehē, Ko e to‘utangata ko eni ko e to‘utangata faikovi; ‘oku ne fiema‘u ha faka‘ilonga; ka ‘oku ‘ikai ha faka‘ilonga ‘e ‘ange, ngata pē ‘i he faka‘ilonga ‘o Siona.
42011030	He ‘oku hangē na‘e hoko ‘a Siona ko e faka‘ilonga ki he kau Ninive, ‘e pehē foki ‘a e Fanautama ‘a Tangata ki he to‘utangata ko eni.
42011031	‘E tutu‘u ‘i he fakamaau ‘a e Kuini ‘o e Feitu‘u Tonga pea mo e kau tangata ‘o e kuonga ni, pea ne fakahalaia kinautolu: he na‘a ne ha‘u mei he ngata‘anga ‘o māmani ke fanongo ki he poto ‘a Solomone; kae vakai, ‘oku ‘i heni ha me‘a ‘oku lahi ‘ia Solomone.
42011032	‘E hopo mo e to‘utangata ni ‘i he Fakamaau ‘a e kakai Ninive, pea te nau fakahalaia ia: he na‘e fakatomala ‘e kinautolu ‘i he malanga ‘a Siona; kae vakai, ‘oku ‘i heni ha me‘a ‘oku lahi ‘ia Siona.
42011033	Tala‘ehai ‘e tutu ‘e ha taha ha maama pea ‘ai ki ha ‘ana, ‘uma‘ā ki he loto puha fua: ka ‘oku ne ‘ai ki he tu‘unga maama, koe‘uhi ke sio ki hono maama ‘a kinautolu ‘oku hū mai.
42011034	Ko e māma‘anga ‘o e sino ko ho mata: ‘oka hu‘ufataha ‘a e sio ‘a ho mata pea maama ho sino kotoa; ka ‘oka ‘iloange ‘e kovi ho mata, pea ‘oku fakapo‘uli ho sino.
42011035	Ko ia, ke ke vakavakai na‘a ko e koto po‘uli ia, ‘a e me‘a ‘iate koe na‘e ngaohi ke fakaemaama.
42011036	Pea kapau ‘oku maama ho sino kotoa, ‘o ‘ikai hano feitu‘u ‘e fakapo‘uli, pea ‘e toki māmangia hono kotoa, ‘o hangē ko ho hulu‘ia ‘i ha maama ‘oku fu‘u ulo.
42011037	Pea lolotonga ‘ene lea mo e tala ‘e ha motu‘a Fālesi, ke ne ‘alu ange ‘o pelekifasi mo ia: pea ne hū leva, ‘o tokoto hifo ke kai.
42011038	Ka ko e Fālesi ‘i he‘ene sio ki ai, na‘a ne ofo ‘i he ‘ikai te ne tomu‘a papitaiso, pea toki kai.
42011039	Ka ka me‘a ‘e he ‘Eiki kiate ia, Vakai ā kimoutolu Fālesi; ‘oku mou fufulu ‘a e tu‘a ipu mo e peleti; ka ko e loto ‘omoutolu ‘oku fokotu‘uniu ai ‘a e fakamālohi mo e fai kovi.
42011040	‘a e kau ta‘eloto! ko ia na‘a ne ngaohi ‘a tu‘a, ‘ikai na‘a ne ngaohi ‘a loto foki?
42011041	Ka ke mou me‘a‘ofa ‘aki ‘a e ngaahi me‘a ‘o loto, pea kuo ma‘a leva ‘a e ngaahi me‘a kotoa pē kiate kimoutolu.
42011042	Ka ‘oiauē kimoutolu Fālesi! he ‘oku mou ‘atu ki he siasi ‘a e vahehongofulu ‘o ho‘omou minite mo e pēkano mo e fa‘ahinga mohuku kai kehekehe; ka mou laka ‘i he fakamaau totonu mo e ‘ofa faka-‘Otua: na‘e totonu ke fai ‘eni, pea ‘oua na‘a li‘aki ‘ena.
42011043	‘Oiauē kimoutolu Fālesi! he ‘oku mou manako ke nofo ki mu‘a ‘i he falelotu, mo e faka‘apa‘apa‘ia ‘i he mala‘e fakatau.
42011044	‘Oiauē kimoutolu! he ‘oku mou hangē ko e ngaahi fonualoto ‘oku ‘ikai hā, pea ‘oku mala ai ‘a e kakai ‘o ‘ikai te nau ‘ilo.
42011045	Pea tali ‘e ha toko taha ‘o e kau tufunga lao, ‘o ne pehē ki ai, Tangata‘eiki, ‘i ho‘o lea pehē ‘oku ke tautea kimautolu foki.
42011046	Pea folofola ‘e ia, ‘Io, ‘oiauē kimoutolu, ‘a e kau tufunga lao! he ‘oku mou fakauta ki he kakai ha ngaahi kavenga fuangata‘a; ka ‘oku ‘ikai te mou ala ‘e kimoutolu ki he ngaahi kavenga ko ia ‘aki ha fo‘i tuhu.
42011047	‘Oiauē kimoutolu! he ‘oku mou langafale‘i ‘a e ngaahi fonualoto ‘o e kau palōfita, pea ko ho‘omou ngaahi kui ia na‘e tāmate‘i kinautolu.
42011048	Tā ‘oku mou fakamo‘oni ki he ngaahi ngāue ‘a ho‘omou ngaahi kui, mo fakahā ho‘omou lotolelei ki ai: he na‘e ‘anautolu honau tāmate‘i, pea ‘oku ‘amoutolu honau langafale‘i.
42011049	Ko hono ō ia foki ‘o e folofola mai ‘e he poto ‘a e ‘Otua, ‘o pehē, Te u fekau atu kiate kinautolu ha kau palōfita mo ha kau ‘aposetolo, pea te nau tāmate‘i honau ni‘ihi mo fakafe‘ātungia:
42011050	koe‘uhi ke ‘eke tāupau ki he to‘utangata ni ‘a e toto kotoa ‘o e kau palōfita, ‘a ia kuo lilingi talu ‘e tanu pou ‘o māmani;
42011051	mei he toto ‘o ‘ēpeli, ‘o a‘u ki he toto ‘o Sākalaia, ‘a ia na‘e tāmate‘i ‘i he vaha‘a ‘o e ‘ōlita mo e Fale Tapu: ‘Io, ‘oku ou tala atu, ‘e ‘eke tāupau ia ki he to‘utangata ko eni.
42011052	‘Oiauē kimoutolu, ‘a e kau tufunga lao! he kuo mou ‘ave ‘a e kī ‘o e poto: kuo ‘ikai te mou hū ki ai kimoutolu, pea mou ta‘ofi ‘a kinautolu na‘e mei hū.
42011053	Pea ‘i he‘ene ‘alu atu mei he potu ko ia, na‘e hanga leva ‘a e kau sikalaipe mo e kau Fālesi, ‘o feta‘omi mai, ko e me‘a faka‘ulia, mo nau ‘ulufehu‘ia ia ‘i he ngaahi me‘a lahi;
42011054	ko ‘enau tokamalumu kiate ia ke pō ha me‘a mei hono fofonga.
42012001	LOLOTONGA ia kuo fakataha ange mo ha fu‘u kakai laui mano, pea kamata ta‘omia ha ni‘ihi; pea hanga ‘e ia ‘o lea, ‘o fua fai ki he‘ene kau ako, ‘o pehē, Mou lamasi kimoutolu, telia ‘a e lēvani ‘a e kau Fālesi, ‘a ia ko e koto fakamatamatalelei pē.
42012002	Ka ‘oku ‘ikai ha me‘a, neongo kuo fufū ‘aupito, ka ‘e fakahā; pe lilo ka ‘e ‘iloa.
42012003	Ko ia, ‘ilonga ha me‘a ‘oku mou tala po‘uli, ‘e ongona ‘aho; pea ko e me‘a kuo mou fanafana‘aki ki he telinga ‘i he loki, ‘e fanongonongo mei he tu‘a fale.
42012004	Pea‘oku ou lea atu kiate kimoutolu, si‘oku tākanga, ‘oua te mou momo‘i manavahē kiate kinautolu ‘oku tāmate‘i ‘a e sino pē, kae hili ia ‘oku ‘ikai te nau toe lava mo ha me‘a.
42012005	Ka te u hīnoi‘i kimoutolu ki he toko taha te mou manavahēa: mou manavahē kiate ia, ‘a ia ‘e hili ‘ene tāmate‘i ‘a e sino pea ne mafai ke lī ki Heli; ‘io, ‘oku ou tala atu, mou manavahē ki he Toko Taha ko ia.
42012006	‘Ikai ‘oku fakatau ha fanga ki‘i misi ‘e toko nima ki ha konga sēniti ‘e ua? Pea ‘oku ‘ikai tuku ta‘emanatu hanau toko taha ‘i he ‘afio ‘a e ‘Otua.
42012007	Ka na‘a mo e ngaahi tu‘oni lou‘ulu ‘omoutolu kuo ‘osi lau fakalāutelau. ‘oua te mou manavahē: ‘oku mou mahu‘inga ‘i ha fanga misi tokolahi.
42012008	Pea ‘oku ou tala atu, ‘ilonga ‘a ia te ne fakahaa‘i he ‘ao ‘o e kakai ‘ene kau kiate au, ‘e fakahā foki ‘e he Fanautama ‘a Tangata ‘ene kau kiate ia ‘i he ‘ao ‘o e kau ‘āngelo ‘a e ‘Otua:
42012009	ka ko ia kuo ne fakafisinga au ‘i he ‘ao ‘o e kakai, ‘e mātu‘aki fakafisinga‘i ia ‘i he ‘ao ‘o e kau ‘āngelo ‘a e ‘Otua.
42012010	Pea ‘ilonga ‘a ia te ne talakā ki he Fanautama ‘a Tangata, ‘e fakamolemole pē ia: ka ko ia kuo laukovi ki he Laumālie Mā‘oni‘oni ‘e ‘ikai fakamolemole.
42012011	Pea ka nau ka ‘ave kimoutolu ki he fakataha fakasiasi, mo e hou‘eiki, mo e kau pule, pea ‘oua te mou lotomo‘ua pe ‘e fēfē ha‘amou fakamatala, pe ko e hā ha me‘a te mou lea‘aki:
42012012	he ko e Laumālie Mā‘oni‘oni te ne ako kiate kimoutolu ‘i he taimi ko ia ‘a e lea ‘oku totonu ke fai.
42012013	Pea na‘e lea mai ha toko taha mei he kakai, ‘o pehē, Tangata‘eiki, ke ke tala ki hoku tokoua, ke ne vaeua mo au ‘a e tofi‘a.
42012014	Ka ka tali ‘e ia ki ai, Siana, ko hai na‘a ne fakanofo au ke fai fakamaau ‘iate kimoutolu, pe ke tufa?
42012015	Pea ne lea kiate kinautolu ‘o pehē, Mou ‘ā, ‘o le‘ohi kimoutolu telia ‘a e ngaahi mānumanu: he neongo ‘oku fu‘u lahi ‘a e koloa ‘a ha taha, ka ‘oku ‘ikai hoko ai ‘o tautau ‘ene mo‘ui ki he‘ene nga‘oto‘ota.
42012016	Pea ne lea‘aki ha fakatātā kiate kinautolu, ‘o pehē, Tokua na‘e ‘i ai ha tangata koloa‘ia, ne fua lahi ‘ene ngoue:
42012017	pea ne fifili ‘i hono loto, ‘o pehē, Ko e hā ‘aku ai ‘e fai, he ‘oku ‘ikai haku kei fale ke tānaki ki ai ‘eku ngaahi fua?
42012018	Pea ne pehē, ‘ā, ko eni pē ‘a e me‘a te u fai: Te u veteki hoku ngaahi feleoko pea langa ke lalahi; pea u toki tānaki kātoa ki ai ‘eku koloa tupu mo, ‘eku ngaahi me‘a lelei.
42012019	Pea te u pehē ki hoku laumālie, Si‘i Laumālie, kuo lahi ‘eni ho‘o ngaahi me‘a lelei kuo tuku, ‘o fe‘unga mo ha ngaahi ta‘u lahi; mālōlō ā, kai, inu, mo nēkeneka.
42012020	Ka ka folofola kiate ia ‘e he ‘Otua, ‘o pehē, ‘A e ta‘eloto! ko e pō ni pē te nau tala ke ke tuku mai ho laumālie: pea ‘e ‘a hai koā ‘a e ngaahi me‘a na‘a ke tokonaki?
42012021	Ko e anga ‘eni ‘o ia ‘oku fokotu‘u koloa ma‘ana, ka ‘oku ‘ikai te ne fakatupu koloa ki he ‘Otua.
42012022	Pea lea ia ki he‘ene kau ako, Ko e me‘a ‘i he‘ene pehē, ko ia ‘oku ou tala ai kiate kimoutolu, ‘oua te mou lotomo‘ua koe‘uhi ko ho‘omou mo‘ui, ki ha me‘a te mou kai; ‘uma‘ā homou sino, ki ha me‘a te mou ‘ai ki ai.
42012023	He ‘oku lahi ‘a e mo‘ui ‘i he me‘akai, mo e sino ‘i hono kofu.
42012024	Mou vakai ‘a e fanga lēveni: he ‘oku nau tūtuu‘i pe tu‘usi, pe ai hanau loki pe feleoko? ka ‘oku fafanga kinautolu ‘e he ‘Otua; hono ‘ikai mahu‘inga noa pē kimoutolu ‘i he fanga manupuna!
42012025	Pea neongo ho‘omou lotomo‘ua, tala‘ehai ‘e lava ‘e ha taha ke tolo‘i atu hono ta‘u ko ha fo‘i hanga.
42012026	‘Io, pea kapau ‘oku ‘ikai te mou lava ha ki‘i momo‘i me‘a pehē, koe‘uma‘ā ho‘omou lotomo‘ua ki ha ngaahi me‘a ange.
42012027	Vakai ‘a e ngaahi lile, pe kuo fēfē ‘enau tupu: he ‘oku nau fiu‘a ngāue, pe ‘oku nau filo? ka ‘oku ou tala atu, Na‘a mo Solomone, ‘i he‘ene ‘ai hono nāunau kotoa, na‘e ‘ikai ke vaha‘ateunga‘ia ai ha taha ‘o e ngaahi lile na.
42012028	Pea kapau ‘oku kofu fakatafu‘ufu‘u pehē ‘e he ‘Otua ‘a e mohuku, ‘a ia ‘oku ‘i he kelekele he ‘aho ni, kae tafu ‘aki ‘a e ‘ōvani ‘apongipongi; huanoa ‘a kimoutolu, ‘a e kau tui vaivai!
42012029	Ka ko kimoutolu, ‘oua te mou fepōkaki ki ha‘amou kai, pe ko hamou inu, pea ‘oua te mou loto tāla‘a.
42012030	He ko e alā me‘a pehē ia ‘oku hehenga ki ai ‘a e ngaahi kakai ‘o māmani: pea ko ho‘omou Tamai ‘oku ne mea‘i ‘oku taau mo kimoutolu ‘a e ngaahi me‘a ko ia.
42012031	Kehe pē ke mou kumi ‘a e pule‘anga ‘o‘ona; pea ‘e ‘atu mo ia foki ‘a e ngaahi me‘a ko ia.
42012032	Na‘i fanga sipi toko si‘i, ‘oua ‘e manavahē; he kuo finangalo ‘e ho‘omou Tamai ke ‘atu kiate kimoutolu ‘a e pule‘anga.
42012033	Fakatau atu ho‘omou nga‘oto‘ota, pea fai foaki ‘aki hono totongi; ngaohi ma‘amoutolu ‘a e ngaahi ‘angapa‘anga ‘e ‘ikai ‘osi‘osi, mo ha koloa ta‘e‘unu ‘i Hēvani; ko e potu ‘oku ‘ikai ke ofi ai ha kaiha‘a, ‘uma‘ā ha maumau ‘e ha ane,
42012034	he ko e potu ‘oku ‘i ai ho‘omou koloa ‘e ‘i ai foki mo homou loto.
42012035	Ko kimoutolu ke ma‘u huke homou kofu, pea tutu ai pē ho‘omou maama;
42012036	pea mou tatau mo ha kau tangata ‘oku talitali ho‘onautolu ‘eiki, ha‘ane foki mei he ta‘ane; koe‘uhi ka a‘u mai ia, ‘o tukituki, pea nau to‘o leva ki ai.
42012037	Monū‘ia ā ka ko e kau tamaio‘eiki ko ia, ‘a ia ‘e ‘iloa kinautolu ‘e he ‘eiki ‘i he‘ene hā‘ele mai ‘oku nau le‘o pē: ko au ē, ‘oku ou tala atu, te ne hanga ‘o huke hono kofu ‘o‘ona, mo ne fakatākoto kinautolu ki he kai, ka ne tu‘u atu ‘o teu kai ma‘anautolu.
42012038	Pea kapau ko hono ua ‘o e uasi ‘oku ne ha‘u ai, pe ko hono tolu, ka ‘oku ne ‘ilo kinautolu ‘oku nau pehē pē, pea monū‘ia ā ka ko kinautolu.
42012039	Pea ko e me‘a ko eni ‘oku mou lāu‘ilo ki ai, ‘oka ne toka mea‘i ‘e he tangata‘eiki pe ko e fē ‘a e taimi ‘e ha‘u ai ‘a e kaiha‘a, pehē ne le‘o, ‘o ‘ikai tuku hono fale ke haea.
42012040	Ko kimoutolu foki ke mou toka teuteu: he ko e hoko mai ‘a e Fanautama ‘a Tangata ‘e fai ‘i ha taimi ‘oku ‘ikai te mou ‘amanaki ai kiate ia.
42012041	Pea lea ‘a Pita ki ai ‘o ne pehē, ‘Eiki, ko ho‘o fai ‘a e fakatātā ni kiate kimautolu pē, pe ‘oku kau ai mo e kakai kotoa?
42012042	Pea folofola ‘e he ‘Eiki, ‘Io, ko hai nai ‘a e matāpule lototō mo fai fakapotopoto, ‘a ia ‘e fakanofo ‘e he ‘Eiki ke pule‘i hono kau nofo‘anga, mo ‘ange ‘a e me‘akai kuo tu‘utu‘uni ‘i hono taimi totonu?
42012043	Monū‘ia ā ka ko e tamaio‘eiki ko ia, ‘a ia ‘e ‘iloa ‘e he‘ene ‘eiki ‘i he‘ene ha‘u ‘oku ne fai pehē.
42012044	Seuke, ‘oku ou tala atu, te ne fakanofo ia ke ne pule ki he‘ene ngaahi me‘a kotoa.
42012045	Ka ‘oka ka pehē ‘e he tamaio‘eiki ko ia ‘i hono loto, ‘Oku fakatotoka ‘e he‘eku ‘eiki ‘ene ha‘u; pea ne hanga ai ‘o haha ‘a e kau tamaio‘eiki mo e kau kaunanga, mo ne kai mo inu mo konā;
42012046	‘e toki ha‘u ‘a e ‘eiki ‘a e tamaio‘eiki ko ia ‘i ha ‘aho ‘oku ‘ikai te ne ‘amanekina ia, pea mo ha houa ‘oku ‘ikai te ne ‘ilo ki ai, pea te ne fahi ua ia, pea tu‘utu‘uni ke ‘inasi fakataha ia mo e kau angatu‘u.
42012047	Pea ko e tamaio‘eiki ko ia na‘a ne ‘ilo ki he finangalo ‘o ‘ene ‘eiki, kae ‘ikai toka teuteu, pe fai ki he‘ene tu‘utu‘uni, ‘e lahi ‘a e fo‘i tā ‘i hono haha.
42012048	Ka ko ia na‘e ‘ikai te ne ‘ilo ki ai, ka ne fai pē ‘a e ngaahi me‘a ‘oku taau mo ha tautea, ‘e si‘i pē ‘a e fo‘i tā ‘e ‘ai. Pea ko ia kuo foaki ki ai ha me‘a lahi, ‘e fiema‘u mei ai ha me‘a lahi: pehē foki, ka tuku ‘e he kakai ha fu‘u me‘a ki ha taha ke tauhi, pea hulu atu mo e me‘a ‘e ‘eke kiate ia.
42012049	Kuo u ha‘u ke laku ha afi ki māmani; pea ko e hā hoku loto? taumaiā kuo tutu!
42012050	Ka ‘oku ‘i ai haku papitaiso ke u papitaiso ai; pea hono ‘ikai ‘oku ou kukuta tu‘u kae‘oua ke lava!
42012051	‘Oku mou mahalo koā kuo u ‘i heni ke tuku ha melino ki māmani? Tala atu, ‘oku ‘ikai; ka ko e mavahevahe.
42012052	Seuke, hili ‘eni, tokaange ha toko nima ‘i ha ‘api pē taha te nau mavahevahe, ‘o fetu‘usi ‘a e toko tolu mo e tokoua, ‘a e tokoua mo e toko tolu;
42012053	‘a e motu‘a mo hono foha, mo e foha mo ‘ene motu‘a; ‘a e fefine mo ‘ene ta‘ahine, mo e ta‘ahine mo ‘ene fa‘ē; ‘a e finemotu‘a mo e uaifi ‘o ‘ene tama, mo e ta‘ahine mo e fa‘ē ‘a hono husepāniti.
42012054	Pea ne lea foki he kakai ‘o pehē, Ka mou ka sio ki ha loa ‘oku tu‘u hake ‘i lulunga, ‘oku mou pehē leva, ‘E ‘uha; pea ‘oku hoko ‘o pehē.
42012055	Pea ‘oka mou ka vakai ‘oku angi mei he tonga ‘a e matangi, ‘oku mou pehē, ‘E faka‘a‘afu; pea ‘oku hoko.
42012056	‘a e kau ‘afungi; ‘oku mou vavanga koā ki he mata ‘o e fonua mo e langi, pea fēfē ai ho‘omou ta‘evavanga ki he kuonga ni?
42012057	Pea ko e hā ai ‘oku ‘ikai te mou ‘ilo foki ‘a e totonu ‘iate kimoutolu pē?
42012058	He ko eni ‘oku ke lolotonga ō pē mo e faka‘ilo ki he pule; ‘ē, ke ke fai feinga ke ke fakahaofi koe meiate ia lolotonga ho‘omo ‘i he hala; na‘a ‘iloange te ne toho koe ki he fakamaau, pea ‘oatu ‘e he fakamaau ki he polisi, pea ‘e lī koe ‘e he polisi ki he pilīsone.
42012059	Tala atu, ‘e ‘ikai te ke ‘alu mei ai kae‘oua ke ‘osi ha‘o totongi, ‘o a‘u ki he konga fāteni.
42013001	PEA na‘e ha‘u ha tu‘unga me‘a ‘i he taimi ko ia, ‘o nau ongoongoa kia Sīsū ‘a e kau Kāleli ni‘ihi, ‘a ia na‘e felingiaki honau toto ‘e Pailato fakataha mo ‘enau ngaahi feilaulau.
42013002	Pea tali ‘e ia ‘o ne pehē kiate kinautolu, ‘oku mou mahalo koā ne angahala ange ‘a e kau Kāleli ko ia ‘i he kakai Kāleli kehe, ko e pehē honau fakamamahi‘i?
42013003	Tala atu, na‘e ‘ikai; kaekehe, te mou tu‘utāmaki pehē kotoa pē, ‘o kapau ‘e ‘ikai te mou fakatomala.
42013004	Pea ko e toko hongofulu mā valu ko ia na‘e ta‘omia ‘o mate ‘i he holo ‘a e taua ‘i Sailoame, ‘oku mou mahalo koā na‘e lahi honau mo‘ua ‘i he kakai kotoa pē na‘e nofo ‘i Selusalema?
42013005	Tala atu, na‘e ‘ikai: kaekehe, te mou tu‘utāmaki kotoa pē hangē ko ia, ‘o kapau ‘e ‘ikai te mou fei mo fakatomala.
42013006	Na‘a ne lea‘aki foki ‘a e fakatātā ko eni: Tokua na‘e ai ha toko taha na‘e ‘i ai ‘ene fu‘u fiki kuo tō ‘i he‘ene ngoue vaine; pea ha‘u ia ko e kumi ha fua ai, kae ‘ikai ‘ilo.
42013007	Pea pehē ‘e ia ki he tauhi ‘o e ngoue vaine, Vakai, ko hono tolu mālō ‘eni ‘o e ta‘u mo ‘eku ha‘u ko e kumi ha fua ‘i he fu‘u fiki ni, ‘o ‘ikai ma‘u: tā ia, mo e maumau kelekele.
42013008	Ka ka tali ‘e ia, ‘o ne pehē ki ai, ‘Eiki, tuku ai pē ‘i he ta‘u ni foki, kae‘oua ke u keli takai mo taufetuku ki ai.
42013009	Hei‘ilo ‘e faifai pea fua: pea ka ‘ikai, pea ke toki tā.
42013010	Pea ko e Sāpate ‘e taha na‘a ne fai ‘ene ako ‘i ha falelotu.
42013011	Pea na‘e ‘i ai tokua ha fefine kuo hongofulu mā valu ta‘u ‘a e ‘iate ia ha fa‘ahikehe fakavaivai sino, pea kuo mo‘u pīkoua ia, ‘o ‘ikai te ne lava ke tu‘u totonu ‘aupito.
42013012	Pea ‘i he vakai ‘e Sīsū kiate ia, na‘a ne kalanga ‘o pehē ki ai, Fefine, kuo vete koe mei ho vavai‘anga.
42013013	Pea ne ‘ai hono ongo nima ki ai, pea kēvekeva tonu leva ia, ‘o ne fakamālō‘ia ‘a e ‘Otua.
42013014	Ka ko e pule ‘o e falelotu na‘a ne ‘ita, koe‘uhi kuo fai ‘e Sīsū ‘ene faito‘o ‘i he Sāpate, pea ne hanga ‘o lea ki he kakai, ‘oku ‘i ai ‘a e ‘aho ‘e ono, ‘a ia ‘oku ngofua ai ke tau ngāue; ko ia mou omi ‘i he ngaahi ‘aho ko ia ke faito‘o, ‘o ‘oua ‘i he ‘aho Sāpate.
42013015	Ka ka tali ‘e he ‘Eiki ki ai, ‘o ne pehē, ‘A e kau mā‘oni‘oni loi! ‘ikai ‘oku mou takitaha vete ange mei he fale manu ‘i he Sāpate ‘a ‘ene pulu pe ko ‘ene ‘asi, ‘o taki ke fakainu?
42013016	Ka ko e fefine ni ko e hako totonu ‘o ‘Epalahame, pea kuo no‘otaki ia ‘e Sētane, ‘io ‘o hongofulu mā valu ta‘u, pea na‘e ‘ikai koā ngofua ke vete ia mei hono no‘otekina, neongo ko e ‘aho Sāpate?
42013017	Pea ‘i he‘ene lea pehē; pea ‘ilonga hono ngaahi fili, na‘e mā: ka ka fiefia ‘a e fu‘u fakataha kotoa ‘i he ngaahi me‘a fungani na‘a ne fai.
42013018	Ko ia na‘a ne hanga ‘o lea ‘o pehē, ‘oku hangē nai ko e hā ‘a e Pule‘anga ‘o e ‘Otua? ‘io te u fakatatau nai ia ki he hā?
42013019	‘Oku tatau mo ha tenga‘i mūsita, ‘a ia na‘e to‘o ‘e ha tangata, ‘o tō ‘i he‘ene ngoue tapu; pea ne tupu, ‘o hoko ko e fu‘u ‘akau; pea nofo‘ia hono ngaahi va‘a ‘e he fanga manupuna ‘o e ‘atā.
42013020	Pea ne toe lea, Ko e hā nai ha me‘a te u fakatatau ki ai ‘a e Pule‘anga ‘o e ‘Otua?
42013021	‘Oku tatau ia mo ha lēvani, ‘a ia na‘e to‘o ‘e ha fefine, ‘o tuku fufū ‘i ha tatanga mahoa‘a ‘e tolu, kae‘oua ke fai lēvani hono kotoa.
42013022	Pea ne fononga atu ‘i he ngaahi kolo, mo e ngaahi vilisi, ‘o ne fai ako ai, ko ‘ene faka‘a‘au atu ki Selusalema.
42013023	Pea lea ange ‘e ha taha ki ai, ‘Eiki, ‘oku toko si‘i koā ‘a e kakai ‘e fakamo‘ui? Pea lea ‘a Sīsū kiate kinautolu.
42013024	Mo u tōtōivi ke hū ‘i he matapā fāsi‘i: he ‘oku ou tala atu, ‘oku ai ha tokolahi te nau feinga ke hū, kae ‘ikai te nau lava.
42013025	Ka toki tu‘u ‘a e tangata‘eiki, ‘o tāpuni ‘a e matapā, pea mou hanga ‘o tutu‘u ‘i tu‘a mo tukituki ‘i he matapā, ‘o mou pehē, ‘Eiki ke ke to‘o kiate kimautolu; pea te ne tali ‘o lea atu, ‘oku ‘ikai te u ‘ilo kimoutolu pe ko e kakai mei fē.
42013026	Toki kamata fakamatala ‘e kimoutolu, ‘ē, na‘a mau fa‘a kai mo inu mo koe pea na‘a ke faiako‘i homau ngaahi mala‘e.
42013027	Ka te ne pehē, ‘Oku ou tala atu, ‘oku ‘ikai te u ‘ilo pe ko e kakai mei fē kimoutolu; tu‘u atu meiate au, ‘a kimoutolu kotoa pē ‘a e kau ngāue ‘a Ta‘etotonu.
42013028	Ko e potu ia ‘e toki hoko ai ‘a e tangi mo e fengai‘itaki ‘o e nifo, ‘oka mou ka sio kia ‘Epalahame, mo ‘Aisake, mo Sēkope, mo e kau Palōfita kotoa pē, ‘oku nau ‘i he Pule‘anga ‘o e ‘Otua, ka ko kimoutolu kuo kapusi kitua‘ā.
42013029	Pea ‘e ha‘u ha kakai mei Hangahake, mo Hangahifo, mo e Tokelau, mo e Tonga, pea te nau keinanga ‘i he Pule‘anga ‘o e ‘Otua.
42013030	Pea ko eni, ‘oku ‘i ai ‘a e ni‘ihi muimui te nau mu‘omu‘a, pea ‘oku ‘i ai ‘a e ni‘ihi mu‘omu‘a te nau muimui.
42013031	‘I he taimi ko ia na‘e ‘unu‘unu mai ha ni‘ihi ‘i he kau Fālesi, ‘o nau pehē kiate ia, Ke ke hiki mei he potu ni, ‘o fononga: he ‘oku me‘a ‘a Hēlota ke tāmate‘i koe.
42013032	Pea folofola ‘e ia kiate kinautolu, Mou ‘alu ‘o tala ki he fōkisi ko ia, Ko eni, ko e ‘aho ni mo e ‘apongipongi te u fai ai ‘eku kapusi tēvolo, mo faka‘osi ‘eku faito‘o, pea ‘i hono ‘aho tolu pea u ‘osi.
42013033	Ka kuo pau ke u fai fononga he ‘aho ni, mo e ‘apongipongi, mo e ‘aho ‘oku hoko: he ‘anefē ia ha tu‘utāmaki ha palōfita ‘o mama‘o mo Selusalema?
42013034	‘A Selusalema! ‘a Selusalema1 ‘a e kolo ‘oku fakapoongi ‘a e kau palōfita, mo tolongi ‘a e kakai ‘oku talafekau ki ai! hono tu‘o taha ‘eku loto ke tānaki ho‘o fānau, ‘o hangē ko e tānaki ‘e he motu‘a moa hono fānganga ‘o‘ona ki hono lalo kapakau, ka na‘e ‘ikai te mou loto ki ai!
42013035	Ko eni kuo motuhi atu kiate kimoutolu ‘a homou fale: pea ‘oku ou tala atu, ‘e ‘ikai ‘aupito te mou toe sio kiate au, kae‘oua ke mou pehē, Hoto ‘ofa kiate ia ‘oku hoko mai ‘i he huafa ‘o e ‘Eiki.
42014001	PEA ko e Sāpate ‘e taha na‘a ne hū ki he fale ‘o ha toko taha ‘o e hou‘eiki Fālesi ke kai, pea na‘e ‘i ai foki ‘a e hou‘eiki ko ia, ‘o lamasi ia.
42014002	Pea tā na‘e nofo ‘o fehangahangai mo ia ha tangata na‘e mahaki fatu.
42014003	Pea tali ‘e Sīsū ‘o ne pehē ki he kau tufunga lao mo e kau Fālesi, ‘Oku ngofua koā ke faito‘o ‘i he ‘aho Sāpate, pe ‘ikai?
42014004	Pea nau felongoi pē.
42014005	Pea ne puke ‘a e tangata, ‘o fakamo‘ui, ‘o tukuange: ‘o ne tali kiate kinautolu, tau lau ko ha toko taha ‘iate kimoutolu, pea kuo tō hano foha, pe ko ha‘ane pulu ki ha luo, ‘ikai te ne hanga leva ‘o fusi hake neongo ko e ‘aho Sāpate?
42014006	Pea na‘e ‘ikai te nau lava ke tali ‘a e me‘a ko ia.
42014007	Pea ne hanga ‘o lea‘aki ha fakatātā kiate kinautolu na‘e tala ki he kātoanga, ko ‘ene vakai ‘oku nau fili ‘a e ngaahi nofo‘a mu‘a; pea ne pehē kiate kinautolu,
42014008	‘Oka tala koe ‘e ha toko taha ke ha‘u ki ha kātoanga, ‘oua te ke tokoto ‘i he ‘uluaki nofo‘a; na‘a kuo tala ‘a e kātoanga ki ha toko taha ‘oku mā‘olunga ‘iate koe.
42014009	Pea ‘i he faifai pea hū mai ‘a e matāpule ‘a ia ko ‘ene kātoanga ‘oku mo fakatou ‘i ai, pea ne pehē kiate koe, Tuku ‘a e potu ko ena ki he toko taha ni; pea ke toki hanga ‘o hiki ki he potu ki mui kuo ke mā.
42014010	Ka ‘oka tala kātoanga kiate koe, ‘alu ‘o tokoto ‘i he potu ki mui; koe‘uhi ‘oka hū mai ‘a e matāpule ‘oku ‘a‘ana ‘a e kātoanga, pea ne pehē atu, Nga‘ata, ma‘uma‘u hake ki mu‘a: pea te ke toki faka‘apa‘apa‘ia ‘iate kinautolu kotoa pē ‘oku mou keinanga.
42014011	He ko ia ‘oku ne hākeaki‘i ia ‘e fakavaivai‘i; pea ko ia ‘oku ne fakavaivai‘i ia ‘e hākeaki‘i.
42014012	Pea ne hanga ‘o lea foki kiate ia na‘a ne fai ‘a e kātoanga, ‘oka ke ka fai ha fu‘u pelekifasi pe ha tina, ‘oua na‘a tala ia ki ho ngaahi kaume‘a, ‘uma‘ā ho ngaahi tokoua, pe ko ho ngaahi kāinga, pe ko ho ngaahi kaungā‘api ‘oku koloa‘ia; na‘a toe tala kātoanga kiate koe ‘e kinautolu, pea fai ai ha totongi kiate koe.
42014013	Ka ‘oka ke ka fai ha kātoanga, tala ia ki he kau masiva, ‘a e mamatea, ‘a e heke, ‘a e kui:
42014014	pea te ke toki monū‘ia; he ‘oku ‘ikai ha‘anau me‘a ke totongi ‘aki kiate koe, ka ‘e toki totongi kiate koe ‘i he Toetu‘u ‘a Lotumo‘oni.
42014015	Pea ko e toko taha ‘iate kinautolu na‘a nau keinanga, ‘i he‘ene fanongo ki he me‘a ko ia, na‘a ne pehē kia Sīsū, Ha monū‘ia ā ka ko ia te ne keinanga ‘i he Pule‘anga ‘o e ‘Otua!
42014016	Ka ka tali ‘e ia ki ai, Tokua na‘e ‘i ai ha tangata na‘a ne teu ha fu‘u tina, ‘o ne tala ki he tokolahi:
42014017	pea ‘i he hokosia ‘a e taimi ‘o e kātoanga, na‘a ne fekau atu ‘ene tamaio‘eiki ke fanongonongo kiate kinautolu kuo tala, Mou omi; he kuo ‘osi hono teu.
42014018	Ka na‘e hu‘ufataha ‘enau tali, ‘o nau lolou kotoa pē. Ko e ‘uluaki, na‘a ne pehē ki he tamaio‘eiki, ‘ā, kuo u fakatau ha ngoue‘anga, pea kuo pau ke u ‘alu ‘o vakai ia: ke ke tala ange ke ne fakamolemole au.
42014019	Pea lea ‘e hono ua, ‘o pehē, ‘ā, kuo u fakatau ha taulua‘i pulu ‘e nima, pea ko ‘eku ‘alu ‘eni ke ‘ahi‘ahi kinautolu: ke ke tala ange ke ne fakamolemole au.
42014020	Pea lea ange ‘e hono tolu, ‘o pehē, ‘ā, kuo u ma‘u uaifi, pea ko ia ‘e ‘ikai te u lava atu.
42014021	Pea ha‘u ‘a e tamaio‘eiki, ‘o tala ‘a e ngaahi me‘a ko ia ki he‘ene ‘eiki. Pea tuputāmaki ‘a e tangata‘eiki, ‘o ne pehē ki he‘ene tamaio‘eiki, ‘alu ke vave ki he ngaahi hala lalahi mo e ngaahi hala iiki ‘o e kolo, pea taki mai ‘a e kau masiva, mo e mamatea, mo e kui, mo e heke.
42014022	Faifai pea pehē ‘e he tamaio‘eiki, ‘Eiki, kuo fai pē ‘a e me‘a na‘a ke tu‘utu‘uni mai, ka ‘oku kei ‘atā pē.
42014023	Pea me‘a ‘e he ‘eiki ki he tamaio‘eiki, ‘alu ki he ngaahi hala pule‘anga, mo e ngaahi lolo ‘akau, pea ‘omi fakamālohi ‘a e kakai: kehe pē ke fonu hoku ‘api.
42014024	He ‘oku ou tala atu kiate kimoutolu, ‘e ‘ikai ha taha ‘i he kau tangata ko ia na‘e tomu‘a tala te ne mama ha me‘a ‘i he‘eku kātoanga.
42014025	Pea na‘e ‘i ai ha ngaahi fu‘u kakai lahi na‘e fononga fakataha mo ia; pea ne tafuli ‘o lea kiate kinautolu, ‘o pehē,
42014026	Kapau ‘oku ‘ikai ke fehi‘a ‘e ha tangata ki he‘ene tamai, mo ‘ene fa‘ē, mo hono uaifi, mo ‘ene fānau, mo hono ngaahi tokoua, mo hono ngaahi tuofāfine, ‘io, mo ‘ene mo‘ui ‘a‘ana foki, neongo ‘ene ha‘u kiate au ka ‘e ‘ikai te ne fa‘a hoko ko ‘eku ako.
42014027	Pea ko ia ‘e ‘ikai fua hono kolosi ‘o muimui kiate au, ‘e ‘ikai te ne fa‘a hoko ko ‘eku ako.
42014028	‘ē, tau lau ‘oku ai hamou toko taha ‘oku ne loto ke langa ha fu‘u taua, ‘ikai te ne nofo mu‘a ‘o fatu hono totongi, pe ‘oku fe‘unga ‘ene pa‘anga mo hono fai ke ‘osi?
42014029	Na‘a ‘iloange, kuo hili ‘ene ‘ai ‘a e tu‘unga, ‘oku ‘ikai te ne lava ke faka‘osi;
42014030	pea ko e kakai kotoa pē te nau sio ki ai te nau hanga ‘o luma‘i ia, he‘enau pehē, ūē! ko e siana ni na‘a ne kamata ke langa, ka na‘e ‘ikai te ne lava ke faka‘osi!
42014031	Pea tau lau ko ha tu‘i ‘oku ne ‘alu ke fakahoko ‘a e tau mo ha tu‘i ‘e taha, ‘ikai te ne nofo mu‘a ‘o fifili, pe te ne lava mo ‘ene taha mano ke tali ‘a e ‘eiki ‘oku ha‘u ke tau‘i ia mo ha ua mano?
42014032	Pea ka hā ‘e ‘ikai, pea lolotonga ‘oku kei mama‘o ‘a e fili te ne fekau atu ha fakafofonga ke kole ‘a e fakalelei.
42014033	Pehē foki, ‘ilonga kimoutolu ‘oku ‘ikai te ne fai ene tatau ki he ngaahi me‘a kotoa pē ‘oku ‘a‘ana, ‘e ‘ikai te ne fa‘a hoko ko ‘eku ako.
42014034	‘ē, ko e me‘a ‘aonga ‘a e māsima: ka ‘oka mole mei he māsima foki hono kona, pea ‘e fakamahimahi ‘aki ia ‘a e hā?
42014035	‘Oku ‘ikai taau ke laku ki he ngoue, pe ki he tu‘unga veve: ka ‘oku laku pē kitua‘ā. Ko ia ‘oku ma‘u telinga ke ongo ‘aki, ke ne ongo‘i.
42015001	PEA na‘e toutou fe‘unu‘i atu ‘a e kau pōpilikane kotoa pē mo e kau angahala ke fanongo kiate ia.
42015002	Pea femuhumuhu‘i ai ‘a e kau Fālesi, mo e kau sikalaipe foki, ‘o nau pehē, Ko e siana ni ‘oku ne tali ‘a e kau angahala, mo ne keinanga mo kinautolu.
42015003	Pea na‘a ne lea‘aki ‘a e fakatātā ni kiate kinautolu, ‘o pehē.
42015004	Tau lau ko e toko taha ‘iate kimoutolu, ko e tangata, ‘oku ‘i ai ‘ene fanga sipi ‘e toko teau pea kuo mole hanau taha, ‘ikai te ne tuku ‘a e toko hivangofulu mā hiva‘i he toafa, ka ne ‘alu ‘o kumi ‘a ia kuo mole kae ‘oua ke ne ‘ilo ‘a e toko taha ko ia?
42015005	Pea ka ‘ilo leva ia, te ne fiefia, mo fua ia ‘i hono uma ‘o‘ona.
42015006	Pea ‘i he‘ene a‘u ki ‘api, te ne fakataha hono ngaahi kaume‘a, mo hono ngaahi kaungā‘api, mo ne pehē kiate kinautolu, Tau fakafiefia; he kuo u ‘ilo ‘eku sipi na‘e mole.
42015007	Tala atu, ‘e pehē ha fiefia ‘i he langi ‘i he fakatomala ‘a ha fo‘i angahala e toko taha, ‘io, ‘o hulu atu ‘i ha toko hivangofulu mā hiva faitotonu, ‘a ia ‘oku ‘ikai ha‘anau me‘a ke fakatomala ai.
42015008	Pea tau lau ko ha toko taha kehe, ko ha fefine, ‘oku ‘i ai ‘ene pa‘anga ‘e hongofulu; pea ka mole ha fo‘i pa‘anga ‘e taha, ‘ikai te ne tutu ha maama, pea tafi ‘a e fale, ‘o kumi fakamātoato kae‘oua ke ‘ilo?
42015009	Pea ‘i he‘ene ‘ilo leva te ne fakataha ‘a e kau fefine ‘oku nau kaume‘a, mo e kaungā‘api, mo ne pehē, Tau fakafiefia: he kuo u ‘ilo ‘a e pa‘anga na‘e mole.
42015010	Tala atu, ‘e hoko ha fiefia pehē ‘i he ha‘oha‘onga ‘o e kau ‘āngelo ‘a e ‘Otua ‘i he fakatomala ‘a ha fo‘i angahala ‘e toko taha.
42015011	Pea ne lea ‘o pehē, Tokua na‘e ai ha tangata mo hono ongo foha ‘e toko ua.
42015012	Pea pehē ‘e he tehina ki he‘ene ‘eiki, ‘Alā tamai, vahe‘i mai mu‘a hoku ‘inasi ‘i he koloa. Pea ne tufa kiate kinaua, ‘io, mo e me‘a kotoa na‘e tauhi ‘aki si‘ene mo‘ui.
42015013	Pea hili ‘a e ngaahi ‘aho–na‘e ‘ikai loko lahi–na‘e tānaki ‘e he tehina ‘ene me‘a kotoa, ‘o ne hiki ki ha fonua mama‘o; pea ‘i he potu ko ia na‘a ne toloveka ‘aki ‘ene koloa ‘i he‘ene mo‘ui fakalusa.
42015014	Pea ‘i he faifai pea ‘osi atu ‘ene me‘a kotoa, ‘iloange na‘e honge vale ‘a e fonua ko ia, pea na‘a mo ia na‘a ne kamata masiva me‘akai.
42015015	Pea ne ‘alu ‘o musu ia ki ha toko taha, ko e tangata totonu ‘o e fonua ko ia; pea ne fekau ia ke ‘alu ki he‘ene ngoue‘anga, ‘o tauhi ‘ene fanga puaka.
42015016	Pea ne mo‘u faka‘amu ki he ngaahi fo‘i piini na‘e kai ‘e he fanga puaka ke ne mānava ‘aki; he na‘e ‘ikai ke ‘ange ‘e ha taha ha‘ane me‘a.
42015017	Pea faifai pea foki mai hono loto, pea ne pehē, ‘E ta‘inga ā ‘a e kau ngāue totongi ‘a ‘ete ‘eiki ‘oku fokotu‘u ‘enau toenga kai, ka ko kita ‘oku te mate‘i heni ‘i he honge!
42015018	Ka u tu‘u mu‘a ‘o ‘alu ki he‘eku tamai; pea u pehē kiate ia, ‘Alā tamai, kuo u fai angahala ki he langi, kae tautonu kiate koe.
42015019	‘Oku ‘ikai te u kei taau ke lau ko ho foha; ka ke fai kiate au ‘o hangē ko ha taha ‘i ho‘o kau ngāue totongi.
42015020	Pea ne tu‘u pē ‘o ‘alu ki he‘ene ‘eiki. Pea ‘i he‘ene kei mama‘o, na‘e sio ki ai ‘e he‘ene ‘eiki, pea langa hono fatu ‘i he ‘ofa, ‘o ne lele, ‘o tāupe ‘i he u‘a ‘o e tama, ‘o ne ‘uma lolomi kiate ia.
42015021	Pea lea ange ‘e he tama, ‘Alā tamai, kuo u fai angahala ki he langi, kae tautonu kiate koe; ‘oku ‘ikai te u kei taau ke lau ko ho foha.
42015022	Ka ka pehē ‘e he tangata‘eiki ki he‘ene kau tamaio‘eiki, Fai vave to‘o mei he puha ha pulupulu ‘a e fungani pea ‘ai kiate ia; pea ‘ange ha mama ma‘a hono nima, mo ha sū ma‘a hono va‘e:
42015023	pea ‘omi ‘a e ki‘i pulu, ‘a e pulu vakai ‘eiki; tāmate‘i ia, pea tau kai mo fakafiefia:
42015024	he ko eni si‘oku foha na‘e mate, pea kuo toe mo‘ui; na‘e mole, pea kuo ‘iloa. Pea nau kamata fiefia.
42015025	Kae lolotonga ia na‘e ‘i he ngoue ‘a hono foha lahi: pea ‘i he faifai ‘o ne foki, ‘o ne ofi ki he ‘api, tā na‘e ongo mai ha tā nafa mo e me‘e.
42015026	Pea ne ui ange ha taha ‘o e kau tama, ‘o ne fehu‘i pe ko e hā fua ‘a e me‘a ko ia.
42015027	Pea ne tali, Kuo ha‘u ho tehina, pea kuo tāmate‘i ‘e ho‘o ‘eiki ‘a e ki‘i pulu, ‘a e pulu vakai ‘eiki, koe‘uhi ko ‘ene toe ma‘u mo‘ui ia.
42015028	Pea ne ‘ita ai, ‘o ‘ikai fie hū ki fale: pea ‘alu kitu‘a ‘ene ‘eiki ‘o kole kiate ia.
42015029	Ka ka tali ‘e ia, ‘o ne pehē ki he‘ene ‘eiki, ‘ā, ko futu ta‘u mo ‘eku ngāue kiate koe ‘o hangē ha pōpula; ‘io, ‘anefē ‘eku li‘aki ha‘o fekau ‘e taha? kae ‘anefē ha‘o tuku mai, ‘io, ha ki‘i kosi ke u fakafiefia ‘aki hoku ngaahi kaume‘a?
42015030	Ka ‘i he ha‘u leva ho foha ko ena, ‘a ia kuo ne kai ‘o ‘osi ‘a e me‘a na‘e tauhi ‘aki ‘a ho‘o mo‘ui ‘i he‘ene fafanga ‘a e kau fe‘auaki, pea ke tāmate‘i ma‘ana ‘a e pulu vakai ‘eiki.
42015031	Pea tali ‘e ia ki ai, Nga‘ata, ko e me‘a kiate koe, ‘oku ke ‘iate au ma‘u pē, pea ko ‘eku me‘a kotoa ko ho‘o me‘a.
42015032	Ka na‘e taau pē foki ke tau fakafiefia mo nēkeneka, he ko si‘o tehina ‘eni na‘e mate, pea kuo mo‘ui; na‘e mole pea kuo ‘iloa.
42016001	PEA ne lea foki ki he kau ako, ‘o pehē, Tokua na‘e ai ha tangata koloa‘ia, mo e matāpule na‘e tauhi ‘ene koloa: pea na‘e faka‘ilo ‘a e matāpule kiate ia, tokua ‘oku ne toloveka ‘aki ‘ene koloa.
42016002	Pea ne ui ia, ‘o ne pehē ki ai, Ko e hā ‘a e me‘a ni ‘oku ou fanongo ki ai ‘oku kau kiate koe? tuku mai ‘a e tohi ‘o ho‘o tauhi koloa, he tala‘ehai ‘e lava ke ke toe tauhi.
42016003	Pea pehē ‘e he tauhi koloa ‘i hono loto, Ko e hā ‘aku ai ‘e fai? he ‘oku to‘o meiate au ‘a e lakanga ‘e he‘eku ‘eiki: ‘oku ‘ikai te u mafai ke keli; pea ‘oku ou mā ke mo‘ui faka‘atukai.
42016004	‘ā ‘oku ou ‘ilo pē ‘a e me‘a te u fai kae fiema‘u au ‘e he ni‘ihi ki ho‘onautolu fale, ‘oka hifo au mei he lakanga.
42016005	Pea ne ui ange tāutaha ‘a e kakai na‘e mo‘ua ki he‘ene ‘eiki, ‘o ne pehē ki he ‘uluaki, ‘oku fiha ho mo‘ua ki he‘eku ‘eiki?
42016006	Pea ne tali, Ko e pōkete lolo ‘e teau. Pea pehē ‘e ia ki ai, Ko ena ho‘o ngaahi tohi, pea ke nofo leva ‘o tohi ai ke nimangofulu pē.
42016007	Hili ia na‘a ne pehē ki ha taha, Mo koe foki, ‘oku fiha ho‘ou mo‘ua? Pea ne pehē, Ko e tangai uite ‘e teau. Pea ne lea ki ai, Ko ena ho‘o ngaahi tohi, pea ke tohi ai ke valungofulu pē.
42016008	Pea fakamālō ‘e he‘ene ‘eiki ki he tauhi–koloa kākā, koe‘uhi ko e ngali poto ‘ene fai: he ko e fānau ‘a e maama ko eni, ‘i he fai mo ho‘onautolu fa‘ahinga, ‘oku ngali poto ange ‘enau tō‘onga ‘i he tō‘onga ‘a e fānau ‘a e maama.
42016009	Pea ko au foki ‘oku ou pehē atu, Mou ngāue ‘aki ‘a e koloa kākā ke tupu ai ha kakai ‘e ‘ofa mai; koe‘uhi ‘oka ‘unu ia, pea nau fiema‘u kimoutolu ki he ngaahi tēniti ta‘engata.
42016010	Ko ia ‘oku ne lototō ‘i he me‘a ‘oku si‘i, te ne lototō foki ‘i he me‘a ‘oku lahi: pea ko ia ‘oku ne kākā ‘i he me‘a ‘oku si‘i, te ne kākā foki ‘i he me‘a ‘oku lahi.
42016011	‘Io, pea kapau kuo ‘ikai te mou lototō ‘i he fai ki he koloa kākā, ko hai te ne falala kiate kimoutolu ‘o ‘atu ‘a e koloa mo‘oni?
42016012	Pea kapau kuo ‘ikai te mou lolotō ‘i he ngāue‘aki ‘a e koloa ‘a ha taha kehe, ko hai ‘e ‘atu ho‘omou koloa ‘amoutolu?
42016013	‘Oku ‘ikai ke lava ‘e ha tamaio‘eiki ke ‘eiki ‘aki ha ‘eiki ‘e toko ua: he te ne fehi‘a ki he taha, kae ‘ofa‘i ‘a e taha; pea te ne piki ki he taha, kae ta‘etoka‘i ‘a e taha. ‘oku ‘ikai te mou lava ke ‘eiki ‘aki ‘a e ‘Otua pea mo Koloa, fakatou‘osi.
42016014	Pea na‘e fanongo ki he ngaahi me‘a ko ia ‘e he kau Fālesi, ‘a ia ko e fa‘ahinga ‘ofa ki he pa‘anga; pea nau fingofingo kiate ia.
42016015	Pea ne pehē kiate kinautolu, Ko kimoutolu ia ‘oku mou ngāue pē ke hā totonu ki he kakai; ka ‘oku mea‘i ‘e he ‘Otua homou loto: he ko e me‘a ‘oku fungani ‘i he lau ‘a e kakai ko e fakalielia pē ia ‘i he vakai ‘a e ‘Otua.
42016016	Na‘e ‘i ai ‘a e Lao mo e kau Palōfita ‘o a‘u kia Sione: talu mei ai mo e ongoongoa ‘o e Pule‘anga ‘o e ‘Otua, kae ‘ohofia ia ‘e he kakai takitaha.
42016017	Ka ‘oku faingofua ke mole ‘a e langi mo māmani ‘i he tō kelekele ha fo‘i kohi ‘e taha ‘o e Lao.
42016018	‘Ilonga ha taha ‘oku ne li‘aki hono uaifi, ‘o mali mo ha fefine kehe, ‘oku ne fe‘auaki: pea ko ia te ne mali mo ia kuo li‘aki ‘e hono husepāniti, ‘oku ne tono fefine.
42016019	Ko eni: Tokua ko e tangata ‘e taha na‘e koloa‘ia, pea na‘a ne ‘ai ma‘u pē ‘a e kofu kulokula mo e līneni mahu‘inga, pea ne kai kātoanga ‘i he ‘aho kotoa pē.
42016020	Pea ai mo ha motu‘a masiva, ko hono hingoa tokua ko Lāsalosi, kuo lī atu ia fe‘unga mo e hū‘anga ‘o e fale ‘o e matāpule, ko e toko taha na‘e papala fu‘u.
42016021	Pea faka‘amu ia ke ‘omi ‘a e ngaahi me‘a na‘e ngangana mei he tēpile ‘a e koloa‘ia ke ne mākona ai; ka ko e fanga kulī foki na‘a nau omi, ‘o ‘emohia hono papala.
42016022	Pea faifai pea pekia ‘a si‘i masiva, pea fata ange ia ‘e he kau ‘āngelo ki he fatafata ‘o ‘Epalahame: na‘e pekia foki ‘a e matāpule koloa‘ia, pea tanu.
42016023	Pea ‘i he‘ene ‘i Hētesi na‘a ne hanga hake ke vakai, he kuo ne mo‘ua ‘i he ngaahi mamahi; pea ne ‘ilo ‘a ‘Epalahame ‘oku nofo mama‘o atu, pea mo Lāsalosi ‘oku faaki ki hono fatafata.
42016024	Pea kalanga ‘e ia ‘o ne pehē, ‘Alā ‘Epalahame, ‘alo‘ofa kiate au, mo ke fekau mai ‘a Lāsalosi ke ne unu hono mu‘a tuhu ki he vai, mo fakamokomoko hoto ‘elelo ‘o‘ota ni; he ‘oku ou mamahi ‘i he afi ni.
42016025	Ka ka pehē ‘e ‘Epalahame, Nga‘ata, manatu na‘a ke ma‘u kātoa ‘a ho‘o ngaahi me‘a lelei ‘i ho‘o mo‘ui; pehē foki na‘e ma‘u ‘e Lāsalosi ‘a e ngaahi kovi: ka ko eni, ‘i he potu ni, ‘oku ne ma‘u ‘a e fiemālie, ka ko koe ‘a e mamahi.
42016026	Kae‘uma‘ā, ‘i he vaha‘a ‘onautolu mo koe ‘oku ‘i ai ha fu‘u vanu kuo ma‘uma‘uluta hono fokotu‘u: koe‘uhi ke ‘ilonga kinautolu ‘oku fie ‘alu atu mei heni kiate kimoutolu ke ‘oua te nau lava; ‘uma‘ā ha laka mai kiate kimautolu mei hena.
42016027	Pea tali ‘e ia, Kapau ko ia, pea ko ‘eku kole kiate koe, ‘alā, ke ke fekau ia ki he ‘api ‘o ‘eku ‘eiki:
42016028	he ‘oku ai hoku fototehina ‘e toko nima; koe‘uhi ke ne lea fakapatonu kiate kinautolu, ke ‘oua na‘a toe ha‘u mo kinautolu ki he potu fakamamahi ko eni.
42016029	Ka ka pehē ‘e ‘Epalahame, ‘oku nau ma‘u ‘a Mōsese mo e kau Palōfita; nau tokanga mu‘a ki he ngaahi tohi ko ia.
42016030	Ka ka pehē ‘e ia, Fakamolemole, ‘alā ‘Epalahame, ka ‘o kapau ‘e ‘alu ange ha taha ‘iate kinautolu kuo pekia, kuo pau te nau fakatomala.
42016031	Ka ka tali ‘e ia, Kapau ‘e ‘ikai te nau tokanga kia Mōsese mo e kau Palōfita, ‘e ‘ikai fakaloto‘i kinautolu neongo ‘e toetu‘u ha taha mei he pekia.
42017001	PEA pehē ‘e ia ki he‘ene kau ako, ‘e ‘ikai mata‘ofi ‘a e hoko mai ‘o e ngaahi tūkia‘anga: ka ‘oiauē ‘a e toko taha ko ia ‘e hoko mei ai!
42017002	‘ē, ka ne tau ha makatukinga ‘i he kia ‘o e toko taha ko ia, ‘o pe‘ehi ia ki he tahi, ‘e ‘aonga ia ki ai, ‘i he‘ene mo‘ui kae fakatūkia ha fo‘i toko taha ‘o si‘i tamaiki ni.
42017003	Mou lamasi kimoutolu: kapau ‘e fai hala ‘e ho tokoua, valoki ia; pea kapau te ne fakatomala, fakamolemole ia.
42017004	Pea neongo ‘e tu‘o fitu ‘i he ‘aho ‘ene faihala kiate koe, kae tu‘o fitu ‘ene tafoki kiate koe, ‘o ne pehē, ‘ā, ‘oku ou fakatomala; ka pehē, te ke fakamolemole ia.
42017005	Pea lea ‘a e kau ‘Aposetolo ki he ‘Eiki, Ke ke fakalahi ‘emau tui.
42017006	Pea folofola ‘e he ‘Eiki, Ka ne ai ha‘amou tui, ‘o tatau mo e fo‘i tenga‘i mūsita hono lahi, pea ‘i ha‘amou kamata lea ki he fu‘u fiki moli ni, Fei mo mata‘aki koe, pea hiki ‘o tu‘u ‘i tahi, kuo ne fai leva ‘o hangē ko ho‘omou tala.
42017007	Pea tau lau ko e toko taha ‘iate kimoutolu ‘oku ‘i ai ‘ene tamaio‘eiki ‘oku ngoue, pe tauhi manu; pea ‘i he faifai pea ne ha‘u mei he ngoue, te ke pehē koā ki ai, Ha‘u ange leva, ‘o tokoto ke kai, ‘ō?
42017008	‘ā, ‘ikai ko ho‘o lea ‘e pehē, Ke ke teuteu mai mu‘a ha‘aku tina, pea ke huke ho kofu ‘o tauhi au, kae‘oua ke ‘osi ‘eku kai mo ‘eku inu; pea hili ia, pea ke kai mo inu koe?
42017009	Ka ‘oku ke pehē koā, ko e me‘a ke fakafeta‘ia ‘a e fai ‘e he‘ene tamaio‘eiki ‘a e ngaahi me‘a na‘e tu‘utu‘uni?
42017010	Pehē foki mo kimoutolu; neongo kuo mou fai kotoa pē ‘a e ngaahi me‘a na‘e tu‘utu‘uni atu, ka mou pehē, Ko e kau tamaio‘eiki ta‘e‘aonga ai pē kimautolu, kuo mau fai pē ‘a e me‘a na‘e totonu ke mau fai.
42017011	Pea ‘i he‘ene ‘alu ki Selusalema, tokua na‘e fononga atu ‘e ia ‘i he ve‘e fonua ‘o Samēlia mo Kāleli.
42017012	Pea ‘i he‘ene a‘u ki ha vilisi ‘e taha, na‘e fakafetaulaki mai kiate ia ha tu‘unga tangata ‘e toko hongofulu na‘e kilia, ‘o nau tutu‘u mei he mama‘o.
42017013	Pea kalanga ‘a e kau tangata ko ia, ‘o nau pehē, ‘ēī Sīsū, ‘alo‘ofa mai.
42017014	Pea ‘i he‘ene vakai ki ai na‘a ne pehē kiate kinautolu, Mou ō pē, ‘o fakahā kimoutolu ki he kau taula‘eiki. Pea ‘iloange, ‘i he‘enau mole atu, na‘e fakama‘a kinautolu.
42017015	Pea ko e toko taha ‘iate kinautolu, ‘i he‘ene vakai leva kuo ne mo‘ui, na‘a ne tafoki, ‘o kalanga le‘olahi he‘ene fakamālō‘ia ‘a e ‘Otua;
42017016	‘o ne fo‘ohifo ‘i he va‘e ‘o Sīsū, ‘o ne fakafeta‘i kiate ia: pea ko e toko taha ko ia ko e Samēlia.
42017017	Pea tali ‘e Sīsū, ‘o ne pehē, ‘ikai na‘e toko hongofulu na‘e fakama‘a? Pea kofa‘ā ‘a e toko hiva?
42017018	‘Oku ‘ikai ‘iloa mai koā hanau taha kuo foki ke fai ha fakafeta‘i ki he ‘Otua; ka ko si‘i muli ni pē?
42017019	Pea ne pehē ki he tangata, Tu‘u ‘o ‘alu: kuo fakamo‘ui koe ‘e ho‘o tui.
42017020	Pea na‘e fai ha fehu‘i kiate ia ‘e he kau Fālesi, pe ‘e hoko fakakū ‘a e Pule‘anga ‘o e ‘Otua; pea ne tali kiate kinautolu, ‘o pehē, Ko e hoko mai ‘o e Pule‘anga ‘o e ‘Otua ‘e ‘ikai ala lamasia:
42017021	‘uma‘ā ha fa‘a pehē ‘e ha kakai, ‘ē, ko eni ia; pe, Ko ena: he vakai, ko e Pule‘anga ‘o e ‘Otua ‘oku ‘i homou lotolotonga ni.
42017022	Pea lea ia ki he kau ako, Tokaange ha taimi te mou faka‘amu ai ke toe mamata ki ha taha ‘o e ngaahi ‘aho ‘o e Fanautama ‘a Tangata, kae ‘ikai te mou mamata ki ai.
42017023	Pea ‘e pehē ‘e he ni‘ihi kiate kimoutolu, ‘ē, ko eni ia; pe, ‘ē, ko ena ia: kae‘oua te mou afe ki ai, pe kumia.
42017024	He ‘oku hangē ko e tapa mai ‘a e ‘uhila mei he potu ‘e taha ‘o e langi, ‘o ne hulu‘ia ‘o a‘u ki he potu ‘e taha ‘o e langi; ‘e pehē pē foki ‘a e Fanautama ‘a Tangata ‘oka hoko mai hono ‘aho.
42017025	Ka kuo pau ke tomu‘a lahi hono fakamamahi‘i, mo hono fakatale‘i ‘e he to‘utangata ni.
42017026	Pea hangē ko ia na‘e fai ‘i he kuonga ‘o Noa, ‘e pehē foki ‘i he kuonga ‘o e Fanautama ‘a Tangata.
42017027	Na‘a nau kai, na‘a nau inu, na‘a nau ma‘u uaifi, na‘a nau ma‘u husepāniti, ‘o a‘u ki he ‘aho ko ia na‘e hū ai ‘a Noa ki he ‘a‘ake, mo e hoko mai ‘a e Lōmaki, ‘o faka‘auha kinautolu fuli pē.
42017028	‘E tatau foki mo ia na‘e fai ‘i he kuonga ‘o Lote, na‘a nau kai, na‘a nau inu, na‘a nau fakatau mai, na‘a nau fakatau atu, na‘a nau tō ta‘u, na‘a nau langa fale,
42017029	ka ‘i he ‘aho ko ia na‘e hū atu ai ‘a Lote mei Sōtoma, ne faka‘uha hifo ‘a e afi mo e sūlifa mei langi, ‘o faka‘auha kinautolu fuli pē.
42017030	‘E tatau tofu pē mo ia ‘i he ‘aho ‘e fakapū mai ai ‘a e Fanautama ‘a Tangata.
42017031	Ka hoko ‘a e ‘aho ko ia, pea ka ai ha taha ‘oku ‘i he tu‘a fale, kae ‘i loto fale ‘ene nga‘oto‘ota, ke ‘oua te ne ‘alu hifo ke ‘ave ia: pehē foki, ko ia ‘oku ne ‘i he ngoue; ke ‘oua te ne tafoki ke ‘omi ‘a e ngaahi me‘a kuo tuku ‘i ‘api.
42017032	Manatu‘i ‘a e uaifi ‘o Lote.
42017033	Ka ai ha taha kuo ne ta‘ofi ma‘ana ‘ene mo‘ui, ‘e toki mole ia; ka ko ia kuo ne tuku ia ke mole, te ne toki fakatupu mo‘ui ai ia.
42017034	Tala atu, Ko e pō ko ia ‘ene tokaange ha ongo tangata ‘oku na mohenga taha; ‘e ‘ave ‘a e taha, kae tuku ‘a e taha.
42017035	‘Ene tokaange ha ongo fafine ‘oku kau ‘i he momosi koane; ‘e ‘ave ‘a e taha, kae tuku ‘a e taha.
42017036	‘Ene tokaange ha ongo tangata ‘e toko ua te na ‘i he ngoue, ‘e ‘ave ‘a e taha kae tuku ‘a e taha.
42017037	Pea nau tali, ‘o pehē ki ai, ‘i fē, ‘Eiki? Pea pehē ‘e ia kiate kinautolu, Ko e potu ‘oku ‘i ai ‘a e ‘anga‘anga, ‘e fakataha ki ai foki ‘a e fanga ‘īkale.
42018001	PEA ne lea‘aki ha fakatātā kiate kinautolu ke fakahā, ko hono tonu ke nau lotu ma‘u pē, ‘o ‘oua na‘a fiu: ‘o ne pehē.
42018002	Tokua na‘e nofo ‘i he kolo ‘e taha ha fakamaau, ‘a ia na‘e ‘ikai te ne ‘a‘apa ki he ‘Otua, pe toka‘i ‘a e tangata.
42018003	Pea na‘e ai ha fefine uitou ‘i he kolo ko ia, ‘a ia na‘e fa‘a ha‘u kiate ia he‘ene pehē, Ke ke sauni ma‘aku mo fakahaofi au mei hoku fili.
42018004	Pea fuoloa mo e ‘ikai te ne tali: ka na‘e faifai pea ne pehē ‘i hono loto, Neongo ‘oku ‘ikai te u ‘a‘apa ki he ‘Otua, ‘uma‘ā ha‘aku toka‘i ha tangata.
42018005	Ka koe‘uhiā ko e fakafiu mai ‘a e uitou ni te u taukapo‘i ia, na‘a toutu‘u mai ia ‘o ta‘engata, pea u kina ai.
42018006	Pea folofola ‘a e ‘eiki, Fanongo ā ki he lau ‘a e fakamaau kākā.
42018007	Pea ‘e ‘ikai koā ke fai ‘e he ‘Otua ‘a e sauni ma‘a hono kakai fili, ‘a ia ‘oku nau tangi kiate ia ‘i he ‘aho mo e pō, neongo ‘ene fakatotoka ange?
42018008	Tala atu, te ne fai pē ha sauni ma‘anautolu, pea ‘e vave. Ka ‘oka hoko mai ‘a e Fanautama ‘a Tangata, te ne ‘ilo koā ha kei tui pehē ‘i māmani?
42018009	Pea na‘a ne lea‘aki mo e fakatātā ko eni ke tau ki ha ni‘ihi na‘e ‘afungi ‘oku nau mā‘oni‘oni, mo nau fakasīkaka‘i hono toe ‘o e kakai:
42018010	Tokua ko ha ongo tangata na‘a na ō hake ki he Temipale ke fai ‘ena lotu; ko e Fālesi ‘a e taha pea ko e taha ko e pōpilikane.
42018011	Ko e Fālesi na‘a ne tu‘u taha atu, ‘o ne lotu, ‘o pehē, ‘E ‘Otua, ‘oku ou fakafeta‘i atu, ‘oku ‘ikai te u hangē ko hono toe ‘o e kakai, ‘a e kau fakamālohi, mo e kau kākā, mo e kau fe‘auaki, kae‘uma‘ā ha‘aku hangē ko e pōpilikane ko eni.
42018012	‘Oku ou ‘aukai tu‘o ua ‘i he uike, ‘oku ou ‘atu ki he siasi hono vahehongofulu ‘o e me‘a kotoa ‘oku ou ma‘u ‘i he‘eku ngāue.
42018013	Ka ko si‘i pōpilikane na‘a ne tu‘u pē mei ha potu, ‘o mama‘o atu, pea na‘a mo hono mata na‘e ‘ikai te ne fa‘a hiki ki he langi; ka ka sī fatafata pē ia, ‘o ne pehē, ‘E ‘Otua, ke ke fakamolemole au, ‘a au angahala.
42018014	Tala atu, na‘e ‘alu atu ‘a e toko taha ko ia ki hono ‘api, kuo ne ma‘u ha tonuhia na‘e lahi ‘i he tonuhia ‘a e tangata ‘e taha: he ko ia ‘oku ne hākeaki‘i ia, ‘e fakavaivai‘i; pea ko ia ‘oku ne fakavaivai‘i ia, ‘e hākeaki‘i.
42018015	Pea na‘e ‘omi ‘e he kakai kiate ia ‘enau kau valevale foki, koe‘uhi ke ne ala kiate kinautolu: pea ‘i he vakai ki ai ‘e he kau ako na‘a nau kamata lolomi ‘a e kakai.
42018016	Ka ka ui ange ‘e Sīsū ‘a e kau valevale, ‘o ne pehē, Tuku pē ‘a e kau tamaiki ke nau ha‘u kiate au, pea ‘oua ‘e ta‘ofi kinautolu: he ‘oku ma‘a e fa‘ahinga ko ia ‘a e Pule‘anga ‘o e ‘Otua.
42018017	Ko au ē, ‘oku ou tala atu, Ko ia ‘e ‘ikai te ne tali ‘a e Pule‘anga ‘o e ‘Otua ‘o hangē ko ha tamasi‘i, ‘e ‘ikai ‘aupito hū ia ki ai.
42018018	Pea fakafehu‘i kiate ia ‘e ha toko taha, ‘a ia ko ha pule, ‘o ne pehē, ‘A e Tangata‘eiki lelei, ko e hā te u fai kae tō mo‘oku ‘a e mo‘ui ta‘engata?
42018019	Pea pehē ‘e Sīsū kiate ia, Ko e hā ‘oku ke ui ai au ko e lelei? ‘Oku ‘ikai ha taha ‘oku lelei, ngata pē ‘i he ‘Otua toko taha.
42018020	‘Oku ke ‘ilo pē ‘a e ngaahi fekau, ‘Oua na‘a ke fe‘auaki, ‘Oua na‘a ke fakapō, ‘Oua na‘a ke kaiha‘a, ‘Oua na‘a ke tukuaki, Faka‘apa‘apa ki ho‘o tamai mo ho‘o fa‘ē.
42018021	Pea pehē ‘e ia, Ko e ngaahi lao ko ia kuo u tauhi ki ai kotoa pē talu ‘ete tamasi‘i.
42018022	Pea ‘i he fanongo ki ai ‘e Sīsū, na‘a ne pehē kiate ia, ‘Oku kei toe ha me‘a ‘e taha ke ke fai: fakatau atu ‘a e me‘a kotoa pē ‘oku ke ma‘u, pea tufa hono pa‘anga ki he masiva, pea ‘e ai ha fu‘u koloa ‘e fa‘oaki ma‘au ‘i Hēvani: pea ke ha‘u, ‘o kau ‘i hoku lahi.
42018023	Pea ‘i he‘ene fanongo ki he lea ko ia, na‘a ne mamahi lahi: he ko e toko taha ia na‘a ne koloa‘ia ‘aupito.
42018024	Pea ‘i he sio kiate ia ‘e Sīsū na‘a ne pehē, Hono ‘ikai faingata‘a ki he kakai ma‘u pa‘anga ke a‘usia ‘a e Pule‘anga ‘o e ‘Otua!
42018025	He ‘oku faingofua ke hū ha kāmeli ‘i ha ava‘i hui tuitui, ‘i he hū ‘a ha koloa‘ia ki he Pule‘anga ‘o e ‘Otua.
42018026	Pea ko kinautolu na‘e fanongo ki ai na‘a nau pehē, Pea ko hai nai ‘e ala mo‘ui?
42018027	Ka ka pehē ‘e ia, Ko e ngaahi me‘a ‘oku ‘ikai fa‘a lava ‘i he vakai ‘a e tangata, ‘oku malava pē ki he ‘Otua.
42018028	Pea lea ‘a Pita, Vakai, ko kimautolu kuo mau li‘aki ‘a e ngaahi me‘a tonu ‘amautolu, ‘o mau muimui kiate koe.
42018029	Pea ne pehē kiate kinautolu, Ko au ē, ‘oku ou tala atu, ‘oku ‘ikai ha taha kuo ne li‘aki ha fale, pe ha uaifi, pe ha ngaahi tokoua, pe ha mātu‘a, pe ha fānau, koe‘uhiā ko e Pule‘anga ‘o e ‘Otua.
42018030	Ka te ne toe ma‘u mai ‘o lōlahi ‘i he nofo ko eni, pea ‘i he maama ka ha‘u ko e mo‘ui ta‘engata.
42018031	Pea ne ‘ave ‘a e kau Hongofulumāua, ‘o ne pehē kiate kinautolu, Ko eni, ‘oku tau ‘alu hake ki Selusalema, pea ‘e lava ai ‘a e ngaahi me‘a kotoa pē na‘e tohi ‘i he kau Palōfita ma‘a e Fanautama ‘a Tangata.
42018032	He ‘e tuku atu ia ki he kau Senitaile, pea ‘e taukaea ia, mo pā‘usi‘i, mo ‘anuhia:
42018033	pea te nau haha ia, mo tāmate‘i; pea ‘i hono tolu ‘o e ‘aho te ne toetu‘u.
42018034	Ka ko kinautolu, na‘e ‘ikai ke momo‘i o‘o ki ai ha me‘a ‘e taha ‘o e ngaahi me‘a ko ia: pea na‘e mo‘u pulia ‘a e lea ni meiate kinautolu, ‘o nau ta‘elavea ai pē ‘a e ngaahi me‘a ‘oku lau.
42018035	Pea ‘i he faifai ‘o ne fakaofiofi ki Selikō, tokua na‘e nofo mei he ve‘ehala ha motu‘a kui, ko e fai ‘ene kole.
42018036	Pea ‘i he‘ene fanongo ki he ‘alu ange ha fu‘u kakai, na‘a ne fehu‘i pe ko e hā nai ia.
42018037	Pea nau tala ki ai, Ko Sīsū mei Nāsaleti ‘oku me‘a mai.
42018038	Pea ne kalanga ange, ‘o pehē, Sīsū ē! Hako ‘o Tēvita, ‘alo‘ofa mai!
42018039	Pea ko kinautolu na‘e mu‘omu‘a na‘a nau kamata lolomi ia ke ne tuku: ka ko e motu‘a, na‘e fakautuutu ai ‘ene kalanga, Hako ‘o Tēvita ē, ‘alo‘ofa mai!
42018040	Pea tu‘u ai ‘a Sīsū, ‘o fekau ke taki mai ‘a e motu‘a: pea ‘i he‘ene ofi mai, na‘a ne fehu‘i kiate ia.
42018041	Ko e hā ‘a e me‘a ‘oku ke holi ke u fai ma‘a u? Pea ne pehē, ‘Eiki, ke u ‘ā mu‘a.
42018042	Pea folofola ‘e Sīsū kiate ia, Ke ke ‘ā; kuo fakamo‘ui koe ‘e ho‘o tui.
42018043	Pea ne ‘ā leva; ‘o ne muimui ki ai, mo fakamālō‘ia ‘a e ‘Otua. Pea ko e kau Siu kotoa ‘i he‘enau sio ki ai, na‘a nau vīkiviki ki he ‘Otua.
42019001	PEA ‘i he‘ene a‘u ki Selikō, na‘a ne ‘alu atu ‘i he loto kolo.
42019002	Pea tā na‘e ‘i ai ha tangata na‘e hingoa ko Sākeasi; pea ko e toko taha ko ia ko e Pōpilikane lahi, pea ko e toko taha ia na‘e koloa‘ia.
42019003	Pea na‘a ne feinga ke mamata kia Sīsū, pe ko hai nai ia; ka na‘e ‘ikai te ne lava koe‘uhi ko e fu‘u kakai, he na‘e pukupuku.
42019004	Pea lele tāimu‘a ia, ‘o kaka ‘i ha fu‘u sukamino, koe‘uhi ke ne mamata kiate ia: he na‘e hu‘u ‘ene fononga ki he feitu‘u ko ia.
42019005	Pea ‘i he a‘u ‘a Sīsū ki he potu, na‘a ne me‘a hake, ‘o ne pehē kiate ia, ‘E Sākeasi, fai vave, pea ‘alu hifo; he kuo pau ke u ‘apitanga ‘i ho fale he ‘aho ni.
42019006	Pea ne fai vave, ‘o ‘alu hifo, ‘o ne tali fiefia ia.
42019007	Pea lāunga kotoa pē ‘a e kakai ‘i he‘enau mamata ki ai, he‘enau pehē, ‘ā, kuo ne ‘alu ke nofo mo ha fu‘u angahala.
42019008	Pea tu‘u ai ‘a Sākeasi, ‘o ne pehē ki he ‘Eiki; ‘Eiki, ko eni te u ‘atu ni hono vaeua ‘o ‘eku nga‘oto‘ota ki he masiva; pea kapau kuo u ma‘u ha me‘a ‘i he lohiaki‘i ha taha, te u toe totongi ni, ‘o liunga fā.
42019009	Pea pehē ‘e Sīsū kiate ia, Ko e ‘aho ni kuo hoko mai ‘a e fakamo‘ui ki he fale ni, kae‘uma‘ā ko e hako foki ia ‘o ‘Epalahame.
42019010	He na‘e ha‘u ‘a e Fanautama ‘a Tangata ke kumi mo fakamo‘ui ‘a ia kuo mole.
42019011	Pea lolotonga ‘enau fakafanongo ki he me‘a ko ia, na‘a ne fokotu‘u atu mo ha fakatātā; ko hono ‘uhinga, he ‘oku ne ofi ki Selusalema, pea ‘oku ‘amanaki ‘a e kakai, ‘oku panaki ‘aupito ‘a e fakahā mai ‘o e Pule‘anga ‘o e ‘Otua.
42019012	Ko ia, na‘a ne lea ‘o pehē, Tokua na‘e ai ha tangata, ko e fo‘i ‘eiki, na‘a ne ‘alu ki ha fonua mama‘o ke ma‘u mo‘ona ha pule‘anga, pea toki foki mai.
42019013	Pea ne ui ha toko hongofulu ‘o ‘ene kau tamaio‘eiki, ‘o ne tuku kiate kinautolu ha mina pa‘anga ‘e hongofulu, ‘o ne pehē kiate kinautolu, Fai fakatau ‘aki ia lolotonga ‘eku mama‘o.
42019014	Ka ko e kakai ‘o hono fonua na‘a nau fehi‘a kiate ia, ‘o nau fekau atu ha tu‘unga fakafofonga ke fakatale‘i ia, pea ke fakahā, ‘Oku ‘ikai te mau loto ke ke fakanofo ‘a e siana ni ke tu‘i kiate kimautolu.
42019015	Pea faifai pea ne foki mai, kuo ‘o‘ona ‘a e pule‘anga; pea ne fekau ke ui mai ‘a e tu‘unga tamaio‘eiki ko ia, ‘a ia na‘a ne tuku ki ai ‘a e pa‘anga, koe‘uhi ke ne mea‘i pe kuo fēfē ‘enau fakatau.
42019016	Pea tu‘u mai ‘a e ‘uluaki, ‘o ne pehē; ‘Eiki ko ho‘o mina kuo ne ma‘u mai mo ha mina ‘e hongofulu.
42019017	Pea me‘a mai ia, ‘Oi seuke! mālō, si‘i tamaio‘eiki lelei! pea ko e me‘a ‘i ho‘o lototō ‘i ha ki‘i momo‘i me‘a pehē, ke ke nofo ko e pule ‘o ha kolo ‘e hongofulu.
42019018	Pea ha‘u mo hono ua, ‘o ne pehē, ‘Eiki, ko ho‘o mina kuo ne fakatupu ha mina ‘e nima.
42019019	Pea ki he toko taha ko ia foki na‘a ne me‘a mai, Mo koe, foki, ke ke hoko ko e pule ‘o e ngaahi kolo ‘e nima.
42019020	Pea toki ha‘u ‘a e taha na‘e kehe, ‘o ne pehē ‘Eiki, ko ena ho‘o mina, ‘a ia kuo u mo‘u tauhia, kuo kofu ‘i ha holoholo:
42019021	he ne u manavahē kiate koe, koe‘uhi ko e tangata fakata‘ehuohuesia koe: he ko ho‘o anga ke ‘eke ‘a e me‘a na‘e ‘ikai te ke ‘ange, pea ke utu ‘a e me‘a na‘e ‘ikai te ke tō.
42019022	Pea folofola mai ia, ‘a e tamaio‘eiki pau‘u! te u fakamaau koe mei ho‘o lea ‘a‘au. Na‘a ke ‘ilo koā ko e tangata faingata‘a au, ‘oku ou ‘eke ‘a e me‘a na‘e ‘ikai te u ‘ange, mo utu ‘a e me‘a na‘e ‘ikai te u tō, ‘ō?
42019023	Pea ko e hā ai na‘e ‘ikai te ke tuku ‘eku pa‘anga ki he pangikē, pehē kuo u ma‘u ai ia mo hono fua foki ‘i he‘eku ha‘u ni?
42019024	Pea me‘a ia kiate kinautolu na‘e ha‘ofia ia, Mou to‘o ‘a e mina meiate ia, ‘o tuku kiate ia ‘oku ma‘u ‘a e hongofulu.
42019025	(Pea nau pehē ange, ‘Eiki, ka ‘oku hongofulu ‘ene mina ‘a‘ana.)
42019026	Tala atu, ‘ilonga ha taha ‘oku ma‘u ha me‘a ‘e ‘ange ki ai mo ha me‘a; ka ko ia ‘oku ‘ikai ke ma‘u, na‘a mo e me‘a ‘oku ne ma‘u ‘e to‘o meiate ia.
42019027	Ka ko hoku ngaahi fili ko ia na‘e ‘ikai loto ke u tu‘i kiate kinautolu, taki mai ki heni, pea tāmate‘i ‘i hoku ‘ao.
42019028	Pea ‘i he‘ene fai ‘a e ngaahi lea ko ia, na‘a ne laka atu ‘i honau ‘ao, ko ‘ene ‘alu hake ki Selusalema.
42019029	Pea ‘i he faifai ‘o ne ofi ki Petefesi, mo Pētani, ki he mo‘unga ‘oku ui ko ‘ōlive, na‘a ne fekau atu ha toko ua ‘o e kau ako,
42019030	‘o ne pehē, Mole pē ki he vilisi ‘oku hanga mai; pea ‘i ho‘omo a‘u atu, te mo ‘ilo ha ki‘i ‘asi ‘oku no‘otaki ai, ‘a ia kuo te‘eki si‘i ha tangata ‘e heka ai: pea mo vete ia, ‘o taki mai.
42019031	Pea ka ai ha taha te ne fehu‘i atu, Ko e hā ‘oku mo vete ai? pea mo lea ‘o pehē, ‘oku fiema‘u ia ‘e he ‘Eiki.
42019032	Pea ō atu ‘a e ongo me‘a na‘e fekau, ‘o na ‘ilo pē ‘o hangē ko ‘ene me‘a kiate kinaua.
42019033	Pea lolotonga ‘ena vete ‘a e ki‘i ‘asi, mo e lea mai ‘a e kakai na‘e ‘anautolu ia, Ko e hā ‘oku mo vete ai ‘a e ki‘i ‘asi?
42019034	Pea na pehē, ‘oku fiema‘u ia ‘e he ‘Eiki.
42019035	Pea na taki ia kia Sīsū: pea nau laku honau pulupulu ki he ‘asi, ‘o nau fakaheka ai ‘a Sīsū.
42019036	Pea ‘i he‘ene kamata me‘a atu, na‘a nau falikiliki ‘a e hala ‘aki honau ngaahi pulupulu.
42019037	Pea ‘i he‘ene fakaofiofi atu, ‘o ne fai ke hifo ‘i he mo‘unga ko ‘ōlive, pea pā mavava ‘a e fu‘u fakataha kātoa ‘o e kau ako, ‘o nau vīkiviki ki he ‘Otua, ‘o lau le‘o lahi ki he ngaahi ngāue fakaofo kuo nau mamata ki ai.
42019038	‘O nau pehē, Hoto‘ofa ki he Tu‘i ‘Oku hoko mai ‘i he huafa ‘o e ‘Eiki! Ke ai ha melino ‘i Langi, Mo ha kolōlia ‘i Langi Taupotu!
42019039	Pea ko e ni‘ihi ‘o e kau Fālesi na‘e ‘i he kakai, na‘a nau lea kiate ia, Tangata‘eiki, lolomi ho‘o kau ako.
42019040	Ka ka tali ‘e ia ‘o ne pehē, Tala atu, kapau te nau fakalongo ‘e kinautolu, ‘e kalakalanga ‘e he ngaahi maka.
42019041	Pea ‘i he‘ene ofi atu, ‘o hā mai ‘a e kolo, na‘a ne tēngihia ia,
42019042	‘o ne pehē, ‘ē, taumaiā ne ke lavea–kehe ā ho taimi ko eni–‘io, ‘o lavea ‘e koe foki ‘a e ngaahi me‘a ‘oku tu‘u ai ho‘o lelei! ka kuo fufū ‘eni meiate koe.
42019043	He tokaange hao taimi ‘e ‘ākolo‘i koe ‘e ho ngaahi fili, pea te nau kapui koe, mo punipuni mei he potu kotoa pē, pea te nau laiki koe mo ho‘o fānau foki.
42019044	Pea ‘e ‘ikai te nau fakatoe hao maka ‘o ta‘eholoki; koe‘uhiā na‘e ‘ikai te ke lavea ‘a e kuonga ‘o ho ‘a‘ahi.
42019045	Pea ne hū ki he Temipale, ‘o ne hanga ‘o kapusi ‘a kinautolu na‘e fai fakatau ai;
42019046	‘o ne pehē kiate kinautolu, Kuo tohi, Pea ‘e tu‘u hoku fale ko e falelotu; ka ko kimoutolu kuo mou ngaohi ia ko e ‘ananga ‘o ha kaiha‘akau.
42019047	Pea na‘a ne ‘i he Temipale ‘i he ‘aho kotoa pē, ‘o faiako. Pea ko e hou‘eiki taula‘eiki mo e kau sikalaipe na‘a nau feinga ke tāmate‘i ia; pehē foki mo e kau tu‘ukimu‘a ‘o e kakai:
42019048	ka nau fiu‘a fili pe ko e hā ‘anautolu ai ‘e fai; he ko e kakai kātoa na‘e mātu‘aki tukutukutāupe honau loto kiate ia ‘i he‘enau fanongo ki ai.
42020001	PEA ko e ‘aho ‘e taha ‘o e ngaahi ‘aho ko ia, lolotonga ‘ene faiako ki he kakai mo malanga‘aki ‘a e Kōsipeli ‘i he Temipale, na‘e tutu‘u mai ‘a e kau taula‘eiki mo e kau sikalaipe, fakataha mo e kau mātu‘a ‘o nau pehē kiate ia,
42020002	Tala mai pe ko e hā ho tu‘unga ‘oku ke fai ai ‘a e ngaahi me‘a ko ‘eni? pea ko hai ia na‘a ne tuku kiate koe ‘a e tu‘unga ko ia?
42020003	Pea tali ‘e ia, ‘o ne pehē kiate kinautolu, Ka u fai atu mo au ha‘aku fehu‘i, pea mou tali:
42020004	ko e fai papitaiso ‘a Sione, na‘e mei he langi ia, pe mei he tangata?
42020005	Pea nau fealēlea‘aki ai ‘iate kinautolu, ‘o pehē, Kapau te tau tali, Mei langi; te ne pehē, Pea ko e hā ai na‘e ‘ikai te mou tuitala kiate ia?
42020006	Pea kapau te tau pehē, Mei he tangata; ‘e tolongi kitautolu ‘e he kakai Siu kotoa: he ‘oku nau mātu‘aki tui ko Sione ko e palōfita.
42020007	Pea na‘a nau tali, ‘oku ‘ikai te mau ‘ilo pe na‘e mei fē ia.
42020008	Pea pehē ‘e Sīsū kiate kinautolu, pea ‘e ‘ikai ā te u tala atu ‘e au, pe ko e hā hoku tu‘unga ‘oku ou fai ai ‘a e ngaahi me‘a ko ‘eni.
42020009	Pea ne hanga ‘o lea ki he kakai Siu ‘i he fakatātā ko eni: Tokua ko e tangata na‘a ne tō ha ngoue vaine, pea na‘a ne tuku ke lisi ia ‘e ha kau fa‘a, pea ne ‘alu ki muli, ‘o ne fuoloa ai.
42020010	Pea ‘i he to‘ukai, na‘a ne fekau ha tamaio‘eiki ki he kau fa‘a, koe‘uhi ke nau tuku kiate ia hono ‘inasi he fua ‘o e ngoue: ka ko e kau fa‘a na‘a nau haha ia, mo fakafoki mola.
42020011	Pea ne fai atu, ‘o fekau mo ha tamaio‘eiki kehe: pea nau haha mo pā‘usi‘i mo fakafoki mola mo e toko taha ko ia.
42020012	Pea ne fai atu, ‘o fekau mai mo hano toko tolu: pea nau taa‘i mo ia, ‘o lī kitua‘ā kuo makafokafo.
42020013	Pea pehē ‘e he ‘eiki ‘o e ngoue vaine, Ko e hā ‘aku ai ‘e fai? ‘ē, ka u fekau atu hoku foha ko e pele: te nau toka‘i nai ia.
42020014	Ka ‘i he vakai ‘a e kau fa‘a kiate ia, na‘a nau fepehē‘aki, Ko e hoko ‘ena; tau tāmate‘i mu‘a ia, kae ‘otautolu ‘a e tofi‘a.
42020015	Pea nau toho ia ki he tua‘ā ngoue, ‘o tāmate‘i, pea ko e hā ai ‘e fai kiate kinautolu ‘e he ‘eiki ‘o e ngoue vaine?
42020016	Te ne hoko mai ‘o faka‘auha ‘a e kau fa‘a ko ia, pea ‘ange ‘a e ngoue vaine ki ha ni‘ihi kehe. Pea ‘i he‘enau fanongo ki ai, na‘a nau pehē, ‘oua ā foki!
42020017	Pea ne siofia kinautolu, ‘o ne pehē, Ka ko e hā ai ‘eni kuo tohi, Ko e maka ne fakatale‘i ‘e he kau tufunga, Kuo hoko ‘o tuliki tau‘olunga?
42020018	‘Ilonga ha taha te ne tō ki he maka ko ia ‘e mafesifesi; ka ‘ilonga ‘a ia ‘e tō ‘a e maka ki ai, ‘e laiki ke efu.
42020019	Pea ko e kau sikalaipe mo e hou‘eiki taula‘eiki na‘a nau feinga ke ala kiate ia leva ‘i he taimi ko ia; ka na‘a nau manavahē ki he kakai: he na‘a nau ‘ilo kuo ne lea‘aki ‘a e fakatātā ko ia ke tau kiate kinautolu.
42020020	Pea nau lamalama ha faingamālie, ‘o nau fekau ange ha ni‘ihi kuo fale‘i ke nau fakamā‘oni‘oni loi‘i kinautolu, koe‘uhi ke nau mo‘ua ia ‘i ha alea, ka nau tuku ia ki he pule‘anga, pea ke tu‘unganaki ‘aki ‘e he Kōvana.
42020021	Pea nau fakafehu‘i kiate ia, ‘o pehē, Tangata‘eiki, ‘oku mau ‘ilo ‘oku totonu ha‘au lea mo e ako, pea ‘oku ‘ikai te ke filifilimānako; ka ‘oku ke ako totonu ‘aki ‘a e hala ‘o e ‘Otua:
42020022	pe ‘oku ngofua ke mau tukuhau kia Sisa, pe ‘ikai?
42020023	Ka ka vavanga ‘e ia ki he‘enau olo, ‘o ne pehē kiate kinautolu.
42020024	Fakahā mai ha fo‘i pa‘anga. Ko e fofonga mo e hingoa ‘o hai ‘oku ‘i ai? Pea nau tali, ‘o pehē, ‘o Sisa.
42020025	Pea pehē ‘e ia kiate kinautolu, ‘āua; pe‘i ‘ange kia Sisa ‘a e ngaahi me‘a ‘a Sisa, pea ki he ‘Otua ‘a e ngaahi me‘a ‘a e ‘Otua.
42020026	Pea na‘e ‘ikai te nau lava ke puke ki he‘ene lea ‘i he ‘ao ‘o e kakai: pea nau ofo ‘i he‘ene tali, ‘o nau longo pē.
42020027	Pea ‘unu‘unu mai ha ni‘ihi ‘o e kau Sātusi, ‘a kinautolu ‘oku faka‘ikai‘i ‘a e toetu‘u; pea na‘a nau fehu‘i kiate ia, ‘o pehē,
42020028	Tangata‘eiki, na‘e tohi mai ‘e Mōsese, Kapau ‘e pekia ha taha ‘i ha tautehina, ‘a ia na‘e fakafinemotu‘a, ka ‘oku ‘ikai ha‘ane fānau, pea ke ma‘u ‘e hono tokoua ‘a e finemotu‘a, ‘o fakatupu ai ha hako ki hono tokoua.
42020029	Pea na‘e ai ha tu‘unga me‘a ‘e toko fitu ko e tautehina: pea na‘e ma‘u uaifi ‘a e ‘uluaki, pea na‘e pekia ta‘ehako.
42020030	Ko hono ua foki, mo hono toko tolu na‘a na ma‘u ia:
42020031	pea pehē mo e toko fitu kātoa; na‘e ‘ikai hanau hako, pea nau pekia.
42020032	Pea pekia ki mui mo e fefine.
42020033	Pea ‘i he toetu‘u ‘e hoko ‘a e fefine ko ia ko e uaifi nai ‘o hai ‘iate kinautolu? he ko e toko fitu kātoa na‘a nau ma‘u ia ko honau uaifi.
42020034	Pea pehē ‘e Sīsū kiate kinautolu, Ko e fānau ‘a e maama ko ‘eni ‘oku nau ma‘u uaifi, mo ma‘u husepāniti:
42020035	ka ko kinautolu ‘oku nau lava hono tau ke ma‘u ‘a e maama ko ‘ena, mo e toetu‘u mei he pekia, ‘e ‘ikai te nau ma‘u uaifi, pe ma‘u husepāniti.
42020036	He ‘oku ‘ikai foki te nau kei lava ke pekia, he ‘oku nau ‘ulungātatau mo e kau ‘āngelo; pea ko e fānau kinautolu ‘a e ‘Otua, he ko e fānau ‘a e Toetu‘u.
42020037	Ka ko e me‘a ki he toe fokotu‘u ‘o e pekia, na‘a mo Mōsese ‘oku ne fakahā ia ‘i he vahe ‘oku kau ki he Talatala‘āmoa, he‘ene lau ‘a e ‘Eiki ko e ‘Otua ‘o ‘Epalahame, mo e ‘Otua ‘o ‘Aisake, mo e ‘Otua ‘o Sēkope.
42020038	Ka ‘oku ‘ikai ko e ‘Otua ia ‘o e mate ka ‘o e mo‘ui: koe‘uhi ‘i he‘ene ‘afio ‘a‘ana ‘oku nau mā‘u‘ui kotoa pē.
42020039	Pea tali ‘e he ni‘ihi ‘o e kau sikalaipe, ‘o nau pehē, Tangata‘eiki, kuo mālō ho‘o lea.
42020040	He na‘e ‘ikai te nau toe fakato‘oto‘a ke fai kiate ia ha momo‘i fehu‘i ‘e taha.
42020041	Ka ka lea ‘e ia kiate kinautolu, ‘oku fēfē ‘enau lau ko e Mīsaia ko e Hako ‘o Tēvita ia?
42020042	Ka ‘oku lau ‘e Tēvita ‘e ia ‘i he Tohi Saame:
42020043	Ne folofola ‘e he ‘eiki ki hoku ‘Eiki, Nofo koe ‘i hoku to‘omata‘u, Kae‘oua ke u ngaohi ho ngaahi fili ko ho tu‘ungava‘e.
42020044	Tā ‘oku ui ia ‘e Tēvita ko hono ‘Eiki, pea ko hono hako fēfē ai?
42020045	Pea ‘i he kei tokanga ‘a e kakai kotoa na‘a ne pehē kiate kinautolu.
42020046	Mou lamalama ‘a e kau sikalaipe, ‘a ia ko honau manako ke ‘eve‘eva mo e kofu faka‘ilonga, pea nau havala ki he faka‘apa‘apa‘ia ‘i he mala‘e fakatau, mo e nofo ki mu‘a‘i he falelotu, mo e tokoto ki mu‘a ‘i ha kātoanga.
42020047	Ko e fa‘ahinga ‘oku nau folo kotoa ‘a e ngaahi ‘api ‘o si‘i kau uitou, mo nau mounu ‘aki ‘enau lotu lōloa: ‘e ma‘u ‘e he kau siana ko ia ha tautea ‘oku kehe ange.
42021001	PEA ‘i he‘ene hanga hake na‘a ne sio kiate kinautolu na‘e lī ‘enau ngaahi me‘a‘ofa ki he seifi, ko e kau koloa‘ia.
42021002	Pea ne sio ki ha fefine uitou masiva ‘oku ne lī ai ha ongo ki‘i pa‘anga kapa.
42021003	Pea pehē ‘e ia, ‘oku ou tala mo‘oni atu, ko e uitou ni, ‘a si‘i masiva ni, ne hulu atu ‘ene lī ‘iate kinautolu kotoa pē:
42021004	he ko kinautolu fuli pē, na‘a nau lī mei he pa‘anga hulu ‘o ‘enau koloa ki he fokotu‘unga me‘a‘ofa na: ka ka fusimo‘omo ‘a si‘i fefine ni, ka ne lī hono kotoa ‘o e me‘a na‘a ne ma‘u ke tauhi ‘aki si‘ene mo‘ui.
42021005	Pea ‘i he lau ha ni‘ihi ki he Temipale, ‘a hono fakasani ‘aki ‘a e ngaahi maka matamatalelei, mo e ngaahi me‘a‘ofa, na‘a ne pehē,
42021006	Ko e ngaahi me‘a ko ‘eni ‘oku mou tokanga‘i–‘e, tokaange ha taimi ‘e ‘ikai tuku ‘i heni ha fo‘i maka ‘o ta‘eholoki.
42021007	Pea nau fehu‘i kiate ia, ‘o pehē, Tangata‘eiki, pea ‘e hoko fakakū ‘a e ngaahi me‘a ko ia? Pea ko e hā ‘a e faka‘ilonga ‘oka ene ‘a e ngaahi me‘a ko ia ke hoko?
42021008	Pea ne pehē, Vakavakai na‘a taki hē kimoutolu; koe‘uhi ‘e ai ha tokolahi te nau ha‘u ‘i he hingoa ‘o‘oku, mo nau pehē, Ko au ia; mo nau pehē foki, Kuo ofi hono taimi: ‘ā, ‘oua te mou muimui kiate kinautolu.
42021009	Pea ‘oka mou ka fanongo ki he ngaahi tau, mo ha ngaahi maveuveu, ‘oua na‘a mou lilika; he kuo pau ke hoko ‘a e ngaahi me‘a pehē; kae ‘ikai hoko leva ‘a e ngata‘anga.
42021010	Ko e taimi ko ia na‘a ne pehē kiate kinautolu, ‘e tu‘u ha kakai ki ha kakai, mo ha pule‘anga ki ha pule‘anga:
42021011	pea ‘e ai ‘a e ngaahi fu‘u mofuike mo e ngaahi honge foki ‘i he ngaahi potu kehekehe mo e ngaahi mahaki faka‘auha; ko e ngaahi fu‘u me‘a fakailifia foki, mo e ngaahi faka‘ilonga ‘e hā mei langi.
42021012	Ka ‘i he te‘eki ke hoko ‘a e ngaahi me‘a ko ia, te nau ala mālohi kiate kimoutolu, pea fakatanga‘i, mo nau faka‘ilo ki he ngaahi fakataha fakasiasi, mo tuku ki he ngaahi pilīsone, pea ‘e takina kimoutolu ki hē ngaahi tu‘i mo e ngaahi kōvana koe‘uhi ko e hingoa ‘o‘oku.
42021013	Ka ‘e iku pē ko e fakamo‘oni ma‘amoutolu.
42021014	Ko ia, tuku pau ‘i homou loto ke ‘oua na‘a tomu‘a fa‘u ha‘amou fakamatala:
42021015	he te u toki ‘atu kiate kimoutolu ‘e au ha lea mo ha poto, ‘a ia ‘e ‘ikai lava ke tu‘u ki ai, pe tali, ‘e homou ngaahi fili fakataha.
42021016	Pea ‘e faka‘ilo kimoutolu ‘e ho‘omou mātu‘a, ‘e ha tokoua, ‘e ha kāinga, ‘e ha kaume‘a; pea te nau tāmate‘i homou ni‘ihi.
42021017	Pea te mou hoko ko e fehi‘anekina ‘e he kakai kotoa pē koe‘uhi ko e hingoa ‘o‘oku.
42021018	Ka ‘e ‘ikai mole hamou tu‘oni lou‘ulu ‘e taha.
42021019	‘I ho‘omou kītaki te mou ma‘u mai homou laumālie.
42021020	Ka ‘oka mou ka vakai ki he kapui ‘o Selusalema ‘e he ngaahi matatau, te mou toki ‘ilo kuo ofi hono faka‘auha.
42021021	Pea ke toki hola ki he mo‘unga ‘a kinautolu ‘oku ‘i Siutea; pea ko kinautolu ‘oku ‘i loto kolo ke hiki mei ai; pea ko kinautolu ‘oku ‘i ‘uta ke ‘oua te nau hū ki he kolo.
42021022	He ko e taimi ia ‘o e sauni, ke fakakakato ‘a e ngaahi me‘a kuo tohi.
42021023	‘Oiauē kinautolu ‘oku feitama, mo kinautolu ‘oku toutama, ‘i he taimi ko ia! koe‘uhi ‘e ai ha fu‘u faingata‘a ‘i māmani, mo e houhau ki hē kakai ‘Isileli ni.
42021024	Pea ‘e keina kinautolu ‘e he heletā, pea ‘e taki pōpula kinautolu ki he Senitaile kehekehe; pea ‘e malaki ‘a Selusalema ‘e he Senitaile, kae‘oua ke kakato ‘a e ngaahi kuonga ‘o e Senitaile.
42021025	Pea ‘e ai ha ngaahi faka‘ilonga ‘i he la‘ā, mo e māhina, mo e ngaahi fetu‘u; pea ‘i māmani ‘e mamahi ‘a e ngaahi kakai, ko ‘enau puputu‘u ‘i he longoa‘a ‘o e tahi mo e peau:
42021026	‘e tō ‘a e manava ‘o e kakai ko ‘enau ilifia, mo e fakatu‘atamaki ki he ngaahi me‘a ‘oku hoko hifo ki māmani; koe‘uhi ‘e ngatōtō ‘a e ngaahi mālohinga ‘o e ngaahi langi.
42021027	Pea te nau toki sio ki he Fanautama ‘a Tangata ‘oku hoko mai ‘i he ‘ao, pea ha‘u mo ia ‘a e fakangeingei mo e nāunau lahi.
42021028	Pea ‘i he kamata hoko ‘a e ngaahi me‘a ko ia, mou hiki homou ‘ulu, ‘o hanga hake; he ‘oku ofi ai homou huhu‘i.
42021029	Pea ne lea‘aki ha fakatātā kiate kinautolu: Mou vakai ‘a e fiki, mo e ngaahi ‘akau kehekehe:
42021030	ka nau ka talamuka leva, ‘oku mou lāu‘ilo ‘i ho‘omou sio ki ai, ‘oku ofi ‘a e fa‘ahita‘u māfana.
42021031	Pehē foki kimoutolu, ka mou ka vakai kuo hoko ‘a e ngaahi me‘a ko ia, pea mou ‘ilo kuo ofi ‘a e Pule‘anga ‘o e ‘Otua.
42021032	Ko au ē, ‘oku ou tala atu, ‘e ‘ikai ‘aupito mole ‘a e to‘utangata ko ‘eni, kae‘oua ke hoko hono kotoa.
42021033	‘E mole ‘a e langi mo māmani: ka ko ‘eku ngaahi lea ‘e ‘ikai ‘aupito mole.
42021034	Ka mou lamasi kimoutolu, na‘a ‘iloange ‘e mafatukituki homou loto, ko e me‘a ‘i he fa‘a kai, mo e fa‘a inu, mo e fa‘a lotomo‘ua ki he mo‘ui ni, pea lapasi kimoutolu ‘e he ‘aho ko ia ‘o hangē ko ha hele puna:
42021035	hē te ne hoko ki he kakai kotoa pē ‘i he‘enau nofo pē ‘i he funga ‘o māmani kotoa.
42021036	Ka mou ‘ā pē, mo lotu ‘i hē taimi kotoa pē, koe‘uhi ke mou lava ke hao mei he ngaahi me‘a ko ia fuli pē ‘oku ene ke hoko; pea ke tu‘u ‘i he ‘ao ‘o e Fanautama ‘a Tangata.
42021037	Pea ka ‘aho, na‘a ne nofo ‘i he Temipale, ‘o fai ‘ene ako; ka ka po‘uli leva, na‘a ne ‘alu ‘o toka ‘i he mo‘unga ko ‘ōlive.
42021038	Pea na‘e fa‘a uhu kiate ia ‘a e kakai kotoa ‘i he‘ene ‘i he Temipale ke fanongo kiate ia.
42022001	PEA na‘e fakaofiofi mai ‘a e kātoanga tapu lēvani, ‘a ia ko hono hingoa ko e Pāsova.
42022002	Pea ko e hou‘eiki taula‘eiki, mo e kau sikalaipe, na‘a nau fiu‘a feinga pe ‘e fēfē ha‘anau fakapoongi ia; he na‘a nau manavahē ki he kakai.
42022003	Pea hū ‘a Sētane kia Siutasi na‘e ui ko ‘Isikāliote, ‘a ia na‘a ne ‘i he kau Hongofulumāua.
42022004	Pea ne ‘alu mei ai ‘o alea mo e hou‘eiki taula‘eiki, mo e ngaahi ‘eikitau, ki ha anga ‘o ‘ene lavaki‘i ia kiate kinautolu.
42022005	Pea nau fiefia, mo nau fakapapau ke ‘ange ha‘ane pa‘anga.
42022006	Pea na‘a ne tala‘ofa ke fai, pea ne kumi ha faingamālie ke lavaki‘i ia kiate kinautolu ‘i ha taimi ‘oku mama‘o ai ‘a e kakai.
42022007	Pea na‘e hoko ‘a e ‘aho ‘o e tapu lēvani, ‘a ia na‘e totonu ke tāmate‘i ai ‘a e Pāsova.
42022008	Pea ne fekau ‘a Pita mo Sione, ‘o ne pehē, ‘alu ‘o teuteu ma‘atautolu ‘a e Pāsova, ke tau kai ia.
42022009	Pea na pehē ki ai, Ko e potu fē ‘oku ke loto ke ma teuteu ai?
42022010	Pea ne pehē kiate kinaua, Ko eni, ‘i ho‘omo hū ki he kolo, te mo fetaulaki mo ha tangata ‘oku fua ha hina vai; mo muimui ki ai ‘o a‘u ki he fale ‘oku ne ‘alu ki ai.
42022011	Pea te mo lea ki he matāpule ‘o e fale, ‘Oku pehē mai ‘e he Tangata‘eiki, pe ko e fē ‘a e loki ke u kai ai ‘a e Pāsova mo ‘eku kau ako?
42022012	Pea ko e tangata ko ia, te ne fakahā kiate kimoua ha fu‘u falekai ‘i ‘olunga, kuo ‘osi faliki: mo hanga ‘o teuteu ‘i he potu ko ia.
42022013	Pea ‘i he‘ena ‘alu atu, na‘a na ‘ilo pē ‘o hangē ko ‘ene tala kiate kinaua, ‘o na teu ‘a e Pāsova.
42022014	Pea ‘i he hokosia hono houa, na‘a ne tokoto hifo, ‘a ia mo e kau ‘Aposetolo.
42022015	Pea ne pehē kiate kinautolu, Kuo u mātu‘aki holi ke kai ‘a e Pāsova ko eni fakataha mo kimoutolu, ‘i he te‘eki ke hoko ‘eku mamahi:
42022016	he ‘oku ou tala atu, ‘e ‘ikai ‘aupito te u toe kai ia, ‘o a‘u ki he taimi ‘e fakakakato ai ia ‘i he Pule‘anga ‘o e ‘Otua.
42022017	Pea ‘i he‘ene ma‘u ha ipu, na‘a ne fai ha fakafeta‘i, ‘o ne pehē, To‘o ‘eni ‘o vahevahe kiate kimoutolu:
42022018	he ‘oku ou tala atu, Hili ‘eni, ‘e ‘ikai ‘aupito te u inu mei he fua ‘o e vaine, kae‘oua ke hoko mai ‘a e Pule‘anga ‘o e ‘Otua.
42022019	Na‘a ne to‘o foki ha fo‘i mā, ‘o ne fakafeta‘i, mo ne pakipaki ‘o ‘ange kiate kinautolu, ‘o ne pehē, Ko hoku sino ‘eni, ‘a ia ‘oku foaki koe‘uhi ko kimoutolu: mou fai ‘eni mōku fakamanatu.
42022020	Na‘a ne to‘o pehē foki ‘a e ipu, hili ‘a e ‘ohomohe, ‘o ne pehē, Ko e ipu ni ko e fuakava fo‘ou ia ‘oku fai‘aki hoku toto, ‘a ia ‘oku lilingi koe‘uhi ko kimoutolu.
42022021	Ka neongo ia, vakai, ko e nima ‘o hoku lavaki ‘oku ala mo au ki he tēpile ni.
42022022	‘ē, ko e ‘alu ‘a e Fanautama ‘a Tangata ‘oku hangē ko ia ne tu‘utu‘uni: ka neongo ia, ‘oiauē ‘a e tangata ko ia te ne lavaki‘i ia!
42022023	Pea nau kamata fefehu‘i‘aki, pe ko hai tū ia ‘iate kinautolu ‘oku teu fai pehē.
42022024	Pea na‘e ai foki ha fakakikihi ‘iate kinautolu, pe ko hai ‘iate kinautolu ‘oku matamata ko e mā‘olunga.
42022025	Ka ka pehē ‘e ia kiate kinautolu, Ko e ngaahi tu‘i ‘o e Senitaile ‘oku nau pule‘i kinautolu; pea ko kinautolu ‘oku fa‘iteliha kiate kinautolu ‘oku lau ko e kau Ngāuemālō.
42022026	Ka ‘e ‘ikai te mou pehē kimoutolu: ka ko ia ‘oku mā‘olunga ‘iate kimoutolu ke ne hoko ‘o hangē ko e kimui; pea ko e takimu‘a ke hangē ko e sevāniti.
42022027	He ko hai ‘oku mā‘olunga, ko ia ‘oku nofo ‘i he kai, pe ko ia ‘oku sevāniti? ‘ikai ko ia ‘oku nofo ‘i he kai? ka ko au ‘oku ou ‘i homou lotolotonga ‘o hangē ko e sevāniti.
42022028	Ka ko kimoutolu ia kuo nofo‘i ma‘u mo au ‘i hoku ngaahi ‘ahi‘ahi.
42022029	Pea ko au ‘oku ou tu‘utu‘uni ha pule‘anga mo‘omoutolu, ‘o hangē ko e tu‘utu‘uni ha pule‘anga mo‘oku ‘e he‘eku ‘Eiki.
42022030	Ke mou kai mo inu ‘i he‘eku tēpile ‘i hoku pule‘anga, pea nofo ki ha ngaahi taloni, ‘o fakamāu‘i ‘a e matakali ‘e hongofulu mā ua ‘o ‘Isileli.
42022031	‘E Saimone, ‘e Saimone, tā kuo tala kimoutolu ‘e Sētane, ke ne sivi kimoutolu ‘o hangē ko e uite:
42022032	ka kuo u hūfia koe, ke ‘oua na‘a mate ‘aupito ho‘o tui ‘a‘au: pea ‘oka ke ka toki foki mai, ke ke poupou ‘e koe ho ngaahi tokoua.
42022033	Ka ka pehē ‘e ia ki ai, ‘Eiki, kuo ‘osi teu hoku loto ke ‘alu, ‘io, ki he pilīsone mo e mate, ‘o kapau ko e fakataha mo koe.
42022034	Pea ne pehē, Pita, ‘oku ou tala atu, ‘e ‘ikai ‘u‘ua ‘a e moa ‘anai, kae‘oua ke ke faka‘ikai ‘o tu‘o tolu mālō ‘oku ke ‘ilo au.
42022035	Pea ne pehē kiate kinautolu, ‘i he‘eku fekau atu kimoutolu ta‘eha kato pa‘anga, pe ha kato ‘oho, pe ha ngaahi sū, na‘a mou masiva ‘i ha me‘a? Pea nau pehē, ‘Ikai.
42022036	Pea ne toki lea kiate kinautolu, Ka ‘i he taimi ni, ‘ilonga ha taha ‘oku ne ma‘u ha kato pa‘anga, ke ne to‘o ia, pehē foki mo ha kato ‘oho; pea ko ia ‘oku ‘ikai ke ma‘u ha me‘a pehē, ke ne fakatau atu hono kofu ke ma‘u ‘aki ha heletā.
42022037	He ‘oku ou pehē atu kiate kimoutolu, kuo pau ke fakamo‘oni ‘iate au ‘a e me‘a ko eni ne tohi, pea na‘e fakakau ia mo e kau maumau lao: he ko eni ‘oku faka‘a‘au ke iku ‘a e me‘a na‘e tohi kiate au.
42022038	Pea nau pehē, ‘Eiki, vakai ko e heletā ‘eni ‘e ua. Pea ne pehē kiate kinautolu, ‘Oku lahi pē ia.
42022039	Pea ‘i he‘ene ‘alu atu, na‘a ne fononga ki he mo‘unga ko ‘ōlive, ‘o hangē ko ‘ene fa‘a fai; pea muimui foki kiate ia ‘a e kau ako.
42022040	Pea ‘i he‘ene hoko ki he potu, na‘a ne pehē kiate kinautolu, Mou lotu ke ‘oua na‘a mou hū ki ha ‘ahi‘ahi.
42022041	Pea mahu‘i atu ‘e ia meiate kinautolu, fe‘unga nai mo e lisi‘anga maka, ‘o ne tū‘ulutui ‘o lotu,
42022042	‘o ne pehē, ‘E Tamai, kapau ko ho finangalo, ke ke fakalaka ‘a e ipu ni meiate au: kaekehe ke ‘oua na‘a fai hoku loto, ka ko ho‘ou pē.
42022043	Pea na‘e hā kiate ia ha ‘āngelo mei he langi, ‘o ‘omi ha‘ane mālohi.
42022044	Pea hoko ia ‘o feinga lahi, pea fakautuutu ‘ene lotu fakamātoato: pea hoko ‘ene tauta‘a ‘o hangē ko e ngaahi tulutā ta‘ata‘a, ‘o vāngana ki kelekele.
42022045	Pea ‘i he‘ene tu‘u hake mei he‘ene lotu, ‘o ‘alu ki he kau ako, na‘a ne ‘ilo kinautolu kuo fakamohe ‘e he‘enau mamahi.
42022046	Pea ne pehē kiate kinautolu, Ko e hā ‘oku mou mohe ai? mou tu‘u hake, ‘o lotu ke ‘oua na‘a mou hū ki ha ‘ahi‘ahi.
42022047	Lolotonga ‘ene kei lea, tā ko ha fu‘u kakai ‘oku ha‘u; pea ko e tangata na‘e hingoa ko Siutasi, ko e toko taha ‘o e kau Hongofulumāua, na‘a ne ‘alu mu‘omu‘a ‘iate kinautolu, ‘o ne fakaofi kia Sīsū ke ‘uma kiate ia.
42022048	Pea pehē ‘e Sīsū ki ai, ‘E Siutasi, koe‘uma‘ā koā ‘oku ke lavaki‘i ‘aki ‘a e Fanautama ‘a Tangata?
42022049	Pea ko kinautolu na‘e ‘ia Sīsū, ‘i he‘enau vakai ‘a e me‘a ‘e hoko, na‘a nau pehē, ‘Eiki, te mau taa‘i ‘aki ‘a e heletā?
42022050	Pea ko e toko taha ‘iate kinautolu tokua, na‘a ne taa‘i ‘a e tamaio‘eiki ‘a e Taula‘eiki Lahi, ‘o ne tu‘usi hono telinga to‘omata‘u.
42022051	Pea tali ‘e Sīsū, ‘o ne pehē kiate kinautolu, Tuku si‘i ange kae‘oua ke lava ‘eni. Pea ne ala ki he lau‘i telinga, ‘o ne fakamo‘ui ia.
42022052	Pea lea ‘a Sīsū kiate kinautolu kuo hoko kiate ia, (ko e ni‘ihi ‘o e hou‘eiki taula‘eiki, mo e hou‘eiki tau ‘o e Temipale, mo e kau mātu‘a), ‘o ne pehē, Ko ho‘omou omi fakaheletā mo faka‘akau, ‘o hangē ko ha kaiha‘akau au!
42022053	Ko e ‘aho kotoa pē mo ‘eku ‘iate kimoutolu ‘i he Temipale, pea na‘e ‘ikai te mou ala mai kiate au: ka ko hono ‘uhinga, ko homou ava ‘eni, pea mo e tu‘u ‘a fakapo‘uli.
42022054	Pea nau puke ia, ‘o taki ‘o a‘u ki he fale ‘o e Taula‘eiki Lahi. Ka ka muimui atu ‘a Pita mei he mama‘o.
42022055	Pea kuo nau tafu ha afi ‘i he loto loto‘ā, mo nau nonofo, pea nofo ‘a Pita ‘o lotolotoi ‘iate kinautolu.
42022056	Pea ko e kaunanga ‘e taha na‘a ne vakai kiate ia ‘i he‘ene nofo ki he maama; pea ne sio fakamama‘u kiate ia, ‘o ne pehē, Ko e siana ni foki na‘e ‘iate ia.
42022057	Ka ka faka‘ikai ‘e ia, he‘ene pehē, Fefine, ‘oku ‘ikai te u ‘ilo ‘a e toko taha ko ia.
42022058	Pea fuoloa si‘i atu na‘e mamata ki ai ‘e ha toko taha kehe, ko e tangata, ‘o ne pehē, Ko koe foki ‘oku ke kau ki he fa‘ahinga ko ia. Pea pehē ‘e Pita, Tangata, ‘oku ‘ikai.
42022059	Pea kuo mahili nai ha houa ‘e taha, pea fakapapau mai ha tangata ‘e taha, ‘o pehē, ‘ā, ‘oku mo‘oni, na‘e kau mo ia ‘a e siana ni foki: kae‘uma‘ā ko e Kāleli ia.
42022060	Ka ka pehē, ‘e Pita, Tangata, ‘oku ‘ikai te u ‘ilo ‘a e me‘a ‘oku ke lau ki ai. Pea fakafokifā, lolotonga ‘ene kei lea, na‘e ‘u‘ua ‘a e moa.
42022061	Pea tafoki ‘a e ‘Eiki ‘o sio fakamama‘u kia Pita. Pea manatu hifo ‘a Pita ki he folofola ‘a e ‘Eiki, ‘a ‘ene pehē mai, ‘I he te‘eki ke ‘u‘ua ‘a e moa ‘anai, te ke fakafisinga au ‘o tu‘o tolu mālō.
42022062	Pea ne ‘alu atu kitua‘ā, ‘o ne tangi mamahi.
42022063	Pea ko e kau tangata na‘a nau kuku ‘a Sīsū na‘a nau pā‘usi‘i ia, he‘enau haha ia.
42022064	Pea nau fakapūlou ia, ‘o nau fakafehu‘i ki ai, ‘o pehē, Mate mai pe ko hai ia na‘e taa‘i koe?
42022065	Pea lahi ‘a e ngaahi lea kehekehe na‘a nau ‘ai kiate ia, ko e tālalakulaku.
42022066	Pea ‘i he‘ene ‘aho hake, na‘e tefua mai ‘a kinautolu na‘e kau ki he Fakataha Fakamātu‘a ‘o ‘Isileli, ‘o ‘ikai ko e hou‘eiki taula‘eiki pē, ka ko e kau sikalaipe foki; ‘o nau taki ange ia ki he‘enau fakataha mo nau pehē, Kapau ko e Mīsaia koe, tala mai.
42022067	Pea ne pehē kiate kinautolu, Kapau te u tala kiate kimoutolu, tala‘ehai te mou tui.
42022068	Pea kapau te u fai atu ha fehu‘i, tala‘ehai te mou tali.
42022069	Ka hili ‘eni ‘e nofo ‘a e Fanautama ‘a Tangata ki he nima to‘omata‘u ‘o e māfimafi ‘o e ‘Otua.
42022070	Pea nau pehē kotoa pē, ‘Io! pea ko e ‘Alo ‘o e ‘Otua koe? Pea ne pehē kiate kinautolu, Ka na‘e fai; ko au.
42022071	Pea nau pehē, Koe‘uma‘ā ‘etau toe kumi fakamo‘oni: he kuo tau fanongo kitautolu ki he‘ene lea ‘a‘ana.
42023001	PEA tu‘u hake ‘a e fakataha kotoa, ‘o nau taki ia kia Pailato.
42023002	Pea nau hanga ‘o talatalaaki‘i ia, ‘o pehē, Na‘a mau ‘ilo ‘a e siana ni ‘oku ne veuveuki homau kakai, mo ne ta‘ofi ‘a e fai tukuhau kia Sisa, mo ne pehē ko Kingi Kalaisi ia.
42023003	Pea fehu‘i ‘e Pailato kiate ia, ‘o ne pehē, Ko koe ko e Tu‘i ‘o e kakai Siu, ‘ō? Pea ne tali ki ai ‘o ne pehē, Ko ia pē ‘oku ke me‘a.
42023004	Pea lea ‘a Pailato ki he hou‘eiki taula‘eiki mo e kakai, ‘oku ‘ikai te u ‘ilo ha hala ‘i he tangata ni.
42023005	Ka ka faka‘utufī pē kinautolu he‘enau pehē, ‘ā, ‘oku ne o‘i ‘a e kakai, he‘ene faiako ‘i Siutea kātoa, ‘o ne fai mei Kāleli ki heni.
42023006	Pea ‘i he fanongo ki ai ‘a Pailato, na‘a ne fehu‘i pe ko e tangata Kāleli ia.
42023007	Pea ‘i he‘ene mea‘i ‘oku mei he pule‘anga ‘o Hēlota ia, na‘a ne fekau ke ‘ave ia kia Hēlota, he na‘e ‘i Selusalema mo ia ‘i he taimi ko ia.
42023008	Pea ‘i he vakai ‘e Hēlota kia Sīsū, na‘a ne fakamālie lahi: he kuo fuoloa mo ‘ene faka‘amu ke mamata kiate ia, koe‘uhi ko hono fa‘a tala ongo mai; pea kuo ne ‘unaloto ke sio ki ha me‘a fakaofo te ne fai.
42023009	Pea na‘e lahi ‘a e ngaahi fehu‘i na‘a ne fai kiate ia; ka ka ‘ikai momo‘i tali ‘e ia ha me‘a.
42023010	Pea tutu‘u ai ‘a e hou‘eiki taula‘eiki, mo e kau sikalaipe, ‘o nau tōtōivi hono talatalaaki‘i.
42023011	Pea fakasīkaka‘i ia ‘e Hēlota mo va‘inga‘aki, he ‘ai kiate ia ha kofu ngingila, pea kau ai mo ‘ene kau tau; pea ne toki fekau ke toe ‘ave kia Pailato.
42023012	Pea na‘e kamata fe‘ofo‘ofani ‘a Pailato mo Hēlota ‘i he ‘aho ko ia: he ne na vākovi mu‘a.
42023013	Pea fakataha ‘e Pailato ‘a e hou‘eiki taula‘eiki, mo e kau pule, mo e kakai,
42023014	pea ne pehē kiate kinautolu, Na‘a mou ‘omi kiate au ‘a e tangata ko eni, ko e toko taha tokua, ‘oku ne taki kehe ‘a e kakai: pea ko eni, ne u ‘eke ‘a e tangata ni ‘i homou ‘ao ‘e au, pea na‘e ‘ikai te u ‘ilo ha‘ane momo‘i hala ‘e taha ‘i he ngaahi me‘a na‘a mou talatalaaki‘i ai ia.
42023015	Kae‘uma‘ā ‘oku pehē mo Hēlota; he kuo ne fekau ke toe ‘omi ia kiate kitautolu; pea tā ‘oku ‘ikai ha me‘a kuo ne fai ‘oku taau mo e mate.
42023016	Ko ia, te u ‘ai hano kini pea vete ange.
42023017	(Pea ka hoko leva te ne vete ange ha pōpula ‘e taha ‘i he kātoanga.)
42023018	Pea kalanga hake ‘a e fu‘u kakai kātokatoa, ‘o pehē, Tafi‘i ‘a e siana ni, pea vete mai ‘a Palāpasa:
42023019	(‘a ia ko e toko taha na‘e mo‘ua ‘i he pilīsone, koe‘uhi ko ‘ene kau ‘i ha angatu‘u ne hoko ‘i he olo, mo ‘ene fakapō).
42023020	Pea na‘e toe lea ‘a Pailato kiate kinautolu, ko ‘ene loto ke vete ange ‘a Sīsū.
42023021	Ka ka lea ange ‘a kinautolu, ‘o pehē, Kalusefai, kalusefai ia.
42023022	Pea me‘a ia kiate kinautolu ko hono tu‘o tolu, He ko e hā ha kovi kuo fai ‘e he tangata ni? Kuo ‘ikai te u momo‘i ‘ilo ha‘ane hiamatea: ko ia te u ‘ai hano kini, pea vete ange.
42023023	Ka ka ta‘omaki atu pē kinautolu, ‘o nau longoa‘a, he‘enau kole ke kalusefai ia.
42023024	Pea na‘e lava‘i ‘e he‘enau longoa‘a. Pea ko e fakamaau ‘a Pailato na‘e fai ki honau loto.
42023025	Pea ne vete ange ‘a e siana na‘a nau kole ki ai, ‘a e siana na‘e lī ki he pilīsone ko ‘ene angatu‘u mo fakapō: ka ko Sīsū na‘a ne tuku atu ke fai honau loto ki ai.
42023026	Pea ‘i he‘enau taki ange ia, na‘a nau puke ‘a Saimone, ko e motu‘a Sailine, ‘i he‘ene ha‘u mei ‘uta, ‘o nau hilifaki kiate ia ‘a e kolosi, ke ne fua atu ia ‘o muimui kia Sīsū.
42023027	Pea na‘e muimui atu ki ai ha fu‘u tokolahi ‘o e kakai, kae‘uma‘ā ha kau fefine, ‘a ia na‘a nau sī fatafata mo ‘oiauē ‘iate ia.
42023028	Ka ka tafoki ‘a Sīsū kiate kinautolu ‘o ne pehē, Si‘i kau fefine Selusalema, ‘oua te mou tangi koe‘uhi ko au, ka mou tangi pē koe‘uhi ko kimoutolu, pea koe‘uhi ko ho‘omou fānau:
42023029	he tala atu, ‘oku tu‘unuku mai ha taimi ‘a ia te nau pehē ai, Monū‘ia ā ka ko e pa‘a, pea mo e manava na‘e ‘ikai fanau, mo e huhu na‘e ‘ikai fai ai ha huhu.
42023030	Ko e taimi ko ia te nau hanga ‘o lea ki he ngaahi mo‘unga, Hinga mai ā kiate kimautolu, pea ki he ngaahi mā‘olunga, Fufū kimautolu.
42023031	He kapau ‘oku nau fai pehē ki he ‘akau mata, ko e hā ‘e fai ki he mōmoa!
42023032	Pea na‘e taki ange mo ia ke tāmate‘i ha ongo angahala kehe ‘e toko ua.
42023033	Pea ‘i he‘enau a‘u ki he potu ‘oku ui ko Kalevale, na‘a nau kalusefai ‘i ai ia mo e ongo angahala, ko e taha mei to‘omata‘u, mo e taha mei to‘ohema.
42023034	Pea me‘a ‘e Sīsū, ‘Alā Tamai, fakamolemole ‘a kinautolu; he ‘oku ‘ikai te nau ‘ilo ‘a e me‘a ‘oku nau fai. Pea ‘i he tufa hono ngaahi kofu, na‘a nau talotalo ki ai.
42023035	Pea na‘e tu‘u ‘a e kakai ‘o mamata. Pea fingofingo foki ‘a e kau pule, he‘enau pehē, Na‘a ne fakahaofi ‘a e kakai kehe; ‘ē, tuku ke ne fakahaofi ia, ‘o kapau ko e Mīsaia ia ‘a e ‘Otua, ko e toko taha kuo ne fili.
42023036	Pea na‘e luma‘i ia ‘e he kau tau foki, he‘enau ‘unu‘unu atu ‘o ‘ange ha vinika.
42023037	Mo nau pehē, Kapau ko e Tu‘i Siu koe, fakahaofi koe.
42023038	Pea na‘e ai mo ha tohi na‘e ‘ai he ‘ulu‘i kolosi, ‘o pehē,
42023039	Pea ko e toko taha‘i he ongo angahala na‘e tautau na‘a ne tālalakulaku kiate ia, ‘o pehē, ‘Ikai ko e Mīsaia koe? Pe‘i fakahaofi koe mo kimaua.
42023040	Ka ka tali ‘a e taha ‘o ne valoki‘i ia, ‘o pehē, Hilinga mo koe ke ke ‘apasia ki he ‘Otua, he ‘oku mo kaungā tautea mo ia.
42023041	Pea tonuhekina ho‘otaua; he ‘oku ta kai ‘a e nunu‘a ‘o e ngāue na‘a ta fai: ka ko e toko taha ni, kuo ‘ikai ha‘ane momo‘i me‘a ta‘etaau ‘e fai.
42023042	Pea ne pehē, ‘E Sīsū, manatu‘i au, ‘oka ke ka hoko mai kuo ke pule‘anga.
42023043	Pea folofola ‘e ia ki ai, Ko au ē, ‘oku ou tala atu, Ko e ‘aho ni te ke ‘i Palataisi mo au.
42023044	Pea ‘i he‘ene fe‘unga nai mo hono ono ‘o e houa, na‘e hoko ha po‘uli ki he fonua kotoa, ‘o a‘u ki hono hiva ‘o e houa.
42023045	Pea na‘e fakapo‘uli ‘a e la‘ā, pea na‘e mahae ‘a e loto tatau ‘o e Fale Tapu.
42023046	Pea kalanga le‘o lahi ‘a Sīsū, ‘o ne pehē, ‘e Tamai, ‘oku ou tuku hoku laumālie ki ho nima: pea ‘i he‘ene lea pehē na‘a ne hokotaki.
42023047	Pea ‘i he vakai ‘e he senituliō ki he me‘a na‘e hoko, na‘a ne fakaongoongolelei‘i ‘a e ‘Otua, he‘ene pehē, Tā ko e mo‘oni pē, ko e tangata ta‘ehalaia ‘eni.
42023048	Pea ko e kakai kātoa kuo fakataha ange ke mamata ki he me‘a ko ia, ‘i he‘enau vakai ki he ngaahi me‘a na‘e hoko, na‘a nau sī fatafata, mo nau foki.
42023049	Ka na‘e tu‘u mei he mama‘o hono kau fe‘iloaki kotoa pē, mo e kau fefine foki na‘e muimui mai kiate ia mei Kāleli, ‘o nau mamata ki he ngaahi me‘a ko ia.
42023050	Pea tā na‘e ai ha matāpule na‘e hingoa ko Siosifa ‘a ia na‘e kau ‘i he falealea; ko e tangata lelei ia mo faitotonu:
42023051	(ko e taha ‘eni na‘e ‘ikai loto ki he‘enau tu‘utu‘uni mo ‘enau ngāue) ko e matāpule ia mei ‘Alematea, ko e kolo Siu; pea ko e toko taha na‘e nofo ‘amanaki ki he Pule‘anga ‘o e ‘Otua.
42023052	Ko e tangata ni na‘a ne ‘alu kia Pailato, ‘o kole ‘a e sino ‘o Sīsū.
42023053	Pea ne ‘ohifo ia, ‘o teu ‘aki ha tupenu mahu‘inga; ‘o ne telio ‘a Sīsū ‘i ha fonualoto na‘e to‘oliu ‘i he maka, ‘a ia ‘oku te‘eki ‘aupito toka ai ha taha.
42023054	Pea ko e ‘aho Tokonaki ia, pea na‘e ofi mai ‘a e tapu.
42023055	Pea toupili ‘i mui ha tu‘unga fafine, ko e fa‘ahinga na‘e fononga mo ia mei Kāleli; pea nau vakai ‘a e fonualoto, mo e anga ‘o e fakatoka ‘o hono ‘anga‘anga.
42023056	Pea nau foki, ‘o nau tokonaki ‘a e ngaahi fa‘ahinga ahi mo e lolo tākai.
42024001	PEA lolotonga ‘a e Sāpate na‘a nau mālōlō ‘o hangē ko e tu‘utu‘uni: ka ‘i he ‘uluaki ‘aho ‘o e uike, ‘oku kei hengihengi ‘aupito, na‘a nau ‘alu ki he fonualoto, ‘o ‘ave ‘a e ahi kuo nau teu.
42024002	Pea nau ‘ilo ‘a e maka kuo teka‘i mei he fonualoto.
42024003	Ka ‘i he‘enau hū ki ai, na‘e ‘ikai te nau ‘ilo ‘a e sino ‘o e ‘Eiki ko Sīsū.
42024004	Pea lolotonga ‘enau puputu‘u ‘i he me‘a ko ia, pea tā na‘e tu‘u mai kiate kinautolu ha ongo tangata na‘e huhulu hona kofu.
42024005	Pea ‘i he‘enau manavahē fu‘u, mo fo‘ohifo ki he kelekele, na‘a na pehē kiate kinautolu, Ko e hā ‘oku mou kumi ai ‘a ia ‘oku mo‘ui ki he kau pekia?
42024006	‘Oku ‘ikai te ne ‘i heni, ka kuo toetu‘u: manatu ki he‘ene me‘a kiate kimoutolu ‘i he‘ene kei ‘i Kāleli, ‘o pehē,
42024007	Kuo pau ki he Fanautama ‘a Tangata ke tukuange ia ki he kakai angahala, pea ke kalusefai, pea ke toetu‘u ‘i hono ‘aho tolu.
42024008	Pea nau manatu ai ki he‘ene ngaahi lea,
42024009	pea nau foki mei he fonualoto, ‘o nau tala ‘a e ngaahi me‘a ko ia ki he kau Hongofulu mā taha, pea mo hono toe ‘o e kakai.
42024010	Pea ko Mele mei Makitala, mo Sioana, mo Mele ko e fa‘ē ‘a Sēmisi, ko kinautolu ia na‘e tala; pea ko hono toe ‘o e kau fefine ‘a ia na‘e kau mo kinautolu, na‘e tala foki ‘e kinautolu ‘a e ngaahi me‘a ko ia ki he kau ‘Aposetolo.
42024011	Ka na‘e hā ‘a e ngaahi lea ko ia kiate kinautolu ‘o hangē ko e muna; pea na‘e ‘ikai te nau tui ki he kau fefine.
42024012	Ka na‘e tu‘u ‘a Pita, ‘o ne lele ki he fonualoto, ‘o ne tulolo ‘o sio ko e ngaahi tupenu pē; ‘o ne ‘alu ki ‘api, ‘oku ne ofoofo ‘i he me‘a kuo hoko.
42024013	Pea tā ko honau toko ua na‘e fai hona fononga ‘i he ‘aho ko ia ki he vilisi na‘e hingoa ko ‘Emeasi, ko hono mama‘o mo Selusalema ko e maile ‘e fitu nai.
42024014	Pea na fai‘aki ‘ena talanoa ‘a e ngaahi me‘a kehekehe kuo toki hoko ni.
42024015	Pea lolotonga ‘ena talanoa mo fe‘eke, mo ‘ene fakaofiofi mai ‘a Sīsū ‘e ia, ‘o ō fakataha mo kinaua.
42024016	Ka na‘e ta‘ofi hona mata ke ‘oua te na ‘ilo ko ia.
42024017	Pea ne pehē kiate kinaua, Ko e hā nai ‘a e ngaahi me‘a ‘oku mo fekīhiaki ai ‘i ho‘omo ō ni? Pea na tu‘u ‘oku na fofonga mamahi.
42024018	Pea tali ‘e he toko taha na‘e hingoa ko Kaliopasi, ‘o ne pehē kiate ia, Tā ko e sola ‘apē koe ‘i Selusalema, ‘o ke nofo toko taha, ‘i ho‘o ta‘e‘ilo ‘a e ngaahi me‘a kuo hoko ‘i he ngaahi ‘aho ko eni.
42024019	Pea ne pehē kiate kinaua, ‘a e hā koā? Pea na pehē kiate ia, ‘a e ngaahi me‘a ‘oku kau kia Sīsū mei Nāsaleti, ‘a ia ko e tangata palōfita na‘e hā ki he ‘Otua mo e kakai kotoa ‘ene mafai ‘i he ngāue mo e lea:
42024020	‘a hono tukuange foki ‘e he hou‘eiki taula‘eiki, mo e kau pule ‘amautolu, ke fakamāumatea, mo nau kalusefai ia.
42024021	Ka ko kimautolu na‘a mau falala tu‘u, ko eni ia ‘oku hapa ke huhu‘i ‘a ‘Isileli.
42024022	Kae‘uma‘ā ‘eni kotoa pē, ‘oku ne ‘i hono ‘aho tolu talu ‘a e fai ‘o e me‘a ko ia; ‘io, pea fakalele mo‘ui kiate kimautolu ‘e ha ni‘ihi ‘i homau kau fefine, ‘a ia na‘a nau uhu ki he fonualoto;
42024023	pea ‘i he ‘ikai te nau ‘ilo hono sino, na‘a nau omi ‘o tala kuo nau sio tokua ki ha vīsone, ko ha ongo ‘āngelo ‘a ia na‘a na fakahā ‘oku ne mo‘ui.
42024024	Pea ‘alu ki he fonualoto ha ni‘ihi ‘iate kinautolu ‘oku mau kau, ‘o nau ‘ilo ‘o hangē tofu pē ko e lau ‘a e kau fefine: ka na‘e ‘ikai te nau sio kiate ia.
42024025	Pea toki me‘a ia kiate kinaua, ‘a e kau ta‘eloto, pea tō‘ohi ke tui ki he ngaahi me‘a na‘e lea‘aki ‘e he kau palōfita!
42024026	‘Ikai na‘e pau ke mamahi pehē ‘a e Mīsaia, ka ne hoko ki he‘ene lāngilangi‘ia?
42024027	Pea ne kamata mei he ngaahi tohi ‘a Mōsese, mo e kau Palōfita kātoa pē, ‘o ne faka‘uhinga mei he Tohi tapu kātoa ‘a e ngaahi me‘a na‘e kau kiate ia.
42024028	Pea na‘a nau a‘u ki he vilisi na‘a na fononga ki ai: pea fai ‘e ia ke mole atu.
42024029	Ka ka ta‘ofi tu‘u ia ‘e kinaua, ‘o na pehē, Afe mai ā mo kimaua: he kuo efiafi ‘eni, pea kuo pale ‘aupito ‘a e la‘ā. Pea ne hū ki he vilisi ke nofo mo kinaua.
42024030	Pea ‘iloange, ‘i he‘ene tokoto mo kinaua ‘i he kai, na‘a ne to‘o ‘a e mā, ‘o ne fai ha tāpuaki, ‘o ne pakipaki ‘o ‘atu kiate kinaua.
42024031	Pea ‘ā ai hona mata, ‘o na ‘ilo tā ko IA; ka ka puli leva ia, ‘o ne mole meiate kinaua.
42024032	Pea na fepehē‘aki, Hono ‘ikai ne vela hota loto lolotonga ‘ene talanoa mai ‘i he hala, mo ‘ene vete kiate kitaua ‘a e Tohitapu!
42024033	Pea na tu‘u hake ‘i he houa pē ko ia, ‘o na foki ki Selusalema; pea ‘i he‘ena a‘u, tā kuo fakatahataha ‘a e kau Hongofulu mā taha mo kinautolu na‘a nau kau.
42024034	Pea nau pehē mai, Kuo toetu‘u mo‘oni ‘a e ‘Eiki, pea kuo hā kia Saimone.
42024035	Pea fakamatala mo kinaua ‘a e me‘a na‘e hoko ‘i he hala, pea mo hono ‘iloa ‘e kinaua ‘i he pakipaki ‘o e mā.
42024036	Pea lolotonga ‘enau talanoa pehē mo ‘ene tu‘u ‘e ia ‘i honau lotolotonga, ‘o ne pehē kiate kinautolu, Si‘oto ‘ofa atu!
42024037	Pea nau lilika mo manavahē tu‘u, ko ‘enau mahalo ko ha fa‘ahikehe ‘oku nau sio ki ai.
42024038	Pea ne pehē kiate kinautolu, Ko e hā ‘oku mou puputu‘u ai? pea ko e hā ‘oku ake ai ‘a e ngaahi fifili pehē ‘i homou loto?
42024039	Vakai mai ki hoku ongo nima ni, mo hoku va‘e, ko au mo‘oni ia: fāfā au ‘o ‘ilo; he ‘oku ‘ikai kakano mo hui ha fa‘ahikehe, ‘o hangē ko ia ‘oku mou sio ai ‘iate au.
42024040	Pea ‘i he‘ene lea pehē, na‘a ne faka‘ali‘ali kiate kinautolu hono ongo nima mo e va‘e.
42024041	Pea ‘i he‘enau kei tuingata‘a, koe‘uhi ko ‘enau fiefia mo ofoofo, na‘a ne toe pehē kiate kinautolu, ‘oku ai ha‘amou me‘akai heni?
42024042	Pea nau ‘ange ki ai ha konga ika tunu.
42024043	Pea ne to‘o ia, ‘o kai ‘i honau ‘ao.
42024044	Pea ne pehē kiate kinautolu, Ko ‘eku ngaahi lea ē na‘a ku fai kiate kimoutolu ‘i he‘eku kei nofo mo kimoutolu, ‘o pehē, Kuo pau ke hoko ‘a e ngaahi me‘a kotoa pē kuo tohi kiate au ‘i he Lao ‘a Mōsese, mo e Tohi Palōfita, mo e Tohi Saame.
42024045	Pea ne toki tatala honau loto ke nau ‘ilo hono ‘uhinga ‘o e Tohitapu;
42024046	‘o ne folofola kiate kinautolu, Na‘e pehē pē hono tohi, ‘e feia ‘a e Mīsaia, pea te ne toetu‘u mei he pekia ‘i hono ‘aho tolu:
42024047	pea ‘e malanga‘aki ‘i hono hingoa ‘a e fakatomala mo e fakamolemole angahala ki he kakai kotoa pē, ‘o kamata mei Selusalema.
42024048	Ko kimoutolu ko e kau fakamo‘oni ki he ngaahi me‘a ni.
42024049	Pea ko au ‘eni ‘oku ou tuku atu ‘a e tala‘ofa ‘a ‘eku ‘eiki kiate kimoutolu: pea ko kimoutolu te mou nofo ‘i Kolo, kae‘oua ke fakakofu ‘aki kimoutolu ha mālohi mei ‘olunga.
42024050	Pea ne taki atu kinautolu ‘o a‘u ki Pētani; pea ne mafao atu hono ongo nima kiate kinautolu, ‘o ne tāpuaki‘i kinautolu.
42024051	Pea ‘iloange, lolotonga ‘ene tāpuaki‘i kinautolu, ne mavahe ia meiate kinautolu, ‘o tukutuku hake ki he langi.
42024052	Pea ko kinautolu, na‘a nau hū kiate ia, ‘o nau foki ki Selusalema ‘oku nau fiefia ‘aupito.
42024053	Pea na‘a nau ma‘unganofo ki he Temipale he‘enau fakamālō‘ia ‘a e ‘Otua.
43001001	‘I HE kamata‘anga kuo ‘i ai ‘a FOLOFOLA, pea na‘e feangai mo e ‘Otua ‘a Folofola, pea na‘e ‘Otua ‘a Folofola.
43001002	Ko e toko taha ko ia na‘e ‘i he kamata‘anga, ‘o feangai mo e ‘Otua.
43001003	Ko e hoko mai ‘a e me‘a kotoa pē na‘e fou ‘iate ia; pea na‘e ‘ikai ha momo‘i me‘a ‘e taha ‘e hoko mai, ‘o ‘ata‘atā mo ia.
43001004	‘Ilonga ha me‘a kuo hoko mai na‘e nofo ‘i he toko taha ko ia ko e mo‘ui; pea ko e mo‘ui ko ia ‘a e maama ‘a e tangata.
43001005	Pea ‘oku ulo ‘a e maama ‘i he po‘uli; pea na‘e ‘ikai lava‘i ia ‘e he po‘uli.
43001006	Na‘e hoko mai ha tangata na‘e fekau mei he ‘Otua, ko hono hingoa ko Sione.
43001007	Ko e toko taha ko ia na‘e ha‘u mo‘o fakahā, koe‘uhi ke ne fakahaa‘i ‘a e Maama, koe‘uhi ke tui ‘a e kakai kotoa pē ‘iate ia.
43001008	Na‘e ‘ikai ko ia ‘a e Maama, ka na‘a ne ‘i ai koe‘uhi ke ne fakahaa‘i ‘a e Maama.
43001009	Kuo ‘i ai ‘a e Maama mo‘onia, ‘a ia ‘oku ne huluhulu ‘a e tangata takitaha, pea ‘oku ne ha‘u ki māmani.
43001010	Na‘a ne ‘i māmani, pea ko e hoko mai ‘a māmani na‘e fou ‘iate ia, ka ka ‘ikai ‘ilo ia ‘e māmani.
43001011	Na‘a ne ha‘u ki hono ‘api tonu, ka ka ‘ikai tali ia ‘e hono kakai ‘o‘ona.
43001012	Ka ka ‘ilonga kinautolu na‘e ma‘u ia, na‘a ne fakamafai‘i kinautolu ke hoko ko e fānau ‘a e ‘Otua, ‘io, ‘a kinautolu ‘oku tui pīkitai ki hono huafa:
43001013	‘A kinautolu na‘e ‘ikai fakatupu ‘e ha toto, pe ‘e he loto ‘o kakano, ‘uma‘ā ‘e ha loto ‘o ha tangata, ka ‘e he ‘Otua.
43001014	Pea na‘e hoko ‘a Folofola ko e kakano; ‘o ne fokotu‘u hono tāpanekale ‘i hotau lotolotonga, pea na‘a tau mamata ki hono Sikaina (ko ha lāngilangi na‘e taau mo ha ‘alo-tofu-pē-taha kuo ha‘u mei he‘ene tamai)–ta ‘oku ne fonu ‘i he kelesi mo e mo‘oni.
43001015	(Oku fakahā ia ‘e Sione, ‘io, kuo ne kalanga ‘o pehē, Ko eni ia na‘a ku lea ki ai, Ko ia ‘oku ne muimui mai kuo ne laka ‘o mu‘omu‘a ‘iate au: koe‘uhiā na‘a ne ‘i mu‘a noa pē ‘iate au.)
43001016	He na‘a tau ma‘u kotoa pē mei he‘ene fonu ko ia, ‘io, ‘o taufetongi he kelesi mo ha kelesi.
43001017	He na‘e fou ‘a e Lao ‘ia Mōsese, ko e me‘a tuku mai; ka ka fou ‘a e kelesi mo e mo‘oni ‘ia Sīsū Kalaisi, ‘o mātu‘aki hiki mai.
43001018	Ko e me‘a ki he ‘Otua, kuo te‘eki ke mamata ki ai ‘e ha taha ‘i ha taimi; ko e ‘Otua tofu-pē-taha-ne-fakatupu, ‘a ‘Ene ‘Afio ‘oku ne a‘u ki he fatafata ‘o e Tamai, ko IA ia na‘a ne fakamatala IA.
43001019	Pea ko eni ‘a e fakahā ‘e Sione, ‘i he fekau ange ki ai mei Selusalema ‘e ha‘a Siu hani taula‘eiki mo hani Līvaite, ke fakafehu‘i kiate ia, ‘o pehē, Ko hai tū koe?
43001020	Pea na‘a ne fakahā pē, ‘o ‘ikai te ne faka‘ikai‘i; ‘io, na‘a ne fakahā. ‘Oku ‘ikai ko au ia ‘a e Mīsaia.
43001021	Pea nau fehu‘i kiate ia, Pea ko hai nai koe? ko ‘Ilaisiā? Pea ne pehē, ‘Oku ‘ikai. Ko koe ‘apē ‘a e palōfita? Ka ka tali ‘e ia, ‘Ikai.
43001022	Pea nau pehē ki ai, Pea ko hai ai koe? koe‘uhi ke ai ha‘amau tala kiate kinautolu na‘e fai homau fekau. Ko e hā ho‘o poa kiate koe?
43001023	Pea lea ia ‘o pehē, Ko au ‘a e le‘o ‘o ha toko taha ‘oku kalanga he toafa, Fakatotonu ‘a e hā‘ele‘anga ‘o Sihova: ‘O hangē ko e lea ‘a e palōfita ko ‘Aisea.
43001024	Pea kuo fekau mai ha ni‘ihi mei he Fālesi.
43001025	Pea fehu‘i ‘e kinautolu ‘o nau pehē ki ai, Pea ko e hā ‘oku ke fai papitaiso ai, ‘o kapau ‘oku ‘ikai ko e Mīsaia koe, pe ko ‘Ilaisiā, ‘uma‘ā ‘a e Palōfita?
43001026	Tali pē ‘a Sione kiate kinautolu, ‘o pehē, Ko au ‘oku ou papitaiso vai: ‘oku tu‘u ‘i homou lotolotonga ha toko taha ‘oku ‘ikai te mou ‘ilo ki ai:
43001027	‘oku muimui mai ia, ko e toko taha ‘oku ‘ikai te u taau ke vete ‘a e nono‘o ‘o hono topuva‘e.
43001028	Na‘e hoko ‘a e ngaahi me‘a ni ‘i Pētani ‘i Tu‘a-Soatani, ko e potu na‘e nofo ai ‘a Sione ‘i he‘ene fai papitaiso.
43001029	Ko e ‘aho na‘a na feholoi, na‘a ne sio kia Sīsū ‘oku ha‘u kiate ia, pea ne pehē; Vakai, ko ena ‘a e Lami ‘a e ‘Otua, ‘a ia ‘oku ne ‘ave ‘a e angahala ‘a māmani!
43001030	Ko eni ia ‘a e toko taha ne u lea ki ai, ‘Oku muimui mai ha tangata, ‘a ia kuo ne laka ‘o mu‘omu‘a ‘iate au: koe‘uhi na‘a ne ‘i mu‘a noa pē ‘iate au.
43001031	Pea na‘e ‘ikai te u ‘ilo ia ‘e au: ka ko hono fakahā ki ‘Isileli, ko hono ‘uhinga ia ‘o ‘eku ha‘u ‘o papitaiso vai.
43001032	Pea na‘e fakahā ‘e Sione ‘o pehē, Kuo u mamata ki he Laumālie ‘oku ‘alu hifo mei langi ‘i he tatau ‘o ha lupe, ‘o nofo‘i ia.
43001033	Pea na‘e ‘ikai te u ‘ilo ia ‘e au: ka ko ia na‘a ne fekau au ke papitaiso vai na‘a ne folofola mai, ‘o pehē, Ko e toko taha te ke mamata ki ai, ‘oku ‘alu hifo ‘a e Laumālie, ‘o nofo‘i ia, ko ia ia ‘oku fai papitaiso ‘aki ‘a e Laumālie Mā‘oni‘oni.
43001034	Pea kuo u mamata ‘e au, pea kuo u fakahā, Ko eni ia ‘a e ‘Alo ‘o e ‘Otua.
43001035	Ko e ‘aho na‘a na feholoi na‘e tu‘u foki ‘a Sione, pea ai mo ha toko ua ‘i he‘ene kau ako;
43001036	pea ne siofia ‘a Sīsū ‘i he‘ene ‘eve‘eva, ‘o ne pehē; Vakai, ko ena ‘a e Lami ‘a e ‘Otua!
43001037	Pea fanongo ‘a e ongo ako ki he‘ene lea, pea na muimui kia Sīsū.
43001038	Pea tafoki ange ‘a Sīsū, ‘o ne vakai ki he‘ena muimui mai, pea ne pehē kiate kinaua, Ko e hā nai ‘oku mo kumi?
43001039	Pea na pehē ki ai, Lāpai, (‘a ia ko hono hiki, Tangata‘eiki ‘oku ke nofo ‘i fē?
43001040	Pea pehē ‘e ia kiate kinaua, Mo omi, ka mo sio ki ai. Ko ia na‘a na ō, ‘o mamata ki he potu na‘a ne nofo ai, ‘o nau nonofo mo ia ke ‘osi ‘a e ‘aho ko ia: na‘e fe‘unga ‘a pē mo hono hongofulu ‘o e houa.
43001041	Ko e toko taha ‘i he ongo me‘a na‘e fanongo ki he me‘a ‘a Sione, ‘o muimui kia Sīsū, ko ‘Anitelū, ko e tehina ‘o Saimone Pita.
43001042	Ko ia ia na‘a ne motu‘a ma‘u hono tokoua ‘o‘ona ko Saimone, ‘o ne pehē ki ai, ‘ē, kuo ma ‘ilo ‘a e Mīsaia, (‘a ia ko hono hiki, ko Kalaisi).
43001043	Pea na‘a ne taki ia kia Sīsū, pea siofia ia ‘e Sīsū, ‘o ne pehē, Ko Saimone koe, ko e foha ‘o Sione: ‘e ui koe ko Kīfasi, (‘a ia ka hiki mai, ko Pita, pe ko Maka.)
43001044	Ko e ‘aho na‘a na feholoi na‘a ne loto ke ‘alu ki Kāleli; pea kumi ‘e Sīsū kia Filipe, ‘o ne pehē ki ai, Ke ke muimui kiate au.
43001045	Pea ko Filipe ko e toko taha ia mei Petesaita, ko e tupu ‘i he kolo ‘o ‘Anitelū mo Pita.
43001046	Pea kumi ‘e Filipe ‘a Nātaniela, ‘o ne pehē ki ai, ‘Ē, ko e Toko Taha na‘e lea ki ai ‘a Mōsese ‘i he Tohi Lao, mo e Ka u Palōfita, kuo mau ‘ilo ia, ‘a Sīsū mei Nāsaleti, ko e foha ‘o Siosifa.
43001047	Pea pehē ange ‘e Nātaniela, ‘O ala tupu koā ha lelei mei Nāsaleti? Pea lea ‘a Filipe ki ai, Ha‘u ‘o mamata.
43001048	Pea sio ‘e Sīsū kia Nātaniela ‘oku ha‘u kiate ia, pea ne lea ai ‘o pehē; Vakai, ko ena ha ‘Isileli mo‘oni: ‘oku ‘ikai ha kākā ‘iate ia!
43001049	Pea lea ki ai ‘a Nātaniela, Ko ho‘o ‘ilo au mei fē? Pea tali ‘e Sīsū ‘o ne pehē ki ai, ‘I he te‘eki ke ui koe ‘e Filipe, lolotonga ho‘o ‘i he lolo fiki, na‘a ku sio kiate koe.
43001050	Pea tali ‘e Nātaniela, Lāpai, ko koe ia ‘a e ‘Alo ‘o e ‘Otua; ko e Tu‘i ‘Isileli koe.
43001051	Pea tali ‘e Sīsū, ‘o ne pehē kiate ia, ‘Oku ke tui koā, koe‘uhi ko ‘eku pehē atu, ne u ‘ilo koe ‘i he lolo fiki? Te ke mamata ki ha ngaahi me‘a ‘oku lahi ange ‘i he me‘a pehē.
43001052	Pea pehē ange ‘e ia, Ko au ē, ko au ē, ‘oku ou tala kiate kimoutolu, Te mou mamata ki he langi kuo fakaava, pea oku ‘alu hake mo ‘alu hifo ‘a e kau ‘āngelo ‘a e ‘Otua ‘i he Fanautama ‘a Tangata.
43002001	PEA ‘i hono tolu ‘o e ‘aho na‘e fai ha ta‘ane ‘i Kena ‘i Kāleli; pea kuo ‘i ai ‘a e fa‘ē ‘a Sīsū.
43002002	Pea na‘e tala foki ‘a e ta‘ane kia Sīsū, pea ki he‘ene kau ako.
43002003	Pea kuo si‘i ‘a e uaine, pea lea kia Sīsū ‘e he‘ene fa‘ē, ‘o pehē, ‘Oku ‘ikai ha‘anau uaine.
43002004	Pea folofola ‘e Sīsū ki ai, Fefine, ko ho hā au? kuo te‘eki hoko mai hoku taimi.
43002005	Pea lea ‘e he‘ene fa‘ē ki he kau sevāniti, Neongo pē ko e hā ha me‘a te ne tala kiate kimoutolu, mou fai.
43002006	Pea na‘e tu‘u ai ha ‘angavai maka ‘e ono, ‘a ia na‘e tuku ai koe‘uhi ko e fakama‘a faka-Siu, ‘e hao ai takitaha ha pate ‘e ua pē tolu.
43002007	Folofola ‘a Sīsū kiate kinautolu, Mou fakafonu vai ‘a e ngaahi ‘angavai na. Pea nau fakafonu ngutungutu ia.
43002008	Pea ne pehē kiate kinautolu, Fakatau leva, pea ‘ave ki he ‘eiki ‘o e kātoanga. Pea nau ‘ave.
43002009	Pea ‘i he kamata ‘e he ‘eiki ‘o e kātoanga ‘a e vai kuo hoko ‘o uaine; (‘osi na‘e ‘ikai te ne ‘ilo ‘a e potu na‘e ‘omi mei ai, ka na‘e ‘ilo pē ‘e he kau sevāniti, ‘a ia na‘a nau fakatau ‘a e vai) pea ui ange ‘e he ‘eiki ‘o e kātoanga ‘a e ‘eiki ta‘ane, ‘o ne pehē ki ai,
43002010	Ko e anga ‘o e tangata ke tomu‘a fokotu‘u ‘a e uaine lelei; pea ka konā ‘a e kakai, pea toki fokotu‘u ‘a e uaine ‘oku faka‘ange‘ange: ka ko koe kuo ke ta‘ofi ‘a e uaine lelei ki he taimi ni.
43002011	Na‘e fai ‘eni ‘e Sīsū ‘i Kena ‘i Kāleli, ko e ‘uluaki ‘o ‘ene ngaahi mana, pea ne fakae‘a ai hono lāngilangi; pea na‘e tui pīkitai kiate ia ‘ene kau ako.
43002012	Hili ‘eni na‘a ne ‘alu hifo ki Kāpaneume, ‘a ia, mo ‘ene fa‘ē, mo hono ngaahi tokoua, mo ‘ene kau ako: pea nau nofo ai, kae ‘ikai fuoloa.
43002013	Pea na‘e panaki ‘a e Pāsova ‘a ha‘a Siu, pea ‘alu hake ki Selusalema ‘a Sīsū,
43002014	pea ne ‘ilo ‘i he Temipale ‘a e kau faifakatau pulu mo e sipi mo e lupe, mo e kau fetongi pa‘anga ‘oku nau nofo ai:
43002015	pea ne ngaohi ha uipi ‘aki ‘a e ngaahi afo, ‘o ne fakateka kotoa pē mei he Temipale, mo e fanga sipi foki, mo e fanga pulu; ‘o ne hua‘i ‘a e pa‘anga ‘a e kau fetongi pa‘anga, mo ne fulihi ‘enau ngaahi tēpile,
43002016	pea ne folofola kiate kinautolu kuo ‘omi lupe ke fakatau, ‘ave ‘a e ngaahi me‘a na; pea ‘oua ‘e ngaohi ‘a e fale ‘o ‘eku Tamai koe fale fakatau.
43002017	Pea manatu ‘ene kau ako ne tohi ‘o pehē, Ko e mamahi‘i ‘o ho fale te ne kai ‘o ‘osi au.
43002018	Pea tali ‘a ha‘a Siu ‘o nau pehē ki ai, Ko e hā ha faka‘ilonga ‘oku ke tuku mai, ho‘o fai ‘a e ngaahi me‘a ni?
43002019	Pea tali ‘e Sīsū ‘o ne folofola kiate kinautolu, Holoki ‘a e fale tapu ni, pea te u toe fokotu‘u ‘i ha ‘aho ‘e tolu.
43002020	Pea lea ai ‘a ha‘a Siu, Kuo ‘osi ‘a e ta‘u ‘e fāngofulu mā ono mo e langa ‘o e Fale Tapu ni, pea te ke fokotu‘u ‘e koe ‘i ha ‘aho ‘e tolu pē.
43002021	Ka ko ‘ene lea na‘e kau ki he fale tapu ko hono sino.
43002022	Ko ia ‘i he hoko hono fokotu‘u mei he pekia, na‘e manatu ‘e he‘ene kau ako kuo ne lea pehē; pea nau tui ki he folofola, pea mo e lea kuo fai ‘e Sīsū.
43002023	Pea lolotonga ‘ene ‘i Selusalema ‘i he Pāsova, ‘i he fai ‘o e kātoanga, na‘e tui ha tokolahi ki hono huafa he‘enau mamata ki he‘ene ngaahi mana na‘a ne fai.
43002024	Ka ko Sīsū na‘e ‘ikai te ne tui ‘e ia, ‘o tuku ia kiate kinautolu, koe‘uhiā ko ‘ene vavanga‘i ‘a e kakai kotoa pē,
43002025	pea koe‘uhi na‘e ‘ikai te ne ‘oua ke faka‘ilo ‘e ha taha ha me‘a ‘oku kau ki ha tangata; he na‘a ne mea‘i ‘iate ia pē ‘a e me‘a ‘oku ‘i he tangata.
43003001	PEA na‘e ai ha tangata ‘i he kau Fālesi, ko Nikotimasi hono hingoa, ko ha taha ia ‘o e hou‘eiki Siu:
43003002	pea ha‘u po‘uli kiate ia ‘a e matāpule ko ia, ‘o ne pehē ki ai, Lāpai, ‘oku mau ‘ilo kuo ke hoko mai mei he ‘Otua ko hamau faiako: he tala‘ehai ‘e lava ‘e ha toko taha ha ngaahi fu‘u mana pehē, hangē ko ia ‘oku ke fai, ka ‘i he kau mo ia ‘a e ‘Otua.
43003003	Pea tali ‘e Sīsū, ‘o ne folofola kiate ia, Ko au ē, ko au ē, ‘oku ou tala atu, ‘Ilonga ‘a ia ‘e ‘ikai fanau‘i fo‘ou mei ‘olunga, ‘e ‘ikai te ne lava ke mamata ki he Pule‘anga ‘o e ‘Otua.
43003004	Pea lea ‘a Nikotimasi kiate ia, ‘O lava fēfē ke fanau‘i ha tangata ka kuo motu‘a? te ne lava koā ke toe hū ki he manava ‘o ‘ene fa‘ē, ‘o fanau‘i?
43003005	Pea tali ‘e Sīsū, Ko au ē, ko au ē, ‘oku ou tali kiate koe, Kapau ‘e ‘ikai fanau‘i ha taha ‘i he vai mo e Laumālie, ‘e ‘ikai te ne lava ke hū ki he Pule‘anga ‘o e ‘Otua.
43003006	Ko e me‘a kuo fanau‘i mei he kakano ko e kakano ia; pea ko e me‘a kuo fanau‘i mei he Laumālie ko e laumālie ia,
43003007	‘oua te ke ofo ‘i he‘eku pehē atu, Kuo pau ke mou fanau‘i fo‘ou mei ‘olunga.
43003008	Ko e ma‘ili ‘a e matangi ‘oku fāinoa pē, ko ‘ene fa‘iteliha pē; pea ‘oku ke ongo‘i ‘ene mumuhu, ka ‘oku ‘ikai te ke ‘ilo pē ko e ha‘u mei fē, pe ‘oku ‘alu ki fē: ko e anga ia ‘o ia kotoa pē kuo fanau‘i mei he Laumālie.
43003009	Pea tali ‘e Nikotimasi ‘o ne pehē ki ai, ‘O lava fēfē ‘a e ngaahi me‘a pehē ni?
43003010	Pea tali ‘e Sīsū ‘o ne pehē ki ai, Ko koe ko e Faiako ‘o ‘Isileli, pea ‘oku ‘ikai te ke ‘ilo koā ‘a e ngaahi me‘a ni?
43003011	Ko au ē, ko au ē, ‘oku ou tala atu, ‘Oku mau lea‘aki ‘a e ngaahi me‘a ‘oku mau lāu‘ilo ki ai, pea ‘oku mau fakahā ‘a e ngaahi me‘a kuo mau mamata ki ai; pea oku ‘ikai te mou tali ‘emau fakamatala.
43003012	Kapau kuo u tala kiate kimoutolu ‘a e ngaahi me‘a ‘oku ‘i māmani, ka ‘oku ‘ikai te mou tui, pea mou tui fēfē, ‘o kapau te u tala kiate kimoutolu ‘a e ngaahi me‘a ‘oku ‘i he langi?
43003013	Pea kuo te‘eki ke ‘alu hake ha toko taha ‘o hū ki langi, ngata pē ‘iate ia na‘e ‘alu hifo mei he langi, ko e Fanautama ‘a Tangata.
43003014	Pea hangē na‘e hiki ki ‘olunga ‘e Mōsese ‘a e ngata ‘i he toafa, pehē foki kuo pau ke hiki ki ‘olunga ‘a e Fanautama ‘a Tangata;
43003015	koe‘uhi ko ia kotoa pē ‘oku tui ke ne ma‘u ‘iate ia ‘a e mo‘ui ta‘engata.
43003016	He na‘e ‘ofa pehē ‘a e ‘Otua ki māmani, ko ia na‘a ne foaki hono ‘Alo tofu-pē-taha-ne-fakatupu, koe‘uhi ko ia kotoa pē ‘oku tui pīkitai kiate ia ke ‘oua na‘a ‘auha, kae ma‘u ‘a e mo‘ui ta‘engata.
43003017	He tala‘ehai na‘e fekau ‘e he ‘Otua ‘a e ‘Alo ki māmani ke fakamaau? ‘a māmani; ka koe‘uhi ke mo‘ui ‘a māmani ‘iate ia.
43003018	Ko ia ‘oku tui pīkitai kiate ia ‘oku ‘ikai ke fakamaau? ia; ka ko ia ‘oku ‘ikai ke tui, kuo ‘osi fakamaau? ia; koe‘uhi kuo ‘ikai te ne tui ki he huafa ‘o e ‘Alo tofu-pē-taha-na‘e-fakatupu ‘e he ‘Otua.
43003019	Pea ko eni ia ‘a e fakamaau: kuo hoko mai ‘a e maama ki māmani, pea ‘ofa ‘a e kakai ki he po‘uli ‘o ‘ikai ki he maama; he ko ‘enau ngaahi ngāue na‘e kovi.
43003020	He ‘ilonga ‘a ia ‘oku ngāue kovi ‘oku ne fehi‘a ki he maama, pea ‘oku ‘ikai te ne ha‘u ki he maama, na‘a ‘ilonga ‘ene ngaahi ngāue.
43003021	Ka ko ia ‘oku ne feia ‘a e mo‘oni ‘oku ne ha‘u ki he maama, koe‘uhi ke e‘a ‘ene ngaahi ngāue, he kuo fai ia ‘i he ‘Otua.
43003022	Hili ia na‘e ha‘u ‘a Sīsū mo ‘ene kau ako ki he fonua ko Siutea, pea ne nofo ai mo kinautolu, ‘o fai papitaiso.
43003023	Pea na‘e ‘i ai foki ‘a Sione, ‘oku ne fai papitaiso ‘i ‘Ēnoni ‘o ofi ki Sēlemi, koe‘uhi na‘e lahi ‘a e ngaahi vai ‘i he potu ko ia; pea na‘e ‘alu ange ‘a e kakai, ‘o nau papitaiso ai,
43003024	he kuo te‘eki lī ‘a Sione ki he pilīsone.
43003025	Ko ia na‘e tupu ai ha fakakikihi ‘a e kau ako ‘a Sione pea mo ha motu‘a faka-Siu, ‘o kau ki he fai fakama‘a.
43003026	Pea nau omi kia Sione, ‘o nau pehē ki ai, Lāpai, ko e toko taha ko ia na‘e ‘iate koe ‘i Tu‘a-Soatani, ‘a ia kuo ke fakahaa‘ia, ‘ē, ‘oku fai papitaiso ia, pea ‘oku tafe taha ‘a e kakai kiate ia.
43003027	Pea tali ‘a Sione ‘o ne pehē, Tala‘ehai ‘oku ala ma‘u ha me‘a ‘e ha tangata, ka ‘i hono foaki kiate ia mei langi.
43003028	Ko kimoutolu foki te mou fakamo‘oni ki he‘eku pehē, ‘Oku ‘ikai ko au ia ‘a e Mīsaia, ka kuo fekau mai au ke mu‘omu‘a ki he toko taha ko ena.
43003029	Ko ia ‘oku ne ma‘u ‘a e ta‘ahine, ko ia ia ‘a e ‘eikita‘ane; ka ko e moa‘uli ‘a e ‘eikita‘ane, ‘a ia ‘oku ne tu‘u ‘o fakaongo kiate ia, ‘oku ne fiefia–ka ko ha fiefia–‘i he ongo mai ‘a e le‘o ‘o e ‘eiki ta‘ane: ‘āua, ko e fiefia pē ‘ena ‘oku ‘a‘aku, pea tā kuo kakato.
43003030	Kuo pau ke faka‘a‘au ia ki mu‘a, ka u faka‘a‘au au ki mui.
43003031	Ko ia ‘oku ne hoko mai mei ‘olunga ‘oku ne mā‘olunga ‘i he me‘a kotoa pē: ko ia ‘oku tupu mei he māmani ‘oku fakaemāmani ia, pea ‘oku fakaemāmani mo ‘ene lea.
43003032	Ko ia ‘oku hoko mai mei he langi ‘oku ne fakahā ‘a e me‘a kuo ne mātā, mo ia na‘a ne fanongo ki ai: ka hono tali ‘e ha taha ‘ene fakamatala?
43003033	‘Ilonga ‘a ia kuo tali ‘ene fakamatala, kuo ne sila‘i ‘ene fakamo‘oni, ‘Oku mo‘oni ‘a e ‘Otua.
43003034	He ko ia ne fekau mai ‘e he ‘Otua, ko e ngaahi folofola ‘a e ‘Otua ia ‘oku ne lea‘aki: he tala‘ehai ‘oku ne fakafuofua ‘ene foaki ‘a e Laumālie ki ai.
43003035	‘Oku ‘ofa ‘a e Tamai ki he ‘Alo, pea kuo ne tuku ‘a e me‘a kotoa pē ki he‘ene fa‘iteliha.
43003036	Ko ia ‘oku ne tui pīkitai ki he ‘Alo ‘oku ne ma‘u ‘a e mo‘ui ta‘engata: ka ko ia ‘oku ‘ikai te ne talangofua ki he ‘Alo ‘e ‘ikai te ne mamata ia ki he mo‘ui; ka ‘oku nofo ma‘u kiate ia ‘e he houhau ‘a e ‘Otua.
43004001	PEA ko ia, ‘i he mea‘i leva ‘e he ‘Eiki kuo fanongo ‘e he kau Fālesi, Tokua ‘oku fakaului mo papitaiso ‘e Sīsū ha kau ako, ‘o hulu atu ‘i ha‘a Sione;
43004002	(Ka tala‘ehai na‘e fai papitaiso ‘e Sīsū ‘e ia, ka ko ‘ene kau ako pē)
43004003	Ko ia na‘a ne tuku pē ‘a Siutea, ‘o ne toe ‘alu mei ai ki Kāleli.
43004004	Pea na‘e pau ke ne ‘asi atu ‘i loto Samēlia.
43004005	Pea ne hoko ai ki ha kolo ‘o Samēlia, ‘a ia na‘e ui ko Saika, ‘o ofi ki he potu fonua na‘e foaki ‘e Sēkope kia Siosifa ko hono foha.
43004006	Pea na‘e tu‘u ‘i he potu ko ia ha vai, ko e vaikeli ‘o Sēkope. Pea ko eni, kuo hela ‘a Sīsū ‘i he fononga, pea ne ta‘utu leva ki he ngutu vai; ko hono taimi na‘e fe‘unga nai mo e ono.
43004007	‘Iloange na‘e ha‘u ha fefine, ko e Samēlia, ke ‘utu vai: pea pehē ‘e Sīsū ki ai, ‘ē, mai si‘aku inu:
43004008	(He ko ‘ene kau ako kuo ‘alu ange ki he kolo ke fakatau me‘akai.)
43004009	Pea lea ai ‘a e fefine Samēlia kiate ia, Ko e toe tala inu hā e kiate au, ka ko e Siu koe, pea ko e fefine Samēlia kita? he tala‘ehai ‘oku ‘uhi ha Siu ki ha Samēlia.
43004010	Pea tali ‘e Sīsū ‘o ne me‘a ki ai, Ka ne ke ‘ilo ‘a e me‘a‘ofa ‘a e ‘Otua, pea ka ne ke ‘ilo pe ko hai ia ‘oku ne pehē atu, ‘Omi haku inu; pehē ko koe ne ke fai ‘a e kole kiate ia, pea kuo ne ‘atu ha vai mo‘ui.
43004011	Pea lea ai ‘a e fefine kiate ia, ‘Eiki, ‘oku ‘ikai ha‘o me‘a ke ‘utu ‘aki, pea ‘oku loloto ‘a e luo; pea mei fē ai ho‘o ma‘u ‘a e vai mo‘ui na?
43004012	He ko e lahi koā koe ‘i he‘etau kui ko Sēkope, ‘a ia na‘a ne tuku mai kiate kimautolu ‘a e vai ni, pea na‘e inu mei ai ‘e ia, mo hono ngaahi foha, pea mo ‘ene fanga manu?
43004013	Pea tali ‘e Sīsū, ‘o ne me‘a kiate ia, ‘Ā, ko ia kotoa pē ‘oku inu mei he vai ko ena te ne toe fie inua:
43004014	ka ‘ilonga ‘a ia te ne inu mei he vai te u ‘atu ‘e au, ‘e ‘ikai ‘aupito te ne toe fie inua ‘o ta‘engata; ka ko e vai te u ‘atu kiate ia ‘e au te ne tupu ‘i loto ‘i he toko taha ko ia, ko e matavai mapunopuna hake, ‘o iku ki he mo‘ui ta‘engata.
43004015	Pea lea ‘a e fefine kiate ia, ‘Eiki, foaki mai ‘a e vai ko ia kiate au, koe‘uhi ke ‘oua na‘a ku fie inua, pe ongosia mai ki heni ke ‘utu.
43004016	Pea me‘a ‘e ia ki ai, ‘Alu ‘o ui mai ho husepāniti, pea ha‘u ki heni.
43004017	Pea tali ‘a e fefine ‘o pehē, ‘Oku ‘ikai si‘aku husepāniti.
43004018	Pea pehē ange ‘e Sīsū, ‘Oku mo‘oni pē ho‘o lea na, ‘Oku ‘ikai te u ma‘u husepāniti: he na‘a ke ma‘u ha husepāniti ‘e toko nima; pea ko e tangata ‘oku ke ma‘u ni ‘oku ‘ikai ko ho husepāniti: ko e mo‘oni ho‘o lau ko ia.
43004019	Pea lea ki ai ‘a e fefine, ‘Eiki, tā ‘oku ou vakai ko e palōfita koe.
43004020	Ko ‘emau ngaahi kui na‘a nau fai ‘enau lotu ‘i he mo‘unga ni; ka ko kimoutolu ‘oku mou pehē, ko Selusalema pē ‘a e potu ‘oku totonu ke fai ai ‘a e lotu.
43004021	Pea lea ki ai ‘a Sīsū, ‘e fefine, tui mai kiate au, ‘oku ‘unu mai ha taimi, ‘a ia ‘e ‘ikai te mou fai ‘i he mo‘unga ni, pe ‘i Selusalema, ho‘omou lotu ki he Tamai.
43004022	Ko kimoutolu ‘oku mou lotu ki he me‘a ‘oku ‘ikai te mou ‘ilo ki ai: ‘oku mau lotu kimautolu ki he me‘a ‘oku mau lāu‘ilo‘i: he ‘oku mei he kakai Siu ‘a e fakamo‘ui.
43004023	Ka ne ongo ia, ka ‘oku ‘unu mai ha taimi–‘io, kuo hoko ni–‘a ia ko e kakai ‘oku lotu mo‘oni te nau fai ‘i laumālie mo fai ‘i mo‘oni ‘enau lotu ki he Tamai: he ko e Tamai foki ‘oku ne kumi ‘a e fa‘ahinga ko ia, ‘a kinautolu ‘oku mātu‘aki lotu kiate ia.
43004024	Ko e ‘Otua ko e laumālie: pea ko kinautolu ‘e hū kiate ia, kuo pau ke nau fai ‘i laumālie pea fai ‘i mo‘oni ‘enau hū.
43004025	Pea lea ‘a e fefine ki ai, ‘Oku ou ‘ilo ‘oku ha‘u ‘a e Mīsaia; (‘a ia ‘oku ui ko Kalaisi) ka toki ha‘u ‘a e toko taha ko ia te ne fakahā kiate kimautolu ‘a e me‘a kotoa pē kotoa pē.
43004026	Pea folofola ai ‘a Sīsū kiate ia, Ko au ia ‘oku lea kiate koe.
43004027	Pea fe‘unga mo ia mo e omi ‘ene kau ako, ‘o nau ofo ‘i he‘ene talanoa mo ha fefine; kae molekemama‘o hanau taha te ne pehē, Ko e hā ‘a e me‘a ‘oku ke fiema‘u? pē, Ko e hā ‘oku ke talanoa ai mo e fefine?
43004028	Pea tuku ai ‘e he fefine ‘ene ‘angavai, ‘o ne ‘alu mei ai ki he kolo, ‘o ne pehē ki he kakai,
43004029	Omi ange, ‘o mamata ki he tangata kuo ne tala mai ‘a e me‘a kotoa kuo u fai: ‘oku ‘ikai nai ko e Mīsaia ‘eni, ‘e?
43004030	Pea nau ‘alu atu mei he kolo, ‘o nau kamata laka mai kiate ia.
43004031	Lolotonga ia na‘e kole kiate ia ‘e he kau ako, ‘o pehē, Lāpai, ke ke tokoni mu‘a.
43004032	Ka ka pehē ‘e ia kiate kinautolu, ‘Oku ai ‘eku kai ‘oku ‘ikai te mou ‘ilo ki ai.
43004033	Pea fepehē‘aki ai ‘a e kau ako, Ka tala‘ehai kuo ‘omi ‘e ha taha ha‘ane me‘akai, ‘inē?
43004034	Pea pehē ‘e Sīsū kiate kinautolu, Ko ‘eku me‘akai ē, ko e tuli ke fai ‘a e finangalo ‘o ia na‘a ne fekau mai au, pea ke faka‘osi ha‘ana ngāue.
43004035	‘Ikai ‘oku mou lau, ‘Oku toe fā ‘a e māhina, pea hoko ‘a e ututa‘u. ‘Ā, ka u tala atu Mou hanga hake mu‘a ki he ngaahi ngoue na: vakai, kuo fisi hina ia ki he ututa‘u.
43004036	Pea na‘a mo e taimi ni ‘oku ma‘u totongi ‘e ia ‘oku utu, kae‘uma‘ā ‘oku ne tānaki fua ki he mo‘ui ta‘engata: koe‘uhi ke fiefia fakataha, ‘e ia na‘e tō, mo ia na‘e utu.
43004037	He ko ‘ene toki mo‘oni ‘i he me‘a ko eni ‘a e lea ko ē, ‘Oku tō ‘a e tō, kae utu ‘a e utu.
43004038	Na‘a ku fekau atu kimoutolu ‘e au ke utu ‘a e me‘a na‘e ‘ikai te mou fakaongosia ai kimoutolu: ko e kakai kehe na‘a nau fakaongosia ai, pea kuo mou ma‘u ‘e kimoutolu honau kakava.
43004039	Pea ko eni, na‘e ai ha tokolahi mei ha kolo ko ia na‘a nau tui pīkitai kiate ia, ‘a e kakai Samēlia, ko e me‘a ‘i he lea ‘a e fefine, he‘ene fakahā, Kuo ne tala mai ‘a e me‘a kotoa pē ne u fai.
43004040	Ko ia ‘i he a‘u ange ‘a e kau Samēlia, na‘a nau kole kiate ia ke ne nofo hifo mo kinautolu; pea ne nofo ‘i he potu ko ia ‘o ‘aho ua.
43004041	Pea tokolahi ange noa pē ‘a e kakai na‘e tui ko e me‘a ‘i he‘ene folofola ‘a‘ana;
43004042	pea nau pehē ki he fefine, ‘Oku ‘ikai te mau kei tui koe‘uhi pē ko ho‘o talanoa na‘e fai; he kuo mau fanongo tonu ki ai ‘e kimautolu, pea ‘oku mau ‘ilo, ko eni mo‘oni ia ‘a e Fakamo‘ui ‘o māmani.
43004043	Pea hili ‘a e ‘aho ko ia ‘e ua na‘a ne hiki mei he potu ko ia ki Kāleli.
43004044	He ko Sīsū na‘a ne tala ‘e ia, ‘oku ‘ikai faka‘apa‘apa‘ia ha palōfita ‘i hono fonua ‘o‘ona.
43004045	Ko ia ‘i he‘ene hoko ki Kāleli, na‘e tali ia ‘e he kakai Kāleli; he kuo nau mamata ki he ngaahi fu‘u me‘a ne ne fai ‘i Selusalema ‘i he kātoanga: he ko kinautolu foki na‘a nau ‘alu ki he kātoanga.
43004046	Pea ne toe ha‘u ai ki Kena ‘i Kāleli, ‘a e potu na‘a ne liliu ai ‘a e vai ke uaine. Pea na‘e ai ha mu‘a ‘a e Tu‘i, ‘a ia kuo puke si‘ono foha ‘i Kāpaneume.
43004047	Pea ‘i he fanongo ‘a e matāpule ko ia, tā kuo ha‘u ‘a Sīsū mei Siutea ki Kāleli, pea ne ‘alu ange ki ai, ‘o ne kole ke ne me‘a hifo ‘o faito‘o si‘ono foha: he ‘oku ne fakatau ke pekia.
43004048	Pea me‘a ai ‘a Sīsū kiate ia, ‘Ā, kapau ‘e ‘ikai te mou mamata ki he ngaahi faka‘ilonga, mo e ngaahi me‘a fakaofo, tā ‘e ‘ikai si‘i te mou tui.
43004049	Pea lea kiate ia ‘e he mu‘a ‘a e Tu‘i, ‘Eiki, ke ke me‘a hifo mu‘a, na‘a pekia si‘oku ‘uhiki.
43004050	Pea folofola ‘a Sīsū ki ai, ‘alu pē; kuo mo‘ui ho foha. Pea tui ‘a e matāpule ki he folofola kuo fai ‘e Sīsū, pea ne ‘alu.
43004051	Pea lolotonga ‘ene kei fononga hifo, mo e fakafetaulaki mai ‘e he‘ene kau tamaio‘eiki, ‘o nau pehē, tokua kuo mo‘ui ‘ene tamasi‘i.
43004052	Pea ne fehu‘i ai kiate kinautolu ki he houa na‘a ne kamata lelei ai. Pea nau tali kiate ia, Na‘e mahu‘i ‘a e mofi meiate ia ‘i he fitu ‘aneafi.
43004053	Pea ‘ilo leva ‘e he tamai, tā na‘e ‘i he houa pē ko ia, ‘a ia na‘e folofola ai ‘a Sīsū kiate ia ‘o pehē, Kuo mo‘ui ho foha: pea ne lotu, ‘e ia mo hono fāmili kātoa.
43004054	Ko e toe fai mana ‘eni ‘e Sīsū ko hono tu‘o ua, ‘i he‘ene ha‘u mei Siutea ki Kāleli.
43005001	Pea faifai pea ai ha kātoanga ‘a ha‘a Siu; pea fononga hake ‘a Sīsū ki Selusalema.
43005002	Pea ko eni ‘oku tu‘u ‘i Selusalema, ‘o ofi ki he Lepa Sipi, ha lepa ‘e taha, ‘a ia ko e hingoa ‘e taha ‘oku ‘ai ki ai ‘i he lea faka-Hepelū ko Peteseta; ‘oku nima hono fale hala.
43005003	Ko e ngaahi fale hala ko ia na‘e tatoka ai ha fu‘u kakai mahaki, ‘a e kui, ‘a e heke, ‘a e mamatea, ‘o tatali ki he ngaueue ‘a e vai.
43005004	He na‘e ‘alu hifo ha ‘āngelo ‘i ha taimi pau ki he lepa, ‘o ue‘i ‘a e vai; pea ko ia ‘e tomu‘a hopo ki he vai hili hono ue‘i, na‘e fakamo‘ui ia mei hono mahaki kotoa pē.
43005005	Pea na‘e ai tokua ha tangata ‘i he potu ko ia, kuo tolungofulu mā valu ta‘u ‘ene mahaki‘ia.
43005006	Pea ‘i he me‘a ‘a Sīsū ki he toko taha ko ia ‘oku tokoto, mo ne ‘ilo kuo fuoloa ‘e ne pehē, pea ne lea ki ai ‘o pehē, ‘Oku ke loto ke mo‘ui?
43005007	Pea tali ki ai ‘a e mahaki, ‘Eiki, ‘oku ‘ikai te u ma‘u si‘aku taha ke lī au ki he lepa, ‘oka ‘iloange ‘e ue‘i ‘a e vai; pea lolotonga ‘ete ‘alu ‘e kita pē, tā ‘oku laka hifo ha taha, ‘o mu‘omu‘a ‘iate au.
43005008	Pea folofola ki ai ‘e Sīsū, Tu‘u pē, to‘o ho mohenga na, pea hā‘ele.
43005009	Pea mo‘ui leva ‘a e tangata; pea ne to‘o hono mohenga, ‘o ne hā‘ele atu. Pea tā ko e Sāpate ‘a e ‘aho ko ia.
43005010	Ko ia na‘e lea ai ‘a ha‘a Siu ki he tangata kuo fakamo‘ui, ‘ē, ko e Sāpate ‘eni: pea tala‘ehai ‘oku ngofua ho‘o to‘o mohenga.
43005011	Ka ka tali ‘e ia kiate kinautolu, Ko ia na‘a ne fakamo‘ui au, ko ia ia na‘a ne pehē mai, To‘o ho mohenga, pea hā‘ele.
43005012	Pea nau fehu‘i kiate ia, Ko hai ‘a e tangata na‘e pehē kiate koe, To‘o ia ‘o hā‘ele?
43005013	Ka ko e tangata kuo faito‘o na‘e ‘ikai te ne ‘ilo pē ko hai ia; he ne laka ange ‘a Sīsū, koe‘uhi na‘e ‘i ai ha fu‘u kakai ‘i he potu ko ia.
43005014	Faifai pea ‘ilo ia ‘e Sīsū ‘i he Temipale, pea ne me‘a ki ai, Ko eni kuo ke mo‘ui: ‘oua te ke toe angahala, na‘a hoko kiate koe ha me‘a ‘oku kovi ange.
43005015	Pea ‘alu mei ai ‘a e tangata, ‘o ne fakahā ki ha‘a Siu, ko Sīsū ia ‘a e toko taha na‘e fakamo‘ui ia.
43005016	Pea ko hono ‘uhinga e ‘o e fakatanga‘i ‘o Sīsū ‘e ha‘a Siu, ko ‘ene fai pehē ‘i he ‘aho Sāpate.
43005017	Ka ka tali ‘e Sīsū kiate kinautolu, Kuo ngāue ‘a ‘eku Tamai ‘o a‘u ki he taimi ni, pea ‘oku ou ngāue mo au foki.
43005018	Pea ko hono ‘uhinga e na‘e ‘āsili feinga ai ‘e ha‘a Siu ke tāmate‘i ia, koe‘uhi na‘e ‘ikai ngata ‘i he‘ene maumau Sāpate, ka kuo ne lau foki ‘a e ‘Otua ko ‘ene Tamai mo‘oni, ‘o ne fakatatau ai ia ki he ‘Otua.
43005019	Ko ia na‘e tali ‘a Sīsū, ‘o ne folofola kiate kinautolu, Ko au ē, ko au ē, ‘oku ou tala atu, ‘Oku ‘ikai lava ‘e he ‘Alo ke fai ‘iate ia ha momo‘i me‘a, ngata pē ‘i he me‘a ‘oku ne vakai ‘oku fai ‘e he Tamai: he ‘ilonga ha me‘a ‘oku fai ‘e he ‘ene ‘Afio, ‘oku pehē pē mo e fai ‘e he ‘Alo ‘a e ngaahi me‘a ko ia.
43005020	He ‘oku ‘ofa ‘a e Tamai ki he ‘Alo, pea ‘oku ne fakahā ki ai ‘a e ngaahi me‘a kotoa pē ‘oku fai ‘e he ‘Ene ‘Afio: pea te ne fakahā ki ai ha ngaahi ngāue ‘oku hulu atu ‘i he ngaahi me‘a ni, koe‘uhi ke mou ofo.
43005021	He hangē ā ‘oku fokotu‘u ‘e he Tamai ‘a e kau pekia, mo ne ngaohi ke mo‘ui; pehē foki mo e ‘Alo, ‘oku ne ngaohi ke mo‘ui ‘a kinautolu ‘oku ne loto ki ai.
43005022	Kae‘uma‘ā ‘oku ‘ikai ke fakamaau ‘e he Tamai ha toko taha, ka kuo ne tuku ‘a e fakamaau kotoa pē ki he ‘Alo:
43005023	koe‘uhi ke ‘apasia ‘a e kakai kotoa pē ki he ‘Alo, ‘o hangē ko ‘enau ‘apasia ki he Tamai. Ko ia ‘oku ‘ikai ke ‘apasia ki he ‘Alo, ‘oku ‘ikai te ne ‘apasia ki he Tamai na‘a ne fekau mai ia.
43005024	Ko au ē, ko au ē, ‘oku ou tala atu, Ko ia ‘oku ne fanongo ki he‘eku lea, pea tui kiate ia na‘a ne fekau mai au, ‘oku ne ma‘u ‘a e mo‘ui ta‘engata, pea ‘oku ‘ikai te ne a‘u ki he fakamaau; ka kuo ne hiki mei he mate ki he mo‘ui.
43005025	Ko au ē, ko au ē, ‘oku ou tala atu, ‘Oku ‘unu mai ha taimi–‘io, kuo hoko ni–‘a ia ‘e fanongo ‘e he kau mate ki he le‘o ‘o e ‘Alo ‘o e ‘Otua: pea ko kinautolu kuo fanongo ki ai te nau mo‘ui.
43005026	He hangē ā ‘oku mo‘ui ‘a e Tamai ‘iate ia pē; pehē foki ‘a ‘ene tuku ki he ‘Alo ke mo‘ui ‘iate ia pē;
43005027	pea kuo ne tuku ke ‘a‘ana ‘a e fai fakamaau, koe‘uhi ko ha fānau tama ‘a tangata ia.
43005028	‘Oua te mou ofo ‘i he me‘a ko ia; he ‘oku ‘unu mai ha taimi, ‘a ia ‘e fanongo ai ki hono le‘o ‘e he kakai kotoa pē
43005029	‘Oku ‘i he ngaahi fa‘itoka, pea te nau ‘alu atu mei ai; ko kinautolu na‘e ngāue lelei, ki he toetu‘u ke mo‘ui, ko kinautolu na‘e fai kovi, ki he toetu‘u ke fakamaau.
43005030	Tala‘ehai ‘oku ou lava ke fai ha momo‘i me‘a ‘iate au pē: ‘oku ou fakamaau ‘o hangē ko ‘eku fanongo: pea ko e fakamaau ‘a‘aku ‘oku totonu; koe‘uhi ‘oku ‘ikai te u tuli ki he loto ‘o‘oku, ka ki he finangalo ‘o ia na‘a ne fekau mai au.
43005031	Ka ne ko au ‘oku fakamo‘oni kiate au, tā ‘oku ‘ikai mo‘oni ‘eku fakamo‘oni.
43005032	Ko e taha kehe ia ‘oku fakamo‘oni kiate au, pea ‘oku ou ‘ilo ‘oku mo‘oni ‘a e fakamo‘oni ‘oku ne fai kiate au.
43005033	Ko kimoutolu na‘a mou fekau atu kia Sione, pea na‘a ne fakamo‘oni ki he mo‘oni.
43005034	Ka ko au ‘oku ‘ikai te u tali ha fakamo‘oni mei ha tangata: ka neongo ia, ka ‘oku ou lea pehē, koe‘uhi ke mou mo‘ui.
43005035	Ko e toko taha ko ia ko e maama kuo tutu pea ulo: pea ko kimoutolu na‘a mou loto ke hākahaka ‘i hono maama, ‘o fuoloa si‘i.
43005036	Ka ko ‘eku fakamo‘oni ‘a‘aku ko e toko taha ‘oku lahi ‘ia Sione: he ko e ngaahi ngāue na‘e tuku mai ‘e he Tamai ke u lava, ‘io, ‘a e ngaahi ngāue pē ko ē ‘a ia ‘oku ou fai, ‘oku nau fakamo‘oni kiate au, kuo fekau mai au ‘e he Tamai.
43005037	‘Io, ko e Tamai, ‘a ia na‘a ne fekau mai au, kuo fakamo‘oni kiate au ‘e he ‘Ene ‘Afio: ka tala‘ehai kuo ongo hano le‘o kiate kimoutolu ‘i ha taimi, pea tala‘ehai kuo mou mamata ki hano ‘ata.
43005038	Pea na‘a mo ‘ene folofola, tala‘ehai ‘oku mou ma‘u ia ke nofo ma‘u ‘i homou loto: he ko ia na‘e fekau mai ‘e he ‘Ene ‘Afio, ko e toko taha ia ‘oku ‘ikai te mou tui ki ai.
43005039	‘Oku mou hakule ‘a e Tohitapu; koe‘uhi ‘oku mou mahalo ‘oku tu‘u ai ho‘omou ma‘u ‘a e mo‘ui ta‘engata: pea ko ia ia ‘oku fakamo‘oni kiate au.
43005040	Ka tala‘ehai ‘oku mou loto ke ha‘u kiate au ke mou ma‘u mo‘ui.
43005041	Ko e fakahīkihiki‘i ‘e he tangata ‘oku ‘ikai te u tali.
43005042	Ka kuo u ‘ilo‘i kimoutolu, tā ‘oku ‘ikai ‘iate kimoutolu ‘a e ‘ofa ki he ‘Otua.
43005043	Ko au na‘a ku ha‘u ‘i he huafa ‘o ‘eku Tamai; ka tala‘ehai ‘oku mou tali au: kapau ‘e ha‘u ha taha kehe ‘i hono hingoa ‘o‘ona, te mou tali ‘a e toko taha ko ia.
43005044	Te mou lava fēfē ke tui, ‘a kimoutolu ‘oku mou tali ‘a e fakahīkihiki‘i ‘oku mou fefai‘aki, ‘o ‘ikai te mou kumi ‘a e fakahīkihiki‘i ‘e he ‘Otua Taha-tofu-pē.
43005045	‘Oua te mou pehē, ko au te u talatalaaki‘i kimoutolu ki he Tamai: ‘oku ‘i ai ha toko taha ‘oku ne talatalaaki‘i kimoutolu, ‘a Mōsese, ‘a ‘ia kuo tu‘u ki ai ho‘omou falala.
43005046	He ka ne ‘oku mou tui kia Mōsese, pehē ‘oku mou tui kiate au: he ko e tohi ‘a e toko taha ko ia, ko e tohi kiate au.
43005047	Ka ‘o kapau ‘oku ‘ikai te mou tui ki he‘ene ngaahi tohi, pea fēfē ai ha‘amou tui ki he‘eku ngaahi lea?
43006001	PEA faifai pea ‘alu mei ai ‘a Sīsū ki he kauvai ‘o e Tahi ‘o Kāleli, ‘a ia ko e Tahi ‘o Taipiliō.
43006002	Pea na‘e muimui tu‘u kiate ia ha fu‘u kakai lahi, koe‘uhi ko ‘enau mamata ki he ngaahi mana na‘a ne fai kiate kinautolu na‘e mahaki.
43006003	Pea ‘alu hake ‘a Sīsū ki he mo‘unga, ‘o ne nofo hifo ai mo ‘ene kau ako.
43006004	Pea na‘e panaki ‘a e Pāsova, ko e kātoanga ‘a ha‘a Siu.
43006005	Pea hanga hake ai ‘a Sīsū ‘o ne vakai, tā ko e fu‘u kakai ‘ena ‘oku ha‘u kiate ia; pea ne pehē kia Filipe, Te tau fakatau mei fē ha mā mo kai ‘a e kakai na?
43006006	Ka ko ‘ene lea pehē ko ‘ene ‘ahi‘ahi‘i ia: he na‘e mea‘i ‘e he ‘Ene ‘Afio ‘a e me‘a ‘oku ne ‘amanaki fai.
43006007	Pea tali ‘e Filipe ki ai, Neongo ‘e onongeau‘i tēnali ha mā, ka ‘e ‘ikai fe‘unga ke nau taki taha to‘o ha me‘a si‘i.
43006008	Pea lea kiate ia ha toko taha ‘o ‘ene kau ako, ko ‘Anitelū ko e tokoua ‘o Saimone Pita, ‘o pehē,
43006009	‘Oku ‘i ai ha tamasi‘i ‘i heni, ‘oku ne ma‘u ha fo‘i mā pa‘ale ‘e nima, mo ha mata‘i ika ‘e ua: ka ko e hā ‘a e me‘a ko ia ki ha tokolahi pehē?
43006010	Pea me‘a mai ‘a Sīsū, Fekau ke tākoto ‘a e kakai. Pea na‘e musie‘ia ‘a e potu ko ia. Ko ia na‘e tākoto ai ‘a e kau tangata: na‘e fe‘unga nai hono lau mo e toko nima afe.
43006011	Pea to‘o ai ‘e Sīsū ‘a e ngaahi fo‘i mā; pea ne fai ha fakafeta‘i, ‘o ne toki tufa kiate kinautolu ‘oku tākoto; pea pehē foki mo ‘ene ‘atu mei he ongo ika, ‘o fai pē ki he‘enau tangi.
43006012	Pea kuo nau fu‘u mākona, pea ne pehē ki he‘ene kau ako, Mou tānaki ‘a e ngaahi mapakipaki‘i mā ‘oku toe, ke ‘oua na‘a maumau ha me‘a.
43006013	Ko ia na‘a nau tātānaki, pea nau fakapito ha kato fakahunga ‘e hongofulu mā ua ‘i he ngaahi konga mei he fo‘i mā pa‘ale ‘e nima, ‘a ia na‘e toe ‘iate kinautolu na‘e kai.
43006014	Ko ia ‘i he vakai ‘a e kakai ki he mana kuo ne fai, na‘a nau pehē, Ko eni mo‘oni ia ‘a e palōfita ka ha‘u ki māmani.
43006015	Ko ia ‘i he mea‘i ‘e Sīsū, ‘oku nau teu ke ha‘u ‘o ‘ave fakamālohi ia, ‘o fakanofo ke tu‘i, pea ne toe ‘alu hake ki he mo‘unga ‘e ia toko taha.
43006016	Pea kuo efiafi, na‘e ‘alu hifo ‘ene kau ako ki tahi,
43006017	pea nau heka ki ha vaka, ‘o nau kamata ‘alu ki he kauvai ki Kāpaneume. Pea ko eni kuo po‘uli, pea kuo te‘eki a‘u mai kiate kinautolu ‘a Sīsū.
43006018	Na‘e hou foki ‘a e tahi, ko e me‘a ‘i he fu‘u matangi kuo tō.
43006019	Pea kuo nau ‘a‘alo ‘i he maile ‘e tolu pē fā, pea nau vakai ‘a Sīsū ‘oku ne hā‘ele ‘i he fukahi tahi, pea ‘oku ne fakaofiofi mai ki he vaka: pea nau manavahē.
43006020	Ka ka lea ia kiate kinautolu, ‘o ne pehē, Ko au pē: ‘oua ‘e manavahē.
43006021	Pea nau loto leva ke ma‘u ia ki he vaka: pea ‘iloange ne tau leva ‘a e vaka ki he fonua ‘oku nau ‘alu ki ai.
43006022	Pongipongi hake, ko e kakai na‘e tutu‘u ‘i he kauvai na‘a nau vakai ‘oku taha tofu pē ‘a e ki‘i vaka ‘i he potu ko ia, pea na‘e ‘ikai heka vaka ‘a Sīsū mo ‘ene kau ako, ka na‘e ‘alu ‘a e kau ako pē:
43006023	(Ka na‘e ‘i ai ha fanga ki‘i vaka na‘e omi mei Taipiliō, ‘o nau tau ofi ki he potu na‘a nau kai ai ‘a e mā hili hono fakafeta‘ia ‘e he ‘Eiki)
43006024	Ko ia ‘i he ‘ilo ‘e he kakai, tā ‘oku ‘ikai ‘i he feitu‘u ko ia ‘a Sīsū, pe ko ‘ene kau ako, na‘a nau heka foki kinautolu ki he ngaahi ki‘i vaka, ‘o nau ‘alu ki Kāpaneume, ko e kumi ‘o Sīsū.
43006025	Pea ‘i he‘enau ‘ilo ia ‘i he kauvai, na‘a nau pehē ki ai, Lāpai, na‘a ke ha‘u fakakū ki heni?
43006026	Pea tali ‘a Sīsū, ‘o ne folofola kiate kinautolu, Ko au ē, ko au ē, ‘oku ou tala atu, Ko ho‘omou kumi kiate au, ‘oku ‘ikai koe‘uhi ne mou sio faka‘ilonga, ka koe‘uhi na‘a mou kai ‘i he ngaahi fo‘i mā, ‘o mou mākona ai.
43006027	Mou ngāue, kae ‘ikai ki he kai ‘oku mole, ka ki he kai ‘oku tolonga, ‘o iku ki he mo‘ui ta‘engata, ‘a ia ‘e ‘atu kiate kimoutolu ‘e he Fanautama ‘a Tangata: he ko e toko taha ko ia kuo sila‘i ‘e he Tamai, ‘e he ‘Otua.
43006028	Pea nau pehē ai kiate ia, Ko e hā tū te mau fai, ka mau feia ‘a e ngaahi ngāue mei he ‘Otua?
43006029	Pea tali ‘e Sīsū ‘o ne pehē kiate kinautolu, Ko eni ia ‘a e ngāue mei he ‘Otua, ke mou tui pīkitai kiate ia ne fekau mai ‘e he ‘Ene ‘Afio.
43006030	Pea nau pehē ai kiate ia, Pea ko e hā ia ha me‘a ‘oku ke fai mo‘o faka‘ilonga, ke mau mamata ki ai ‘o tui kiate koe? ko e hā ho‘o ngāue ‘oku fai?
43006031	Ko ‘etau ngaahi kui na‘a nau kai ‘a e mana ‘i he Toafa: ‘o hangē ko ia kuo tohi, Na‘a ne foaki kiate kinautolu ke kai, ha mā mei he langi.
43006032	Pea folofola ai ‘a Sīsū kiate kinautolu, Ko au ē, ko au ē, ‘oku ou tala atu, Na‘e ‘ikai ko Mōsese na‘a ne foaki kiate kimoutolu ‘a e mā mei he langi; ka ko ‘eku Tamai ‘oku ne foaki kiate kimoutolu ‘a e mā mei he langi, ‘a e mā mo‘onia.
43006033	He ko e mā ‘a e ‘Otua, ko ia ia ‘oku ‘alu hifo mei he langi, ‘o ne foaki mo‘ui ki māmani.
43006034	Ko ia na‘a nau pehē ai kiate ia, ‘Eiki, foaki mai kiate kimautolu ‘a e mā ko ia ma‘u ai pē.
43006035	Pea folofola ‘a Sīsū kiate kinautolu, Ko au pē ko e Mā ‘o e Mo‘ui: ko ia ‘oku ha‘u kiate au ‘e ‘ikai ‘aupito te ne fiekaia; pea ko ia ‘oku tui pīkitai kiate au, ‘e ‘ikai ‘aupito te ne fie inua ha taimi.
43006036	Ka na‘a ku tala kiate kimoutolu, Kuo mou mamata foki kiate au, kae ‘ikai tui.
43006037	Ko e koto me‘a kātoa ‘oku foaki ‘e he Tamai kiate au ‘e ha‘u kiate au; pea ko ia ‘oku fotu mai kiate au, ‘e ‘ikai ‘aupito te u kapusi.
43006038	Koe‘uhi kuo u ‘alu hifo mei he langi, ‘o ‘ikai ke u fai ‘a e loto ‘o‘oku, ka ko e finangalo ‘o ia na‘a ne fekau mai au.
43006039	Pea ko eni ia ‘a e finangalo ‘o ia na‘a ne fekau mai au, koe‘uhi ko e me‘a kātoa kuo ne foaki mai, ke ‘oua na‘a ku tuku ke mole hano me‘a ‘e taha, kaekehe ke u fokotu‘u ia ‘i he ‘aho fakamui.
43006040	He ko eni ia ‘a e finangalo ‘a ‘eku Tamai, ke ‘ilonga ‘a ia ‘oku ne siofia ‘a e ‘Alo, mo tui pīkitai kiate ia, ke ne ma‘u ‘a e mo‘ui ta‘engata; ka u fokotu‘u ia ‘e au ‘i he ‘aho fakamui.
43006041	Ko ia na‘e lāutu‘u ai ‘a ha‘a Siu kiate ia, koe‘uhi ko ‘ene pehē, Ko au pē ko e mā na‘e ‘alu hifo mei he langi.
43006042	Pea nau pehē, ‘Ikai ko Sīsū ‘eni, ko e foha ‘o Siosifa, ‘a ia ‘oku tau lāu‘ilo ‘ene tamai mo ‘ene fa‘ē? pea fēfē ai ‘ene lea ni, ‘o pehē, Kuo u ‘alu hifo mei he langi?
43006043	Pea tali ‘e Sīsū ‘o ne pehē kiate kinautolu, ‘Oua te mou felāutu‘u‘aki.
43006044	‘Oku ‘ikai lava ‘e ha taha ke ha‘u kiate au, ka ‘i he tohoaki ia ‘e he Tamai na‘a ne fekau mai au: pea ko au te u fokotu‘u ‘a e toko taha ko ia ‘i he ‘aho fakamui.
43006045	Kuo tohi ‘i he Tohi palōfita, Pea te nau hoko kotoa pē ko e kau akonekina ‘e he ‘Otua. ‘Ilonga ‘a ia kuo fanongo mei he Tamai, pea kuo akonekina, ‘oku ne ha‘u kiate au.
43006046	‘Oku ‘ikai ko e pehē kuo mātā ‘a e Tamai ‘e ha taha, ngata pē ‘i he toko taha ko ia ‘oku mei he ‘Otua: kuo mātā ‘a e Tamai ‘e he toko taha ko ia.
43006047	Ko au ē, ko au ē, ‘oku ou tala atu, Ko ia ‘oku tui ‘oku ne ma‘u ‘a e mo‘ui ta‘engata.
43006048	Ko au pē ko e mā ‘o e mo‘ui.
43006049	Ko ‘amou ngaahi kui na‘a nau kai ‘i he Toafa ‘a e mana, pea nau mate pē.
43006050	Ko eni ia ‘a e mā ‘oku ‘alu hifo mei he langi, ‘a ia ‘oku ha‘u ke kai ai ha taha ‘o ‘oua ‘e mate.
43006051	Ko au pē ko e Mā ‘oku Mo‘ui, ‘a ia ne ‘alu hifo mei he langi: kapau ‘e kai ‘e ha taha mei he mā ko eni te ne mo‘ui pē ‘o ta‘engata: pea ko e mā foki te u ‘atu ko hoku kakano ia, koe‘uhiā ko e mo‘ui ‘a māmani.
43006052	Ko ia na‘e fekīhiaki ai ‘a ha‘a Siu, ‘o pehē, ‘O lava fēfē ‘a e siana ni ke tuku mai hono kakano ke kai?
43006053	Ko ia na‘e me‘a ai ‘a Sīsū kiate kinautolu, Ko au ē, ko au ē, ‘oku ou tala atu, Kapau kuo ‘ikai te mou kai ‘a e kakano ‘o e Fanautama ‘a Tangata, mo inu hono ta‘ata‘a, ‘oku ‘ikai te mou ma‘u mo‘ui ‘iate kimoutolu.
43006054	Ko ia ‘oku ne keina hoku kakano, mo inu hoku toto, ‘oku ne ma‘u ‘a e mo‘ui ta‘engata; pea te u fokotu‘u ia ‘i he ‘aho fakamui.
43006055	He ko hoku kakano ko ha kai mo‘oni ia, pea ko hoku toto ko ha inu mo‘oni.
43006056	Ko ia ‘oku ne keina hoku kakano, mo inu hoku toto, ‘oku ne nofo ma‘u ‘iate au, mo au ‘iate ia.
43006057	Hangē ā ne fekau au ‘e he Tamai ‘oku mo‘ui, mo ‘eku mo‘ui ‘a‘aku koe‘uhi ko e Tamai: pehē, ko ia ‘oku ne keina au, ‘e mo‘ui foki ‘a e toko taha ko ia koe‘uhi ko au.
43006058	Ko eni ia ‘a e mā ne ‘alu hifo mei langi: tala‘ehai ‘oku hangē ko e kai ‘amou ngaahi kui, pea nau mate pē. ko ia ‘oku ne keina ‘a e mā ko eni te ne mo‘ui ‘o ta‘engata.
43006059	Ko e ngaahi lea ko ia na‘a ne fai ‘i ha‘ane faiako ‘i ha falelotu ‘i Kāpaneume.
43006060	Pea ‘i he fanongo ki ai ha tokolahi ‘o ‘ene kau ako, na‘a nau pehē, Ko e lea fefeka ‘eni; ko hai ‘e kātaki ke fanongo kiate ia?
43006061	Pea ‘i he mea‘i ‘e Sīsū ‘i hono finangalo ‘oku hanu ‘e he‘ene kau ako ‘i he me‘a ko ia, na‘a ne pehē kiate kinautolu, ‘Oku mou tūkia ‘i he me‘a ni koā?
43006062	Huanoa ‘oka mou ka siofia ‘a e Fanautama ‘a Tangata ‘oku ne ‘alu hake ki he potu na‘a ne ‘i ai mu‘a.
43006063	Ko e laumālie pē ‘oku ne ngaohi ke mo‘ui; ko e me‘a ki he kakano ‘oku ‘ikai momo‘i ‘aonga ia: ko e ngaahi lea kuo u fai ‘e au kiate kimoutolu, ko e koto laumālie ia, pea ko e koto mo‘ui.
43006064	Ka ‘oku ‘i ai homou ni‘ihi ‘oku ‘ikai ke tui. He na‘e toka mea‘i ‘e Sīsū mei he kamata‘anga ‘a kinautolu ‘oku ‘ikai tui, pea mo ia te ne lavaki‘i ia.
43006065	Pea ne pehē, Ko hono ‘uhinga ia na‘a ku lea ai kiate kimoutolu, ‘o pehē, ‘Oku ‘ikai lava ‘e ha taha ke ha‘u kiate au, ka ‘i hono foaki kiate ia ‘e he Tamai.
43006066	Pea ‘i he me‘a ko ia na‘e foki ha tokolahi ‘o ‘ene kau ako, ‘o ‘ikai te nau kei ō fano mo ia.
43006067	Ko ia na‘e pehē ai ‘a Sīsū ki he kau Hongofulu-mā-ua, Ka ‘e ‘ikai te mou fie ō mo kimoutolu, ‘o?
43006068	Pea tali ki ai ‘e Saimone Pita, ‘Eiki, te mau ‘alu kia hai? ‘oku ‘iate koe ‘a e ngaahi lea ‘o e mo‘ui ta‘engata.
43006069	Pea kuo loa ‘emau tui, ‘o mau ‘ilo, ko koe ia ‘a e Toko Taha Tapu ‘o e ‘Otua.
43006070	Pea tali ‘e Sīsū kiate kinautolu, ‘Ikai kuo u fili ‘e au ‘a kimoutolu, ‘a e kau Hongofulu-mā-ua? Pea na‘a mo kimoutolu ko homou toko taha ko e tēvolo?
43006071	Ko ‘ene lea pē kia Siutasi, ko e foha ‘o Saimone ‘Isikāliote: he ko ia te ne lavaki‘i ia–ha toko taha ‘o e kau Hongofulu-mā-ua.
43007001	PEA hili ia, na‘e fononga fano ‘a Sīsū ‘i Kāleli: he na‘e ‘ikai te ne loto ke ‘alu holo ‘i Siutea, koe‘uhi na‘e feinga ‘a ha‘a Siu ke tāmate‘i ia.
43007002	Pea faifai pea panaki ‘a e kātoanga ‘a ha‘a Siu, ‘a e kātoanga nofo fale lou‘akau.
43007003	Ko ia na‘e lea ai kiate ia ‘e hono ngaahi tokoua, ‘o pehē, Ke ke hiki mei heni, ‘o mole ki Siutea; koe‘uhi ke mamata ho‘o kau ako foki ki ho‘o ngaahi ngāue na ‘oku ke fai.
43007004	He tala‘ehai ‘oku ai ha taha te ne fai fufū ha me‘a; ‘osi, ‘oku ne feinga ke ato, Kapau leva oku ke fai ‘a e ngaahi me‘a ko ia, pe‘i ‘ai ke ke e‘a ki māmani.
43007005	He na‘a mo hono ngaahi tokoua na‘e ‘ikai te nau tui pīkitai kiate ia.
43007006	Pea lea ai ‘a Sīsū kiate kinautolu, Ko hoku taimi kuo te‘eki hokosia: ka ko homou taimi ‘oku hoko ma‘u pē.
43007007	Tala‘ehai ‘e lava ‘e māmani ke fehi‘a kiate kimoutolu: ko au pē ‘oku ne fehi‘a ki ai, koe‘uhi ko au pē ‘oku ou fakahaa‘ia ‘oku kovi ‘ene ngaahi ngāue.
43007008	Mou ‘alu hake kimoutolu ki he kātoanga: ‘e ‘ikai te u ‘alu leva ki he kātoanga ni; koe‘uhi kuo te‘eki kakato hoku taimi.
43007009	Hili ‘ene lea pehē kiate kinautolu, na‘a ne nofo pē ‘i Kāleli.
43007010	Ka ‘oka hili ‘a e ‘alu ‘a hono kāinga ki he kātoanga, pea toki ‘alu hake mo ia foki; kae ‘ikai fakae‘a, kae hangē ha ‘alu fufū.
43007011	Ko ia na‘e kumi kiate ia ‘e ha‘a Siu ‘i he kātoanga, ‘o nau pehē, Kofa‘ā ‘a e siana ko ia?
43007012	Pea na‘e lahi ‘a e lāutu‘u ‘iate ia ‘a e kakai: na‘e pehē ha ni‘ihi, Ko e tangata lelei ia: ka ka pehē ‘e he ni‘ihi, ‘Oku ‘ikai; ka ‘oku ne takihee‘i ‘a lāuvale.
43007013	Ka tala‘ehai na‘e ai ha taha ‘e lea mālohi ‘iate ia, ko ‘enau manavahē ki ha‘a Siu.
43007014	Pea kuo ‘osi mai hono vaeua ‘o e kātoanga, pea me‘a hake ‘a Sīsū ki he Temipale, ‘o ne faiako ai.
43007015	Pea ofo ai ‘a ha‘a Siu ‘o nau pehē, ‘Oku ma‘u mei fē ‘e he Siana ni ‘ene poto ‘i he ngaahi tohi, he na‘e ‘ikai te ne ‘i ha ako?
43007016	Pea tali ai ‘e Sīsū kiate kinautolu, ‘o pehē, Ko ‘eku tokāteline ‘oku ‘ikai ‘a‘aku, ka ‘oku ‘a‘ana na‘a ne fekau mai au.
43007017	Kapau ko e loto ‘o ha taha ke fai ‘a e finangalo ‘o ‘ene ‘afio, ‘e faifai pea mahino kiate ia ‘eku tokāteline, pe ko e me‘a mei he ‘Otua ia, pe ko au pē ‘oku ou lea ‘iate au.
43007018	Ko ia ‘oku lea meiate ia pē, ‘oku ne tuli pē ki hono ongoongo ‘o‘ona; ka ko ia ‘oku ne tuli ki he ongoongo ‘o ia na‘a ne fekau mai ia, ko e toko taha ko ia ‘oku mo‘oni, pea ‘oku ‘ikai ha ta‘etotonu ‘i ai.
43007019	‘Ikai na‘e ‘atu ‘e Mōsese ‘a e Lao kiate kimoutolu, ka tala‘ehai ‘oku tauhi ‘a e Lao ‘e hamou toko taha? Ko e hā ē, ho‘omou tuli ke tāmate‘i au?
43007020	Pea tali ‘a e kakai, ‘Oku ‘iate koe ha tēvolo: ko hai ‘oku tuli ke tāmate‘i koe?
43007021	Pea tali ‘e Sīsū, ‘o ne pehē kiate kinautolu, Ko e fo‘i ngāue e ne u fai, pea mou ofo ai kotoa pē.
43007022	Ko hono ‘uhinga ia na‘e tuku ‘e Mōsese kiate kimoutolu ‘a e kamu; (ka tala‘ehai ko e me‘a ‘a Mōsese ia, ka ko e me‘a mei he‘enau ngaahi kui) pea neongo ko e Sāpate, ka ‘oku mou kamu pē ha tangata.
43007023	Pea kapau ā ‘oku fai ‘a e kamu ki ha tangata ‘i he ‘aho Sāpate, koe‘uhi ke ‘oua na‘a maumau ‘a e Lao ‘a Mōsese; pea ‘oku mou ‘ita koā kiate au, koe‘uhi ko ‘eku ngaohi ha tangata ke mo‘ui haohaoa ‘i he ‘aho Sāpate?
43007024	‘Oua na‘a mou fakaanga ‘o fai ki he me‘a ‘oku ha kitu‘a; ka mou fakaanga ke totonu.
43007025	Ko ia na‘e lea ha ni‘ihi mei he kakai ‘o Selusalema, ‘Ikai ko eni ia ‘oku nau tuli ke tāmate‘i?
43007026	Pea vakai, ‘oku ne lea mālohi, pea ‘oku ‘ikai te nau momo‘i fai ha lau ki ai. Kuo ha mo‘oni koā ki he hou‘eiki ko e Mīsaia ‘eni, ‘o?
43007027	Ka ko e me‘a ki he siana ni, ‘oku tau lāu‘ilo ‘a e potu ‘oku ne ha‘u mei ai: ka ‘oka hoko mai ‘a e Mīsaia, tala‘ehai ‘e ‘ilo ‘e ha taha, pe ‘oku ne mei fē.
43007028	Ko ia na‘e kalanga ‘a Sīsū ‘i hē, Temipale ‘i he‘ene fai ako, ‘o ne pehē, ‘Oku mo‘oni ‘oku mou ‘ilo au, pea ‘oku mou ‘ilo ‘a e potu ‘oku ou ha‘u mei ai: pea tala‘ehai kuo u ha‘u ‘iate au pē, ka ‘oku ‘i ai ha toko taha, ko e mo‘oni, na‘a ne fekau mai au, ‘a ia ‘oku ‘ikai te mou ‘ilo‘i ‘e kimoutolu.
43007029	‘Oku ou ‘ilo ia ‘e au: he ‘oku ou meiate ia, pea ko ia ia na‘a ne fekau mai au.
43007030	Ko ia na‘a nau feinga ke puke ia: ka na‘e ‘ikai ala mālohi kiate ia ‘e ha taha, koe‘uhi kuo te‘eki hokosia hono taimi.
43007031	Pea na‘e tui pīkitai kiate ia ha tokolahi ‘o lāuvale, ‘o nau pehē, Neongo ‘e ha‘u ‘a e Mīsaia, ‘e lahi koā ‘ene mana te ne fai ‘i he fai ‘a e tangata ni?
43007032	Pea fanongo ‘a e kau Fālesi ki he mumuhu pehē ‘a e kakai kiate ia; pea fekau ‘e he hou‘eiki taula‘eiki mo e kau Fālesi ha kau ‘ōfisa ke puke ia.
43007033	Ko ia na‘e folofola ai ‘a Sīsū, ‘o pehē, ‘Oku toe si‘i pē ‘eku ‘iate kimoutolu, pea u ‘alu kiate ia na‘a ne fekau mai au.
43007034	Te mou kumi au, ka ‘e ‘ikai te mou ‘ilo au: pea ko e potu ‘oku ou ‘i ai ‘e ‘ikai te mou fa‘a a‘u ki ai.
43007035	Ko ia na‘e fealēlea‘aki ai ‘a ha‘a Siu, Ko e teu ‘alu ki fē ‘a e siana ni, ‘a ia ‘e ‘ikai te mau ‘ilo ai ia? he ‘oku ne teu ‘alu koā ki he koto movete na ko e kau Kalisi, ke ako ‘a e kau Kalisi?
43007036	Ko e hā ‘ene lea ko eni ‘oku ne pehē, Te mou kumi au, ka ‘e ‘ikai te mou ‘ilo au; pea ko e potu ‘oku ou ‘i ai, ‘e ‘ikai te mou fa‘a a‘u ki ai?
43007037	Pea ko eni, ‘i he ‘aho faka‘osi ‘o e kātoanga, hono ‘aho lahi, na‘e hanga ‘a Sīsū ‘o tu‘u, ‘o ne kalanga ‘o pehē, Ka ai ha taha ‘oku fie inua, ke ne ha‘u kiate au ‘o inu.
43007038	‘Ilonga ‘a ia ‘oku tui pīkitai kiate au, pea hangē ko e lau ‘a e Tohitapu, ‘e tafe atu mei hono manava ha ngaahi vaitafe ‘o e vai mo‘ui.
43007039	(Ka na‘e kau ‘ene lea ko ia ki he Laumālie, ‘a ia ka ma‘u ‘e kinautolu na‘e tui pīkitai kiate ia: he kuo te‘eki ai ‘a e Laumālie, koe‘uhi kuo te‘eki fakalāngilangi‘i ‘a Sīsū.)
43007040	Pea ko e ni‘ihi ‘o lāuvale, ‘i he‘enau fanongo ki he ngaahi lea ko ia, na‘a nau pehē, Tā ko e mo‘oni, ko eni ia ‘a e Palōfita.
43007041	Pea pehē ‘e he ni‘ihi, Ko eni ia ‘a e Mīsaia. Ka ka pehē ‘e ha ni‘ihi, He ‘oku ha‘u koā ‘a e Mīsaia mei Kāleli, ‘o?
43007042	‘Ikai ‘oku lau ‘e he Tohitapu, ‘e tupu ‘a e Mīsaia mei he hako ‘o Tēvita, pea te ne ha‘u mei Pētelihema, ko e vilisi na‘e ‘i ai ‘a Tēvita?
43007043	Ko ia na‘e hoko ha mavahevahe ‘i he kakai koe‘uhi ko ia.
43007044	Pea na‘e loto honau ni‘ihi ke puke ia; ka tala‘ehai na‘e ‘i ai hanau taha ‘e ala fakamālohi ki ai.
43007045	Pea omi ai ‘a e kau ‘ōfisa ki he hou‘eiki taula‘eiki mo e Fālesi; pea me‘a kiate kinautolu ‘a e hou‘eiki ko ia, Ko e hā kuo ‘ikai ai te mou taki mai ia?
43007046	Pea tali ‘a e kau ‘ōfisa, ‘Ā, Te‘eki ha tangata ‘e lea hangē ko ia.
43007047	Pea tali ‘a e kau Fālesi ki ai, Kuo taki hē mo kimoutolu foki, ‘o?
43007048	Hono ai ha taha ‘i he hou‘eiki kuo tui kiate ia, pe ha taha ‘o e kau Fālesi?
43007049	Ka ko lāuvale na ta‘e‘ilo ki he Lao, ko e koto mala‘ia kinautolu.
43007050	Pea pehē ‘a Nikotimasi kiate kinautolu, (‘a ia na‘e ha‘u kiate ia ‘i mu‘a, ko e toko taha foki ia ‘iate kinautolu),
43007051	He ko e anga ‘o ‘etau lao ke fakamaau ha tangata, ‘i he te‘eki ke fanongo ki ha‘ane fakamatala, pe mahino ‘a e me‘a kuo ne fai?
43007052	Pea nau tali ‘o pehē ki ai, He ko e Kāleli foki mo koe? Hākule mu‘a ‘o ‘ilo, ‘oku ‘ikai ha palōfita ‘e tupu mei Kāleli.
43007053	Pea nau ‘alu takitaha ki hono ‘api.
43008001	KA ka ‘alu ‘a Sīsū ki he mo‘unga ko ‘Ōlive.
43008002	Pea ne toe uhu ki he Temipale, pea tātānaki mai kiate ia ‘a e kakai kotoa; pea ne nofo hifo ‘o ako kinautolu.
43008003	Pea taki mai ‘e he kau sikalaipe mo e kau Fālesi ha fefine, na‘e mo‘ua ‘ene angahala: pea nau fokotu‘u ia ‘i he ha‘oha‘onga.
43008004	Pea toki lea kiate ia ‘e he kau taula‘eiki, ko ‘enau tauhele ia, hei‘ilo te nau ma‘u ai ha me‘a mōno talatalaaki‘i, ‘o nau pehē, Tangata‘eiki, ko e fefine ni na‘e mātu‘aki puke he‘ene tono tangata.
43008005	Pea ko Mōsese na‘a ne tu‘utu‘uni ‘i he Lao, ke tolomaka‘i ‘a e fa‘ahinga pehē: ka ko e hā ho‘o lau ‘A‘au ki ai?
43008006	Ka ka punou hifo ‘a Sīsū, ‘o ne kamata tohi ‘i he kelekele ‘aki hono tuhu.
43008007	Ka ‘i he‘enau nafui ‘enau fehu‘i, na‘a ne mālanga hake, ‘o ne folofola kiate kinautolu, Ko ia ‘iate kimoutolu ‘oku ‘ata‘atā mei he angahala, ke ‘a‘ana ‘a e fuofua tolo ki he fefine.
43008008	Pea ne toe punou, ‘o tohi ‘i he kelekele ‘aki hono tuhu.
43008009	Ka ka hūhū taha ki tu‘a ‘a ha‘a Siu, ‘o fua fai mei he mātu‘a, kae ‘oua ke nau ‘osi ki tu‘a: pea na‘e toe ‘a Sīsū toko taha, pea mo e fefine na‘e kei tu‘u ‘i he ha‘oha‘onga.
43008010	Pea malanga hake ‘a Sīsū, ‘o ne pehē ki he fefine, Kofa‘ā kinautolu? Kuo ‘ikai ha taha te ne fakamāu‘i koe?
43008011	Pea pehē ange ‘e he fefine, ‘Eiki, ‘oku ‘ikai. Pea me‘a ‘e ia, Pea ‘e ‘ikai te u fakamāu‘i koe ‘e au: ‘alu ā; hili ‘eni ‘oua te ke toe fai angahala.
43008012	Pea toe folofola ‘a Sīsū kiate kinautolu, ‘o pehē, Ko au pē ko e Maama ‘o Māmani: ko ia ‘oku ne muimui kiate au, ‘e ‘ikai ‘aupito te ne fononga ‘i he po‘uli, ka te ne ma‘u ‘a e maama ‘o e mo‘ui.
43008013	Ko ia na‘e lea ai ‘a e kau Fālesi kiate ia, ‘Oku ke fakamo‘oni koe ‘e koe; ta ko ho‘o fakamo‘oni ‘oku ‘ikai mo‘oni.
43008014	Pea tali ‘e Sīsū ‘o me‘a kiate kinautolu, Neongo ‘oku ou fakamo‘oni au ‘e au, ka ‘oku mo‘oni pē ‘eku fakamo‘oni: koe‘uhi ‘oku ou ‘ilo ‘a e potu na‘a ku ha‘u mei ai, mo e potu ‘oku ou ‘alu ki ai; ka ko kimoutolu, ‘oku ‘ikai te mou ‘ilo pē ‘oku ou ha‘u mei fē, pe ‘alu ki fē.
43008015	‘Oku mou fakaanga fakakakano pē ‘e kimoutolu; ka ko au ‘oku ‘ikai te u anga‘i ha taha.
43008016	Pea neongo foki ‘oku ou fakaanga, ka ‘oku totonu ‘eku fakaanga: koe‘uhi ‘oku ‘ikai te u toko taha, ka ‘oku ma toko ua mo e Tamai na‘a ne fekau mai au.
43008017	Pea kuo tohi foki ‘i ho‘omou lao, kapau ko e fakamo‘oni ‘a ha ongo tangata, pea tā ‘oku mo‘oni.
43008018	Ko au pē ha taha ‘oku fakamo‘oni kiate au, pea ‘oku fakamo‘oni kiate au ‘e he Tamai na‘a ne fekau mai au.
43008019	Ko ia na‘a nau pehē kiate ia, Kofa‘ā ia ho‘o tamai na? Pea tali ‘e Sīsū, ‘Oku ‘ikai te mou ‘ilo au, pea ‘oku ‘ikai te mou ‘ilo ‘eku Tamai: ka ne mou ‘ilo au, pehē ne mou ‘ilo mo ‘eku Tamai foki.
43008020	Ko e ngaahi lea ko ia na‘a ne fai ‘i he potu ‘o e seifi, ‘i he‘ene faiako ‘i he Temipale: pea na‘e ‘ikai puke ia ‘e ha taha; koe‘uhi kuo te‘eki hokosia hono taimi.
43008021	Pea na‘a ne toe me‘a kiate kinautolu, ‘Oku ou ‘alu au, pea te mou kumi au, pea te mou mate ‘i ho‘omou angahala: ko e potu ‘oku ou ‘alu ki ai, ‘e ‘ikai te mou lava ke a‘u ki ai ‘e kimoutolu.
43008022	Ko ia na‘e lea ai ‘a ha‘a Siu He te ne tāmate‘i ‘e ia ia, ‘a ia, ‘oku ne pehē ai, Ko e potu ‘oku ou ‘alu ki ai, ‘e ‘ikai te mou lava ke a‘u ki ai ‘e kimoutolu?
43008023	Pea ne pehē kiate kinautolu, Ko kimoutolu ‘oku mou mei lalo: ko au ‘oku ou mei ‘olunga: ko kimoutolu ‘oku mou ‘o e maama ko eni: ‘oku ‘ikai te u ‘o e maama ko eni au.
43008024	Ko ia na‘a ku pehē ai kiate kimoutolu, Te mou mate ‘i ho‘omou ngaahi angahala: he kapau ‘e ‘ikai te mou tui ko au ia, te mou mate ‘i ho‘omou ngaahi angahala.
43008025	Ko ia na‘a nau pehē ai kiate ia, Ko hai tū koe? Pea folofola ‘a Sīsū kiate kinautolu, ‘Ā, ko e hā ‘oku ou momo‘i talanoa ai mo kimoutolu?
43008026	‘Oku lahi pē ‘eku me‘a ke lea ki ai, mo ‘eku fakaanga ke fai ‘iate kimoutolu–ka neongo ia, ka ‘oku mo‘oni ‘a ia ne fekau mai au; pea ko e ngaahi me‘a kuo u fanongo meiate ia, ‘oku ou tala ia ki māmani.
43008027	Na‘e ‘ikai mahino kiate kinautolu, ko ‘ene lea kiate kinautolu ‘i he Tamai.
43008028	Ko ia na‘e folofola ai ‘a Sīsū, ‘Oka mou ka hiki ki ‘olunga ‘a e Fanautama ‘a Tangata, ‘e toki mahino kiate kimoutolu, ko au ia, mo e ‘ikai te u momo‘i fai ha me‘a ‘iate au; kae hangē tofu pē hoku ako ‘e he Tamai, ‘oku pehē ‘eku tala ‘a e ngaahi me‘a ko eni.
43008029	Pea ko ia na‘a ne fekau mai au ‘oku ne ‘iate au: na‘e ‘ikai te ne tuku au ke tuēnoa; koe‘uhi ‘oku ou fai ma‘u ai pē ‘a e ngaahi me‘a ‘oku ne hōhō‘ia ai.
43008030	‘I he‘ene lea pehē, na‘e ai ha tokolahi na‘e tui pīkitai kiate ia.
43008031	Pea lea ai ‘a Sīsū kiate kinautolu ‘o ha‘a Siu kuo tui kiate ia, Kapau te mou nofo ma‘u ‘i he‘eku akonaki, ko ‘eku kau ako mo‘oni kimoutolu;
43008032	pea ‘e faifai pea mahino kiate kimoutolu ‘a e mo‘oni, pea ‘e fakatau‘atāina ‘a kimoutolu ‘e he mo‘oni.
43008033	Pea nau tali ai kiate ia, Ko e hako ‘o ‘Epalahame kimautolu, pea kuo te‘eki ke mau pōpula ki ha taha ‘i ha taimi: pea fēfē ai ho‘o lau na, ‘o pehē, ‘e faifai pea mou tau‘atāina?
43008034	Pea tali ‘e Sīsū kiate kinautolu, Ko au ē, ko au ē, ‘oku ou tala atu, ‘Ilonga ‘a ia ‘oku fai angahala, ko e pōpula ia ‘a angahala.
43008035	Pea ko e pōpula ‘oku ‘ikai te ne nofo ‘i he fale ‘o ta‘engata: ko e ‘Alo pē ‘oku nofo ‘o ta‘engata.
43008036	Ko ia kapau ‘e fakatau‘atāina kimoutolu ‘e he ‘Alo, te mou toki tau‘atāina mo‘oni.
43008037	‘Oku ou ‘ilo pē ko e hako ‘o ‘Epalahame kimoutolu; ka neongo ia, ka ‘oku mou feinga ke tāmate‘i au, koe‘uhi ‘oku ‘ikai ke lalaka atu ‘a ‘eku akonaki ‘i homou loto.
43008038	Ko au ‘oku ou tala atu ‘a e ngaahi me‘a kuo u mamata ki ai ‘i he‘eku ‘i he Tamai: ko ia foki mou fai ‘e kimoutolu ‘a e ngaahi me‘a ne mou fanongo mei he Tamai.
43008039	Pea nau tali ‘o pehē ki ai, Ko ‘emau tamai ko ‘Epalahame ia. Pea lea ‘a Sīsū kiate kinautolu, Kapau ko e fānau ‘a ‘Epalahame kimoutolu, pe‘i mou fai ‘a e ngaahi ngāue ‘a ‘Epalahame.
43008040	Ka vakai, ‘oku mou feinga ke tāmate‘i au, ‘a au ko e tangata kuo u tala kiate kimoutolu ‘a e mo‘oni, ‘a ia na‘a ku fanongo ki ai mei he ‘Otua: tala‘ehai ne fai ‘e ‘Epalahame ha me‘a pehē.
43008041	Ka ko kimoutolu ‘oku mou fai tu‘u ‘a e ngaahi ngāue ‘a ho‘omou Tamai. Pea nau pehē ki ai, Tala‘ehai kuo mau tupu fe‘auaki kimautolu; ‘oku taha pē ‘emau tamai, ko e ‘Otua.
43008042	Pea folofola ‘a Sīsū kiate kinautolu, Ka ne ko ho‘omou tamai ‘a e ‘Otua, pehē te mou ‘ofa kiate au: he ko e ‘Otua na‘a ku ha‘u mei ai, pea ‘oku ou ‘i heni ai; ‘io, ko ‘eku ha‘u foki na‘e ‘ikai ‘iate au, ka na‘e fekau mai au ‘e he ‘Ene ‘Afio.
43008043	Ko e hā ‘oku ‘ikai ai te mou ‘ilo hoku le‘o? koe‘uhiā ‘oku ‘ikai te mou fa‘a tali ‘eku akonaki.
43008044	Ko e tamai kuo mou tupu mei ai ko e Tēvolo, pea ko e ngaahi manako ‘o ho‘omou tamai ‘oku mou loto ke fai, Ko e toko taha ko ia ko e tāmate-tangata mei he kamata‘anga, pea na‘e ‘ikai te ne tu‘unga ki he mo‘oni, koe‘uhiā ‘oku ‘ikai ha mo‘oni ‘iate ia. ‘oka lea loi hamou toko taha, ko ‘ene lea‘aki mei hono fa‘ahinga: he ko e loi ia, pea pehē mo ‘ene tamai.
43008045	Ka koe‘uhi ko ‘eku lea‘aki ‘a e mo‘oni, ko ia ai ‘oku ‘ikai te mou tui kiate au.
43008046	Ko hai ‘iate kimoutolu ‘oku ne mafakamo‘oni ha‘aku momo‘i angahala pea kapau ‘oku ou lea mo‘oni, ko e hā ‘oku ‘ikai ai te mou tui kiate au?
43008047	Ko ia kuo ‘o e ‘Otua, ‘oku ne tali ‘a e ngaahi folofola ‘a e ‘Otua: ko hono ‘uhinga ē ‘oku ‘ikai ai te mou tali, koe‘uhi ‘oku ‘ikai ‘o e ‘Otua ‘a kimoutolu.
43008048	Pea tali ‘e ha‘a Siu, ‘o nau pehē ki ai, Hono ‘ikai mo‘oni ‘a e lea ‘oku mau fai, ‘o pehē, Ko e Samēlia koe, mo e ‘iate koe ha tēvolo?
43008049	Pea tali ‘a Sīsū, Ko au ‘oku ‘ikai te u tēvoloa; kaekehe, ‘oku ou faka‘apa‘apa‘ia ‘eku Tamai, pea ko kimoutolu pē ‘oku mou fakalielia‘i au.
43008050	Ka ko au ‘oku ‘ikai te u feinga‘i ‘a e ongoongo ‘o‘oku: ‘oku ‘i ai ha toko taha ‘oku ne feinga‘i ia, pea ‘oku ne fakamaau ‘a e me‘a.
43008051	Ko au ē, ko au ē, ‘oku ou tala atu, Kapau kuo tauhi ‘eku lea ‘e ha taha, ‘e ‘ikai ‘aupito te ne mamata ki he mate ‘o ta‘engata.
43008052	Pea lea ai kiate ia ‘a ha‘a Siu, ‘āua; kuo mau ‘ilo ‘eni ‘oku ‘iate koe ha tēvolo. Ko ‘Epalahame na‘a ne pekia, pea mo e kau Palōfita; pea ko eni ‘oku ke pehē ‘e koe, Kapau kuo tauhi ‘eku lea ‘e ha taha, ‘e ‘ikai ‘aupito te ne kamata ‘a e mate, ‘o ta‘engata.
43008053	He ‘oku ke lahi koā ‘i he‘etau tamai ko ‘Epalahame? ka kuo pekia ia, pea kuo pekia mo e kau Palōfita: ‘oku ke lau ko hai koe?
43008054	Pea tali ‘e Sīsū, Kapau te u fakahīkihiki‘i au ‘e au, ko e launoa hoku ongoongo; ko ‘eku Tamai ia ‘oku ne fakahīkihiki‘i au, ‘a ‘Ene ‘Afio ‘a ia ‘oku mou pehē, ko homou ‘Otua ia:
43008055	ka tala‘ehai kuo mou ‘ilo‘i ia; ka ko au ‘oku ou lāu‘ilo ia; ‘io, kapau te u pehē ‘oku ‘ikai te u ‘ilo ia, tā te u tatau mo kimoutolu, ko e loi: ka ‘oku ou lāu‘ilo pē ‘a ‘Ene ‘afio, pea ‘oku ou tauhi ‘ene folofola.
43008056	Ko ‘Epalahame ko ho‘omou tamai, na‘a ne hākailangitau ‘i he‘ene ‘ilo te ne mamata ki hoku ‘aho: pea na‘a ne mamata ki ai, ‘o ne fiefia.
43008057	Pea lea ‘e ha‘a Siu, ‘Ā, kuo te‘eki ke ke nimangofulu ta‘u, pea kuo ke mamata koā kia ‘Epalahame?
43008058	Pea folofola ‘a Sīsū kiate kinautolu, Ko au ē, ko au ē, ‘oku ou tala atu, Te‘eki ke fanau‘i ‘a ‘Epalahame, ‘oku ou ‘i ai pē.
43008059	Pea nau to‘o maka ai ke pe‘ehi kiate ia: ka fufū pē ‘e Sīsū ia, ‘o ne ‘alu atu mei he Temipale.
43009001	Pea ‘i he‘ene ‘alu ange, na‘a ne ‘ilo ha tangata na‘e kui, ‘a ia na‘e fanau‘i ‘oku pehē.
43009002	Pea fehu‘i kiate ia ‘e he‘ene kau ako, ‘o pehē, Lāpai, ko hai ne angahala, ‘a e siana ni, pe ko ‘ene mātu‘a, ‘o tupu ai hono fanau‘i kui?
43009003	Pea tali ‘e Sīsū, Na‘e ‘ikai ko e angahala ‘a e siana ni, pe ko ‘ene mātu‘a: ka koe‘uhi ke fakae‘a ‘iate ia ‘a e ngaahi ngāue ‘a e ‘Otua.
43009004	Kuo pau ke tau fai ‘a e ngāue ‘a‘ana ma‘ane fekau mai au lolotonga ‘oku ‘aho: ‘oku ‘unu mai ‘a e pō, ‘a ia ‘e ‘ikai lava ai ‘e ha taha ke ngāue.
43009005	Ka u ka ‘i māmani, ko e maama au ‘a māmani.
43009006	Pea ‘i he‘ene lea pehē, na‘a ne ‘a‘anu ki he kelekele, ‘o ne ngaohi ‘aki ‘a e fāvai ha me‘i pelepela, mo ne pani ‘aki ‘ene pelepela ‘a e ongo fo‘i mata,
43009007	‘o ne folofola kiate ia, Mole pē ‘o fufulu ‘i he vai ko Sailoame, (‘a ia ko hono hiki, Ko e fekaua). Ko ia na‘a ne ‘alu ‘o fufulu, ‘o ne ha‘u kuo ‘ā.
43009008	Ko ia ko hono ngaahi kaungā ‘api, pea mo e kakai na‘e fa‘a tokanga mu‘a kiate ia, ko e toko taha na‘e mo‘ui kole pē, na‘a nau pehē, ‘Ikai ko e siana ‘eni na‘e nofo hē, ‘o hanganaki kole?
43009009	Na‘e pehē ‘e ha ni‘ihi, Ko eni ia; pea pehē ha ni‘ihi, ‘Oku ‘ikai, ka ‘oku ne hangē pē ko ia: ka ka pehē ‘e ia, Ko au ia.
43009010	Pea nau pehē ange, Na‘e faka‘ā fēfē ho mata?
43009011	Pea tali ‘e ia, Ko e tangata ‘oku ui ko Sīsū, na‘a ne ngaohi ha pelepela, ‘o ne pani ‘aki hoku ongo mata ni, mo ne pehē mai, Mole pē ki Sailoame ‘o fufulu: ko ia na‘a ku ‘alu ‘o fufulu, pea u ‘a hake.
43009012	Pea nau pehē ki ai, Kofa‘ā ‘a e tangata ko ia? Pea ne pehē, ‘Oku ‘ikai te u ‘ilo.
43009013	Pea nau taki ia ki he kau Fālesi, ‘a e tangata na‘e kui mu‘a.
43009014	Pea tā ko e Sāpate ‘a e ‘aho ne ngaohi ai ‘e Sīsū ‘a e pelepela, mo ne faka‘ā hono mata.
43009015	Ko ia na‘e toe fehu‘i kiate ia ‘e he kau Fālesi foki, pe na‘e fēfē ‘ene ‘ā hake. Pea ne pehē kiate kinautolu, Na‘a ne ‘ai ha pelepela ki hoku poko‘i mata ni, pea u fufulu, pea u ‘ā.
43009016	Pea lea ai ha ni‘ihi ‘o e kau Fālesi, ‘o pehē, Tala‘ehai ko ha tangata ia mei he ‘Otua: he ‘oku ‘ikai te ne tauhi ‘a e Sāpate. Ka ka pehē ‘e ha ni‘ihi, ‘O lava fēfē ‘e ha tangata ‘oku angahala ke fai ha ala mana pehē? Pea na‘e hoko ha mavahevahe ‘iate kinautolu.
43009017	Pea nau toe lea ai ki he motu‘a na‘e kui, Ko e hā ha‘o poa ‘a‘au ki he tangata na, he‘ene faka‘ā ho mata? Pea ne pehē, Ko e palōfita ia.
43009018	Ko ia ko ha‘a Siu na‘e ‘ikai te nau tui ne kui ‘a e tangata, pea toe ‘ā, kae‘oua ke nau ui ange ‘a e mātu‘a ‘a e tangata kuo faka‘ā;
43009019	Mo nau ‘eke kiate kinaua, ‘o pehē, Ko eni ho‘omo tama, ‘a e toko taha ‘oku mo pehē na‘e fanau‘i kui? pea ‘oku fakafēfē ai ‘ene ‘ā ni?
43009020	Pea na‘e tali ‘e he‘ene mātu‘a ‘o na pehē, ‘Oku ma ‘ilo ko e siana ni ko homa ‘uhiki, pea na‘e fanau‘i kui:
43009021	ka ‘oku ‘ikai te ma lave‘i pē ko ‘ene ‘ā ni ‘i he hā; pea ‘oku ‘ikai te ma lave‘i ‘e kimaua pē ko hai ne faka‘ā hono mata. Mou ‘eke kiate ia; kuo ne tangata, te ne tali ‘e ia ma‘ana.
43009022	Na‘e lea pehē ‘ene mātu‘a ko ‘ena manavahē ki ha‘a Siu; he kuo ‘osi tu‘utu‘uni ‘e ha‘a Siu, ka ‘ilonga ha taha te ne fakamo‘oni ko e Mīsaia ‘a Sīsū, ‘e hifo ia mei he falelotu.
43009023	Ko hono ‘uhinga e ‘o e pehē ‘e he‘ene mātu‘a, Kuo tangata ia: mou fai kiate ia ho‘omou ‘eke.
43009024	Ko ia na‘a nau ui ange ‘a e tangata na‘e kui, ko hono tu‘o ua, ‘o nau pehē ki ai, Ke ke ‘a‘apa ki he ‘Otua: ‘oku mau ‘ilo ‘e kimautolu ko e tangata ni ko e angahala.
43009025	Pea tali ai ‘a e siana, Ko e me‘a ki ha‘ane angahala, ‘oku ‘ikai te u ‘ilo ha me‘a ki ai: ko e me‘a pē taha ‘oku ou ‘ilo, ko e kui au ka ‘oku ou ‘ā ni.
43009026	Pea nau pehē ai kiate ia, Ko e hā ‘a e me‘a na‘a ne fai kiate koe? na‘e fēfē ‘ene faka‘ā ho mata na?
43009027	Pea ne tali kiate kinautolu, Kuo ‘osi ‘eku tala kiate kimoutolu, pea na‘e ‘ikai te mou tokanga: ko e hā ‘oku mou toe fie fanongo ai ki ai? na‘a ‘oku mou fie ului ki he‘ene kau ako ‘a kimoutolu foki?
43009028	Pea nau ngaohi ia, ‘o nau pehē, Ko koe pē ko e ako ‘a e siana na; ka ko kimautolu ko e kau ako ‘a Mōsese.
43009029	‘Oku mau ‘ilo kuo folofola ‘e he ‘Otua kia Mōsese: ka ko e siana na, ‘oku ‘ikai te mau ‘ilo pē ‘oku mei fē ia.
43009030	Pea tali ‘a e tangata, ‘o ne pehē kiate kinautolu, ‘Io, ko ia; tā ko e toki me‘a tofo ‘eni! ‘a e ‘ikai ‘ilo ‘e kimoutolu pē ‘oku mei fē ia; ‘osi, ko eni kuo ne faka‘ā hoku poko‘i mata ni!
43009031	‘Oku tau lāu‘ilo, ko e ‘Otua ‘oku ‘ikai te ne tali ha kakai ‘oku angahala: kae ‘ilonga ‘a ia ‘oku ‘a‘apa ki he ‘Otua, mo fai hono finangalo, ‘oku ne talia ha toko taha pehē.
43009032	Talu mei mu‘a ‘i mu‘a kuo te‘eki ke talanoa‘ia ‘o pehē, kuo faka‘ā ‘e ha taha ‘a e mata ‘o ha toko taha ne fanau‘i kui.
43009033	Ka ne ‘ikai ko e toko taha ia mei he ‘Otua, ne ‘ikai te ne lava ha momo‘i me‘a.
43009034	Pea nau tali kiate ia, Ko e koto tupu angahala koe, pea ko ho‘o hanga e ‘o ako mai kiate kimautolu? Pea nau kapusi ia ki tua‘ā.
43009035	Pea na‘e fanongo ‘e Sīsū kuo nau kapusi ia ki tua‘ā; pea ne kumi ki ai, ‘o ne pehē ange, ‘Oku ke tui ki he Fanautama ‘a Tangata?
43009036	Pea tali ‘e he siana, Pea ko hai ia, ‘Eiki, ka u tui ki ai?
43009037	Pea folofola ‘a Sīsū, ‘ē, kuo ke mamata kiate ia, pea ko ia ia ‘oku talanoa mo koe.
43009038	Pea pehē ‘e ia, ‘Eiki, ‘oku ou tui pē. Pea ne hū kiate ia.
43009039	Pea folofola ‘e Sīsū, Ko ‘eku ha‘u ‘aku ki māmani, pea iku ai ‘a e fakamaau ki ha tu‘utu‘uni, ‘o pehē, Ke ‘ilonga ‘a kinautolu ‘oku ‘ikai ‘ā ke nau ‘ā; pea ‘ilonga ‘a kinautolu ‘oku ‘ā tokua, pea nau hoko ‘o kui.
43009040	Pea fanongo ki he me‘a ko ia ‘e kinautolu ‘o e kau Fālesi na‘e ‘iate ia, pea nau pehē ki ai, Ta ‘apē ‘oku kui mo kimautolu foki, ‘o?
43009041	Pea folofola ‘a Sīsū kiate kinautolu, Ka ne mou kui, pehē ‘oku ‘ikai ha‘amou angahala: ka ko eni ‘oku mou pehē, ‘Oku mau ‘ā; tā ‘oku nofo ma‘u ho‘omou angahala.
43010001	Ko au ē, ko au ē, ‘oku ou tala atu, Ko ia ‘oku ‘ikai hū ‘i he matapā ki he loto‘ā sipi, ka ‘oku ne kaka ‘i ha potu kehe, ko e toko taha ko ia ko e kaiha‘a mo fakamālohi,
43010002	ka ko ia ‘oku hū ‘i he matapā ko ha tauhi ia ‘o e fanga sipi.
43010003	‘Oku to‘o ‘e he le‘o matapā ki ha toko taha pehē; pea ‘oku tokanga ‘e he fanga sipi ki hono le‘o; pea ‘oku ne ui ‘ene fanga sipi ‘a‘ana ‘i honau hingoa takitaha, ‘o ne taki kinautolu ki tua‘ā,
43010004	pea ka ‘osi ‘ene tuku kitua‘ā ‘ene me‘a ‘a‘ana kotoa pē, ‘oku ne ‘alu mu‘omu‘a ia ‘iate kinautolu, pea ‘oku muimui ‘a e fanga sipi kiate ia, koe‘uhi ‘oku nau ‘ilo hono le‘o.
43010005	Ka ‘e ‘ikai ‘aupito te nau muimui ki ha kehe, ka te nau hola meiate ia; koe‘uhi ‘oku ‘ikai te nau ‘ilo ‘a e le‘o ‘o e kehe.
43010006	Ko e fakatātā ko eni na‘e fai ‘e Sīsū kiate kinautolu: ka na‘e ‘ikai ‘ilo ‘e he fa‘ahinga ko ia pē ko e hā ‘ene lea ‘oku fai mai.
43010007	Ko ia na‘e toe folofola ‘a Sīsū, Ko au ē, ko au ē, ‘oku ou tala atu, Ko au ko e matapā ‘o e fanga sipi.
43010008	Ko kinautolu kotoa pē na‘e ha‘u mu‘omu‘a ‘iate au, ko e kau kaiha‘a kinautolu mo fakamālohi: ka na‘e ‘ikai tokanga kiate kinautolu ‘e he fanga sipi.
43010009	Ko au pē ko e matapā: ka kuo hū ha taha ‘iate au ‘e fakamo‘ui ia, pea te ne hū atu, pea te ne hū mai, ‘o ma‘u me‘akai.
43010010	Tala‘ehai ‘oku ha‘u ‘a e kaiha‘a ki ha me‘a, ka ke kaiha‘a pē, mo tāmate‘i, mo maumau: ko au kuo u ha‘u koe‘uhi ke nau ma‘u mo‘ui, pea ke nau ma‘u ‘o lahi ‘aupito.
43010011	Ko au ko e Tauhi Lelei, Ko e anga ‘o e tauhi lelei ke ‘atu ‘ene mo‘ui koe‘uhi ko e fanga sipi.
43010012	Ka ko ia ‘oku ngāue totongi pē, pea ‘oku ‘ikai ko ha tauhi sipi, ko e toko taha ‘oku ‘ikai ‘a‘ana totonu ‘a e fanga sipi, ka sio ia ko e ulofi ‘ena ‘oku ha‘u, pea ne li‘aki ‘a e fanga sipi, ‘o ne hola: pea ‘oku pō kinautolu ‘e he ulofi, ‘o fakamovetevete:
43010013	koe‘uhiā ko e toko taha ia ‘oku ngāue ki he totongi, pea ‘oku ‘ikai mamafa kiate ia ‘a e fanga sipi.
43010014	Ko au ko e Tauhi Lelei: pea ‘oku te ‘ilo ‘a e ngaahi me‘a ‘a‘ata, pea ‘oku ‘ilo kita ‘e he ngaahi me‘a ‘a‘ata,
43010015	‘o hangē ‘oku ‘ilo au ‘e he Tamai, pea mo ‘eku ‘ilo ‘a e Tamai ‘e au. Pea ‘oku ou ‘atu ‘eku mo‘ui koe‘uhi ko e fanga sipi.
43010016	Pea ‘oku ai mo ‘eku fanga sipi kehe, ‘a ia ‘oku ‘ikai kau ki he loto‘ā ko eni: kuo pau ke u taki ‘a e fa‘ahinga ko ia foki: pea te nau tokanga ki hoku le‘o; pea te nau hoko ko e tākanga pē taha, pea taha pē ‘a e tauhi.
43010017	Ko hono ‘uhinga ia ‘o e ‘ofa‘i au ‘e he Tamai, koe‘uhi ‘oku ou ‘atu ‘eku mo‘ui kau toe to‘o ia.
43010018	Tala‘ehai ko e fa‘ao ia ‘e ha taha meiate au, ka ko ‘eku ‘atu ia ‘e au. ‘Oku ou fa‘iteliha ki hano ‘atu; pea ‘oku ou fa‘iteliha ki hano toe to‘o. Ko ia ia ‘a e tu‘utu‘uni ne u ma‘u mei he‘eku Tamai.
43010019	Pea toe hoko ha mavahevahe ‘i ha‘a Siu ‘i he ngaahi lea ko ia.
43010020	Pea na‘e pehē ‘e honau tokolahi, ‘Oku ‘iate ia ha tēvolo, pea ‘oku ne faha: ko e hā ‘oku mou tokanga ai kiate ia?
43010021	Ka ka pehē ‘e ha ni‘ihi, Tala‘ehai ‘oku hoa mo ha ‘āvea ha alā lea pehē: ‘o mafai koa ‘e ha tēvolo ke faka‘ā ‘a e mata ‘o e kui?
43010022	Pea faifai pea hoko ‘i Selusalema ‘a e kātoanga, ko e fakamanatu ki he huufi fo‘ou ‘o e Temipale.
43010023	Ko e fa‘ahita‘u momoko ia, pea na‘e hā‘ele ‘a Sīsū ‘i he Temipale ‘i he falehala ‘o Solomone.
43010024	Ko ia na‘e kapui ia ‘e ha‘a Siu, ‘O nau pehē ki ai, Ko futu mo ho‘o fakamanganga homau loto! kapau ko e Mīsaia koe, pea tala fakapatonu mai.
43010025	Pea tali ‘e Sīsū kiate kinautolu, Kuo u tala atu, pea ‘oku ‘ikai te mou tui ki ai: ko e ngaahi ngāue ‘oku ou fai ‘i he huafa ‘o ‘eku Tamai, ko ia ia ‘oku fakahaa‘i au:
43010026	ka neongo ia, ka ‘oku ‘ikai te mou tui; koe‘uhi ‘oku ‘ikai te mou ‘i he fanga sipi ‘a‘ata.
43010027	Ko ‘ete fanga sipi ‘a‘ata ‘oku nau tokanga ki hoto le‘o, pea ‘oku ou ‘ilo kinautolu; pea ‘oku nau muimui kiate au, pea ‘oku ou ‘atu kiate kinautolu ‘a e mo‘ui ta‘engata;
43010028	pea ‘e ‘ikai ‘aupito te nau ‘auha ‘o lauikuonga, pea ‘e ‘ikai hamusi kinautolu ‘e ha taha mei hoku nima.
43010029	Ko ‘eku Tamai, ‘a ia na‘a ne foaki kinautolu kiate au, ‘oku lahi ia ‘i he me‘a kotoa pē; pea tala‘ehai ‘e lava ‘e ha taha ke hamusi mei he nima ‘o e Tamai.
43010030	Ko au mo e Tamai ‘oku ma taha.
43010031	Pea to‘o maka leva ‘e ha‘a Siu, ‘o hapai ke pe‘ehi kiate ia.
43010032	Tali leva ‘e Sīsū kiate kinautolu, Kuo lahi ‘a e ngaahi ngāue lelei kuo u faka‘ali‘ali kiate kimoutolu mei he Tamai; ko e fē ia ‘i he ngaahi ngāue ko ia ‘oku mou fai ke tolongi ai au?
43010033	Pea tali kiate ia ‘e ha‘a Siu, ‘Oku ‘ikai ko ha ngāue lelei ‘oku mau tolongi ai koe, ka ko e lea fie-‘Otua: ‘osi, ko e tangata koe, ka ‘oku ke lau fola, tokua ko e ‘Otua koe.
43010034	Pea tali ‘e Sīsū kiate kinautolu, ‘Ikai kuo tohi ‘i ho‘omou Lao, ‘o pehē, Na‘a ku lau ko e ngaahi ‘otua kimoutolu?
43010035	Kapau na‘a ne lau ko e ngaahi ‘otua ‘a kinautolu na‘e hoko ki ai ‘a e folofola ‘a e ‘Otua, (pea tala‘ehai ‘e ala tāmate‘i ‘a e potu Tohitapu ko ia)
43010036	Pea ko ho‘omou lau koā ki he toko taha na‘e fakanofo ‘e he Tamai, mo fekau ki māmani, ‘o mou pehē, ‘Oku ke lea fie‘otua, koe‘uhiā ko ‘eku pehē, Ko e ‘Alo ‘o e ‘Otua au!
43010037	Kapau ‘oku ‘ikai te u feia ‘a e ngaahi ngāue ‘a ‘eku Tamai, pea ‘oua te mou tui kiate au,
43010038	Ka ‘o kapau ‘oku ou fai ia; pea neongo ‘oku ‘ikai te mou tui kiate au, tui pē ā ki he ngaahi ngāue: koe‘uhi ke mou vakai ‘o ‘ilo, ‘oku ‘iate au ‘a e Tamai, mo au ‘oku ou ‘i he Tamai.
43010039	Pea nau toe feinga ke puke ia; ka ka mole atu pē ia mei honau nima.
43010040	‘O ne toe ‘alu ki Tu‘a-Soatani, ki he potu na‘e fai papitaiso ai ‘a Sione–‘a ia ‘i he kamata‘anga–pea ne nofo ‘i he potu ko ia.
43010041	Pea na‘e ha‘u ha tokolahi kiate ia, pea ko ‘enau lau na‘e pehē, Ko Sione na‘e ‘ikai te ne momo‘i fai ha mana ‘e taha: ka ko e ngaahi me‘a na‘e fakahā ‘e Sione ki he toko taha ni, tā ‘oku mo‘oni hono kotoa,
43010042	pea na‘e tui ha tokolahi kiate ia ‘i he potu ko ia.
43011001	Ka na‘e ai ha toko taha na‘e mahaki‘ia, ko Lasalosi ‘i Pētani, ‘a e vilisi ‘o Mele mo hono tokoua ko Mā‘ata.
43011002	(Pea ko e Mele ia na‘a ne tākai ‘a e ‘Eiki ‘aki ‘a e lolo, mo holoholo hono va‘e ‘aki hono lou‘ulu, ko e fefine ia kuo puke hono tuonga‘ane ko Lasalosi.)
43011003	Ko ia na‘e fekau atu ai kiate ia ‘e hono ongo tuofefine, he‘ena pehē, ‘eiki, ke ke mea‘i ko e siana ‘oku ke ‘ofa ai ‘oku puke.
43011004	Ka ‘i he fanongo ki ai ‘a Sīsū na‘a ne pehē, Ko e mahaki ko eni kuo ‘ikai hoko mai ke ne pekia ai, ka ko hono ‘uhinga ko e lāngilangi ‘o e ‘Otua, koe‘uhi ke fakalāngilangi‘i ai ‘a e ‘Alo ‘o e ‘Otua.
43011005	Pea ko eni na‘e ‘ofa ‘a Sīsū kia Mā‘ata, mo hono tokoua, pea mo Lasalosi.
43011006	Ko ia ‘i he‘ene fanongo leva ‘oku ne puke, na‘a ne kei nofo pē ‘i he potu na‘a ne ‘i ai, ‘o ‘aho ua.
43011007	Kae hili ia, pea ne pehē ki he‘ene kau ako, Tau toe ō ki Siutea.
43011008	Pea pehē kiate ia ‘e he kau ako, Lāpai, na‘e toki feinga ‘e ha‘a Siu ke tolongi koe; pea ko ho‘o toe ‘alu koā ki ai?
43011009	Pea tali ‘e Sīsū, ‘Ikai ‘oku hongofulu mā ua ‘a e houa ‘i he ‘aho? Kapau ‘e hā‘ele ha taha lolotonga ‘oku ‘aho, ‘e ‘ikai te ne tūkia, koe‘uhi ‘oku ne mamata ki he maama ‘o māmani.
43011010	Ka ‘o kapau ‘e hā‘ele ha taha ‘i he po‘uli te ne tūkia, koe‘uhi ‘oku ‘ikai ‘iate ia ‘a e maama.
43011011	Na‘e pehē ‘ene me‘a: pea hili ia pea ne pehē kiate kinautolu, Ko si‘otau kaume‘a ko Lasalosi kuo mohe; ka ko ‘eku ‘alu ni ke u fafangu ia.
43011012	Ko ia na‘e lea kiate ia ‘e he kau ako, ‘o pehē, ‘Eiki, kapau kuo ne mohe te ne mo‘ui.
43011013	Ka na‘e kau ‘a e lea ‘a Sīsū ia ki he‘ene pekia: ka ka mahalo ‘e kinautolu ‘oku ne me‘a ki ha‘ane toka ‘o mohe.
43011014	Ko ia na‘e hanga ai ‘a Sīsū, ‘o ne lea fakapatonu kiate kinautolu, ‘o pehē,
43011015	Kuo pekia ‘a Lasalosi. Pea ‘oku ou fiefia ‘i he ‘ikai te u ‘i ai, koe‘uhi ko kimoutolu, koe‘uhiā ke mou tui; ka tau ō pē kiate ia.
43011016	Pea pehē ai ‘a Tōmasi ‘oku ui ko Titimasi ki hono kaunga ako, Tau ō foki, ke tau mate mo ia.
43011017	Pea ‘i he hoko ki ai ‘a Sīsū, na‘a ne ‘ilo tā kuo ‘aho fā mālō ‘ene ‘i he fonualoto.
43011018	Pea ko eni, na‘e vāofi ‘a Pētani mo Selusalema, fe‘unga nai mo e maile ‘e ua:
43011019	Pea ko e tokolahi ‘o ha‘a Siu kuo nau omi kia Mā‘ata mo Mele, ke fakafiemālie‘i kinaua koe‘uhi ko hona tuonga‘ane.
43011020	Ko ia ko Mā‘ata, ‘i he‘ene fanongo leva ‘oku ha‘u ‘a Sīsū, na‘a ne fakafetaulaki kiate ia: ka ka nofo ai pē ‘a Mele ‘i ‘api.
43011021	Pea lea ai ‘a Mā‘ata kia Sīsū, ‘Eiki, ka ne ke ‘i heni pehē ne ‘ikai pekia hoku tuonga‘ane.
43011022	Pea na‘a mo ia, ka ‘oku ou ‘ilo, neongo pē ko e hā ha‘o kole ‘e fai ki he ‘Otua, ‘e ‘atu pē, ‘e he ‘Otua.
43011023	Pea lea ai ‘e Sīsū ki ai, ‘e toetu‘u ho tuonga‘ane.
43011024	Pea pehē ‘e Mā‘ata kiate ia, ‘Oku ou ‘ilo te ne toetu‘u ‘i he Toetu‘u ‘i he ‘aho fakamui.
43011025	Pea me‘a ‘e Sīsū ki ai, Ko au pē ko e Toetu‘u, pea mo e Mo‘ui: ko ia ‘oku tui pīkitai kiate au, ne ongo kuo pekia, ka te ne mo‘ui pē:
43011026	pea ‘ilonga ‘a ia ‘oku mo‘ui mo tui pīkitai kiate au ‘e ‘ikai ‘aupito te ne mate, ‘o ta‘engata. ‘Oku ke tui ki he me‘a ko ia, ‘o?
43011027	Pea pehē ‘e ia ki ai, ‘Io, ‘Eiki: kuo u tui ko e Mīsaia koe, ko e ‘Alo ‘o e ‘Otua, ko e Toko Taha ka hoko mai ki māmani.
43011028	Pea hili ‘ene lea pehē, na‘a ne ‘alu ‘o ui ange ‘a Mele ko hono tokoua, ‘o ne tala fakafufū ki ai ‘o pehē, Kuo me‘a mai ‘a e Tangata‘eiki, pea ‘oku ne fiema‘u koe.
43011029	Pea ‘i he‘ene fanongo ki ai, na‘a ne tu‘u leva, ‘o kamata ‘alu kiate ia.
43011030	Pea kuo te‘eki hū ‘a Sīsū ki he vilisi, ka ‘oku ne kei ‘i he potu na‘e fakafetaulaki ai ‘a Mā‘ata kiate ia.
43011031	Ko ia ko ha‘a Siu na‘e ‘iate ia ‘i he fale, ‘o fakafiemālie kiate ia, ‘i he‘enau vakai ki he tu‘u vave ‘a Mele ‘o hū kitu‘a, na‘a nau muimui ki ai, he‘enau mahalo ko ‘ene mole ki he fonualoto ke tangi ai.
43011032	Pea ‘i he hoko leva ‘a Mele ki he potu na‘e ‘i ai ‘a Sīsū, ‘o ne mamata kiate ia, na‘a ne hinga atu ki hono va‘e, ‘o ne pehē kiate ia, ‘Eiki, ka ne ke ‘i heni, pehē ne ‘ikai pekia si‘oku tuonga‘ane.
43011033	Pea ‘i he me‘a ‘a Sīsū kiate ia ‘oku ne tangi, mo kinautolu na‘e ha‘u mo ia, ‘a ha‘a Siu, ‘oku nau tangi, na‘a ne ‘ita ‘i hono laumālie, mo ne fakatekelili,
43011034	pea ne pehē, Kuo mou telio ia ‘i fē? Pea na pehē ange, ‘Eiki, ke ke me‘a mai, ‘o me‘a ki ai.
43011035	Na‘e tutulu ‘a Sīsū,
43011036	pea pehē ai ‘e ha‘a Siu, Vakai ā: ta na‘e lahi ‘ene ‘ofa kiate ia!
43011037	Ka ka pehē ‘e honau ni‘ihi, ‘Ikai ne mei lava ‘e he siana ni na‘e faka‘ā ‘a e mata ‘o e kui, ke ngaohi mo e toko taha ko ia ke ‘oua te ne pekia?
43011038	Pea toe ‘ita ai ‘a Sīsū ‘i hono finangalo, ‘o ne ‘alu atu ki he fonualoto. Pea ko e ‘ana ia, pea tu‘u ki ai ha maka.
43011039	Folofola ‘a Sīsū, To‘o ‘a e maka. Pea lea kiate ia ‘a e tuofefine ‘o ia kuo fai, ‘a Mā‘ata, ‘o ne pehē, ‘Eiki, kuo namuhāhā; he ko hono ‘aho fā mālō ‘eni.
43011040	Pea me‘a ‘a Sīsū ki ai, ‘Ikai na‘a ku tala atu, kapau te ke tui, te ke mamata ki he lāngilangi ‘o e ‘Otua?
43011041	Pea nau to‘o ai ‘a e maka. Pea tāngaki hake ‘e Sīsū hono fofonga, ‘o ne pehē, ‘Alā Tamai, ‘oku ou fakafeta‘i atu koe‘uhi na‘a ke ongo‘i au.
43011042	‘Io, kuo u ‘ilo pē ‘e au ‘oku ke ongo‘i au ma‘u ai pē: ka ko ‘eku lea koe‘uhi ko e fu‘u kakai ‘oku tutu‘u ni, koe‘uhi ke nau tui ko koe kuo ke fekau mai au.
43011043	Pea hili ‘ene folofola pehē, pea ne kalanga le‘o lahi, Lasalosi, tu‘u mai kitu‘a.
43011044	Pea hū kitu‘a ‘a e pekia, kuo ha‘i hono ongo va‘e mo hono ongo nima ‘aki ‘a e ngaahi no‘o; pea ko hono fofonga na‘e takai ‘aki ha holoholo. Pea folofola ‘a Sīsū kiate kinautolu, Vete ia, pea tukuange ke ne ‘alu.
43011045	Ko ia ko e tokolahi ‘o ha‘a Siu, ‘io, ‘a kinautolu kuo ha‘u kia Mele, pea mamata ki he me‘a kuo fai ‘e Sīsū, na‘a nau tui pīkitai kiate ia.
43011046	Ka ko e ni‘ihi ‘o e fa‘ahinga ko ia na‘a nau ‘alu ange ki he kau Fālesi, ‘o nau tala kiate kinautolu ‘a e ngaahi me‘a kuo fai ‘e Sīsū.
43011047	Ko ia na‘e hanga ai ‘a e hou‘eiki taula‘eiki mo e kau Fālesi, ‘o nau fai ha fakataha, ‘o nau pehē, Ko e hā mu‘a ‘oku tau fai? he ko e tangata ni ko e me‘a ngei ‘ene fai mana.
43011048	Kapau te tau tuku ia ke fai pehē ai pē, ‘e tui pīkitai kiate ia ‘a e kakai kotoa pē, pea ‘e ha‘u ‘a e kau Loma, ‘o ‘ave hotau fonua mo hotau pule‘anga fakatou‘osi.
43011049	Ka ko honau toko taha, ko Kaiafasi, ‘a ia na‘e Taula‘eiki-Lahi ‘i he ta‘u ko ia, na‘a ne me‘a kiate kinautolu, ‘o pehē, Tā ko e kakai kimoutolu ‘oku ‘ikai te mou momo‘i ‘ilo ha me‘a;
43011050	pe te mou fakakaukau, ‘oku lelei mu‘a kiate kimoutolu ke mate ha fo‘i tangata ‘e toko taha koe‘uhi ko e fa‘ahinga tapu, pea ‘oua na‘a ‘auha ‘a e pule‘anga kotoa.
43011051	Ka na‘e ‘ikai meiate ia ‘a e lea ko ia: ka ko e me‘a ‘i he‘ene Taula‘eiki Lahi ‘i he ta‘u ko ia, ko ia na‘a ne palofisai ai, ‘oku ene ‘a Sīsū ke pekia koe‘uhi ko e pule‘anga;
43011052	‘o ‘ikai koe‘uhi ko e pule‘anga pē, ka koe‘uhi foki ke fakatahataha ‘a e fānau ‘a e ‘Otua kuo movetevete.
43011053	Ko ia, hili ‘a e ‘aho ko ia na‘a nau puleaki‘i hano tāmate‘i.
43011054	Ko ia na‘e ‘ikai ke kei fakafe‘iloaki ‘a Sīsū mo ha‘a Siu; ka ka ‘alu ia mei ai ki he tuku‘uta, ‘o afi ki he toafa, ki ha kolo na‘e hingoa ko ‘Ifalemi, ‘o ne nofo ai mo ‘ene kau ako.
43011055	Pea faifai pea panaki ‘a e Pāsova ‘a ha‘a Siu: pea ‘alu ha tokolahi ki Selusalema mei he tuku‘uta ‘i he te‘eki ke hoko ‘a e Pāsova, koe‘uhi ke nau fakama‘a.
43011056	Pea nau fekumi ai kia Sīsū, ‘o nau fetalanoa‘aki ‘i he‘enau tutu‘u ‘i he Temipale, ‘o pehē, Ko e hā ho‘omou poa? ‘Oku mo u pehē ‘e ‘ikai ‘aupito te ne ha‘u ki he kātoanga?
43011057	Pea ko eni, kuo fai tu‘utu‘uni ‘e he hou‘eiki taula‘eiki mo e kau Fālesi, ka ai ha taha ‘oku ne ‘ilo pē ‘oku ne ‘i fē, ke ne fakahā; koe‘uhi ke nau puke ia.
43012001	PEA ‘i he toe ono ‘a e ‘aho pea fai ‘a e Pāsova, pea ha‘u ‘a Sīsū ki Pētani, ko e potu na‘e nofo ai ‘a Lasalosi, ‘a ia ne fokotu‘u ‘e Sīsū mei he pekia.
43012002	Pea nau fai ai ma‘ana, ha kātoanga ‘i he potu ko ia; pea na‘e tauhi tēpile ‘a Mā‘ata: ka ko Lasalosi ko e taha ia ‘iate kinautolu na‘e fetākoto‘i mo ia ‘i he kai.
43012003	Pea to‘o ai ‘e Mele ha pāuni lolo tākai, ko e na‘ati mo‘oni pea mahu‘inga lahi, ‘o ne tākai ‘aki ‘a e va‘e ‘o Sīsū, mo ne holoholo hono va‘e ‘aki hono lou‘ulu: pea na‘e fonu ‘a e fale ‘i he ngangatu ‘o e lolo.
43012004	Ka ko Siutasi ‘Isikāliote, ko e toko taha ‘o ‘ene kau ako, ‘a ia ‘oku ene ke lavaki‘i ia, na‘a ne pehē,
43012005	Ko e hā na‘e ‘ikai fakatau ai ‘a e lolo ni, ‘o ma‘u ai ha tēnali ‘e tolungeau, ‘o foaki ki he masiva?
43012006	Ka ko ‘ene lea ko ia, tala‘ehai ko e pehē na‘e mamafa ‘a e masiva kiate ia; ka koe‘uhi ko e kaiha‘a ia, pea ko e me‘a ‘i he ‘iate ia ‘enau puha pa‘anga na‘a ne fa‘a ‘ave ‘a e ngaahi me‘a na‘e lī ki ai.
43012007	Pea me‘a ai ‘a Sīsū, Tuku pē ‘a e fefine ke ne tauhi ia ki he ‘aho ‘o hoku tanu.
43012008	He ko e me‘a ki he masiva te mou feangai ai pē mo kinautolu; ka ‘e ‘ikai te mou feangai ai pē mo au.
43012009	Pea ‘ilo ‘e ha tokolahi ‘o ha‘a Siu ‘oku ne ‘i he potu ko ia, pea nau ‘alu ki ai; ‘o ‘ikai koe‘uhi ko Sīsū pē, ka koe‘uhi foki ke nau mamata kia Lasalosi, ‘a ia kuo ne fokotu‘u mei he pekia.
43012010	Ka ka puleaki‘i ‘e he hou‘eiki taula‘eiki ke tāmate‘i mo Lasalosi foki;
43012011	koe‘uhi ko e me‘a ‘iate ia na‘e mole ai ha tokolahi ‘o ha‘a Siu, ‘o tui pīkitai kia Sīsū.
43012012	Pongipongi hake, ko e fu‘u kakai kuo ha‘u ki he kātoanga, ‘i he‘enau fanongo ‘oku me‘a mai ‘a Sīsū ki Selusalema,
43012013	na‘a nau to‘o ‘a e ngaahi va‘a paame, ‘o nau hū ki tua‘ā ke fakafetaulaki kiate ia, ‘o nau kalakalanga, Hōsana! Hoto ‘ofa kiate ia ‘oku hoko mai ‘i he huafa ‘o e ‘Eiki: ‘Io, ki he Tu‘i ‘Isileli!
43012014	Pea kuo ma‘u ‘e Sīsū ha ‘asi mui, na‘a ne heka ki ai; ‘o hangē ā ko ia ne tohi, Si‘i Saione, ‘oua ‘e manavahē:
43012015	ko eni ho Tu‘i ‘oku me‘a mai kiate koe, ‘oku heka ki ha ki‘i ‘asi.
43012016	Ko e ngaahi me‘a ko ia na‘e ‘ikai mahino ki he‘ene kau ako ‘i he kamata‘anga: ka ‘i he hoko ‘a e fakalāngilangi‘i ‘o Sīsū, pea nau toki manatu, tā ne tohi ‘a e ngaahi me‘a ko ia ma‘ana, pea kuo nau fai pehē kiate ia.
43012017	Pea na‘e fakahaa‘i ia foki ‘e he kakai na‘e ‘iate ia ‘i he‘ene ui mai ‘a Lasalosi mei he fonualoto, mo fokotu‘u ia mei he pekia.
43012018	Ko hono ‘uhinga foki ia na‘e fakafetaulaki kiate ia ‘a e fu‘u kakai, koe‘uhi kuo nau fanongo kuo ne fai ‘a e fu‘u mana ko ia.
43012019	Ko ia na‘e fepehē‘aki ‘a e kau Fālesi, ‘Oku mou tokanga koā ‘oku ‘ikai te tau mafohi ha me‘a? Vakai ange; kuo hiki fu‘u ‘a māmani, ‘o muimui kiate ia.
43012020	Pea na‘e ai ha tu‘unga me‘a Kalisi ‘i he kakai na‘e ‘alu hake ke fai ‘enau lotu ‘i he kātoanga:
43012021	pea ‘alu ‘a e kau siana, ko ia kia Filipe, ‘a ia na‘e mei Petesaita ‘i Kāleli, pea nau kole kiate ia, ‘o pehē, ‘Eiki, ‘oku mau fie fe‘iloaki mo Sīsū.
43012022	Pea ha‘u ‘a Filipe ‘o tala kia ‘Anitelū: ha‘u pē ‘a ‘Anitelū ia, mo Filipe, ‘o tala kia Sīsū.
43012023	Ka ka tali ‘e Sīsū kiate kinaua, ‘o pehē, Kuo hokosia ‘a e taimi ke fakalāngilangi‘i ‘a e Fanautama ‘a Tangata.
43012024	Ko au ē, ko au ē, ‘oku ou tala atu, Kapau ‘e ‘ikai tō ki he kelekele ‘a e tenga‘i uite ‘o mate, ‘oku teka taha ai pē ia: ka ‘o kapau ‘e mate, te ne fua lahi.
43012025	Ko ia ‘oku ‘ofa ki he‘ene mo‘ui, ko ‘ene tuku ia ke mole; pea ko ia ‘oku ne fehi‘a ki he‘ene mo‘ui ‘i he maama ko eni, ko ‘ene tauhi ia ‘o a‘u ki he mo‘ui ta‘engata.
43012026	Kapau ‘e tauhi au ‘e ha taha, ke ne muimui kiate au; pea ko e potu ‘oku ‘i ai au, ‘e ‘i ai foki ‘eku sevāniti: kapau ‘e tauhi au ‘e ha taha, ‘e fakahīkihiki‘i ia ‘e he Tamai.
43012027	‘Ē, kuo takatu‘u ‘eni ‘eku mo‘ui; pea ko e hā ai ‘eku lea ‘e fai? ‘Alā Tamai, fakahaofi au mei he houa ko eni: ‘Ā, ka ko hono ‘uhinga e na‘a ku hoko mai ai ki he houa ni.
43012028	‘Alā Tamai, ke ke fakalāngilangi‘i ho‘ou huafa. Ko ia na‘e hoko ha le‘o mei he langi, ‘o pehē, Kuo u fakalāngilangi‘i ia, pea te u toe fakalāngilangi‘i foki.
43012029	Pea ko e kakai na‘e tu‘u ai ‘o fanongo, na‘a nau pehē kuo mana: pea pehē ‘e ha ni‘ihi, Ko e lea ‘a ha ‘āngelo kiate ia.
43012030	Ka ka tali ‘e Sīsū, ‘o ne pehē, Na‘e ‘ikai koe‘uhi ko au ‘a e hoko mai ‘a e le‘o ni, ka koe‘uhi ko kimoutolu.
43012031	‘Ē, kuo hoko ‘eni ‘a e fakamaau ‘o e maama ko eni: ‘ē, ‘e kapusi ki tu‘a ‘eni ‘a e ‘eiki ‘o e maama ko eni.
43012032	Pea ko au, kapau ‘e hiki au ki ‘olunga mei he kelekele, te u tohoaki ‘a e kakai kotoa pē kiate au.
43012033	Ka na‘a ne lea pehē ko ‘ene fakatātā atu ‘a e anga ‘o e mate‘anga te ne pekia ai.
43012034	Ko ia na‘e tali ki ai ‘e he kakai, Kuo mau fanongo mei he Lao, ‘oku nofo ‘a e Mīsaia ‘o ta‘engata: pea fēfē ai ho‘o lau ‘a‘au, tokua kuo pau ke hiki ki ‘olunga ‘a e Fanautama ‘a Tangata? Ko hai tū ‘a e Fanautama ‘a Tangata ko ia.
43012035	Pea folofola ai ‘a Sīsū kiate kinautolu, ‘Oku kei toe ha ki‘i taimi ‘o e ‘i homou lotolotonga ‘a e maama. Mou laka ho‘omou ma‘u ‘a e maama, ke ‘oua na‘a lapasi kimoutolu ‘e he po‘uli: pea ko ia ‘oku hā‘ele ‘i he po‘uli ‘oku ‘ikai te ne ‘ilo pē ko ‘ene mole ki fē.
43012036	‘I ho‘omou ma‘u ‘a e maama, mou tui pīkitai ki he maama, koe‘uhi ke mou hoko ko e fānau ‘a e maama. Na‘e pehē ‘ene folofola ‘a Sīsū, pea ne hiki mei ai, ‘o ne fufū meiate kinautolu.
43012037	Ka neongo kuo tuva pehē ‘a e ngaahi faka‘ilonga kuo ne fai ‘i honau ‘ao, ka na‘e ‘ikai te nau tui pīkitai kiate ia:
43012038	koe‘uhiā ke fakamo‘oni ki he folofola ‘a e palōfita ko ‘Aisea, ‘a ia na‘e pehē ‘ene lea, ‘Eiki, ko hai kuo ne tui ki he‘emau ongoongo? Pea kuo fakahā kia hai ‘a e nima ‘o e ‘Afiona?
43012039	Ko hono ‘uhinga ia na‘e ‘ikai te nau lava ke tui, koe‘uhi ko e toe lea ‘a ‘Aisea ‘o pehē,
43012040	Kuo ne fakakui honau mata, mo fakafefeka honau loto: koe‘uhi ke ‘oua te nau sio ‘aki honau mata, pe ‘ilo ‘aki honau loto, pea tafoki mai, ka u fakamo‘ui kinautolu.
43012041	Na‘e lea pehē ‘a ‘Aisea koe‘uhi na‘a ne mamata ki he lāngilangi ‘o‘ona, pea na‘e kau ‘ene lea kiate ia.
43012042	Ka neongo ia, ka na‘a mo e hou‘eiki na‘e tui pīkitai kiate ia ha tokolahi: ka na‘e ‘ikai te nau fai fakahā ia telia ‘a e kau Fālesi, na‘a hifo kinautolu mei he falelotu.
43012043	He na‘e lahi ‘enau manako ki he fakahīkihiki‘i ‘e he tangata ‘i he fakahīkihiki‘i ‘e he ‘Otua.
43012044	Ka ko Sīsū na‘a ne kalanga ‘o pehē, Ko ia ‘oku ne tui pīkitai kiate au, ‘oku ‘ikai ko au ‘oku ne tui ki ai, ka ko ia na‘a ne fekau mai au.
43012045	Pea ko ia ‘oku ne siofia au, ‘oku ne siofia ‘a ia na‘a ne fekau mai au.
43012046	Kuo u ha‘u au ki māmani ko e maama, koe‘uhi he ‘ilonga ha taha ‘oku tui pīkitai kiate au, pea ‘oua te ne kei nofo ai pē ‘i he po‘uli.
43012047	Pea ka ai ha taha ne fanongo ki he‘eku ngaahi lea, ka kuo ‘ikai lehilehi‘i, ‘oku ‘ikai te u fakamāu‘i ia ‘e au: he na‘e ‘ikai te u ha‘u ke fakamāu‘i ‘a māmani, ka ke fakamo‘ui ‘a māmani.
43012048	Ko ia ‘oku ne fakatale‘i au, ‘o ‘ikai tali ‘eku ngaahi lea, ‘oku ‘i ai ha toko taha ‘oku fakamāu‘i ia: ko e tokāteline kuo u lea‘aki, ko e me‘a ia te ne fakamaau ‘a e tangata ko ia ‘i he ‘aho fakamui.
43012049	Koe‘uhi na‘e ‘ikai meiate au ‘eku lea; ka ko e Tamai na‘a ne fekau mai au, na‘e fai mai ‘e ia hoku tu‘utu‘uni ki he me‘a te u tala mo e lea te u fai.
43012050	Pea ‘oku ou ‘ilo ko ‘ene tu‘utu‘uni ko e koto mo‘ui ta‘engata ia: ko ia ko e ngaahi lea ‘oku ou fai ‘e au, hangē tofu pē hono folofola‘aki mai ‘e he Tamai kiate au, ‘oku pehē ‘eku lea‘aki.
43013001	PEA ko eni, ‘i he te‘eki fai ‘a e kātoanga ‘o e Pāsova, ko e me‘a ‘i he‘ene mea‘i ‘e Sīsū kuo hokosia hono taimi ke hiki mei he maama ko eni ‘o ‘alu ki he Tamai, pea ko e me‘a ‘i he‘ene ‘ofa ki hono kakai ‘o‘ona ‘oku ‘i māmani; ko ia na‘a ne fai ‘ene ‘ofa taupotu kiate kinautolu.
43013002	Pea ‘i he fai ha kai; pea kuo ‘osi ‘ai ‘e he Tēvolo ki hono loto ke lavaki‘i ia ‘e Siutasi, ko e foha ‘o Saimone, ‘a ‘Isikāliote;
43013003	pea ‘i he ‘ilo ‘e Sīsū, kuo tuku kiate ia ‘e he‘ene Tamai ‘a e me‘a kotoa pē ke ne fa‘iteliha ai, pea kuo ne ha‘u mei he ‘Otua pea ‘oku ne ‘alu ki he ‘Otua;
43013004	ko ia na‘a ne tu‘u mei he kai, ‘o ne tuku hono ngaahi kofu tu‘a; ‘o ne to‘o ha tauveli, ‘o ne no‘o.
43013005	Pea ne toki lilingi ha vai ki he kumete, ‘o ne hanga ‘o fufulu ‘a e va‘e ‘o e kau ako, mo ne holoholo ‘aki ‘a e tauveli kuo ne no‘o ‘aki.
43013006	Pea ne ha‘u ai kia Saimone Pita: pea lea ia ki ai, ‘Eiki, ko ho‘o fufulu ‘e koe hoku va‘e koā?
43013007	Pea tali ‘e Sīsū ‘o pehē kiate ia, Ko e me‘a ‘oku ou fai ‘oku ‘ikai te ke ‘ilo ‘e koe ‘i he taimi ni; ka ‘e faifai pea mahino ‘amui.
43013008	Pea lea ‘a Pita ki ai, ‘e ‘ikai ‘aupito te ke fufulu hoku va‘e ‘o ta‘engata. Pea tali ‘e Sīsū ki ai, Kapau ‘e ‘ikai te u fufulu koe, tā ‘oku ‘ikai ha‘o kau mo au.
43013009	Pea pehē ange ‘e Saimone Pita, ‘Eiki, ‘oua ‘e ngata ‘i hoku va‘e pē, kae fai ki hoku ongo nima ni mo hoku ‘ulu.
43013010	Pea me‘a ki ai ‘a Sīsū, Ko ia kuo pālutu, koe‘uma‘ā ‘ene toe fufulu ia ngata pē ‘i hono va‘e, ka kuo ma‘a hono kotoa: pea ‘oku ma‘a foki ‘a kimoutolu, ka ‘oku ‘ikai te mou pehē kotoa pē.
43013011	He na‘a ne mea‘i ‘a e toko taha ‘e lavaki‘i ia; ko ia na‘a ne pehē ai, ‘Oku ‘ikai te mou ma‘a kotoa pē.
43013012	Pea kuo ‘osi leva ‘ene fufulu honau va‘e, mo ‘ene ‘ai hono kofu ‘o toe tokoto, pea ne folofola kiate kinautolu, ‘Oku mahino kiate kimoutolu ‘a e me‘a kuo u fai kiate kimoutolu?
43013013	‘Oku mou ui au ko Lāpai, mo ‘Eiki; pea ‘oku totonu ho‘omou lea pehē; he ko au ia.
43013014	Pea kapau ā kuo u fufulu homou va‘e, ‘a au ko e ‘Eiki mo e Lāpai; pea ‘oku totonu ke fai ‘e kimoutolu foki, ‘o fefufulu‘aki homou va‘e ‘omoutolu.
43013015	He kuo u tuku hamou fa‘ifa‘itaki‘anga, koe‘uhi ke mou fai foki, ‘o hangē ko ‘eku fai kiate kimoutolu.
43013016	Ko au ē, ko au ē, ‘oku ou tala atu, ‘Oku ‘ikai ha tamaio‘eiki ‘e lahi ‘i he‘ene ‘eiki, pe ha talafekau ‘iate ia na‘a ne fekau‘i ia.
43013017	Kapau ‘oku mou ‘ilo ‘a e ngaahi me‘a ko ia, pea ko e toki kakai monū‘ia kimoutolu, ‘o kapau te mou fai ia.
43013018	‘Oku ‘ikai kau ‘eku lea kiate kimoutolu kotoa pē: ‘oku ou ‘ilo pē ‘e au ‘a e anga ‘o kinautolu ne u fili: ka ko hono ‘uhinga, koe‘uhi ke fakamo‘oni ki he potu tohi, Ko ia ‘oku kai ‘eku mā kuo ne hiki hono muiva‘e kiate au.
43013019	Ko ‘eku kamata ‘eni ke fakahā ia kiate kimoutolu ‘i he te‘eki hoko, koe‘uhi ‘oka hoko ia ke mou tui ko au ia.
43013020	Ko au ē, ko au ē, ‘oku ou tala atu, Ko ia ‘oku ne tali ha toko taha pē te u fekau, ‘oku ne tali au; pea ko ia ‘oku ne tali au, ‘oku ne tali ‘a ia na‘a ne fekau mai au.
43013021	‘I he folofola pehē ‘e Sīsū, na‘e takatu‘u hono laumālie, pea ne fakapapau mai ‘o pehē, Ko au ē, ko au ē, ‘oku ou tala atu, Ko e toko taha ‘iate kimoutolu te ne lavaki‘i au.
43013022	Pea fesiofaki ai ‘a e kau ako kuo nau fiu‘a fili, pe ko ‘ene lau kia hai?
43013023	Na‘e ai ha toko taha ‘o ‘ene kau ako na‘e tokoto ‘i he ‘ao ‘o Sīsū, ko e toko taha na‘e ‘ofa ai ‘a Sīsū.
43013024	Ko ia na‘e kamo ‘a Saimone Pita ki he toko taha ko ia, ‘o ne pehē ki ai, Tala, pe ko hai ia ‘oku ne me‘a ki ai.
43013025	Pea hanga ‘a e toko taha ko ia ‘i he‘ene tokoto pehē, ‘o ne faaki atu ki he fatafata ‘o Sīsū, mo ne pehē ki ai, ‘Eiki, ko hai ia?
43013026	Pea tali ‘e Sīsū, Ko ia ia ‘a ia te u unu ‘eku konga mā ‘o ‘ange ma‘ana. Pea ne unu ai ‘ene konga mā, ‘o ne to‘o, ‘o ‘ange kia Siutasi ko e foha ‘o Saimone ‘Isikāliote.
43013027	Pea hili ‘ene ‘ange ‘a e konga mā, mo e hū leva ki he siana ko ia ‘a Sētane. Pea folofola ai ‘a Sīsū kiate ia, Fai vave ange ‘a e me‘a ‘oku ke fai,
43013028	pea na‘e ‘ikai mahino ki ha taha ‘iate kinautolu na‘e tākoto ‘i he kai pē ko ‘ene lea ki ai ke hā.
43013029	He na‘e mahalo ‘a e ni‘ihi, ko e me‘a ‘i he ‘ia Siutasi ‘enau puha pa‘anga, ko ia ko e lea ‘a Sīsū ki ai ‘oku pehē, Fakatau mu‘a ‘a e ngaahi me‘a kuo te‘eki ke tau ma‘u ki he kātoanga; pē ko e pehē ke ne ‘ange ha me‘a ki he masiva.
43013030	Pea ‘i he to‘o ‘a e konga mā ‘e he siana ko ia na‘a ne ‘alu atu leva kitu‘a: pea kuo po‘uli.
43013031	Pea kuo ne ‘alu atu ki tu‘a, pea folofola ‘a Sīsū, Ko eni kuo fakalāngilangi‘i ‘a e Fanautama ‘a Tangata, pea kuo fakalāngilangi‘i ‘a e ‘Otua ‘iate ia:
43013032	pea ‘e fakalāngilangi‘i ia ‘e he ‘Otua ‘i he ‘ene ‘Afio, pea ‘e vave ni ‘ene fakalāngilangi‘i ia.
43013033	Si‘i fānau, ‘oku kei toe si‘i ‘eku ‘iate kimoutolu. Te mou kumi au: kae hangē ko ‘eku lea ki ha‘a Siu, ‘o pehē, Ko e potu ‘oku ou ‘alu ki ai, ‘e ‘ikai te mou lava ke a‘u ki ai; ‘oku pehē foki ‘eku lea ni kiate kimoutolu.
43013034	Ko e tu‘utu‘uni fo‘ou ‘oku ou tuku kiate kimoutolu, Ke mou fe‘ofa‘aki: hangē ā ko ‘eku ‘ofa‘i kimoutolu, ke pehē foki ho‘omou fe‘ofa‘aki.
43013035	Ko e me‘a ko ē ‘e ‘ilo ai ‘e he kakai kotoa pē ko e kau ako kimoutolu ‘a‘aku, ‘o kapau ‘e ai ha‘amou fe‘ofa‘aki.
43013036	Pea lea ki ai ‘a Saimone Pita, ‘Eiki, ko ho‘o me‘a ki fē? Pea tali ‘e Sīsū, Ko e potu ‘oku ou ‘alu ki ai ‘e ‘ikai te ke lava ke muimui mai ki ai ‘i he taimi ni; ka te ke muimui ki ai ‘amui.
43013037	Pea lea ki ai ‘a Pita, ‘Eiki, ko e ‘ikai te u lava ke muimui atu ki ai ‘i he taimi ni, ko e hā? Na‘a mo ‘eku mo‘ui te u li‘aki ia ma‘au.
43013038	Pea tali ‘e Sīsū, Te ke li‘aki koā ho‘o mo‘ui koe‘uhi ko au, ‘o? Ko au ē, ko au ē, oku ou tala atu, ‘e ‘ikai ‘aupito ‘u‘ua ‘a e moa, kae‘oua ke ke fakafisinga au, ‘o tu‘o tolu mālō.
43014001	‘OUA na‘a tuku ke puputu‘u homou loto: tui pīkitai ki he ‘Otua, tui pīkitai foki kiate au.
43014002	‘I he ‘api ‘o ‘eku Tamai ‘oku lahi ‘a e ngaahi nofo‘anga: ka ne ‘ikai, pehē kuo u tala kiate kimoutolu, he ko ‘eku ‘alu eni ke teuteu ha potu mo ‘omoutolu.
43014003	Pea neongo te u ‘alu ‘o teuteu ha potu mo‘omoutolu, ka ‘oku ou toe ha‘u pē, pea te u ma‘u kimoutolu kiate au; koe‘uhi ko e potu ‘oku ou ‘i ai, ke mou ‘i ai foki.
43014004	Pea ko e potu ‘oku ou ‘alu ki ai ‘oku mou ‘ilo hono hala.
43014005	Pea lea ki ai ‘a Tōmasi, ‘Eiki, ‘oku ‘ikai te mau ‘ilo pē ko ho‘o me‘a ki fē; pea mau ‘ilo fēfē ai ‘a e hala?
43014006	Pea folofola ‘a Sīsū ki ai, Ko au pē ko e Hala, pea mo e Mo‘oni mo e Mo‘ui: ‘oku ‘ikai ha‘u ha taha ki he Tamai ka ‘i he‘ene fou ‘iate au.
43014007	Ka ne mou a‘usia ‘a e ‘ilo‘i ‘o‘oku, pehē te mou lāu‘ilo‘i mo ‘eku Tamai; pea ‘oku mou kamata ‘eni ke ‘ilo ‘a ‘Ene ‘Afio, pea kuo mou mātā ia.
43014008	Pea lea ‘a Filipe ki ai, ‘eiki, tuku ke mau sio ki he Tamai, pea kuo mau fiemālie leva.
43014009	Pea lea ‘a Sīsū kiate ia, Ko futu ‘eku ‘iate kimoutolu, pea kuo te‘eki koā ke ke ‘ilo au, Filipe? Ko ia kuo ne mātā au, kuo ne mātā ‘a e Tamai; pea fēfē ai ho‘o pehē, Tuku ke mau sio ki he Tamai?
43014010	‘Ikai ‘oku ke tui, ‘oku ou ‘i he Tamai, pea ko e Tamai ‘oku ‘iate au: ko e ngaahi lea ‘oku ou fai kiate kimoutolu, ‘oku ‘ikai te u lea‘aki meiate au. Ka ko e Tamai ‘oku ne fai ‘ene ngaahi ngāue, he‘ene nofo‘ia au.
43014011	Mou tui kiate au, ko au ‘oku ou ‘i he Tamai, mo e Tamai ‘iate au: pea ka ‘ikai, pea mou tui koe‘uhi ko ‘ene ngaahi ngāue.
43014012	Ko au ē, ko au ē, ‘oku ou tala atu, Ko ia ‘oku tui pīkitai kiate au, ko e ngaahi ngāue ‘oku ou fai ‘e fai ‘e he toko taha ko ia foki; ‘io, te ne fai ‘a e ngaahi me‘a ‘oku hulu atu ‘i he ngaahi me‘a ni; koe‘uhiā ko ‘eku ‘alu ki he Tamai.
43014013	Pea ‘ilonga ha me‘a te mou kole ‘i hoku hingoa, te u fai ia, koe‘uhi ke fakalāngilangi‘i ‘a e Tamai ‘i he ‘Alo.
43014014	Neongo pē ko e hā ha me‘a te mou kole meiate au ‘i hoku hingoa, te u fai ia.
43014015	Kapau ‘oku mou ‘ofa kiate au, te mou tauhi ‘eku ngaahi fekau ‘a‘aku.
43014016	Pea te u tala ki he Tamai, pea te ne foaki kiate kimoutolu ha Taukapo ‘e toko taha, koe‘uhi ke ne ‘iate kimoutolu ‘o ta‘engata; ‘io, ko e Laumālie ‘o e Mo‘oni;
43014017	‘a ia ‘oku ‘ikai ke fa‘a ma‘u ‘e māmani, koe‘uhi ‘oku ‘ikai te ne sio kiate ia, pe fai ke ‘ilo ia: ka ‘oku mou fai ke ‘ilo ia ‘e kimoutolu; he ‘oku ne nofo ma‘u mo kimoutolu, pea ‘oku ne ‘i. homou loto.
43014018	‘E ‘ikai te u ‘alu ‘o tuku kimoutolu ke tuēnoa: ‘oku ou ha‘u pē kiate kimoutolu.
43014019	‘Oku toe si‘i pea ‘ikai kei sio kiate au ‘a māmani; ka ka sio ai pē kiate au ‘e kimoutolu, koe‘uhi ‘oku ou mo‘ui pea te mou mo‘ui ai pē.
43014020	‘I he ‘aho ko ia te mou ‘ilo, ko au ‘oku ou ‘i he‘eku Tamai, pea mo kimoutolu ‘iate au, pea mo au ‘iate kimoutolu.
43014021	Ko ia ‘oku ma‘u ‘eku ngaahi tu‘utu‘uni, mo tauhi ki ai, ko ia ia ‘oku ‘ofa kiate au: pea ko ia ‘oku ‘ofa kiate au ‘e ‘ofeina ia ‘e he‘eku Tamai, pea te u ‘ofa mo au kia ia, pea te u fakahaa‘i kiate ia.
43014022	Pea lea ki ai ‘a Siutasi–ka na‘e ‘ikai ko ‘Isikaliote–‘Eiki, ko e hā kuo pehē ai, ho‘o teu fakahaa‘i koe kiate kimautolu, kae ‘ikai ki māmani?
43014023	Pea tali ‘e Sīsū ‘o ne pehē ki ai, Kapau ‘oku ‘ofa ha taha kiate au, te ne tauhi ‘eku lea: pea ‘e ‘ofa kiate ia ‘a ‘eku Tamai, pea te ma omi kiate ia, ‘o ma nofo‘anga taha mo ia.
43014024	Ko ia ‘oku ‘ikai ke ‘ofa kiate au, ‘oku ‘ikai te ne tauhi ‘eke ngaahi lea: pea ko e lea ‘oku mou fanongo ki ai ‘oku ‘ikai ‘a‘aku, ka ‘a e Tamai na‘a ne fekau mai au.
43014025	Ko e ngaahi me‘a ni kuo u tala atu ‘i he‘eku kei ‘iate kimoutolu.
43014026	Ka ko e Taukapo, ko e Laumālie Mā‘oni‘oni, ‘a ia ‘e fekau mai ‘e he Tamai ‘i hoku hingoa, ko e Toko Taha ko ia te ne ako kiate kimoutolu ‘a e me‘a kotoa pē, pea te ne fakamanatu kiate kimoutolu ‘a e me‘a kotoa pē kuo u lea‘aki kiate kimoutolu.
43014027	Ko ‘eku ‘alu ‘eni, ka u tuku ha fiemālie kiate kimoutolu; ko ha fiemālie ‘a‘aku ‘oku ou foaki atu kiate kimoutolu: ‘oku ‘ikai hangē ko e foaki ‘a māmani ‘a ‘eku foaki kiate kimoutolu. ‘Oua na‘a tuku ke puputu‘u homou loto, ‘uma‘ā ha‘ane manavahē.
43014028	Ne mou fanongo ki he‘eku pehē atu, Ko ‘eku ‘alu ni kau ha‘u kiate kimoutolu. Ka ne mou ‘ofa kiate au, pehē te mou fiefia ‘i he‘eku ‘alu ki he Tamai; koe‘uhi ‘oku lahi ‘a e Tamai ‘iate au.
43014029	Pea kuo u tala ni ia kiate kimoutolu ‘i he te‘eki ke hoko, koe‘uhi ‘oka hoko mai ke mou tui.
43014030	‘E; ‘ikai te u toe talanoa lahi mo kimoutolu: he ‘oku ha‘u ‘a e ‘eiki ‘o māmani, pea tala‘ehai ‘oku ‘i ai ha‘ane momo‘i me‘a ‘iate au;
43014031	ka koe‘uhi pē ke ‘ilo ‘e māmani ‘oku ou ‘ofa ki he Tamai, pea hangē ko hoku tu‘utu‘uni ‘e he Tamai, ‘oku pehē ‘eku fai. Mo u tu‘u, ke tau ‘alu ‘i heni.
43015001	Ko au ko e uaine mo‘onia, pea ko ‘eku Tamai ko e tauhi ngoue ia.
43015002	‘Ilonga ha va‘a ‘iate au ‘oku ‘ikai fua, ‘oku ne motuhi ia: pea ‘ilonga ha va‘a ‘oku fua, ‘oku ne ‘auhani ia, ke ‘āsili ‘ene fua.
43015003	Kuo mou tafe sino‘ivai ‘eni kimoutolu, ko e me‘a ‘i he lea kuo u fai kiate kimoutolu.
43015004	‘Ē, ‘ai ke mou nofo ma‘u ‘iate au, mo au ‘iate kimoutolu. Hangē ‘oku ‘ikai ke fa‘a fua ‘a e va‘a ‘iate ia pē, ‘o kapau ‘e ‘ikai nofo ma‘u ‘i he vaine; pehē foki, ‘e ‘ikai te mou lava ‘e kimoutolu, ‘o kapau ‘e ‘ikai te mou nofo ma‘u ‘iate au.
43015005	Ko au pē ko e vaine, ko kimoutolu ko e ngaahi va‘a: ko ia ‘oku nofo ma‘u ‘iate au, mo au ‘iate ‘ia, ‘oku fua lahi ‘a e toko taha ko ia: he ka māvae mo au, ‘oku ‘ikai te mou fa‘a fai ha me‘a.
43015006	Ka ai ha taha ne ‘ikai nofo ma‘u ‘iate au, ne li‘aki atu hangē ko e va‘a na, pea ne mae; pea ‘oku nau tānaki ‘a e ngaahi me‘a pehē, ‘o laku ki he afi, pea ‘oku vela.
43015007	Kapau te mou nofo ma‘u ‘iate au, pea kapau ‘e nofo ma‘u ‘eku ngaahi lea ‘iate kimoutolu, pea neongo pe ko e hā te mou loto ki ai, mou kole, pea ‘e fai kiate kimoutolu.
43015008	Ko e me‘a ko ia kuo fakalāngilangi‘i ai ‘a ‘eku Tamai, koe‘uhi ke iku ki ho‘omou fua lahi, mo ho‘omou mātu‘aki hoko ko e kau ako ‘a‘aku.
43015009	Hangē ko e ‘ofa‘i au ‘e he Tamai, kuo pehē ‘eku ‘ofa‘i kimoutolu: mo u nofo ma‘u ‘i he ‘ofa ko ia ‘a‘aku.
43015010	Kapau te mou tauhi ‘eku ngaahi tu‘utu‘uni, te mou nofo ma‘u ‘i he‘eku ‘ofa; ‘o hangē foki kuo u tauhi ‘e au ‘a e ngaahi tu‘utu‘uni ‘a e Tamai, pea u nofo ma‘u ‘i he ‘ofa ‘a‘ana.
43015011	Ko e ngaahi me‘a ni kuo u tala atu, koe‘uhi ke ‘iate kimoutolu ‘eku fiefia, pea ke kakato ‘a e fiefia ‘amoutolu.
43015012	Ko eni ia ‘a e tu‘utu‘uni ‘a‘aku, Ke mou fe‘ofa‘aki, ‘o hangē ko e ‘ofa ne u fai kiate kimoutolu.
43015013	Tala‘ehai ‘oku ai ha ‘ofa ‘a ha taha ‘e lahi ‘i he ‘ofa ko ē, ke ne li‘aki ‘ene mo‘ui koe‘uhi ko hono ngaahi kaume‘a.
43015014	Ko hoku ngaahi kaume‘a ‘a kimoutolu ‘o kapau ‘oku mou fai ‘a e ngaahi me‘a ‘oku ou tu‘utu‘uni atu.
43015015	‘Oku ‘ikai te u kei lau kimoutolu ko e kau tamaio‘eiki; he tala‘ehai ‘oku ‘ilo ‘e he tamaio‘eiki ‘a e me‘a ‘oku fai ‘e he‘ene ‘eiki: ka kuo u ui kimoutolu ko hoku ngaahi kaume‘a; koe‘uhi ‘ilonga ha me‘a ne u fanongo mei he‘eku Tamai kuo u faka‘ilo kiate kimoutolu.
43015016	Na‘e ‘ikai ko kimoutolu na‘e fili au, ka ko au na‘a ku fili kimoutolu, pea na‘a ku fakanofo kimoutolu, ke mou ‘alu kimoutolu ‘o fua, pea ke nofo ma‘u homou fua; koe‘uhiā ke ‘ilonga ha me‘a te mou kole mei he Tamai ‘i hoku hingoa ke ne ‘atu ia.
43015017	Ko e ngaahi me‘a ko eni kuo u tu‘utu‘uni atu, koe‘uhi ke mou fe‘ofa‘aki.
43015018	Kapau ‘oku fehi‘a ‘a māmani kiate kimoutolu, manatu na‘e mu‘a noa pē ‘ene fehi‘a kiate au ‘iate kimoutolu.
43015019	Ka ne ‘o māmani ‘a kimoutolu, pehē ‘e ‘ofa ‘a māmani ki he me‘a ‘a‘ana: ka ko e me‘a ‘i he ‘ikai ‘o māmani ‘a kimoutolu kae, kehe, ko e fili kimoutolu ‘e au mei māmani, ko hono ‘uhinga ē ‘oku fehi‘a ai ‘a māmani kiate kimoutolu.
43015020	Manatu he lea na‘a ku fai kiate kimoutolu, ‘Oku ‘ikai ha tamaio‘eiki ‘e lahi ‘i he‘ene ‘eiki. Kapau kuo nau fakatanga‘i au, te nau fakatanga‘i ‘a kimoutolu foki; kapau kuo nau tauhi ‘a e lea ‘a‘aku, te nau tauhi ‘a e lea ‘amoutolu foki.
43015021	Ka ko e ngaahi me‘a ko ia kotoa te nau fai kiate kimoutolu koe‘uhi ko hoku hingoa, koe‘uhi ‘oku ‘ikai te nau ‘ilo ‘a ia na‘a ne fekau mai au.
43015022	Ka ne ‘ikai te u ha‘u ‘o lea kiate kinautolu, pehē ne ‘ikai ha‘anau angahala: ka ko eni ‘oku ‘ikai ha kofu ki he‘enau angahala.
43015023	Ko ia ‘oku ne fehi‘a kiate au, ‘oku ne fehi‘a ki he‘eku Tamai foki.
43015024	Ka ne ‘ikai te u fai ‘i honau lotolotonga ‘a e ngaahi ngāue ‘a ia ‘oku te‘eki ke fai ‘e ha taha, pehē ne ‘ikai ha‘anau angahala: ka ko eni kuo nau mamata pea kuo nau fehi‘a kiate au mo ‘eku Tamai fakatou‘osi.
43015025	Ka koe‘uhiā pē ke fakamo‘oni ki he lea kuo tohi ‘i he‘enau lao, Na‘a nau fehi‘a kiate au tu‘unga‘a pē.
43015026	‘Oka hoko mai ‘a e Taukapo, ‘a ia te u fekau atu ‘e au mei he Tamai, ‘io, ko e Laumālie ‘o e Mo‘oni, ‘a ia ‘oku ne ‘alu atu mei he Tamai, te ne fakamatala ‘e he toko taha ko ia kiate au;
43015027	pea ko e kau fai fakamatala foki ‘a kimoutolu, koe‘uhi kuo mou ‘iate au mei he kamata‘anga.
43016001	KO E ngaahi me‘a ni kuo u tala atu, koe‘uhi ke ‘oua te mou tūkia.
43016002	Te nau hifo kimoutolu mei he falelotu: ‘io, ‘oku ‘unu mai ha taimi, ‘a ia ‘e ‘ilonga ai ha taha te ne tāmate‘i kimoutolu, te ne lau kuo ne fai ha feilaulau ki he ‘Otua.
43016003	Pea te nau fai pehē, koe‘uhi kuo ‘ikai te nau ‘ilo ‘a e Tamai, ‘uma‘ā au,
43016004	‘ē, ma‘u ā! ka kuo u ki‘i lea pehē, koe‘uhi ‘oka hokosia hono taimi ke mou manatu na‘a ku tala atu ia ‘e au. Ka na‘e ‘ikai te u tala atu ‘a e ngaahi me‘a ko ia mei he kamata‘anga, koe‘uhi na‘a ku ‘iate kimoutolu.
43016005	Ka ko eni ‘oku ou ‘alu atu kiate ia na‘a ne fekau mai au; pea tala‘ehai ‘oku fehu‘i mai ‘e hamou taha, Ko si‘o ‘alu ki fē?
43016006	Ka koe‘uhi kuo u tala ‘a e ngaahi me‘a ko eni kiate kimoutolu, kuo fonu kotoa leva homou loto ‘i he mamahi.
43016007	Ka ko si‘i mo‘oni ‘eni ‘oku ou tala atu: Ko hono lelei kiate kimoutolu ‘a e hiki ‘a‘aku: pea kapau ‘e ‘ikai te u hiki, pea ‘e ‘ikai ha‘u ‘a e Taukapo kiate kimoutolu; ka ‘o kapau te u ‘alu, te u fekau ia kiate kimoutolu.
43016008	Pea ‘i he ha‘u ‘a e Toko Taha ko ia te ne lea o‘o ki māmani ‘i he angahala, mo e mā‘oni‘oni, mo e fakamaau:
43016009	‘i he angahala, koe‘uhiā ko e ‘ikai te nau tui pīkitai kiate au;
43016010	‘i he mā‘oni‘oni, koe‘uhi ko ‘eku ‘alu ki he Tamai, pea ‘ikai te mou kei sio kiate au.
43016011	Pea ‘i he fakamaau, koe‘uhi kuo fakamāu‘i ‘a e ‘eiki ‘o e maama ko eni.
43016012	‘Oku kei toe lahi ‘eku me‘a ke lea ki ai kiate kimoutolu, ka ‘oku ‘ikai te mou fa‘a kātaki ‘i he taimi ni.
43016013	Ka ‘oka hoko mai ‘a e Toko Taha ko ia, ‘a e Laumālie ‘o e Mo‘oni, te ne tataki kimoutolu ki he mo‘oni, hono kotoa; he tala‘ehai te ne lea ‘iate ia pē; ka ‘ilonga ha me‘a te ne fanongo ki ai, te ne lea‘aki: pea te ne fakahā kiate kimoutolu ‘a e ngaahi me‘a ‘oku tu‘unuku mai.
43016014	Ko au pē te ne fakalāngilangi‘i ‘e he toko taha ko ia: he te ne to‘o mei he me‘a ‘a‘ata, ‘o ne fakahaa‘ia kiate kimoutolu.
43016015	Ko e me‘a kotoa pē ‘oku ‘a e tamai ‘oku ‘a‘aku ia: ko hono ‘uhinga ia na‘a ku pehē ai, te ne to‘o mei he me‘a ‘a‘ata ‘o fakahā kiate kimoutolu.
43016016	Toe si‘i, pea ‘e ‘ikai te mou kei mātā au: pea toe si‘i atu, pea te mou sio kiate au.
43016017	Ko ia na‘e fepehē‘aki ai ha ni‘ihi ‘o ‘ene kau ako, Ko e hā ‘eni ‘oku ne lau mai, Toe si‘i pea ‘e ‘ikai te mou mātā au: pea toe si‘i atu, pea te mou sio kiate au: pea mo ‘ene lau, Ko ‘eku ‘alu ni ki he Tamai?
43016018	Pea nau pehē ai, Ko e hā tū ‘a e me‘a ni, ‘a ‘ene pehē, Toe si‘i? ‘oku ‘ikai te mau ‘ilo pē ko e hā ‘a e ‘uhinga ‘o ‘ene lea.
43016019	Pea mea‘i ‘e Sīsū ‘oku nau fie fehu‘i kiate ia, pea ne pehē kiate kinautolu, Ko eni koā ‘a e me‘a ‘oku mau fakakikihi ki ai, ‘a ‘eku pehē, Toe si‘i, pea ‘ikai te mou mātā au: pea toe si‘i atu, pea te mou sio kiate au, ‘o?
43016020	Ko eni, Ko au ē, ko au ē, ‘oku ou tala atu, Te mou tangi ‘e kimoutolu mo tangilāulau, ka ‘e fiefia ‘a māmani: te mou mamahi ka ‘e liliu ho‘omou mamahi ko e fiefia.
43016021	Ka langā ha fefine ‘oku ne ongo‘i mamahi, koe‘uhi kuo hokosia hono taimi: ka ka fā‘ele‘i leva ‘a e tama, ‘oku ‘ikai te ne kei manatu ki he‘ene faingata‘a‘ia, he‘ene fiefia ‘i he fanau‘i ‘o ha tangata ki māmani.
43016022	Pehē, ‘oku mou ongo‘i mamahi ‘e kimoutolu ‘i he taimi ni: ka te u toe sio kiate kimoutolu, pea ‘e fiefia homou loto, pea ko ho‘omou fiefia ‘e ‘ikai ‘ave ‘e ha taha.
43016023	Pea ‘i he ‘aho ko ia ‘e ‘ikai te mou fehu‘i ha me‘a kiate au. Ko au ē, ko au ē, ‘oku ou tala atu, Kapau te mou kole ha me‘a mei he Tamai, te ne ‘atu kiate kimoutolu ‘i hoku hingoa.
43016024	Te‘eki te mou kole ha me‘a ‘e taha ‘i hoku hingoa, ‘o a‘u mai ki he taimi ni. ‘Ē, mou kole, pea te mou ma‘u, koe‘uhi ke kakato ho‘omou fiefia.
43016025	Ko e ngaahi me‘a ni kuo u fai fakatātā ‘eku tala kiate kimoutolu: ‘oku ‘unu mai ha taimi, ‘a ia ‘e ‘ikai te u kei fai fakatātā ai ‘eku tala me‘a kiate kimoutolu, ka te u fakamatala ‘a e Tamai kiate kimoutolu, ‘o talatalatonu.
43016026	‘I he ‘aho ko ia te mou fai ho‘omou kole ‘i hoku hingoa: pea ‘oku ‘ikai te u pehē te u fakakolekolea ‘a e Tamai koe‘uhi ko kimoutolu:
43016027	he ko e Tamai ‘oku ne ‘ofa kiate kimoutolu fakaeia pē, koe‘uhiā kuo mou ‘ofa kiate au, pea kuo mou tui na‘a ku ‘alu atu mei he Tamai.
43016028	Na‘a ku ‘alu atu mei he Tamai, pea kuo u ha‘u ki māmani: ko eni ‘oku ou tuku ‘a māmani ‘o u ‘alu ki he Tamai.
43016029	Pea lea ‘ene kau ako, Ta ko eni ‘oku ke lea fakahangatonu mai, pea ‘oku ‘ikai te ke momo‘i lau fakatātā.
43016030	‘Oku mau ‘ilo ‘eni ‘oku ke mea‘i ‘a e me‘a kotoa pē, pea ‘oku ‘ikai te ke ‘oua ke fehu‘i ‘e ha taha kiate koe: ko e me‘a ko ia ‘oku mau tui ai na‘a ke ha‘u mei he ‘Otua.
43016031	Pea tali ‘e Sīsū kiate kinautolu, ‘Oku mou tui ‘eni koā?
43016032	‘Ē, ‘oku ‘unu mai ha taimi, ‘io, kuo hokosia, ‘a ia ‘e vetekina kimoutolu takitaha ki hono ‘api tonu, pea te mou tuku au ke toko taha: ka tala‘ehai ‘oku ou toko taha, he ko e Tamai ‘oku ne ‘iate au.
43016033	Ko e ngaahi me‘a ni kuo u tala kiate kimoutolu, Koe‘uhi ke mou ma‘u ‘iate au ha Fiemālie. ‘I māmani ‘oku mou ma‘u fakamamahi; ka mou lototo‘a pē; kuo u ikuna ‘a māmani ‘e au.
43017001	PEA kuo fai ‘e Sīsū ‘a e ngaahi lea ko ia, pea ne tāngaki hake ki he langi, ‘o ne folofola ‘o pehē, ‘ala Tamai, kuo hokosia ‘a e taimi; ke ke fakalāngilangi‘i ho ‘Alo, koe‘uhi ke fakalāngilangi‘i ‘e he ‘Alo ‘a e ‘Afiona:
43017002	hangē ā na‘a ke tuku kiate ia ‘a e pule ki he kakano kotoa pē, koe‘uhi ko e me‘a kātoa ne ke foaki kiate ia, ke ne foaki kiate kinautolu ‘a e mo‘ui ta‘engata.
43017003	Pea ko eni ia ‘a e mo‘ui ta‘engata, ke nau fai ke ‘ilo koe ko e ‘Otua mo‘onia pē taha, pea mo Sīsū ne ke fekau mai ko e Mīsaia.
43017004	Kuo u fakalāngilangi‘i koe ‘i māmani; he kuo u faka‘osi ‘a e ngāue na‘a ke tuku kiate au ke u fai.
43017005	Pea ko eni, ‘alā Tamai, ke ke fakalāngilangi‘i au ‘e koe, he fakataha mo e ‘Afiona, ‘aki ‘a e lāngilangi na‘a ku ma‘u ‘i he te‘eki ke tu‘u ‘a māmani ‘i he‘eku feangai mo koe.
43017006	Kuo u fakamahino ho huafa ki he kakai na‘a ke foaki kiate au mei māmani: na‘e ‘o‘ou ‘a kinautolu, pea ne ke foaki ‘a kinautolu kiate au: pea kuo nau tauhi ho‘o folofola.
43017007	Kuo nau ‘ilo ‘eni ‘oku meiate koe ‘a e ngaahi me‘a kotoa pē na‘a ke foaki mai.
43017008	He ko e ngaahi lea na‘a ke tuku mai kiate au, kuo u tuku kiate kinautolu; pea kuo nau tali ia, pea kuo nau ‘ilo mo‘oni na‘a ku ha‘u mei he ‘Afiona, pea kuo nau tui na‘e fekau mai au ‘e he ‘Afiona.
43017009	‘Oku ou fakakolekole ‘e au koe‘uhi ko kinautolu; ‘oku ‘ikai ko ‘eku fai koe‘uhi ko māmani, ka koe‘uhi pē ko kinautolu ne ke foaki mai; he ‘oku ‘o‘ou ‘a kinautolu:
43017010	(‘Io, ko ‘eku ngaahi me‘a kotoa pē ‘oku ‘a‘au, pea ko ho‘o ngaahi me‘a ‘oku ‘a‘aku) pea kuo fakalāngilangi‘i au ‘iate kinautolu.
43017011	Pea ‘oku ‘ikai te u kei ‘i māmani, ka ‘oku ‘i māmani ‘a e tu‘unga me‘a ni, pea ko ‘eku ‘alu ‘aku ki he ‘Afiona. ‘E Tamai Toputapu, ke ke tauhi ‘a kinautolu ni ‘i ho huafa, ‘a e huafa ne ke tuku kiate au, koe‘uhi ke nau taha, ‘o hangē ko kitaua.
43017012	Lolotonga ‘eku ‘iate kinautolu na‘a ku tauhi kinautolu ‘e au ‘i ho huafa, ‘a e huafa kuo ke tuku mai: ‘io, na‘a ku le‘ohi kinautolu, pea kuo ‘ikai mole hanau taha, ngata pē ‘i he hako ‘o mala, koe‘uhiā pē ke fakamo‘oni ki he Tohitapu.
43017013	Pea ko ‘eku ‘alu atu ‘eni kiate koe; pea ‘oku ou lea pehē ‘i māmani, koe‘uhi ke nau ma‘u ‘eku fiefia ‘iate kinautolu kuo kakato.
43017014	Ko au kuo u tuku kiate kinautolu ho‘o folofola; pea ko māmani na‘a ne fehi‘a kiate kinautolu, koe‘uhi ‘oku ‘ikai te nau ‘o māmani, ‘o hangē ko au, ‘oku ‘ikai te u ‘o māmani.
43017015	‘Oku ‘ikai te u pehē, ke ke to‘o kinautolu mei māmani, ka ke ke ta‘ofi kinautolu mei he Fili.
43017016	‘Oku ‘ikai te nau ‘o māmani, hangē ko au, ‘oku ‘ikai te u ‘o māman
43017017	Fakatapu‘i kinautolu ‘i he mo‘oni: ko e folofola ‘a‘au ko e mo‘oni ia.
43017018	Hangē na‘a ke fekau au ki māmani, ko au foki na‘a ku fekau kinautolu ki māmani.
43017019	Pea koe‘uhi ko kinautolu, ko ia ‘oku ou fakatāpui au ‘e au, koe‘uhi ke hoko ‘a kinautolu foki ko e koto fakatapu mo‘oni.
43017020	Ka ‘oku ‘ikai ko kinautolu ni pē ‘oku kau ki ai ‘eku kole, ka ‘oku kau foki kiate kinautolu ‘e tui pīkitai kiate au ko e me‘a ‘i he‘enau malanga.
43017021	Ko ‘eku kole ke nau taha pē ‘a kinautolu kotoa pē; hangē ā ‘oku ke ‘iate au, ‘alā Tamai, mo au ‘iate koe, ke pehē foki ‘enau ‘iate kitaua: koe‘uhiā ke tui ‘e māmani na‘e fekau mai au ‘e ho‘o ‘Afio.
43017022	Pea ko e lāngilangi kuo ke tuku mai kiate au, kuo u tuku ia kiate kinautolu, ke nau taha ‘o hangē ‘oku ta taha:
43017023	ko au ‘iate kinautolu, mo koe ‘iate au, koe‘uhi ke fakahaohaoa ‘a kinautolu ka nau taha; koe‘uhiā ke faifai pea ‘ilo ‘e māmani na‘e fekau mai au ‘e ho‘o ‘Afio, pea kuo ke ‘ofa kiate kinautolu, ‘o hangē ko ho‘o ‘ofa kiate au.
43017024	‘Alā Tamai, ko e me‘a kuo ke foaki mai, ko hoku loto ki ai, ko e potu ‘oku ou ‘i ai au, ke nau ‘i ai ‘a kinautolu foki mo au; ke nau siofia ‘a e lāngilangi ‘o‘oku, ‘a ia kuo ke foaki mai: he na‘a ke ‘ofa kiate au ‘i he te‘eki ke tanu pou ‘a māmani.
43017025	‘E Tamai Mā‘oni‘oni, ko māmani foki na‘e ‘ikai lava‘i ‘a e ‘ilo‘i ‘o ho‘o ‘Afio; ka ko au na‘a ku lava‘i ho ‘ilo‘i, pea ko e tu‘unga me‘a ni kuo nau lava ke ‘ilo ne fekau mai au ‘e ho‘o ‘afio.
43017026	Pea kuo u faka‘ilo kiate kinautolu ho huafa, ‘io, pea te u faka‘ilo pē: koe‘uhi ke ‘iate kinautolu ‘a e ‘ofa kuo ke ‘ofa ‘aki kiate au, pea ke u ‘iate kinautolu foki mo au.
43018001	PEA hili ‘ene folofola pehē ‘a Sīsū, Na‘a ne ‘alu atu mo ‘ene kau ako, ‘o ne laka ki he tu‘a vai-uinitā ko Kitilone; pea ko e potu ko ia na‘e tu‘u ai ha ngoue tapu, pea ne hū ki ai, ‘e ia mo ‘ene kau ako.
43018002	Ka ko Siutasi foki, ko hono lavaki, na‘a ne ‘ilo ki he potu: he na‘e fa‘a fakataha ki ai ‘a Sīsū mo ‘ene kau ako.
43018003	Pea kuo ma‘u leva ‘e Siutasi ‘a e vāhengatau, pea mo ha kau ‘ōfisa mei he hou‘eiki taula‘eiki mo e kau Fālesi, pea ne ha‘u ki he potu ko ia mo e ngaahi tūhulu mo e ngaahi maama mo e mahafu.
43018004	Pea ko Sīsū, neongo na‘a ne mea‘i ‘a e ngaahi me‘a kotoa pē ‘oku tu‘unuku mai kiate ia, ka na‘a ne hā‘ele atu pē, ‘o ne folofola kiate kinautolu, Ko hai ‘oku mou kumi ki ai?
43018005	Pea nau tali ki ai, Ko Sīsū mei Nāsaleti. Pea folofola ia kiate kinautolu, Ko au ‘eni. (Pea na‘e tu‘u mo kinautolu foki ‘a Siutasi ko hono lavaki.)
43018006	Pea ‘i he‘ene me‘a ko ia kiate kinautolu, ‘o pehē, Ko au ‘eni, na‘a nau holomui, ‘o tō ki he kelekele.
43018007	Pea ne toe fehu‘i ai kiate kinautolu, Ko hai ‘oku mou kumi ki ai? Pea nau pehē, Ko Sīsū mei Nāsaleti.
43018008	Pea tali ‘a Sīsū, Ne u tala kiate kimoutolu, Ko au ‘eni: ko ia kapau ko au ‘oku mou kumi ki ai, pea tukuange ‘a e tu‘unga me‘a ni ke nau ‘alu.
43018009	Ko e fai ia koe‘uhiā ke fakamo‘oni ki he folofola na‘e ne fai, ‘o pehē, Ko kinautolu kuo ke foaki mai, ne ‘ikai te u tuku hanau taha ke mole.
43018010	Pea ko Saimone–‘a Maka foki–‘a ia kuo ma‘u heletā, na‘a ne unuhi ia, ‘o ne taa‘i ‘a e tamaio‘eiki ‘a e Taula‘eiki Lahi, ‘o ne tu‘usi hono lau‘i telinga to‘omata‘u, Ko e hingoa ‘o e tamaio‘eiki ko Malikusi.
43018011	Pea me‘a ‘a Sīsū kia Pita, ‘ai ‘a e heletā ki hono ‘ai‘anga: ko e pehē koā ke ‘oua na‘a ku inu ‘a e ipu kuo tuku mai ‘e he Tamai!
43018012	Ko ia ko e vāhengatau mo e ‘eikitau mo e kau ‘ōfisa ‘a ha‘a Siu na‘a nau puke ‘a Sīsū, ‘o ha‘i ia:
43018013	‘o nau motu‘a taki ia kia ‘Ānasi, he ko e tamai ia ‘a e uaifi ‘o Kaiafasi, ‘a ia na‘e Taula‘eiki Lahi ‘i he ta‘u ko ia.
43018014	Pea ko Kaiafasi foki ia na‘a ne fale‘i ‘a ha‘a Siu, ‘o pehē, Ko hono lelei ke mate ha tangata ‘e taha koe‘uhi ko e fa‘ahinga tapu.
43018015	Pea na‘e muimui kia Sīsū ‘a Saimone Pita, pea pehē mo ha tama ako ‘e taha: pea ko e tama ako ko ia ko e fe‘iloaki ‘o e Taula‘eiki Lahi, pea hū fakataha ia mo Sīsū ki he loto‘ā ‘o e Taula‘eiki Lahi.
43018016	Ka ka tu‘u ‘a Pita ‘i tua‘ā, ‘i he matapā, Ko ia na‘e ‘alu atu ‘a e tama ako ‘e taha, ‘a ia ko e fe‘iloaki ‘o e Taula‘eiki Lahi, ‘o ne lea ki he fefine na‘e le‘o matapā, ‘o ne fakahū mai ‘a Pita.
43018017	Pea lea ai kia Pita ‘e he kaunanga na‘e le‘o matapā, Ko koe foki ko e taha ‘i he kau ako ‘a e tangata na, ‘o? Pea pehē ‘e ia, ‘Oku ‘ikai.
43018018	Pea na‘e tutu‘u ai ‘a e kau tamaio‘eiki mo e kau ‘ōfisa, kuo nau tafu ha afi malala; he na‘e momoko: pea nau mūmū ai: pea na‘e ‘iate kinautolu ‘a Pita foki, ‘oku ne tu‘u ‘o mūmū.
43018019	Pea fakafehu‘i ‘e he Taula‘eiki Lahi kia Sīsū, ki he‘ene kau ako, pea mo ‘ene tokāteline.
43018020	Pea tali ‘e Sīsū ki ai, Ko e toko taha au kuo u lea ‘asi, ‘o fai ki māmani; ko ‘eku ako na‘e fai ma‘u pē ‘i ha falelotu, kae‘uma‘ā ‘i he Temipale, ‘a e potu ‘oku fakataha ki ai ‘a ha‘a Siu kotoa; pea na‘e ‘ikai te u fai fūfūnaki ha momo‘i lea.
43018021	Ko e hā ‘oku ke fehu‘i ai kiate au? fehu‘i pē kiate kinautolu kuo fanongo kiate au, pe ko e hā ‘eku lea na‘e fai kiate kinautolu: ‘ē, ‘oku lāu‘ilo ‘e kinautolu ni ‘a e ngaahi me‘a kuo u lea‘aki.
43018022	Pea ‘i he‘ene me‘a pehē, pea ko e toko taha ‘i he kau ‘ōfisa na‘e tu‘u ai na‘a ne ‘ai ha pekalae ‘o Sīsū, ‘o ne pehē, ‘Oku pehē koā ho‘o tali ki he Taula‘eiki Lahi?
43018023	Pea tali ‘e Sīsū ki ai, Kapau kuo kovi ha‘aku lea, pe‘i fakahaa‘i ‘a e kovi: ka ‘o kapau kuo lelei, pea ko e hā kuo ke taa‘i ai au?
43018024	Pea fekau ai ‘e ‘Ānasi ke ‘ave ha‘isia ia kia Kaiafasi ko e Taula‘eiki Lahi.
43018025	Pea lolotonga ia mo e tu‘u ‘a Saimone Pita, ‘o mūmū. Pea nau pehē ai kiate ia, Ko koe foki ko e toko taha ‘i he‘ene kau ako, ‘o? Ka ka faka‘ikai ‘e ia, ‘o ne pehē, ‘Oku ‘ikai.
43018026	Pea lea ha toko taha ‘o e kau tamaio‘eiki ‘a e Taula‘eiki Lahi, ‘a ia ko e toko taha na‘e kāinga mo e tangata ne tu‘usi hono telinga ‘e Pita, ‘o ne pehē, ‘Ikai na‘a ku mātu‘aki sio kiate koe ‘i he ngoue tapu fakataha mo ia?
43018027	Pea toe faka‘ikai ai ‘e Pita: pea ‘u‘ua leva ‘a e moa.
43018028	Pea nau taki ai ‘a Sīsū mei he fale ‘o Kaiafasi ki he Palasi: pea na‘e kei hengihengi; pea na‘e ‘ikai te nau hū ‘e kinautolu ki he Palasi, koe‘uhi ke ‘oua te nau ta‘ema‘a ai, ka nau kai ‘a e Pāsova.
43018029	Ko ia na‘e ‘alu atu ai ‘a Pailato ki tu‘a kiate kinautolu, pea ne pehē, Ko e hā ‘a e talatalaaki ‘oku mou ha‘u mo kimoutolu ki he tangata ni?
43018030	Pea nau tali ‘o nau pehē kiate ia, Ka ne ‘ikai ko e siana fai kovi ia, tala‘ehai te mau tukuange kiate koe.
43018031	Pea me‘a ai ‘a Pailato kiate kinautolu, Pe‘i ‘ave ia ‘e kimoutolu, ‘o mou fakamaau ‘o fakatatau ki ho‘omou lao. Pea lea ai kiate ia ‘e ha‘a Siu, Ka ‘oku ‘ikai ngofua ‘emau tāmate‘i ha taha–
43018032	ko e fai pē ke fakamo‘oni ki he folofola ‘a Sīsū, ‘a ia ne ne fai, he‘ene fakatātā atu ‘a e mate‘anga te ne pekia ai.
43018033	Ko ia na‘e toe hū ai ‘a Pailato ki he Palasi, ‘o ne ui ange ‘a Sīsū, ‘o ne pehē ki ai, Ko koe ko e Tu‘i ‘o e kakai Siu, ‘ō?
43018034	Pea tali ‘e Sīsū, Ko ho‘o lea pehē ‘iate koe, pe ‘oku ‘i ai ha ni‘ihi kuo nau fakahā pehe‘i au kiate koe?
43018035	Pea tali ‘a Pailato, He ko e Siu au? Ko ho kakai ‘o‘ou mo e hou‘eiki taula‘eiki kuo nau tuku koe kiate au. Ko e hā kuo ke fai?
43018036	Pea tali ‘e Sīsū, Ko hoku pule‘anga ‘oku ‘ikai ‘o e maama ko eni: ka ne ‘o e maama ko eni ‘a hoku pule‘anga, pehē ‘e tau ha‘aku kau ‘ōfisa ke ta‘ofi hoku tukuange ki ha‘a Siu: ka ko eni, ko hoku pule‘anga ‘oku ‘ikai ‘o ‘eni.
43018037	Ko ia na‘e lea ai ‘a Pailato kiate ia, pea tā ko e tu‘i koe, ‘ō? Pea tali ‘e Sīsū, Ko ia pē ‘oku ke me‘a: ko e tu‘i au. Ko e me‘a ko ia na‘e fanau‘i ai au, pea ko e me‘a ko ia kuo u ha‘u ai ki māmani, koe‘uhi ke u fakahaa‘i ‘a e mo‘oni. Ko ia kotoa pē ‘oku ‘o e mo‘oni ‘oku ne tokanga ki hoku le‘o.
43018038	Pea me‘a ‘e Pailato kiate ia, Ko e hā tū ‘a e mo‘oni? Pea ‘i he‘ene lea pehē, na‘a ne toe ‘alu kitu‘a ki ha‘a Siu, ‘o ne pehē kiate kinautolu, Ko au ‘oku ‘ikai te u momo‘i ‘ilo ha hia ‘a e tangata ni.
43018039	Ka ko eni, ‘oku ‘i ai homou anga foki, ke u vete atu ha pōpula ‘e taha ‘i he Pāsova: pea ko homou loto koā ke u vete atu ‘a e Tu‘i Siu?
43018040	Pea nau toe kalanga ai kotoa pē, ‘o pehē, ‘Oua ‘e tuku mai ‘a e siana na, ka ko Palāpasa. Pea ko eni ko Palāpasa ko ha kaiha‘akau ia.
43019001	PEA toki puke ‘e Pailato ‘a Sīsū, ‘o ne kau‘imaea.
43019002	Pea fī ‘e he kau tau ha kalauni talatala, ‘o ‘ai takai ki hono fofonga, pea nau ‘ai kiate ia ha kofu kulokula, pea nau holo mai kiate ia,
43019003	‘o nau pehē, ‘Ēī, Tu‘i Siu! pea nau ‘oatu kiate ia–ha ngaahi pekalae.
43019004	Pea toe ‘alu kitu‘a ‘a Pailato, ‘o ne pehē kiate kinautolu; Vakai, ‘oku ou ‘omi ia kitu‘a kiate kimoutolu, koe‘uhi ke mou ‘ilo ‘oku ‘ikai te u ma‘u ha‘ane momo‘i hia.
43019005	Pea ha‘u ai ‘a Sīsū kitu‘a, kuo ‘ai kiate ia ‘a e kalauni talatala, mo e kofu kulokula. Pea me‘a ‘e Pailato kiate kinautolu; Vakai, ko ena ‘a e Tangata!
43019006	Pea ‘i he mamata leva kiate ia ‘e he hou‘eiki taula‘eiki mo e kau ‘ōfisa, na‘a nau fekālanga‘i, ‘o pehē, Kalusefai ia, kalusefai ia. Pea me‘a kiate kinautolu ‘e Pailato, Pe‘i mou ‘ave ia ‘o kalusefai ‘e kimoutolu: he ko au ‘oku ‘ikai te u ‘ilo ha‘ane hia.
43019007	Pea tali ki ai ‘e ha‘a Siu, Ka ‘oku ‘i ai ha lao ‘amautolu, pea ‘i he lao ko ia ‘oku totonu ke ne mate, koe‘uhi na‘a ne lau, ko e ‘Alo ‘o e ‘Otua ia.
43019008	Pea ‘i he fanongo leva ‘a Pailato ki he folofola ko ia, na‘e fakautuutu ai ‘ene teteki;
43019009	pea ne toe hū ki he Palasi, ‘o ne pehē kia Sīsū, Mei fē tū koe? Ka ka ‘ikai fai ‘e Sīsū ha‘ane momo‘i tali ki ai.
43019010	Pea me‘a ai ‘a Pailato kiate ia, ‘Oku ‘ikai te ke lea kiate au koā? ‘Oku ‘ikai koā te ke ‘ilo ‘oku ou mafai ke tukuange koe, pea ‘oku ou mafai ke kalusefai koe.
43019011	Pea tali ‘e Sīsū ki ai, ‘E ‘ikai te ke momo‘i mafai ha me‘a kiate au, ‘oka ne ta‘e‘oua hono tuku kiate koe mei ‘olunga: ko ia ‘oku hulu atu ‘a e angahala ‘a‘ana na‘a ne tuku ange au kiate koe.
43019012	Pea ‘i he me‘a ko ia na‘e feinga ‘a Pailato ke tuku ange ia: ka ka toutou kalanga pē ‘e ha‘a Siu, ‘o pehē, Kapau te ke tuku ange ‘a e siana ni, tā ‘oku ‘ikai ko e takanga ko e ‘o Sisa: ‘ilonga ‘a ia ‘oku ne lau ko e tu‘i ia ‘oku ne lea pau‘u kia Sisa.
43019013	Pea ‘i he fanongo leva ‘a Pailato ki he ngaahi lea ko ia, na‘a ne taki ‘a Sīsū kitu‘a, pea ne nofo hifo ki he nofo‘anga fakamaau ‘i ha potu ‘oku ui ko Falikimaka, ka ‘i he lea faka-Hepelū ko Kāpata.
43019014	Pea ko e ‘aho Tokonaki ia, ko e Tokonaki he Pāsova: ko hono houa ko e ono nai, mo ne me‘a ai ki ha‘a Siu; Vakai, ko ena homou Tu‘i!
43019015	Pea fekālanga‘i leva ‘e he fa‘ahinga ko ia, Tafi‘i ia! tafi‘i ia! kalusefai ia. Pea pehē ‘e Pailato kiate kinautolu, Ka u kalusefai koā homou Tu‘i? Pea tali ‘a e hou‘eiki taula‘eiki, ‘Oku ‘ikai hamau tu‘i, ko Sisa pē.
43019016	Pea ne toki tukuange ia kiate kinautolu ke kalusefai.
43019017	Ko ia na‘a nau ma‘u ‘a Sīsū. Pea ‘alu atu ia ‘oku ne fua mo‘ona hono kolosi, ‘o ne a‘u ki he potu ‘oku ui koe potu ‘ulupoko, ko hono ui faka-Hepelū ko Kolokota.
43019018	Pea ko e potu ko ia na‘a nau kalusefai ai ia, pea ai mo ha toko ua, ko e taha mei hē, mo e taha mei hē, kae ‘i loto ‘a Sīsū.
43019019	Pea na‘e tohi foki ‘e Pailato ha tohi fakamatala, ‘o ne ‘ai ki he funga kolosi; pea na‘e tohi ai ‘o pehē, KO SĪSŪ MEI NĀSALETI KO E TU‘I SIU.
43019020	Pea na‘e lau ‘a e tohi fakamatala ko ia ‘e ha tokolahi ‘o ha‘a Siu, koe‘uhi na‘e ofi ‘a e feitu‘u kolo na‘e kalusefai ai ‘a Sīsū: kae‘uma‘ā na‘e tohi ia ‘i he lea faka-Hepelū mo e lea faka-Loma, mo e lea faka-Kalisi.
43019021	Ko ia na‘e lea ai kia Pailato ‘e he hou‘eiki taula‘eiki ‘o ha‘a Siu, ‘o pehē, ‘Oua te ke tohi, ko e Tu‘i Siu; ka ke tohi, Na‘a ne pehē, Ko e Tu‘i Siu au.
43019022	Ka ka tali ‘e Pailato, Ko ia kuo u tohi, kuo tohi.
43019023	Pea ko e kau sōtia, hili ‘enau kalusefai ‘a Sīsū, na‘a nau to‘o hono ngaahi kofu, ‘o nau vahefā, ‘o takitaha ‘a e sōtia ‘a e vahe; kae‘uma‘ā hono sote: ka ko e anga ‘o e sote na‘e ‘ikai hano hoko ‘anga, ka na‘e lalanga fua pē mei ‘olunga ‘o fai ki lalo.
43019024	Ko ia na‘a nau fepehē‘aki, ‘ē, ‘oua na‘a tau hae ia, ka tau talotalo ki ai, pe ‘o hai ia–koe‘uhiā ke fakamo‘oni ‘a e folofola na‘e pehē, Na‘a nau tufa kiate kinautolu hoku kofu. Pea nau talotalo ki he‘eku teu. Ko ia na‘e fai ‘a e ngaahi me‘a ko ia ‘e he kau sōtia.
43019025	Pea na‘e tu‘u ‘i he tafa‘aki kolosi ‘o Sīsū ‘a ‘ene fa‘ē, mo e tokoua ‘o ‘ene fa‘ē, ko Mele foki ko e uaifi ‘o Kaliopasi, mo Mele mei Makitala.
43019026	Pea ‘i he vakai ‘e Sīsū ki he‘ene fa‘ē, mo e tu‘u ai ‘a e tama ako na‘a ne ‘ofa ai, na‘a ne folofola ki he‘ene fa‘ē, Fefine, ko ena ho‘o tama!
43019027	Hili ia na‘a ne folofola ki he tama ako, Ko ena ho‘o fa‘ē! Pea mei he taimi ko ia na‘e ‘ave ‘e he tama ako ‘a e fefine ko ia ki hono ‘api ‘o‘ona.
43019028	Pea hili ia, pea ‘i he mea‘i ‘e Sīsū, kuo ‘osi ‘eni ‘a e me‘a kotoa pē ke fakamo‘oni ‘a e Tohitapu, pea ne folofola mai, ‘Oku ou fie inua.
43019029	Pea na‘e tu‘u ai ha ipu kuo pito ‘i he vinika; ko ia na‘a nau humaki ‘i ha va‘a ‘īsope ha oma kuo fonu vinika, ‘o nau ‘ohake ki hono fofonga.
43019030	Pea ‘i he ma‘u leva ‘e Sīsū ‘a e vinika, na‘a ne folofola, KUO ‘OSI, pea ne punou hono fofonga, ‘o ne tukuange hono laumālie.
43019031	Pea ko e ‘aho Tokonaki ia; ko ia na‘e feinga ai ‘a ha‘a Siu ke ‘oua na‘a tautau ‘i he kolosi ‘a e ngaahi ‘anga‘anga ‘i he Sāpate:(he ko e ‘aho lahi ‘a e Sāpate ko ia)pea nau kole kia Pailato ke fesi‘i honau va‘e, ‘o ‘ave kinautolu.
43019032	Ko ia na‘e omi ‘a e kau sōtia, ‘o nau fesi‘i ‘a e kauva‘e ‘o e ‘uluaki, pea mo e siana ‘e taha na‘e kaungā kalusefai mo ia.
43019033	Ka ‘i he‘enau hoko kia Sīsū, ‘o nau vakai kuo pekia ia, na‘e ‘ikai te nau fesi‘i hono va‘e ‘o‘ona:
43019034	ka ko e toko taha ‘o e kau sōtia na‘a ne hoka‘i hono vakavaka ‘aki hono tao, pea na‘e tafe leva mei ai ha ta‘ata‘a mo ha vai.
43019035	Pea ko ia na‘a ne mamata ai kuo ne fakamo‘oni ki ai, pea ko ‘ene fakamo‘oni ko e mo‘oni ‘o e mo‘oni: pea ‘oku ‘ilo ‘e he toko taha ko ia ‘oku mo‘oni pē ‘ene lau, koe‘uhiā ke mou tui foki.
43019036	He na‘e hoko ‘a e ngaahi me‘a ko ia koe‘uhi ke fakamo‘oni ‘a e potu tohi ‘oku pehē, ‘e ‘ikai maumau ha hui ‘e taha ‘o‘ona.
43019037	Pea ‘oku toe ‘i ai mo e potu tohi ‘e taha ‘oku ne pehē, Te nau mamata kiate ia kuo nau hoka‘i.
43019038	Pea hili ‘a e ngaahi me‘a ko ia, ko Siosifa mei ‘Alematea, ‘a ia ko e ako ‘a Sīsū, na‘a ne kole kia Pailato ke ne ‘ave ‘a e sino ‘o Sīsū; ka na‘a ne fai fufū pē ko ‘ene manavahē ki ha‘a Siu: pea tuku ‘e Pailato ke ne fai. Ko ia na‘a ne ha‘u ‘o ‘ave hono sino.
43019039	Pea ha‘u mo Nikotimasi foki, (‘a ia na‘e ha‘u po‘uli kiate ia ‘i he kamata‘anga pea ne ha‘u mo ia ha koto mula mo e ‘alosi kuo fetuiaki, fe‘unga nai mo e pāuni ‘e teau.
43019040	Ko ia na‘a nau to‘o ‘a e sino ‘o Sīsū, ‘o nau takai ia ‘aki ha ngaahi tupenu, fakataha mo e ongo fa‘ahinga ahi ni; he ko e anga ia ‘o e teu pekia ‘a ha‘a Siu ki fa‘itoka.
43019041	Pea na‘e tu‘u ‘i he potu na‘e kalusefai ai ia ha ngoue tapu; pea na‘e ‘i he ngoue tapu ha fonualoto fo‘ou, ‘a ia kuo te‘eki telio ai ha taha.
43019042	Pea koe‘uhi ko e ‘aho Tokonaki ia ‘o ha‘a Siu, mo e ofi mai ‘a e fonualoto, ko ia na‘a nau telio ai ‘i he potu ko ia ‘a si‘i Sīsū.
43020001	KA ‘i he ‘uluaki ‘aho ‘o e uike, Na‘e ha‘u hengihengi ‘a Mele mei Makitala ki he fonualoto, ‘oku kei po‘uli, pea ‘i he‘ene vakai, tā kuo to‘o ‘a e maka mei he fonualoto.
43020002	Pea ne lele ai ‘o ‘alu kia Saimone Pita, pea ki he ako ‘e taha ‘a ia na‘e ‘ofa ai ‘a Sīsū, pea ne pehē kiate kinaua, Kuo nau ‘ave ‘a e ‘Eiki mei he fonualoto, pea ‘oku ‘ikai te mau ‘ilo pē kuo nau tuku ia ki fē.
43020003	Pea ‘alu atu ai kitu‘a ‘a Pita mo e ako ‘e taha, ‘o na kamata ō ki he fonualoto.
43020004	Pea kamata lele ‘a e ongo me‘a ko ia fakataha; pea vave ‘a e lele ‘a e ako ko ia ‘e taha ‘ia Pita, ‘o ne tomu‘a hoko ki he fonualoto.
43020005	Pea ne punou, ‘o ne vakai, tā ‘oku tuku ai ‘a e ngaahi tupenu; ka na‘e ‘ikai te ne hū ki ai ‘e ia.
43020006	Ka ka muimui atu ai pē ‘a Saimone Pita, pea faifai pea ne a‘u ‘o ne hū ki he fonualoto, ‘o ne mo‘uvakaia ‘a e ngaahi tupenu ‘oku tuku na;
43020007	mo e holoholo, ‘a ia na‘e ‘ai ki hono fofonga, kuo ‘ikai tuku fakataha mo e ngaahi tupenu, ka ‘oku fatufatu kehe, ‘o tuku ki ha potu ‘e taha.
43020008	Pea toki hū ki ai mo e ako ko ia ‘e taha, ‘a ia na‘e tomu‘a a‘u ki he fonualoto, pea ne sio ki ai ‘o tui.
43020009	He na‘a mo ‘eni, kuo te‘eki ke mahino kiate kinautolu ‘a e folofola, ‘o pehē, Kuo pau ke ne toe tu‘u mei he pekia.
43020010	Pea toe foki ‘a e ongo ako ki ‘api.
43020011	Ka ka tu‘u pē ‘a Mele ‘i he tu‘a fonualoto, ‘o tangi: pea ‘i he‘ene tangi, ‘iloange na‘a ne punou ke sio, ki he fonualoto.
43020012	Pea ne vakai ki ha ongo ‘āngelo kofu hinehina ‘oku na nofo ai, ko e taha mei ‘ulu, mo e taha mei va‘e, ‘i he potu na‘e toka ai ‘a e sino ‘o Sīsū.
43020013	Pea lea ‘e he ongo me‘a kiate ia, ‘o pehē, ‘e fefine, ko e hā ‘oku ke tangi ai? Pea ne pehē kiate kinaua, Kuo nau ‘ave si‘oku ‘eiki, pea ‘oku ‘ikai te u ‘ilo pē kuo nau tuku ia ‘i fē?
43020014	Pea ‘i he‘ene lea pehē na‘a ne tafoki ki mui, ‘o ne vakai kia Sīsū ‘oku tu‘u mai, ka na‘e ‘ikai te ne ‘ilo ko Sīsū ia.
43020015	Pea na‘e me‘a mai ‘a Sīsū kiate ia, ‘e fefine, ko e hā ‘oku ke tangi ai? ko hai ‘oku ke kumi ki ai? Pea mahalo ‘e ia ko e tauhi ngoue ia, ‘o ne pehē ki ai, ‘Eiki, kapau ko koe kuo ke ‘ave ia, tala mai ‘a e potu kuo ke tuku ia ki ai, pea te u ‘ave ia ‘e au.
43020016	Folofola ‘a Sīsū ki ai, Mele! Pea tafoki ange ‘a e fefine, ‘o ne pehē kiate ia ‘i he lea faka-Hepelū, Lāponai! (‘a ia ‘oku tatau mo e pehē, Si‘i Tangata‘eiki!)
43020017	Pea folofola ‘a Sīsū kiate ia, ‘Oua na‘a ala kiate au, he kuo te‘eki ke u ‘alu hake ki he Tamai: ka ke ‘alu ki si‘oku ngaahi tokoua, ‘o lea ki ai ‘o pehē, Ko ‘eku ‘alu hake ‘eni ki he‘eku Tamai pea ko ho‘omou Tamai, pea ki hoku ‘Otua pea ko homou ‘Otua.
43020018	Pea ‘alu ‘a Mele mei Makitala, ‘o ne tala ki he kau ako, ‘o pehē, Kuo u mamata ki he ‘Eiki: mo ne fakahā, Kuo ne folofola pehē mo pehē kiate au.
43020019	Pea ‘i he‘ene efiafi ‘i he ‘aho ko ia, ‘a e ‘uluaki ‘aho ‘o e uike, pea kuo tāpuni ‘a e ngaahi matapā ‘o e fale na‘e nofo ai ‘a e kau ako, ko ‘enau manavahē ki ha‘a Siu, na‘e ha‘u ‘a Sīsū, ‘o tu‘u ki honau lotolotonga, ‘o ne folofola kiate kinautolu, Si‘oto‘ofa atu!
43020020	Pea ‘i he‘ene lea pehē, na‘a ne faka‘ali‘ali kiate kinautolu hono ongo nima mo hono vakavaka. Pea na‘e fiefia ‘a e kau ako ‘i he‘enau mamata ki he ‘eiki.
43020021	Pea ne toe folofola ai kiate kinautolu, Si‘oto‘ofa atu: hangē ne fekau mai au ‘e he Tamai, pehē ‘oku ou tuku atu kimoutolu ‘e au.
43020022	Pea ‘i he‘ene lea pehē, na‘a ne hō kiate kinautolu, ‘o ne folofola, Mou ma‘u Laumālie Mā‘oni‘oni ā.
43020023	Kapau te mou fakamolemole ‘a e hia ‘a e ni‘ihi, kuo fakamolemole; kapau te mou tuku ‘a e hia ‘a ha ni‘ihi, kuo tuku pē.
43020024	Ka ko Tōmasi, ko e toko taha ‘i he kau Hongofulumāua, ‘a ia ‘oku ui ko Titimasi, na‘e ‘ikai te ne nofo mo kinautolu ‘i he ha‘u ‘a Sīsū.
43020025	Ko ia na‘e lea kiate ia ‘e he kau ako ni‘ihi, ‘o pehē, Kuo mau mamata ki he ‘Eiki. Ka ka pehē ‘e ia kiate kinautolu, Ka ‘ikai te u sio ‘i hono ongo nima ki he mata fa‘o, ‘o u velo hoku tuhu ni ki he mata fa‘o, mo velo hoku nima ki hono vakavaka, ‘e ‘ikai ‘aupito te u tui.
43020026	Pea hili ‘a e ‘aho ‘e valu, na‘e toe nofo ‘i loto fale ‘ene kau ako, pea ne ‘iate kinautolu ‘a Tōmasi. Ha‘u pē ‘a Sīsū, kuo tāpuni ‘a e ngaahi matapā, ‘o ne tu‘u ki honau lotolotonga, ‘o ne pehē, Si‘oto‘ofa atu!
43020027	Pea na‘a ne toki pehē kia Tōmasi, ‘ai mai ho tuhu na, ‘o vakai hoku ongo nima ni; pea ‘ai mai ho nima na, ‘o velo ki hoku vakavaka ni: pea ‘oua te ke hoko ko e ta‘etui, ka ko e tui.
43020028	Tali ‘a Tōmasi, ‘o ne pehē ki ai, Ko hoku ‘Eiki pē, mo hoku ‘Otua!
43020029	Pea folofola ki ai ‘a Sīsū, ‘o pehē, Kuo ke tui koā koe‘uhi kuo ke mamata kiate au? monū‘ia ā ka ko kinautolu ne ‘ikai mamata, ka nau tui pē.
43020030	Pea na‘e lahi foki mo e ngaahi ngāue mana ne feia ‘e Sīsū ‘i he ‘ao ‘o e kau ako, ‘a ia kuo ‘ikai tohi ‘i he tohi ni:
43020031	ka kuo tohi ‘eni koe‘uhi ke mou tui KO SĪSŪ KO E MĪSAIA IA, KO E ‘ALO ‘O E ‘OTUA: pea ‘i ho‘omou tui ke mou ma‘u mo‘ui ‘i hono HUAFA.
43021001	HILI ‘a e ngaahi me‘a ko ia, na‘a ne toe fakahā ia ki he kau ako ‘i he Tahi ‘o Taipiliō: pea ko eni ‘a e anga ‘o ‘ene fai.
43021002	Na‘e ‘i ai fakataha ‘a Saimone Pita, mo Tōmasi ‘a ia ‘oku ui ko Titimasi, mo Nātaniela ‘a e tama mei Kena ‘i Kāleli, mo e ongo foha ‘o Sēpeti, pea mo ha toko ua kehe ‘o ‘ene kau ako.
43021003	Pea lea kiate kinautolu ‘a Saimone Pita, Te u ‘alu au ‘o toutai. Pea nau pehē kiate ia, Te tau ō foki mo koe. Pea nau ‘alu atu ‘o heka vaka; pea ko e pō ko ia na‘e ‘ikai te nau momo‘i ma‘u ha me‘a.
43021004	Pea ‘i he‘ene hengihengi hake, na‘e tu‘u ‘a Sīsū ‘i he matātahi: ka na‘e ‘ikai ‘aupito ‘ilo ‘e he kau ako ko Sīsū ia.
43021005	Pea lea ‘a Sīsū kiate kinautolu, Tamaiki, ‘oku ai ha‘amou kiki? Pea nau tali ki ai, ‘Oku ‘ikai.
43021006	Pea pehē ‘e ia kiate kinautolu, ‘a‘au ‘a e kupenga ki he mata‘u ‘o e vaka, pea te mou ola. Pea nau ‘a‘au ai, pea ‘ikai ai ke nau matoho ‘eni, koe‘uhi ko e lahi ‘o e ika.
43021007	Ko ia na‘e pehē kia Pita ‘e he ako ko ia na‘e ‘ofa ai ‘a Sīsū, Ko e ‘Eiki pē. Pea ko Saimone–‘a Maka foki–‘i he‘ene fanongo leva ko e ‘eiki ia, na‘a ne nono‘o hono kofu, (he na‘e vala pē ‘o ne hopo ki tahi.
43021008	Ka ka omi ‘a e kau ako kehe ‘i he ki‘i vaka; (he na‘e ‘ikai te nau loko mama‘o mo ‘uta, fe‘unga nai mo ha kiupite ‘e uangeau ‘o nau taulani mai ‘a e kupenga mo e ika.
43021009	Pea ‘i he‘enau hifo ai ki ‘uta, na‘a nau vakai ki ha afi malala ‘oku tu‘u ai, mo ha mata‘i ika kuo fakaheka ki ai, mo ha fo‘i mā.
43021010	Pea me‘a ‘e Sīsū kiate kinautolu, Mou ‘omi ha ni‘ihi mei ho‘omou ika kuo mou toki ma‘u ni.
43021011	Pea heka ki vaka ‘a Saimone Pita, ‘o ne toho ‘a e kupenga ki ‘uta, kuo fonu ‘i he ngaahi ika lalahi, ko hono lau ko e ika ‘e teau mo e ika ‘e nimangofulu mo e ika ‘e tolu: pea neongo hono lahi, ka na‘e ‘ikai mahae ‘a e kupenga.
43021012	Pea me‘a ‘a Sīsū kiate kinautolu, Mou omi ‘o fai ho‘omou pelekifasi. Pea na‘e ‘ikai ha taha ‘i he kau ako ‘e fakato‘oto‘a ke huhū ange kiate ia, ‘o pehē, Ko hai tū koe? He na‘a nau ‘ilo ko e ‘Eiki ia.
43021013	Pea me‘a mai ‘a Sīsū, ‘o ne to‘o ‘a e fo‘i mā, ‘o ‘ange kiate kinautolu, pea pehē foki mo e mata‘i ika.
43021014	Ko hano tu‘o tolu ‘eni ‘o ‘ene ha ‘a Sīsū ki he kau ako, hili ‘ene toetu‘u mei he pekia.
43021015	Pea kuo fai leva ‘enau pelekifasi, pea me‘a ‘e Sīsū kia Saimone Pita, Saimone, foha ‘o Sione, ‘oku ke ‘ofa kiate au ‘o lahi ‘i ha‘anautolu ni? Pea ne pehē ki ai, ‘Io, ‘Eiki; ‘oku ke mea‘i ‘oku ou ‘ofa mo‘oni kiate koe. Pea ne folofola ki ai, Fafanga si‘eku fanga lami.
43021016	Pea ne toe me‘a kiate ia, ko hono tu‘o ua, Saimone, foha ‘o Sione, ‘oku ke ‘ofa kiate au? Pea ne pehē kiate ia, ‘Io, ‘Eiki; ‘oku ke mea‘i ‘oku ou ‘ofa mo‘oni kiate koe. Pea ne folofola ki ai, Tauhi ‘eku fanga sipi.
43021017	Pea ne me‘a kiate ia, ko hono tu‘o tolu, Saimone, foha ‘o Sione, ‘oku ke ‘ofa mo‘oni kiate au? Pea mamahi ‘a Pita ‘i he tu‘o tolu ‘ene pehē mai, ‘Oku ke ‘ofa kiate au? Pea ne pehē ange, ‘Eiki, ‘oku ke ‘afio‘i ‘a e me‘a kotoa pē; ‘oku ke mea‘i ‘oku ou ‘ofa mo‘oni kiate koe. Pea folofola ‘a Sīsū kiate ia, Ke ke fafanga si‘eku fanga sipi.
43021018	Ko au ē, ko au ē, ‘oku ou tala atu, ‘I ho‘o talavou na‘a ke ‘ai ‘e koe ho no‘o, pea ke ‘eve‘eva ki ha potu pē te ke loto ki ai; ka ‘oka ke ka motu‘a, te ke mafao atu ho ongo nima, kae nono‘o koe ‘e ha taha kehe, pea te ne fua koe ki ha potu ‘oku ‘ikai te ke loto ki ai.
43021019	Na‘a ne lea pehē, ko ‘ene fakatatau atu ‘a e anga ‘o e mate‘anga te ne fakaongoongolelei ai ‘a e ‘Otua. Pea hili ‘ene lea ko ia, na‘a ne folofola kiate ia, Muimui mai kiate au. Ko Sīsū mo e Toko taha Na‘á ne ‘Ofa Taha ai He‘ene Kau Akó
43021020	Pea tafoki ange ‘a Pita, ‘o ne vakai ki he ako na‘e ofa ai ‘a Sīsū ‘oku ne muimui mai, (‘a e toko taha ko ia ne tokoto foki ‘i he kai, ‘o faaki ki hono fatafata, mo pehē kiate ia, ‘Eiki, ko hai ia ho lavaki?),
43021021	ko ia, ‘i he mamata ‘e Pita ki he toko taha ko ia, na‘a ne pehē kia Sīsū, ‘Eiki, ka ko e hā ‘a e tangata ni ia?
43021022	Pea folofola kiate ia ‘e Sīsū, Kapau ko hoku loto ke nofo pē ia kae‘oua ke u ha‘u, ka he ‘oku ke kau ai? fai pē ho‘o muimui ‘au kiate au.
43021023	Ko ia na‘e, mafola ki he kāinga ‘a e tala ko eni, tokua ‘e ‘ikai pekia ‘a e ako ko ia: kae tala‘ehai ko e folofola ‘a Sīsū kiate ia na‘e pehē, ‘e ‘ikai te ne mate; ka ko eni pē, Kapau ko hoku loto ke nofo pē ia kae‘oua ke u ha‘u, ka he ‘oku ke kau ai?
43021024	Ko eni ia ‘a e ako ‘oku ne fakamo‘oni ki he ngaahi me‘a ni, pea na‘a ne tohi ‘a e ngaahi me‘a ko ia: pea ‘oku mau ‘ilo ‘oku mo‘oni ‘ene fakamo‘oni.
43021025	Pea ‘oku ‘i ai mo e ngaahi me‘a lahi ne fai ‘e Sīsū; ‘a ia ka ne tohi takitaha, ‘oku te pehē, na‘a mo māmani ‘e ‘ikai hao ai ‘a e ngaahi tohi ‘e fai.
44001001	‘E TIOFILUSI, ko e ‘uluaki tohi na‘a ku fai, ko e fakamatala ki he ngaahi me‘a kehekehe na‘e fua fai mo ako‘aki ‘e Sīsū,
44001002	‘o a‘u ki he ‘aho ko ia na‘a ne tuku ‘i he Laumālie Mā‘oni‘oni ‘ene ngaahi fekau ki he kau ‘Aposetolo kuo ne fili, pea ‘ave ai ia ki ‘olunga.
44001003	Ko kinautolu ia foki na‘a ne fakahā ia ki ai hili hono feia: pea lahi mo mahino ‘ene ngaahi fakamo‘oni kuo ne mo‘ui: he na‘a ne hā kiate kinautolu, ‘o ‘aho fāngofulu, mo ne lea ki he ngaahi me‘a na‘e kau ki he Pule‘anga ‘o e ‘Otua.
44001004	Pea na‘a ne kai mo kinautolu, ‘o ne tu‘utu‘uni ai ke ‘oua te nau hiki mei Selusalema, kae talitali ki he tala‘ofa ‘a e Tamai, ‘A ia (na‘a ne me‘a mai) na‘a mou fanongo ki ai ‘iate au.
44001005	He na‘e papitaiso vai pē ‘e Sione; ka ‘e papitaiso kimoutolu ‘aki ‘a e Laumālie Mā‘oni‘oni hili ‘a e ngaahi ‘aho si‘i.
44001006	Ko ia, ‘i he‘enau fakataha mo ia, na‘a nau fehu‘i kiate ia, ‘o pehē, ‘Eiki, ko ho‘o toe fakaato ‘i he taimi ni ‘a e pule‘anga ma‘a ‘Isileli?
44001007	Pea ne folofola kiate kinautolu, ‘Oku ‘ikai ‘amoutolu ke ‘ilo ‘a e ngaahi taimi mo e ngaahi kuonga, ‘a ia kuo ta‘ofi ‘e he Tamai ki he‘ene fa‘iteliha ‘a‘ana.
44001008	Ka te mou ma‘u pē ha mālohi, ‘oka hifo ‘a e Laumālie Mā‘oni‘oni kiate kimoutolu: pea te mou hoko ko ‘eku kau fakamo‘oni, ‘o ‘ikai ‘i Selusalema pē, ka ‘i Siutea kātoa, mo Samēlia, ‘io, ‘o a‘u ki he ngata‘anga ‘o māmani.
44001009	Pea ‘i he‘ene folofola pehē, Lolotonga ‘enau siofia ia, na‘e ‘ave ia ki ‘olunga; pea na‘e kilala hake ia ‘e ha ‘ao, ‘o fakapuli meiate kinautolu.
44001010	Pea ‘i he‘enau mo‘u sio fakamama‘u ki he langi, lolotonga ‘ene hā‘ele, pea tā kuo tu‘u mai kiate kinautolu ha ongo tangata kofu hinehina.
44001011	Pea na‘a na pehē, ‘A e tu‘unga mātu‘a Kāleli, ko e hā ‘oku mou tutu‘u ai, ‘o sio pehē ki langi? Ko e Sīsū ko ia ‘a ia kuo ‘ohake meiate kimoutolu ki he langi, te ne toe ha‘u; pea ‘e hangē tofu pē hono anga pea mo ‘ene hā‘ele ki langi kuo mou mamata ki ai.
44001012	Pea nau toki foki ki Selusalema, mei he mo‘unga ‘oku ui ko ‘Ōlive, ‘a ia ‘oku ofi ki Selusalema ngofua ke ‘alu ki ai ‘i he Sāpate.
44001013	Pea kuo nau hū ki kolo, na‘a nau ‘alu hake ki he loki ‘i ‘olunga ‘a ia na‘a nau ma‘unganofo ki ai–‘a Pita mo Sione mo Sēmisi mo ‘Anitelū, ‘a Filipe mo Tōmasi, ‘a Pātolomiu mo Mātiu, ‘a Sēmisi ko e foha ‘o ‘Alefiusi, mo Saimone ‘o e kautaha Mamahi‘ifonua, pea mo Siutasi ko e foha ‘o Sēmisi.
44001014	Ko kinautolu ni kotoa pē na‘a nau faka‘utumauku ‘enau lotu ‘o loto taha; pea ai mo ha kau fefine, kae‘uma‘ā ‘a Mele ko e fa‘ē ‘a Sīsū, pea mo hono ngaahi tokoua.
44001015	Pea lolotonga ‘i he ngaahi ‘aho ko ia na‘e tu‘u hake ‘a Pita ‘i he ha‘oha‘onga ‘o e kāinga: (na‘e ‘i ai mo e ngaahi hingoa tokolahi, ko e kakai kuo fakataha ki he potu ko ia, fe‘unga nai mo e toko teau mo e toko uofulu): pea pehē ‘e ia,
44001016	‘E Kāinga, na‘e pau ke hoko ‘a e folofola, ‘a ia ne sinaki folofola‘aki ‘e he Laumālie Mā‘oni‘oni ‘i he fofonga ‘o Tēvita, ‘o kau kia Siutasi, ‘a e toko taha na‘a ne hoko ko e takihala ki he kakai na‘e puke ‘a Sīsū.
44001017	He ne ‘osi lau ia mo kitautolu, pea ne tō kiate ia ‘a e lakanga ni.
44001018	(Pea ko e siana ko ia na‘a ne ma‘u ha ‘api ‘aki ‘a e totongi ‘o ‘ene kākā; ‘o ne tō ‘o pāfua, pea mafahi hono fatu, pea fu‘u malingi kitu‘a hono to‘oto‘onga.
44001019	Pea na‘e faifai pea ‘ilo ki ai ‘a e kakai kotoa pē na‘e nofo ‘i Selusalema; ko ia na‘e hingoa ai ‘a e ‘api ko ia ‘i he‘enau lea ko ‘Akeletama, ‘a ia ‘oku tatau mo e ‘Api-‘o-fakapō.)
44001020	He kuo tohi ‘i he tohi Saame, Ke lala ‘ene loto‘ā, pea ke mole ‘a ia na‘e nofo ki ai, pea ke ma‘u ‘e ha taha kehe ‘ene lakanga le‘o.
44001021	Ko ia, ‘oku totonu ke fokotu‘u ha taha ‘i he kau tangata kuo kau mo kitautolu, lolotonga ‘a e felemofafo ‘a e ‘Eiki Ko Sīsū ‘iate kitautolu,
44001022	‘o fai mei he Papitaiso ‘a Sione ‘o a‘u ki he ‘aho ‘o hono ‘ohake meiate kitautolu–‘io, ke ai ha toko taha ‘i he kakai ni ke ne hoko ko e fakamo‘oni ‘o ‘ene toetu‘u, fakataha mo kimautolu.
44001023	Pea nau tu‘utu‘uni ha toko ua; ko Siosifa na‘e ui ko Pāsapa, ‘a ia na‘e fakahingoa foki ko Siusitasa, pea mo Mataiasi.
44001024	Pea nau hū ‘o pehē, ‘Eiki, ko koe ia ‘oku tokaima‘ananga ki ai ‘a e loto ‘o e kakai fuli pē; ke ke fakahā pe ko e fē ha taha ‘i he ongo me‘a ni kuo ke fili,
44001025	ke ma‘u ‘a e potungāue faka‘aposetolo ni ‘a ia ne laka mei ai ‘a Siutasi ke ‘alu ki hono potu ‘o‘ona.
44001026	Pea nau talotalo ma‘anaua; pea tonu kia Mataiasi: pea na‘e fakahoko ia ‘e he fakataha ki he kau hongofulu-mā-taha ‘aposetolo.
44002001	PEA ‘i he hokosia ‘a e ‘aho Penitekosi, ‘oku nau tefua ‘i ha potu ‘e taha.
44002002	Pea fakafokifā na‘e hoko mei he langi ha me‘a, ‘o hangē ko e mumuhu ‘o ha fu‘u tu‘oni matangi ‘oku tō mai, pea na‘e fā‘ofale ‘i he loki na‘a nau nofo ai.
44002003	Pea na‘e hā, kiate kinautolu ha ngaahi ‘elelo hangē ha afi, ‘o mavahevahe, ‘o nofo hifo kiate kinautolu takitaha.
44002004	Pea fā‘ofale ‘iate kinautolu kātokatoa ‘a e Laumālie Mā‘oni‘oni; pea nau hanga ‘o lea ‘i he ngaahi lea kehe, ‘o fakatatau ki he fakalea‘i kinautolu ‘e he Laumālie.
44002005	Pea ‘i he taimi ko ia na‘e nofo ‘i Selusalema ha kakai Siu, ko e mātu‘a lotu mo‘oni mei he ngaahi fa‘ahinga kotoa pē ‘i lalo langi.
44002006	Pea ‘i he hoko ‘a e longoa‘a ko ia, na‘e fakatahataha ki ai honau fu‘u tokolahi; pea na‘e hangē ha pepeli, he ko ‘enau ngaahi lea takitaha ‘oku nau ongo‘i hono lea‘aki mai ‘e kinautolu.
44002007	Pea nau fakatumutumu mo ofoofo, ‘o nau pehē, Vakai ange; ‘ikai ko e kau Kāleli kotoa pē kotoa pē ‘a kinautolu na ‘oku lea?
44002008	Pea ‘oku fakafēfē ai ‘etau fanongo ni ki he‘etau lea totonu na‘a tau takitaha tutupu ai?
44002009	Ko kitautolu Pātia mo e Mītia mo e ‘Īlami, mo e nofo ki Mesopotēmia, ki Siutea foki mo Kapatōsia, ki Ponitō mo ‘Ēsia,
44002010	ki Filisia foki mo Pamifilia, ki ‘Isipite mo e ngaahi feitu‘u ‘o ‘Āfilika ‘oku ofi ki Sailine, mo e nofo hili mai mei Loma, ‘a e Siu mo‘oni mo e ului ki ai, ‘a e Kēliti mo e ‘Ālepea,
44002011	‘oku tau ongo‘i ‘enau fai ‘a e ngaahi lea ‘atautolu, he‘enau lea‘aki ‘a e ngaahi me‘a lalahi ‘a e ‘Otua.
44002012	Pea nau fakatumutumu kotoa pē, mo tāla‘a, ‘o nau fepehē‘aki, Ko e hā nai ‘a e ‘uhinga ‘o e me‘a ni?
44002013	Ka ka kata manuki ‘a e ni‘ihi, ‘o nau pehē, ‘Ā, ‘oku nau ki‘iki‘ia ‘i he uaine melie.
44002014	Ka ka hanga ‘a Pita, ‘o ne tu‘u hake mo e toko hongofulu-mā-taha, ‘o ne ofa‘aki ‘ene lea ‘o malanga kiate kinautolu, ‘o pehē, ‘A e tu‘unga Mātu‘a Siu, mo e taka Selusalema kotoa pē, ke mahino mu‘a ‘a e me‘a ni kiate kimoutolu, pea ke mou fakafanongo mai ki he‘eku lea:
44002015	he ‘oku ‘ikai ke konā ‘a e kakai na, ‘o hangē ko ho‘omou mahalo, he ko hono tolu pē ‘eni ‘o e houa pongipongi.
44002016	Ka ko eni ia na‘e folofola‘aki ‘i he palōfita ko Sioeli.
44002017	‘Oku me‘a mai ‘a e ‘Otua, Pea ‘e hoko ‘o pehē ‘i he kuonga fakamui, te u lilingi ha me‘a mei hoku Laumālie ki he kakano kotoa pē; pea ‘e toki palofisai ‘e homou ngaahi foha mo homou ngaahi ‘ōfefine pea ko e kau talavou ‘omoutolu te nau mata vīsone, pea ko e mātu‘a ‘omoutolu te nau fa‘a misi:
44002018	‘io, na‘a mo ‘eku kau tamaio‘eiki mo ‘eku kau kaunanga, te u lilingi ha me‘a mei hoku Laumālie kiate kinautolu foki ‘i he kuonga ko ia, pea te nau palofisai,
44002019	pea te u ‘ai ha ngaahi me‘a fakaofo ‘i he langi ‘i ‘olunga, mo ha ngaahi faka‘ilonga ki māmani ‘i lalo, ko e toto, mo e afi, mo e ngaahi pou kohu:
44002020	‘e liliu ‘a e la‘ā ‘o po‘uli, mo e māhina ‘o toto, ‘i he tei hoko ‘a e ‘aho ‘o e ‘Eiki, ‘a e ‘aho lahi mo ‘ilonga:
44002021	pea ‘e hoko ai ‘o pehē, ko ia te ne tautapa ki he huafa ‘o e ‘Eiki ‘e fakamo‘ui.
44002022	‘a e tu‘unga Mātu‘a ‘Isileli, mou fanongo ki he‘eku fakamatala ni: Ko Sīsū mei Nāsaleti, ko e tangata ia na‘e fakamo‘oni ma‘ana mei he ‘Otua kiate kimoutolu, ‘aki ha ngaahi mana mo e ngaahi me‘a fakaofo mo e ngaahi faka‘ilonga, ‘a ia ne fai ‘iate ia ‘e he ‘Otua ‘i homou lotolotonga, ‘o hangē ko ia ‘oku mou lāu‘ilo ki ai.
44002023	Ko e toko taha ko ia ne tukuange, pea mou nima‘aki ha kau hīteni, ‘o tukifa‘oa mo fakapoongi; ka kuo loa hono ‘osi tālanga‘i ‘i he ‘Otua, mo hono mu‘aki ‘afio‘i.
44002024	Pea ne vete ‘e he ‘Otua hono kafai ‘e mate, ‘o toe fokotu‘u ia: kae fēfē, he na‘e ‘ikai lava ke mapuke ai ia.
44002025	He ‘oku pehē ‘e Tēvita ‘i he‘ene lau kiate ia, Ne u sio fakalaka ki he ‘amui, ‘Oku ma fe‘ao ma‘u pē mo e ‘Eiki, He ‘oku ne tu‘u mei hoku to‘omata‘u Ke ‘oua na‘a maue‘i au.
44002026	Ko ia na‘e neka ai ‘a hoto loto ni, Pea vīkiviki ‘a hoto ‘elelo ni, Kae‘uma‘ā ‘e ‘apitanga ‘amanaki pē ‘a hoto kakano ni.
44002027	He tala‘ehai te ke li‘aki hoto laumālie ‘i Hētesi, ‘Uma‘ā ha‘o tuku ho Toko Taha Toputapu Ke ‘ilo ‘a e ‘au‘auha.
44002028	Kuo ke faka‘ilo kiate au ha ngaahi hala ‘oku tau ki he mo‘ui; Te ke ‘ai ke u fonu nēkeneka, He feangai mo ho fofonga.
44002029	Kāinga Mātu‘a; fakamolemole ka u lea atu pē ‘i he Pēteliake ko Tēvita; kuo pekia ia pea telio foki, kae‘uma‘ā ‘oku ‘iate kitautolu hono fonualoto ‘o a‘u ki he ‘aho ni.
44002030	Ka ko e me‘a ‘i he‘ene palōfita, mo ‘ene ‘ilo kuo fuakava mo lea tuki kiate ia ‘e he ‘Otua, ‘e ai ha toko taha ‘i he kakano ‘o hono mānava, te ne ‘afio‘i hono taloni:
44002031	ko ia ‘i he‘ene sio fakalaka atu na‘a ne lea ki he toetu‘u ‘a e Mīsaia; he na‘e ‘ikai li‘aki ia ‘i Hētesi, pe ‘ilo ‘e hono kakano ‘a e ‘au‘auha.
44002032	Ko e Sīsū ko eni na‘e toe fokotu‘u ia ‘e he ‘Otua: pea ko kimautolu kotoa pē ko e kau fakamo‘oni ki ai.
44002033	‘Āua: pea ‘i hono hākeaki‘i leva ‘e he māfimafi ‘o e ‘Otua, mo ne ma‘u foki mei he Tamai ‘a e tala‘ofa ko e Laumālie Mā‘oni‘oni, na‘a ne lilingi mai ‘a e me‘a ni ‘a ia‘oku mou sio mo fanongo ki ai.
44002034	He tala‘ehai ne ‘alu hake ‘a Tēvita ki he langi: kae‘uma‘ā ‘oku ne lau ‘e ia, Ne folofola ‘e he ‘Eiki ki hoku ‘Eiki, Nofo koe ‘i hoku to‘omata‘u.
44002035	Kae‘oua ke u ngaohi ho ngaahi fili ko ho tu‘unga va‘e.
44002036	Ko ia ke mātu‘aki ‘ilo ‘e ha‘a ‘Isileli kotoa pē, kuo fakanofo ‘e he ‘Otua ‘a e tangata ni ke ne ‘Eiki mo Mīsaia fakatou‘osi; ‘io, ‘a e Sīsū ko ia na‘a mou kalusefai‘i.
44002037	Pea ‘i he‘enau fanongo ki ai, na‘e hūkia honau loto, pea nau pehē kia Pita mo e kau ‘Aposetolo kotoa pē, kāinga, ko e hā ‘amautolu ai ‘e fai?
44002038	Pea pehē ‘e Pita kiate kinautolu, Mou fei mo fakatomala, pea takitaha papitaiso ‘i he huafa ‘o Sīsū ko e Mīsaia, ki he fakamolemole ‘o ho‘omou ngaahi angahala, pea te mou ma‘u ‘a e me‘a‘ofa ko e Laumālie Mā‘oni‘oni.
44002039	He ‘oku ma‘amoutolu ‘a e tala‘ofa, pea mo ho‘omou fānau foki, mo kinautolu mama‘o, ‘io, ‘a kinautolu kotoa pē ‘e ui ange ‘e he ‘Eiki ko hotau ‘Otua.
44002040	Pea na‘e lahi foki mo ‘ene ngaahi lea kehekehe na‘a ne fakamamafa ‘aki, mo ne toutou enginaki kinautolu, he‘ene pehē, Mou tuku kimoutolu ke fakamo‘ui mei he fa‘ahinga angakehe ko eni.
44002041	Pea na‘a nau tali ‘ene lea, ‘o nau papitaiso, pea na‘e fakaului mai ‘i he ‘aho pē ko ia ha ngaahi laumālie, fe‘unga nai mo e toko tolu afe.
44002042	Pea na‘a nau nofo faka‘utumauku ki he faiako ‘a e kau ‘Aposetolo, mo e fakakautaha, mo e pakipaki ‘o e mā, mo e ngaahi feingalotu.
44002043	Pea na‘e hoko ha ilifia ki he loto kotoa pē: na‘e lahi foki ‘a e ngaahi me‘a fakaofo mo e ngaahi faka‘ilonga na‘e hoko ‘i he kau ‘Aposetolo.
44002044	Pea ko kinautolu kotoa pē na‘e tui na‘a nau fa‘a nofo fakataha, pea na‘a nau mātu‘aki me‘a taha.
44002045	Pea nau fakatau atu honau ngaahi tofi‘a mo e nga‘oto‘ota; mo nau tufa ‘a e pa‘anga na‘e ma‘u ai ki he kakai kehekehe, ‘o fakatatau ki he‘enau masiva.
44002046	Pea ko e ‘aho kotoa pē na‘a nau faka‘utumauku ‘o loto taha he ‘alu ki he Temipale, mo nau pakipaki mā ‘i ‘api; pea na‘a nau kai honau ‘inasi ‘i he fiefia mo e loto hangamālie;
44002047	‘o nau tuku kolōlia ki he ‘Otua, pea tokangaekina kinautolu ‘e he kakai kotoa. Pea na‘e fakaului ‘e he ‘Eiki ki he‘enau fakataha ‘i he ‘aho kotoa pē ‘a kinautolu kuo kamata mo‘ui.
44003001	PEA na‘e ‘alu hake ‘a Pita mo Sione ki he Temipale, ki he feinga lotu hū ‘oku fai ‘i hono hiva ‘o e houa.
44003002	Pea tā na‘e fata ange ha motu‘a heke, ‘a ia kuo ne pehē mei hono fanau‘i; pea ko e ‘aho kotoa pē na‘a nau tuku ia ki he matapā ‘o e Temipale, ‘a ia ‘oku ui ko Masanisani, koe‘uhi ke ne fai ‘ene kole pa‘anga ki he kakai ‘oku hū ki he Temipale.
44003003	Pea ‘i he‘ene vakai kia Pita mo Sione ‘oku fai ke na hū ki he Temipale, na‘a ne kole ha‘ane pa‘anga.
44003004	Pea sio fakamama‘u ‘a Pita kiate ia, fakataha mo Sione, ‘o ne pehē,
44003005	Hanga mai kiate kimaua. Pea na‘a ne fakatokanga atu, he‘ene ‘amanaki te ne ma‘u ha me‘a meiate kinaua.
44003006	Pea pehē ‘e Pita, Ko e siliva mo e koula ‘oku ‘ikai te u ma‘u; ka ko e me‘a ‘oku ou ma‘u teu ‘atu ni ia: ‘I he huafa ‘O Sīsū Kalaisi mei Nāsaleti, tu‘u pea hā‘ele.
44003007	Pea hanga ia ‘o ne puke ‘a e tangata ‘i hono nima to‘omata‘u, ‘o fusi hake: pea mo‘ui leva hono va‘e mo e tunga‘i va‘e.
44003008	Pea ‘ai ‘e ia ‘ene fu‘u hopo, ‘o ne tu‘u ‘o ha‘ele, ‘o ne hū mo kinaua ki he Temipale, ‘oku ne ha‘ele, mo hopohopo, mo tuku Kolōlia ki he ‘Otua.
44003009	Pea na‘e mamata kiate ia ‘e he kakai kotoa, ‘oku ne ha‘ele mo tuku kolōlia ki he ‘Otua:
44003010	pea nau ‘ilo ko e siana ia na‘e nofo kole pa‘anga ‘i he matapā Masanisani ‘o e Temipale: pea nau fu‘u ofo mo fakatumutumu ‘i he me‘a kuo hoko kiate ia.
44003011	Pea ‘i he‘ene kei puke ‘a Pita mo Sione, na‘e felelei mai ‘a e kakai kotoa kiate kinautolu, ki he falehala ‘oku hingoa kia Solomone, ‘oku nau ofo lahi.
44003012	Pea ‘i he sio ki ai ‘a Pita, na‘a ne lea ange ki he kakai, ‘a e tu‘unga Mātu‘a ‘Isileli, ko e hā ‘oku mou ofongi ai ‘a e tangata ni? Pea ko e hā ‘oku mou sio fakamama‘u ai kiate kimaua, ‘o hangē ko kimaua kuo ngaohi ia ke ha‘ele ‘i ha‘ama mafai ‘amaua, pe lotu mo‘oni?
44003013	Ko e ‘Otua pē ‘o ‘Epalahame mo ‘Aisake mo Sēkope, ‘io, ko e ‘Otua ‘o ‘etau ngaahi kui, kuo ne fakalāngilangi‘i ‘ene sevāniti ko Sīsū–‘a e toko taha ko ia na‘a mou tuku ange, pea fakafisinga, mo tulikekina ‘i he ‘ao ‘o Pailato, lolotonga kuo tu‘utu‘uni ‘e ia ke vete ange:
44003014	kae fakafisinga ‘e kimoutolu ‘a e Tokotaha Mā‘oni‘oni mo Angatonu, ‘o mou kole ke me‘a‘ofa‘aki mai kiate kimoutolu ha tangata fakapō:
44003015	ka ko e Mo‘ui‘anga na‘a mou tāmate‘i; ‘a ia na‘e fokotu‘u ‘e he ‘Otua mei he pekia: pea ko kimautolu ko e fakamo‘oni ki ai.
44003016	Pea ko e me‘a ‘i he‘ema tui ki he huafa ‘o‘ona, ko ia kuo fakamo‘ui ai ‘e hono huafa ‘a e tangata ni, ‘a ia ‘oku mou siofia mo lāu‘ilo ki ai: ‘io, ko e tui ‘oku meiate ia kuo tuku ai ki he tangata ni ‘a e mo‘ui haohaoa ni ‘i he ‘ao ‘omoutolu kotoa pē.
44003017	Pea neongo ia, kāinga, ka ‘oku ou ‘ilo na‘a mou fai ia ‘i he ta‘e‘ilo, pehē foki mo ho‘omou kau pule.
44003018	Ka kuo fakaai ai ‘e he ‘Otua ‘a e ngaahi me‘a na‘a ne sinaki fakahā ‘i he fofonga ‘o ‘ene kau palōfita kotoa pē, ‘o pehē, ‘E feia ‘ene Mīsaia.
44003019	Ko ia mou fei mo fakatomala, pea tafoki, koe‘uhi ke tāmate‘i ho‘omou ngaahi angahala; kae toki hoko mei he fofonga ‘o e ‘Eiki ‘a e ngaahi kuonga fakamānava hake.
44003020	Mo ne fekau mai ‘a e Toko Taha na‘e sinaki tu‘utu‘uni mo‘omou Mīsaia, ‘a Sīsū:
44003021	‘a ia kuo pau ke ma‘u ‘e he langi, kae‘oua ke hoko ‘a e taimi ‘o e Fakafo‘ou mai ‘o e me‘a kotoa pē, ‘a e ngaahi taimi kuo folofola ki ai ‘a e ‘Eiki ‘i he fofonga ‘o ‘ene kau palōfita tapu, talu mei mu‘a.
44003022	‘Io, na‘e lea ‘a Mōsese, ‘o pehē, Ko e ‘Eiki ko homau ‘Otua, te ne fokotu‘u ma‘amoutolu mei homou kāinga ha palōfita ‘oku hangē ko au; te mou tokanga ki he toko taha ko ia ‘i he me‘a kotoa pē te ne folofola‘aki kiate kimoutolu.
44003023	Pea ‘e hoko ‘o pehē, ‘Ilonga ha laumālie ‘e ‘ikai te ne tokanga ki he palōfita ko ia, ‘e motuhi faka‘āufuli ia mei he kakai.
44003024	Pea ko e kau palōfita kotoa pē, fai meia Sāmiuela mo kinautolu na‘e hoko, ‘ilonga ‘a kinautolu na‘e lea na‘a nau fakamatala foki ki he ngaahi ‘aho ni.
44003025	Ko kimoutolu ko e fānau ‘oku ‘amoutolu ‘a e kau palōfita, mo e fuakava na‘e fai ‘e he ‘Otua mo ‘etau ngaahi kui, he‘ene folofola kia ‘Epalahame, Pea ko ho hako ‘e fakamonū‘ia mei ai ‘a e ngaahi fa‘ahinga ‘o māmani.
44003026	Pea ko e ‘Otua, ‘i he‘ene fokotu‘u leva ‘ene Sevāniti, na‘a ne fuofua fekau ia kiate kimoutolu, ke ne fakamonū‘ia kimoutolu ‘i he fakatafoki kimoutolu takitaha mei he‘ene faikovi.
44004001	PEA lolotonga ‘ena lea ki he kakai, na‘e tu‘u mai kiate kinaua ‘a e kau taula‘eiki, mo e ‘eikitau ‘o e Temipale, mo e kau Sātusi,
44004002	ko ‘enau mamahi ‘i he‘ena ako‘i ‘a e kakai, mo ‘ena malanga‘aki ‘ia Sīsū ‘a e toetu‘u mei he pekia.
44004003	Pea nau puke kinaua, ‘o tuku ki he pilīsone ki he ‘apongipongi, he kuo efiafi.
44004004	Ka na‘e tui ha tokolahi ‘iate kinautolu na‘e fanongo ki he malanga; pea na‘e hoko ‘o toko nima afe nai ‘a e lau ‘o e kau tangata.
44004005	Pea pongipongi hake na‘e fai ‘enau fakataha ‘i Selusalema ‘a honau kau pule, mo e kau mātu‘a, mo e kau sikalaipe.
44004006	Kae‘uma‘ā ‘a ‘Ānasi ko e Taula‘eiki Lahi, mo Kaiafasi, mo Sione, mo ‘Ālekisānita, mo kinautolu na‘e kau ki he ha‘a Taula‘eiki Lahi.
44004007	Pea nau fokotu‘u kinaua ‘i honau ha‘oha‘onga, ‘o nau fehu‘i, Ko e fa‘ahinga ivi fē, mo e fa‘ahinga hingoa fē, kuo mo fai‘aki ‘a e me‘a ni?
44004008	Na‘e toki fakafonu ‘a Pita ‘i he Laumālie Mā‘oni‘oni, ‘o ne pehē kiate kinautolu, ‘A Hou‘eiki ‘Isileli, mo e Ka u Mātu‘a.
44004009	Kapau ‘oku ‘ekea kimaua he ‘aho ni ‘i he ngāue lelei ne fai ki he tangata mahaki, pe kuo fakamo‘ui ‘a e siana ni ‘i he hā:
44004010	ke mahino mu‘a kiate kimoutolu kotoa pē, mo e kakai ‘Isileli fuli pē, ko e huafa pē ‘o Sīsū Kalaisi mei Nāsaleti, ‘a ia na‘a mou kalusefai, ‘a ia na‘e fokotu‘u ‘e he ‘Otua mei he pekia, ko e toko taha ko ia ‘oku tu‘u mei ai ‘a e siana ni ‘i homou ‘ao kuo mo‘ui.
44004011	Ko e toko taha ko ia, ko e maka na‘e ta‘etoka‘i ‘e kimoutolu tufunga ‘a ē kuo hoko ko e maka lahi ‘o e tuliki.
44004012	‘Io, pea ‘oku ‘ikai ke tu‘u ‘i ha taha kehe ‘a e fakamo‘ui; he tala‘ehai ‘oku ‘i ai mo ha hingoa kehe ‘i he lalo langi kuo fokotu‘u ‘i he lotolotonga ‘o e kakai, ‘a ia kuo tu‘utu‘uni ke tau mo‘ui ai. ;'
44004013	Pea ‘i he‘enau tokanga‘i ‘a e ta‘emālū‘ia ‘a Pita mo Sione, kae‘uma‘ā ‘enau ‘ilo ko e ongo me‘a ta‘ekolisi kinaua, pea ta‘ema‘u tu‘unga, na‘a nau ofo; pea nau vakai vakai, tā ko e ongo me‘a na‘e fa‘a ‘ia Sīsū.
44004014	Ko ena foki ‘a e tangata na‘e fakamo‘ui ‘oku ne tu‘u mo kinaua; pea ‘ikai leva ha‘anau momo‘i me‘a ke tali ‘aki.
44004015	Pea nau fekau ke na hū kitu‘a mei he Sanetalimi, ‘o nau felāuaki ‘o pehē,
44004016	Ko e hā ‘atautolu ai ‘e fai ki he ongo me‘a ni? He ko e hoko ‘iate kinaua ha mana mo‘oni, ko e me‘a ia ‘oku e‘a ki he nofo Selusalema kotoa pē, pea tala‘ehai te tau lava ke faka‘ikai‘i.
44004017	Ka koe‘uhi ke ‘oua na‘a toe taha atu hono mafola ki he kakai, tau fakamana‘i kinaua, ke ‘oua ‘aupito te na momo‘i lau ki he hingoa ni ‘i ha‘ana talanoa ki ha taha.
44004018	Pea nau ui ange kinaua, ‘o nau fakahā ke ‘oua te na momo‘i pu‘aki ‘a e hingoa ‘o Sīsū, ‘uma‘ā ha ako‘aki.
44004019	Ka ka tali ‘e Pita mo Sione, ‘o pehē kiate kinautolu, Mou me‘a lelei pē ki ai, pe ko e fē ‘oku totonu ‘i he finangalo ‘o e ‘Otua, ‘a ‘ema talangofua kiate kimoutolu, pe ki He‘ene ‘Afio.
44004020	He ‘e ‘ikai te ma fa‘a tuku ‘ema lea ki he ngaahi me‘a na‘a ma sio ki ai mo fanongoa.
44004021	Pea nau toe taha ange ‘enau fakamana‘i kinaua, ‘o nau toki tuku ange, ko e ‘ikai te nau ‘ilo pe te nau tautea fēfē kinaua telia ‘a e kakai: he na‘e fakahīkihiki‘i kotoa pē ‘e kinautolu ‘a e ‘Otua ‘i he me‘a kuo hoko.
44004022	He na‘e fāngofulu tupu ‘a e ta‘u ‘o e tangata, ‘a ia kuo fai ki ai ‘a e mana fakamo‘ui.
44004023	Pea ‘i he tuku ange kinaua, na‘a na ō ki honau kakai, ‘o na ongoongoa ‘a e ngaahi lea kehekehe kuo fai ‘e he hou‘eiki taula‘eiki mo e kau mātu‘a kiate kinaua.
44004024	Pea ‘i he‘enau fanongo ki ai, pea nau ofa‘aki lototaha ‘enau lea ki he ‘Otua, ‘o nau pehē, ‘Ēī, ko koe ne ngaohi ‘a e langi, mo e fonua, mo e tahi, mo e ngaahi me‘a kehekehe ‘oku ‘i ai.
44004025	Ko koe ne folofola mai ‘i he Laumālie Mā‘oni‘oni, mo e fofonga ‘o ‘emau kui ko Tēvita, ko ho‘o sevāniti, ‘o pehē, Ko e hā ‘oku futefute ai ‘a Senitaile, Mo fakakaukau mūnoa ‘a e ngaahi matakali?
44004026	He tu‘u mai ‘a e ngaahi tu‘i ‘o māmani, Pea fakatahataha ‘a e hou‘eiki Ke puleaki‘i ‘a e ‘Eiki, Pea mo ‘ene Pani.
44004027	He ‘oku mo‘oni na‘e fakataha ‘i he kolo ni ‘a Hēlota mo Ponitō Pailato fakatou‘osi, kae‘uma‘ā ‘a Senitaile mo e ngaahi fa‘ahinga ‘Isileli, ke nau fai ha me‘a ki ho‘o Sevāniti Tapu ko Sīsū, ‘a ia na‘a ke pani;
44004028	ke lava ka ko e ngaahi me‘a na‘e mu‘aki tālanga‘i ‘e ho‘o Māfimafi mo ho‘o Poto, pea ‘i he me‘a ko eni,
44004029	‘Eiki, ke ke me‘a ki he‘enau ngaahi fakamana, pea tuku ki ho‘o kau tamaio‘eiki, ke ‘oua ‘aupito te mau mālū‘ia ‘i he‘emau malanga‘aki ho‘o folofola,
44004030	‘i ho‘o mafao mai ho nima ke faito‘o, pea ke hoko ‘a e ngaahi me‘a mana mo fakaofo ‘i he huafa ‘o ho‘o Sevāniti Tapu ko Sīsū.
44004031	Pea lolotonga ‘enau hū, na‘e ngalulululu ‘a e potu ‘oku nau fakataha ai; pea na‘e fakafonu ‘a kinautolu kātokatoa ‘i he Laumālie Mā‘oni‘oni: pea na‘a nau malanga‘aki ‘a e folofola ‘a e ‘Otua ‘o ta‘emālū‘ia.
44004032	Pea ko kinautolu kātokatoa kuo tui, na‘a nau uouongataha, mo lototaha; ‘io, na‘e ‘ikai ha taha te ne lau ‘ene me‘a pē ha taha ‘o e ngaahi me‘a ‘oku ‘iate ia: ka na‘a nau mātu‘aki me‘a taha pē.
44004033	Pea na‘e tu‘u kaukaua ‘aupito ‘a e kau ‘Aposetolo, he‘enau fakamo‘oni ki he toetu‘u ‘a e ‘Eiki ko Sīsū Kalaisi: ‘io, pea na‘e nofo‘ia kinautolu kotoa pē ‘e ha kelesi lahi.
44004034	He tala‘ehai na‘e ai si‘anau toko taha ‘e masiva: he ‘ilonga kinautolu na‘e ma‘u ‘api mo e fale na‘a nau fakatau atu ia; pea na‘e toutou ‘omi ‘a e pa‘anga ‘o e ngaahi me‘a kuo fakatau,
44004035	‘o tuku atu ki he va‘e ‘o e kau ‘Aposetolo: pea ‘ilonga ha taha na‘e masiva na‘e ‘ange mei ai ha me‘a, ‘o fakatatau ki he‘ene masiva.
44004036	Pea na‘e ai ha motu‘a Līvaite na‘e tupu ‘i Saipalo, ko Siosifa ia, ka na‘e fakahingoa ko Pānepasa ‘e he kau ‘Aposetolo, (‘a ia ko hono hiki, Ko e foha ‘o Leaongo).
44004037	Na‘e fakatau ‘e ia ha ngoue‘anga na‘e ‘iate ia, ‘o ne ‘omi hono pa‘anga, ‘o tuku atu ki he va‘e ‘o e kau ‘Aposetolo.
44005001	KA na‘e ai ha tangata, tokua, na‘e hingoa ko ‘Ānanaia, na‘a ne fakatau ha ‘api, pea kau ai ‘a Sāfaila ko hono uaifi:
44005002	pea na‘a ne tuku ma‘ana ha me‘a mei he totongi, ‘o ‘ilo foki ki ai ‘e hono uaifi, ‘o ne ‘omi hano konga pē, ‘o tuku atu ki he va‘e ‘o e kau ‘Aposetolo.
44005003	Pea pehē ‘e Pita, ‘E ‘Ānanaia, ko e hā kuo ke tuku ai ke fā‘ofale ‘a Sētane ‘i ho loto, ke ke lohiaki‘i ‘a e Laumālie Mā‘oni‘oni, mo ke tuku ha me‘a mei he totongi ‘o e konga kelekele?
44005004	‘I he te‘eki ke fakatau, ‘ikai na‘e ‘o‘ou pē? Pea hili hono fakatau, ‘ikai na‘e ‘a‘au ke fa‘iteliha ki hono pa‘anga? Ko e hā na‘a ke tali ‘ai ai ‘i ho loto ‘a e me‘a ni? Tala‘ehai ko ho‘o lohiaki‘i ha tangata, ka ko e ‘Otua.
44005005	Pea ‘i he fanongo ‘e ‘Ānanaia ki he lea ko ia, na‘a ne mape‘e ki lalo ‘o hokotaki: pea na‘e tō ha fu‘u ilifia ki he kakai kotoa pē na‘e fanongo ki ai.
44005006	Pea tutu‘u ‘a e kau talavou ‘o teu ia, pea nau fata atu kitua‘ā, ‘o tanu.
44005007	Pea kuo mahili nai ha houa ‘e tolu, ‘iloange na‘e hū mai ‘a hono uaifi, ‘oku ‘ikai te ne ‘ilo ‘a e me‘a kuo hoko.
44005008	Pea tali ‘e Pita kiate ia, Fakahā mai pe na‘a mo fakatau ‘a e ‘api ‘aki ‘a e totongi ko ē pē? Pea pehē ‘e ia, ‘Io, ko ia pē.
44005009	Pea me‘a ‘e Pita ki he fefine, Ko e hā kuo mo fa‘ufa‘ufono ai ke hūhūmama ki he Laumālie ‘o e ‘Eiki? Ko ena ‘oku ‘i he matapā ‘a e va‘e ‘o e kakai na‘e tanu ho husepāniti, pea te nau fata atu koe.
44005010	Pea hinga atu leva ia ki he va‘e ‘o Pita, ‘o ne hokotaki: pea ‘i he hū mai ‘a e kau tama, tā kuo pekia ‘a e fefine; pea nau fata ia kitua‘ā, ‘o tanu mo hono husepāniti.
44005011	Pea tō ha fu‘u ilifia ki he siasi kātoa, mo e kakai kotoa pē na‘e fanongo ki he me‘a ko ia.
44005012	Pea na‘e fa‘a hoko ‘i he ngāue ‘a e kau ‘Aposetolo ‘a e ngaahi me‘a mana mo fakaofo ‘i he lotolotonga ‘o e kakai; pea na‘e fa‘a fakataha ‘a kinautolu kotoa pē ‘i he falehala ‘o Solomone:
44005013	ka ko e me‘a ki hono toe, tala‘ehai na‘e ai ha taha na‘e fakato‘oto‘a ke fafale mo kinautolu; kaekehe na‘a mo e kakai na‘a nau faka‘apa‘apa kiate kinautolu.
44005014	Pea fakautuutu ai ‘a e ului mai ki he ‘Eiki ‘a ha kakai na‘e tui, ko e fu‘u tokolahi ‘o e kau tangata mo e kau fefine foki.
44005015	Pea faifai ai pea nau ‘omi kitu‘a ‘a e kau mahaki, ‘o tuku fakaholo ‘i he hala ‘i he fanga ki‘i mohenga mo e fala, hei‘ilo ‘e lave ‘i hanau toko taha ‘a e ‘ata ‘o Pita ‘i ha‘ane me‘a ange.
44005016	Na‘e fa‘a ha‘u foki ‘a e kakai mei he ngaahi kolo vāofi mo Selusalema, ko e ‘omi ‘enau ngaahi mahaki, mo kinautolu na‘e ‘āvea ‘e he ngaahi fa‘ahikehe; he na‘e fa‘a fakamo‘ui ‘a e fa‘ahinga ko ia kotoa pē.
44005017	Pea tutu‘u hake ai ‘a e Taula‘eiki Lahi, mo kinautolu kotoa pē na‘e kau mo ia, (‘a ia ko e fa‘ahi Sātusi kātoa) kuo vevele ‘enau meheka.
44005018	Pea nau puke ‘a e kau ‘Aposetolo, ‘o lī ki he pilīsone fakakolo.
44005019	Ka na‘e fakaava po‘uli ‘a e ngaahi matapā ‘o e fale fakapōpula ‘e ha ‘āngelo ‘a e ‘Eiki; na‘a ne taki atu foki kinautolu kitu‘a, ‘o ne pehē,
44005020	Mou ‘alu ‘o tu‘u ‘i he Temipale, ‘o malanga‘aki ki he kakai ‘a e ngaahi folofola kotoa pē ‘o e mo‘ui ko ia.
44005021	Pea ‘i he‘enau fanongo ki ai, na‘a nau uhu ki he Temipale, ‘o faiako. Faifai pea a‘u ange ‘a e Taula‘eiki Lahi mo hono fa‘ahi, ‘o nau ui ange ‘a e Sanetalimi, pea ke kātoa mai ‘a e Fakataha fakamātu‘a ‘o ha‘a ‘Isileli; pea nau fekau atu ki he pilīsone ke taki mai kinautolu.
44005022	Ka ko e kau ‘ōfisa na‘e ‘alu ange na‘e ‘ikai te nau ‘ilo kinautolu ‘i he fale fakapōpula.
44005023	Pea nau foki mai ‘o fakahā, ‘o pehē, Ko e me‘a ki he pilīsone, na‘a mau ‘ilo ia kuo tāpuni, ‘o malu ‘aupito, pea ko e kau le‘o ‘oku nau tutu‘u pē ki he ngaahi matapā; ka ‘i he‘emau to‘o, na‘e ‘ikai te mau ‘ilo ha momo‘i toko taha ‘i loto fale.
44005024	Pea ‘i he‘enau fanongo ki he fakamatala ko ia, ‘a e ‘eikitau ‘o e Temipale mo e hou‘eiki taula‘eiki, na‘a nau toumoua ‘i he kau ‘Aposetolo pe ‘e iku ki he hā ‘a e me‘a ni.
44005025	Pea ‘alu ange ha toko taha, ‘o ne fakahā kiate kinautolu, Ko e kau tangata na‘a mou ‘ai pilīsone, ko eni ‘oku nau tutu‘u ‘i he Temipale, ‘o faiako ki he kakai.
44005026	Pea ‘alu atu ai ‘a e ‘eikitau mo e kau ‘ōfisa, ‘o ne taki mai kinautolu: ka na‘e ‘ikai ‘omi fakamālohi, he na‘a nau manavahē ki he kakai, na‘a tolongi kinautolu.
44005027	Pea nau taki mai kinautolu, ‘o fokotu‘u ‘i he lotolotonga ‘o e Sanetalimi: pea fakafehu‘i kiate kinautolu ‘e he Taula‘eiki Lahi,
44005028	‘o pehē, Na‘a mau mātu‘aki fekau kiate kimoutolu ke ‘oua te mou ako‘aki ‘a e hingoa ni, pea ko eni kuo mou fakafonu ‘a Selusalema ‘aki ho‘omou akonaki, pea ‘oku mou fai ke fakahinga mai kiate kimautolu ‘a e mate ‘a e tangata ko ia.
44005029	Pea tali ‘a Pita mo e kau ‘Aposetolo, ‘o nau pehē, ‘Oku totonu pē ke fai ki he pule ‘a e ‘Otua ‘i he pule ‘a e tangata.
44005030	Ko e ‘Otua ‘o ‘etau ngaahi kui na‘a ne fokotu‘u ‘a Sīsū, ‘a ia na‘a mou feia ‘i hono tautau he ‘akau.
44005031	Ko e toko taha ko ia,ne fakato‘omata‘u ‘e he ‘Otua hono hākeaki‘i ke ne ‘Eiki mo Fakamo‘ui, ke ‘ange mo‘o ‘Isileli ‘a e fakatomala mo e fakamolemole angahala.
44005032	Pea ko kimautolu ko e kau fakamo‘oni ‘o e ngaahi fakamatala ko ia; pehē foki ‘a e Laumālie Mā‘oni‘oni, ‘a ia kuo foaki ‘e he ‘Otua kiate kinautolu ‘oku talangofua kiate ia.
44005033	Pea ‘i he‘enau fanongo ki ai, na‘e hangē kuo kilisi ua honau loto, pea nau kamata alea‘i honau tāmate‘i.
44005034	Pea tu‘u hake ‘i he Sanetalimi ha matāpule Fālesi na‘e hingoa ko Kāmelieli, ko e faiako ‘i he Lao ia, pea ko e toko taha na‘e tokangaekina ‘e he kakai kotoa pē; pea ne fekau ke tuku si‘i ki tu‘a ‘a e kau tangata.
44005035	Pea toki lea ‘e ia kiate kinautolu, ‘A Matāpule ‘Isileli, Mou me‘eme‘a lelei ki he me‘a ‘oku mou pehē ke fai ki he kau tangata ni.
44005036	He na‘e ‘i ai ha toko taha na‘e tu‘u ‘i mu‘a, ko Teutasi, ‘o ne pōlepole ia ‘oku taha ‘ana; pea na‘e hinga ki ai ha kau tangata ‘e toko fāngeau nai: na‘e mate tāmate‘i ia, pea ‘ilonga ‘a kinautolu na‘e tuitala ki ai, na‘e movete ‘o ‘osi‘osingamālie.
44005037	Hili ‘a e siana ko ia, na‘e tu‘u hake ‘a Siutasi mei Kāleli ‘i he taimi ‘o e tohi kakai, pea tohoaki ‘e ia ha kakai ke angatu‘u: pea na‘e mole mo e tangata ko ia, pea fakamovete ‘a kinautolu na‘e tuitala ki ai.
44005038	Pea ‘i he me‘a ko eni ‘oku ou lēlea atu, Tu‘u ‘atā mo e kau tangata ni, pea tuku ai pē ā kinautolu: he kapau ‘oku mei he tangata ‘a e fakakaukau ko eni mo e ngāue ni, ‘e ngata:
44005039	ka ‘o kapau ‘oku mei he ‘Otua, ‘e ‘ikai te mou lava ke fakangata kinautolu: kae‘uma‘ā foki na‘a ‘iloange ‘oku mou tau‘i ‘a e ‘Otua.
44005040	Pea nau tui kiate ia: pea nau ui ange ‘a e kau ‘Aposetolo ‘o haha, ‘o nau fekau ke ‘oua te nau toe malanga‘aki ‘a e huafa ‘o Sīsū, ‘o nau toki tuku ange.
44005041	Pea ‘alu ai kinautolu mei he ha‘oha‘onga ‘o e Sanetalimi, ‘oku nau fiefia koe‘uhi kuo lau kinautolu ‘oku nau taau ke ngaohikovi‘i koe‘uhi ko e huafa.
44005042	Pea ko e ‘aho kotoa pē, ‘i he Temipale pea ‘i ‘api, na‘e ‘ikai tuku ‘enau ako mo malanga‘aki ‘a Sīsū, ko e Mīsaia ia.
44006001	KA ‘i he kuonga ko ia, ‘a ia na‘e fakatokolahi ai ki he kau ako, na‘e hoko ha lāunga ‘i he kau ‘Elinisito ki he kau Hepelū, koe‘uhi na‘e ta‘etokanga‘i ‘a e kau uitou ‘onautolu ‘i he tufa tokoni na‘e fai ‘i he ‘aho kotoa pē.
44006002	Pea fakataha ‘e he kau Hongofulumāua ‘a e kau ako kātoa, ‘o nau pehē, ‘Oku ‘ikai te mau loto ke tuku li‘aki ‘a e folofola ‘a e ‘Otua ka mau nofo ke fai ‘a e tufa ‘i he ngaahi tēpile.
44006003	Ko ia, kāinga, ke mou fili ha toko fitu meiate kimoutolu, ha kau tangata kuo fakaongo lelei mai, ‘o mātu‘aki fakalaumālie mo poto, pea te mau fakanofo kinautolu ki he ngāue ko ia.
44006004	Ka ko kimautolu, te mau faka‘utumauku ‘a e fai ‘o e hūfia, mo e tufa ‘o e folofola.
44006005	Pea na‘e hā lelei ‘a e lea ko ia ki he fakataha kotoa: pea nau fili ‘a Sitīveni, ko e tangata na‘e fonu ‘i he tui mo e Laumālie Mā‘oni‘oni, pea mo Filipe, mo Pōkolo, mo Naikano, mo Taimoni, mo Pāmina, pea mo Nīkola ko e motu‘a ‘Aniteoke ne tafoki ‘o lotu faka-Siu.
44006006	Pea nau fokotu‘u kinautolu ‘i he ‘ao ‘o e kau ‘Aposetolo; pea hili ‘enau lotu na‘a nau hilifaki nima kiate kinautolu.
44006007	Pea na‘e tupu ma‘u pē ‘a e folofola ‘a e ‘Otua; pea fakatokolahi ‘aupito ‘a e lau ‘o e kau ako ‘i Selusalema; kae‘uma‘ā ko e fu‘u tokolahi ‘o e kau taula‘eiki na‘a nau fakavaivai‘i kinautolu ‘o tui.
44006008	Pea ko Sitīveni, na‘a ne fai ‘i he lotolotonga ‘o e kakai ‘a e ngaahi ngāue fakaofo, mo e ngaahi faka‘ilonga na‘e mamafa, he‘ene fonu kelesi mo mafai ‘aupito.
44006009	Ka na‘e tu‘u hake ha ni‘ihi na‘e kau ki he falelotu na‘e ui ko e falelotu ‘o e kau Lipataine, mo e kau Sailine, mo e kau ‘Ālekisānitia, mo e ni‘ihi ‘i he kakai mei Silisia mo ‘Ēsia, ‘o nau fakakikihi mo Sitīveni.
44006010	Ka na‘e ‘ikai te nau lava ke tali ‘a e poto mo e fakalaumālie ‘o ‘ene lea.
44006011	Pea nau toki fale‘i ha kau tangata ke nau lau‘i ia, ‘o pehē, Na‘a mau fanongo ki he‘ene laukovi kia Mōsese pea mo e ‘Otua.
44006012	Pea na‘a nau o‘i ‘a e kakai, kae‘uma‘ā ‘a e kau mātu‘a, mo e kau sikalaipe; pea nau toki mo‘utāmakia ia, ‘o puke, ‘o taki ki he Sanetalimi.
44006013	Na‘a nau ‘omi foki ha kau fakamo‘oni loi, ‘a ia na‘a nau pehē, Ko e tangata ni ‘oku ‘ikai ke ava ‘ene tuki ‘a e Fale Tapu mo e Lao:
44006014	he kuo mau fanongo ki he‘ene pehē, tokua ko Sīsū, ko e siana mei Nāsaleti, te ne vete ‘a e potu ko ia, pea fakakehe ‘a e ngaahi tu‘utu‘uni na‘e tuku ‘e Mōsese kiate kitautolu.
44006015	Pea sio fakamama‘u kiate ia ‘a e kakai kotoa pē na‘e nofo ‘i he Sanetalimi, pea tā ko hono fofonga na‘e hangē ko e fofonga ‘o ha ‘āngelo.
44007001	PEA me‘a mai ‘a e Taula‘eiki Lahi, ‘Oku mo‘oni koā ‘a e ngaahi me‘a ni?
44007002	Pea pehē ‘e ia, kāinga Matāpule mo Hou‘eiki, mou me‘a mai: Ko e ‘Otua hā ‘i he Sikaina na‘a ne fakahā ia ki he‘etau kui ko ‘Epalahame, lolotonga ‘ene nofo ‘i Mesopotēmia, pea te‘eki ke ne nofo ‘i Kālana.
44007003	Pea ne folofola kiate ia, Hiki mei ho fonua, pea mei ho kāinga, pea ha‘u ki he fonua te u toki fakahā atu.
44007004	Toki ‘alu atu ia mei he fonua ‘o e kakai Kalitia, ‘o ne nofo ‘i Kālana; pea hili ‘a e pekia ‘a ‘ene ‘eiki, na‘e hiki ia mei ai ‘e he ‘Otua ki he fonua ko eni, ‘a ia kuo hiki ki ai ‘e kimoutolu foki, ‘o mou nofo ki ai ni.
44007005	Ka na‘e ‘ikai te ne foaki kiate ia ‘i ai ha konga kelekele ke fe‘unga mo hono topuva‘e, huanoa hano tofi‘a; ka na‘a ne tala‘ofa te ne mātu‘aki tuku ia mo‘ona, pea mo hano hako ‘amui, ‘osi ‘oku ‘ikai ha‘ane fānau.
44007006	Pea na‘e folofola ‘e he ‘Otua, tokua ‘e nofo muli hono hako ‘i he fonua ‘o ha kakai kehe, ‘a ia te nau fakapōpula‘i kinautolu, mo ngaohikovi‘i, ‘o fāngeau ta‘u.
44007007	Pea me‘a mai ‘a e ‘Otua, Te u fakamāu‘i ‘a e kakai ko ia te nau hopoate ki ai; pea hili ia te nau hiki atu mei ai, pea te nau fai ‘enau lotu kiate au ‘i he potu ko eni.
44007008	Pea na‘a ne tuku kiate ia ‘a e fuakava kamu; pea ‘i he‘ene pehē, na‘a ne ma‘u ha foha ko ‘Aisake, pea ne kamu ia ‘i hono ‘aho valu; pea ma‘u ‘e ‘Aisake ‘a Sēkope; pea ma‘u ‘e Sēkope ‘a e kau Hongofulu-mā-ua Pēteliake.
44007009	Pea meheka ‘a e kau Pēteliake kia Siosifa, ‘o nau fakatau ia ki ‘Isipite: ka na‘e ‘iate ia ‘a e ‘Otua,
44007010	‘o ne fakahaofi ia mei he‘ene faingata‘a‘ia kotoa pē, ‘o ne tuku ke ne hā faka‘ofo‘ofa mo ngali poto kia Felo ko e Tu‘i ‘Isipite; ‘a ia na‘a ne fakanofo ia ko e pule ‘o ‘Isipite, kae‘uma‘ā ‘a e ha‘a tu‘i kotoa.
44007011	Pea na‘e tō ha honge ki ‘Isipite kotoa mo Kēnani, pea na‘e lahi ‘a e faingata‘a: pea ko ‘etau ngaahi kui na‘e ‘ikai te nau ma‘u ‘a e me‘akai ‘a manu.
44007012	Ka ‘i he ma‘u talanoa ‘e Sēkope ‘oku mā‘ia ‘a ‘Isipite, na‘a ne fekau atu ki ai ‘etau ngaahi kui, ko e ‘uluaki ‘alu ia.
44007013	Pea ‘i hono tu‘o ua na‘e ‘ilo ‘a Siosifa ‘e hono ngaahi tokoua; pea e‘a kia Felo ‘a e tupu‘anga ‘o Siosifa.
44007014	Pea fekau ange ‘e Siosifa ke ‘omi ‘a Sēkope ko ‘ene ‘eiki, mo hono kāinga kotoa, ko e toko fitungofulu mo e toko nima.
44007015	Pea na‘e ‘alu hifo ‘a Sēkope ki ‘Isipite, pea na‘e pekia ai ‘e ia mo ‘etau ngaahi kui:
44007016	pea na‘e hiki kinautolu ki Sikemi, ‘o telio ‘i he fonualoto na‘e fakatau pa‘anga ‘e ‘Epalahame mei he fānau ‘a Hēmoa ‘i Sikemi.
44007017	Pea ‘i he faka‘a‘au ke ofi mai ‘a e taimi ‘o e tala‘ofa, ‘a ia ne fai ‘e he ‘Otua kia ‘Epalahame, pea tupu ‘a e kakai ‘i ‘Isipite, ‘o fu‘u tokolahi ‘aupito.
44007018	Ka na‘e faifai pea mālohi ‘i ‘Isipite ha tu‘i na‘e fa‘ahinga kehe, ‘a ia na‘e ‘ikai te ne ‘ilo kia Siosifa.
44007019	Pea fāsi‘a‘i ‘e ia hotau tutupu‘anga, mo ne ngaohikovi‘i ‘etau mātu‘a; ko ia ne nau laku kitu‘a ‘enau kau valevale ke ‘oua na‘a nau mo‘ui.
44007020	Ko e kuonga pē ia na‘e fanau‘i ai ‘a Mōsese; pea ko e toko taha pē ia ke toulekeleka‘ia ai ‘a e ‘Otua; pea na‘e tauhi ia ‘o māhina tolu ‘i he fale ‘o ‘ene tamai:
44007021	pea ‘i hono lī ia kitua‘ā, na‘e fakahake ia ‘e he ‘ōfefine ‘o Felo, ‘o ne tauhi ia ma‘ane tama ‘a‘ana.
44007022	Pea na‘e ako‘i ‘a Mōsese ‘i he fa‘ahinga poto kotoa ‘o e kakai ‘Isipite, pea kaukaua ‘ene ngaahi lea mo ‘ene ngaahi ngāue.
44007023	Pea ‘i he‘ene a‘u ki hono fāngofulu ta‘u, pea ake ‘i hono loto ke ‘a‘ahi ki hono kāinga ko ha‘a ‘Isileli.
44007024	Pea ‘i he‘ene sio ki ha toko taha ‘oku ngaohikovi‘i, na‘a ne langomaki‘i ia, ‘o ne fai ha sauni ma‘a e fakamālohia, ‘o ne taa‘i ‘a e tangata ‘Isipite:
44007025	pea na‘a ne mahalo ‘e ‘ilo leva ‘e hono kāinga ‘oku nima‘aki ia ‘e he ‘Otua ke ‘omi hanau fakamo‘ui: ka na‘e ‘ikai te nau ‘ilo.
44007026	Ko e ‘aho foki na‘a na feholoi, na‘a ne fakahā ia ki hanau tokoua na‘e kē, pea na‘a ne feinga ke fakalelei kinaua, he‘ene pehē, ‘Oku mo kāinga; ka ko e hā ‘oku mo fekainaki ai?
44007027	Ka ko e tangata na‘e tupu ai ‘a e kovi na‘a ne teke‘i ‘a Mōsese, ‘o ne pehē, Ko hai na‘e fakanofo koe ko homau pule mo e fakamaau?
44007028	Na‘a ko ho loto ke fakapoongi au, ‘o hangē ko ho‘o fakapoongi ‘a e ‘Isipite ‘aneafi, ‘ō?
44007029	Pea hola ‘a Mōsese ‘i he lea ko ia, pea ‘āunofo ia ‘i he fonua ko Mitiani, ‘o ne ma‘u ai ha ongo foha ‘e tokoua.
44007030	Pea ‘osi ai ha ta‘u ‘e fāngofulu; pea toki hā kiate ia ‘i he toafa ‘o e mo‘unga ko Sainai, ha ‘āngelo ‘oku ne ‘afio ‘i ha afi na‘e ulo ‘i ha vao talatala‘āmoa.
44007031	Pea ‘i he sio ki ai ‘a Mōsese, na‘a ne ofo ‘i he me‘a na‘e hā; pea ‘i he‘ene ‘unu‘unu atu ke fakasio ki ai, ‘iloange ko e le‘o ‘o e ‘Eiki ‘oku ne pehē mai,
44007032	Ko au ko e ‘Otua ‘o ho‘o ngaahi kui, ko e ‘Otua ‘o ‘Epalahame mo ‘Aisake mo Sēkope. Pea mo‘utetetetea ‘a Mōsese, ‘o ne manavahē ke fakasio.
44007033	Pea folofola ‘a e ‘Eiki kiate ia, To‘o ho sū mei ho va‘e; he ko e potu ‘oku ke tu‘u ai ko e kelekele tapu.
44007034	Kuo u mātu‘aki mamata ki he ngaohikovi‘i ‘o hoku kakai ‘oku ‘i ‘Isipite, pea kuo ongo mai ‘enau to‘e, pea ko ‘eku ‘alu hifo ‘eni ke fakahaofi kinautolu. Pea ko eni, ha‘u ā ‘o fai ‘eku fekau ki ‘Isipite.
44007035	‘a e Mōsese ko ia na‘a nau fakafeinga‘i, he‘enau pehē, Ko hai na‘e fakanofo koe ko homau pule mo e fakamaau? ko eni ia tangata ne fekau atu ‘e he ‘Otua mo‘onau pule mo e huhu‘i, ‘o ne fakafai ‘ene fekau ‘i he ‘āngelo na‘e hā kiate ia ‘i he talatala‘āmoa.
44007036	Ko eni ia na‘a ne taki kitua‘ā kinautolu, hili ‘ene fai ‘a e ngaahi me‘a fakaofo, mo e ngaahi mana, ‘i he fonua ko ‘Isipite, mo e Tahi Kulokula, kae‘uma‘ā ‘a e Toafa, ‘o fāngofulu ta‘u.
44007037	Ko eni ia ‘a e Mōsese na‘e me‘a ki ha‘a ‘Isileli, ‘o pehē, ‘E fokotu‘u ‘e he ‘Otua ma‘amoutolu mei homou kāinga ha palōfita ‘oku hangē ko au.
44007038	Ko eni ia na‘a ne ‘i he siasi ‘i he Toafa, ‘o ne feangai mo e ‘Āngelo, he‘ene folofola mai kiate ia ‘i he mo‘unga ko Sainai; ‘o ne feangai foki mo ‘etau ngaahi kui: ko ia ia taha na‘a ne ma‘u ‘a e ngaahi folofola mo‘ui tuputupu‘a ke ‘omi mo‘otautolu.
44007039	Ko ia ia na‘e ‘ikai fie talangofua ki ai ‘etau ngaahi kui; ka na‘a nau teke‘i ia, ‘o nau foki loto he‘enau sio ki ‘Isipite,
44007040	‘o nau pehē kia ‘Ēlone, Ngaohi mai hatau ngaahi ‘otua ke takihala kiate kitautolu; he ko e me‘a ki he siana ni ko Mōsese, ‘a ia na‘a ne ‘omeia kitautolu mei ‘Isipite, ‘oku ‘ikai te mau ‘ilo pe ko e hā kuo hoko kiate ia.
44007041	Pea nau ngaohi pulu ‘i he taimi ko ia, pea nau ‘ohake feilaulau ki he ‘aitoli, ‘o nau hākahaka ‘i he me‘a ne ngaohi ‘e he nima ‘onautolu.
44007042	Pea liliu ai ‘a e ‘Otua, ‘o ne tukuange kinautolu ke nau ‘otua ‘aki ‘a e hōsitē ‘o langi; ‘o hangē ā ko ia ‘oku tu‘u ‘i he Tohi Palōfita, ‘o pehē, ‘E ha‘a ‘Isileli, he na‘a mou tauhi mai ha ngaahi feilaulau, mo ha ngaahi me‘a‘ofa ‘i he ta‘u ‘e fāngofulu ko ia ‘i he toafa!
44007043	Kae‘uma‘a na‘a mou neke fano ‘a e Tāpanekale ‘o Moloke, mo e fetu‘u ‘o e ‘otua ko Lēfana, ko e ongo fakatātā na‘a mou ngaohi ke lotu ki ai–‘io, te u hiki kimoutolu kitu‘a Pāpilone.
44007044	Na‘e ma‘u ‘e he‘etau ngaahi kui ‘a e Tāpanekale tukunga fakamo‘oni lolotonga ‘enau ‘i he Toafa, ‘o hangē ko e tu‘utu‘uni ‘e ia na‘e folofola kia Mōsese, ‘o fekau ke ne ngaohi ia ke hangē ko e fakatātā kuo ne mamata ki ai.
44007045	Ko ia ia na‘e tukufakaholo ki he‘etau ngaahi kui na‘e ‘ia Siosiua, ‘o nau ‘omi ki heni lolotonga ‘enau ma‘u mai ‘a e fonua ‘o e ngaahi fa‘ahinga Senitaile, ‘a ia na‘e fakateka atu kinautolu ‘e he ‘Otua mei he ‘ao ‘o ‘etau ngaahi kui; ‘o nau fai‘aki ia ‘o a‘u ki he kuonga ‘o Tēvita:
44007046	‘a ia ‘i he‘ena mālie mo e ‘Otua, na‘a ne kole ke tuku ma‘ana ke kumi ha me‘i fakahekeheke mo‘o e ‘Otua ‘o Sēkope:
44007047	pea langa ‘e Solomone mo‘ona ha fale hau.
44007048	Ka neongo ia, ka tala‘ehai ‘oku ‘afio ‘a e ‘Eiki Taupotu ‘i ha me‘a ‘oku ngaohi ‘e he nima. Vakai ki he lea ‘a e palōfita,
44007049	‘Oku folofola mai ‘a e ‘Eiki, Ko e Langi ko hoku taloni pē, Pea mo Māmani ko hoku tu‘ungava‘e pē: Pea ko e hā ai ‘a e anga ‘o e fale te mou langa mai? Pea ko e fē ‘a e potu ke u ta‘utu ai?
44007050	‘Ikai na‘e ngaohi ‘e hoku nima ‘a e ngaahi me‘a ko ia kotoa?
44007051	‘Ā, ‘a e fa‘ahinga kia kekeva, mo ta‘ekamu homou loto mo e telinga, ‘oku mou malele ma‘u ai pē ke teke‘i ‘a e Laumālie Mā‘oni‘oni: na‘e pehē ho‘omou ngaahi kui, pea pehē foki mo kimoutolu.
44007052	Ko e fē ha taha ‘o e kau palōfita na‘e ‘ikai fakatanga‘i ‘e ho‘omou ngaahi kui? ‘Io, na‘a nau tāmate‘i ‘a kinautolu na‘e sinaki tala ‘a e hā‘ele mai ‘a e Toko Taha Angatonu; ‘a ia kuo mou hoko kimui ni ko hono kau lavaki mo hono kau fakapoongi:
44007053	ko e fa‘ahinga na‘a mou ma‘u ‘a e Lao ‘i hono talafono‘aki ‘e ha kau ‘āngelo, ka na‘e ‘ikai te mou tauhi ki ai.
44007054	Pea ‘i he‘enau fanongo ki he me‘a ko ia, na‘e hangē kuo kilisi ‘o fahiua honau loto, ‘o nau ‘ūtaki kaunifo kiate ia.
44007055	Ka kuo fonu ia ‘i he Laumālie Mā‘oni‘oni; pea ‘i he‘ene sio fakamama‘u ki he langi na‘a ne ‘ilo ‘a e Sikaina ‘o e ‘Otua, pea mo Sīsū ‘oku ne tu‘u mei he to‘omata‘u ‘o e ‘Otua; pea ne pehē,
44007056	‘Oku ou sio ni ki he ngaahi langi kuo matangaki, pea ko e Fanautama ‘a Tangata ‘oku ne tu‘u mei he to‘omata‘u ‘o e ‘Otua.
44007057	Pea nau fu‘u kālou, ‘o nau tāpuni honau telinga, pea nau ‘oho taha kiate ia.
44007058	‘O nau kapusi kitua‘ā kolo, ‘o kamata tolomaka‘i; pea ko e kau tukuaki na‘a nau laku atu honau ngaahi kote ki he va‘e ‘o ha talavou na‘e hingoa ko Saula.
44007059	Pea nau fai ‘a e tolongi ‘o Sitīveni ‘oku ne tautapa ange ‘o pehē, ‘Eiki Sīsū, ke ke ma‘u atu hoku laumālie.
44007060	Pea ne tū‘ulutui, ‘o kalanga le‘o lahi, ‘Eiki, ‘oua na‘a lau ‘a e angahala ni kiate kinautolu. Pea ‘i he‘ene lea pehē na‘a ne mohe.
44008001	PEA ko Saula, ne ne fakava‘eva‘e hono fakapoongi. Pea ko e ‘aho ko ia na‘e hoko ai ha fu‘u fakatanga ki he siasi na‘e ‘i Selusalema; pea na‘e movetevete kotoa pē ki he ngaahi feitu‘u ‘o Siutea mo Samēlia: ko e kau ‘Aposetolo pē na‘e ‘ikai.
44008002	Pea na‘e fai ‘a e putu ‘o Sitīveni ‘e ha tu‘unga mātu‘a lotu mo‘oni, pea nau fai ‘iate ia ha fu‘u tangi fetuki.
44008003	Pea ko Saula, na‘a ne have‘i ‘a e siasi, he‘ene fehūfaki ‘i he ngaahi tu‘u fale, mo ne fetoho ‘a e tangata mo e fefine fakatou‘osi, ‘o fakahū ki he pilīsone.
44008004	Pea ko kinautolu na‘e vetekina na‘a nau ‘alu atu pē mo malanga‘aki ‘a e folofola.
44008005	Pea ‘alu hifo ‘a Filipe ki ha kolo ‘o Samēlia, ‘o ne malanga‘aki ‘a Kalaisi kiate kinautolu.
44008006	Pea na‘e tokanga taha ‘a e kakai ki he ngaahi fakamatala ‘a Filipe, ko ‘enau fanongo mo mamata ki he ngaahi mana na‘a ne fai.
44008007	He ko e tokolahi na‘e fa‘ahikehea ne nau ha‘u kitu‘a mo e fu‘u kaila; pea na‘e fakamo‘ui mo e tokolahi na‘e mamatea mo heke.
44008008	Pea na‘e hoko ki he kolo ko ia ha fu‘u fiefia.
44008009	Pea na‘e ai ha tangata, tokua, na‘e hingoa ko Saimone, na‘e nofo mu‘a ‘i he kolo, ‘o fai ‘ene ngāue maki; pea na‘e to‘oa ai ‘a e loto ‘o e kakai Samēlia, he‘ene pehē ko e toko taha ia ‘oku kehe.
44008010	Pea nau tokanga kotoa pē kiate ia ‘a e iiki mo e lalahi, ‘o nau pehē, Ko e toko taha ‘eni ko e fo‘i ivi ko ia ‘o e ‘Otua ‘oku ui ko e tu‘ukimu‘a.
44008011	Pea na‘a nau tokanga kiate ia, koe‘uhi kuo fuoloa ‘enau to‘oa ‘i he‘ene ngaahi ngāue maki.
44008012	Ka ‘i he‘enau tui kia Filipe, he‘ene malanga‘aki ‘a e Pule‘anga ‘o e ‘Otua, mo e Huafa ‘o Sīsū Kalaisi, na‘a nau papitaiso, ‘a e kau tangata mo e kau fefine foki.
44008013	Pea na‘a mo Saimone na‘e tui mo ia: pea hili hono papitaiso na‘a ne ma‘unganofo kia Filipe, pea ‘i he‘ene mamata ki he ngaahi mana, mo e ngaahi fu‘u ngāue fakaofo na‘e fai, na‘e to‘oa hono loto.
44008014	Pea ‘i he fanongo ‘a e kau ‘Aposetolo mei Selusalema, Tokua kuo tali ‘e Samēlia ‘a e folofola ‘a e ‘Otua, na‘a nau fekau atu kiate kinautolu ‘a Pita mo Sione.
44008015	Pea ‘i he‘ena a‘u hifo, na‘a na hūfia kinautolu ke nau ma‘u ‘a e Laumālie Mā‘oni‘oni:
44008016	he kuo te‘eki si‘i hifo ia ki hanau toko taha, ka na‘a nau ngata pē ‘i he papitaiso ki he huafa ‘o e ‘Eiki ko Sīsū.
44008017	Pea na toki hilifaki hona nima kiate kinautolu, pea nau ma‘u ‘a e Laumālie Mā‘oni‘oni.
44008018	Pea ‘i he vakai ‘e Saimone ‘oku foekina ‘a e Laumālie ‘i he hilifaki ‘o e nima ‘o e ongo ‘Aposetolo, na‘a ne humu‘i atu ha pa‘anga kiate kinaua,
44008019	‘o ne pehē, Tuku mai kiate au foki ‘a e mafai ko ia; koe‘uhi ke ‘ilonga ha taha te u hilifaki nima ki ai, pea ne ma‘u ‘a e Laumālie Mā‘oni‘oni.
44008020	Pea pehē ‘e Pita kiate ia, Ke ‘alu mo koe ho‘o pa‘anga ki mala; koe‘uhi ko ho‘o fakakaukau ke fakatau ‘a e me‘a‘ofa ‘a e ‘Otua ‘aki ha pa‘anga.
44008021	‘Oku ‘ikai hao ‘inasi, ‘uma‘ā hao kaunga ‘i he me‘a ni: he ‘oku ‘ikai totonu ho loto ‘i ho‘o fakafeangai ki he ‘Otua.
44008022	Ko ia, ke ke fei mo liliu mei ho‘o angakovi ko eni, pea hū ki he ‘Eiki; hei‘ilo ‘e fakamolemole ‘a e fakakaukau ‘a ho loto:
44008023	he ‘oku ou vakai ‘oku ke kei mo‘ua ‘i he kona ‘o e ‘ahu, mo e ha‘i ‘o e angahala.
44008024	Pea tali ‘e Saimone ‘o ne pehē, Mo hūfia au ki he ‘Eiki, ke ‘oua na‘a hoko kiate au ha taha ‘o e ngaahi me‘a kuo mo me‘a ki ai.
44008025	Pea ko kinaua, hili ‘ena fakapapau mo malanga‘aki ‘a e folofola ‘a e ‘Eiki, na‘a na foki ki Selusalema; pea na‘e ai mo e ngaahi vilisi ni‘ihi ‘o e kau Samēlia na‘a na malanga‘aki ai ‘a e Kōsipeli.
44008026	Pea me‘a kia Filipe ha ‘āngelo ‘a e ‘Eiki, ‘o pehē, Tu‘u, ‘o ‘alu ki he potu tonga, ki he hala ‘oku ‘alu hifo mei Selusalema ki Kesa; ko e hala ia ‘oku ‘alu ‘i he lala.
44008027	Pea ne tu‘u ‘o ‘alu. Pea tā na‘e ai ha matāpule ‘Itiopea, ko e ‘iunoke, ko e minisitā ‘a Kanetake ko e kuini ‘o e kakai ‘Itiopea, pea ‘a‘ana ‘a e tauhi ‘o ‘ene koloa kotoa; kuo ‘alu hake ia ki Selusalema ke fai ‘ene lotu.
44008028	Pea fe‘unga mo ia ‘oku ne foki, pea ‘oku ne nofo ‘i he‘ene sāliote ‘o lau ‘a e tohi ‘a e palōfita ko ‘Aisea.
44008029	Pea folofola ‘a e Laumālie kia Filipe, ‘Unu‘unu atu, ‘o ō mo e sāliote ko ia.
44008030	Pea ‘i he lele atu ‘a Filipe, na‘a ne fanongo tā ‘oku ne lau ‘a e tohi ‘a e palōfita ko ‘Aisea, pea ne pehē, Mālō, ka ‘oku ke ‘ilo ‘a e ‘uhinga ‘o e me‘a ‘oku ke lau?
44008031	Pea me‘a mai ia, ‘O u ‘ilo fēfē, ta‘eha taha kē ne fakahinohino au? Pea ne kole kia Filipe ke ne heka mai ke na nonofo.
44008032	Pea ko e potu tohi na‘a ne lau ko eni, Na‘e taki ia ‘o hangē ko hā sipi kē tāmate‘i; pea hangē ko e longo ‘a ha lami ‘i hono ngaohi ‘e he tangata ‘oku ne kosi, na‘e pehē tofu pē ‘ene ta‘ematangaki hono fofonga.
44008033	‘I he‘ene mo‘ulaloa na‘e fakamālohia hono fakamaau; pea ‘e mafakamatala ‘e hai hono to‘utangata? he na‘e ‘ave fakamālohi ‘ene mo‘ui mei māmani.
44008034	Pea lea ange ‘a e ‘iunoke kia Filipe, ‘o ne pehē, Fakamolemole, ka ke tala mai, pe ko e lea ‘eni ‘a e palōfita kia hai? kiate ia pē, pe ki ha taha kehe?
44008035	Pea hanga ‘a Filipe ‘o lea, ‘o kamata mei he potu tohi ko ia ‘ene malanga‘aki ‘a Sīsū kiate ia.
44008036	Pea ‘i he‘ena fononga ‘i he hala, na‘a na a‘u ki ha vai: pea pehē ‘e he ‘iunoke, ‘Ē, ko e vai ‘eni; ‘oku ai ha me‘a ‘oku ta‘ofi ki haku papitaiso?
44008037	Pea tali ‘e Filipe, Kapau ‘oku ke tui ‘aki ‘a e kotoa ho loto, te ke lava. Pea ne tali ‘o pehē, ‘Oku ou tui ko Sīsū Kalaisi ko e ‘Alo ‘o e ‘Otua.
44008038	Pea ne fekau ke tu‘u ‘a e sāliote: pea na ō hifo kinaua ki he vai, ‘a Filipe mo e ‘iunoke fakatou‘osi, pea ne papitaiso ia.
44008039	Pea ‘i he‘ena ō hake mei he vai, na‘e punakaki ‘a Filipe ‘e he Laumālie ‘o e ‘Eiki, pea na‘e ‘ikai ke toe sio kiate ia ‘e he ‘iunoke: he na‘a ne fai atu ‘ene fononga kuo fiefia hono loto.
44008040	Ka na‘e ‘ilo ‘a Filipe ki ‘Āsota: pea na‘a ne malanga‘aki ‘a e Kōsipeli ‘i he ngaahi kolo ko ia kotoa, ‘o tukutuku holo ‘o a‘u ki Sesalia.
44009001	KA ko Saula na‘a ne kei hō‘aki ‘a e fakamanamana mo e lau fakapō ki he kau ako ‘a e ‘Eiki, ‘o ne ‘alu ki he Taula‘eiki Lahi,
44009002	‘o ne kole ke fai ha‘ane ngaahi tohi ki Tāmasikusi ki he ngaahi fale lotu, ke fakangofua ‘ene ha‘i mo taki mai ki Selusalema ‘a kinautolu te ne ‘ilo ai ‘oku ‘i he ‘alunga ko ē, ‘a tangata mo fafine.
44009003	Pea ‘i he‘ene fai ‘ene fononga, ‘o fakaofiofi ki Tāmasikusi, fakafokifā na‘e malama takatakai kiate ia ha maama mei he langi:
44009004	pea tō ia ki he kelekele, ‘o ne fanongo ki ha le‘o ‘oku pehē mai, ‘E Saula, ‘e Saula, ko e hā ‘oku ke fakatanga‘i ai au.
44009005	Pea pehē ‘e ia, ‘Ēī, ko hai koe?
44009006	Pea me‘a mai ‘e ia, Ko au ko Sīsū, ‘a ia ‘oku ke fakatanga‘i: ka ke tu‘u ā, ‘o hū ki kolo; pea ‘e fakahā ai kiate koe ha‘o me‘a ke fai.
44009007	Pea tutu‘u ‘a e kau tangata na‘e fononga mo ia ‘oku nau mo‘ulongoa: he na‘a nau fanongo pē ki he le‘o, ka na‘e ‘ikai te nau sio ki ha taha.
44009008	Pea kuo tu‘u hake ‘a Saula, ‘o ne fakaava hono mata, tā ‘oku ‘ikai te ne ‘ilo ha me‘a: pea na‘a nau taki nima‘i ia ‘o hūfaki ki Tāmasikusi.
44009009	Pea na‘a ne nofo ai ‘o ‘aho tolu, ‘o kui pē; pea na‘e ‘ikai te ne kai pe inu.
44009010	Pea na‘e nofo ‘i Tāmasikusi ha ako na‘e hingoa ko ‘Ānanaia: pea na‘e folofola ‘a e ‘Eiki kiate ia ‘i ha vīsone, ‘E ‘Ānanaia.
44009011	Pea pehē ‘e ia, ‘Eī, ko au ‘eni. Pea folofola ‘a e ‘Eiki kiate ia, Tu‘u, ‘o ‘alu ki he hala ‘oku hingoa ko Totonu, ‘o ‘eke ‘i he fale ‘o Siutasi ki ha motu‘a Tāsusi ‘oku hingoa ko Saula. He ko eni, ‘oku ne lolotonga fai ‘ene hū.
44009012	Pea kuo ne mamata ki ha tangata ‘oku hingoa ko ‘Ānanaia, ‘oku ne hū mai ‘o hilifaki hono nima kiate ia, koe‘uhi ke ne toe ‘ā.
44009013	Pea tali ‘e ‘Ānanaia, ‘Eiki, kuo u fanongo mei he tokolahi ki he tangata ni, ‘ene fu‘u ngaohikovi‘i ho kakai tapu ‘i Selusalema:
44009014	pea ‘i heni kuo ne ma‘u tu‘utu‘uni mei he hou‘eiki taula‘eiki, ke ha‘i ‘a e kakai kotoa pē ‘oku tāpafua‘i ho huafa.
44009015	Pea folofola ‘a e ‘Eiki kiate ia, ‘Alu pē; he ko e ipu mātu‘aki fili ‘eni ‘a‘aku, ke hapai hoku hingoa ‘i he ‘ao ‘o e Senitaile, mo e ngaahi tu‘i, mo ha‘a ‘Isileli foki.
44009016	He ko au te u fakahā kiate ia ‘a e ngaahi fu‘u mamahi ‘e tō kiate ia koe‘uhi ko hoku hingoa.
44009017	Pea ‘alu ange ‘a ‘Ānanaia, ‘o hū ki he fale; ‘o ne hilifaki hono nima kiate ia, ‘o ne pehē, ‘Alā Saula, ko e ‘Eiki, ‘io, ‘a Sīsū na‘e hā kiate koe ‘i he hala ‘i ho‘o fononga mai, kuo ne fekau mai au koe‘uhi ke ke toe ‘ā, mo ke fonu ‘i he Laumālie Mā‘oni‘oni.
44009018	Pea na‘e ngangana leva mei hono ongo mata ha ngaahi me‘a hangē ni ‘uno‘i ika; pea na‘a ne ‘ā, ‘o ne tu‘u hake ‘o papitaiso.
44009019	Pea hili ‘ene fai ‘ene kai na‘a ne mālohi.
44009020	Pea ne hanga leva ‘o malanga‘aki ‘a Sīsū ‘i he ngaahi falelotu, ‘o pehē, Ko e ‘Alo ‘o e ‘Otua ia.
44009021	Pea nau fakatumutumu kotoa pē ‘a kinautolu na‘e fanongo ki ai, ‘o nau pehē; ‘Ikai ko eni ia na‘e laiki ‘a e kakai ‘i Selusalema na‘e tāpafua‘i ‘a e hingoa ni, pea ne ha‘u ki heni foki ke fai pehē, ‘o taki ha‘isia ‘a e kakai ki he hou‘eiki taula‘eiki?
44009022	Ka ka ‘āsili fakautuutu ai ‘a e mālohi ‘a Saula, ‘o ne fakapuputu‘u ‘a e kakai Siu na‘e nofo ‘i Tāmasikusi, ko e maau ‘ene fakamo‘oni ko e Mīsaia pē ia.
44009023	Pea kuo hili fuoloa, pea na‘e puleaki ‘a e kakai Siu ke fakapoongi:
44009024	ka ka ‘ilo pē ‘e Saula ‘enau fakakaukau. Pea na‘a nau le‘ohi ‘a e ngaahi matanikolo ‘i he ‘aho mo e pō, koe‘uhi ke fakapoongi ia:
44009025	ka ka ‘ave po‘uli ia ‘e he‘ene kau ako, ‘o nau ‘ohifo ‘i he ‘ā, ‘o tukutuku ki lalo ‘i ha kato.
44009026	Pea ‘i he‘ene hoko ki Selusalema, na‘a ne ala‘aki ke fakahoko ia ki he kau ako: pea nau teteki kotoa pē kiate ia, ko e ‘ikai te nau tui ko ha ako ia.
44009027	Ka ka puke ‘e Pānepasa hono nima, ‘o ne taki ki he kau ‘Aposetolo, ‘o ne fakamatala kiate kinautolu ‘a ‘ene mamata ki he ‘Eiki ‘i he hala, mo ‘ene folofola kiate ia, mo ‘ene malanga mālohi ‘aki ‘a e huafa ‘o Sīsū ‘i Tāmasikusi.
44009028	Pea na‘a ne nofo mo kinautolu ‘o fetoutoumoliliu‘aki ‘i Selusalema, mo ne malanga mālohi ‘aki ‘a e huafa ‘o e ‘Eiki.
44009029	Kae‘uma‘ā na‘a ne akonaki ki he kau ‘Elinisito, ‘o fakakikihi mo kinautolu; pea ‘ahi‘ahi ‘e kinautolu ke fakapoongi ia.
44009030	Pea ‘i he ‘ilo ki ai ‘e he kāinga, na‘a nau holataki ia ki Sesalia, ‘o tuku mei ai ki Tāsusi.
44009031	Pea na‘e mālōlō ‘a e Siasi ‘i Siutea kotoa, mo Kāleli, mo Samēlia, pea hangē ha fale na‘e langa hake ai pē; pea na‘e fou ‘i he ‘apasia ki he ‘Eiki; pea ko e me‘a ‘i he tokoni ‘a e Laumālie Mā‘oni‘oni na‘e hoko ‘o fu‘u tokolahi.
44009032	Pea ko eni, lolotonga ‘a e fai ‘e Pita ‘ene ‘a‘ahi ki he kakai lotu kotoa pē, na‘a ne hoko hifo kiate kinautolu na‘e nofo ‘i Lita.
44009033	Pea ne ‘ilo ai ha tangata na‘e hingoa ko ‘Eneasi, ‘a ia kuo valu ta‘u ‘ene toka, he ko e mamatea.
44009034	Pea pehē ‘e Pita ki ai, ‘E ‘Eneasi, ‘oku faito‘o koe ‘e Sīsū Kalaisi: tu‘u, ‘o ngaohi ho mohenga ‘e koe.
44009035	Pea ne tu‘u leva; pea na‘e mamata kiate ia ‘a e kakai kotoa pē na‘e nofo ‘i Lita, mo e Feitu‘u ko Sāloni: pea ko kinautolu na‘a nau tafoki ki he ‘Eiki.
44009036	Pea na‘e nofo ‘i Siopa ha fefine ako na‘e hingoa ko Tāpaita, ‘a ia ‘oku ui ‘i he lea ‘e taha ko Toakase: ko e fefine ia na‘e mohu ‘i he ngaahi ngāue lelei, mo e fai ‘ofa ki he tu‘utāmaki, ‘a ia na‘a ne toutou fai.
44009037	Pea ‘i he taimi ko ia na‘a ne tu‘ia ‘i ha mahaki, ‘o ne pekia: pea hili ‘enau tatafi ia, na‘a nau tuku ‘i ha loki ‘i ‘olunga.
44009038	Pea ko e me‘a ‘i he vāofi ‘a Lita mo Siopa, mo e fanongo ‘e he kau ako ‘oku ‘i ai ‘a Pita, ko ia na‘a nau fekau atu kiate ia ha ongo tangata, ke na kole ‘o pehē, ‘Oua te ke louloua‘a ke a‘u mai kiate kimautolu.
44009039	Pea tu‘u ‘a Pita, ‘o ō mo kinautolu. Pea ‘i he‘ene lava mai na‘a nau ‘ohake ia ki he loki ‘i ‘olunga: pea tutu‘u mai ‘a e kau uitou ‘oku nau tangi, mo faka‘ali‘ali honau ngaahi kofu loto mo e ngaahi kofu tu‘a, ‘a ia ne ngaohi ‘e si‘i Toakase ‘i he‘ene kei ‘iate kinautolu.
44009040	Pea kapusi kinautolu kotoa ‘e Pita, ‘o ne tū‘ulutui ‘o lotu, ‘o ne toki tafoki ‘o lea ki he ‘anga‘anga ‘o pehē, Tāpaita, tu‘u hake. Pea ‘ā ai ‘a e fefine: pea ‘i he‘ene vakai kia Pita na‘a ne nofo hake.
44009041	Pea ne mafao hono nima ki he fefine, ‘o fokotu‘u ia; pea ne ui ‘a e kakai lotu mo e kau uitou, ‘o ne fakahā ia kiate kinautolu kuo mo‘ui.
44009042	Pea na‘e faifai pea ‘ilo ki ai ‘a Siopa kātoa, pea tui ha tokolahi ki he ‘Eiki.
44009043	Pea hoko ai na‘a ne nofo fuoloa ‘i Siopa ‘i he fale ‘o ha motu‘a ko Saimone ko e tufunga kili‘imanu.
44010001	PEA na‘e ai ha matāpule, tokua, ‘i Sesalia na‘e hingoa ko Koliniusi; ko e senituliō ia ‘i he vāhenga tau na‘e hingoa ki ‘Ītali.
44010002	Ko e toko taha lotu mo‘oni pea ‘apasia ki he ‘Otua, ‘e ia mo hono fale kotoa, ‘o lahi ‘ene fai ‘ofa ki he kakai ‘Isileli na‘e tu‘utāmaki; pea ko e toko taha na‘e lotu ki he ‘Otua ma‘u ai pē.
44010003	Pea fe‘unga nai mo hono hiva ‘o e houa, ‘aho, na‘e mamata pau ‘e ia ‘i hā vīsone ki hā ‘āngelo ‘a e ‘Eiki, ‘oku ne hū ange ‘o me‘a mai, ‘E Koliniusi.
44010004	Ka ka sio fakamama‘u ia, ‘o ne mo‘utāfu‘ua, ‘o ne toki pehē, ‘Ēī, ko e hā? Pea me‘a mai ‘e ia, Kuo tau hake ho‘o ngaahi hū, mo ho‘o ngaahi fai ‘ofa, ‘o hoko ko e me‘a ke manatu ki ai ‘e he ‘Otua.
44010005	Pea ko eni, fekau leva ha kau tangata ki Siopa ke ‘omi ha motu‘a ko Saimone, ‘a ia ‘oku hingoa foki ko Pita:
44010006	‘oku ‘āunofo ia ki ha motu‘a ko Saimone ko e tufunga kili‘imanu, ‘a ia ‘oku tu‘u hono fale ‘i matātahi.
44010007	Pea kuo sītu‘a ‘a e ‘āngelo na‘e lea kiate ia, pea ne ui ange ha toko ua ‘o ‘ene kau tamaio‘eiki, pea mo ha toko taha ‘o e kau tau na‘e ma‘unganofo kiate ia, ko e siana sōtia lotu mo‘oni:
44010008	pea hili ‘ene fakamatala kātokatoa kiate kinautolu, na‘a ne fekau atu kinautolu ki Siopa.
44010009	Pea pongipongi hake, lolotonga ‘a e fononga mai ‘a e tu‘unga me‘a ko ia, ‘o fakaofiofi ki he kolo, mo e ‘alu hake ‘a Pita ki he tu‘afale ke fai ‘ene lotu, fe‘unga nai mo hono ono ‘o e houa.
44010010	Pea kuo hālofia ia, pea ne loto ke tokoni: pea lolotonga ‘enau teuteu ne ‘āvea hono loto.
44010011	Pea na‘a ne vakai ‘oku matangaki ‘a e langi, pea ‘oku ‘alu hifo ha ‘angame‘a ‘o hangē ha fu‘u lā, pea tuku hifo ki māmani ‘aki ha hiku‘i maea ‘e fā:
44010012	pea na‘e ‘i ai ‘a e ngaahi fa‘ahinga manu kehekehe ‘o e kelekele, ‘a e ve‘efā mo e totolo, pea mo e manupuna ‘o e ‘atā.
44010013	Pea na‘e ongo mai ha le‘o kiate ia na‘e pehē, Tu‘u, Pita, ‘o tāmate‘i ‘o kai.
44010014	Ka ka tali ‘e Pita, ‘Ēī, ‘e ‘ikai ha me‘a pehē; he ‘oku te‘eki si‘i te u kai ha ngaahi me‘a ‘oku ta‘etaau mo ta‘ema‘a.
44010015	Pea toe hoko mai ‘a e le‘o ko hono tu‘o ua, ‘o pehē, Ko e ngaahi me‘a kuo fakama‘a ‘e he ‘Otua, ‘oua te ke pehē ‘e koe ‘oku ta‘etaau.
44010016	Na‘e fai pehē ‘o tu‘o tolu, pea toki ‘ohake ‘a e ‘angame‘a ki he langi.
44010017	Pea lolotonga na‘e toumoua ‘a Pita, pe ko e hā nai ‘a e vīsone kuo ne mamata ki ai, ‘iloange, ko e kau talafekau ‘a Koliniusi, ‘a ia kuo nau fehu‘i holo ki he ‘api ‘o Saimone, ‘oku nau tutu‘u mai ki he matapā hū‘anga.
44010018	Pea kuo nau ui ange ha taha, ‘o nau toutou fehu‘i, ‘Oku ‘apitanga hena ‘a Saimone, ‘a ia ‘oku hingoa foki ko Pita?
44010019	Pea lolotonga ‘a e fakakaukau ‘a Pita ki hono ‘uhinga ‘o e vīsone, mo e folofola ‘a e Laumālie kiate ia, Ko eni, ‘oku kumi koe ‘e ha tu‘unga tangata:
44010020	ka neongo ia, ka ke tu‘u pē ‘o ‘alu hifo, ‘o ō mo kinautolu, ‘o ‘oua ‘e momo‘i tāla‘a; he ko ‘eku fekau kinautolu ‘e au.
44010021	Pea ‘alu hifo ‘a Pita ki he kau tangata, ‘o ne pehē, Eni, ko au ia ‘oku mou kumi ki ai: ko e hā e me‘a ‘oku mou omi ai?
44010022	Pea nau tali, Ko e senituliō ko Koliniusi, ko e matāpule faitotonu pea ‘apasia ki he ‘Otua, pea ‘oku fakaongolelei foki ‘e he kakai Siu kātokatoa, na‘e fale‘i ia ‘e ha ‘āngelo tapu ke ‘omi koe ki hono fale, ke ne ma‘u fakamatala meiate koe.
44010023	Pea ne ui ai kinautolu ke nau hū ange ‘o ‘apitanga ai. Pea pongipongi hake na‘a ne tu‘u, ‘o ‘alu atu mo kinautolu, pea na‘e ō mo ia ha ni‘ihi ‘i he kāinga mei Siopa.
44010024	Pea nau a‘u ki Sesalia ‘i he ‘aho ‘e taha. Pea na‘e nofo talitali ‘a Koliniusi kiate kinautolu, kuo ne fakataha hono kāinga, pea mo hono ngaahi kaume‘a.
44010025	Pea ‘i he ‘iloange ‘oku hū mai ‘a Pita, na‘e fakafetaulaki kiate ia ‘a Koliniusi, ‘o ne hinga atu ki hono va‘e, ‘o hū.
44010026	Ka ka langa‘i hake ia ‘e Pita, ‘o ne pehē, Tu‘u pē, he ko e tangata foki mo au.
44010027	Pea ne hū atu pē mo talanoa mo ia; pea tā ‘oku ‘i ai ‘a e tokolahi kuo fakataha.
44010028	Pea ne pehē kiate kinautolu, ‘Oku mou lāu‘ilo, ko e me‘a ia ‘oku tāpuhā ki he tangata Siu, ke fafale ki ha toko taha ‘i ha fa‘ahinga kehe, pe ‘uhi ki ai: pehē foki mo au, ka ne ta‘e‘oua ‘a e ‘Otua, ‘ene hīnoi‘i au ke ‘oua na‘a ku lau ha tangata ‘e taha ‘oku ne ta‘etaau pe ta‘ema‘a.
44010029	Ko hono ‘uhinga foki ia na‘a ku ha‘u leva ‘i ho‘omou fekau, ‘o ‘ikai te u fakapepe‘e: ko ia, ko ‘eku fehu‘i pe ko e hā ‘a e me‘a na‘a mou fiema‘u ai au?
44010030	Pea me‘a ‘a Koliniusi, Ko hono fā ‘o e ‘aho kuo hili ange, ne u fai ‘i hoku fale ‘a e feinga lotu ‘o hono hiva ‘o e houa, pea u fai atu ke a‘u ki he feitu‘ula‘ā ‘oku tau ‘i ai ni: mo e ‘iloange ‘oku tu‘u ha matāpule ‘i hoku ‘ao ‘oku kofu ngingila.
44010031	Pea ne pehē mai, ‘E Koliniusi, kuo ongo hake ho‘o hū, pea ko ho‘o ngaahi fai ‘ofa kuo tauhi ‘a e manatu ki ai ‘i he ‘ao ‘o e ‘Otua.
44010032	Ko ia, ke ke fekau leva ki Siopa, ‘o tala ke ha‘u ‘a Saimone, ‘a ia ‘oku hingoa foki ko Pita; ‘oku ne ‘āunofo ‘i he fale ‘o Saimone ko e tufunga kili‘imanu ‘i matātahi.
44010033	Ko ia, na‘e ‘alu atu leva ‘eku fekau kiate koe; pea mālō mo koe ho‘o lava mai. Pea ko eni kuo mau tefua mai ‘i he ‘afio ‘a e ‘Otua, ke ma‘u ‘a e ngaahi tu‘utu‘uni kuo ha‘u mo koe mei he ‘Eiki.
44010034	Pea ofa‘aki ‘e Pita ‘ene lea ‘o ne pehē, Tā ko ‘ene toki mahino mai ē kiate au, ‘oku ‘ikai ke filifilimānako ‘a e ‘Otua:
44010035	ka neongo pe ko e fe‘ia ‘a e kakai, ka ‘ilonga ‘a ia ‘oku ‘apasia kiate ia, pea ngāue fai ki he totonu, ‘oku ngofua ke ne a‘u mai kiate ia.
44010036	Tā ko e akonaki ia na‘a ne tuku atu ki ha‘a ‘Isileli, he‘ene fakahā ‘ia Sīsū Kalaisi ‘a e ongoongolelei ‘o e melino; ko e ‘Eiki mo‘oni ia ‘o e kakai kotoa pē.
44010037	‘Oku mou ‘ilo ‘a e ongoongo na‘e pavake ‘i Siutea kātoa, ‘a ia na‘e kamata mei Kāleli, hili ‘a e papitaiso na‘e malanga‘aki ‘e Sione;
44010038	‘a e ongoongo ‘o Sīsū–‘a ia mei Nāsaleti–‘a hono pani ia ‘e he ‘Otua ‘aki ‘a e Laumālie Mā‘oni‘oni, mo e mafai ‘o e mana: pea ‘alu atu ia mo ngāue ‘aonga, mo ne faito‘o ‘a kinautolu ‘oku fakapōpula‘i ‘e he tēvolo; he na‘e kau ma‘u pē mo ia ‘a e ‘Otua.
44010039	Pea ko kimautolu ko e kau fakamo‘oni ‘o e ngaahi me‘a na‘a ne fai ‘i he fonua ‘o e kakai Siu, kae‘uma‘ā ‘i Selusalema; ‘a ia foki na‘a nau fakapoongi, he‘enau tautau ia he ‘akau:
44010040	ko e toko taha ko ia na‘e fokotu‘u ‘e he ‘Otua ‘i hono ‘aho tolu, ‘o ne tuku ke mātu‘aki hā;
44010041	‘o ‘ikai ki he kakai kotoa pē, ka ki ha kau fakamo‘oni na‘e sinaki fili ‘e he ‘Otua, ‘a ia ko kimautolu, ko e tu‘unga me‘a na‘a mau kai mo inu fakataha mo ia hili ‘ene toetu‘u mei he pekia.
44010042	Pea na‘a ne fekau ke mau fanongonongo ia ki he kakai ‘Isileli, mo fakapapau ko eni ia ‘a e toko taha kuo polo‘i ‘e he ‘Otua, ko e fakamaau ‘o e kau mo‘ui mo e kau pekia.
44010043	‘Oku fakamatala ‘a e kau palōfita kotoa pē ki he toko taha ko ia, ‘o pehē, ‘Ilonga ha taha ‘oku tui pīkitai kiate ia, ‘oku ne ma‘u ‘a e fakamolemole angahala koe‘uhi ko hono Huafa.
44010044	Lolotonga ‘a e kei lea‘aki ‘e Pita ‘a e ngaahi me‘a ko ia, na‘e hifo ‘a e Laumālie Mā‘oni‘oni kiate kinautolu kotoa pē na‘e fanongo ki he fakamatala.
44010045	Pea ko kinautolu ‘o e fa‘ahinga kamu na‘e tui, ‘a ia kuo nau omi mo Pita, na‘a nau fakatumutumu, koe‘uhi ko e hua‘i ki he Senitaile foki ‘a e me‘a‘ofa ko e Laumālie Mā‘oni‘oni.
44010046	He na‘a nau fanongo kiate kinautolu ‘oku nau lea‘aki ‘a e ngaahi lea kehekehe, mo fakahīkihiki ‘a e ‘Otua. Toki lea ange ‘a Pita,
44010047	Ko hai ‘e kākunga ke ta‘ofi ‘a e vai, ke ‘oua na‘a papitaiso ‘a kinautolu na, ka kuo nau ma‘u ‘a e Laumālie Mā‘oni‘oni ‘o tatau tofu pē mo kitautolu?
44010048	Pea ne fekau ke papitaiso kinautolu ‘i he huafa ‘o e ‘Eiki. Pea nau kole kiate ia ke nofo si‘i hifo mo kinautolu.
44011001	PEA na‘e ongo ki he kau ‘Aposetolo, mo e kāinga kehekehe ‘i Siutea, tā kuo tali ‘e he Senitaile foki ‘a e folofola ‘a e ‘Otua.
44011002	Pea ‘i he ‘alu hake ‘a Pita ki Selusalema, pea ko e fa‘ahinga kamu na‘a nau fakaanga kiate ia,
44011003	‘o nau pehē, Na‘a ke ‘uhi ki ha kau tangata ‘oku ‘ikai kamu, pea ke keinanga mo kinautolu.
44011004	Pea hanga ‘a Pita ‘o fakamatala hokohoko kiate kinautolu, ‘o pehē:
44011005	Na‘a ku ‘i he kolo ko Siopa, ‘o fai ‘eku lotu; pea ‘āvea hoku loto, ‘o u sio ki ha vīsone, ‘Oku ‘alu hifo ha ‘angame‘a, ‘o hangē hā fu‘u lā, ‘a ia ‘oku tuku hifo mei he langi ‘aki ha hiku‘i maea ‘e fā; pea ne a‘u mai kiate au:
44011006	pea ‘i he‘eku sio fakamama‘u ki ai, na‘a ku tokanga‘i ‘o ‘ilo ai ha fanga manu ve‘e fā ‘o e kelekele, kae‘uma‘ā ‘a e manu kaivao, mo e manu totolo, pea mo e fanga manupuna ‘o e ‘atā.
44011007	Pea ongo mai foki ha le‘o ‘oku ne pehē mai, Tu‘u, Pita; ‘o tāmate‘i ‘o kai.
44011008	Pea u pehē, ‘Ēī, ‘e ‘ikai ha me‘a pehē: he kuo te‘eki si‘i ‘ai ki hoku ngutu ni ha me‘a ‘oku ta‘etaau pe ta‘ema‘a.
44011009	Pea hoko mai ‘a e le‘o mei he langi ko hono tu‘o ua, ‘o tali, Ko e ngaahi mea kuo fakama‘a ‘e he ‘Otua, ‘oua te ke pehē ‘e koe ‘oku ta‘etaau.
44011010	Na‘e fai pehē ‘o tu‘o tolu, pea toe fusi hake kotoa pē ki langi.
44011011	Pea vakai, na‘e tutu‘u mai leva ha tu‘unga tangata ‘e toko tolu ki he ‘api na‘a mau ‘i ai, kuo fekau mai mei Sesalia kiate au.
44011012	Pea folofola mai ‘a e Laumālie ke u ō mo kinautolu, ‘o ‘oua ‘e momo‘i tāla‘a. Pea na‘e ō mo au foki ha kāinga ‘e toko ono ‘a e tu‘unga me‘a ni pea mau hū ki he fale ‘o e matāpule:
44011013	pea fakamatala ia kiate kimautolu ‘a ‘ene sio ki he ‘āngelo ‘i hono fale, ‘oku ne tu‘u ‘o me‘a mai, Fekau ange ki Siopa ke ‘omi ‘a Saimone, ‘a ia ‘oku hingoa foki ko Pita;
44011014	pea ‘e fai ‘e ia ‘a e ngaahi fakamatala kiate koe, ‘a ia te ke mo‘ui ai, ‘e koe mo ho fale kotoa.
44011015	Pea ‘i he‘eku kamata lea, ne hifo ‘a e Laumālie Mā‘oni‘oni kiate kinautolu, ‘o hangē tofu pē ‘ene fai kiate kitautolu ‘i he kamata‘anga.
44011016	Pea u manatu ki he folofola ‘a e ‘Eiki, ‘a ‘ene pehē, Na‘e papitaiso vai pē ‘e Sione; ka ‘e papitaiso kimoutolu ‘aki ‘a e Laumālie Mā‘oni‘oni.
44011017	Pea kapau na‘e me‘a‘ofa tatau ‘aki ‘e he ‘Otua kiate kinautolu mo kitautolu ‘i he tui leva ki he ‘Eiki ko Sīsū Kalaisi, ko e taha au koā na‘e kākunga ke ta‘ofi ‘a e ‘Otua?
44011018	Pea ‘i he‘enau fanongo ki he ngaahi me‘a ko ia, na‘a nau tuku ‘enau lau; ‘o nau fakamālō‘ia ‘a e ‘Otua, ‘o nau pehē, Tā kuo tuku ‘e he ‘Otua ki he Senitaile foki ‘a e fakatomala, koe‘uhi ke nau mo‘ui.
44011019	Pea ko eni, ko kinautolu na‘e vetekina ‘i he kovi na‘e hoko ‘ia Sitīveni, na‘e a‘u ‘enau ‘alu ki Finisia, mo Saipalo, mo ‘Aniteoke; ka na‘e ‘ikai te nau malanga‘aki ‘a e folofola ki ha ni‘ihi kehe, ngata pē ‘i he kakai Siu.
44011020	Ka na‘e ai honau ni‘ihi ko e kau tangata mei Saipalo mo Sailine, pea ko kinautolu ‘i he‘enau hoko ki ‘Aniteoke na‘a nau lea ki he kakai Kalisi foki, he‘enau malanga‘aki ‘a e ‘Eiki ko Sīsū.
44011021	Pea na‘e kau mo kinautolu ‘a e māfimafi ‘o e ‘Eiki; pea na‘e tui ha fu‘u tokolahi, ‘o tafoki ki he ‘Eiki.
44011022	Pea na‘e pāpātelinga ki he siasi ‘i Selusalema ‘a e talanoa kiate kinautolu, pea na‘a nau tuku atu ‘a Pānepasa ke a‘u ki ‘Aniteoke.
44011023	Pea ‘i he‘ene lava mai ia, mo vakai ‘a e ‘ofa, tā ‘oku mei he ‘Otua ia, na‘a ne fiefia, pea na‘a ne tokoni kinautolu kotoa pē ke nau nofo ki he ‘Eiki mo e loto pau.
44011024	He ko e tangata lelei ia, pea fonu ‘i he Laumālie Mā‘oni‘oni mo e tui: pea na‘e ului ki he ‘Eiki ha kakai tokolahi.
44011025	Pea ne ‘alu mei ai ki Tāsusi ke kumi ‘a Saula:
44011026	pea ‘i he‘ene ‘ilo ia na‘a ne ‘omi ki ‘Aniteoke. Pea ko ia na‘a na toe nofo fakataha ‘i he siasi ‘o ta‘u kātoa, ‘o na akonekina ha kakai tokolahi: pea hoko ai foki na‘e fuofua ui ‘i ‘Aniteoke ‘a e kau ako ko e kau Kalisitiane.
44011027	‘I he taimi ko ia na‘e ‘alu hifo ha kau palōfita mei Selusalema ki ‘Aniteoke.
44011028	Pea tu‘u honau toko taha na‘e hingoa ko ‘Akapusi, ‘i he hā‘elea ia ‘e he Laumālie, ‘o ne lea fakatātā ki ha fu‘u honge ‘oku ene ke tō ki māmani kātoa: ‘a e honge ko ia na‘e hoko ‘i he kuonga ‘o Kaloti.
44011029	Pea tu‘utu‘uni ‘a e kau ako ke tānaki tokoni, ‘o takitaha ‘omi ha me‘a te ne lava, ke ‘ave ki he kāinga na‘e nofo ‘i Siutea.
44011030	Pea nau fai ia ‘o ‘ave ki he kau faifekau ‘ia Pānepasa mo Saula.
44012001	PEA lolotonga ia ne ala ‘e he Tu‘i ko Hēlota ki ha ni‘ihi ‘i he siasi ke ngaohikovi‘i:
44012002	pea na‘a ne tāmate‘i heletā ‘a Sēmisi ko e ta‘okete ‘o Sione.
44012003	Pea ‘i he‘ene vakai ‘oku lelei‘ia ai ‘a e kakai Siu, na‘a ne mōia atu ‘o puke mo Pita, pea ko e ngaahi ‘aho ia ‘o e tapu lēvani.
44012004	Pea kuo ne ma‘u ia, na‘a ne ‘ai pilīsone, ‘o ne tuku hono le‘ohi ki ha hoa ‘e fā, ‘o taki toko fā ‘a e sōtia ki he hoa; ‘o ne tu‘utu‘uni ke ‘oua ke hili ‘a e Pāsova pea ne toki taki atu ia, ‘o fokotu‘u ‘i he ‘ao ‘o e kakai.
44012005	Ko ia, na‘e le‘ohi pē ‘a si‘i Pita ‘i he pilīsone; ka na‘e ai ha hūfia na‘e fai tōtōaki ki he ‘Otua ‘e he siasi koe‘uhi ko ia.
44012006	Pea ‘i he hoko ki he pō kae taki atu pongipongi ia ‘e Hēlota, na‘e mohe ‘a Pita ‘i he vaha‘a ‘o ha ongo sōtia, kuo kii‘i ‘aki ha seini ‘e ua, pea tutu‘u ‘a e ongo le‘o ‘i he tu‘a matapā ‘o tauhi ‘a e pilīsone.
44012007	Mo e ‘iloange na‘e tu‘u mai ha ‘āngelo ‘a e ‘Eiki, pea malama mai ha maama ‘i he loki; pea na‘a ne taa‘i ‘a e vakavaka ‘o Pita, ‘o ne langa‘i hake, ‘o ne pehē, Tu‘u ke vave. Pea na‘e ngangana mei hono ongo nima ‘a e ongo seini na‘e ha‘i ‘aki ia.
44012008	Pea me‘a ‘a e ‘āngelo kiate ia, ‘Ai ho no‘o, pea fakama‘u ho teka. Pea ne fai. Pea pehē mai ‘e ia, Kahoa ho pulupulu, ‘o muimui mai.
44012009	Pea ne hū atu ‘o muimui ki ai; pea na‘e ‘ikai te ne ‘ilo ko e mo‘oni ‘a e me‘a ‘oku fai ‘e he ‘āngelo, ka ne mahalo ko e vīsone ‘oku ne mamata ki ai.
44012010	Pea kuo na tuku ki mui ‘a e ‘uluaki le‘o mo hono ua, pea na a‘u ki he matapā ukamea, ‘a ia ko e hū‘anga mei kolo; pea mato‘o ia kiate kinaua ‘iate ia pē: pea kuo na hū kitu‘a na‘a na laka atu, ‘o ‘osi mai ha hala ‘e taha; pea toki mole ‘a e ‘āngelo meiate ia.
44012011	Pea ‘i he matala ‘a e loto ‘o Pita, na‘a ne pehē, Tā ‘oku toki e‘a ni kiate au, kuo fekau mo‘oni ‘e he ‘Eiki ‘ene ‘āngelo, pea kuo ne hamusi au mei he nima ‘o Hēlota, mo e fu‘u ‘amanaki ‘a e kakai Siu.
44012012	Pea ‘i he o‘o kiate ia ‘a e me‘a, na‘a ne ‘alu ki he fale ‘o Mele ko e fa‘ē ‘a Sione (ko hono hingoa ‘e taha ko Ma‘ake), ‘a ia na‘e lolotonga ‘i ai ha tokolahi kuo fakataha ke hūfia.
44012013	Pea ‘i he‘ene tukituki ki he matapā ‘o e fale hū‘anga, na‘e ha‘u ha kaunanga na‘e hingoa ko Lota ke fehu‘i.
44012014	Pea ‘i he‘ene ‘ilo ko e le‘o ‘o Pita, na‘e pehē ‘ene fiefia na‘e ‘ikai te ne to‘o ‘a e matapā, ka ka lele ia ki loto fale, ‘o fakahā ‘oku tu‘u ‘a Pita ‘i he matapā.
44012015	Pea nau pehē kiate ia, ‘Oku ke sesele. Ka ka taukave pē ‘a e ta‘ahine, ko ia pē. Pea nau pehē, Tā ko hono ‘āngelo ia.
44012016	Ka ka hanganaki pē ‘a Pita ‘ene tukituki: pea ‘i he‘enau to‘o ‘a e matapā, ‘o ‘ilo ia, na‘a nau fakatumutumu.
44012017	Pea ta‘alo atu ‘e ia ke nau fakalongo pē, ‘o ne fakamatala kiate kinautolu ‘a hono fakahaofi ia ‘e he ‘Eiki mei he pilīsone. Na‘a ne pehē foki, Mou tala ‘a e me‘a kia Sēmisi mo e kāinga. Pea ne hū atu ‘o ‘alu ki ha potu kehe.
44012018	Pea ‘i he‘ene ‘aho hake, ko e me‘a ngei ‘a e puputu‘u ‘a e kau tau, ‘Oiauē! kuo hā ‘a Pita?
44012019	Pea kuo kumi ‘a Hēlota kiate ia, ‘o ‘ikai ‘ilo, na‘a ne ‘eke ‘a e kau le‘o, ‘o fekau ke taki atu ‘o tāmate‘i. Pea ne ‘alu hifo mei Siutea ki Sesalia, ‘o nofo si‘i ai.
44012020	Pea ko e taimi ko ia na‘e fai ai hono tuputāmaki ki he kakai ‘o Taia mo Saitoni: ka na‘a nau kautaha ‘o ha‘u kiate ia, pea nau fakaloto‘i ‘a Palasito ko e tauhi ‘o e fale mohe ‘o e Tu‘i mo‘onau fotufotuaki, ‘o nau kole ke fakalelei; koe‘uhi na‘e kai ‘utungaki honau fonua mei he fonua ‘o e Tu‘i.
44012021	Pea ‘i he hokosia ‘a e ‘aho na‘e kotofa, na‘e ‘ai ‘e Hēlota ha kofu fakatu‘i, ‘o ne nofo ‘i he taloni, ‘o ne fai ha fu‘u malanga kiate kinautolu ‘i he ‘ao ‘o e kakai.
44012022	Pea kalanga ‘a e kakai, Ko e folofola ‘a ha ‘Otua, ‘o ‘ikai ko ha tangata.
44012023	Pea te‘ia leva ia ‘e ha ‘āngelo ‘a e ‘Eiki, ko e ‘inanga ‘o e ‘ikai te ne tuku ‘a e kolōlia ki he ‘Otua: pea na‘e keina ia ‘e he ponu, ‘o ne hala.
44012024	Ka ko e folofola ‘a e ‘Otua na‘e tuputupu ma‘u pē, ‘o fakatokolahi.
44012025	Pea ko Pānepasa mo Saula na‘a na foki mei Selusalema ‘i he ‘osi ‘ena fekau, ‘o na ‘ave ‘a Sione, ‘a ia na‘e fakahingoa ko Ma‘ake.
44013001	PEA na‘e nofo ‘i ‘Aniteoke, ‘i he siasi na‘e tu‘u ai, ha tu‘unga palōfita mo ha tu‘unga akonaki; ‘a ia ko Pānepasa, pea mo Simione na‘e hingoa ko Naika, mo Lūsio mei Sailine; ko Māneno foki, ‘a ia na‘e huhu taha mo Hēlota ko e tu‘i, pea mo Saula.
44013002	Pea lolotonga ‘enau fai ‘enau lotu ki he ‘Eiki, mo nau ‘aukai, na‘e folofola mai ‘a e Laumālie Mā‘oni‘oni, ‘o pehē, vahe‘i mai mu‘a ma‘aku ‘a Pānepasa mo Saula ki he ngāue kuo u tu‘utu‘uni ma‘anaua.
44013003	Pea nau ‘aukai, mo hūfia, mo hilifaki nima kiate kinaua, ‘o nau toki tukuange ke na ō.
44013004	Pea ko eni, ‘i he fekau ange kinaua ‘e he Laumālie Mā‘oni‘oni, na‘a na a‘u hifo ki Selusia; pea na folau mei ai ki Saipalo.
44013005	Pea na hifo ‘i Salamisi, ‘o na malanga‘aki ‘a e folofola ‘a e ‘Otua ‘i he ngaahi fale lotu ‘o e kakai Siu: pea na‘e ō mo kinaua ‘a Sione mōna tokoni.
44013006	Pea kuo ‘osi ‘a e motu ‘i he‘enau ‘alu, na‘a nau a‘u ki Pefosi, ‘o nau ‘ilo ai ha matāpule Siu, ko e maki mo e palōfita loi, ko hono hingoa ko Pāsīsū:
44013007	‘a ia ‘oku na nonofo mo Sesio Paula ko e kōvana, ‘a ia ko e ‘eiki loto matala. Pea fekau ‘e he ‘eiki ko ia ke ‘omi ‘a Pānepasa mo Saula, ‘o ne holi ke fanongo ki he folofola ‘a e ‘Otua:
44013008	ka ka ‘ahi‘ahi lolomi kinaua ‘e he maki ko ‘Ēlima (he ko hono hingoa ia ‘i he lea ‘e taha), ‘o ne feinga ke ta‘ofi ‘a e Kōvana mei he lotu.
44013009	Pea ko Saula, ‘a ia ko hono hingoa foki ‘a Paula, ne fakafonu ia ‘i he Laumālie Mā‘oni‘oni, pea ne sio fakamama‘u ki he tangata,
44013010	‘o ne pehē, ‘A e siana fonu ngutungutu ‘i he kākā mo e fakaheke, hako ‘o e Tēvolo, ko e fakafili ki he me‘a kotoa pē ‘oku totonu, ‘e ‘ikai tuku koā ho‘o le‘ei ‘a e ngaahi hala ‘o e ‘Eiki, ‘a ia ‘oku totonu?
44013011	Pea ko eni vakai, kuo ala ni ‘a e māfimafi ‘o e ‘Eiki kiate koe; pea te ke kui, ‘o ‘ikai te ke sio ki he maama, ‘o ‘osi hono taimi. Pea na‘e tō leva kiate ia ha nenefu mo ha fakapo‘uli; pea ne tautaufā holo ki ha taha ke takinima ia.
44013012	Pea ‘i he vakai ‘e he kōvana ki he me‘a kuo fai, na‘a ne lotu, he‘ene to‘oa ‘i he anga ‘o e ako‘aki ‘o e ‘Eiki.
44013013	Pea kuo tuku atu mei Pafosi ‘a e folau ‘a Paula, na‘a nau hoko ki Peaka ‘i Pamifilia: pea na‘e li‘aki kinaua ‘e Sione, ‘o ne foki ki Selusalema.
44013014	Ka ka fou atu pē kinaua mei Peaka, ‘o na hoko ki ‘Aniteoke, ‘a ia ‘oku ‘i Pisitia; pea ‘i he ‘aho Sāpate na‘a na hū ki he falelotu ‘o nofo hifo.
44013015	Pea hili ‘a e lau ‘o e Tohi Lao mo e Tohi Palōfita, na‘e fekau mai ‘a e kau pule ‘o e falelotu ke fakahā kiate kinaua, Si‘i ongo matāpule, kapau ‘oku ai ha‘amo tokoni ke fai ki he kakai, pea mo lea mai.
44013016	Pea tu‘u ‘a Paula, ‘o ne ta‘alo, ‘o ne pehē, ‘A e tu‘unga mātu‘a ‘Isileli, mo e taka ‘apasia mai ki he ‘Otua, mou me‘a mai.
44013017	Ko e ‘Otua ‘o e kakai ‘Isileli ni na‘a ne fili ma‘ana ‘etau ngaahi kui, ‘o ne pusiaki ‘a e kakai lolotonga ‘enau ‘āunofo ‘i he fonua ko ‘Isipite, ‘o ne taki atu kinautolu mei ai kuo hiki tā hono nima.
44013018	Pea fuoloa ‘ene fafa kinautolu ‘i he toafa, ko e fāngofulu ta‘u nai.
44013019	Pea hili ‘ene faka‘auha ha kakai ‘e fitu ‘i he fonua ko Kēnani, na‘a ne vahe ‘a e fonua mo‘onau tofi‘a: ko e fe‘unga ia mo e fāngeau mā nimangofulu ta‘u.
44013020	Pea hili ia na‘a ne tuku honau kau Fakamaau, ‘o a‘u kia Sāmiuela ko e palōfita.
44013021	Pea hili ia na‘a nau kole ha tu‘i; pea tuku ‘e he ‘Otua mo‘onautolu ‘a Saula ko e foha ‘o Kisi, ko e matāpule ‘i he matakali ‘o Penisimani, ‘o fāngofulu ta‘u.
44013022	Pea kuo ne liua ia, pea ne fokotu‘u ‘a Tēvita ke tu‘i kiate kinautolu; ‘a ia na‘a ne folofola ai foki, ‘o fakapapau, Kuo u toki ‘ilo ‘a Tēvita ko e foha ‘o Sese, ko e tangata ia ‘oku ‘ao mo hoku loto, ko e taha ia te ne fai ‘eku ngaahi tu‘utu‘uni kotoa pē.
44013023	Ko e hako ‘o e toko taha ko ia kuo omi mei ai ‘e he ‘Otua mo‘o ‘Isileli, ‘o hangē ko ‘ene tala‘ofa, ha toko taha ke fai fakamo‘ui, ‘a ia ko Sīsū.
44013024	Ka na‘e tomu‘a malanga‘aki ‘e Sione ki he kakai ‘Isileli kotoa pē ‘a e papitaiso fakatomala, ko e fakamelomelo ‘o ‘ene hā‘ele mai.
44013025	Pea lolotonga ‘a e fai tulikaki ‘e Sione ‘ene fakapuepue, na‘a ne fa‘a pehē, Ko e hā au ‘i ho‘omou lau? ‘Ā, ‘oku ‘ikai ko ia au: ka ko eni, ‘oku hoko mo au ha Toko Taha ‘oku ‘ikai te u taau ke vete hono topuva‘e.
44013026	Kāinga Mātu‘a, ‘a e Hako totonu ‘o ‘Epalahame, mo kimoutolu ‘a e taka ‘apasia mai ki he ‘Otua, ko kitautolu ia kuo fekau mai ki ai ‘a e tala ‘o e mo‘ui‘anga ko ia.
44013027	He ko e kakai ‘oku nofo ‘i Selusalema, mo honau kau pule, ko e me‘a ‘i he ‘ufikaua kiate kinautolu ‘a e toko taha ko ia, mo e ngaahi lea ‘a e kau Palōfita, ‘a ia ‘oku lau ‘i he ngaahi Sāpate hokohoko, kuo nau fakamo‘oni ki he ngaahi palofisai ko ia ‘i he‘enau fakamāumatea ia.
44013028	Pea neongo na‘e ‘ikai te nau ‘ilo ha momo‘i me‘a ‘e taha ‘oku totonu ke ne mate ai, ka nau kole pē kia Pailato ke tāmate‘i ia.
44013029	Pea kuo nau lava leva ‘a e ngaahi me‘a kotoa pē ne tohi ma‘ana, na‘a nau ‘ohifo ia mei he ‘akau, ‘o telio ‘i ha fonualoto.
44013030	Ka ka fokotu‘u ia ‘e he ‘Otua mei he pekia:
44013031	pea ne hā ‘i he ngaahi ‘aho lahi ki he kakai ne ‘alu hake mo ia mei Kāleli ki Selusalema, ‘a e fa‘ahinga ‘oku nofo ‘i onopooni, ko ‘ene kau fakamo‘oni ki he kakai ‘Isileli,
44013032	pea ko kimaua, ‘oku ma ongoongoa atu ‘a e tala lelei, ‘o pehē, Ko e tala ‘ofa na‘e fai ki he‘etau ngaahi kui,
44013033	kuo fakamo‘oni ia ‘e he ‘Otua ki he‘etau fānau ‘i he‘ene toe fokotu‘u ‘a Sīsū; ‘o hangē foki kuo tohi ‘i hono ua ‘o e Saame: Ko hoku ‘Alo koe, Ko au kuo u fakatupu koe he ‘aho ni.
44013034	Pea ko e me‘a ki he‘ene fokotu‘u ia mei he pekia ke ‘oua na‘a toe kākunga ke foki ki he ‘au‘auha, kuo ne folofola ‘o pehē, Te u tuku kiate kimoutolu ‘a e ngaahi tala‘ofa ne fai kia Tēvita, ‘a ia ‘oku toputapu pea pau.
44013035	Ko ia ‘oku ne pehē ai foki ‘i he Saame ‘e taha, Tala‘ehai te ke tuku ho‘o Toko Taha Toputapu ke ‘ilo ‘a e ‘au‘auha.
44013036	He ko Tēvita, hili ‘ene ngāue ki hano to‘utangata ‘o fakatatau ki he finangalo ‘o e ‘Otua, ne mohe, ‘o ne ului ki he‘ene ngaahi kui, ‘o ne ‘ilo ‘a e ‘au‘auha:
44013037	ka ko e toko taha ko ia na‘e fokotu‘u ‘e he ‘Otua na‘e ‘ikai te ne ‘ilo ‘a e ‘au‘auha.
44013038	Ko ia, ke mahino kiate kimoutolu, kāinga mātu‘a, ko e me‘a ‘i he Toko Taha ko ia ‘oku malanga‘aki ai kiate kimoutolu ‘a e fakamolemole angahala:
44013039	pea ko e ngaahi angahala na‘e ‘ikai lava homou fakatonuhia mei ai ‘i he fai‘aki ‘a e Lao ‘a Mōsese, ka ‘i he Toko Taha ko eni, ‘ilonga ‘a ia ‘oku tui ‘oku ne ma‘u ‘a e fakatonuhia mei he ngaahi me‘a ko ia kotoa pē.
44013040	Ko ia, mou tokanga, na‘a hoko atu ‘a e me‘a ne folofola‘aki ‘i he Tohi Palōfita:
44013041	‘a e kau fakata‘eta‘etoka‘i, mou sio mo ofo mo matafi atu: he ko ‘eku fai ‘eni ha ngāue ‘i homou kuonga, ha ngāue kehe, ‘a ia ‘e ‘ikai te mou tui ki ai, neongo hono ‘a‘au ‘e ha taha, ‘o fakalāutelau.
44013042	Pea ‘i he‘ena hū atu, na‘a nau kole ke toe malanga‘aki ‘a e ngaahi me‘a ko ia kiate kinautolu ‘i he Sāpate kaha‘u.
44013043	Pea ‘i he tutuku ‘a e lotu, ko e tokolahi ‘o e kakai Siu, mo e kakai kuo ului ki he‘enau lotu, na‘a nau muimui kia Paula mo Pānepasa: pea ko kinaua na‘a na fai ‘ena lau kiate kinautolu, ‘o o‘i kinautolu ke nau nofo ma‘u ‘i he ‘ofa ‘a e ‘Otua.
44013044	Pea ‘i he Sāpate na‘e hoko, na‘e fakataha ‘a e kolo, ‘o meimei ko hono kotoa, ke fanongo ki he folofola ‘a e ‘Eiki.
44013045	Pea ‘i he mamata ‘a e kau Siu ki he ngaahi fu‘u tokolahi, na‘e vevele ‘enau meheka, pea na‘a nau faka‘ikai‘i ‘a e ngaahi fakamatala ‘a Paula, ‘o nau lea kovi.
44013046	Pea lea mālohi ai ‘a Paula mo Pānepasa, ‘o na pehē, Na‘e pau ke motu‘a tala ‘a e folofola ‘a e ‘Otua kiate kimoutolu: ka ‘i he ‘iloange kuo mou fakatale‘i ia, pea mou fakamo‘oni ai ‘e kimoutolu ki ho‘omou ta‘etaau mo e mo‘ui ta‘engata, vakai, ko ‘ema hiki ‘eni ki he Senitaile.
44013047	He ne pehē homau tu‘utu‘uni ‘e he ‘Eiki, Kuo u fokotu‘u koe ko e maama ‘o e Senitaile, ke ke hoko ko e Mo‘ui‘anga ‘o a‘u ki he ngata‘anga ‘o māmani.
44013048	Pea ‘i he fanongo ki ai ‘a e Senitaile na‘a nau fiefia, mo nau fakahīkihiki ‘a e folofola ‘a e ‘Eiki: pea ‘ilonga ‘a kinautolu na‘e tu‘utu‘uni ki he mo‘ui ta‘engata na‘a nau tui.
44013049	Pea na‘e ‘ave ‘a e folofola ‘a e ‘Eiki ki he fonua kotoa.
44013050	Ka ka o‘i ‘e he kau Siu ‘a e kau fefine ‘eiki kuo tafoki ki he‘enau lotu, pea mo e hou‘eiki ‘o e kolo, pea nau fakalanga ha fakatanga kia Paula mo Pānepasa, ‘o nau kapusi kinaua mei honau feitu‘u.
44013051	Pea na tūtuu‘i ‘a e efu mei hona va‘e ko e faka‘ilonga kiate kinautolu, ‘o na ō ki ‘Aikoniume.
44013052	Pea ko e me‘a ki he kau ako, na‘e fakafonu kinautolu ‘aki ‘a e fiefia mo e Laumālie Mā‘oni‘oni.
44014001	PEA lolotonga ‘ena ‘i ‘Aikoniume, na‘a na hū fakataha ki he falelotu ‘o e Kakai Siu: pea na‘e pehē ‘ena malanga, ko ia na‘e tui ai ha fu‘u tokolahi ‘o e kakai Siu mo e kakai Kalisi fakatou‘osi.
44014002	Ka ko e kau Siu na‘e ‘ikai tui, na‘a nau o‘i mo fakakovi‘i ‘a e loto ‘o e kau Senitaile ke tu‘u ki he kāinga lotu.
44014003	Pea ko ia na‘e fuoloa ‘ena nofo ai, ‘o na malanga mālohi ko ‘ena falala ki he ‘Eiki; ‘a ia na‘a ne poupou ‘a e tala ‘o ‘ene ‘alo‘ofa, he‘ene tuku ke hoko ‘i he‘ena ngāue ‘a e ngaahi me‘a mana mo fakaofo.
44014004	Pea na‘e mavahe ua ‘a e kakai ‘o e kolo, pea kau ha ni‘ihi mo ha‘a Siu, ka ko e ni‘ihi mo e ongo ‘aposetolo.
44014005	Pea ‘i he fai ke ‘ohofi kinaua ‘e he kau Senitaile, kae‘uma‘ā ‘e ha‘a Siu mo honau kau pule, koe‘uhi ke ngaohikovi‘i mo tolongi kinaua,
44014006	na‘a na sinaki ‘ilo ki ai, ‘o na feholaki ki he ngaahi kolo ‘o Lākonia, ‘a Līsita mo Teape mo e feitu‘u ko ia:
44014007	pea nau nofo ‘o malanga‘aki ‘a e Kōsipeli ‘i he potu ko ia.
44014008	Pea na‘e ai ha tangata ‘i Līsita tokua, na‘e ve‘e mate, kuo heke ta‘utu mei hono fanau‘i, ‘o ‘ikai si‘i te ne momo‘i ha‘ele.
44014009	Pea na‘e fa‘a fanongo malanga ‘e he toko taha ko ia ‘ia Paula; pea ‘i he sio fakamama‘u ‘a Paula kiate ia, mo ne vakai ‘oku ne tui ‘e lava hono fakamo‘ui,
44014010	na‘a ne ‘ai ‘ene fu‘u lea, ‘o ne pehē, Tu‘u ‘aki ho va‘e, ‘o kēvekeva tonu. Pea hopo hake ia ‘o ha‘ele.
44014011	Pea ‘i he mamata ‘a e kakai ki he me‘a kuo fai ‘e Paula, na‘a nau hiki tuē, ‘o nau kalanga faka-Lākonia mai, Kuo hifo fakatangata mai ha ongo ‘otua!
44014012	Pea nau ui ‘a Pānepasa ko Siupita, pea ko Paula ko Meakuli, he ko ia ia na‘e takimu‘a ‘i he lea.
44014013	Pea ko e taula ‘o Siupita, ko e ‘otua na‘e ‘afio ‘i he matanikolo, na‘a ne ‘omi, ‘e ia mo e kakai, ha fanga pulu mo e ngaahi tuinga kakala ki he ngaahi matapā ‘o e fale hū‘anga, ko ‘enau fai ke feilaulau kiate kinaua.
44014014	Pea ‘i he ongo mai ‘a e me‘a ki he ongo ‘aposetolo ko Pānepasa mo Paula, na‘a na hae hifo hona kofu, ‘o na ‘oho atu mei he fale ki he kakai, ‘o na kalanga,
44014015	‘o pehē, ‘A matāpule, ko e hā ‘oku mou fai pehē ai? He ‘oku ma alāanga mo kimoutolu, ko e ongo tangata pē; ‘o ma tala atu ‘a e fekau lelei, ke mou tafoki mei he ngaahi ‘otua noa ni ki he ‘Otua Mo‘ui, ‘a ia na‘a ne ngaohi ‘a e langi mo e fonua mo e tahi, mo e ngaahi me‘a kehekehe ‘oku ‘i ai.
44014016	Mo‘oni ‘i he ngaahi kuonga mu‘a na‘a ne tuku ai pē ‘a e kakai kehekehe ke nau fou ‘i he ngaahi founga ‘onautolu.
44014017	Ka na‘a mo ia, ka tala‘ehai na‘a ne nofo ta‘eha faka‘ilonga; he na‘a ne ngāue ‘aonga, ‘o ne ‘atu kiate kimoutolu mei langi ‘a e ngaahi ‘uha, mo e ngaahi ta‘u mahu, ‘o ne ‘ai ke fonu ngutungutu homou loto ‘i he me‘a tokoni mo e fakafiefia.
44014018	Pea na‘a mo ‘ena lea pehē, na‘e ‘ikai ke meimei lava ‘ena ta‘ofi ‘a e kakai mei he fai feilaulau kiate kinaua.
44014019	Ka na‘e hoko hifo ha tu‘unga Siu mei ‘Aniteoke mo ‘Aikoniume, ‘o nau fakahinga ‘a e kakai kiate kinautolu; pea nau tolongi ‘a Paula, ‘o nau toho kitua‘ā kolo ko ‘enau mahalo kuo ne pekia.
44014020	Pea lolotonga ‘a e tu‘u takai kiate ia ‘e he kau ako, na‘a ne tu‘u hake ‘o hū ki he kolo: pea pongipongi hake na‘a na ō atu mei ai mo Pānepasa ki Teape.
44014021	Pea hili ‘ena malanga‘aki ‘a e Kōsipeli ‘i he kolo ko ia, mo fakaului ha tokolahi ki he kau ako, na‘a na foki ki Līsita mo ‘Aikoniume mo ‘Aniteoke,
44014022	‘o na poupou ‘a e loto ‘o e kau ako, ‘o na tokoni kinautolu ke nau nofo ma‘u ‘i he lotu, ‘o na pehē foki, Ko ‘etau hū ki he Pule‘anga ‘o e ‘Otua, kuo pau ke tau fou ‘i he ngaahi mamahi lahi.
44014023	Pea ‘i he siasi kotoa pē na‘a na fili ‘i he hikinima ha kau faifekau ma‘anautolu; pea na fai ha hūfia faka‘aukai, ‘o na toki tuku kinautolu ki he ‘Eiki kuo nau tui ki ai.
44014024	Pea na ‘asi atu ‘i Pisitia, ‘o na hoko ki Pamifilia:
44014025	pea hili ‘ena malanga‘aki ‘a e folofola ‘i Peaka, na‘a na hifo ki ‘Atalaia:
44014026	pea na folau mei ai ki ‘Aniteoke, ‘a ia ko e potu ne fua tukuange ai kinaua ki he ‘ofa ‘a e ‘Eiki, ke na fai ‘a e ngāue kuo na ‘osi ni.
44014027	Pea ‘i he‘ena lava ki ai na‘a na fakataha ‘a e siasi, ‘o na fakamatala ki he ngaahi fu‘u me‘a kuo fai ‘e he ‘Otua ‘i he‘ene kau mo kinaua, pea mo ‘ene fakaava ki he Senitaile ha matapā ki he lotu.
44014028	Pea na nofo ai mo e kau ako, ‘o fuofuoloa.
44015001	PEA na‘e ai ha tu‘unga me‘a na‘e ‘alu hifo mei Siutea, ‘o nau kamata ako ki he kāinga, ‘o pehē, Kapau ‘e ‘ikai te mou kamu, ‘o hangē ko e tu‘utu‘uni ‘a Mōsese, ‘e ‘ikai te mou lava ke mo‘ui.
44015002	Pea ‘i he hoko ai ha fu‘u fetu‘usi mo fe‘eke ‘a Paula mo Pānepasa pea mo kinautolu, na‘a nau tu‘utu‘uni ke ō hake ki Selusalema ‘a Paula mo Pānepasa, pea mo ha tu‘unga me‘a meiate kinautolu, ‘o ‘ave ‘a e me‘a ni ki he kau ‘Aposetolo mo e kau faifekau.
44015003	Pea kuo moimoi‘i ‘a kinaua ‘e he siasi, na‘a na ‘asi atu ‘i Finisia mo Samēlia, ‘o nau ‘āuliliki ‘a e liliu ‘a Senitaile, pea mātu‘aki fiefia ai ‘a e kāinga kotoa.
44015004	Pea ‘i he‘ena hoko atu ki Selusalema, na‘e tali lelei kinaua ‘e he siasi, mo e kau ‘Aposetolo, mo e kau faifekau; pea fakamatala foki ‘e kinaua ‘a e ngaahi fu‘u me‘a kuo fai ‘e he ‘Eiki ‘i he‘ene kau mo kinaua.
44015005	Ka na‘e tu‘u mai ha ni‘ihi ‘iate kinautolu na‘e kau ki he fa‘ahi Fālesi, ko e tu‘unga me‘a kuo lotu, pea nau pehē, ‘Oku totonu ke kamu ‘a e fa‘ahinga ko ia, pea ke tu‘utu‘uni foki ke nau tauhi ‘a e Lao ‘a Mōsese.
44015006	Na‘e fakataha foki ‘a e kau ‘Aposetolo mo e kau faifekau ke vakai ‘a e me‘a ni.
44015007	Pea kuo fuoloa ‘enau fakakikihi, pea tu‘u ‘a Pita, ‘o ne pehē kiate kinautolu, ‘a e kāinga mātu‘a, ‘oku mou lāu‘ilo, ko e me‘a talu mei mu‘a ‘a e fili ‘e he ‘Eiki ‘i homou lotolotonga, ko ‘o‘oku ni ngutu ‘e fanongo mei ai ‘a e Senitaile ki he tala ‘o e Kōsipeli, ‘o nau lotu.
44015008	Pea ko e ‘Otua ‘oku tokaima‘ananga ki ai ‘a e loto, na‘a ne fakamo‘oni ma‘anautolu, he‘ene foaki ki ai ‘a e Laumālie Mā‘oni ‘oni, ‘o hangē ko ‘ene fai kiate kitautolu.
44015009	Pea na‘e ‘ikai te ne momo‘i faikehekehe kiate kitautolu mo kinautolu, he‘ene fakama‘a honau loto ‘aki ‘enau tui.
44015010	Pea ko e hā ai ‘oku mou ala‘aki ki he ‘Otua ‘i he taimi ni, ‘o mou pehē ke ‘ai ha ‘ioke ki he u‘a ‘o e kau ako, ‘a e ha‘amonga ko ia na‘e ‘ikai fa‘a tu‘uaki ‘e he‘etau ngaahi kui, pe ko kitautolu?
44015011	‘Osi, ‘oku tau tui te tau mo‘ui ‘i he kelesi ‘a e ‘Eiki ko Kalaisi, ‘o hangē tofu pē ko kinautolu.
44015012	Pea toki sīlongo ai ‘a e fakataha kotoa, ‘o nau fakafanongo kia Pānepasa mo Paula, he‘ena fakamatala ‘a e ngaahi me‘a mana mo fakaofo ne fai ‘e he ‘Otua ‘iate kinaua ‘i he lotolotonga ‘o e Senitaile.
44015013	Pea kuo longo leva kinaua, pea tali ‘e Sēmisi ‘o ne pehē, ‘A e kāinga Mātu‘a, mou tokanga mai kiate au.
44015014	Kuo fakamatala ‘e Saimone ‘a e ‘uluaki ‘a‘ahi mai ‘a e ‘Otua ke to‘o mei he Senitaile ha kakai ke kau ki hono huafa.
44015015	Pea ‘oku hoa mo ia ‘a e ngaahi tala ‘a e kau Palōfita; vakai ‘a e potu ko eni.
44015016	Hili ia te u foki mai, pea te u toe langa ‘a e tēniti ‘o Tēvita kuo holo; pea te u toe ngaohi hono ngaahi potu kuo maumau, pea te u fokotu‘u ia ke totonu:
44015017	koe‘uhi ke toki fekumi ki he ‘Eiki ‘a hono toe ‘o e kakai, pea mo e Senitaile kotoa pē; he kuo ui‘aki ‘a kinautolu hoku hingoa, ‘io, ‘a kinautolu.
44015018	Ko e folofola ē ‘a e ‘Eiki, ‘a ia ‘oku ne fai ‘a e ngaahi me‘a ni, ko e ngaahi me‘a ‘iloa talu mei mu‘a.
44015019	Ko ia, ko hoku loto, ke ‘oua na‘a tau fakakina‘i ‘a kinautolu ‘i he Senitaile ‘oku tafoki mai ki he ‘Otua:
44015020	ka tau tohi kiate kinautolu ke nau faka‘ehi‘ehi mei he ngaahi me‘a kuo ‘uli‘i ‘e he ‘aitoli, pea mei he fe‘auaki, mo e manu kuo sisina, pea mei he toto.
44015021	Koe‘uhi, talu ‘e ngaahi to‘utangata ‘o ono‘aho mo e ma‘u ‘e Mōsese ha ni‘ihi ‘i he kolo kotoa pē ke malanga‘aki ia, ko e me‘a ‘i he lau ‘ene tohi ‘i he ngaahi falelotu ‘i he Sāpate hokohoko.
44015022	Pea na‘e toki hā lelei ki he kau ‘Aposetolo mo e kau faifekau, pea kau ai ‘a e siasi kātoa, ke fili hanau ongo tangata, ‘o fekau atu ke ō mo Paula mo Pānepasa ki ‘Aniteoke; ko Siutasi na‘e ui Pāsapa, pea mo Sailosi, ko e ongo matāpule na‘e takimu‘a ‘i he ha‘oha‘onga ‘o e Kāinga.
44015023	Pea nau fai ha tohi ‘o ‘atu ‘iate kinautolu, ‘o pehē: “KO KIMAUTOLU ko e kau ‘Aposetolo, mo e kāinga ‘oku faifekau, ‘oku mau ‘ofa atu ki ke kāinga ‘i ‘Aniteoke, mo Sīlia, mo Silisia, kuo hū mai mei he Senitaile."
44015024	“Ko e me‘a ‘i he‘emau fanongo ‘oku ai ha ni‘ihi kuo ‘alu atu meiate kimautolu, ‘o fakahoha‘asia kimoutolu ‘aki ha ngaahi lau, mo uesia homou laumālie, ka na‘e ‘ikai ko ‘emau fekau ‘enau ‘alu:
44015025	ko ia na‘e hā lelei kiate kimautolu ‘i he‘emau loto taha, ke fili ha ongo tangata ‘o fekau atu kiate kimoutolu, fakataha mo si‘omau ‘ofa‘anga ko Pānepasa mo Paula.
44015026	‘a ia ko e ongo me‘a kuo li‘aki ‘ena mo‘ui koe‘uhi ko e huafa ‘o hotau ‘Eiki ko Sīsū Kalaisi.
44015027	Ko ia, kuo mau fekau atu ‘a Siutasi ma Sailosi, ‘a ia te na tala ngutu foki ‘a e ngaahi me‘a ni."
44015028	“He kuo hā lelei ki he Laumālie Mā‘oni‘oni mo kimautolu, ke ‘oua na‘a toe ‘ai mo ha kavenga kiate kimoutolu, ngata pē ‘i he ngaahi me‘a ko eni, ‘a ia kuo pau;
44015029	ke mou faka‘ehi‘ehi mei he ngaahi me‘a kuo ‘oatu ki he ‘aitoli, pea mo e toto, mo e manu kuo sisina, pea mo e fe‘auaki. Pea kapau te mou tauhi kimoutolu mei he ngaahi me‘a ko ia, te mou lelei." “‘Ofa atu."
44015030	Pea kuo tukuange kinautolu, pea nau hoko hifo ki ‘Aniteoke: pea nau fakataha ‘a e kakai, ‘o ‘ange ‘a e tohi:
44015031	pea hili hono lau na‘a nau fiefia ‘i he tokoni kuo fai.
44015032	Pea ko Siutasi mo Sailosi ko e ongo palōfita foki kinaua, pea na‘e lahi ‘ena lea he‘ena tokoni ‘a e kāinga mo poupou honau loto.
44015033	Pea kuo fuofuoloa ‘ena nofo ai, pea na‘e toki tuku fiemālie atu kinaua ‘e he kāinga, ke na ō kiate kinautolu ne fekau mei ai kinaua.
44015034	Neongo ia, na‘e kei fiemālie pē ‘a Sailosi ke nofo atu ai.
44015035	Ka ka nofo atu pē ‘a Paula mo Pānepasa ‘i ‘Aniteoke, ‘o na faiako ai mo malanga‘aki ‘a e folofola ‘a e ‘Otua, fakataha mo ha ni‘ihi kehe.
44015036	Pea na‘e faifai pea pehē ‘e Paula kia Pānepasa, Ta foki mu‘a, ‘o ‘a‘ahi ki he kāinga ‘i he ngaahi kolo kehekehe na‘a ta malanga‘aki ai ‘a e folofola ‘a e ‘Eiki, ‘o vakai pe ‘oku nau fēfē.
44015037	Pea na‘e loto ‘a Pānepasa ke ‘ave ‘a Sione foki, ‘a ia ko hono hingoa ‘e taha ko Ma‘ake.
44015038	Ka ko e fakakaukau ‘a Paula kiate ia na‘e li‘aki kinaua ‘i Pamifilia, ‘o ‘ikai ‘alu mo kinaua ki he ngāue, ‘oku ikai totonu ke ‘ave ha toko taha pehē.
44015039	Pea hoko ai ha kē; ko ia na‘a na māvae: pea ‘ave ‘e Pānepasa ‘a Ma‘ake, ‘o ne folau ki Saipalo.
44015040	Ka ko Paula na‘a ne fili ‘a Sailosi, ‘o ne fononga: ka na‘e tomu‘a tukuange ia ‘e he kāinga ki he ‘ofa ‘a e ‘Eiki.
44015041	Pea ne ‘asi atu ‘i Sīlia mo Silisia, ‘o ne poupou ‘a e ngaahi siasi.
44016001	PEA na‘a ne hoko hifo ki Teape mo Līsita. Pea tā na‘e ‘i ai ha tama ako ‘i he potu ko ia na‘e hingoa ko Tīmote, ko e tama ‘a ha fefine Siu na‘e lotu; ka ko ‘ene tamai ko e Kalisi:
44016002	pea ko e tama ia na‘e fakaongolelei ‘e he kāinga na‘e ‘i Līsita mo ‘Aikoniume.
44016003	Ko e toko taha ko ia, na‘e loto ‘a Paula ke fononga mo ia; pea ne hanga ‘o kamu ia telia ‘a e kau Siu na‘e nofo ‘i he ngaahi potu ko ia: he na‘a nau ‘ilo kotoa pē ko ‘ene tamai ko e Kalisi.
44016004	Pea ‘i he‘enau ‘a‘ahi ki he ngaahi kolo, na‘a nau tuku kiate kinautolu ‘a e ngaahi fekau na‘e tu‘utu‘uni ‘e he kau ‘Aposetolo mo e kau faifekau ‘i Selusalema ke nau fai.
44016005	Pea ko ia, na‘e faka‘a‘au ‘o kaukaua ‘a e ngaahi siasi ‘i he lotu, pea fakautuutu ‘enau tokolahi ‘i he ‘aho kotoa pē.
44016006	Ka ka ‘asi atu pē kinautolu ‘i Filisia mo e fonua ko Kalētia; he na‘e ta‘ofi ‘e he Laumālie Mā‘oni‘oni ‘enau malanga‘aki ‘a e folofola ‘i ‘Ēsia:
44016007	pea ‘i he‘enau fa‘aki ki Misia na‘a nau ‘ahi‘ahi ke ‘alu ki Pitinia, ka na‘e ‘ikai tuku kinautolu ke hū ki ai ‘e he Laumālie ‘o Sīsū:
44016008	pea na‘a nau lakai ‘a Misia, ‘o hoko hifo ki Taloasi.
44016009	Pea na‘e hā ai ha vīsone kia Paula ‘i he pō; tokua na‘e tu‘u mai ha tangata Masitōnia, ‘o kole kiate ia, ‘o pehē, Laka mai ki Masitōnia, ‘o tokoni‘i kimautolu.
44016010	Pea ‘i he‘ene mamata ki he vīsone, na‘a mau feinga leva ke ‘alu atu ki Masitōnia; he na‘a mau fakakaukau ‘o mau pehē, kuo ui kimautolu ‘e he ‘Otua ke malanga‘aki ‘a e Kōsipeli kiate kinautolu.
44016011	Pea kuo mau tuku folau mei Taloasi, na‘a mau lele ki Samotesia, he na‘e angimui ‘a e matangi; pea ‘i he ‘apongipongi ki Neapoli.
44016012	Pea mau ‘alu mei ai ki Filipai, ‘a ia ko e kolo taupotu mai ‘o e feitu‘u Masitōnia, pea ko e kolonia ia.
44016013	Pea na‘a mau nofo ‘i he kolo ko ia ‘i he ngaahi ‘aho ni‘ihi; pea ‘i he ‘aho Sāpate na‘a mau ‘alu ki he matanikolo kitua‘ā, ‘o fou atu ‘i he ve‘e vaitafe, ko ‘emau mahalo ‘oku fai ai ha lotu; pea mau nofo hifo ‘o talanoa mo e kau fefine kuo fakataha ki ai.
44016014	Pea ko e toko taha na‘e hingoa ko Litia, ko e fefine na‘e fai fakatau tupenu kula mei he kolo ko Taiataila, pea kuo tafoki ki he lotu ‘a e ‘Otua, lolotonga ‘ene fanongo ‘e ia, na‘e tāngaki ‘e he ‘Eiki hono loto ke tokanga ki he ngaahi me‘a na‘e lea‘aki ‘e Paula.
44016015	Pea hili hano papitaiso, ‘a ia mo hono fale, na‘a ne kole mai ‘o pehē, Kapau leva kuo mou lau au ko e toko taha ‘oku tui ki he ‘Eiki, pea mou hū ki hoku fale, ‘o nofo ai. Pea ne puketu‘u kimautolu.
44016016	Pea ko eni, lolotonga ‘emau ‘alu atu ki he lotu, mo e fakafetaulaki mai ha kaunanga ‘a ia na‘e ulusino ai ha fa‘ahikehe tongafisi, pea na‘e lahi ‘a e koloa na‘e ma‘u ‘e he kakai na‘e ‘onautolu ia ‘i he‘ene kikite.
44016017	Pea fa‘a toupili ‘a e fefine ko ia kia Paula mo kimautolu, mo ne kalanga ‘o pehē, Ko e kau siana ni ko e kau tamaio‘eiki ‘a e ‘Otua Taupotu, pea ko e fa‘ahinga ‘oku fakahā kiate kimoutolu ‘a e hala ki he fakamo‘ui.
44016018	Pea na‘a ne fai pehē ‘o ‘aho lahi. Pea mamahi ai ‘a Paula, ‘o ne tafoki ‘o lea ki he fa‘ahikehe, Ko ‘eku tala atu ‘i he huafa ‘o Sīsū Kalaisi ke ke hū mai mei he fefine. Pea ne hū atu ‘i he taimi ko ia.
44016019	Pea ko e kakai na‘e ‘onautolu ‘a e fefine, ‘i he‘enau vakai kuo ‘alu mo e fa‘ahikehe ‘enau ‘amanaki ma‘u koloa, na‘a nau puke ‘a Paula mo Sailosi, ‘o toho ki he mala‘e fakatau,
44016020	ko e ‘ave ki he hou‘eiki; pea nau taki kinaua ki he ongo ‘eikitau, ‘o nau pehē, Ko e ongo siana ni ‘oku na veuveuki lahi ‘etau kolo, ka ko e ongo Siu.
44016021	Pea ‘oku na enginaki ‘aki ‘a e ngaahi anga ‘oku ‘ikai ngofua kiate kitautolu ke fanongo ki ai, ‘uma‘ā ke fai, he ko e kau Loma.
44016022	Pea na‘e kau ‘a e kakai ‘i hona taute: pea hae takai hona kofu ‘e he hou‘eiki tau, ‘o fekau ke haha.
44016023	Pea hili ‘enau haha kinaua ‘o lahi, na‘a nau lī kinaua ki he pilīsone, ‘o nau fekau ki he sela ke tauhi kinaua ke ma‘u:
44016024	pea ko e tangata ko ia, ‘i he‘ene ma‘u ha tu‘utu‘uni pehē, na‘a ne lī kinaua ki he loki lotoloto, ‘o ne fakama‘u hona va‘e ki he ‘akau kii‘i.
44016025	Ka ‘i he tu‘uapō na‘e hiva fakamālō ki he ‘Otua ‘a Paula mo Sailosi, ko e fai ‘ena lotu, pea na‘e fakafanongo kiate kinaua ‘e he kau pōpula.
44016026	Pea fakafokifā, na‘e hoko ha mofuike na‘e pehē hono lahi he na‘e lulululu ‘a e tu‘unga ‘o e pilīsone: pea matangaki leva ‘a e ngaahi matapā kotoa pē, pea vete ‘a e kii‘i ‘o e kakai kotoa pē.
44016027	Pea ‘i he ‘ā leva ‘a e sela, ‘o ne vakai kuo matangaki ‘a e ngaahi matapā ‘o e pilīsone, na‘a ne unuhi ‘ene heletā, ‘o ne fai ke tāmate‘i ia, ko ‘ene mahalo kuo feholaki ‘a e kau pōpula.
44016028	Ka ka kalanga le‘olahi ‘a Paula, ‘o ne pehē, ‘Oua te ke fai ha kovi kiate koe: he ‘oku mau kei kātokatoa.
44016029	Pea tala ‘e ia ke ‘omi ha ngaahi maama, ‘o ne ‘oho fakalōloa mai, ‘o ne hinga tetetete atu ‘i he ‘ao ‘o Paula mo Sailosi.
44016030	Pea ne ‘omi kinaua kitu‘a, ‘o ne pehē, Hou‘eiki, ko e hā ‘eku me‘a ke fai ke u mo‘ui?
44016031	Pea na pehē, Tui falala ni ki he ‘Eiki ko Sīsū, pea te ke mo‘ui, ‘a koe mo ho fale.
44016032	Pea na lea kiate ia ‘i he folofola ‘a e ‘Eiki, pea ai mo e kakai kotoa ‘o hono ‘api.
44016033	Pea ne ‘ave kinaua ‘i he feitu‘upō ko ia, ‘o tafitafi hona ngaahi lavea; pea ne papitaiso leva, ‘a ia mo kinautolu kotoa pē na‘e ‘iate ia.
44016034	Na‘a ne ‘ohake foki kinaua ki hono fale, ‘o ne teu ha‘ana me‘a tokoni; pea ne nēkeneka koe‘uhi kuo nau hoko ‘o lotu ki he ‘Otua, ‘o fakafāmili kātoa.
44016035	Pea kuo ‘aho leva, pea fekau mai ‘e he ongo ‘eikitau ‘a e kau ‘ōfisa ke pehē, Vete ange ‘a e ongo siana na.
44016036	Pea ‘omi ‘e he sela ‘a e tala ko ia kia Paula, Tokua kuo fekau mai ‘a e ongo ‘eikitau ke vete ange kimoua: ko ia mo hū atu leva, pea mo ō ā.
44016037	Ka ka tali ‘e Paula kiate kinautolu, Kuo nau haha kimaua ‘i he ‘ao ‘o e kakai, te‘eki fakamaau, ka ko e ongo Loma kimaua, pea kuo na lī ki he pilīsone; pea ‘oku na pehē ‘eni koā ke fakamanimo homa tukuange, ‘ō? ‘E ‘ikai ‘aupito; kaekehe, tuku ke na omi ‘e kinaua ‘o taki atu kimaua.
44016038	Pea ‘ave ‘e he kau ‘ōfisa ‘a e lea ko ia ki he ongo ‘eikitau: pea na‘a na manavahē ‘i he‘ena fanongo ko e ongo Loma ‘a kinaua.
44016039	Pea na omi, ‘o fakakolekole kiate kinaua, pea na taki atu kinaua, ‘o tala ke na ‘ofa ‘o hiki mei he kolo.
44016040	Pea na ‘alu atu mei he pilīsone, ‘o hū ki he fale ‘o Litia: pea kuo nau fe‘iloaki mo e kāinga, ‘o fai ha tokoni ki ai, pea na toki ō.
44017001	PEA nau fou atu ‘i ‘Amifipoli mo ‘Apolonia, ‘o nau hoko ki Tesalonaika, ‘a ia na‘e tu‘u ai ha falelotu ‘o e kakai Siu:
44017002	pea hū ki ai ‘a Paula, ‘o hangē ko ene fa‘a fai, ‘o kau mo kinautolu; pea ko e Sāpate ‘e tolu na‘a ne fai fakakikihi mo kinautolu mei he Tohitapu,
44017003	‘o ne faka‘uhinga mo fokotu‘u, ‘o pehē, Na‘e pau ke feia ‘a e Mīsaia, pea ke toetu‘u mei he pekia; mo ‘eni foki, Ko eni ‘a e Mīsaia ko ia, ‘a Sīsū ‘oku ou malanga‘aki kiate kimoutolu.
44017004	Pea na‘e ai honau ni‘ihi na‘e tui, pea na‘e fakahoko kinautolu kia Paula mo Sailosi; pehē foki mo e fu‘u tokolahi ‘o e kau Kalisi kuo lotu faka-Siu, mo e tokotokolahi ‘o e kau fefine tu‘ukimu‘a.
44017005	Pea meheka ai ‘a e kau Siu, ‘o nau ‘ave ha kau siana pau‘u na‘e tutu‘u noa pē ‘i he mala‘e fakatau, ‘o nau tānaki ha fu‘u kakai, mo veuveuki ‘a e kolo, pea nau ‘ohofia ‘a e ‘api ‘o Sēsoni, ‘o nau kumi ‘a kinaua ke nau taki atu ki he Fakataha-‘a-kakai.
44017006	Pea ‘i he ‘ikai te nau ‘ilo kinaua, na‘a nau toho ‘a Sēsoni mo e ni‘ihi ‘o e kāinga ki he kau pule kolo, ‘o nau kalanga, Ko e kau siana ko ia, ‘a ia kuo nau fakaangatu‘u ‘a māmani, kuo nau ha‘u ki heni foki.
44017007	Pea kuo fakaafe kinautolu ‘e Sēsoni: pea ko e kau siana ko ia ‘oku nau paetaku kotoa pē ki he ngaahi tu‘utu‘uni ‘a Sisa, he‘enau pehē, ‘oku tu‘i ha taha kehe, ko Sīsū tokua.
44017008	Pea nau fakahoha‘a ‘a e kakai mo e kau pule kolo ‘i he‘enau tala ha ngaahi me‘a pehē.
44017009	Ko ia, na‘a nau ‘eke ha pa‘anga talifaki meia Sēsoni mo e kāinga, ‘o nau toki tukuange kinautolu.
44017010	Pea hanga leva ‘e he kāinga, ‘o nau ‘atu po‘uli ‘a Paula mo Sailosi ki Pēlea: pea ‘i he‘enau hoko ki ai, pea ō ai pē kinaua ki he falelotu ‘o e kakai Siu.
44017011	Pea na‘e anga faka‘ei‘eiki ange ‘a e kakai ni ‘iate kinautolu ‘i Tesalonaika, he na‘a nau tali loto lelei ‘aupito ‘a e folofola, ‘o nau kumi ‘i he Tohitapu ‘i he ‘aho kotoa pē ‘a e mo‘oni ‘o e ngaahi me‘a ko ia.
44017012	Ko ia, na‘e tokolahi honau kakai na‘e tui, pea tokotokolahi mo e hou‘eiki fafine ‘o e kakai Kalisi, pea mo e kau tangata.
44017013	Ka ‘i he ‘ilo ‘a e kau Siu mei Tesalonaika kuo malanga‘aki ‘i Pēlea foki ‘a e folofola ‘a e ‘Otua ‘e Paula, na‘a nau omi, ‘o nau o‘i mo fakahoha‘asi ‘a e kakai ‘i he potu ko ia.
44017014	Pea na‘e toki hanga ‘e he kāinga, ‘o tuku atu leva ‘a Paula ke ‘alu atu ki tahi: ka ka nofo ai pē ‘a Sailosi mo Tīmote fakatou‘osi.
44017015	Pea ko kinautolu na‘e ‘ave ‘a Paula na‘a nau a‘utaki ia ki ‘Atenisi: pea kuo nau ma‘u ‘ene fekau kia Sailosi mo Tīmote ke fai hona tūkuingata ke vave mai, pea nau toki ō.
44017016	Pea lolotonga na‘e talitali ‘e Paula kiate kinaua ‘i ‘Atenisi, na‘e ‘ita hono laumālie ‘o‘ona ‘i he‘ene vakai kuo tamapua‘ia ‘a e kolo.
44017017	Ko ia, na‘a ne talanoa fakakikihi ‘i he fale lotu mo e kau Siu, mo e kakai kuo tafoki mai, pea ‘i he mala‘e fakatau na‘a ne fai ‘i he ‘aho kotoa pē kiate kinautolu te nau fe‘iloaki.
44017018	Pea na‘e ai ha ni‘ihi ‘o e fa‘ahinga ‘Epikulio, mo e fa‘ahinga Sitoiko, ko e kau filōsefa, na‘a nau fepaki mo ia. Pea pehē ‘e ha ni‘ihi, Ko e hā nai ‘a e ‘uhinga ‘o e lau ‘a e siana pālau ni? Pea ko e ni‘ihi na‘a nau pehē, ‘Oku ne matamata ko e toko taha fokotu‘u ‘otua fo‘ou: ko hono ‘uhinga, ko ‘ene malanga‘aki ‘a Sīsū mo e Toetu‘u.
44017019	Pea nau puke ia, ‘o taki ki ‘Aleopeiko, ‘o nau pehē, ‘E ngofua koā ke mau ‘ilo pe ko e hā ‘a e tokāteline fo‘ou ni, ‘a ‘eni ‘oku ke lea‘aki?
44017020	He ‘oku ke ‘omi ki homau telinga ha ngaahi me‘a ‘oku matamata kehe: ko ia ‘oku mau fie‘ilo pe ko e hā ‘a e ‘uhinga ‘o e ngaahi me‘a ko ia.
44017021	(He ko e kau ‘Ātenisi kotoa pē, mo e muli na‘e ‘āunofo ai, na‘e ‘ikai te nau fai ha me‘a kehe, ka ko e nofo pē ke lau me‘a fo‘ofo‘ou, pe ke fanongo me‘a pehē.)
44017022	Pea kuo tu‘u ‘a Paula ‘i he loto ‘Aleopeiko, pea ne pehē, ‘A matāpule ‘Ātenisi, ‘oku hā kiate au ‘i he me‘a kehekehe ‘oku ou sio ki ai, tā ko e kakai kimoutolu ‘oku matamata hulu atu ‘i he tauhi fa‘ahikehe.
44017023	He lolotonga ‘eku ‘alu fano, ‘o u tokanga‘i ‘a e ngaahi me‘a ‘oku mou lotu ki ai, ne u ‘ilo foki ha ‘ōlita ‘a ia na‘e tohi ai ‘a e lea ni, MO‘O HA ‘OTUA TE‘EKI ‘ILOA. Pea ko e Me‘a ‘oku mou lotu ta‘e‘ilo ki ai, ko eni ia ‘oku ou fakahā ni kiate kimoutolu.
44017024	Ko e ‘Otua na‘a ne ngaohi ‘a e ‘univeesi, mo e me‘a kehekehe ‘oku ‘i ai, ko e toko taha ia ko e ‘Eiki ‘o e langi mo māmani; ko ia ‘oku ‘ikai te ne ‘afio ‘i ha ngaahi temipale kuo ngaohi ‘e he nima.
44017025	‘Uma‘ā hano tauhi ‘e he nima ‘o e tangata, ko e pehē ‘oku ne masiva ‘i ha me‘a–‘a ‘Ene ‘Afio koā, ‘a ia ‘oku ‘a‘ana ‘a e foaki mai kiate kitautolu fuli pē ‘a e mo‘ui, mo e mānava, mo e me‘a kotoa pē!
44017026	Na‘a ne o‘i foki ‘a e ngaahi fa‘ahinga kakai ‘a ia ‘oku nau tupunga taha kotoa pē, ke nau nofo‘ia ‘a e funga kotoa ‘o māmani; he ne ne fakafuofua ‘a e ngaahi kuonga na‘e tu‘utu‘uni ki he‘enau nofo, mo honau ngaahi kau‘ā;
44017027	koe‘uhi ke nau kumi ki he ‘Otua, hei‘ilo te nau fāfā ia ‘o ‘ilo‘i, ka tala‘ehai ‘oku ne mama‘o mei hatau toko taha.
44017028	He ‘oku ‘iate ia ‘etau mo‘ui, mo ‘etau ngāue, mo ‘etau ‘i ai; ‘o hangē foki ko e lau ‘a e ni‘ihi ‘o e kau maau ‘oku ‘iate kimoutolu ‘o pehē, He ko Hono hako foki ‘a kitautolu.
44017029	Pea kapau leva ko e hako ‘o e ‘Otua ‘a kitautolu, tala‘ehai ‘oku totonu ‘etau lau ‘a ‘Ene ‘Afio ‘oku tatau mo ha konga koula, pe siliva, pe maka, ha me‘a kuo tongitongi, ko e ngāue mo e fakakaukau ‘a ha tangata.
44017030	Pea neongo ‘ene fakata‘eta‘e‘afio‘i ‘e he ‘Otua ‘a e ngaahi kuonga ‘o e tu‘uvale, ka ‘i onopooni ‘oku ne fekau ki he kakai kotoa pē ‘i he potu kotoa pē ke nau fakatomala:
44017031	koe‘uhi kuo ne kotofa ha ‘aho, ‘a ia ‘oku ne teu fakamaau ai ‘a māmani, ‘o ‘au‘autotonu, ‘o fakafai ‘i he tangata kuo ne polo‘i; ‘o ne tuku mo‘o e kakai kotoa pē ha tu‘unga ki he‘enau tui ‘i he‘ene fokotu‘u ‘a e toko taha ko ia mei he pekia.
44017032	Pea ‘i he‘enau fanongo ki he lau toetu‘u ‘a e pekia, na‘e luma ha ni‘ihi: kae pehē ‘e ha ni‘ihi, ‘Oua ke mau toe fanongo kiate koe ‘i he me‘a ko ia ‘i ha taimi ange.
44017033	Na‘e pehē ‘a e ‘alu atu ‘a Paula mei honau ha‘oha‘onga.
44017034	Ka na‘e ai ha kau matāpule na‘e piki kiate ia, ‘o nau lotu: ko honau taha ko Taionisio, ‘a ia na‘a ne kau ki he ha‘a ‘Aleopeiko, pea mo ha fefine na‘e hingoa ko Temaleti, mo e ni‘ihi kehe.
44018001	HILI ia na‘a ne hiki mei ‘Ātenisi, ‘o ne hoko ki Kolinitō.
44018002	Pea ne ‘ilo ai ha motu‘a Siu na‘e hingoa ko ‘Akuila na‘e tupu ‘i Ponitō; kuo ne toki ha‘u mei ‘Ītali mo Pīsila ko hono uaifi, koe‘uhi kuo tu‘utu‘uni ‘e Kaloti ke hiki ‘a e Siu kotoa pē mei Loma.
44018003	Pea ne ‘uhi kiate kinaua; pea ko e me‘a ‘i he‘enau faiva taha, ko ia na‘a ne nofo kiate kinaua ‘o ngāue: he ko hona faiva ko e tufunga tēniti.
44018004	Pea na‘a ne fai ‘ene talanoa lotu ‘i he falelotu ‘i he Sāpate kotoa pē, ‘o ne fakatui‘i ha kau Siu mo ha kau Kalisi.
44018005	Ka ‘i he hoko mai mei Masitōnia ‘a Sailosi mo Tīmote fakatou‘osi, na‘e kamata mo‘ua ‘a e loto ‘o Paula ki he‘ene malanga, ‘o ne fakamo‘oni ke ‘asi ki he kakai Siu, Ko e Mīsaia ‘a Sīsū.
44018006	Pea ‘i he‘enau tali tu‘u ki ai mo lau kovi, na‘a ne tuu‘i hono kofu, ‘o ne pehē kiate kinautolu, Ko homou toto ‘e ‘eke ki he tumu‘aki ‘omoutolu pē; kuo u ‘ata‘atā au: hili ‘eni te u ‘alu ki he Senitaile.
44018007	Pea ne hiki mei ai, ‘o ne hū ki he ‘api ‘o ha motu‘a na‘e hingoa ko Siusitasi, ko e toko taha kuo tafoki ‘o lotu ki he ‘Otua, pea ko hono ‘api na‘e vāofi mo e falelotu.
44018008	Pea ko Kalisipo, ko e pule ‘o e falelotu, na‘e lotu ia ki he ‘Eiki mo hono fāmili kātoa; pea na‘e hokohoko tu‘u ‘a e tafoki mai mo e papitaiso ‘a e ni‘ihi Kolinitō ‘i he‘enau fanongo malanga.
44018009	Pea na‘e folofola mai ‘a e ‘Eiki kia Paula ‘i ha vīsone ‘i he pō, ‘o pehē, ‘Oua ‘e manavahē, ka ke lea pē, ‘o ‘oua ‘e momo‘i fakalongo:
44018010	he vakai ko au ‘eni ‘oku ou kau mo koe, pea ‘e ‘ikai ala ha taha kiate koe ke fai hao ngaohikovi‘i: he vakai ‘oku ‘a‘aku ha fu‘u kakai ‘i he kolo ko eni.
44018011	Pea ne nofo ai ko e ta‘u kātoa mo e māhina ‘e ono, ‘o ne fai ‘i honau lotolotonga ‘ene ako‘aki ‘a e folofola ‘a e ‘Otua.
44018012	Pea lolotonga na‘e kōvana ‘a Kalio ‘i ‘Akeia, na‘e kautaha ‘a e kakai Siu, ‘o nau tu‘u ke lolomi ‘a Paula, ‘o nau taki ia ki he fakamāu‘anga,
44018013	‘o nau pehē, Ko e siana ni ‘oku ne fakaloto‘i ‘a e kakai, ke fai ‘enau lotu ki he ‘otua ‘o makehe mo e Lao.
44018014	Pea ‘i he fai ‘e Paula ‘o ofa‘aki ‘ene lea, na‘e me‘a ‘a Kalio ki he kakai Siu, ‘a e kau Siu, ka ne ‘i ai ha maumau lao, pe ha kākā kovi, pehē na‘a ku mei kātaki, ‘o tali ho‘omou me‘a:
44018015	ka ‘o kapau ko e koto lau pē ki ha akonaki, mo ha ngaahi hingoa, mo e lao fakaekimoutolu, pe‘i mou tokanga ki ai ‘e kimoutolu; kuo pau hoku loto ‘e ‘ikai te u fakamaau ha ngaahi alā me‘a pehē.
44018016	Pea ne kapusi kinautolu mei he fakamāu‘anga.
44018017	Pea hanga ai ‘a e kakai kotoa pē, ‘o nau puke ‘a Sositene, ko e pule ‘o e falelotu, ‘o nau haha ‘i he ‘ao ‘o e fakamāu‘anga. Ka na‘e ‘ikai momo‘i tokanga ‘a Kalio ki he ngaahi me‘a ko ia.
44018018	Pea na‘e kei nofo atu ‘a Paula ‘o fuofuoloa, pea ne toki fai ‘ene tatau ki he kāinga, ‘o ne kamata folau atu ki Sīlia, ‘o ne ‘alu mo ia ‘a Pīsila mo ‘Akuila: he kuo ne fafai hono ‘ulu ‘i Senikelea: he na‘e ai ‘ene tukumo‘ui.
44018019	Pea nau hoko ki ‘Efesō, pea ne tuku hifo kinaua ‘i ai: ka ka ‘alu ‘e ia ki he fale lotu, ‘o fai ‘ene talanoa lotu mo e kakai Siu.
44018020	Pea ‘i he‘enau tala ke ne ‘ofa ‘o nofonofo hifo mu‘a, na‘e ‘ikai te ne tali:
44018021	ka ne fai ‘ene tatau, mo ne pehē, Te u foki mai kiate kimoutolu, ‘o kapau ko e finangalo ‘o e ‘Otua. Pea ne toki tuku folau atu mei ‘Efesō.
44018022	Pea ‘i he‘ene hoko ki Sesalia, na‘a ne ‘alu hake ‘o fetapa ki he siasi, pea ne toki ‘alu hifo ki ‘Aniteoke.
44018023	Pea kuo fuofuoloa ‘ene nofo ai, na‘a ne ‘alu atu ‘o ‘a‘ahi hokohoko ki he fonua ‘o Kalētia mo Filisia, ‘o ne poupou ‘a e kau ako kotoa pē.
44018024	Pea na‘e hoko ki ‘Efesō ha motu‘a Siu na‘e hingoa ko ‘Āpolosi, ko e toko taha na‘e tupu ‘i ‘Ālekisānitia, ko e tangata tufunga lea, ‘o ne mafai ‘aupito ‘i he Tohitapu.
44018025	Ko e tangata ia kuo akonekina ki he ‘alunga ‘o e lotu ‘a e ‘Eiki, pea ko e toko taha loto māfana; ko ia na‘a ne lea‘aki mo ako-totonu-‘aki ‘a e ngaahi me‘a na‘e kau kia Sīsū, neongo ko e papitaiso pē ‘a Sione na‘a ne ‘ilo ki ai.
44018026	Na‘a ne kamata foki ke malanga mālohi ‘i he fale lotu: pea ‘i he fanongo ‘a Pīsila mo ‘Akuila ki ai, na‘a na fakaafe ia, ‘o na fakamatala kiate ia ‘a e ‘alunga ‘o e lotu ‘a e ‘Otua ke mahu‘ingamālie.
44018027	Pea ‘i he‘ene tokanga ke ‘a‘ahi ki ‘Akeia, na‘e tohi ‘a e kāinga ki he kau ako, ‘o enginaki ke nau tali lelei ia: pea ‘i he‘ene hoko ki ai, na‘a ne ‘aonga lahi ki he kakai kuo lotu, ko e me‘a ‘i he kelesi na‘e ‘iate ia:
44018028	he na‘a ne tōtōivi ‘a e fai fakakikihi mo e kau Siu ‘i he ‘ao ‘o e kakai, kae‘oua ke nau longo, ‘o ne fakamahino mei he Tohitapu ko e Mīsaia ‘a Sīsū.
44019001	PEA lolotonga ‘ene ‘i Kolinitō ‘a ‘Āpolosi, na‘e ‘osi ‘e Paula ‘ene foli ‘a e ngaahi feitu‘u ‘o tuku‘uta, ‘o ne hoko ki ‘Efesō. Pea ne ‘ilo ai ha tu‘unga me‘a ako.
44019002	Pea pehē ‘e ia kiate kinautolu, Na‘a mou ma‘u ‘a e Laumālie Mā‘oni‘oni ‘i ho‘omou tui? Pea nau tali kiate ia, ‘Ikai; kae‘uma‘ā na‘e ‘ikai te mau fanongo kuo hoko mai ‘a e Laumālie Mā‘oni‘oni, mou papitaiso ki he hā?
44019003	Pea nau pehē, Ki he me‘a na‘e papitaiso ki ai ‘e Sione.
44019004	Pea pehē ‘e Paula, Ko e papitaiso na‘e fai ‘e Sione ko e papitaiso fakatomala; ‘o ne pehē ki he kakai ke nau tui kiate ia ‘oku hoko mo ia, ko hono ‘uhinga, kia Sīsū.
44019005	Pea ‘i he‘enau fanongo ki ai, na‘a nau papitaiso ki he Huafa ‘o e ‘Eiki ko Sīsū.
44019006	Pea ‘i he hilifaki ‘e Paula hono nima kiate kinautolu, na‘e hoko hifo kiate kinautolu ‘a e Laumālie Mā‘oni‘oni; pea nau kamata lea‘aki ‘a e ngaahi lea kehekehe mo palofisai.
44019007	Pea ko e lau kātoa ‘o e kau tangata na‘e fe‘unga nai mo e toko hongofulu mā toko ua.
44019008	Pea ne hū ki he falelotu, pea ko e māhina ‘e tolu ‘ene malanga mālohi ‘aki ‘a e ngaahi me‘a na‘e lau ki he Pule‘anga ‘o e ‘Otua; ‘o ne fakakikihi ai, mo fakatui‘i kinautolu.
44019009	Pea ‘i he faka‘a‘au ‘o fefeka honau ni‘ihi, mo e ‘ikai te nau tuitala, mo nau lau‘ikovi ‘a e lotu ‘i he ‘ao ‘o e kakai, na‘a ne hiki meiate kinautolu, ‘o ne vahe‘i ‘a e kau ako, ‘o ne talanoa lotu ‘i he ‘aho kotoa pē ‘i he fale ako ‘o Tīlano.
44019010	Pea na‘e fai pehē ‘o ta‘u ua; ko ia, na‘e fanongo ki he folofola ‘a e ‘Eiki ‘a e nofo ‘Ēsia kotoa, ‘a e Siu mo e Kalisi fakatou‘osi.
44019011	Na‘e fai foki ‘e he ‘Otua ‘ia Paula ha fa‘ahinga mana na‘e taha ‘ana:
44019012	he na‘e ‘ave pē ki he kau mahaki ha ngaahi holoholo, mo ha ngaahi vala, kuo lave ki hono sino, pea na‘e mahu‘i meiate kinautolu ‘a e ngaahi alanga mahaki, pea ‘alu kitu‘a foki ‘a e ngaahi fa‘ahikehe.
44019013	Pea na‘e ai ha ni‘ihi foki ‘o e kau Siu na‘e ‘alu fano pē ‘o faito‘o ‘āvea, na‘a nau ‘ahi‘ahi lea‘aki ki he kakai kuo fa‘ahikehea ‘a e huafa ‘o e ‘Eiki ko Sīsū, ‘o pehē, Ko ‘eku kouna atu ‘ia Sīsū ‘oku fakahā ‘e Paula.
44019014	Na‘e fai pehē ha ni‘ihi ‘i he fāmili ‘o Siva, ko e Siu na‘e Taula‘eiki Lahi, ‘a hono foha ‘e toko fitu.
44019015	Pea tali ‘e he fa‘ahikehe ki honau tokoua, Kuo u ‘ilo mo‘oni ‘a Sīsū, pea ‘oku ou ‘ilo ‘a Paula, ka ko e hā fua kimoua?
44019016	Pea hopo kiate kinaua ‘a e tangata na‘e ulusino ai ‘a e fa‘ahikehe, ‘o ne lava‘i kinaua fakatou‘osi, pea na‘e pehē ‘ene ngaohi kinaua, ko ia ne na feholaki mei he fale ko ia kuo na telefua mo makafokafo.
44019017	Pea na‘e faifai pea ‘iloa ‘a e me‘a ni ki he nofo ‘Efesō kotoa pē, ‘a e Siu mo e Kalisi fakatou‘osi; pea na‘e tō ha ilifia kiate kinautolu kotoa pē, pea na‘e fakahīkihiki‘i ‘a e huafa ‘o e ‘Eiki ko Sīsū.
44019018	Ko e tokolahi foki ‘o e kakai kuo lotu na‘a nau omi, ‘o vete mo fakamatala ‘enau ngaahi ngāue.
44019019	Pea ko e ni‘ihi ‘i he fa‘ahinga na‘e ngāue fie mana na‘a nau ha‘u mo kinautolu ‘enau ngaahi tohi, ‘o tutu ‘i he ‘ao ‘o e kakai: pea nau fatu ‘a e mahu‘inga ‘o e ngaahi tohi, pea tā ko e konga siliva ‘e nima mano.
44019020	Na‘e pehē ‘ene tupu fakamālohi ‘a e folofola ‘a e ‘Eiki, pea ne faka‘a‘au ‘o kaukaua.
44019021	Pea kuo ‘osi ‘a e ngaahi me‘a ko ia, pea tu‘utu‘uni ‘e Paula ‘i hono laumālie ke fai ha ‘a‘ahi ki Masitōnia mo ‘Akeia, pea ke toki ‘alu ki Selusalema; ‘o ne pehē, Hili ‘eku lava ki he potu ko ia, pea kuo pau ke u mātā ‘a Loma foki.
44019022	Pea ne fekau atu ki Masitōnia ha toko ua ‘o ‘ene kau tokoni, ko Tīmote mo ‘Elasito; ka ne toe ta‘ofi si‘i hifo ia ki he ngāue ‘i ‘Ēsia.
44019023	Pea lolotonga ia na‘e hoko ha maveuveu lahi koe‘uhi ko e lotu.
44019024	He na‘e ai ha motu‘a na‘e hingoa ko Temetelio, ko e tufunga tuki siliva, ‘a ia na‘a ne ngaohi ‘a e fanga ki‘i fale siliva ko e fakatātā ‘o e temipale ‘o Taiana, pea ko e me‘a lahi ‘a e koloa na‘e ma‘u ‘e he kau tufunga ‘iate ia.
44019025	Pea ne fakataha kinautolu, pea mo e kakai na‘e ngāue ki he ngaahi alā me‘a pehē, pea ne pehē, Kau Matāpule, ‘oku mou lāu‘ilo ko e faiva ni ‘oku tau tu‘umālie ai.
44019026	Pea ‘oku mou sio mo fanongo, ko e siana ko Paula kuo ne fakaloto‘i mo taki kehe ha fu‘u kakai, ‘o ‘ikai ‘i ‘Efesō pē, ka meimei ko hono kotoa ‘o ‘Ēsia, he‘ene pehē ‘oku ‘ikai ko e ngaahi ‘Otua ē ‘a ia kuo ngaohi ‘e he nima ‘o e tangata.
44019027	Pea ko hono kovi, ‘oku longolongo ta‘etokanga‘i ai ‘etau lakanga ni; pea ‘ikai ko ia pē, ka ‘oku hangē ka faifai pea lau ‘a e temipale ‘o e fu‘u ‘otua fefine ko Taiana ko e me‘a va‘inga, pea ke hifo mei hono tu‘unga lāngilangi ‘a ‘Ene ‘Afio, ‘a ia ‘oku lotu ki ai ‘a ‘Ēsia kātoa, ‘io, mo māmani.
44019028	Pea ‘i he‘enau fanongo ki ai, na‘a nau mātu‘aki lili, ‘o nau kalanga ‘o pehē, Lāngilangi ā ka ko Taiana, ko e ‘Otua ‘otautolu ‘Efesō!
44019029	Pea na‘e maveuveu fu‘u ‘a e kolo: na‘a nau ‘oho taha foki ki he fale faiva, kuo nau puke ‘a Keio mo ‘Alisitako, ko e ongo me‘a Masitōnia, ‘a ia na‘e kaungā fononga mo Paula.
44019030	Ka ‘i he tokanga ‘a Paula ke hū ki he fakataha, na‘e ta‘ofi ia ‘e he kau ako.
44019031	Pea ko e ni‘ihi foki ‘o e hou‘eiki ‘Ēsia, ‘a ia na‘a nau ‘ofa kiate ia, na‘a nau fekau ange ‘o kole ke ‘oua te ne hū ki he fale faiva, ‘o li‘aki ‘ene mo‘ui.
44019032	Pea kalanga‘aki ‘e he ni‘ihi ‘a ē, pea ko e ni‘ihi ko ē: he na‘e hangē ha pepeli ‘a e fakataha; pea ko honau tokolahi na‘e ‘ikai te nau ‘ilo pe ko e hā ‘a e me‘a kuo nau fakataha ai.
44019033	Pea ko e ni‘ihi ‘o e kakai na‘a nau fusi hake ‘a ‘Ālekisānita; na‘e teke hake ia foki ‘e he kakai Siu, pea ta‘alo atu ‘a ‘Ālekisānita ko ‘ene fie fai ha fakamatala ki he fakataha.
44019034	Ka ‘i he‘enau vakai ko e Siu ia, na‘e hangē ha le‘o pē taha ‘enau kalanga kotoa pē, ‘o ‘osi nai ha houa ‘e ua, Lāngilangi ā ka ko Taiana ko e ‘Otua ‘otautolu ‘Efesō!
44019035	Pea kuo lolomi ‘a e kakai ‘e he sēkelitali ‘o e kolo, na‘a ne pehē, ‘A Matāpule ‘Efesō, seuke, ko hai ha taha ‘i māmani ‘oku ‘ikai ke ‘ilo ‘oku ‘i he kolo ‘otautolu ‘Efesō ‘a e tauhi ‘o e temipale ‘o ‘Ene ‘Afio ko Taiana, mo e tamapua ne tō hifo meia Siupita?
44019036	Ko e me‘a ko ia ‘e ‘ikai ala faka‘ikai‘i: ko ia, na‘e mei taau ke mou fakama‘uma‘u mu‘a, ‘o ‘oua ‘e ‘ohonoa ke fai ha me‘a.
44019037	He vakai, kuo mou taki mai ‘a e ongo matāpule ni, ‘a ia kuo ‘ikai te na maumau ‘a e tapu ‘o e temipale, pe tālalakulaku ki hotau ‘otua.
44019038	Pea ko e me‘a kia Temetelio, mo e kau tufunga ‘oku kau mo ia, kapau leva kuo ‘i ai ha me‘a ‘oku nau kovi‘ia ai ki ha taha, ko e ngaahi ‘aho ‘eni ‘o e fai fakamaau, pea ‘oku ‘i ai ha hou‘eiki kōvana: tuku ke nau fakatou hopo.
44019039	Pea ka ko ho‘omou tangi ki ha me‘a ange, ‘e fakatonutonu ia ‘i he fakataha kuo tu‘utu‘uni ‘i he lao.
44019040	Kae‘uma‘ā ‘oku hangē ka ‘ekea kitautolu koe‘uhi ko e angatu‘u kuo fai he ‘aho ni, he tala‘ehai ‘oku ‘i ai ha‘atau fakamatala ke ‘atu ke ‘uhinga ai ‘a e fakataha kehe ni.
44019041	Pea hili ‘ene lea pehē, na‘a ne tukuange ‘a e fakataha.
44020001	PEA hili ‘a e mālōlō ‘o e maveuveu, na‘e ui ange ‘e Paula ‘a e kau ako, ‘o ne fai ha tokoni, mo fekita kiate kinautolu, pea ne toki mahu‘i ke ‘alu ki Masitōnia.
44020002	Pea hili ‘ene ‘a‘ahi ki he ngaahi feitu‘u ko ia, mo ne fai ha tokoni lahi kiate kinautolu, pea ne toki hoko ki Kalisi, ‘o ne tolu māhina ai.
44020003	Pea ‘i he puleaki‘i ia ‘e he kakai Siu ‘i he‘ene fai ke tuku folau atu ki Sīlia, na‘a ne fakakaukau ke foki hake ‘i Masitōnia.
44020004	Pea na‘e fe‘ao mo ia ‘i he fononga ‘a Sōpeta ko e tangata Pēlea, ko e foha ‘o Pulo, pea mei he kakai Tesalonaika ‘a ‘Alisitako mo Sekunio; mo Keio ko e tangata Teape, mo Tīmote; kae ‘uma‘ā ‘a e ongo me‘a mei ‘Ēsia ko Tikiko mo Talofima.
44020005	Pea na‘e mu‘omu‘a ‘a e tu‘unga me‘a ni, ‘o tatali kiate kimautolu mei Taloasi.
44020006	Ka ko kimautolu na‘a mau toki folau mei Filipai, hili ‘a e ngaahi ‘aho ‘o e tapu lēvani, pea mau hoko kiate kinautolu ki Taloasi ‘i hono ‘aho nima; pea mau nofo ai ‘o ‘aho fitu.
44020007	Pea ‘i he ‘uluaki ‘aho ‘o e uike na‘a mau fakataha ke pakipaki mā; pea na‘e talanoa lotu ‘a Paula kiate kinautolu, he na‘a ne ‘amanaki ‘alu ‘apongipongi; ‘o ne fano atu ‘ene fakamatala ki he tu‘uapō.
44020008	Pea na‘e lahi ‘a e maama ‘i he loki ‘i ‘olunga, ‘a ia kuo mau fakataha ai.
44020009	Pea na‘e ai ha talavou na‘e hingoa ko ‘Ūtiko, na‘e hekeheka ‘i he kātupa; pea na‘a ne tule hifo ‘o mohe ma‘u ‘i he fai fuoloa fau ‘a Paula; pea ne mate ‘ene mohe, ‘o ne patū hifo mei hono tolu ‘o e fata, pea na‘e hiki hake kuo pekia.
44020010	Pea ‘alu hifo ‘a Paula, ‘o fo‘ohifo kiate ia, ‘o fā‘ofua ki ai, ‘o ne toki pehē, ‘Oua te mou puputu‘u; he ‘oku ‘iate ia ‘ene mo‘ui.
44020011	Pea ne ‘alu hake ‘o fai ‘a e pakipaki ‘o e mā, mo ne kamata; na‘a ne talanoa foki ‘o fuoloa, ‘o a‘u ki he ma‘a ‘a e ‘aho, Na‘e pehē ‘a e anga ‘o ‘ene ‘alu.
44020012	Pea nau taki mai ‘a e tama kuo mo‘ui, pea hono tangenge ‘enau fiemālie!
44020013	Pea na‘a mau mu‘omu‘a kimautolu ki vaka, ‘o mau tuku folau atu ki ‘Āsosi ke mau fakaheka ‘a Paula ‘i he potu ko ia: he na‘e pehē ‘ene tu‘utu‘uni, ko ‘ene fie hala ‘uta pē ia.
44020014	Pea kuo ne fetaulaki tu‘u mo kimautolu ki ‘Āsosi, na‘a mau fakaheka ia, ‘o hoko ki Mitilene.
44020015	Pea mau folau mei ai ‘i he ‘aho ‘e taha, pea mau hoko ‘o fe‘unga mo Kaio; pea ‘i he ‘aho ‘e taha na‘a mau afe ki Samo; pea ‘i he ‘aho na‘a na feholoi na‘a mau hoko ki Mileto.
44020016	He kuo tu‘utu‘uni ‘e Paula ke laka ‘i ‘Efesō, koe‘uhi ke ‘oua na‘a mole hono taimi ‘i ‘Ēsia: he na‘a ne fakavave, hei‘ilo te ne lava ke ne ‘Aho Penitekosi ki Selusalema.
44020017	Pea ne fekau mei Mileto ki ‘Efesō ke ha‘u kiate ia ‘a e kau faifekau ‘o e siasi.
44020018	Pea kuo nau hoko mai, pea pehē ‘e ia kiate kinautolu, Ko kimoutolu ē, kuo mou lāu‘ilo ‘eku anga tu‘u ma‘u ‘iate kimoutolu, talu mei he ‘uluaki ‘aho ‘o ‘eku hoko ki ‘Ēsia;
44020019	‘a ‘eku ngāue fakatamaio‘eiki ki he ‘Eiki, ‘a ia na‘a ku fai mo e fakavaivai mo‘oni, mo e tangi lo‘imata; kae‘uma‘ā ‘a e ngaahi ‘ahi‘ahi na‘e hoko kiate au ‘i he puleaki‘i ‘e he kakai Siu.
44020020	‘Oku mou ‘ilo foki na‘e ‘ikai te u taetae ha me‘a, ka u fakahā pē mo ako‘aki kiate kimoutolu ‘i he ‘ao ‘o e kakai, pea ‘i he fale takitaha;
44020021	‘o u talatalatonu ki he Siu mo e Kalisi fakatou‘osi ‘a e fakatomala ‘o tafoki ki he ‘Otua, mo e tui pīkitai ki hotau ‘Eiki ko Sīsū.
44020022	Pea vakai ko ‘eku ‘alu ‘eni ki Selusalema kuo no‘otekina au ‘i hoku laumālie, pea ‘oku ‘ikai te u ‘ilo pe ko e hā ha me‘a ‘e fepaki ai mo au:
44020023	ngata pē ‘i he tala fakapatonu mai ‘e he Laumālie Mā‘oni‘oni ‘i he kolo takitaha, ‘o pehē tokua, ‘oku nofo‘aki tali kiate au ha ‘ū ha‘i, mo ha koto fakamamahi.
44020024	Ka tala‘ehai ‘oku ou lau ‘eku mo‘ui ko e me‘a mahu‘inga, pe tatau kiate au mo e lava ‘o ‘eku fakapuepue, mo e lakanga na‘a ku ma‘u mei he ‘Eiki ko Sīsū, ke talatalatonu ‘a e Kōsipeli ‘o e kelesi ‘a e ‘Otua.
44020025	Pea ko eni ‘oku ou ‘ilo ni ‘e ‘ikai hamou taha ‘e toe vakai ki hoku mata ni, ‘a kimoutolu kuo u ‘alu holo ai ‘o malanga‘aki ‘a e Pule‘anga.
44020026	Ko ia ‘oku ou fakapapau atu ‘i he ‘aho ko eni, kuo u ‘ata‘atā mei homou toto.
44020027	He na‘e ‘ikai te u taetae ‘a e finangalo ‘o e ‘Otua ka na‘a ku fakahā atu hono kotoa.
44020028	Ko ia, mou lamasi kimoutolu, mo e fanga sipi kotoa, ‘a ia kuo fakanofo kimoutolu ‘e he Laumālie Mā‘oni‘oni ‘i honau lolotonga ko honau kau le‘o, koe‘uhi ke mou tauhi ‘a e Siasi ‘o e ‘Otua, ‘a ia na‘a ne fakatau ‘aki hono ta‘ata‘a ‘o‘ona.
44020029	He ‘oku ou ‘ilo, ‘oka hili ‘eku hokosi, ‘e hū atu ha fanga ulofi anga mālohi, ‘a ia ‘e ‘ikai te nau mamae ki he fanga sipi.
44020030	‘Io, na‘a mo kimoutolu ‘e tupu mei ai ha kau tangata ‘oku lea‘aki ‘a e ngaahi me‘a ‘oku ‘alu kehe, ke tohoaki ‘aki ‘a e kau ako ke muimui kiate kinautolu.
44020031	Ko ia, mou le‘o, ‘o mou manatu, ko e ta‘u ‘e tolu, ‘i he pō mo e ‘aho, na‘e ‘ikai tuku ‘eku na‘ina‘i kimoutolu tāutaha, ‘o fai mo e tangi.
44020032	Pea ko eni ‘oku ou tuku kimoutolu ki he ‘Otua, mo e folofola ‘a ‘ene kelesi, kiate ia te ne mafai ke lava homou langa hake, pea ke ‘atu ‘a e tofi‘a ‘i he lotolotonga ‘o e kakai kotoa pē kuo fakahaohaoa.
44020033	Na‘e ‘ikai te u mānumanu ki ha konga siliva ‘a ha taha, pe ha koula, pe ha kofu.
44020034	‘Io, ‘oku mou ‘ilo ‘e kimoutolu na‘e ngāue ‘a e ongo nima ni ki he tauhi ‘o‘oku mo e kakai na‘e ‘iate au.
44020035	‘I he me‘a kotoa pē na‘e enginaki ‘e he‘eku ngāue kiate kimoutolu ‘oku totonu ke fakaongosia pehē, koe‘uhi ke tokoni ‘a e vaivai; pea ke fakamanatu foki ki he folofola ‘a e ‘Eiki ko Sīsū, ‘a si‘ene me‘a mai, ‘Oku te monū‘ia lahi ‘i he fai ha foaki atu, ‘i he‘ete ma‘u ha foaki mai.
44020036	Pea ‘i he‘ene lea pehē, na‘a ne tū‘ulutui mo kinautolu kotoa ‘o hū.
44020037	Pea nau fu‘u tangi kotoa pē, ‘o nau tāupe ‘i he u‘a ‘o Paula, ‘o nau toutou ‘uma lolomi kiate ia:
44020038	pea lahi taha ‘enau mamahi koe‘uhi ko e lea kuo ne toki fai, tokua ‘e ‘ikai te nau toe siofia si‘i fofonga ‘o‘ona. Pea nau moimoi‘i ia ki vaka.
44021001	PEA kuo mau matanga meiate kinautolu, ‘o tuku folau atu, na‘a mau lele ‘o a‘u ki Kō, he na‘e angimui ‘a e matangi; pea ko e ‘aho na‘a na feholoi na‘a mau hoko ki Lota, pea mau fai mei ai ki Patala:
44021002	pea ‘i he‘emau ‘ilo ai ha vaka na‘e teu ke folau ki Finisia, ‘o faka‘atā ‘i he vaha, pea mau heka ai ‘o folau.
44021003	Pea kuo kite ‘a Saipalo, na‘a mau tuku ia ki to‘ohema, ‘o mau tau mu‘a ki Sīlia, ‘o mau hoko ki Taia: he ko e potu ia na‘e tu‘utu‘uni ke hifo ai ‘a e uta ‘a e vaka ni.
44021004	Ka ko kimautolu na‘a mau kumi ‘a e kau ako, ‘o mau nofo hifo ai ‘o ‘aho fitu: pea ko e kau ako ko ia na‘a nau toutou tala kia Paula ‘i he‘enau Laumālie‘ia, ke ‘oua te ne ‘alu ange ki Selusalema.
44021005	Pea ‘i he faifai pea kakato ‘a e ngaahi ‘aho ko ia, na‘a mau ‘alu atu mei he fale, ‘o kamata fononga; pea moimoi‘i kimautolu ‘e he kau ako kātoa mo honau ngaahi uaifi mo e fānau ki he tua‘ā kolo: pea mau tū‘ulutui ‘i he matātahi ‘o hū.
44021006	Pea kuo mau fetatau‘aki, pea heka kimautolu ki vaka; ka ka foki kinautolu ki ‘api.
44021007	Pea mau hoko hifo mei Taia ki Tolimeasi, pea toki ngata ai ‘emau folau; pea mau ‘alu ‘o fe‘iloaki mo e kāinga, ‘o mau nofo mo kinautolu ‘i he ‘aho ‘e taha.
44021008	Pea pongipongi hake, pea mau ‘alu atu ‘o hoko ki Sesalia: ‘o mau hū ki he fale ‘o Filipe ko e ‘Evangeliō, ‘a ia na‘a ne kau ki he Toko Fitu; ‘o mau nonofo mo ia.
44021009	Pea ko e toko taha ko ia na‘e ‘i ai hono ‘ōfefine ‘e toko fā, ko e kau ta‘ahine na‘e fa‘a palofisai.
44021010	Pea ‘i he‘emau nofo ai ‘o ‘aho lahi, na‘e hoko hifo mei Siutea ha palōfita na‘e hingoa ko ‘Akapusi.
44021011	Pea ne ha‘u kiate kimautolu, ‘o ne to‘o ‘a e no‘o ‘o Paula, ‘o ne ha‘i ‘aki hono va‘e mo hono nima ‘o‘ona, ‘o ne pehē, Ko eni ia ‘a e folofola ‘a e Laumālie Mā‘oni ‘oni, Ko e tangata ‘oku ‘o‘ona ‘a e no‘o ni, ‘e pehē ni hono ha‘i ‘i Selusalema ‘e he kakai Siu, pea te nau tukuange ki he Senitaile.
44021012	Pea ‘i he‘emau fanongo ki he me‘a ko ia, na‘a mau kole, ‘e kimautolu mo e kakai ‘o e potu, ke ‘oua te ne ‘alu hake ki Selusalema.
44021013	Toki tali ‘a Paula, ‘o ne pehē, Ko e hā ia ‘oku mou fai, ho‘omou tangi mo e fakavaivai‘i hoku loto? he kuo ‘osi ‘eku teu, ‘o ‘ikai ki he ha‘isia pē, ka ki he mate tāmate‘i foki ‘i Selusalema, koe‘uhi ko e huafa ‘o e ‘Eiki ko Sīsū.
44021014	Pea ‘i he ‘ikai lava hono fakaloto‘i, na‘a mau tuku, ‘o mau pehē, Ke fai pē ‘a e finangalo ‘o e ‘Eiki.
44021015	Pea hili ‘a e ngaahi ‘aho ko ia na‘a mau fakamā‘opo‘opo ‘emau ngaahi me‘a, ‘o mau ‘alu hake ki Selusalema.
44021016	Pea na‘e fononga mo kimautolu ha ni‘ihi ‘o e kau ako mei Sesalia, ‘a ia na‘a nau ‘omi kimautolu kia Manasoni, ‘a ia te mau ‘āunofo ki ai; ko e motu‘a Saipalo ia, ko e toko taha ‘i he ‘uluaki kau ako.
44021017	Pea kuo mau hoko ki Selusalema, na‘e tali fiefia kimautolu ‘e he kāinga.
44021018	Pea ‘i he ‘aho na‘a na hoko, na‘e hū ‘a Paula mo kimautolu kia Sēmisi; pea ‘oku nofo ai foki ‘a e kau faifekau kotoa pē.
44021019	Pea kuo ne fetapa kiate kinautolu, na‘a ne ‘a‘au fakalāutelau ‘a e ngaahi me‘a kuo fai ‘e he ‘Eiki ki he Senitaile ‘i he‘ene ngāue.
44021020	Pea ‘i he hili ‘enau fanongo ki ai, na‘a nau tuku kolōlia ki he ‘Otua. Na‘a nau pehē foki kiate ia, ‘Alā, ‘oku ke vakai koā hono nifi ‘a e ngaahi mano ‘o e kakai Siu kuo lotu; pea ‘oku nau mamahi‘i kotoa pē tokua ‘a e Lao:
44021021	pea kuo talafono‘aki koe kiate kinautolu, ‘o pehē tokua ‘oku ke enginaki ‘a e kau Siu kotoa pē ‘oku nofo Senitaile ke nau hiki mei he lao ‘a Mōsese, ‘o ke pehē ke ‘oua te nau kamu ‘enau fānau, pe fou ‘i he ngaahi tu‘utu‘uni.
44021022	Pea fēfē ai? kuo pau ke fakataha mai ha fu‘u kakai, he te nau fanongo kuo ke ha‘u.
44021023	Ko ia, ke ke fai ‘a e me‘a ni ‘oku mau tala atu: ‘Oku ‘i ai ha kau tangata heni ‘e toko fā ‘oku ‘i ai ‘enau tuku mo‘ui.
44021024	‘Alu koe mo kinautolu, ‘o mou fakatapu fakataha, pea ke totongi ‘e koe ma‘anautolu, koe‘uhi ke lava ‘a ‘enau tele ‘ulu; pea ‘e toki ‘ilo kotoa pē, tā ko e launoa ‘a e ngaahi me‘a na‘e talafono‘aki ai koe; kaekehe ‘oku ke fou founga, pea ‘oku ke tauhi ‘e koe ‘a e Lao.
44021025	Ka ko e me‘a ki he Senitaile kuo lotu, kuo mau tohi ‘o tu‘utu‘uni ke nau ngata pē ‘i he faka‘ehi‘ehi mei he me‘a kuo ‘oatu ki he ‘aitoli, pea mei he toto, mo e manu kuo sisina, mo e fe‘auaki.
44021026	Pea na‘e toki ‘ave ‘e Paula ‘a e kau tangata, pea ‘i he ‘aho na‘a na hoko, hili ‘ene fakakau ia ki he‘enau tapu, na‘a ne hū ki he Temipale ke fakaongo ‘a e faka‘osi ‘o e taimi ‘o e tapu, kae fai ‘a e feilaulau koe‘uhi ko kinautolu takitaha.
44021027	Pea ‘i he mei ‘osi ‘a e ‘aho ‘e fitu, na‘e fakatokanga‘i ia ‘i he Temipale ‘e he kau Siu mei ‘Ēsia; pea na‘a nau ue‘i ‘a e kakai kotoa, ‘o nau ala fakamālohi kiate ia, ‘o nau kalanga,
44021028	‘A Matāpule ‘Isileli, mou tokoni mai! Ko e siana ni ko e tangata ‘oku ne talakaa‘i ‘a e kakai tapu, mo e Lao, mo e potu ni, ‘i he‘ene ako ki he kakai ‘i he potu kotoa pē: ‘io, pea kuo ne fakahū foki ha kau Kalisi ki he Temipale, pea kuo ne maumau ‘a e tapu ‘o e Potu Tapu ni.
44021029	(Ko hono ‘uhinga, he kuo nau mamata mu‘a kia Talofima ko e tangata ‘Efesō, ‘oku na ō mo ia ‘i he kolo, pea nau mahalo kuo fakahū ia ‘e Paula ki he Temipale.)
44021030	Na‘e ngāue ai foki ‘a e kolo kotoa, pea felelele‘i mai ‘a e kakai: ‘o nau puke ‘a Paula, ‘o toho ia kitu‘a ‘i he Temipale: pea na‘e tāpuni leva ‘a e ngaahi matapā.
44021031	Na‘a nau feinga foki ke tāmate‘i ia, kae lolotonga ia na‘e ‘ohake hono tala ki he ‘eiki ‘o e vāhenga tau, ‘o pehē tokua, kuo maveuveu ‘a Selusalema kātoa.
44021032	Pea ne ‘alu leva mo ia ha kau tau mo ha tu‘unga senituliō, ‘o ne lele hifo kiate kinautolu: pea ‘i he‘enau sio ki he ‘eikitau mo e kau tau, na‘a nau tuku ‘enau haha ‘a Paula.
44021033	Pea ‘i he a‘u mai leva ‘a e ‘eikitau, na‘a ne puke ia, ‘o ne fekau ke ha‘i ‘aki ha seini ‘e ua; ‘o ne kamata ‘eke pe ko hai ia, pea ko e hā ‘a e me‘a kuo ne fai.
44021034	Pea kalanga‘aki ‘e he ni‘ihi ‘i he kakai ‘a ē, pea ko e ni‘ihi ko ē: pea ‘i he ‘ikai te ne lava ke ‘ilo pau ko e me‘a ‘i he longoa‘a, na‘a ne fekau ke taki ia ki he taua.
44021035	Pea ‘i he‘ene hoko ki he ngaahi tu‘unga, ‘iloange na‘e hīkisia ia ‘e he kau tau ko e me‘a ‘i he fai mālohi ‘a e kakai.
44021036	He na‘e tulimui ‘a e fu‘u fakataha, ‘o nau kalanga, Tafi‘i ‘a e siana na!
44021037	Pea ‘i he‘enau fai ke hūfaki ia ki he taua, na‘e pehē ‘e Paula ki he ‘eikitau, ‘E ngofua ‘eku lea si‘i atu? Pea pehē ‘e ia, ‘Oku ke ‘ilo koā ‘a e lea faka-Kalisi?
44021038	Tā ‘oku ‘ikai ko e motu‘a ‘Isipite koe, ‘a ia na‘a ne fakatupu angatu‘u ‘i he ngaahi ‘aho kuo hili, mo ne taki atu ki he toafa ‘a e kau Tāmate fufū ‘e toko fā afe.
44021039	Pea pehē ‘e Paula, ‘Ā, ko e tangata Siu au mei Tāsusi ‘i Silisia, pea tala‘ehai ko e kolo ta‘e‘iloa ia ‘oku ou kau ki ai: ko ia ‘oku ou kole ke ke tuku ke u lea ki he kakai.
44022001	PEA ‘i he‘ene fakangofua ia, na‘e ta‘alo ‘e Paula ki he kakai, ‘oku ne tu‘u mei he tu‘unga taupotu ki ‘olunga. Pea kuo nau fakanonga hifo, na‘a ne lea kiate kinautolu ‘i he lea faka-Hepelū ‘o pehē:
44022002	Kāinga Matāpule mo Hou‘eiki, mou me‘a lelei mai ki he‘eku fakamatala ‘oku fai atu ni. (Pea ‘i he‘enau fanongo ‘oku ne lea kiate kinautolu ‘i he lea faka-Hepelū, na‘e ‘āsili ai ‘enau fakalongo. Pea ne fai atu.)
44022003	Ko au ko e motu‘a Siu. Na‘e fanau‘i au ‘i Tāsusi ‘i Silisia, ka u tupu hake ‘i he kolo ni, ‘o u ta‘utu ‘i he va‘e ‘o Kāmelieli, ‘o u ako ke mamafa ki he ngaahi mingimingi‘i me‘a ‘o e lao ‘a ‘etau ngaahi kui, kae‘uma‘ā na‘a ku mamahi‘i ‘a e ‘Otua, ‘o hangē ko kimoutolu kotoa pē he ‘aho ni.
44022004	Pea u fakatanga‘i ‘a e ‘alunga ko ē, ‘o ‘ikai te u nā ‘i he tāmate, pea u ha‘i ‘o fakahū pilīsone ‘a tangata mo fafine fakatou‘osi.
44022005	Pea ko ‘eku me‘a ko ia ‘e fakamo‘oni ki ai ‘a e Taula‘eiki Lahi, mo e Fakataha Fakamātu‘a kotoa: ‘a ia na‘a ku ma‘u tohi mei ai foki ki he kāinga ‘i Tāmasikusi, ‘o u ‘alu mo au, ko ‘eku fai ke ha‘i ‘a e kakai foki na‘e nofo ‘i he potu ko ia, ‘o taki mai ki Selusalema ke tautea.
44022006	Pea lolotonga ‘eku fononga, ‘o fakaofiofi ki Tāmasikusi; kuo ho‘atā nai; fakafokifā na‘e malama takatakai kiate au ha fu‘u maama mei he langi.
44022007	Pea u tō ki lalo, pea u fanongo ki ha le‘o ‘oku pehē mai, ‘E Saula, ‘e Saula, ko e hā ‘oku ke fakatanga‘i ai au? Pea u tali, ‘Ēī, ko hai koe?
44022008	Pea folofola mai ‘e ia, Ko au ko Sīsū mei Nāsaleti, ‘a ia ‘oku ke fakatanga‘i.
44022009	Pea ko kinautolu na‘e ‘iate au na‘a nau tokanga‘i ‘a e maama, ka na‘e ‘ikai te nau ongo‘i ‘a e le‘o ‘o ia na‘e me‘a mai.
44022010	Pea u pehē, ‘Eiki, ko e hā te u fai? Pea folofola ‘a e ‘Eiki kiate au, tu‘u pē ‘o ‘alu ki Tāmasikusi; pea ‘e fakahā ai kiate koe ‘a e ngaahi me‘a kuo tu‘utu‘uni ke ke fai.
44022011	Pea ‘i he ‘ikai te u fa‘a fakasiosio, ko e me‘a ‘i he fu‘u ngingila ‘o e maama ko ia, na‘e takinima‘i au ‘e he kakai na‘a mau ō, pea u hoko ki Tāmasikusi.
44022012	Pea ko ‘Ananaia, ko e motu‘a lotu na‘e mātu‘aki tauhi ‘a e Lao, pea fakaongolelei ‘e he kakai Siu kotoa pē na‘e nofo ai.
44022013	Na‘e ha‘u ia kiate au, pea ne tu‘u mai ‘o ne pehē, ‘Alā Saula, ‘ā hake. Pea u sio hake ‘i he taimi ko ia, ‘o ‘ilo ia.
44022014	Pea ne pehē, Ko e ‘Otua ‘o ‘etau ngaahi kui na‘a ne sinaki tu‘utu‘uni ke ke ‘ilo hono finangalo, pea ke mamata ki he Toko Taha Angatonu, pea ke fanongo ki ha le‘o mei hono fofonga,
44022015	koe‘uhi ke ke hoko ko ‘ene fakamo‘oni ki he kakai kotoa pē ‘i he ngaahi me‘a kuo ke mamata mo fanongo ki ai.
44022016	Pea ko e toe tatali ke hā? Tu‘u pē ke papitaiso koe, ‘o fufulu koe mei ho‘o ngaahi angahala, ‘o takua hono huafa.
44022017	Pea ‘i he faifai pea u foki ki Selusalema, lolotonga ‘eku lotu ‘i he Temipale, ‘iloange na‘e ‘āvea au.
44022018	Pea u mamata kiate ia ‘oku ne me‘a mai, Fakato‘oto‘o, pea ‘alu vave mei Selusalema: koe‘uhi ‘e ‘ikai te nau tali ha‘o fakamatala kiate au.
44022019	Ka u pehē ‘e au, ‘Eiki, ka ko kinautolu ia ‘oku lāu‘ilo, ko au ia na‘a ku fa‘a ‘ai pilīsone, mo haha ‘i he ngaahi falelotu kehekehe, ‘a e kakai ‘oku lotu kiate koe:
44022020	pea ‘i he fai ‘a e lilingi ‘o e toto ‘o ho‘o mā‘ata ko Sitīveni, na‘a ku ‘i ai mo au, ‘o u tu‘u ofi ai ‘o fakava‘eva‘e, mo tauhi ‘a e kofu ‘o e kakai na‘e fakapoongi ia.
44022021	Pea ne folofola mai kiate au, ‘Alu pē: he ko au te u tuku atu koe ke ‘alu ki he mama‘o, ke fai ‘eku fekau ki he Senitaile.
44022022	Pea na‘a nau fakafanongo kiate ia ‘o a‘u ki he lea ko ia, pea nau toki ‘ioho, Tafi‘i mei māmani ‘a e siana kehe na: he na‘e hala hono tuku ke mo‘ui.
44022023	Pea ‘i he‘enau kaikaila, mo tupe‘i honau kofu, mo fakapuna efu ki ‘olunga,
44022024	na‘e fekau ‘e he ‘eikitau ke hūfaki ia ki he taua, ‘o ne pehē ke ‘eke taa‘i ia; koe‘uhi ke ne ‘ilo pe ko e hā hono ‘uhinga ‘o ‘enau ‘ioho pehē ki ai.
44022025	Pea kuo nau ha‘i punou ia ke fai hono kau‘imaea, na‘e pehē ‘e Paula ki he senituliō na‘e tu‘u ai, ‘Oku ngofua koā ke mou kau‘imaea ha tangata Loma, kae‘uma‘ā ha toko taha kuo te‘eki fakamaau?
44022026	Pea ‘i he fanongo ki ai ‘a e senituliō, na‘a ne ‘alu ‘o tala ki he ‘eikitau, ‘o pehē, Ko e hā ‘a e me‘a ‘oku ke pehē ke fai? He ko e siana ni ko e Loma.
44022027	Pea ha‘u ‘a e ‘eikitau, ‘o lea kiate ia, Tala mai, ko e Loma koe?
44022028	Pea pehē ‘e ia, Ko ē. Pea tali ‘a e ‘eikitau, Na‘a mo au ne u totongi lahi ke u kau ki he kolo ko ia. Pea pehē ‘e Paula, Ka ko au na‘a ku tupu pehē foki.
44022029	Pea tuaiekemo ‘a e hiki meiate ia ‘a e kakai na‘e fai ke ‘eke ia: ‘io, pea ko e ‘eikitau foki na‘a ne manavahē ‘i he‘ene ‘ilo ko e Loma ia, pea kuo ne ha‘i fakamo‘omo‘oni ia.
44023001	PEA ‘i he ‘aho ‘e taha, ko e me‘a ‘i he‘ene fie ‘ilo pe ko e hā nai ‘a e me‘a ‘oku talatalaaki‘i ai ia ‘e he kakai Siu, ko ia na‘a ne vete ange ia, ‘o ne fekau ke fakataha ‘a e hou‘eiki taula‘eiki, mo e Sanetalimi kātoa, pea ne ‘ohifo ‘a Paula ‘o fokotu‘u ‘i honau ‘ao.
44023002	Pea sio fakamama‘u ‘a Paula ki he Sanetalimi, ‘o ne toki pehē, ‘A Kāinga Matāpule, ko au ‘eni ‘oku ‘ata‘atā ‘aupito hoku konisēnisi; he kuo u fai ‘eku ngāue fakafonua ki he ‘Otua, ‘o a‘u ki he ‘aho ni.
44023003	Pea fekau ‘e he Taula‘eiki Lahi ko ‘Ānanaia kiate kinautolu na‘e tu‘u ofi ai, ke nau taa‘i hono ngutu.
44023004	Pea pehē leva ‘e Paula kiate ia, ‘a e ‘a vali hina, ‘e taa‘i koe ‘e he ‘Otua: ko ho‘o nofo na ke fakamaau au ‘o fakatatau ki he Lao, ka ke fekau ke taa‘i au, ‘a ia ‘oku tapu ‘i he Lao!
44023005	Pea ko kinautolu na‘e tu‘u ofi mai na‘a nau pehē, ‘Oku pehē koā ho‘o ngaohi ‘a e Taula‘eiki Lahi ‘a e ‘Otua? Pea tali ‘e Paula, ‘Ā, na‘e ‘ikai te u ‘ilo, kāinga, ko e Taula‘eiki Lahi ia; he kuo tohi, ‘E ‘ikai te ke lea kovi ki he pule ‘o ho kakai.
44023006	Pea ‘i he ‘ilo ‘e Paula, ko e potu ‘e taha ko e kau Sātusi, pea ko e potu ‘e taha ko e kau Fālesi, na‘a ne hanga ‘o kalanga ‘i he lotolotonga ‘o e Sanetalimi, ‘o pehē, Kāinga Matāpule, ko au ko e Fālesi, ko e hako‘i Fālesi: ko e me‘a ‘oku tau ‘amanakia, ‘io, ‘a e toetu‘u ‘a e pekia, ko ia ‘oku ‘ekea ai au.
44023007	Pea ‘i he‘ene lea pehē, na‘e hoko ai ‘o fetu‘usi ‘a e kau Fālesi mo e kau Sātusi: pea mavahe ua ‘a e fakataha.
44023008	He ‘oku lau ‘a e ha‘a Sātusi, tokua ‘oku ‘ikai ha toetu‘u, pe ha ‘āngelo, pe ha laumālie: ka ‘oku tui ‘a e ha‘a Fālesi ‘oku ‘i ai fakatou‘osi.
44023009	Pea na‘e hoko ha fu‘u vālau: pea tutu‘u hake ha ni‘ihi ‘o e kau sikalaipe na‘e kau ki he fa‘ahi Fālesi, ‘o nau taukave ‘o pehē, ‘Oku ‘ikai te mau ‘ilo ha kovi ‘i he tangata ni: pea na‘a kuo lea kiate ia ha laumālie pe ha ‘āngelo.
44023010	Pea ‘i he fākalalahi ‘a e fetu‘usi na‘e manavahē ‘a e ‘eikitau na‘a haeua ‘a Paula ‘e kinautolu, pea na‘a ne fekau ‘a e tau ke ‘alu hifo, ‘o ‘ave fakamālohi mei honau lotolotonga, pea ke nau taki foki ki he taua.
44023011	Pea ‘i he pō ko ia na‘e tu‘u mai ‘a e ‘Eiki, ‘o ne folofola kiate ia, ‘o pehē, ‘Oua te ke lotosi‘i: he hangē ko ho‘o talatalatonu ‘i Selusalema ‘a e ngaahi me‘a ‘oku kau kiate au, pehē foki kuo pau te ke fakamatala ‘i Loma.
44023012	Pea kuo ‘aho hake, na‘e fai ha puleaki ‘e ha kakai Siu, ‘o nau tuki faka‘aungafa kinautolu, ‘e ‘ikai te nau kai pe inu kae‘oua ke nau tāmate‘i ‘a Paula.
44023013	Pea na‘e hulu atu ‘i he toko fāngofulu ‘a e kakai na‘a nau fai ‘a e fuakava ko ia.
44023014	Pea na‘e ‘alu ‘a e fa‘ahinga ko ia ki he hou‘eiki taula‘eiki, mo e kau mātu‘a, ‘o nau pehē, Kuo mau mātu‘aki tuki faka‘aungafa kimautolu, ‘e ‘ikai te mau mama ha me‘a kae‘oua ke mau tāmate‘i ‘a Paula.
44023015	Pea ko eni, ke ‘amoutolu mo e Sanetalimi ‘a e fakahā ki he ‘eikitau, ke ne ‘ohifo ia kiate kimoutolu, ‘o hangē ko ha‘amou fie ‘eke ke mahu‘ingamālie ‘a e ngaahi me‘a ‘oku kau kiate ia: pea ko kimautolu, ‘i he te‘eki ke ne ofi mai, te mau ‘i ai ke fakapoongi ia.
44023016	Ka ka fanongo ‘a e ‘ilamutu ‘o Paula ki he malumu, ‘o ne ‘alu ange ‘o hū ki he taua, ‘o tala kia Paula.
44023017	Pea ui ange ‘e Paula ha taha ‘o e kau senituliō, ‘o ne pehē, Ke ke ‘ave ‘a e talavou ni ki he ‘eikitau: he ‘oku ‘i ai ha‘ane me‘a ke fakahā ki ai.
44023018	Ko ia na‘a ne ‘ave ia, ‘o taki ki he ‘eikitau, ‘o ne pehē, Ko e pōpula ko Paula na‘a ne ui ange au, ‘o kole ke u ‘omi ‘a e tama ni kiate koe; he ‘oku ‘i ai ha‘ane lea ke fai atu.
44023019	Pea puke hono nima ‘e he ‘eikitau, ‘o ‘ave fakaekinaua, ‘o ne fehu‘i, Ko e hā ‘a e me‘a ‘oku ke fie fakahā mai, ē?
44023020	Pea ne pehē, Kuo fa‘ufa‘ufono ‘a e kau Siu ke tala kiate koe, ke ke ‘ofa ‘o ‘ohifo ‘a Paula ‘apongipongi ki he Sanetalimi, ‘o hangē ‘oku nau fie ‘eke ke mahu‘ingamālie ‘a e me‘a ‘oku kau kiate ia.
44023021	Ko ia, ‘oua te ke tui kiate kinautolu: he ‘oku toka malumu kiate ia hanau kau tangata ‘e toko fāngofulu tupu, ko e fa‘ahinga kuo tuki faka‘aungafa kinautolu, ‘e ‘ikai te nau kai pe inu kae‘oua ke nau fakapoongi ia: pea kuo nau ‘osi teuteu, ‘o talitali pē ki ha‘o tali ‘enau kole.
44023022	Pea tukuange ‘e he ‘eikitau ‘a e tama, ‘o ne fekau ki ai, ‘Oua te ke tala ki ha taha kuo ke faka‘ilo ‘a e me‘a ni kiate au.
44023023	Pea ne ui ange ha toko ua ‘o e kau senituliō, ‘o ne pehē, Teuteu mai ki hono tolu ‘o e houa po‘uli ha kau sōtia ‘e toko uangeau ke ‘alu ki Sesalia, mo ha kau heka hoosi ‘e toko fitungofulu, mo ha kau to‘o tao pē ‘e toko uangeau.
44023024	Pea ‘omai foki ha fanga manu, koe‘uhi ke nau fakaheka ai ‘a Paula, ‘o a‘utaki lelei kia Filike ko e kōvana.
44023025	Na‘a ne fai foki ha tohi, ‘a ia na‘e fou pehē:
44023026	“Ko au Kaloti Līsia kia Filike ko e ‘Eiki Kōvana, ‘ofa atu."
44023027	“Ko e matāpule ko eni ne puke ‘e he kau Siu, pea na‘e toe si‘i pea fakapoongi ia ‘e kinautolu: ka u ha‘u mo ‘eku tau, ‘o fakahaofi, he kuo u ‘ilo ko e Loma ia."
44023028	“Pea ‘i he‘eku fie‘ilo foki ‘a e ‘uhinga ‘o ‘enau fakahopo ia, ko ia na‘a ku ‘ohifo ia ki he Sanetalimi ‘onautolu:
44023029	pea u ‘ilo, tā kuo fakahopo ia ‘i ha koto me‘a pē ‘oku kau ki he‘enau lao, ka ‘oku ‘ikai ha me‘a ‘i he talatalaaki ‘oku taau ke ne mate ai, pe nofo pilīsone."
44023030	“Pea ‘i he faka‘ilo mai kiate au kuo puleaki‘i ha me‘a ke fai ki he matāpule ni, na‘a ku tuku leva ia kiate koe, pea u fekau foki ki he kau tukuaki ke nau fai ‘enau lea kiate koe." “‘ofa atu."
44023031	Ko ia ko e kau tau na‘a nau ‘ave ‘a Paula, ‘o hangē ko honau tu‘utu‘uni, ‘o nau taki po‘uli ia ki ‘Anitepeta.
44023032	Pea ‘i he ‘aho ‘e taha na‘a nau tuku ‘a e kau heka hoosi ke ‘alu mo ia, ka nau foki kinautolu ki he taua:
44023033	pea ko e fa‘ahinga ko ia na‘a nau hoko ki Sesalia, ‘o nau ‘ave ‘a e tohi ki he kōvana, ‘o nau tuku foki ‘a Paula ki ai.
44023034	Pea kuo ne lau ia, na‘a ne fehu‘i pe ko e fē hono vahefonua. Pea ‘i he‘ene ‘ilo ko e toko taha mei Silisia.
44023035	Na‘a ne pehē, Te u fakamāu‘i ho‘o me‘a ‘oka toki hoko mai ho kau tukuaki. Pea ne fekau ke tauhi ia ‘i he palasi ‘o Hēlota.
44024001	PEA hili ‘a e ‘aho ‘e nima na‘e ‘alu hifo ‘a ‘Ananaia ko e Taula‘eiki Lahi; pea ‘alu mo ia ha kau mātu‘a ni‘ihi, mo ha‘ane malanga, ko e motu‘a ko Tētulo; pea nau faka‘ilo ‘a Paula ki he kōvana.
44024002	Pea kuo ui mai ia, pea kamata ‘a Tētulo hono talatalaaki‘i, ‘o pehē, ‘Ē, Filike, Hono nifi ‘a e melino ‘oku mau tofanga ai ni, ko e me‘a ‘i he Feitu‘u na! pea hono nifi ‘a e fiemālie ‘oku ma‘u ‘e he kakai ni ‘i he tauhi poto ‘a e Angi na!
44024003	‘Ē, ‘oku mau ongona ‘i he me‘a kotoa pē mo e potu kotoa pē; pea ‘oku mau mātu‘aki fakafeta‘i.
44024004	Ka koe‘uhi na‘a ku fakapiko kiate koe ‘i ha‘aku fuoloa, ko ia ‘oku ou kole ke ke fai ho tau ko e angalelei, ‘o me‘a si‘i mai kiate kimautolu.
44024005	Ko eni, kuo mau ‘ilo ‘a e matāpule ni, ko e tangata ‘oku pau‘u pipihi, ko e toko taha ‘oku fakatupu maveuveu ‘i he kakai Siu ‘i māmani kātoa, ko e takimu‘a foki ‘i he fa‘ahi Nāsaleti.
44024006	Pea ne ‘ahi‘ahi foki ke maumau ‘a e tapu ‘o e Temipale: pea mau hanga ‘o puke, pea mau mei fakamāu‘i ia ‘o fakatatau ki he‘emau lao.
44024007	Ka na‘e ha‘u ‘a e pule ‘o e vāhenga tau ko Līsia kiate kimautolu, ‘o ne hamusi fakamālohi atu ia mei homau nima, ‘o ne fekau ke omi kiate koe hono kau talatalaaki,
44024008	he ‘oku faingofua kiate koe ke ‘eke kiate ia ‘i he ngaahi me‘a ko ia, pea te ke toki mea‘i hono mo‘oni ‘o e ngaahi me‘a ‘oku mau talatalaaki‘i ai ia.
44024009	Pea na‘e poupou ki ai ‘a e kau Siu foki, ‘o nau taukave ‘oku mo‘oni ‘a e ngaahi me‘a ko ia.
44024010	Na‘e fai foki ‘e Paula ‘ene tali (he kuo kamo kiate ia ‘a e kōvana ke ne lea), ‘o pehē, ‘Oku te fakamālie‘ia he‘ete tu‘u ke fai ‘ete fakamatala ki he ngaahi me‘a ‘oku kau kia kita, ko ‘ete ‘ilo kuo lahi ta‘u ho‘o nofo ko e fakamaau ‘o e kakai ni.
44024011	He ‘oku faingofua ai kiate koe ke ‘eke ‘o ‘ilo, ‘oku ‘ikai ke lahi ‘i he hongofulu mā ua ‘a e ‘aho kuo mole talu ‘eku ‘alu hake ki Selusalema ke fai ‘eku lotu.
44024012	Pea na‘e ‘ikai te nau ‘ilo au ‘oku ou fakakikihi mo ha taha ‘i he Temipale, pe ‘oku ou tātānaki ha kakai ‘i ha falelotu, pe ‘i ha feitu‘u kolo:
44024013	pea tala‘ehai te nau lava ke fakamo‘oni ‘i ho ‘ao ki he ngaahi me‘a kuo nau toki talalalaaki‘i ai au.
44024014	Ka ko e me‘a ni te u fakamo‘oni atu, ‘oku ou fou ‘i he ‘alunga ko ē, ‘a ia kuo nau ui ko e fa‘ahi ‘e taha, ka ko e anga pē ia ‘o ‘eku tauhi ‘a e ‘Otua ‘o homau fa‘ahinga; ‘o u tui pē ki he ngaahi me‘a kotoa pē kuo tohi ‘i he Lao mo e Tohi palōfita.
44024015	Pea u falala pē ki he ‘Otua ‘e faifai pea hoko ha toetu‘u ‘a e angatonu mo e angahala fakatou‘osi–pea ko e me‘a ia ‘oku tui ki ai ‘e kinautolu ni foki.
44024016	Pea ko hono ‘uhinga ia ‘oku ou nofo‘aki ngāue ai ‘e au foki, ke tauhi ma‘u hoku konisēnisi ke ta‘emelengatamaki ki he ‘Otua mo e tangata.
44024017	Pea kuo hili ‘a e ngaahi ta‘u lahi, na‘a ku ha‘u ko e ‘omi ha ngaahi me‘a tokoni, mo ha ngaahi me‘a ‘ofa, ki hoku kakai.
44024018	Pea lolotonga ‘eku fai ia, mo e ‘ilo au ‘i he Temipale kuo u fai ‘a e fakatapu; pea tala‘ehai na‘e ‘i ai mo au ha fu‘u kakai, ‘uma‘ā ha longoa‘a, ngata pē ‘i he tu‘unga Siu ko ia mei ‘Ēsia, ‘a ia na‘a nau ‘ilo au
44024019	–‘a ia na‘e totonu ke nau ‘i ho ‘ao ni ke fai ‘a e talatalaaki, ‘o kapau ‘oku ‘i ai ha‘anau me‘a kiate au.
44024020	Pea ka ‘ikai; pea ke lea pē ‘e kinautolu ni ki ha kovi na‘a nau ‘ilo ‘iate au, lolotonga ‘eku tu‘u ‘i he ‘ao ‘o e Sanetalimi.
44024021	Ko e fo‘i lea ni pē ‘apē, ‘a ia na‘a ku kalanga‘aki ‘i he‘eku tu‘u ‘i honau lotolotonga, ‘o pehē, Ko e me‘a ki he toetu‘u ‘a e pekia, ko ia ia ‘oku ‘ekea ai au ‘e kimoutolu he ‘aho ni.
44024022	Pea na‘e toloi ‘e Filike ‘enau me‘a, he na‘a ne ‘ilo kānokano ‘a e ngaahi me‘a na‘e kau ki he ‘alunga ko ē; ‘o ne pehē, ‘Oua ke hoko hifo ‘a Līsia ko e ‘eikitau, pea u toki fakamaau lelei ho‘omou ngaahi me‘a.
44024023	Pea ne fekau ‘a e senituliō ke tauhi ia: ke ‘oua foki ‘e fakapōpula‘i fau, pe ta‘ofi ‘a e tokoni kiate ia ‘e hano kāinga.
44024024	Pea hili ‘a e ‘aho ni‘ihi, kuo hoko mai ‘a Filike mo hono uaifi ko Telūsila, ‘a ia ko e ta‘ahine Siu, na‘a ne fekau ke ‘omi ‘a Paula, ‘o ne fanongo ki he‘ene fakamatala ki he lotu kia Kalaisi Sīsū.
44024025	Pea lolotonga ‘ene malanga‘aki ‘a e faitotonu, mo e fakama‘uma‘u kita, mo e fakamaau ‘oku tu‘unuku mai, na‘e tetetete ‘a Filike, ‘o ne tali ‘o pehē, ‘Alu ‘eni; pea ka ai ha faingamālie te u tala ke ke ha‘u.
44024026	Na‘a ne ‘amanaki foki ‘e ‘omi ‘e Paula ha‘ane pa‘anga: ko hono ‘uhinga ia foki na‘a ne toutou ‘omi ai ia, ‘o talanoa mo ia.
44024027	Pea kuo kakato ha ta‘u ‘e ua, pea tuku ‘e Filike hono tu‘unga kia Posio Fesitō: na‘e loto foki ‘a Filike ke fakava‘anganaki hano ‘ofeina ‘e he kakai Siu, ko ia na‘a ne tuku pē ‘a Paula kuo kii‘i.
44025001	PEA kuo hoko leva ‘a Fesitō ki hono vahefonua, pea hili ‘a e ‘aho ‘e tolu na‘a ne ‘alu hake mei Sesalia ki Selusalema.
44025002	Pea na‘e faka‘ilo foki ‘a Paula kiate ia ‘e he hou‘eiki taula‘eiki mo e kau tu‘ukimu‘a ‘o e kakai Siu.
44025003	Pea nau fai ‘enau kole kiate ia, ‘o tangi ke ne lango kiate kinautolu, pea ke ne fekau ke ‘omi ia ki Selusalema; ka ko ‘enau teu ha malumu ke fakapoongi ia ‘i he hala.
44025004	Ka ka tali ‘e Fesitō, ‘e tauhi pē ‘a Paula ‘i Sesalia, ka ‘e vave pē ‘ene ‘alu hifo ‘a‘ana ki ai.
44025005	Na‘a ne me‘a foki, Pea ‘ilonga hamou ni‘ihi ma‘u tu‘unga, tuku ke nau ‘alu hifo mo au, ‘o talatalaaki‘i ‘a e matāpule, ‘o kapau ‘oku ‘i ai ha‘ane me‘a ta‘etaau.
44025006	Pea kuo ne nofo mo kinautolu ‘i he ngaahi ‘aho si‘i, ‘e valu nai pe hongofulu, na‘a ne toki ‘alu hifo ki Sesalia; pea ‘i he ‘aho ‘apongipongi na‘a ne nofo ki he fakamāu‘anga, ‘o ne fekau ke taki mai ‘a Paula.
44025007	Pea ‘i he‘ene hoko mai, na‘e kāpui ia ‘e he kau Siu kuo ‘alu hifo mei Selusalema: pea lahi ‘a e ngaahi me‘a mamafa na‘a nau talatalaaki ‘aki ia, ‘a ia na‘e ‘ikai te nau lava ke fakamo‘oni ki ai.
44025008	He na‘e fakamatala ‘e Paula ‘o pehē, Kuo ‘ikai te u fai hala ‘i ha me‘a ki he Lao ‘a e kakai Siu, pe ki he Temipale, pe kia Sisa.
44025009	Ka na‘e loto ‘a Fesitō ke fakava‘anganaki hano ‘ofeina ‘e he kakai Siu, ko ia na‘a ne tali kia Paula, ‘o ne me‘a mai, ‘Oku ke loto ke ‘alu ki Selusalema ke fakamaau ai koe ‘i he ngaahi me‘a ni, ka ‘i hoku ‘ao pē?
44025010	Pea pehē ‘e Paula, Ko e fakamāu‘anga ‘o Sisa ‘oku te tu‘u ai kita, pea ko e potu ia ‘oku totonu ke te fakamaau ai: ko e me‘a ki he kakai Siu, kuo ‘ikai te u fai ha kovi ki ai; ka koe‘uma‘ā ‘ete lau ki ai, ka ‘oku ke mātu‘aki mea‘i.
44025011	Pea kapau kuo u maumau lao, pe fai ha hiamatea, ‘oku ‘ikai te u fakafisinga ‘a e mate: ka ‘o kapau ko e launoa ‘a e ngaahi me‘a ‘oku talatalaaki‘i ai au ‘e kinautolu ni, tala‘ehai ‘oku ngofua ki ha taha ke me‘a‘ofa‘aki au kiate kinautolu. Te u unga au kia Sisa.
44025012	Pea alea leva ‘a Fesitō mo e fakataha tokoni, ‘o ne toki tali, Kuo ke unga koā kia Sisa? lelei; te ke ‘alu kia Sisa.
44025013	Pea kuo mole atu ha ngaahi ‘aho ni‘ihi, pea toki me‘a hifo ki Sesalia ‘a e tu‘i ko ‘Ākilipa pea mo Pelenaise, ko e fai ‘ena ‘a‘ahi kia Fesitō.
44025014	Pea kuo fuofuoloa ‘ena nofo ai, pea fakaongo ‘e Fesitō ki he Tu‘i ‘a e ngaahi me‘a na‘e kau kia Paula, ‘o pehē, ‘Oku ‘i ai ha matāpule, ‘a ia na‘e tuku ‘i he pilīsone ‘e Filike ‘i he‘ene hiki.
44025015	Pea ‘i he‘eku hoko ki Selusalema, na‘e faka‘ilo ‘a e toko taha ko ia ‘e he hou‘eiki taula‘eiki mo e kau mātu‘a ‘o e kakai Siu, ‘o nau kole hono fakamo‘ua.
44025016	Ka na‘a ku fakahā kiate kinautolu, ‘Oku ‘ikai ko e anga ‘o e kakai Loma ke tukuange ha tangata ke tautea, neongo pe ko hai, kae‘oua mu‘a ke tu‘u fehangahangai ‘a ia ‘oku fakahopo pea mo hono kau tukuaki, pea ke ‘oua foki ke ai hano ava ke fakamatala ki he me‘a kuo lau kiate ia.
44025017	Ko ia, ‘i he‘enau fakataha mai ki heni, na‘e ‘ikai te u fakatotoka, ka ‘i he ‘aho na‘e hoko na‘a ku nofo ki he fakamāu‘anga, ‘o u fekau ke taki mai ‘a e matāpule.
44025018	Ka ‘i he hanga ‘o tu‘u ‘a e kau tukuaki, na‘e ‘ikai te nau ‘omi ha me‘a ki ai ‘o hangē ko ‘eku mahalo, ‘o pehē ko ha kovi:
44025019	ka ko e me‘a kuo ha‘u mo kinautolu kiate ia, ko e koto me‘a pē ‘oku kau ki he‘enau tō‘onga fakalotu fakaekinautolu, ‘o kau ki ha toko taha, ko Sīsū tokua, ‘a ia kuo pekia, kae taukave pē ‘e Paula kuo ne mo‘ui.
44025020	Pea te ape kita pe ‘e fēfee‘i ai hano ‘eke ‘o e ngaahi me‘a ko ia; pea u pehē ange, pe ‘oku ne loto ke ‘alu ki Selusalema, ‘o fakamaau ai ‘i he ngaahi me‘a ko ia.
44025021	Ka ‘i he‘ene unga ‘e Paula, ‘o pehē ke ta‘ofi ia ki he fakamaau ‘a ‘Akosito, ko ia na‘a ku fekau ke tauhi ai pē ia kae‘oua ke toki tuku atu ia kia Sisa.
44025022	Pea me‘a ‘a ‘Ākilipa kia Fesitō, ‘Ā, na‘a ku mei loto ke fanongo ‘e au foki ki he tangata ko ia. Pea pehē ‘e ia, ‘Apongipongi te ke fanongo ki ai.
44025023	Pea ‘i he ‘aho ‘apongipongi na‘e me‘a mai ‘a ‘Ākilipa mo Pelenaise, ‘o fakalaukau ‘aupito, ‘o hū ki he fale-tali-‘eiki: na‘e ‘i ai foki ‘a e ngaahi ‘eikitau, mo ha kau tangata ‘ilonga ‘o e kolo; pea ‘i he fekau ‘a Fesitō na‘e taki mai ‘a Paula.
44025024	Pea me‘a ‘a Fesitō, ‘E Kingi ‘Ākilipa, mo kimoutolu Matāpule ‘oku tau haha‘o ni, ko e toko taha ko eni ‘oku mou me‘a ki ai, ko ia ia kuo fakafiu ai kiate au ‘e he kakai Siu kātokatoa ‘i Selusalema mo ‘eni foki, ko ‘enau kalanga ‘oku ‘ikai totonu ke ne mo‘ui.
44025025	Ka ko au, na‘e ‘ikai te u tokanga‘i ha‘ane me‘a oku taau mo e mate; kae‘uma‘ā na‘e unga ‘e ia, ‘a e tangata ni, kia ‘Akosito: ko ia na‘a ku tu‘utu‘uni ke tuku atu ia ki ai.
44025026	Ka ‘oku ‘ikai ha‘ane me‘a ‘oku ou ma‘u pau ke tohi ki hoku ‘eiki: ko ia, kuo u ‘omi ia kiate kimoutolu, kae‘uma‘ā kiate koe, ‘e Kingi ‘Ākilipa, hei‘ilo, ‘oka ‘osi ho‘omou ‘eke, pea ai ha‘aku me‘a ke tohi.
44025027	He ‘oku hā matamata kehe kiate au, ke tuku atu ha pōpula, ‘o ‘ikai ‘alu mo ia ha ki‘i fakamatala ki he ngaahi me‘a ‘oku lau kiate ia.
44026001	PEA me‘a ‘a ‘Ākilipa kia Paula, ‘Oku ngofua ke ke lea ke taukapo‘i koe. Pea hanga leva ‘a Paula, ‘o mafao atu hono nima, ‘o kamata ‘ene fakamatala:
44026002	‘E Kingi ‘Ākilipa, ‘oku ou lau ko hoku monū ‘ete tu‘u ‘i ho ‘ao he ‘aho ni ke fai ‘ete fakamatala ki he ngaahi me‘a kehekehe ‘oku fakahopo ai au ‘e he kakai Siu:
44026003	koe‘uhi ko e pōtopoto‘i koe ‘i he ngaahi tō‘onga kotoa pē ‘a e kakai Siu, mo e ngaahi me‘a ‘oku ‘ū ki ai honau loto: ko ia ‘oku ou kole ke ke kātaki, ‘o me‘a lelei mai kiate au.
44026004	Ko e anga ‘o ‘eku mo‘ui talu ‘eku talavou, ‘io, ‘a ‘eku anga mei he kamata‘anga ‘i he lotolotonga ‘o hoku kakai ‘o‘oku, pea ‘i Selusalema foki, ‘oku lāu‘ilo kī ai ‘a e kakai Siu kotoa pē.
44026005	He kuo nau ‘ilo au mei mu‘a, pea ka ne nau loto ki ai ‘e faingofua ‘enau fakamo‘oni, na‘a ku kau ki he fa‘ahi ‘oku tu‘ukimu‘a ‘i he fakamamafa ki he ngaahi mingimingi‘i me‘a ‘o ‘etau lotu, ‘io, na‘a ku nofo ko e Fālesi.
44026006	Pea na‘a mo ‘eni, ko e me‘a kuo fakahopo ai au ko ‘eku ‘amanaki ki he tala‘ofa na‘e fai ‘e he ‘Otua ki he‘etau ngaahi kui:
44026007	‘a e tala‘ofa ko ia ‘oku fakaukuloa ai ‘e hotau ‘ū matakali-hongofulu-mā-ua ‘a e fai ‘o ‘enau lotu ‘i he pō mo e ‘aho, ko ‘enau ‘amanaki hokosi: ‘e Tu‘i, ko e ‘amanaki ko ia kuo fakahopoa ai au ni ‘e ha kakai Siu foki.
44026008	‘O fēfē nai ho‘omou lau ‘a e fokotu‘u ‘e he ‘Otua ‘a e pekia ko e me‘a ‘e ‘ikai ala tui ki ai?
44026009	Ko ia na‘e hā kiate au, ‘oku totonu ke u ngāue lahi ke ta‘ofi ‘a e huafa ‘o Sīsū mei Nāsaleti.
44026010	‘A ia na‘a ku fai foki ‘i Selusalema: pea ko e tokolahi ‘o e fa‘ahinga tapu na‘a ku ‘ai pilīsone ‘e au, he na‘e fakangofua mai ‘e he hou‘eiki taula‘eiki; pea ‘i he fai honau tāmate‘i, na‘a ku hikinima ki ai.
44026011	Pea tu‘o lahi ‘eku tautea kinautolu ‘i he‘eku fakatotofu ‘a e ngaahi falelotu, ko ‘eku fakamamahi‘i kinautolu ke nau talakaa‘i ‘a e ‘Eiki; pea na‘e pehē fau ‘eku kālili kiate kinautolu, ko ia na‘a ku fakafe‘ātungia ‘o a‘u ki he ngaahi kolo muli foki.
44026012	Pea lolotonga ‘eku fai ‘a e me‘a ko ia, ‘o u fononga ai ki Tāmasikusi, ‘o u ‘alu mo au ‘a e tu‘utu‘uni mo e fakangofua ‘e he hou‘eiki taula‘eiki–
44026013	‘e Tu‘i, lolotonga ‘eku ‘alu, ho‘atā, na‘a ku sio ki ha maama na‘e ngingila ange ‘i he la‘ā, ‘oku malama mai mei he langi, ‘o ne hulu‘ia au mo kinautolu na‘a mau fononga.
44026014	Pea ‘i he‘emau tō kotoa pē ki he kelekele, na‘a ku fanongo ki ha le‘o ‘oku pehē mai ‘i he lea faka-Hepelū, ‘E Saula, ‘e Saula, ko e hā ‘oku ke fakatanga‘i ai au? ‘Oku faingata‘a ho‘o ‘akahi ‘a e me‘a māsila.
44026015	Pea u pehē ‘e au, ‘Ēī, ko hai koe? Pea me‘a mai ‘a e ‘Eiki, Ko au Sīsū, ‘a ia ‘oku ke fakatanga‘i.
44026016	Ka ke tu‘u, tu‘u ki ‘olunga: he ko eni ‘a e me‘a kuo u hā ai kiate koe, ke fakanofo koe ko e faifekau mo e fakamo‘oni ‘o e ngaahi me‘a kuo ke mamata ki ai, pea mo e ngaahi me‘a te u hā ai kiate koe ‘amui;
44026017	pea u fakahaofi koe mei he kakai ‘Isileli, pea mo e Senitaile, ‘a ia ‘oku ou fekau atu koe ki ai,
44026018	ke faka‘ā honau mata, ke nau tafoki mei he po‘uli ki he maama, pea mei he pule‘ia ‘e Sētane ki he ‘Otua, ke nau ma‘u ‘a e fakamolemole angahala, pea mo ha tofi‘a ‘i he lotolotonga ‘o e kakai kuo fakahaohaoa ‘i he‘enau tui pīkitai kiate au.
44026019	Ko ia, ‘e Kingi ‘Ākilipa, na‘e ‘ikai te u talangata‘a ki he me‘a na‘e hā mai mei he langi.
44026020	Ka na‘a ku kamata tala ke nau fakatomala pea tafoki ki he ‘Otua, he‘enau fai ‘a e ngaahi ngāue ‘oku hoa mo e fakatomala; pea u fua fai ‘i Tāmasikusi, pea hili ia ‘i Selusalema, mo e fonua kotoa ‘o Siutea, pea ki he Senitaile.
44026021	Ko hono ‘uhinga ia na‘e puke ai au ‘e he kakai Siu ‘i he temipale, ‘o nau ‘ahi‘ahi ke tāmate‘i.
44026022	Ko ia, ko e me‘a ‘i he‘eku ta‘imālie tokoni mei he ‘Otua, kuo u kei tu‘u ai ‘o a‘u ki he ‘aho ni, ‘o u fai ‘eku fakamo‘oni ki he iiki mo e lalahi: ka tala‘ehai ‘oku ou fakahā ha me‘a kehe, ka ko ia pē na‘e lau ‘e he kau Palōfita mo Mōsese fakatou‘osi, ‘e faifai pea hoko:
44026023	‘o pehē, ‘E ala feia ‘a e Mīsaia, pea ko e ‘uluaki ia ‘i he toetu‘u ‘o e pekia, pea te ne ongoongoa ‘a e maama ki he Siu mo e Senitaile fakatou‘osi.
44026024	Pea ‘i he‘ene fakamatala pehē, na‘e ‘ioho ‘a Fesitō, ‘E Paula, kuo ke faha: ko e ‘ātunga ē ‘o ho‘o fa‘a lau tohi ‘oku ke faka‘a‘au ke faha.
44026025	Ka ka pehē ‘e Paula, ‘E Fesitō, tapu mo e feitu‘u na, ‘oku ‘ikai te u faha; ka ko e ngaahi me‘a ‘oku ou pu‘aki ko e ngaahi tala ‘a e mo ‘oni mo e fakapotopoto.
44026026	He ‘oku mea‘i ‘e he Tu‘i ‘a e ngaahi me‘a ni: pea ‘oku ou ‘āsili faingofua‘ia ke lea kiate ia, koe‘uhi ‘oku ou pehē, ‘oku ‘ikai hano momo‘i me‘a ‘e taha ‘e ‘ufikaua kiate ia; he tala‘ehai ko ha me‘a ia na‘e fai ‘i ha tuliki.
44026027	‘E Kingi ‘Ākilipa, ‘oku ke tui ki he kau Palōfita? ‘oku ou ‘ilo ‘oku ke tui ki ai.
44026028	Pea me‘a ‘a ‘Ākilipa kia Paula, Tā ‘oku ke lau ‘apē ‘e faingofua ho‘o liliu au ke Kalisitiane.
44026029	Ka ka tali ‘e Paula, pe faingofua pe faingata‘a, tauange mo e ‘Otua ke ke hoko–‘o ‘ikai ko koe pē, ka ko kinautolu kotoa pē kuo fanongo kiate au he ‘aho ni–ke mou hoko ke tatau mo au–tuku kehe pē ‘a e ongo seini ni!
44026030	Pea tu‘u ‘a e Tu‘i mo e Kōvana, ‘a Pelenaise foki mo e ha‘oha‘onga.
44026031	Pea kuo nau tutuku, na‘a nau fealēlea‘aki ‘o pehē, Kuo ‘ikai fai ‘e he siana ni ha me‘a ‘oku hoa mo e mate pe ko e nofo pōpula.
44026032	Pea me‘a ‘Ākilipa kia Fesitō, Ne mei tukuange ‘a e siana ni, ‘o ka ne ta‘e‘oua ‘ene unga kia Sisa.
44027001	PEA ‘i he tu‘utu‘uni leva ke mau folau ki ‘Ītali, na‘e tuku ‘a Paula mo ha tu‘unga pōpula kehe ki ha Senituliō na‘e hingoa ko Suliasi, ‘a ia na‘e kau ki he vāhenga tau ko ‘Akosito.
44027002	Pea mau heka ki ha vaka ‘Ātalamaito, ‘a ia na‘e teu folau ki he ngaahi feitu‘u ‘o ‘Ēsia, ‘o mau tuku folau atu; pea na‘e ō mo kimautolu ‘a ‘Ālisitako, ko e Masitōnia mei Tesalonaika.
44027003	Pea ko e ‘aho ‘e taha na‘a mau tau ki Saitoni. Pea na‘e angalelei ‘a Suliasi kia Paula, ‘o ne tuku ke ne ‘alu ki hono kau fe‘iloaki ke ma‘u ‘enau ‘ofa.
44027004	Pea kuo mau tuku folau mei ai, pea mau ‘alu ‘i he ū ‘o Saipalo, he na‘e tokai ‘a e matangi.
44027005	Pea mau folau atu foki ‘i he Tahi ‘o Silisia mo Pamifilia, ‘o mau hoko ki Maila ‘i Līsia.
44027006	Pea ‘ilo ai ‘e he senituliō ha vaka ‘Ālekisānitia ko ‘ene folau ki ‘Ītali; ‘o ne fakaheka kimautolu ki ai.
44027007	Pea ko e me‘a ‘i he‘ene ‘aho lahi mo ‘emau ngaholo si‘i pē, ‘o ‘ikai meimei ma‘u ‘a Naitusi ko e kovi ‘a e matangi, ko ia na‘a mau folau ‘i he ū ‘o Kēliti ‘o a‘u ki Salemone.
44027008	Pea mau toki fakateletele, ka na‘e faingata‘a; ‘o mau hoko ki ha potu na‘e ui ko Taulanga Lelei, ‘a ia ‘oku tu‘u ofi ai ‘a e kolo ko Lāsea.
44027009	Pea kuo mole ha taimi lahi, pea matamata tu‘utāmaki ‘eni ‘emau folau, he kuo mahili ‘eni ‘a e ‘aukai, ko ia na‘e tokoni ‘a Paula kiate kinautolu,
44027010	‘o ne pehē, Kau Matāpule, ‘oku ou vakai ‘oku hangehangē ka fakatu‘utāmaki ‘a e folau ni; pea lahi ‘a e maumau, ‘o ‘ikai ‘o e uta mo e vaka pē, ka ‘o ‘etau mo‘ui foki.
44027011	Ka ko e senituliō, na‘e mamafa ange kiate ia ‘a e lea ‘a e toutai, mo ia na‘e pule ki he vaka, ‘i he lea ‘a Paula.
44027012	Kae‘uma‘ā ko e taulanga ia na‘e ‘ikai lelei ke hūfanga ai ‘i he fa‘ahita‘u afā: ko ia, na‘e loto ‘a e tokolahi ke tuku folau mei ai, hei‘ilo te nau lava ke ma‘u ‘a Finisi ke hūfanga ai; ko e taulanga ia ‘o Kēliti ‘oku ū ki he matangi tonga-hihifo mo e tokelau-hihifo.
44027013	Pea ‘i he‘ene angiangi mei he Tonga, na‘a nau lau kuo lava ‘enau fakakaukau; ‘o nau fusi taula, ‘o nau fakateletele ‘i Kēliti, ‘o ofi ‘aupito ki ‘uta.
44027014	Ka kuo te‘eki ke nau loko tō atu, mo e hifo mai mei ‘uta ha matangi hangē ha ‘ahiohio, ‘oku hingoa ko e ‘Eulakulone.
44027015	Pea ‘i he mo‘ua ai ‘a e vaka, ‘o ‘ikai lava ke fakatauala, na‘a mau tuku, ‘o mau ‘au‘auhia.
44027016	Pea mau lele ki he ū ‘o ha ki‘i motu na‘e ui ko Kalauta, pea na‘e ‘ikai te mau meimei lava ke ma‘u ‘a e vaka fokotu‘u.
44027017	Pea kuo fusi leva ia, na‘a mau hanga ‘o ngaohi ‘a e vaka, ‘o tālī. Na‘a mau manavahē foki na‘a mau tūkia ‘i Sītela, ko ia na‘a mau hu‘i ‘a e alangavaka ‘olunga, pea mau toki lepelepaheke.
44027018	Pea ‘i he‘emau mātu‘aki matangia ‘i he ‘aho ‘e taha,
44027019	na‘a mau tolo ‘a e uta; pea ‘i hono tolu ‘o e ‘aho na‘a mau hanga ‘e kimautolu ‘o laku ‘a e nāunau ‘o e vaka.
44027020	Pea ‘i he‘ene ‘aho lahi ‘o ‘ikai hā ‘a e la‘ā pe ko e ngaahi fetu‘u, mo e kei falala mālohi ‘a e matangi, na‘e mole ‘aupito ‘emau ‘amanaki ki he mo‘ui.
44027021	Kae‘uma‘ā na‘e lahi ‘a e ta‘ekai: kae toki tu‘u ‘a Paula ‘i honau lotolotonga, ‘o ne pehē, Kau Matāpule, na‘a mou mei tuitala kiate au, ‘o ‘oua ‘e tuku folau mei Kēliti, ‘o fenāpasi mo e tu‘utāmaki ni mo e maumau.
44027022	Ka na‘a mo eni ‘oku ou tokoni atu ke mou fakato‘oto‘a: koe‘uhi ‘e ‘ikai mate hamou toko taha, ka ko e vaka pē.
44027023	He na‘e tu‘u ofi mai ‘anepō ha ‘āngelo ‘a e ‘Otua, ‘a ‘Ene ‘Afio ‘oku ‘o‘ona au,
44027024	pea ko ia ‘oku ou lotu ki ai, ‘o ne pehē mai, ‘E Paula, ‘oua te ke manavahē; kuo pau te ke tu‘u ‘i he ‘ao ‘o Sisa: pea ko eni, kuo me‘a‘ofa‘aki ‘e he ‘Otua kiate koe ‘a e kakai kotoa pē ‘oku mou folau mo koe.
44027025	Ko ia, ‘a matāpule, mou lototo‘a: he ‘oku ou tui ki he ‘Otua ‘e hoko pē ‘o hangē ko ‘ene folofola mai.
44027026	Ka kuo pau tokua, te tau tūkia ‘i ha motu.
44027027	Pea ‘i hono pō hongofulu mā fā, lolotonga ‘emau pāea holo ‘i he tahi ko ‘Ātalia, ‘iloange, ‘i he tu‘uapō, na‘e mahalo ‘a e kau vaka kuo nau ofi ki ha fonua.
44027028	Pea nau tukutuku, ko e uangokumi: pea nau fai atu si‘i ‘o toe tukutuku, ko e tekumi mā nima.
44027029	Pea mau manavahē na‘a ‘iloange te mau tūkia ‘i ha potu ‘oku hangatāmaki, ko ia na‘a nau lī ha taula ‘e fā mei he taumuli, ‘o nau faka‘amu ke ‘aho.
44027030	Pea ‘ahi‘ahi ‘a e kau vaka ke feholaki mei he vaka, pea nau tukutuku hifo ‘a e vaka fokotu‘u ki he tahi, ‘o lau tokua ko ‘enau ‘alofaki taula ke lī mei he taumu‘a.
44027031	Kae lea ‘e Paula ki he senituliō mo e kau sōtia, Kapau ‘e ‘ikai nofo ‘i vaka ‘a e kau siana ni, ‘e ‘ikai lava hamou fakahaofi.
44027032	Pea hanga leva ‘a e kau sōtia, ‘o tu‘usi ‘a e ngaahi maea ‘o e vaka fokotu‘u, ‘o tuku ia ke tō ‘o mole.
44027033	Pea hanga ai ‘a Paula ‘o enginaki kinautolu kotoa pē, ‘o a‘u ki he‘ene meimei ‘aho hake, ke nau fai ha tokoni; ‘o ne pehē, Ko e ‘aho e ‘e hongofulu mā fa mo ho‘omou taukotofa ‘o nofo ta‘ekai, ‘o ‘ikai te mou ma‘u ha me‘a.
44027034	Ko ia, ‘oku ou enginaki atu ke mou fai ha kai: pea ‘āsili, he ko e me‘a ia ‘e tokoni ki homou fakahaofi. Tala atu, ‘e ‘ikai mole hamou tu‘oni lou‘ulu ‘e taha.
44027035	Pea ‘i he‘ene lea pehē, na‘a ne ala ki ha mā, ‘o ne fai ha fakafeta‘i ki he ‘Otua ‘i honau ‘ao; pea ne pakipaki ia ‘o kamata kai.
44027036	Pea nau loto lahi ai kotoa, ‘o nau hanga ai ‘e kinautolu ‘o tokoni.
44027037	Pea ko homau lau kātokatoa ‘o e kakai ‘i he vaka, ko e toko uangeau mo e toko fitungofulu mo e toko ono.
44027038	Pea kuo nau mākona, na‘a nau fakama‘ama‘a ‘a e vaka, ‘o tolo ‘a e uite ki tahi.
44027039	Pea ‘i he‘ene ‘aho hake, na‘e ‘ikai te nau ‘ilo pe ko e fonua fē: ka na‘a nau vakai ha kōmaki na‘e ‘one‘one hono pā‘angangalu, pea na‘a nau loto ke fakahake ‘a e vaka ‘i he potu ko ia, ‘o kapau ‘e lava.
44027040	Pea nau motuhi ‘a e ngaahi taula ‘o tuku pē ‘i tahi, pea vete fakataha mo ia ‘a e ha‘i ‘o e ongo fohe‘uli, ‘o nau fai lā ‘i he taumu‘a, ‘o nau faka‘uli ki he ‘one‘one.
44027041	Kae ‘iloange, na‘a nau toloto ‘i ha potu na‘e fetaulaki ai ‘a e tahi ‘e ua, pea nau faka‘oho ai ‘a e vaka; pea pikisia ‘a e taumu‘a ‘o toka ma‘u, ka ka vāea ‘a e taumuli ‘i he mālohi ‘o e peau.
44027042	Pea loto leva ‘a e kau sōtia ke tāmate‘i ‘a e kau pōpula, na‘a kakau ha taha ki ‘uta ‘o hola.
44027043	Ka ko e senituliō, ko e me‘a ‘i he‘ene fie fakahaofi ‘a Paula, na‘a ne ta‘ofi ‘enau fakakaukau ko ia; ‘o ne fekau, ke ‘ilonga ‘a kinautolu ‘oku fa‘a kakau ke nau hopo ki tahi ‘o mu‘omu‘a ki ‘uta:
44027044	pea ko e me‘a ki hono toe, ke kakau ha ni‘ihi ‘i he ngaahi fono, pea ko e ni‘ihi ‘i ha me‘a pē mei he vaka. Pea ‘i he fai pehē, na‘a mau hao kotoa pē ki ‘uta.
44028001	PEA kuo mau hao mai leva, pea mau ‘ilo tā ko e hingoa ‘o e motu ko Mēlita.
44028002	Pea ko e me‘a kehe ‘a e angalelei ‘a e kau pāpeliane: he na‘a nau tafu afi, ‘o ‘ave kimautolu kotoa pē ki ai, koe‘uhi ko e ‘uha na‘e tō, mo e momoko.
44028003	Pea kuo okooko ‘e Paula ha ‘ū popohango, ‘o ne ‘ai ki he afi, na‘e totolo mai mei he māfana ha ngata fekai, ‘o u‘u ‘i hono nima.
44028004	Pea ‘i he mamata ‘a e kau pāpeliane ki he manu ‘oku tāupe ‘i hono nima, na‘a nau fepehē‘aki, ‘Āua, ko e siana ni ko e tangata fakapō, pea neongo kuo ne hao mei he tahi, ka na‘e ‘ikai tuku ia ‘e Nunu‘a ke mo‘ui.
44028005	Ka ka tupe‘i ‘e ia ‘a e manu ki he afi, ‘o ‘ikai te ne ongo‘i ha kovi.
44028006	Ka ko kinautolu, na‘a nau ‘amanaki ‘e toe si‘i pea ne fepulopulasi, pe tō fakafokifā ‘o pekia: ka kuo fuoloa ‘enau tatali, pea nau vakai ‘oku ‘ikai ha me‘a ‘e hoko kiate ia, pea na‘e liliu honau loto, ‘o nau pehē ko e ‘otua ia.
44028007	Pea na‘e tu‘u ‘i he feitu‘u ko ia ‘a e potu fonua ‘o e pule ‘o e motu, ko hono hingoa ko Popilio; ‘a ia na‘a ne tali kimautolu, ‘o ne tauhi lelei ‘i hono ‘api ‘i he ‘aho ‘e tolu.
44028008	Pea tā ‘oku toka ‘a e tamai ‘a Popilio, kuo puke ‘i he mofi mo e tu‘utu‘utoto. Pea ‘alu ‘a Paula kiate ia, ‘o ne hūfia, ‘o ne hilifaki hono nima ki ai ‘o fakamo‘ui.
44028009	Pea hili ia, pea ha‘u ‘a e kakai kehe ‘o e motu na‘e mahaki, pea na‘e fakamo‘ui kinautolu:
44028010	‘a ia na‘e lahi ‘enau tokanga‘i kimautolu; pea ‘i he‘emau folau, na‘a nau fakaheka ha ngaahi me‘a ma‘amau tokonaki.
44028011	Pea kuo hili ha māhina ‘e tolu, pea mau folau ‘i ha vaka, ‘a ia ne hūfanga ‘i he motu ‘i he fa‘ahita‘u afā; ko e vaka ‘Ālekisānitia, pea ko hono hingoa, Ko e ongo ‘Otua Māhanga.
44028012	Pea mau tau ki Sulakusa, ‘o mau ‘aho tolu ai.
44028013	Pea mau fākahua mei ai ‘i he potu ko ia, ‘o mau hoko ki Lesio: pea hili ‘a e ‘aho ‘e taha na‘e tonga ‘a e matangi, pea mau a‘u ki Piuteolai ‘i hono ‘aho ua:
44028014	pea mau ‘ilo ai ha ni‘ihi ‘i he kāinga, pea na‘a nau kole ke mau nofo mo kinautolu ‘o ‘aho fitu: pea hili ia na‘a mau ‘alu ki Loma.
44028015	Pea kuo ma‘u talanoa ‘e he kāinga ‘o e potu ko ia kiate kimautolu, ‘o nau fononga mei ai ‘o a‘u ki ‘Apiai Folo mo Faletolu ke fakafetaulaki kiate kimautolu: pea ‘i he fe‘iloaki ‘a Paula mo kinautolu, na‘a ne fai ‘ene fakafeta‘i ki he ‘Otua, mo ne ma‘u ai ha to‘a.
44028016	Pea ‘i he‘emau hū ki Loma, na‘e fakangofua kia Paula ke nofo ‘i hano fale ‘o‘ona, fakataha mo ha sōtia ke le‘ohi ia.
44028017	Pea hili ‘a e ‘aho ‘e tolu, na‘a ne fekau ke fakataha mai ‘a e kau tu‘ukimu‘a ‘o e kakai Siu: pea ‘i he‘enau kātoa mai, na‘a ne lea kiate kinautolu ‘o pehē, Kāinga Matāpule, ko au ‘eni na‘e ‘ave pōpula mei Selusalema, ‘o tuku ki he kakai Loma, kae tala‘ehai na‘a ku fai ha kovi ki hotau fa‘ahinga, pe ki he‘etau ngaahi anga tukufakaholo.
44028018	Pea ko e fa‘ahinga ko ia, hili ‘enau fakamaau au, na‘a nau pehē ke tukuange, koe‘uhi na‘e ‘ikai ha‘aku hiamatea.
44028019	Ka ‘i he lea ‘a e kakai Siu ke ta‘ofi, na‘e pau ke u unga kia Sisa; ka na‘e ‘ikai ko e pehē ‘oku ‘i ai ha‘aku me‘a ke talatalaaki‘i ai hoku kakai.
44028020	Pea ko hono ‘uhinga ia na‘a ku ui mai ai kimoutolu, ke tau fe‘iloaki, pea koe‘uhi ke u lēlea atu; pea ‘āsili, he ko e me‘a ‘oku ‘amanakia ‘e ‘Isileli, ko ia ia ‘oku ou kahoa‘aki ai ‘a e seini ni.
44028021	Pea nau tali kiate ia, Ko e me‘a kiate kimautolu, kuo ‘ikai te mau ma‘u tohi mei Siutea kiate koe; pea kuo ‘ikai ha taha ‘i he kāinga ‘e ha‘u mo hao ongoongokovi, pe ai ha‘ane talanoa ‘e kau kovi kiate koe.
44028022	Ka ‘oku mau pehē, na‘e mei taau ke mau fanongo tonu ‘iate koe pe ko e hā ho‘o ngaahi ‘ulungālau; he ko e me‘a ki he fa‘ahi ko ia, ko e me‘a pē ‘oku mau ‘ilo ki ai, hono lau‘i ‘i he potu kotoa pē.
44028023	Pea nau kotofa ha ‘aho kiate ia, pea nau omi ‘o tokolahi ange ki hono ‘apitanga; pea ne fakamatala mo talatonu kiate kinautolu ‘a e Pule‘anga ‘o e ‘Otua, ‘o ne ‘ahi‘ahi fakatui‘i ki he ngaahi me‘a ‘oku kau kia Sīsū, ‘o tefito ‘ene lea ki he Lao ‘a Mōsese mo e Tohi Palōfita fakatou‘osi; ‘o ne fai mei he hengihengi ki he po‘uli.
44028024	Pea na‘e tui ha ni‘ihi ki he‘ene fakamatala, ka ko e ni‘ihi na‘e ‘ikai.
44028025	Pea ‘i he‘enau loto kehekehe ko ia, na‘a nau tutuku: ka ‘i he te‘eki ke nau ‘alu, na‘e fai ‘e Paula ‘ene fo‘i lea ko eni, He hala ā ‘a e folofola ‘a e Laumālie Mā‘oni‘oni ki ho‘omou ngaahi kui ‘i he palōfita ko ‘Aisea,
44028026	‘o pehē, ‘Alu ki he kakai ko ia, mo ke pehē, Te mou mātu‘aki fanongo, Kae ‘ikai ongo‘i; Pea te mou mātu‘aki sio, Kae ‘ikai ‘ilo‘i.
44028027	He kuo fangapesi ‘a e loto ‘o e kakai ni, Pea ongongata‘a honau telinga, Pea ko honau mata kuo nau tāpuni; Na‘a ‘iloange te nau sio ‘aki honau mata, Pea fanongo ‘aki honau telinga, Pea ‘ilo ‘aki honau loto, ‘O nau tafoki, Ka u fakamo‘ui ‘a kinautolu.
44028028	Ko ia, ko e me‘a pē ko eni ke mou ‘ilo ki ai, kuo fekau ma‘a e Senitaile foki ‘a e me‘a ni, ‘a e fakamo‘ui‘anga ni ‘a e ‘Otua: ‘io, pea ko kinautolu te nau tokanga ki ai foki.
44028029	Pea hili ‘ene lea‘aki ‘a e ngaahi lea ni, na‘e mahu‘i atu ‘a e kau Siu, ‘o lahi ‘enau fakakikihi fakaekinautolu pē.
44028030	Pea na‘a ne nofo ‘i ha fale na‘a ne totongi ki ai ‘e ia, ko e ta‘u ‘e ua kātoa; pea na‘e ‘ilonga ‘a kinautolu ‘e ‘alu ange na‘a nau fe‘iloaki mo ia.
44028031	Pea ne malanga‘aki ‘a e Pule‘anga ‘o e ‘Otua, ‘o ne ako‘aki ‘a e ngaahi me‘a ‘oku kau ki he ‘Eiki ko Sisu Kalaisi, ‘o ne mātu‘aki fai mālohi, ‘o ‘ikai ta‘ofia.
45001001	TŪ ko au Paula, ko e tamaio‘eiki ‘a Sīsū Kalaisi, na‘e ui ke ‘aposetolo, na‘e vahe‘i ke nofo ki he Kōsipeli ‘a e ‘Otua–
45001002	‘a e ongoongolelei ko ia na‘a ne tala‘ofa ki ai ‘i mu‘a ‘i he‘ene kau palōfita ‘i he Tohitapu,
45001003	ko e ongoongo ‘o hono ‘Alo, ‘o ia na‘a ne tupu mei he hako ‘o Tēvita ‘i hono anga kakano,
45001004	‘o ia na‘e mātu‘aki fakae‘a ko e ‘Alo ‘o e ‘Otua ‘i hono laumālie tāpuhā, he‘ene toetu‘u mei he pekia,
45001005	‘io, ‘o Sīsū Kalaisi ko hotau ‘Eiki; ‘a ia na‘e fou mei ai ‘emau ma‘u kelesi, kae‘uma‘ā ‘a e lakanga ‘aposetolo ni, koe‘uhi ke ai ha fakavaivai ki he lotu ‘i he Senitaile kotoa pē, koe‘uhiā ko hono huafa;
45001006	‘a e fa‘ahinga ‘oku mou ‘i ai foki, ko e kau ui ‘e Sīsū Kalaisi.
45001007	Ko ‘eku tohi kiate kimoutolu kotoa pē ‘i Loma ‘a ia ‘oku ‘ofeina ‘e he ‘Otua, kuo fakaului ki he fa‘ahinga tapu. ‘Ofa ke mou ma‘u kelesi mo e fiemālie mei he ‘Otua ko ‘etau Tamai, mo e ‘Eiki ko Sīsū Kalaisi.
45001008	Ko e ‘uluaki me‘a, ‘oku ou fakafeta‘i ki hoku ‘Otua ‘ia Sīsū Kalaisi, koe‘uhi ko kimoutolu fuli pē, koe‘uhi ko e ongoongoa ‘a ho‘omou lotu ‘i māmani kātoa.
45001009	Seuke, ko e ‘Otua ē, ‘a ia ‘oku ou tauhi ki ai ‘aki hoku laumālie ‘i he ngāue ki he Kōsipeli ‘o hono ‘Alo, ko ‘eku fakamo‘oni ‘a ‘Ene ‘Afio ki he ta‘emotu ‘eku takua kimoutolu ‘i he‘eku lotu kotoa pē;
45001010	‘o u hū, hei‘ilo ‘e faifai pea u ta‘imālie ‘alu atu ‘i he finangalo ‘o e ‘Otua.
45001011	He ‘oku ou holi ke fe‘iloaki mo kimoutolu; koe‘uhi ke u ‘atu ha‘amou me‘i kelesi fakalaumālie, hei‘ilo ‘e poupou ai kimoutolu–
45001012	‘ā, ko ‘eku pehē pē, ke ai ha‘atau fetokoni‘aki ‘i he‘eku ‘iate kimoutolu, ‘a au ‘aki ‘a e lotu ‘amoutolu, pea ko kimoutolu ‘aki e lotu ‘a‘aku.
45001013	Pea ‘oku ‘ikai te u loto ke mou ta‘e‘ilo, kāinga, kuo tu‘o lahi ‘eku fakakaukau ke u ‘alu atu, ka kuo ta‘ofi au ‘o a‘u ki he taimi ni; ko ‘eku feinga ke ai haku fua ‘iate kimoutolu foki, ‘o hangē foki ko e Senitaile kehe.
45001014	Ko e tangata mo‘ua au ki he Kalisi mo e Pāpeliane fakatou‘osi, ki he ‘atamai mo e ta‘e‘atamai.
45001015	Pea ‘i he‘ene pehē, ko e anga leva ‘o hoku loto ‘o‘oku ke malanga‘aki ‘a e Kōsipeli kiate kimoutolu foki ‘a e kakai ‘o Loma.
45001016	He tala‘ehai ‘oku ou maa‘i ‘a e Kōsipeli: he ko e ivi ia ‘o e ‘Otua ‘oku ngāue ki he fakamo‘ui ‘iate ia fuli pē ‘oku tui; ‘o mu‘a ki he Siu, ka ki he Kalisi foki.
45001017	He ‘oku fakae‘a ‘i ai ha mā‘oni‘oni mei he ‘Otua, ‘oku kamata mei he tui, pea iku ki he tui; ‘o hangē ko e Folofola, Ko e mā‘oni‘oni te ne mo‘ui mei he tui.
45001018	He ‘oku fakae‘a mei Langi ha houhau ‘o e ‘Otua ki he ngaahi faka‘otuamate mo e ngaahi angahala ‘a e kakai, ‘a e kakai ‘oku ma‘u ‘a e mo‘oni, kae lolomi ‘aki ‘a e fai angahala.
45001019	Koe‘uhiā ko e ngaahi me‘a ‘a e ‘Otua ‘oku lāu‘ilo ki ai, ‘i honau loto; he na‘e ai ‘e he ‘Otua ke e‘a kiate kinautolu.
45001020	‘Io, na‘a mo e ngaahi me‘a ‘o‘ona ‘oku ta‘ehāmai, ka talu e ngaohi ‘o māmani mo e hā ia, ‘i hono ‘utangi‘i mei he ngaahi me‘a kuo ne ngaohi, ‘io, ‘a hono māfimafi mo hono ‘Otua, ‘o fakatou lau ‘ītāniti; ko ia ‘oku ‘ikai ai hanau hao‘anga.
45001021	Koe‘uhi neongo na‘a nau ‘ilo ki he ‘Otua, ka na‘e ‘ikai te nau fakahīkihiki‘i ia, pe fakafeta‘ia, ‘o ngali ko e ‘Otua: kaekehe na‘e taka launoa ‘enau ngaahi fakakaukau; pea po‘uli tu‘u honau loto ta‘e‘ilo.
45001022	Lolotonga ‘enau taukave ‘oku nau poto, na‘a nau hoko ‘o vale.
45001023	Pea nau fetongi ‘a e lāngilangi ‘o e ‘Otua ta‘e‘auha ‘aki ‘a e fakatātā ‘i he tatau ‘o ha tangata ‘oku ‘auha, mo e ngaahi fa‘ahinga manupuna, mo e manu ve‘efā, mo e manu totolo.
45001024	Ka hono ō ia na‘e tuku atu ai kinautolu ‘e he ‘Otua ke nau fou ‘i he ngaahi holi ‘o honau loto, ‘o a‘usia ‘a e anga ‘uli; ko ia na‘e fakalielia‘i honau sino ‘i he‘enau feangai,
45001025	he fa‘ahinga ko ia na‘a nau tuku ‘a e mo‘oni ‘a e ‘Otua, ka nau fai‘aki ‘a e koto loi; ‘o nau lotu mo tauhi ki he me‘a kuo ngaohi, ‘o laka ‘iate ia na‘a ne ngaohi, ‘a ‘Ene ‘Afio ‘oku ‘o‘ona ‘a e fakamālō ‘o lauikuonga. ‘Ēmeni.
45001026	Ko ia na‘e tuku atu ai kinautolu ‘e he ‘Otua ki he ngaahi feinga ‘a ia ko e koto fakalielia. He ko honau kakai fefine na‘a nau tuku ‘a e fai fakaenatula, ka nau hiki ki he anga ‘oku makehe mo natula.
45001027	Pea pehē foki mo e kakai tangata, na‘a nau li‘aki ‘a e fai ki he fefine, ‘a ia ‘oku fakaenatula, ka nau mātu‘aki ‘afu ‘i he feholi‘aki, ko e fai ‘e he tangata mo e tangata ‘a e me‘a ta‘etaau: pea ko ‘enau ma‘u ē ‘i he sino ‘onautolu ‘a e totongi na‘e hoa mo ‘enau hē; ‘a ia na‘e totonu ke pehē.
45001028	‘Io, ‘o hangē ā ‘enau li‘aki ‘a e ‘Otua, ‘i he ‘ikai te nau loto ke puke ma‘u ‘enau ‘ilo kiate ia, pehē na‘e tuku atu kinautolu ‘e he ‘Otua ki he loto li‘ekina, ke fai me‘a ta‘etaau–
45001029	ko e kakai kuo fonu ngutungutu ‘i he angahala kotoa pē, he anga fīta‘a, he mānumanu, he lotokovi; ko e kakai ‘oku pito ‘i he meheka, he fakapō, he fakakē, he fakahekeheke, he mahalo kovi; ko e kakai fakakovi.
45001030	Ko e kakai fasitu‘u–‘a kinautolu ‘oku fehi‘anekina ‘e he ‘Otua –ko e kakai pau‘u, ko e kakai anga fakata‘etoka‘i, ko e kakai fielahi, ko e kakai fakakaukau kovi fo‘ou, ko e kakai talangata‘a ki he mātu‘a.
45001031	Ko e ta‘eloto, ko e ta‘efai ki he‘enau fuakava, ko e ta‘e‘ofa ho‘ota, ko e ta‘efakamolemole.
45001032	Ko e kakai ‘oku peheni honau anga, neongo kuo nau ‘ilo kānokano ‘a e tu‘utu‘uni ‘a e ‘Otua, ‘a e pehē kuo tonu ki he mate ‘a kinautolu ‘oku fai me‘a pehē, ka ‘oku ‘ikai te nau ngata ‘i he fai ‘o e ngaahi me‘a ko ia ka ‘oku hōhō‘ia foki honau loto ‘i he kakai ‘oku fai pehē.
45002001	KO ia ai, ‘oku ‘ikai hao hao‘anga ‘o‘ou, ‘a e tangata fua pē ‘oku fakaanga; he ko ho‘o anga‘i ‘a e fa‘ahinga ko ē ‘i he me‘a ko ia, ‘oku ke anga‘i foki koe; he ‘oku ke fai ‘a e ngaahi me‘a pē ko ia ‘e koe ‘oku fakaanga.
45002002	Ka ‘oku tau ‘ilo ko e fakamaau ‘a e ‘Otua ki he fa‘ahinga fai me‘a pehē, ‘oku totonu.
45002003	Pea ko eni koā ho‘o fakakaukau, ‘a koe, siana, ‘oku ke anga‘i ‘a e kakai fai me‘a pehē; ‘osi, ‘oku ke fai pehē mo koe? ko ho‘o pehē, te ke ‘ata‘atā koe mei he fakamonū ‘a e ‘Otua?
45002004	Ka na‘a ko ho‘o ta‘etoka‘i ‘a e koloa na ko ‘ene anga‘ofa, kae‘uma‘ā ‘ene fakatofutofu mo anga mokomoko; ‘o ‘ikai te ke ‘ilo, ko e anga‘ofa ‘a e ‘Otua ‘oku ne fai ha taki ki he fakatomala?
45002005	Ka ke fai‘aki ho loto fefeka mo ta‘efakatomala na, ‘o ke fokotu‘u houhau ma‘au, ‘oka hoko mai ‘a e ‘aho fai houhau mo fakae‘a ‘a e fakamaau ‘au‘autotonu ‘a e ‘Otua:
45002006	‘a ‘Ene ‘Afio te ne ‘atu ki he tangata takitaha, ‘o fakatatau ki he‘ene ngāue.
45002007	‘Ilonga kinautolu kuo kītaki ‘a e fai lelei, ‘o fou ai ‘enau ngāue ki he lāngilangi‘ia mo e fakamālō mo e ta‘efa‘a‘auha, te ne ‘atu ki ai ‘a e mo‘ui ta‘engata:
45002008	ka ko kinautolu ‘oku mo‘ui ma‘anautolu, pea ‘oku ‘ikai te nau muitala ki he mo‘oni, ka nau muitala pē ki he ta‘etotonu, ‘e tō kiate kinautolu ‘a e tuputāmaki mo e houhau,
45002009	‘a e fakamamahi mo e holitu‘u; ‘io, ‘e tō ki he mo‘ui ‘a e tangata takitaha ‘oku fai ‘a e kovi; ‘o mu‘a ki he Siu, ka ki he Kalisi foki:
45002010	ka ‘e tō ‘a e lāngilangi‘ia mo e fakamālō mo e tu‘umālie mo‘onautolu takitaha ‘oku ngāue lelei; ‘o mu‘a ki he Siu, ka ki he Kalisi foki.
45002011	He ‘oku ‘ikai ha filifilimānako ‘i he ‘Otua.
45002012	He ‘ilonga kinautolu na‘e fai angahala ta‘e te nau ma‘u ha lao, pea ‘e ‘ikai kau ha lao ‘i honau faka‘auha; ka ‘ilonga kinautolu na‘e fai angahala kuo nau ma‘u ha lao, pea ‘e fakamaau kinautolu ‘aki ‘a e lao.
45002013	He tala‘ehai ko e kau fanongo lao ia ‘oku tonuhia ‘i he ‘ao ‘o e ‘Otua, ka ko e kau fai ki he lao ko kinautolu pē ‘e fakatonuhia.
45002014	(He ko e Senitaile, ‘a e kakai ‘oku ‘ikai te nau ma‘u lao, ‘oka ai ha‘anau fai fakaenatula pē ‘a e ngaahi me‘a ‘oku ‘i he Lao, neongo ‘oku ‘ikai te nau ma‘u lao ka ko e lao pē ‘a kinautolu ma‘anautolu:
45002015	he ko e fa‘ahinga ia ‘oku hā ‘i he‘enau anga kuo tohi ‘i honau loto ‘a e ngāue fakalao; ai mo e fakamo‘oni foki ‘e honau konisēnisi, mo ‘enau fevakai‘aki ‘a ‘enau tō‘onga, ‘o nau fakahalaia, ‘io, mo fakatonuhia foki.)
45002016	‘Io, ‘ilonga ‘a e kakai ‘oku fai ki he lao, ‘e toki fakatonuhia kinautolu ‘i he ‘aho ‘e fakamaau ai ‘e he ‘Otua ‘a e ngaahi me‘a fufū ‘a e kakai, ‘o hangē ko e Kōsipeli ‘oku ou malanga‘aki, ‘o fai ‘ia Kalaisi Sīsū.
45002017	Ka ‘o kapau ko e toko taha koe ‘oku lau ko e Siu, mo ke fuataki ha lao, mo ke vīkiviki ‘i he ‘Otua,
45002018	‘o ke ‘ilo hono finangalo totonu, mo ke sivi ‘o ‘ilo ‘a e ngaahi me‘a ‘oku lelei lahi, ko ho akonekina ai pē mei he Lao;
45002019	pea ‘oku ke falala ko e toko taha koe ke takihala ki he kakai kui, ke fakamaama ki he kakai ‘oku nofo he po‘uli,
45002020	ke hīnoi‘i ‘a e kakai ‘oku ta‘eloto, ke ako ‘a e kakai kei tamaiki, koe‘uhi tokua, kuo ke ma‘u ‘i he Lao ‘a e poto mo e mo‘oni kuo ‘ai sino–
45002021	Pea ka kuo pehē, pea ko e tangata koe ‘oku ke akonekina ‘a e kakai kehe, kae ‘ikai fai ha ako kiate koe, ‘ō? Ko e toko taha koe ‘oku ke fanongonongo ke ‘oua na‘a kaiha‘a, ka ke kaiha‘a ‘e koe?
45002022	Ka e toko taha koe ‘oku ke pehē ke ‘oua na‘a tono fefine, ka ke tono fefine ‘e koe? Ko e toko taha koe ‘oku ke fakalili‘a ki he ‘aitoli, ka ke kaiha‘a pē mei he fale ‘aitoli, ‘ō?
45002023	‘Ā, ‘a koe ‘oku ke pōlepole ‘i ha lao, ‘oku ke fakaongokovi ‘a e ‘Otua ‘aki ho‘o maumau‘i ‘a e Lao:
45002024	he ‘oku lau‘ikovi ‘a e huafa ‘o e ‘Otua ‘i he Senitaile ko e me‘a ‘iate kimoutolu: ‘o hangē ko e folofola.
45002025	‘Io, ‘oku mo‘oni pē ko e me‘a ‘aonga kiate koe ‘a e kamu, ‘o kapau te ke fai ki he Lao. Ka ‘o kapau ko e maumau lao koe, kuo hoko ho‘o kamu ko e ta‘ekamu.
45002026	‘Āua, pea neongo ko si‘i ta‘ekamu, ka ‘o kapau te ne tauhi ‘a e ngaahi tu‘utu‘uni ‘a e Lao, ‘ikai ‘e lau ‘ene ta‘ekamu ko e kamu?
45002027	‘Io, ko ia ‘oku ne ‘osiki ‘a e Lao, neongo ‘oku ne ta‘ekamu ko si‘ene fakaenatula pē, ka te ne fakahalaia koe, ‘a koe ‘oku ke maumau lao neongo ho‘o ma‘u tohi mo e kamu.
45002028	He tala‘ehai ko e Siu mo‘oni ia ‘oku Siu ‘i tu‘a pē; pea tala‘ehai ko e kamu mo‘oni ia ‘oku ha pē ‘i tu‘a, ‘i he kakano:
45002029	kaekehe, ko e Siu mo‘oni ia ‘oku Siu ‘i loto, pea ko e kamu mo‘oni ‘a e kamu ‘o e loto, ‘a ia ‘oku tu‘unga ‘i ha laumālie ‘o ‘ikai ‘i ha tohi; ‘a ia ko hono fakamālō ‘oku ‘ikai mei he tangata ka mei he ‘Otua.
45003001	PEA ka ‘oku pehē, pea ‘oku hulu atu ‘a e Siu ‘i he hā? ‘io, ko e hā hano ‘aonga ‘o e kamu?
45003002	‘Oku lahi ‘ene hulu atu ‘i he me‘a kotoa pē. Ko hono me‘a lahi ko e tu‘anaki kinautolu, ‘o tuku ki ai ‘a e ngaahi fo‘i folofola ‘a e ‘Otua–
45003003	‘O hā tokua? Ko ia ai pē ‘a e ta‘etui ‘a e ni‘ihi, ka ko e motu ‘enau tui ko e me‘a ia koā ke motuhi ai ‘a e fai ‘a e ‘Otua ki he‘ene lea, ‘ō?
45003004	Molekemama‘o! Tau tuku mu‘a ‘oku mo‘oni pē ‘a e ‘Otua, kae loi ‘a e kakai kotoa pē: ‘o hangē ko ia kuo tohi, Koe‘uhi ke hā tonuhia ho‘o ngaahi folofola, Pea ke ke ikuna ‘oka anga‘ia.
45003005	Ka ‘o kapau ko ‘etau fai hala ko e me‘a ia kuo e‘a ai ‘a e faitotonu ‘a e ‘Otua, pea ta fēfē ai? Te ta lau ‘oku hala ‘a e ‘Otua he‘ene fai houhau ai, ‘ō? (Ko si‘eku lau fakaetangata pē.)
45003006	Molekemama‘o! he ka ne pehē, pea lava fēfē ‘e he ‘Otua ke fakamaau ‘a māmani?
45003007	‘Io, kapau kuo e‘a ‘a e mo‘oni ‘a e ‘Otua, ‘o fakautuutu ai hono ongoongolelei, ko e me‘a tokua ‘i he‘ete loi, pea ko e hā ‘oku kei anga‘i ai kita foki, ‘o pehē kuo u fai angahala?
45003008	Pea ko e hā ai ‘oku ‘ikai te tau fai kovi mu‘a, kae tupu ‘a e lelei? ‘o hangē ko homau lau‘ikovi ‘oku fai, mo e taukave ‘e he ni‘ihi, tokua ‘oku pehē ‘emau lea. Tonuhekina pē ‘a e tuku ke tautea ha me‘a pehē.
45003009	Pea kuo ta fēfē ē? Kuo ta fokotu‘u hata pā, ‘ō? ‘Oku ‘ikai ‘aupito. ‘Āua, na‘a mau fakamo‘oni ‘anenai, ‘oku mo‘ua kotoa pē ‘i he angahala ‘a e Siu mo e Kalisi fakatou‘osi.
45003010	Pea ‘oku hoa mo ia ‘a e me‘a kuo tohi, ‘Oku ‘ikai ‘aupito ha faitotonu; ‘Oku ‘ikai ‘aupito ha taha.
45003011	‘Oku ‘ikai ha fai fakapotopoto, ‘Oku ‘ikai ha taha ‘oku kumi ki he ‘Otua.
45003012	Kuo nau afe kotoa pē; Kuo nau hoko ko e koto ‘auha kotoa pē: ‘Oku ‘ikai ha taha ‘oku angalelei, ‘Oku ‘ikai ‘aupito ha taha.
45003013	Ko e fonualoto matangaki honau kia; Ko e ngāue ‘a honau ‘elelo ko e fakahekeheke; Kuo fufū ‘i honau loungutu ‘a e me‘a kona ‘o e ngata.
45003014	Ko e koto kapekape ‘a honau ngutu, mo e koto fakamahu.
45003015	‘Oku nau ve‘evave ke lilingi toto.
45003016	‘Oku ‘i honau ngaahi hala ‘a e maumau mo e fakamamahi.
45003017	Pea ko e hala ‘o e melino kuo ‘ikai te nau ‘ilo ki ai.
45003018	Pea ‘oku ‘ikai hā ki honau mata ‘a e ngeia ‘o e ‘Otua.
45003019	Pea ko eni, ‘oku tau lāu‘ilo, ‘ilonga ha fakamatala ‘a e Lao, ko e fai pē ki he kakai ‘oku kau ki he Lao; ko e fai ke tāpuni ai ‘a e ngutu kotoa pē, pea ke hoko ‘o halaia ki he ‘Otua ‘a māmani kātoa.
45003020	Koe‘uhiā ko e me‘a ki he ngaahi ngāue fakalao, ‘e tu‘u mola ai ‘a e kakano kotoa pē ‘i hono ‘ao, ‘o ‘ikai hanau fakatonuhia mei ai: he ko e me‘a ‘oku fou mei he Lao, ko e faka‘ilo angahala pē.
45003021	Ka ‘i onopooni kuo fakae‘a ha fakatonuhia mei he ‘Otua, ‘a ia ‘oku ta‘ekau ai ‘a e lao, ka ‘oku ‘i ai ha lau ki ai ‘i he Lao mo e Tohi palōfita.
45003022	‘Io, ko e fakatonuhia mei he ‘Otua ‘oku fou mai ‘i he tui kia Sīsū Kalaisi ki he kakai kotoa pē ‘oku tui.
45003023	He ‘oku ‘ikai ha fai kehekehe; he kuo fai angahala kotoa pē pea ‘oku ‘ikai te nau a‘usia ‘a e hōifua ‘a e ‘Otua;
45003024	ka nau ma‘u foaki pē ‘a e fakatonuhia ‘i he‘ene ‘ofa pē ‘a‘ana, ko e me‘a ‘i he totongi huhu‘i ‘a ia kuo ‘ia Kalaisi Sīsū.
45003025	‘a e Toko Taha ko ia na‘e faka‘ali‘ali ‘e he ‘Otua ko e me‘a fakatupu hōifua; ko e hōifua tu‘unga ‘i hono ta‘ata‘a, pea founga ‘i he tui; ko e faka‘ali‘ali ‘e he ‘Otua ma‘a ‘Ene ‘Afio, ke hā ai ‘ene faitotonu, koe‘uhiā na‘e laka ‘i he ngaahi angahala langaimu‘a, ko e me‘a ‘i he fai fakatofutofu ‘a e ‘Otua;
45003026	‘io, koe‘uhi ke hā ai ‘ene faitotonu ‘i he kuonga ko eni, ke fakatou hā ‘oku ne faitotonu mo ne fai fakatonuhia kiate ia ‘oku ‘i he tui kia Sīsū.
45003027	Pea ko e fē ‘eni ‘a e pōlepole na? Kuo tāpuni ‘a e matapā ki ai. Ko e hā ‘a e anga ‘o e lao ‘oku pehe‘i ai? Ko ha lao ngāue koā? ‘Ikai, ka ko ha lao tui.
45003028	He ‘oku mau pehē, ‘oku fakatonuhia ha tangata ‘aki ‘a e tui, ‘ata‘atā mei he ngaahi ngāue fakalao.
45003029	‘Io, ko e ‘Otua ko e ‘Otua ‘o e Siu pē koā? ‘Ikai ko e ‘Otua ‘o e Senitaile foki? ‘Io, ko e ‘Otua ia ‘o e Senitaile foki.
45003030	‘O kapau ā ‘oku taha tofu pē ‘a e ‘Otua, ‘a ia te ne fakatonuhia si‘i kamu mei he tui, pea mo si‘i ta‘ekamu ko e me‘a ‘i he‘ene tui.
45004001	PEA ko ‘emau fakaka‘anga ai koā ‘a e Lao, he fai‘aki ‘a e tui? Molekemama‘o! kaekehe, ‘oku mau poupou ‘a e Lao. Pea kapau ko ia, pea ko e hā ‘etau lea ‘ia ‘Epalahame, ko hotau ‘ulumotu‘a fakasino? Ko e hā ha me‘a kuo lava ‘e ia?
45004002	Seuke, kapau na‘e fakatonuhia ‘a ‘Epalahame mei he‘ene ngāue, tā ‘oku ‘i ai ha‘ane me‘a ke pōlepole ai. Ka tala‘ehai ‘oku ‘i ai ha‘ane me‘a pehē ke fai ki he ‘Otua:
45004003	he ko e hā ‘a e lau ‘a e Tohitapu? ‘a ‘eni, pea na‘e tui ‘a ‘Epalahame ki he ‘Otua, pea na‘e lau ia ma‘ane mā‘oni‘oni.
45004004	Pea ko eni, kapau ko ha toko taha ‘oku ngāue, ‘oku ‘ikai lau ‘a e totongi ‘oku ne ma‘u ko e me‘a ‘ofa, ka ko e mo‘ua.
45004005	Ka ka ‘ilonga ha taha ‘oku ‘ikai ngāue, ka ‘oku ne tui falala kiate ia ‘oku ne fakatonuhia ‘a e faka‘otuamate, ‘oku lau ‘a e tui ‘a‘ana ma‘ane mā‘oni‘oni.
45004006	Hangē foki ko e fakamālie ‘e Tēvita ‘a e tangata ‘oku lau mā‘oni‘oni ki ai ‘e he ‘Otua, ‘o ta‘ekau ha‘ane ngāue, he‘ene pehē.
45004007	Monū‘ia ā ka ko e kakai kuo fakamolemole ‘enau ngaahi talangata‘a, Pea ‘u‘ufi ‘enau ngaahi angahala.
45004008	Monū‘ia ā ka ko e tangata ‘a ia ‘e ‘ikai si‘i lau ki ai ‘e he ‘Eiki ha hia.
45004009	Pea ko eni, ‘oku lau ‘a e fakamālie ni ki he kamu pē, pe ki he ta‘ekamu foki? he ‘oku tau pehē, ko ‘Epalahame ia na‘e lau ‘ene tui ma‘ane mā‘oni‘oni.
45004010	Pea na‘e fakafēfē hono lau kiate ia? He‘ene kamu, pe he‘ene ta‘ekamu? Na‘e ‘ikai ‘i he‘ene kamu, ka ‘i he‘ene ta‘ekamu.
45004011	Pea na‘a ne ma‘u ‘a e faka‘ilonga ko ia ko e kamu mo‘o sila ‘o e mā‘oni‘oni mei he tui, ‘a ia na‘a ne ma‘u lolotonga ‘ene ta‘ekamu: koe‘uhi ke ne hoko ko e tamai ‘anautolu kotoa pē ‘oku tui ta‘ekamu, ke lau mā‘oni‘oni kiate kinautolu.
45004012	Pea ko e tamai foki ‘a e ta‘ekamu, ‘a kinautolu ‘oku ‘ikai te nau ngata ‘i he tupu ko e kamu, ka ‘oku nau topuva‘e taha foki mo e tui ‘a ‘etau Tamai ko ‘Epalahame, ‘a e tui na‘a ne ma‘u lolotonga ‘ene ta‘ekamu.
45004013	He tala‘ehai na‘e fou fakalao mai ‘a e tala‘ofa kia ‘Epalahame pe ko hono hako, ‘a e pehē ko e ‘ea ia ‘e ‘o‘ona ‘a māmani: ka na‘e fou mai ‘i he mā‘oni‘oni mei he tui.
45004014	He kapau ‘oku ‘ea ‘a e kakai ‘oku tu‘unga ki he Lao, tā ‘oku ma‘ama‘a ‘a e tui, pea ka‘anga ‘a e tala‘ofa:
45004015	he ko e me‘a ‘oku fakatupu ‘e he Lao ko e houhau: ka ka ‘ikai leva ha lao, pea ‘ikai ai foki ha talangata‘a.
45004016	Ko hono ‘uhinga ‘eni ‘o ‘ene tu‘unga ki he tui, koe‘uhi ke fou mai ko e me‘a‘ofa; koe‘uhi ke pau ‘a e tala‘ofa ki he hako kotoa, ‘o ‘ikai ki he hako pē ‘oku tu‘unga ki he Lao, ka ki he hako foki ‘oku tu‘unga ki he tui faka-‘Epalahame; ‘a ‘Epalahame ‘a ia ko e Tamai ‘atautolu kotoa ‘i he ‘ao ‘a e ‘Otua na‘a ne tui ki ai;
45004017	(‘o hangē ko ia kuo tohi, Kuo u tu‘utu‘uni koā ko e tupu‘anga ‘o ha fuifui pule‘anga ‘a ‘Ene ‘Afio ‘oku ne fakamo‘ui hake ‘a e pekia, mo ne lau ‘a e ngaahi me‘a ‘oku ‘ikai, ‘o hangē ‘oku nau ‘i ai.
45004018	‘A ‘Epalahame na‘a ne tui, ‘o piki ki he‘ene ‘amanaki, neongo kuo ‘ikai ‘a e ‘amanakinga; koe‘uhi ke ne hoko ko e tupu‘anga ‘o ha fuifui pule‘anga; ‘o hangē ko e me‘a kuo folofola‘aki mai, ‘E pehē ho hako.
45004019	Pea ‘i he ‘ikai vaivai ‘ene tui, na‘a ne tokanga‘i leva hono sino ‘o‘ona, ‘ene mate, he ‘oku ne ofi ke teau ta‘u; kae‘uma‘ā ‘a e mate ‘a e manava ‘o Sela.
45004020	Ka na‘e ‘ikai te ne tāla‘a ki he tala‘ofa ‘a e ‘Otua ‘i ha‘ane ta‘etui; ka na‘e hoko ‘o kaukaua ‘ene tui, mo ne fakahīkihiki‘i ‘a e ‘Otua.
45004021	Mo mātu‘aki falala, ko e me‘a kuo ne tala‘ofa ki ai ‘oku ne malava foki ke fai.
45004022	Ko hono ‘uhinga ia foki na‘e lau ia ma‘ane mā‘oni‘oni.
45004023	Ka tala‘ehai na‘e tu‘u ‘i he Tohi ‘o pehē, “Na‘e lau ma‘ana,”koe‘uhi ko ia pē.
45004024	Ka koe‘uhi ko kitaua foki: ‘io, ‘e lau ma‘ataua, ‘a kitaua ‘oku ta tui kiate ia na‘a ne fokotu‘u ‘a hotau ‘Eiki ko Sīsū mei he pekia–
45004025	‘a ‘Ene ‘Afio na‘e tukuange ke pekia koe‘uhi ko ‘etau ngaahi faihala, pea fokotu‘u koe‘uhi ko hotau fakatonuhia.
45005001	KO ia, tau tuku ke fakatonuhia‘i kitautolu ‘i he tui, ka tau ma‘u melino ai mo e ‘Otua ‘i hotau ‘Eiki ko Sīsū Kalaisi;
45005002	‘a ia foki kuo fou mei ai hotau tataki ‘i he tui ki he kelesi ko eni ‘oku tau matu‘u ai: pea ke tau vīkiviki ‘i he ‘amanaki kau ‘i he lāngilangi ‘o e ‘Otua.
45005003	Pea ‘ikai‘ia ko ia pē, ka ke tau vīkiviki foki ‘i he‘etau ngaahi mamahi; he‘etau ‘ilo ‘oku tupu mei he mamahi ‘a e kātaki,
45005004	pea mei he kātaki, ‘a e lava ‘o e ‘ahi‘ahi; pea mei he lava ‘o e ‘ahi‘ahi ‘a e fakatu‘amelie.
45005005	Pea tala‘ehai ko e me‘a fakamā ‘a e fakatu‘a ko ia; koe‘uhi kuo taumalingi ‘a e ‘ofa ‘a e ‘Otua ‘i hotau loto ‘i he Laumālie Mā‘oni‘oni, ‘a ia ne foekina kiate kitautolu.
45005006	‘Ē, kapau ā ne pekia ‘a Kalaisi ma‘a e faka‘otuamate, ‘i he hoko ‘a e kuonga totonu, neongo na‘e kei vaivai kitautolu–
45005007	Seuke, neongo ko ha faitotonu, hei‘ilo pe ‘e ai ha taha te ne fie mate ma‘ana: ‘io, kapau ko ha tangata lelei, tokaange nai ha taha te ne fakato‘oto‘a nai ‘o mate ma‘ana.
45005008	Ka ko e ‘Otua ‘oku ne fakahā ‘a e mo‘oni ‘o ‘ene ‘ofa ‘a‘ana kiate kitautolu ‘i he pekia ‘a Kalaisi ma‘atautolu, lolotonga ‘oku tau kei angahala.–
45005009	Pea kapau ko ia, pea ka kuo tau ma‘u ‘eni ‘a e fakatonuhia ‘i hono ta‘ata‘a, pea huanoa hotau fakamo‘ui ka fai ‘iate ia mei he houhau.
45005010	He kapau na‘e fakalelei ‘a e ‘Otua kiate kitautolu ‘i he pekia ‘a hono ‘Alo, lolotonga ‘ene fili ‘aki kitautolu, pea huanoa hotau fakamo‘ui ka fai ‘i he mo‘ui ‘a‘ana, ka kuo ne hōifua mai.
45005011	Pea ‘ikai‘ia ko ia, ka ‘oku vīkiviki foki ‘i he ‘Otua ‘a kitautolu ‘eni, ko e me‘a ‘i hotau ‘Eiki ko Sīsū Kalaisi, ‘a e toko taha ko ia kuo fou mei ai ‘eni ‘etau ma‘u fakalelei.
45005012	Ko ia, ko e hoko ‘a e fakamo‘ui na‘e tatau mo e hoko ‘a e angahala ki māmani, ‘i he tangata pē taha; mo e hoko ‘a e mate ‘i he angahala; mo ‘ene a‘usia pehē ‘a e kakai kotoa pē ‘e he mate, koe‘uhi ne angahala kotoa pē.–
45005013	He na‘e ‘i māmani ‘a e angahala ‘i mu‘a, ‘o a‘u atu ki he Lao; ka tala‘ehai ‘oku lau angahala ‘i he ‘ikai ha lao.
45005014	Ka neongo ia, ka na‘e Hau pē ‘a Mate meia ‘Ātama ‘o a‘u kia Mōsese; ‘o ne pule foki kiate kinautolu kuo te‘eki fai ha angahala, ‘o fa‘ahinga mo e talangata‘a ‘a ‘Ātama ‘a ia ko e taipe ‘o e ‘Ātama ka hoko mai.
45005015	Ka ‘oku ‘ikai ke fai tatau ‘aupito ‘a e ‘omi kelesi mo e faihala. He kapau na‘e mate ‘a e tokolahi ‘i he fai hala ‘a e toko taha, huanoa ‘ene a‘usia ‘a e tokolahi, ‘o fu‘u hulu atu, ‘e he ‘ofa ‘a e ‘Otua, mo ‘ene me‘a‘ofa, ko e me‘a ‘i he ‘ofa ‘a e tangata ‘e toko taha ko Sīsū Kalaisi.
45005016	Pea na‘e ‘ikai tatau ‘a e me‘a na‘e foaki pea mo e me‘a na‘e hoko ‘i he toko taha na‘e angahala. He ko e fakamaau ia na‘e langa‘i ‘e he toko taha, pea iku ki he fakahalaia: ka ko e ‘omi kelesi na‘e langa‘i ‘e he ngaahi faihala lahi, pea iku ki he fakatonuhia.
45005017	He kapau na‘e Hau ‘a Mate ‘i he faihala ‘a e toko taha, pea founga ‘ene Hau ‘i he toko taha ko ia; huanoa ‘enau Hau ‘i he mo‘ui, ‘e kinautolu ‘oku ma‘u hono lahi faufau ‘o e kelesi, mo e me‘a‘ofa ko e fakatonuhia, ko e fou ‘enau Hau ‘i he toko taha ko Sīsū Kalaisi.
45005018	‘Āua; ko ia, hangē na‘e fou mai ha me‘a mei ha fai faihala, ‘a ia na‘e a‘u ki he kakai kotoa pē mo‘o fakahalaia: pehē foki, na‘e fou mai ha me‘a mei ha fo‘i Fai totonu ‘a ia na‘e a‘u ki he kakai kotoa pē mo‘o fakatonuhia ke nau mo‘ui.
45005019	He hangē na‘e fakahalaia‘i ‘a e tokolahi, ko e me‘a ‘i he talangata‘a ‘a e tangata ‘e toko taha: pehē foki, ‘e fakatonuhia‘i ‘a e tokolahi, ko e me‘a ‘i he talangofua ‘a e toko taha.
45005020	Pea ko eni, na‘e hū ange ‘a e Lao, koe‘uhi ke lahi ‘a e faihala: ka ko ‘ene lahi leva ‘a e angahala, pea hulu atu noa pē ‘a e kelesi.
45005021	Koe‘uhi ke hangē na‘e Hau ‘a Angahala ‘i he mate, pehē foki ke Hau ‘a Kelesi mei he fakatonuhia, ‘o iku ki he mo‘ui ta‘engata, ‘ia Sīsū Kalaisi ko hotau ‘Eiki.
45006001	PEA fēfē ai? Te tau pehē koā, Tau nofo‘aki fai angahala, koe‘uhi ke hulu atu ‘a e kelesi?
45006002	Molekemama‘o! Ko kitaua na‘a ta mate ki he angahala, ‘e fēfē ‘eta kei mo‘ui‘aki ia?
45006003	‘Io, na‘a ‘oku ‘ikai te mou ‘ilo, ‘ilonga kitautolu na‘e papitaiso, ‘o fakahoko ai kia Sīsū Kalaisi, na‘e papitaiso ‘o fakahoko ai ki he‘ene pekia.
45006004	Pea ko e me‘a ‘i hotau papitaiso ki he‘ene pekia, pea tā na‘a tau kaungā telio mo ia; koe‘uhi, hangē na‘e fokotu‘u ‘a Kalaisi mei he pekia ‘e he ‘Afio ‘a e Tamai, pehē ke fai‘aki ‘e kitautolu foki ha mo‘ui ‘oku fo‘ou hono anga.
45006005	He kapau kuo tau tupu taha mo ia ‘i he tatau ‘o ‘ene pekia, pea te tau pehē foki ‘i he tatau ‘o ‘ene toetu‘u.
45006006	He ‘oku tau ‘ilo ‘a e me‘a ni, na‘e kaungā kalusefai mo ia ‘a e motu‘a tangata ‘otautolu, koe‘uhi ke ka‘anga ‘a e sino angahala‘ia; ke ‘oua na‘a tau toe nofo pōpula kia Angahala.
45006007	He ko ia kuo mate, kuo ‘ata‘atā ia meia Angahala.
45006008	Pea ko eni, kapau na‘a tau pekia fakataha mo Kalaisi, ‘oku tau tui te tau kaungā mo‘ui foki mo ia:
45006009	he‘etau ‘ilo kuo fokotu‘u leva ‘a Kalaisi mei he pekia, pea ‘ikai kei ‘a‘ana ke pekia; ‘oku ‘ikai kei fakaehaua ia ‘e Mate.
45006010	He ko e mate na‘a ne fai, ko e mate ki he angahala, ‘o tu‘o taha tofu pē: ka ko e mo‘ui ‘oku ne fai, ko e mo‘ui ki he ‘Otua.
45006011	Pehē foki, mou lau kimoutolu ko e koto mate ki he angahala, ka ko e koto mo‘ui ki he ‘Otua, ‘i ho‘omou tu‘u ‘ia Kalaisi Sīsū.
45006012	Ko ia, ‘oua na‘a tuku ke Hau ‘a Angahala ‘i homou sino mate ngofua, ke mou tuitala ki he ngaahi holi ‘o‘ona.
45006013	Kae‘uma‘ā ke ‘oua te mou ‘atu homou ngaahi kupu ma‘a Angahala, ko e mahafu ‘o e faikovi; ka mou ‘atu kimoutolu ki he ‘Otua, hangē ko e kakai kuo mo‘ui mei he mate, pea ‘atu homou ngaahi kupu ma‘a e ‘Otua, ko e mahafu ‘o e fai lelei.
45006014	He tala‘ehai ‘e fakaehaua kinautolu ‘e Angahala: he ‘oku ‘ikai te mou nofo kia Lao ka kia Kelesi.
45006015	Pea fēfē ai? ‘Oku ngofua ke tau fai angahala koā, koe‘uhi ‘oku ‘ikai te tau nofo kia Lao ka kia Kelesi, ‘ō?
45006016	Molekemama‘o! ‘Ikai ‘oku mou ‘ilo, ka mou ka ‘atu kimoutolu ki ha taha ko e kau tamaio‘eiki ke talangofua kiate ia, pea ko e kau tamaio‘eiki leva kimoutolu kiate ia ‘oku mou talangofua ki ai; pe ko e kau tamaio‘eiki ‘a Angahala ‘o iku ki he mate, pe ko e kau tamaio‘eiki ‘a Fai talangofua, ‘o iku ki he mā‘oni‘oni?
45006017	Pea ko eni, fakafeta‘i ki he ‘Otua, neongo na‘a mou nofo mu‘a ko e kau tamaio‘eiki ‘a Angahala, ka na‘a mou talangofua fie talangofua ki he fa‘ahinga akonaki na‘e tuku kimoutolu ki ai.
45006018	Pea ‘i he fakatau‘atāina kimoutolu meia angahala, na‘e fakapōpula kimoutolu kia mā‘oni‘oni.
45006019	(Ko si‘eku lea fakaetangata pē ia, ko e me‘a ‘i he vaivai ‘o homou kakano). Ko konā ‘uhinga; hangē na‘a mou ‘atu homou ngaahi kupu kia Anga‘uli mo Malakilao, ko e kau tamaio‘eiki ke ngāue ki he malaki lao; pehē, ke mou ‘atu ‘eni homou ngaahi kupu kia Mā‘oni‘oni, ko e kau tamaio‘eiki ke ngāue ki he fakahaohaoa.
45006020	Seuke, lolotonga na‘a mou nofo ko e kau tamaio‘eiki ‘a Angahala, na‘a mou tau‘atāina meia Mā‘oni‘oni.
45006021	Pea ko e hā tū ha fua na‘a mou ma‘u ‘i he taimi ko ia mei he ngaahi me‘a ko ia ‘oku mou mā ai ni? He ko e iku‘anga ‘o e ngaahi me‘a ko ia ko e mate.
45006022	Ka ‘i he tu‘u ko eni, ‘i he fakatau‘atāina kimoutolu meia Angahala, kae fakapōpula kimoutolu ki he ‘Otua, ‘oku ‘i ai hamou fua, ko e fua ‘oku taki he haohaoa, pea ko e iku‘anga ko e mo‘ui ta‘engata.
45006023	He ko e tokonaki ‘a Angahala ko e mate; ka ko e me‘a‘ofa ‘a e ‘Otua ko e mo‘ui ta‘engata, tu‘u ‘ia Kalaisi Sīsū ko hotau ‘Eiki.
45007001	HE ‘oku ‘ikai te mou ‘ilo, kāinga–seuke, ‘oku ou lea ki ha kakai ‘oku maheni mo e lao–‘oku ‘ikai te mou ‘ilo koā, ‘oku pule ‘a e lao ki he tangata lolotonga ‘ene mo‘ui pē?
45007002	He ko eni, ko e fefine alafia ‘oku ne ha‘isia mei he lao ki hono husepāniti ‘oku mo‘ui; ka ‘o kapau kuo pekia ‘a e husepāniti, kuo ne ‘ata‘atā ai mei he lao ‘o e husepāniti.
45007003	Pea ko ia, lolotonga ‘oku mo‘ui hono husepāniti, ‘e lau ia ko e fe‘auaki, ‘o kapau te ne nonofo mo ha tangata kehe: ka ‘o kapau kuo pekia hono husepāniti, ‘oku ne tau‘atāina mei he lao ko ia; ko ia ‘oku ‘ikai ko e fe‘auaki ia, he‘ene nonofo mo ha tangata kehe.
45007004	Ko ia, si‘oku kāinga, na‘e ‘ai ke mate kimoutolu foki kia Lao ‘i he sino ‘o Kalaisi; koe‘uhi ke mou nonofo mo ha taha kehe, ‘io, mo e Toko Taha ko ia na‘e fokotu‘u mei he pekia; koe‘uhi ke tau fakatupu fua ma‘a e ‘Otua.
45007005	He lolotonga na‘a tau ‘i hotau anga kakano, ko e ngaahi o‘i ke angahala, ‘a ia na‘e langa‘i ‘e he Lao, na‘e ngāngāue ia ‘i hotau ngaahi kupu, ke fakatupu fua kia Mate.
45007006	Ka ‘i he tu‘u ko eni, kuo faka‘ata‘atā kitautolu meia Lao, he‘etau mate ki he me‘a ‘a ia na‘e ma‘u puke ai kitautolu; ko ia, ‘oku tau ngāue ‘eni ‘i ha anga fo‘ou ko ha laumālie, ‘o ‘ikai ‘i he anga motu‘a, ko ha tohi.
45007007	Pea fēfē ai? te ta pehē, ko e Lao ko e koto angahala? Molekemama‘o! Ka neongo ia, ka na‘e ‘ikai te u lave‘i ‘a e angahala, ka ne ta‘e‘oua pē ‘a e Lao. ‘O pehē; ne ‘ikai te u ongona ‘a e mānumanu, ka ne ta‘e‘oua ‘a e pehē mai ‘e he Lao, ‘Oua na‘a ke mānumanu.
45007008	Ka ka tu‘unganaki ‘aki ia ‘e Angahala, ‘o ne ngāue‘aki ‘a e fekau ke fakatupu ‘iate au ‘a e fa‘ahinga mānumanu kehekehe. He ka mama‘o ‘a e lao, ‘oku mate pē ‘a Angahala.
45007009	Pea na‘e ai ha taimi na‘a te mo‘ui pē kita, ‘o mama‘o ‘a e lao: ka ‘i he a‘u mai ‘a e fekau, ne ake mo‘ui ‘a Angahala, ka te mate kita.
45007010	Pea u ‘ilo ‘a e fekau na‘e tu‘utu‘uni ko e mo‘ui‘anga, tā ko e mate‘anga ia.
45007011	Ko hono ‘uhinga, ko Angahala na‘a ne tu‘unganaki ‘aki ia, ‘o ne ngāue‘aki ‘a e fekau ke kākaa‘i au, mo ne fai‘aki ia hoku tāmate‘i.
45007012	Ko ia, ko e me‘a ki he Lao, ‘oku mā‘oni‘oni pē ia, pea mā‘oni‘oni mo totonu mo lelei ‘a e fekau na.
45007013	‘Io! Pea tā ko e me‘a lelei na na‘e hoko kiate au ko e mate, ‘ō? Molekemama‘o! Ka ko angahala ia na‘e pehē; koe‘uhi pē ke hā ai ko e angahala, ‘i he‘ene fakatupu mate kiate au ‘aki ‘a e me‘a lelei na; ‘io, koe‘uhi ke hoko ‘a e Angahala ko e toki tama fai kovi ‘i he ngāue ‘a e fekau.
45007014	He ‘oku tau lāu‘ilo ‘oku fakalaumālie ‘a e Lao; ka ko kita ko e kakano ‘atā, pea kuo fakatau kia Angahala.
45007015	He tala‘ehai ‘oku ou ‘ilo ‘a e me‘a ‘oku ou ngāue ki ai: he ‘oku ‘ikai ko e me‘a ‘oku ou fie fai ‘a ia ‘oku ou fai; ka ko e me‘a ‘oku ou fehi‘a ki ai, ko ia ‘oku ou fai.
45007016	Pea kapau ko e me‘a ‘oku ‘ikai te u fie fai ‘a ia ‘oku ou fai, tā ‘oku ou fakamo‘oni ai ki he Lao ‘oku lelei ia.
45007017	Pea ‘i he tu‘u ko ia, tala‘ehai ‘oku kei ko kita ia ‘oku ngāue ki he me‘a ko ia, ka ko angahala ‘oku fale ‘iate au.
45007018	Seuke, kuo u ‘ilo, ko e me‘a kiate au, ‘a ia ko e pehē ki hoku kakano, ‘oku ‘ikai ke fale ai ha lelei ‘e taha: he ‘oku tolotui mai ‘a e fie fai lelei, ka ko hono fai, ‘oku ‘ikai.
45007019	‘Io, ko e lelei ‘oku ou fie fai ‘oku ‘ikai te u fai; kaekehe, ko e kovi, ‘a ia ‘oku ‘ikai te u fie fai, ko ia ia ‘oku ou feia.
45007020	Pea kapau ko e me‘a ‘oku ‘ikai te u fie fai, ko ia ia ‘oku ou fai, tala‘ehai ‘oku kei ko kita ia ‘oku ngāue ki he me‘a ko ia, ka ko Angahala ‘oku fale ‘iate au.
45007021	Pea ko ia, ‘oku ou ongona, lolotonga ‘oku te tokanga kita ki he Lao ke te fai lelei, tā ‘oku tolotui mai kia kita ‘a e fai kovi.
45007022	Seuke, ‘oku te kaungamālie‘ia mo e lao ‘a e ‘Otua, ‘a hoto tangata-‘i-loto.
45007023	Ka ‘oku hā kiate au ha lao kehe ‘oku nofo ‘i hoku ngaahi kupu, ‘o fai tau mo e lao ‘o hoku loto, mo taki pōpula au ki he lao angahala‘ia ‘oku nofo ‘i hoku ngaahi kupu.
45007024	‘Oiauē! si‘i toki mala‘ia kita! ko hai tū te ne hamusi au mei he sino ‘oku mei ai ‘a e mate ni?
45007025	Fakafeta‘i ki he ‘Otua, ‘a ia kuo ne fai ‘ia Sīsū Kalaisi ko hotau ‘Eiki! Pea tā ko au, fakaekita, ‘oku te ngāue ki he lao ‘a e ‘Otua ‘i hoku loto, ka ko e lao ‘a angahala ‘i hoku kakano.
45008001	KO ia, ‘i he tu‘u ko eni, ‘oku ‘ikai ha momo‘i fakahalaia ‘o e kakai ‘oku ‘ia Kalaisi Sīsū.
45008002	He ko e lao ‘a e Laumālie ko e Mo‘ui‘anga, kuo ne fakatau‘atāina koe mei he lao ‘a angahala mo mate, ‘i ho‘o tu‘u ‘ia Kalaisi Sīsū.
45008003	He ko e me‘a na‘e ‘ikai lava ‘e he Lao, ko ‘ene vaivai koe‘uhi ko e kakano, ne lava ‘e he ‘Otua; he‘ene fekau mai hono ‘Alo ‘o‘ona ‘i he tatau ‘o e kakano angahala‘ia, pea mo‘o feilaulau he angahala, ‘o ne hifo ai ‘a angahala mei he‘ene pule ‘i he kakano:
45008004	koe‘uhi ke fakakakato ‘a e me‘a ‘oku ‘eke ‘e he Lao ‘iate kitautolu, ‘a kitautolu ‘oku ‘ikai ke tau angimui ki he kakano, ka ki he Laumālie.
45008005	He ko kinautolu ‘oku nau anga fakakakano, ‘oku nau toka ki he ngaahi me‘a ‘a e kakano; ka ko kinautolu ‘oku anga fakalaumālie, ‘oku nau toka he ngaahi me‘a ‘a e Laumālie.
45008006	Pea ko e feinga ‘a e kakano ko e koto mate ia: ka ko e feinga ‘a e laumālie ko e koto mo‘ui mo melino.
45008007	Koe‘uhi ko e feinga ‘a e kakano ko e koto fakafili ki he ‘Otua: he ‘oku ‘ikai te ne fakavaivai ia ki he lao ‘a e ‘Otua; seuke, ‘oku ‘ikai ‘aupito te ne lava.
45008008	Pea ko kinautolu ‘oku tu‘u ‘i he kakano ‘oku ‘ikai te nau lava ke fakahōifua ‘a e ‘Otua.
45008009	Ka ko kimoutolu, ‘oku ‘ikai te mou tu‘u ‘i he kakano, ka ‘i he Laumālie; ‘o kapau ā ‘oku fale ‘iate kimoutolu ‘a e Laumālie ‘o e ‘Otua. Ka ‘o kapau ‘oku ai ha taha ‘oku ‘ikai te ne ma‘u ‘a e Laumālie ‘o Kalaisi, ‘oku ‘ikai ‘o‘ona ‘a e toko taha ko ia.
45008010	Pea ko eni, kapau ‘oku ‘iate kimoutolu ‘a Kalaisi, tā kuo mate ‘a e sino koe‘uhi ko e angahala; ka ko e koto mo‘ui ‘a e laumālie koe‘uhi ko e mā‘oni‘oni.
45008011	‘Io, kapau ‘oku fale ‘iate kimoutolu ‘a e Laumālie ‘o ia na‘a ne fokotu‘u ‘a Sīsū mei he pekia, pea tā ko ia na‘a ne fokotu‘u ‘a Kalaisi mei he pekia, te ne ‘ai ke mo‘ui ‘a e koto mate na ko homou sino, koe‘uhi ko hono Laumālie ‘oku nofo‘ia kimoutolu.
45008012	Pea kapau ko ia, kāinga, tā ko e kakai mo‘ua kitaua; ka tala‘ehai ko e mo‘ua kia Kakano, ke ta mo‘ui fai ki he kakano.
45008013	He kapau te mou mo‘ui fai ki he kakano, ko hono ālonga pē ‘o ha‘amou mate: ka ‘o kapau te mou fai‘aki ‘a e Laumālie, ‘o ‘ai ke mate ‘a e feinga kovi ‘a e sino, te mou mo‘ui.
45008014	He ‘ilonga kinautolu ‘oku tākiekina ‘e he Laumālie ‘o e ‘Otua, ko kinautolu ia ‘a e ngaahi foha ‘o e ‘Otua.
45008015	He tala‘ehai na‘a mou ma‘u ha Laumālie anga pōpula, ke mou foki ai ki he manavahē: ka na‘a mou ma‘u ‘a e Laumālie anga-faka-tama-ohi; pea ‘i he‘etau ‘iate ia ‘oku tau kalanga, ‘Apā Tamai.
45008016	Ko e Laumālie, ‘oku ne kaungā fakamo‘oni ‘e ia mo hotau laumālie, ‘o pehē, ko e fānau ‘a e ‘Otua ‘a kitautolu.
45008017	Pea kapau ko e fānau, tā ko e ngaahi ‘ea foki, ko e ngaahi ‘ea ‘o e ‘Otua, pea kaungā ‘ea mo Kalaisi; ‘o kapau ā ‘oku tau kaungā mamahi mo ia, ka tau kaungā hākeaki‘i foki mo ia.
45008018	Seuke, ‘oku te pehē, ko e ngaahi mamahi ‘o e taimi ni ‘oku ‘ikai kākunga ke tatau mo e lāngilangi ‘oku ene ke fakae‘a mai, ‘o ‘ai kiate kitautolu.
45008019	‘Io, ko e ‘amanaki tu‘u ‘a Natula ‘oku ne nofo‘aki tali ki he fakae‘a ‘o e ngaahi foha ‘o e ‘Otua.
45008020	He na‘e fakamo‘ulaloa ‘a Natula ki he muna: ka tala‘ehai ko hono loto, ka koe‘uhi pē ko ia na‘a ne fai ‘a e fakamo‘ulaloa.
45008021	Ka na‘e tuku ke ne ‘amanaki pē, ‘o pehē, na‘a mo ia, ‘a Natula, ‘e faifai pea faka‘ata‘atā mei he‘ene pōpula ki he ‘auha, kae fakahoko ia ki he tau‘atāina fakalangi ‘a e fānau ‘a e ‘Otua.
45008022	Seuke, ‘oku tau lāu‘ilo pē, ‘oku fai ‘o a‘u ki he taimi ni ‘a e fetō‘eaki mo langā ‘a Natula kātoa.
45008023	Pea tala‘ehai ko ia pē, ka na‘a mo kitaua, neongo ‘oku ta ma‘u ‘a e fua tapu ‘o e Laumālie, ka ‘oku ta to‘e loto kitaua foki, he talitali ki he fakakakato ‘o e ohi, ‘a ia ko e huhu‘i ‘o hotau sino.
45008024	He na‘e fakamo‘ui ‘amanaki pē kitautolu: ka ‘oka kuo hā ‘ete ‘amanaki, ‘oku ‘ikai kei ko e ‘amanaki ia: he ka ko ha me‘a ‘oku sio ki ai ha taha, pea fēfē ai ha‘ane kei ‘amanaki ki ai?
45008025	Ka ‘o kapau ko ha me‘a ‘oku ‘ikai te tau sio ki ai, ‘a ia ‘oku tau ‘amanekina, tā ‘oku tau talitali ki ai ‘aki ‘a e kātaki.
45008026	Pehē foki, ko e Laumālie ‘oku ne tokoni‘i ‘eta vaivai: ‘o pehē, ‘oku ‘ikai te ta ‘ilo pe ko e hā te ta lotua ke hoa mo ‘eta faingata‘a: ka ko e Laumālie ‘oku ne hufekina ‘e ia ‘a kitaua, ‘aki ‘a e ngaahi to‘e ‘oku ‘ikai fa‘a fakamatala.
45008027	Ka ko ia ‘oku ne hakule ‘o e loto, ‘oku ne mea‘i ‘a e me‘a ‘oku feinga ki ai ‘a e Laumālie; koe‘uhi ‘oku fai ‘i he funga ‘o e finangalo ‘o e ‘Otua ‘ene hufekina ‘a e kakai lotu.
45008028	Kae‘uma‘ā ‘oku tau ‘ilo, ‘ilonga ‘a e kakai ‘oku ‘ofa ki he ‘Otua, ‘oku fengāue‘aki ‘a e me‘a kotoa pē ma‘anau lelei; he ko e kakai kinautolu kuo ului ‘o fakatatau ki he‘ene tu‘utu‘uni.
45008029	He ko kinautolu na‘a ne toka mea‘i, na‘a ne toka tu‘utu‘uni foki ke nau hokosi ‘a e ‘īmisi ‘o hono ‘Alo; koe‘uhi ke ne ta‘okete ki he tehina tokolahi.
45008030	Pea ko kinautolu na‘a ne toka tu‘utu‘uni, na‘a ne ui foki kinautolu; pea ko kinautolu na‘a ne ui, na‘a ne fakatonuhia‘i foki kinautolu; pea ko kinautolu na‘a ne fakatonuhia‘i na‘a ne fakalāngilangi‘i foki kinautolu.
45008031	Pea ko e hā ai ha‘ata lea ‘e fai ki he ngaahi me‘a ni? ‘Ā, kapau ‘oku kau ‘a e ‘Otua ma‘atautolu, pea ko hai tū ‘e ta‘ofi mai?
45008032	Seuke, kapau na‘e ‘ikai mamae ‘e he ‘Ene ‘Afio ki hono ‘Alo mo‘oni, ka ka tukuange ia ke pekia koe‘uhi ko kitautolu fuli pē, pea fēfē ai ha‘ane mamae ke foaki mai mo ia ‘a e me‘a kotoa pē.
45008033	Ko hai te ne talatalaaki ‘i ‘a e kakai kuo fili ‘e he ‘Otua? ‘a e ‘Otua koā, ‘a ia ‘oku ne fakatonuhia‘i kitautolu?
45008034	Ko hai ‘a e fakahalaia? ‘A Kalaisi koā, ‘a ia na‘a ne pekia ma‘atautolu, kae‘uma‘ā ‘ene toetu‘u; ‘a ia ‘oku ne ‘i he nima to‘omata‘u ‘o e ‘Otua, ‘a ia foki ‘oku ne hufekina kitautolu?
45008035	Ko hai tū ha taha te ne motuhi kitautolu mei he ‘ofa ‘a Kalaisi? ‘A mamahi? ‘A faingata‘a? ‘A fakatanga? ‘A honge? ‘A taka pē? ‘A tu‘utāmaki? ‘A heletā?
45008036	(‘o hangē ko e lau ‘a e Tohitapu, ‘Oku ‘osi atu ‘a e ‘aho mo e fai homau tāmate‘i koe‘uhi ko koe: Ne lau kimautolu ko e fanga sipi pē ke tāmate‘i).
45008037	‘Ikai; ka ‘i he ngaahi me‘a ni kotoa pē ‘oku tau ikuna noa pē ‘iate ia ne ne ‘ofa‘i kitautolu.
45008038	Seuke, ‘oku te tui, ‘e ‘ikai lava ‘e he mate, pe ko e mo‘ui, pe ko ha kau ‘āngelo, pe ko ha kau pule, pe ko ha ngaahi me‘a ‘oku lolotonga ni, pe ko ha ngaahi me‘a ka hoko mai,
45008039	pe ko ha ngaahi mālohi, pe ko ha mā‘olunga, pe ko ha loloto, pe ko ha me‘a ‘e taha ‘i Natula, ‘e ‘ikai te ne lava ke motuhi kitautolu mei he ‘ofa ‘a e ‘Otua, ‘a ia ‘oku ‘ia Kalaisi Sīsū ko hotau ‘Eiki.
45009001	KO ‘eku lea mo‘oni ē, ‘a au ko e toko taha ‘oku tu‘u ‘ia Kalaisi: ‘oku ‘ikai ko ‘eku loi; pea ‘oku fakamo‘oni kiate au ‘e hoku konisēnisi, he‘ene Laumālie-Mā‘oni‘oni‘ia–
45009002	‘a ‘eni, ‘Oku ‘iate au ha mamahi lahi, pea ‘oku mahuhu ma‘u pē hoku loto.
45009003	Seuke, na‘a ku mei loto ke u mala‘ia ‘a au, ‘o mama‘o mo Kalaisi, ko e fetongi ‘o hoku ngaahi tokoua, ko si‘oku ngaahi kāinga fakakakano.
45009004	He ko e ha‘a ‘Isileli kinautolu; ‘oku ‘onautolu tonu ‘a e Ohi, mo e Sikaina, mo e ngaahi Fuakava; pea ko kinautolu na‘e ‘omi ki ai ‘a e Lao, mo e ngaahi Feingalotu, mo e ngaahi Palōmesi.
45009005	Pea ‘oku ‘onautolu ‘a e Mātu‘a, kae‘uma‘ā ‘oku meiate kinautolu ‘a Kalaisi, ‘a hono anga kakano, ‘a ia ko e ‘Otua ‘oku pule ki he me‘a kotoa pē, pea ‘o‘ona ‘a ‘e fakamālō ‘o ta‘engata, ‘Ēmeni.
45009006	Ka ‘oku ‘ikai ke fou pehē ‘a e me‘a, ko e pehē kuo ka‘anga ‘a e folofola ‘a e ‘Otua. He tala‘ehai ‘oku ‘Isileli kotoa pē ‘a kinautolu kuo tupu meia ‘Isileli.
45009007	‘Io, neongo ko e hako ‘o ‘Epalahame, ka ‘oku ‘ikai lau ai kotoa pē ko ‘ene fānau: he ‘oku pehē ‘e he Tohi, ‘E ngata ‘ia ‘Aisake ‘a e lau ko ho hako.
45009008	‘A ia ‘oku tatau mo e pehē, ‘Oku ‘ikai ko e fānau ‘oku fou fakakakano mai, ‘a ia ko e fānau ‘a e ‘Otua, ka ko e fānau ‘oku fou fakapalōmesi, ko eni ia ‘oku lau ko e hako.
45009009	He ko e palōmesi ia ‘a e lea ko eni, Ko e taimi ni te u ha‘u ai, pea ‘e ma‘u ‘e Sela ha tama.
45009010	Pea ‘ikai ko ia pē; ka ‘oku hā foki ‘i he feitama ‘a Lepeka ki ha toko taha, ko ‘etau kui ko ‘Aisake.
45009011	He neongo kuo te‘eki fā‘ele‘i kinaua, pea te‘eki ke na fai ha me‘a lelei pe kovi; ka koe‘uhi ke tu‘u ma‘u ‘a e tu‘utu‘uni fili ‘a e ‘Otua, ‘o ‘oua ‘e tu‘u ‘i he ngāue, ka ‘iate ia ‘oku fai ‘a e ui,
45009012	ko ia na‘e fakahā ki he fefine, Ko ta‘okete te ne tauhi ‘a tehina.
45009013	Pea ‘oku hoa mo ia ‘a e tohi, Na‘a ku ‘ofa kia Sēkope; ka ko ‘Īsoa na‘a ku fehi‘a ki ai.
45009014	Pea ta fēfē ai? Te ta pehē koā, Tā ‘oku ‘i ai ha‘ane fai ta‘etotonu ‘a e ‘Otua, ‘ō?
45009015	Molekemama‘o! He na‘a mo Mōsese ‘oku ne folofola kiate ia, ‘o pehē, ‘Ilonga ‘a ia ‘oku ou ‘alo‘ofa ki ai, te u fai ‘alo‘ofa ki ai, ‘io, ‘ilonga ‘a ia ‘oku ou manava‘ofa ki ai te u fai manava‘ofa ki ai.
45009016	‘Āua; pea tā ‘oku ‘ikai tu‘unga ki he‘ete loto ki ai, pe ki he‘ete lele ki ai, ka ki he fai ‘alo‘ofa ‘a e ‘Otua.
45009017	‘Io, ko eni ‘a e lau ‘a e Tohitapu kia Felo, Ko e me‘a pē ia na‘a ku fokotu‘u ai koe, koe‘uhi ke u ‘ai ke hā ‘eku māfimafi ‘iate koe, pea koe‘uhi ke ongoongoa ai hoku hingoa ‘i māmani kātoa.
45009018	‘Āua; pea tā ‘oku ne ‘alo‘ofa kiate ia ‘oku ne finangalo ke ‘alo‘ofa ki ai, pea ‘oku ne fakafefeka ‘a ia ‘oku ne finangalo ke fakafefeka.
45009019	Pea tā te ke pehē mai, Pea ko ‘ene toe lāunga ai ko e hā? he ‘e ta‘ofi ‘e hai ‘ene tu‘utu‘uni?
45009020	‘Isa! ko hai koe, tangata, ‘oku tali fakaanga ki he ‘Otua? ‘E lea koā ‘e he me‘a ngaohi kiate ia na‘a ne ngaohi, ‘o pehē, Ko e hā kuo ke ngaohi ai au ke pehē?
45009021	‘Io! ‘ikai ‘oku fa‘iteliha ‘a e tufunga ipu ki he ‘umea, ke ngaohi mei he takaonga pē taha ha ipu ‘e taha ke kinokinoifie, mo e ipu ‘e taha ke palakū?
45009022	Kae fēfē ai ‘o kapau na‘e peheni ‘a e me‘a, neongo na‘e finangalo ‘e he ‘Otua ke fakae‘a ‘ene houhau, pea ke ‘ai ke mahino ‘a e me‘a te ne lava, ka ka anga mokomoko ia ‘o fuoloa, mo ne kātaki ‘a e ngaahi ipu ‘angahouhau ‘a ia kuo ‘osi sāuni ki he mala‘ia;
45009023	koe‘uhi ke ne ‘ai ke mahino ‘a e koloa ‘o hono lāngilangi, he hā ‘i he ngaahi ipu ‘anga‘alo‘ofa, ‘a ia na‘a ne tomu‘a teuteu ke lāngilangi‘ia–
45009024	‘a ē na‘a ne fakaului ai ‘a kitautolu foki, ‘o ‘ikai mei he Siu pē, ka mei he Senitaile foki.
45009025	‘O hangē foki ko ‘ene folofola ‘i he Tohi ‘a Hosea; Te u lau ko hoku kakai ‘a ia na‘e ‘ikai ko hoku kakai, pea ‘ofeina ‘a ia na‘e ‘ikai ‘ofeina.
45009026	Pea ‘e hoko ‘o pehē, ko e potu ‘a ia na‘e pehē ai kiate kinautolu, ‘Oku ‘ikai ko hoku kakai kimoutolu, ko e potu pē ia ‘e lau ai kinautolu, ko e ngaahi foha ‘o e ‘Otua Mo‘ui.
45009027	Pea ko e me‘a ki ha‘a ‘Isileli, ‘oku kalanga ‘e ‘Aisea ‘o pehē, Neongo ‘e tatau ‘a e lau ‘o e hako ‘o ‘Isileli pea mo e ‘one‘one ‘o e matātahi, ko e toenga pē ‘e fakamo‘ui:
45009028	he ‘oku ‘i ai ha tu‘utu‘uni ‘e fai ‘e he ‘Otua ‘i māmani, ‘o ne faka‘osi mo fakato‘oto‘o.
45009029	Pea ‘oku hoa mo ia ‘a e lea ‘a ‘Aisea ‘oku tu‘u mu‘a atu, Ka ne ta‘e‘oua ‘a e fakatoe ‘e he ‘Eiki Sāpaoti ha‘atau fo‘i tenga, pehē kuo tau hoko ‘o hangē ko Sōtoma, pea kuo fakatatau ‘a kitautolu mo Komola.
45009030	Pea ko e hā ai ‘etau lea ‘e fai? ‘A ‘eni, Ko Senitaile ta‘etuli ki he mā‘oni‘oni, kuo nau ma‘u ‘a e mā‘oni‘oni ‘oku mei he tui:
45009031	ka ko ‘Isileli tuli ki ha lao ‘oku mei ai ha mā‘oni‘oni, na‘a mo e lao ko ia ne ‘ikai te nau a‘usia.
45009032	Koe‘uhi ko e hā? Koe‘uhiā, ko e me‘a ‘i he ‘ikai te nau kamata mei he tui, ka nau fou fakangāue pē, ko ia na‘a nau tūkia ‘i he maka tūkia‘anga.
45009033	‘O hangē ko ia kuo tohi, Ko eni ‘oku ou ‘ai ‘i Saione ha maka tūkia‘anga, mo ha makatu‘u fakatupu fifisi: pea ko ia ‘oku tui kiate ia ‘e ‘ikai fakamaa‘i.
45010001	KĀINGA, ko e feinga ‘a hoku loto, pea ko ‘eku kole ki he ‘Otua ‘i he fa‘ahinga ko ia, ke nau mo‘ui.
45010002	He ‘oku ou fakamo‘oni pē, ‘oku ‘i ai ha‘anau mamahi‘i ‘a e ‘Otua, ka ‘oku ‘ikai fou ‘i he ‘ilo totonu.
45010003	He ko e me‘a ‘i he ‘ikai te nau ‘ilo ki he mā‘oni‘oni ‘oku mei he ‘Otua, ka nau feinga pē ke tu‘u ‘a e mā‘oni‘oni fakaekinautolu, ko ia na‘e ‘ikai ai te nau fakavaivai ki he mā‘oni‘oni ‘oku mei he ‘Otua.
45010004	He ko Kalaisi ko e fakangata ia ‘o e lao, kae mā‘oni‘oni ‘a e tangata kotoa pē ‘oku tui.
45010005	He ‘oku tohi ‘e Mōsese, Ko e me‘a ki he mā‘oni‘oni ‘oku mei he Lao, ko e tangata kuo fai ia te ne mo‘ui ai.
45010006	Ka ko eni ‘a e lau ‘a e mā‘oni‘oni ‘oku mei he tui, ‘Oua te ke pehē ‘i ho loto, Ko hai tū ‘e ‘alu hake ki he langi? ‘A ia ko e pehē ke ‘ohifo ‘a Kalaisi:
45010007	pe, Ko hai tū te ne ‘alu hifo ki lolofonua? ‘A ia ko e pehē ke ‘ohake ‘a Kalaisi mei he pekia.
45010008	Ka ko e hā ‘ene tala? ‘A ‘eni, ‘Oku ofi pē kiate koe ‘a e folofola, ‘oku ‘i ho ngutu, pea ‘i ho loto; ‘a ia ko e pehē ko e folofola tui ‘oku mau fanongonongo.
45010009	Koe‘uhi, kapau te ke fakahā ‘aki ho ngutu, ko e ‘Eiki ‘a Sīsū, pea ke tui ‘aki ho loto kuo fokotu‘u ia ‘e he ‘Otua mei he pekia, ‘e fakamo‘ui koe.
45010010	He ‘oku fai ‘a e tui ‘aki ‘a e loto ke ma‘u ‘a e fakatonuhia, ka ‘oku fai ‘a e fakahā ‘aki ‘a e ngutu ke ma‘u ‘a e fakamo‘ui.
45010011	He ‘oku pehē ‘e he Tohi, ‘ilonga pē ‘a ia ‘e tui kiate ia, ‘e ‘ikai fakamaa‘i ia.
45010012	He ‘oku ‘ikai ha fai kehekehe ki he Siu mo e Kalisi: he ‘oku taha ai pē ‘a e ‘Eiki ‘o e kakai kotoa pē, pea mohu me‘a ma‘a e kakai kotoa pē ‘oku tautapa kiate ia.
45010013	He ‘ilonga ‘a ia ‘e tautapa ki he huafa ‘o e ‘Eiki ‘e fakamo‘ui.
45010014	Ka te nau lava fēfē ke tautapa ki ha toko taha ‘oku te‘eki ke nau tui ki ai? Pea te nau lava fēfē ke tui ki ha toko taha kuo te‘eki ke nau fanongo ki ai? pea fēfē ha‘anau fanongo ‘oka ‘ikai ha taha ke malanga?
45010015	Pea malanga fēfē ha ni‘ihi ‘o kapau ‘e ‘ikai fekau atu kinautolu? ‘o hangē ko ia kuo tohi, Hono ‘ikai faka‘ofo‘ofa si‘i va‘e ‘o e kakai ‘oku ongoongo mai ha ngaahi me‘a lelei!
45010016	Kae tala‘ehai na‘e tuitala kotoa pē ki he ongoongolelei ko ia. He ‘oku pehē ‘e ‘Aisea, ‘Eiki, ko hai kuo ne tui ki he ongoongo kuo ne fanongo ai meiate kimautolu?
45010017	Tā ‘oku tupu ‘a e tui mei he fanongo, pea ‘oku fai ‘a e fanongo ko e ‘i ai ha folofola ‘a Kalaisi.
45010018	‘Oua koā. Na‘a kuo ‘ikai te nau fanongoa, ‘Isa, kuo ongo atu honau le‘o ki he fonua kotoa: Mo ‘enau ngaahi lea ki he ngata‘anga ‘o māmani.
45010019	‘Oua koā. Na‘a kuo ‘ikai lave‘i ‘e ‘Isileli ‘a e me‘a ko ia. ‘Ā, ‘oku lea leva ‘a Mōsese ki ai, ‘o pehē, Te u fakafua‘a‘i kimoutolu ‘aki ha ‘ata‘i kakai; Te u fakatupu ho‘omou ‘ita ‘aki ha kakai ta‘e‘atamai.
45010020	Pea ‘oku mātu‘aki lea ‘asi ‘a ‘Aisea, he‘ene pehē, Kuo ‘iloa au ‘e kinautolu na‘e ‘ikai kumi mai; Kuo u e‘a ki ha kakai na‘e ‘ikai ‘eke mai.
45010021	Ka ‘i he‘ene lau ki ha‘a ‘Isileli ‘oku ne pehē, ‘Oku ‘osi atu e ‘aho mo e ta‘alo hoku nima ni Ki ha kakai talangata‘a mo fakafisi mai.
45011001	PEA ‘oua leva. Kuo li‘aki koā ‘e he ‘Otua hono kakai? Molekemama‘o! He ko au foki ko e tangata ‘Isileli, ko e toko taha ‘i he hako ‘o ‘Epalahame, ko ha ha‘a Penisimani.
45011002	Kuo ‘ikai li‘aki ‘e he ‘Otua hono kakai, ‘a e kakai na‘a ne toka mea‘i. Tā ‘oku ‘ikai te mou ‘ilo ‘apē ki he lau ‘a e Tohitapu ‘i he vahe ‘oku kau kia ‘Ilaisiā? ‘A ‘ene hū ki he ‘Otua he‘ene talatalaaki‘i ‘a ha‘a ‘Isileli, ‘o pehē,
45011003	‘Eiki, kuo nau tāmate‘i ho‘o kau palōfita; kuo nau holoki ho ngaahi ‘ōlita; pea ko au toko taha pē ‘oku toe; pea ‘oku nau kumi kiate au ke tāmate‘i.
45011004	Ka na‘e fēfē ‘a e folofola na‘e fai kiate ia? Kuo u fakatoe ma‘aku ha kau tangata ‘e toko fitu afe, ‘a ia kuo te‘eki ha‘anau momo‘i tū‘ulutui kia Peali.
45011005	Pea ko ia, ‘oku pehē foki ‘i he taimi ko eni, ‘oku ‘i ai ha toenga kuo fakatoe, ko e me‘a ‘i he fili ‘oku fai ‘ofa pē.
45011006	Pea kapau ‘oku fai ‘ofa pē, pea tā ‘oku ‘ikai kei tefito ki he ngāue: he ka ne pehē, tā ko e ‘ofa ko ia ‘oku ‘ikai kei ko e ‘ofa.
45011007	Pea kuo tā fēfē ‘eni? ‘Ē, ko e me‘a na‘e kumi ki ai ‘e ha‘a ‘Isileli kuo ‘ikai te nau hokosi ia; ka kuo hokosi ‘e si‘i ha‘a Fili, ka ko hono toe kuo fakafefeka.
45011008	‘O tatau tofu pē mo ia kuo tohi, Kuo tuku kiate kinautolu ‘e he ‘Otua ha laumālie fakaongonoa, ha ngaahi mata ‘e ‘ikai te nau sio ‘aki, mo e ngaahi telinga ‘e ‘ikai te nau fanongo ‘aki: pea ‘oku kei pehē ‘o a‘u ki he ‘aho ni.
45011009	‘Oku me‘a foki ‘e Tēvita, ‘o pehē, Tuku ke hoko ‘enau keinanga ko e hele puna; Ko e kupenga, mo e tauhele, mo e nunu‘a:
45011010	Tuku ke fakapo‘uli honau mata, Ke ‘oua te nau mamata, Pea ‘ai ke ngaope ma‘u pē honau tu‘a.
45011011	Kae ‘oua koā. Na‘e tu‘utu‘uni ‘enau tūkia koe‘uhi ke nau tō ‘aupito? Molekemama‘o! Ka ko e me‘a ‘i he‘enau hinga kuo hoko ai ‘a e fakamo‘ui ki he Senitaile, koe‘uhi ke fua‘a ‘a e fa‘ahinga ko ē.
45011012	Pea ko eni, kapau ko ‘enau hinga ko e fakakoloa ‘o māmani, pea ko honau fakamasiva ko e fakakoloa ‘o e Senitaile, huanoa ha me‘a ‘e ma‘u mei honau fakakakato.
45011013	Ka ko ‘eku lea ma‘amoutolu ‘a e Senitaile. Pea ko ia, ‘i he‘eku nofo ko e ‘aposetolo ‘o e Senitaile, ‘oku ou fakahīkihiki‘i hoku lakanga.
45011014	Hei‘ilo te u fakatupu ha fua‘a ‘i na‘i‘oku sino na, ‘o u fakamo‘ui ai hanau ni‘ihi.
45011015	He kapau na‘e hoa mo honau li‘aki ‘a e fakalelei ‘o māmani, pea ko e hā tū ha me‘a ‘e hoa mo honau toe ma‘u mai? Ko ha mo‘ui tofu pē mei he mate.
45011016	He kapau na‘e tapu ki he ‘Eiki ‘a e polopolo ‘o e takaonga mā, ‘oku tapu mo e takaonga: pea kapau ‘oku tapu ki he ‘Eiki ‘a e tefito, ‘oku tapu mo e ngaahi va‘a.
45011017	Pea neongo na‘e tu‘usi ha va‘a ni‘ihi, pea ‘omi koe ko e ‘ōlive vao, ‘o hunuki ki he ngaahi va‘a; pea ke ‘inasi fakataha mo kinautolu ‘i he tefito, ‘a ia ‘oku mei ai ‘a e mā‘ui‘ui ‘o e ‘ōlive–
45011018	‘io, neongo ia kae ‘oua te ke luki he ngaahi va‘a na: pea neongo ho‘o luki, tala‘ehai ko koe ‘oku ke tu‘u ‘aki ‘a e tefito, ka ko e tefito ‘oku ne tu‘u ‘aki koe.
45011019	Pea te ke pehē nai, Ka na‘e tu‘usi ‘a e ngaahi va‘a, koe‘uhi ke hunuki kita.
45011020	Ka na‘e fai: na‘e tu‘usi kinautolu ko ‘enau ta‘etui, pea ‘oku ke tu‘u koe ko ho‘o tui, ‘Ē, ‘oua te ke anga hiki, ka ke manavasi‘i.
45011021	He kapau na‘e ‘ikai ma‘ema‘ekina ‘e he ‘Otua ‘a e ngaahi va‘a totonu, pea tala‘ehai te ne mamae kiate koe.
45011022	Uē! vakai ā ‘a e angalelei mo e fai māsila ‘a e ‘Otua; ko e fai māsila ‘a ‘Ene ‘Afio kiate kinautolu na‘e hinga, ka ko e fai ‘ofa kiate koe, ‘o kapau te ke nofo ma‘u ‘i he‘ene fai ‘ofa: he kapau ‘e ‘ikai, ‘e tā mo koe foki.
45011023	‘Io, pea ko e fa‘ahinga ‘e taha foki, kapau ‘e ‘ikai te nau nofo ma‘u ‘i he‘enau ta‘etui, ‘e hunuki kinautolu: he ‘oku mafai ‘e he ‘Otua hanau toe hunuki.
45011024	Seuke, kapau na‘e tu‘usi koe mei ha ‘ōlive ‘a ia ko hono anga ko e tupu vao pē, pea ‘omi ‘o hunuki ki ha ‘ōlive tō, ‘a ia na‘e ‘ikai ko ho anga ke tu‘u ai, huanoa hano lava ke hunuki ‘a e fa‘ahinga ko ē ki honau sino‘i ‘ōlive ‘onautolu, he ko honau anga totonu.
45011025	He ‘oku ou loto, kāinga, ke ‘oua na‘a puli ‘a e misiteli ko eni meiate kimoutolu, koe‘uhi ke ‘oua te mou ‘afungi. Ko eni kuo tō ki ha‘a ‘Isileli, (kae ‘ikai ki honau kotoa) ‘a e fakafefeka; pea ‘e pehē pē kae‘oua ke hū mai hono kotoa ‘o Senitaile.
45011026	Pea ka pehē, pea ‘e toki fakamo‘ui ‘a ‘Isileli kotoa: ‘o hangē ko e me‘a kuo tohi, ‘E ha‘u mei Saione ‘a e Huhu‘i, pea te ne ‘ave ‘a e faka‘otuamate mei ha‘a Sēkope.
45011027	Pea ko e fai ia ‘eku fuakava mo kinautolu, ‘a ‘eku ‘ave ‘enau hia.
45011028	‘Oku mo‘oni ‘i he sio faka-Kōsipeli, ‘oku ne fili ‘aki kinautolu koe‘uhiā ko kimoutolu; ka ‘i he sio faka-e-tu‘utu‘uni-fili, tā ‘oku nau ‘ofeina koe‘uhi ko ‘enau ngaahi kui.
45011029	He ko e ngaahi me‘a‘ofa ‘a e ‘Otua, mo ‘ene tu‘utu‘uni lakanga, ‘oku ‘ikai liliu.
45011030	He hangē na‘a mou talangata‘a mu‘a ki he ‘Otua, ka kuo mou ma‘u meesi ‘eni ‘i he talangata‘a ‘anautolu.
45011031	Pehē foki, kuo talangata‘a ‘eni ‘a e fa‘ahinga ko ē, koe‘uhiā, ko e me‘a ‘i ho‘omou ma‘u meesi, pea faifai pea nau ma‘u meesi mo kinautolu.
45011032	He kuo loki ‘e he ‘Otua ‘a e kakai kotoa pē ki he talangata‘a, koe‘uhiā ke ne fai meesi ki he kakai kotoa.
45011033	‘Oiauē! ‘Ene kilukilua ‘a e koloa mo e poto mo e ‘ilome‘a ‘a e ‘Otua! hono ‘ikai ta‘emahakulea ‘ene ngaahi tu‘utu‘uni, mo ta‘emafakatotoloa hono ngaahi founga!
45011034	He hono ai ha taha kuo ne lave‘i ‘a e finangalo ‘o e ‘Eiki, pe ha taha kuo fale‘i ia,
45011035	pe ha taha na‘a ne ‘ange mu‘a ha me‘a ki ai, ka ne toe totongi?
45011036	Seuke, ‘oku tefito ki he ‘Ene ‘Afio, pea fou ‘i He‘ene ‘Afio, pea iku ki he ‘Ene ‘Afio, ‘a e me‘a fuli pē. Ke ‘o ‘Ene ‘Afio ‘a e kolōlia ‘o lauikuonga! ‘Ēmeni.
45012001	KO ia, ‘oku ou enginaki atu, kāinga, ‘i he funga ‘o e ngaahi fai manava‘ofa ‘a e ‘Otua, ke mou ‘atu ‘a e ngaahi sino ‘omoutolu ko e feilaulau, ke mo‘ui, ke tapu ki he ‘Otua, ke fakahōifua kiate ia–ko e fakaloto ē ‘o ho‘omou fai e lotu.
45012002	Pea ke ‘oua na‘a mou tuku ke fakaangatatau kimoutolu ki he maama ko eni; kae tuku ke fai ai pē homou liliu, he fakafo‘ou ‘o homou ‘atamai, ke mou sivi ‘o ‘ilo pe ko e hā ‘a e finangalo ‘o e ‘Otua, ‘a e me‘a ‘oku lelei, ‘a e me‘a te ne hōifua ai, ‘a e me‘a ‘oku haohaoa.
45012003	He ko ‘eku lea ‘eni kiate kimoutolu tāutaha, ‘o u fai ‘i he funga ‘o e kelesi kuo tuku mai, ke ‘oua na‘a hulu atu ‘ene fakakaukau kiate ia ‘i he me‘a ‘oku totonu: ka ke hu‘u hono loto ki he fakakaukau ‘oku ngali poto; ko hono fuofua ko e mafai fakalotu kuo vahe ‘e he ‘Otua ma‘a e tangata takitaha.
45012004	He hangē tofu pē ‘oku tau ma‘u ha kupu lahi ‘i ha fo‘i sino, ka ‘oku ‘ikai ke faiva taha ‘a e kupu kotoa pē:
45012005	pehē, ko kitautolu tokolahi, ko e fo‘i sino ‘ia Kalaisi, ka ‘i he lau fakafo‘ime‘a, ko e ngaahi kupu ‘oku fekau‘aki.
45012006	Pea ko eni, ‘i he‘etau ma‘u ‘a e ngaahi mafai fakalaumālie, ‘a ia ‘oku faikehekehe ‘o fakatatau ki he kelesi ‘oku foaki mai, ko ia, kapau ko e malanga-palofisai ia, pea tau fai ke hoa mo ‘etau tui;
45012007	kapau ko e lakanga tauhi, tau nofo pē ‘i he‘etau lakanga tauhi; ko ia ‘oku ne fai ako, ke ne nofo pē ‘i he‘ene fai ako;
45012008	pea ko ia ‘oku fai enginaki, ke ne nofo pē ki he‘ene enginaki; ko ia ‘oku ne fai ‘a e foaki, ke ne fai ‘ata‘atā; ko ia ‘oku takimu‘a ke ne nima mo e va‘e; ko ia ‘oku ne fai manava‘ofa, ke ne vēkeveke fai.
45012009	Ke ta‘eloi ho‘omou ‘ofa. Fehi‘a‘ia ki he kovi; pīkitai ki he lelei.
45012010	‘I ho‘omou ‘ofa ki he kāinga lotu, fai ‘o hangē ko ha kāinga mo‘oni; ‘i he faka‘apa‘apa mou tāimu‘a kimoutolu;
45012011	‘i he mamahi‘i ‘o e Ngāue, ‘oua te mou fakapikopiko; ‘i homou laumālie, mou loto māfana; ‘i he fai ki he ‘Eiki, mou tauhi fakatamaio‘eiki ki ai;
45012012	‘i he fai ‘o ho‘omou ‘amanaki, mou fiefia; ‘i he fai homou fakamamahi, mou kātaki pē; ‘i he hūfia, mou faka‘utumauku hono fai,
45012013	‘i he fa‘a masiva ‘a e kau lotu, mou kau ai: nofo ki he fakaafe ‘āunofo.
45012014	Tāpuaki‘i ‘a kinautolu ‘oku fakatanga‘i kimoutolu; ‘io, mou tāpuaki‘i pē, ‘o ‘oua ‘e tutuku‘i.
45012015	Fiefia mo kinautolu ‘oku fiefia; tangi mo kinautolu ‘oku tangi.
45012016	Ke fakatangata tatau ho‘omou fetokanga‘aki. ‘Oua na‘a hu‘u ho‘omou tokanga ki he ngaahi me‘a mā‘olunga, kae tuku kimoutolu ke ‘auhia mo mā‘ulalo. ‘Oua te mou hoko ko e kau poto fakaekimoutolu.
45012017	Neongo pe ko hai, ‘oua te mou totongi ‘ene kovi ‘aki ‘a e kovi. Mou tomu‘a fakakaukau‘i ho‘omou ngaahi me‘a ke hā lelei ki he kakai fuli pē.
45012018	Mou nofo melino pē mo e kakai kotoa pē, ‘o kapau ‘e ala lava: kehe pē ke ‘ata‘atā meiate kimoutolu.
45012019	Si‘oku ‘ofa‘anga, ‘oua te mou sauni ho‘omou ngaahi me‘a, kae tuku ia ki he Houhau: he kuo tohi, ‘Oku ‘a‘aku ‘a e sauni; ko au te u ‘atu hono tuha–ko e folofola ē ‘a e ‘Eiki.
45012020	Ka ko koe, kapau ‘oku fiekaia ho fili ke ke fafanga ia; kapau ‘oku ne fie inua, ‘ange hano inu: he ko ho‘o fai pehē te ke fokotu‘u ai ‘a e ngaahi malala‘i afi ki hono ‘ulu.
45012021	‘Ē, ‘oua na‘a tuku ke ikuna koe ‘e he kovi, ka ke ikuna ‘a e kovi ‘aki ‘a e lelei.
45013001	KE anganofo ‘a e tangata kotoa pē ki he ngaahi pule ‘oku mā‘olunga: he ‘oku ‘ikai ha pule, ka ‘oku mei he ‘Otua pē; pea ko e ngaahi pule ‘oku ‘i ai ni, ko e fokotu‘u ‘e he ‘Otua.
45013002	Ko ia, ‘ilonga ‘a ia ‘oku angatu‘u ki he pule, ko ‘ene tu‘u ia ki he tu‘utu‘uni ‘a e ‘Otua: pea ko e me‘a ‘e ma‘u ai ‘e he kau angatu‘u, ko hanau tautea.
45013003	He tala‘ehai ‘oku nofo ‘a e kau pule mo‘o fakailifia ‘o ngāue lelei, ka ko ngāue kovi pē. Pea kapau ko ho loto ke ‘oua na‘a ai ha‘o manavahē ki he pule, pe‘i fai lelei, pea te ke toki ma‘u ha fakamālō mei ai:
45013004	he ko e sevāniti ia ‘a e ‘Otua ma‘ao lelei. Ka ‘o kapau te ke fai kovi, ke ke manavahē mu‘a; he tala‘ehai ko e va‘inga ‘ene to‘o ‘a e heletā; he ko e sevāniti ia ‘a e ‘Otua ke fai ‘ene houhau kia faikovi.
45013005	Ko ia, kuo pau ke mou anganofo, ‘o ‘ikai telia ‘a e houhau pē, kae telia ‘a konisēnisi foki.
45013006	Seuke, ko hono ‘uhinga foki ia ‘oku mou tukuhau ai: he ko e kau fai ‘o e ngāue tapu ‘a e ‘Otua ‘a kinautolu, pea ‘oku nau nofo pē ki he me‘a ko ia.
45013007	Ko ia, mou fai kiate kinautolu kotoa pē ‘a e me‘a ‘oku totonu: ‘a e tukuhau kiate ia ‘oku ‘a‘ana ‘a e tukuhau; ‘a e tute kiate ia ‘oku ‘a‘ana ‘a e tute; ‘a e manavahē kiate ia ‘oku ‘a‘ana ‘a e manavahē‘ia; ‘a e faka‘apa‘apa kiate ia ‘oku ‘a‘ana ‘a e faka‘apa‘apa‘ia.
45013008	‘Oua na‘a ai hamou mo‘ua ki ha ni‘ihi, ngata pē ‘i he mo‘ua ke ‘ofa ki ai: he ko ia ‘oku ne ‘ofa ki he taha, kuo ne ‘osiki ‘a e Lao.
45013009	He ko e ngaahi lea, ‘Oua te ke tono fefine, ‘Oua te ke fakapō, ‘Oua te ke kaiha‘a, ‘Oua te ke mānumanu, mo e hā fua ha fekau ‘oku toe, ‘oku fālute ‘e he folofola ni, Te ke ‘ofa ki ho kaungā‘api ‘o hangē ko ho‘o ‘ofa kiate koe.
45013010	Tala‘ehai ‘oku fai ‘e ‘ofa ha kovi ki hono kaungā‘api; ‘āua, tā ko e ‘ofa ko e koto ‘osiki ia ‘o e Lao.
45013011	Ke ‘āsili ho‘omou fai ko ho‘omou ‘ilo ki he laka ‘a e kuonga: ko e taimi ‘eni ke mou ‘ā leva mei he mohe; he ‘oku ofi ‘eni hotau fakamo‘ui ‘i he taimi na‘a tau fua tui ai.
45013012	Kuo faka‘a‘au atu ‘a e pō, pea kuo ofi ‘a e ‘aho: ko ia, ke tau hu‘ihu‘i ‘a e ngaahi ngāue ‘o e po‘uli, ka tau ‘ai ‘a e mahafu ‘o e maama.
45013013	Tau fai ‘a e laka ‘o e ‘aho, ‘o anga māopo: ‘o ‘oua ‘e fai ‘aki ‘a e fa‘a kātoanga kai mo e fa‘a konā, pe ko e fai fe‘auaki mo e pau‘u fakalielia, pe ko e fetu‘usi mo e meheka.
45013014	Ka mou ‘ai mu‘a ‘a e ‘Eiki ko Sīsū Kalaisi; pea ‘oua na‘a tokonaki ki he kakano ke kanoni ‘ene ngaahi holi.
45014001	PEA ko eni, ka ai ha taha ‘oku tui vaivai, mou fakakaukau mai pē; tapu ‘a e anga‘i ‘o ‘ene ngaahi fakakaukau.
45014002	‘Oku mālohi ‘a e tui ‘a ha taha ke kai ‘a e me‘a kotoa pē: ka ko si‘i vaivai ‘oku kai hamu pē.
45014003	Ko ia ‘oku ne kai noa pē, ke ‘oua te ne fakasīkaka‘i ‘a si‘i kai faka‘ehi‘ehi; pea ko si‘i kai faka‘ehi‘ehi, ke ‘oua te ne anga‘i ‘a ia ‘oku kai noa pē: he kuo fakakau mai pē ‘e he ‘Otua.
45014004	Ko hai tū koe ke ke anga‘i ‘a e tamaio‘eiki ‘a ha taha kehe? ‘Oku ‘i he‘ene ‘eiki ‘a‘ana ha‘ane tu‘u pe hinga. ‘Ā, te ne tu‘u pē; he ‘oku mafai ‘e he‘ene ‘Eiki ke poupou ia.
45014005	Ko Me‘a, ‘oku mamafa kiate ia ha ‘aho ‘e taha ‘i he ‘aho ‘e taha: ka ko Me‘a, ‘oku tatau kiate ia ‘a e ‘aho kotoa pē, ‘Ē, ke takitaha ‘ai ke pau ‘ene fakakaukau ‘a‘ana.
45014006	Ko ia ‘oku ne tokanga‘i ‘a e ‘aho, ‘oku ne tokanga ki ai koe‘uhi ko e ‘Eiki; pea ko ia ‘oku ne kai noa pē, ‘oku ne kai koe‘uhi ko e ‘Eiki, he ‘oku ne fai ai ‘a e fakafeta‘i ki he ‘Otua: pea ko ia ‘oku ne kai faka‘ehi‘ehi, ‘oku ne kai pehē koe‘uhi ko e ‘Eiki, ‘o ne fai pē ‘ene fakafeta‘i ki he ‘Otua.
45014007	He tala‘ehai ‘oku ‘i ai hatau toko taha ‘oku mo‘ui ma‘ana; pea tala‘ehai ‘oku ‘i ai hatau toko taha ‘oku pekia ma‘ana pē.
45014008	He kapau ‘oku tau mo‘ui, ‘oku tau mo‘ui ma‘a e ‘Eiki; pea kapau ‘oku tau pekia, ‘oku tau pekia ma‘a e ‘Eiki: ko ia, pe ‘oku tau mo‘ui, pe ‘oku tau pekia, ko e me‘a ‘a e ‘Eiki pē ‘a kitautolu.
45014009	Seuke, ko e me‘a ko ia na‘e pekia ki ai ‘a Kalaisi, mo toe mo‘ui, koe‘uhiā ke ne ‘Eiki ki he pekia mo e mo‘ui fakatou‘osi.
45014010	Pea ko koe na, ko e hā ‘oku ke anga‘i ai ho tokoua na? ‘Io, mo koe na, ko e hā ‘oku ke ta‘etoka‘i ai ho tokoua na? he te tau hopo kotoa pē ‘i he fakamāu‘anga ‘o e ‘Otua.
45014011	He kuo tohi, Kuo folofola ‘a e ‘Eiki, Tangi ‘eku mo‘ui! ko e tui kotoa pē ‘e tū‘ulutui kiate au, pea ko e ‘elelo kotoa pē te ne fai ‘ene vete ki he ‘Otua.
45014012	‘Āua, pea tā te tau takitaha fai ha fakamatala ki he ‘Otua ma‘ata.
45014013	Pea kapau ko ia, pea ‘oua na‘a tau toe fefakaanga‘aki; ka ko eni pē e me‘a ke mou fifili ki ai mu‘a, ke ‘oua te mou ‘ai ha tūkia‘anga, pe ha tauhele, ke mo‘ua ai ho tokoua.
45014014	‘Oku ou ongona mo mātu‘aki tui, he‘ete tu‘u ‘i he ‘Eiki ko Sīsū, ‘oku ‘ikai ha me‘a ‘e taha ‘oku tapu ‘iate ia pē. Ka ko eni pē, ‘ilonga ‘a ia ‘oku lau ‘oku tapu ha me‘a, pea ‘oku tapu leva ia ki he toko taha ko ia.
45014015	Seuke, kapau ko ha me‘akai pē ia ‘oku mamahi ai ho tokoua na, tā ‘oka ‘ikai te ke kei fou ‘i he ‘ofa. ‘Oua te ke maumau ‘aki ho‘o kai, si‘i toko taha ko ia ne pekia ki ai ‘a Kalaisi.
45014016	Ko ia, ‘oua na‘a tuku ke lau‘ikovia ‘a ho‘omou lelei na:
45014017	he ko e Pule‘anga ‘o e ‘Otua ‘oku ‘ikai ko ha kai mo ha inu, ka ko e mā‘oni‘oni mo e melino mo e fiefia, ‘i he Laumālie Mā‘oni‘oni.
45014018	He ko ia ‘oku ne fai‘aki ia ‘ene tauhi kia Kalaisi, ‘oku hōifua ai ‘a e ‘Otua, pea ma‘a‘ia ai ‘a e kakai.
45014019	‘Āua, pea kapau ko ia, pea tau nofo ki he ngaahi me‘a ‘oku kau ke fakamelino, mo e ngaahi me‘a ‘oku kau ki he‘etau fefai‘aki hotau langa hake.
45014020	‘Oua pē te ke holoki ‘a e ngāue ‘a e ‘Otua koe‘uhi pē ko ha me‘akai. ‘Oku ngofua ‘a e me‘a kotoa pē, ka ‘oku kovi pē ki he tangata ‘oku ne kai mo tūkia.
45014021	Ko hono lelei ke ‘oua na‘a ke kai kakano, pe inu uaine, pe ko e hā fua ha me‘a ‘oku tūkia ai ho tokoua.
45014022	Pea ko e me‘a kiate koe mo e tui kuo ke a‘usia, fai‘aki ia fakaekoe pē, ‘i ho‘omo feangai mo e ‘Otua. Ha monū‘ia ā ka ko ia ‘oku ‘ikai ke tāla‘a hono loto ‘i he fai ‘o e me‘a kuo ne tuku ‘oku totonu.
45014023	Ka ko ia ‘oku ne kei tāla‘a ‘i ha me‘a, kapau te ne hanga ‘o kai ia, kuo halaia leva, koe‘uhi na‘e ‘ikai tefito ki he tui ‘ene fai: ‘Io, ‘ilonga ha me‘a ‘oku ‘ikai fai mei he tui ko e angahala ia.
45015001	PEA ko eni, ko kitaua ‘oku ta makalohi, ko hota fatongia ke fua ‘a e ngaahi vaivai‘anga ‘o e kakai ‘oku ‘ikai ke mālohi, ‘o ‘oua ‘e fai ‘a ia pē ‘oku ‘ao mo kitaua.
45015002	‘Ē, ta takitaha fai ‘a e me‘a ‘e ‘ao mo hota kaungā‘api, ‘a e me‘a ‘e ‘aonga ki hono langa hake.
45015003	He ko Kalaisi foki na‘e ‘ikai te ne fai ‘a e me‘a na‘e ‘ao mo ia; ka ko ‘ene nofo na‘e hangē ko ia na‘e tohi, Ko e ngaahi manuki ‘a e kakai ‘oku manuki‘i koe, na‘e tō kiate au.
45015004	He ‘ilonga ha me‘a na‘e tohi mu‘a na‘e tohi mo‘otau akonekina; koe‘uhi ko e me‘a ‘i he fakakātaki mo e poupou ‘oku fai ‘e he folofola ke tau ma‘u ai ‘a e ‘amanaki lelei.
45015005	Pea ko eni, ko e ‘Otua ‘oku ‘a ‘Ene ‘Afio ‘a e fakakātaki mo e poupou, ‘ofa ke ne ‘atu ke hu‘ufataha homou loto ‘i ho‘omou feangai, ‘o fai ‘i he funga ‘o e anga ‘o Kalaisi Sīsū:
45015006	koe‘uhi ke loto taha mo ngutu taha ho‘omou fakamālō‘ia ‘a e ‘Otua, ko e Tamai ‘a hotau ‘Eiki ko Sīsū Kalaisi.
45015007	Ko ia mou fefakakau‘aki kimoutolu, ‘o hangē foki kuo fakakau mai kimoutolu ‘e Kalaisi, koe‘uhi ke ongoongolelei ai ‘a e ‘Otua.
45015008	He ‘oku ou pehē, kuo hoko ‘a Kalaisi ko e sevāniti ‘o ha‘a Kamu, koe‘uhi ko e mo‘oni ‘a e ‘Otua, ke ma‘uma‘uluta ai ‘a e ngaahi palōmesi na‘e fai ki he‘enau ngaahi kui:
45015009	ka ke fakamālō‘ia ‘a e ‘Otua ‘e Senitaile, koe‘uhi ko ‘ene meesi; ‘o hangē ko ia kuo tohi, ‘o pehē, Ko ia ai, te u fakahīkihiki‘i koe ‘i he Senitaile, pea u hiva‘aki ho huafa.
45015010	Pea ko e potu ‘e taha ‘oku pehē, Mou fiefia, ‘a e Senitaile, fakataha mo ho‘ona kakai.
45015011	Pea ko e potu folofola ‘e taha ‘oku pehē, Mou tuku kolōlia ki he ‘Eiki, ‘a Senitaile kotoa pē, ‘Io, ke fakahīkihiki‘i ia ‘e he ngaahi kakai fuli pē.
45015012	Pea ‘i he potu folofola ‘e taha ‘oku pehē ‘e ‘Aisea, ‘E ‘i ai ‘a e huli ‘o Sese; ‘io, ko e toko taha kuo tu‘u ke pule‘i ‘a Senitaile: pea ‘e ‘amanaki ‘a Senitaile ‘iate ia.
45015013	Pea ko eni, ko e ‘Otua ‘oku ‘a ‘Ene ‘Afio ‘a e faka‘amanaki, ‘ofa ke ne fakafonu kimoutolu ‘aki ha fu‘u fiefia mo melino ‘i ho‘omou tui; koe‘uhi ke mou tupulekina ‘i he ‘amanaki lelei, ‘i he ngāue ‘a e Laumālie Mā‘oni‘oni.
45015014	Pea ko eni, si‘oku kāinga, ‘oku ou mātu‘aki tui ‘e au foki, ho e koto fai lelei kimoutolu foki, ko e koto pōtopoto‘i kimoutolu, mo mou lava foki ke fevaloki‘aki ‘a kimoutolu.
45015015	Ka neongo ia ka ‘oku māmālohi pē ‘eku tohi atu ‘i he potu ni‘ihi, ko si‘eku fakamanatu kimoutolu; pea na‘a ku fai foki koe‘uhi ko e kelesi ne tuku mai he ‘Otua.
45015016	Ke u hoko ko e faifekau ‘a Kalaisi Sīsū ki he Senitaile; ‘o u ngāue ‘i he Kōsipeli ‘a e ‘Otua ‘o hangē ko ha taula‘eiki, koe‘uhi ke hoko ‘a e ‘oatu ‘o e Senitaile ko e feilaulau te ne hōifua ai, hono fakamā‘oni‘oni‘i ‘e he Laumālie Mā‘oni‘oni.
45015017	Ko ia, ‘oku ou lava ke pōlepole ‘ia Kalaisi Sīsū ‘i he ngaahi me‘a ‘oku kau ki he ‘Otua.
45015018	Seuke, tala‘ehai te u kākunga ke lea ki ha me‘a ‘a ia na‘e ‘ikai ngāue‘aki au ‘e Kalaisi ‘i hono lava, ‘i he‘ene fakatalangofua ‘a e Senitaile:
45015019	ka teu lea pē ki he me‘a kuo ne fai‘aki au ki ai, ‘i he lea mo e ngāue, ‘o tu‘u ‘i he ivi ‘o e ngaahi mana, mo e ngaahi me‘a fakaofo, pea ‘i he ivi ‘o e Laumālie Mā‘oni‘oni; ko ia, kuo ‘osiki ‘a e Kōsipeli ‘o Kalaisi mei Selusalema mo e feitu‘u ko ia, ‘o a‘u ki ‘Ililikumi.
45015020	Ka na‘e pehē ‘eku fai; na‘a ku tokanga ke ‘oua na‘a ku malanga‘aki ‘a e Kōsipeli ‘i he ngaahi potu kuo hu‘ekina ai ‘a e huafa ‘o Kalaisi, telia na‘a ku langa ‘i ha tu‘unga kuo ‘ai ‘e ha taha kehe.
45015021	Ka na‘a ku tokanga ke fai ‘o hangē ko e me‘a ‘i he folofola, Ko kinautolu na‘e ‘ikai te nau ma‘u ha ongoongo kiate ia Te nau sio; Ko kinautolu kuo te‘eki ke nau fanongo kiate ia Te nau ‘ilo.
45015022	Ko ia ai, foki, na‘e fa‘a ta‘ofi ai ‘eku ‘alu atu kiate kimoutolu.
45015023	Ka ‘i he taimi ni ‘oku ‘ikai kei toe haku feitu‘u ‘i he ngaahi potu ko eni; pea kuo lahi ta‘u mo ‘eku holi ke ‘a‘ahi kiate kimoutolu ‘i he fai ‘o ha‘aku fononga ki Sēpeni:
45015024	he ‘oku ou ‘amanaki ke fe‘iloaki mo kimoutolu ‘i he‘eku ‘asi atu, pea ke ai haku moimoi‘i meiate kimoutolu ki he potu ko ia, ‘oka hili ‘eku ma‘u si‘a fiemālie meiate kimoutolu.
45015025	Ka ko ‘eku ‘alu ‘eni ki Selusalema, ko ‘eku ‘ave tokoni ki he kakai lotu.
45015026	He kuo hā lelei ki Masitōnia mo ‘Akeia ke fai ha tānaki tokoni ma‘a e kau lotu ‘i Selusalema ‘oku masiva.
45015027	‘Io, kuo hā lelei kiate kinautolu; kae‘uma‘ā ‘oku nau mo‘ua ki he fa‘ahinga ko ia. He kapau kuo ‘inasi ‘a Senitaile ‘i he me‘a fakalaumālie ‘o e fa‘ahinga ko ia, pea ‘oku nau mo‘ua ai ke fai ha fatongia kiate kinautolu ‘i he me‘a fakasino.
45015028	Pea ko ia, ka ‘osi ‘eku fai ia, mo ‘eku sila‘i ‘a e fua ni kiate kinautolu, pea te u foki ‘o ‘alu atu ‘iate kimoutolu ki Sēpeni.
45015029	Pea ‘oku ou ongona, ka u ka ‘alu atu, te u ‘alu atu kuo ‘iate au hono kātoa ‘o e tāpuaki faka-Kalaisi.
45015030	Pea ko eni, ‘oku ou kole atu, kāinga, ‘i hotau ‘Eiki ko Sīsū Kalaisi, pea ‘i he ‘ofa ‘oku mei he Laumālie, ke mou kau mo au ‘i ho‘omou ngaahi lotu, ‘i he fefa‘uhi mo e ‘Otua ‘i hoku hūfia.
45015031	Koe‘uhi ke u hao meiate kinautolu ‘i Siutea ‘oku talangata‘a; pea ke tali lelei ‘e he kau lotu ‘a ‘eku ngāue ni ‘oku ‘ave ki Selusalema.
45015032	Koe‘uhi ke u hoko fiefia atu kiate kimoutolu, ‘oka finangalo ki ai ‘a e ‘Otua, ‘o tau fefakafiemālie‘aki.
45015033	Pea ko e ‘Otua ‘oku ‘a ‘Ene ‘Afio ‘a e fakamelino, ‘ofa ke ne ‘iate kimoutolu fuli pē! ‘Ēmeni.
45016001	‘OKU OU fakaongolelei atu ‘a Fīpē, ko si‘otau tokoua lotu, pea ko e fefine akonaki foki ‘i he siasi ‘i Senikelea:
45016002	ke mou tali lelei ia ‘i he ‘Eiki, ‘a ia ‘oku taau mo e kau lotu ke fai; pea ka ai ha me‘a te ne fiema‘u ai ha‘amou tokoni, pea mou poupou ai ia: he ko e toko taha ia kuo ne taukapo‘i ‘a e me‘a ‘a e tokolahi, pea mo au foki.
45016003	Tala hoku ‘ofa kia Pīsila mo ‘Akuila, ko si‘i ongo kaungā ngaue ‘o‘oku ‘i he ngāue ‘a Kalaisi Sīsū:
45016004	ko e ongo me‘a ia na‘a na fakalalango ho‘onaua u‘a ke fakahaofi ‘eku mo‘ui. Tala‘ehai ko au pē ‘oku fakafeta‘i kiate kinaua, ka ‘oku pehē mo e ngaahi siasi kotoa ‘o Senitaile.
45016005	Tala hoku ‘ofa foki ki he siasi ‘oku ‘i hona fale.
45016006	Tala hoku ‘ofa ki si‘oku ‘ofa‘anga ko ‘Epaineto, ‘a ia ko e polopolo ‘o ‘Ēsia kia Kalaisi. Tala hoku ‘ofa kia Mele; ko e fefine ia na‘e lahi ‘ene fakaongosia ma‘amoutolu.
45016007	Tala hoku ‘ofa kia ‘Anitalonaika mo Siunia, ko si‘i ongo kāinga ‘o‘oku, mo si‘i ongo kaunga-nofo-pilīsone mo au; ko e ongo me‘a ia ‘oku tokangaekina ‘i he ha‘oha‘onga ‘o e kau ‘Aposetolo, pea na‘a na tomu‘a Kalisitiane ‘iate au.
45016008	Tala hoku ‘ofa kia ‘Amipeleasi, ko si‘oku ‘ofa‘anga ‘i he lotu.
45016009	Tala hoku ofa kia ‘Uapane, ko e kaungā ngaue ‘otaua ‘i he ngāue ‘a Kalaisi; pea ki si‘oku ‘ofa‘anga ko Sītaki.
45016010	Tala hoku ‘ofa ki si‘i ‘Āpeli, ko e tangata kuo ‘osi-‘a-sivi ‘i he ngāue ‘a e ‘Eiki. Tala hoku ‘ofa kiate kinautolu ‘oku ‘i he ‘api ‘o ‘Alisitopulo.
45016011	Tala hoku ‘ofa ki si‘oku kāinga ko Hēlotioni. Tala hoku ‘ofa kiate kinautolu ‘oku ‘i he ‘api ‘o Nāsiso, ‘a kinautolu kuo lotu.
45016012	Tala hoku ‘ofa kia Talaifina mo Talaifosa, ‘a ia ‘oku na fakafitefita‘a ‘i he ngāue ‘a e ‘Eiki. Tala hoku ‘ofa kia Pēsisi, ko si‘i fefine ‘ofeina; ko e toko taha ia kuo lahi ‘ene fakafitefita‘a ‘i he ngāue ‘a e ‘Eiki.
45016013	Tala hoku ‘ofa kia Lūfusi, ko e tangata taungafili ‘i he lotu; pea ki he‘ene fa‘ē, ‘a ia ko si‘eku fa‘ē foki.
45016014	Tala hoku ‘ofa kia ‘Asinikalaito, mo Felekoni, mo Heamesi, mo Patalopa, mo Heamasi, mo e kāinga ‘oku nofo mo kinautolu.
45016015	Tala hoku ‘ofa kia Filoloko mo Siulia, kia Nīlio foki mo hono tuofefine mo ‘Olimipa, pea ki he kāinga lotu kotoa pē ‘oku nofo mo kinautolu.
45016016	Mou fefekita‘aki ‘aki ha ‘uma tapu. ‘Oku ‘ofa atu ‘a e ngaahi siasi kotoa pē ‘o Kalaisi.
45016017	Ka ‘oku te enginaki atu, kāinga, ke mou vakai ‘a kinautolu ‘oku fakatupu ‘a e ngaahi fakavahavaha‘a mo e ngaahi tūkia‘anga ‘a ia ‘oku fehālaaki mo e tokāteline na‘a mou ako ai; pea mou faka‘ehi‘ehi meiate kinautolu.
45016018	He ko e fa‘ahinga ko ia ‘oku ‘ikai te nau ngāue ki hotau ‘Eiki ko Kalaisi, ka ki ho‘onautolu kete pē; pea ko e me‘a he‘enau lea momole‘olunga, mo ‘enau ngutu melie, ‘oku nau kākaa‘i ‘a e loto ‘o e kakai ‘oku fo‘ou ki he kovi.
45016019	Seuke, ko e me‘a ki ho‘omou talangofua, kuo pavake hono ongoongo ki he kakai kotoa pē: ko ia ‘oku te fiefia ‘iate kimoutolu: ka ‘oku te loto ke mou poto ki he fai lelei, kae vale ki he fai kovi.
45016020	Pea ko e ‘Otua, ‘a ia ‘oku ‘a ‘Ene ‘Afio ‘a e fakamelino, ‘e vave ‘ene laiki ‘a Sētane ‘i homou lalo va‘e. Ko e kelesi ‘a hotau ‘Eiki ko Sīsū, ‘ofa ke ‘iate kimoutolu ia!
45016021	‘Oku ‘ofa atu ‘a Tīmote, ko si‘oku kaungā ngāue, kae‘uma‘ā si‘oku kāinga ko Lūsio, mo Sēsoni, mo Sosipeta.
45016022	‘Oku ou ‘ofa atu ‘i he ‘Eiki ‘e au Teasio na‘a ku tohi ‘a e ‘ipiseli ni.
45016023	‘Oku ‘ofa atu ‘a Keio, ‘a ia ‘oku ne tauhi kiate au, pea ki he siasi kātoa. ‘Oku ‘ofa atu ‘a ‘Elasito ko e sētuata fakakolo; pea mo si‘i kāinga ko Kuato.
45016024	Ko e kelesi ‘a hotau ‘Eiki ko Sīsū Kalaisi ke ‘iate kimoutolu kotoa. ‘Ēmeni.
45016025	Pea ko ‘Ene ‘Afio, ‘a ia ‘oku ne mafai ke poupou kimoutolu ‘i ho‘omou fou ‘i he ‘alunga ‘o ‘eku Kōsipeli, mo e me‘a kuo fanongonongo ‘e Sīsū Kalaisi; ‘io, ‘i he ‘alunga ‘o ha tala mei he Ta‘ehāmai, ko e tala ‘o ha misiteli ne fufū mei he ngaahi kuonga ‘o ‘ītāniti ka kuo fakae‘a ‘i onopooni.
45016026	Pea fakahā ‘i he ngaahi tohi palofisai; ‘o fakatatau ki he tu‘utu‘uni ‘a e ‘Otua ‘o ‘ītāniti, koe‘uhi ke ai ha tuitala ki he lotu ‘i he fa‘ahinga fuli pē
45016027	–‘io, ‘a ‘Ene ‘Afio ‘oku hā ‘ia Kalaisi Sīsū, ko e ‘Otua ‘oku ‘a‘ana toko taha ‘a e poto–‘ē, ke ‘o ‘Ene ‘Afio ‘a e Kolōlia ‘o lauikuonga! ‘Ēmeni.
46001001	TŪ KO KIMAUA–‘a Paula ko e ‘Aposetolo ‘a Sīsū Kalaisi, na‘e ui ki he lakanga ko ia ‘i he tu‘utu‘uni ‘a e ‘Otua, pea mo si‘i kāinga ko Sositene–
46001002	Ko ‘ema tohi ki he siasi ‘a e ‘Otua–‘a e kakai na‘e fakatapu ma‘ana ‘ia Kalaisi Sīsū–‘a e siasi ‘i Kolinito, ‘a e kakai ne fakaului ki he fa‘ahinga tapu; pea ‘ilonga ha potu ‘oku ‘omoutolu mo kimaua, ‘oku kau ‘ema tohi kiate kinautolu ‘i he potu ko ia, ‘a ia ‘oku nau lotu ki he huafa ‘o hotau ‘Eiki ko Sīsū Kalaisi.
46001003	‘Ofa ke mou ma‘u kelesi mo e fiemālie mei he ‘Otua ko ‘etau Tamai; mo e ‘Eiki ko Sīsū Kalaisi.
46001004	‘Oku ou fakafeta‘i ma‘u ai pē ki hoku ‘Otua ‘iate kimoutolu, ko e me‘a ‘i he kelesi ‘a e ‘Otua kuo foaki atu ‘ia Kalaisi Sīsū;
46001005	koe‘uhi ‘oku alaisia alaikolonga homou fakakoloa ‘iate ia, ‘o mou ma‘u kotoa ‘a e ngaahi faiva lea mo e ngaahi faiva poto foki;
46001006	‘o taau mo ‘ene fu‘u o‘o ‘a e fakamatala ‘o Kalaisi ‘iate kimoutolu.
46001007	Ko ia, ‘oku ‘ikai te mou tōmui ‘i ha ni‘ihi ‘i ha kelesi ‘e taha; ‘o mou nofo ‘amanaki ki he fakapū mai ‘o hotau ‘Eiki ko Kalaisi:
46001008	‘a ia foki te ne poupou kimoutolu, ‘o a‘u ki he ngata‘anga, ke ta‘elau‘i kimoutolu ‘i he ‘aho ‘o hotau ‘Eiki ko Sīsū Kalaisi.
46001009	Ko e ‘Otua ko e toko taha ia ‘oku fai ki he‘ene lea, pea ko ia ia na‘e fou mei ai homou tala ko e kau tangata mo Hono ‘Alo ko Sīsū Kalaisi ko hotau ‘Eiki.
46001010	Ka ‘oku te kole atu, kāinga, ‘i he huafa ‘o hotau ‘Eiki ko Sīsū Kalaisi, ke mou lea taha pē kotoa pē, pea ke ‘oua te mou fakafa‘afa‘ahi: kaekehe, ke mou ma‘opo‘opo, ‘o loto taha mo fakakaukau taha.
46001011	He kuo u ma‘u talanoa kiate kimoutolu, si‘oku kāinga, mei he fāmili ‘o Koloi, tokua ‘oku ‘i ai ha ngaahi fetu‘usi ‘iate kimoutolu.
46001012	‘O pehē, tokaange hamou taha ‘oku ne pehē, ‘Oku ‘o Paula au; pea ko e taha, ‘Oku ‘o ‘Āpolosi au; pea ko e taha, ‘Oku ‘o Kīfasi au; pea ko e taha, ‘Oku ‘o Kalaisi pē au.
46001013	Kuo vahevahe koā ‘a Kalaisi? He na‘e kalusefai ‘a Paula koe‘uhi ko kimoutolu, ‘ō? pe na‘e papitaiso kimoutolu ki he hingoa ‘o Paula?
46001014	Mālō mo e ‘Otua na‘e ‘ikai te u papitaiso hamou toko taha, ngata pē ‘ia Kalisipo mo Keio.
46001015	Tā ko e fai pē ke ‘oua na‘a lau ‘e ha taha, na‘a mou papitaiso ki he hingoa ‘o‘oku.
46001016	‘Io, na‘a ku papitaiso foki mo e fale ‘o Setivena: hei‘ilo pe na‘e ai mo ha taha na‘a ku papitaiso.)
46001017	He na‘e ‘ikai fekau au ‘e Kalaisi ke fai papitaiso, ka ke malanga‘aki ‘a e Kōsipeli: ‘o ‘ikai ke fai ia ‘i he poto ‘o e tokāteline, na‘a hoko ‘o ma‘ama‘a ai ‘a e Kolosi ‘o Kalaisi.
46001018	He ko e tokāteline ‘o e Kolosi ko e me‘a ngali vale ia ki he kakai ‘oku fakatau ki mala; ka ki he kakai ‘oku fakatau ki he mo‘ui, hangē ko kitaua, ko e ivi ia ‘o e ‘Otua.
46001019	He kuo tohi, Te u faka‘auha ‘a e poto ‘o e kau poto, Pea te u fakaikunoa ‘a e ‘ilo ‘a e kau ‘ilo‘ilo.
46001020	He koma‘ā ia ‘a e tama poto faka-e-maama ko eni? koma‘ā ia hono tama Lāpai? Koma‘ā ia hono tama filōsefa? ‘Ikai kuo fakaikulaunoa ‘e he ‘Otua ‘a e poto ‘o māmani.
46001021	He ‘i he ‘iloange, ‘i he fai‘aki ‘a e poto ‘o e ‘Otua, na‘e ‘ikai lave‘i ‘a e ‘Otua ‘e māmani ‘aki ‘enau poto, na‘e toki finangalo ‘a e ‘Otua ke fai‘aki ‘a e me‘a ngali vale ko ia ‘i he‘emau malanga ke fakamo‘ui ‘a e kakai ‘oku tui.
46001022	Tala ‘e he Siu ke ‘omi ha ngaahi mana, tangi ‘e he Kalisi ki ha me‘a ‘oku ngali poto;
46001023	ka ka malanga‘aki ‘e kimautolu ha Kalaisi kuo kalusefai, ‘a ia ko e tūkia‘anga leva ki he Siu, pea ko e koto vale ki he Senitaile;
46001024	ka ki he kakai ko ia, ‘a e kakai kuo ne fili, pe ‘oku nau Siu pe Kalisi, ko e Kalaisi ko ia ko e ‘Ivi ‘o e ‘Otua, mo e Poto ‘o e ‘Otua.
46001025	He ko e me‘a ‘a e ‘Otua ‘oku ngali vale, ‘oku poto ia ‘i he kakai; pea ko e me‘a ‘a e ‘Otua ‘oku ngali vaivai, ‘oku mālohi ia ‘i he kakai.
46001026	He vakai ‘a e ui ‘omoutolu, kāinga. Tala‘ehai ko hamou tokolahi koni poto fakakakano; tala‘ehai ko e tokolahi koni mālohi; tala‘ehai ko e tokolahi koni hou‘eiki.
46001027	Kehe, kuo fili ‘e he ‘Otua ‘a e ngaahi me‘a ‘o māmani ‘oku vale ke fakamaa‘i ‘a e kau poto; pea kuo fili ‘e he ‘Otua ‘a e ngaahi me‘a ‘o māmani ‘oku vaivai ke fakamaa‘i ‘a e ngaahi me‘a ‘oku mālohi;
46001028	pea ko e ngaahi me‘a fākatu‘a ‘o māmani, mo e ngaahi me‘a ‘oku ta‘etoka‘i, ‘io, ko e ngaahi me‘a ‘oku ‘ikai ko ha me‘a, kuo fili ia ‘e he ‘Otua ke fakanoa‘i ‘a e ngaahi me‘a ‘oku lau ko e me‘a:
46001029	koe‘uhiā ke tuku ‘ene pōlepole ‘e he kakano kotoa pē ‘i he ‘ao ‘o e ‘Otua.
46001030	He ‘oku mei He‘ene ‘Afio ho‘omou tu‘u ni pea ‘ia Kalaisi Sīsū: ‘a ia kuo fokotu‘u mei he ‘Otua, ko hotau poto‘anga, ko hotau fakatonuhia mo fakamā‘oni‘oni‘anga, pea mo hotau huhu‘i.
46001031	Koe‘uhiā ke hoko ‘o hangē ko e tohi, Ko ia ‘oku vīkiviki, ke ne vīkiviki ‘i he ‘Eiki.
46002001	PEHĒ, kāinga, ‘i he‘eku ‘alu atu ‘a‘aku ke malanga‘aki ‘a e ngāue ‘a e ‘Otua, na‘e ‘ikai tu‘unga ‘eku ‘alu ko e pehē ‘oku ‘i ai ha‘aku tokāteline, pe poto, ‘oku fisifisimu‘a.
46002002	He na‘e ‘ikai te u tu‘utu‘uni mo ha me‘a ke u ‘ilo ki ai ‘i homou lotolotonga, ko Sīsū Kalaisi pē, pea na‘a mo ia ko hono kalusefai pē.
46002003	Pehē foki ‘i he‘eku feangai ‘a‘aku mo kimoutolu, na‘a ku vaivai mo manavasi‘i, pea lahi ‘eku tailiili.
46002004	Pea ko ‘eku akonaki, kae‘uma‘ā ‘eku malanga, na‘e ‘ikai fai‘aki ‘a e ngaahi lea fakaoleole ‘o e poto; ka na‘e fai‘aki ‘a e fakamo‘oni ‘e he Laumālie mo e Māfimafi;
46002005	koe‘uhi ke ‘oua na‘a tu‘u ho‘omou lotu ‘i he poto ‘o e tangata, ka ‘i he māfimafi ‘o e ‘Otua.
46002006	Ka ‘oku ‘i ai ha poto ‘oku mau lea ki ai ‘i he fai kiate kinautolu ‘oku matu‘otu‘a. Ka ko ha poto ia ‘oku ‘ikai fakaemaama ko eni, ‘uma‘ā ha‘ane fakaehou‘eiki ‘o e maama ko eni, ‘a kinautolu ‘oku fakatau ke noa.
46002007	Ka ko e me‘a ‘oku mau lea fakamisiteli ki ai, ko e poto ‘o e ‘Otua, ‘a ia ne fakafufū, ‘a ia foki na‘e sinaki teuteu ‘e he ‘Otua ‘i he te‘eki ha kuonga mo‘otau fakalāngilangi‘i:
46002008	ka ko e me‘a kuo te‘eki ke lave‘i ‘e ha taha ‘o e hou‘eiki fakaemaama ko eni: he ka ne nau lave‘i ia, tala‘ehai ne nau kalusefai ‘a e ‘Eiki ‘oku ‘a‘ana ‘a e lāngilangi.
46002009	Ka na‘e mo‘oni pē ‘a e lau ‘a e Tohi, Ko e ngaahi me‘a kuo ‘ikai mātā ‘e ha mata, pe fanongoa ‘e ha telinga, pe ake ki he loto ‘o ha tangata; ‘io, ‘a e ngaahi fu‘u me‘a kuo teuteu ‘e he ‘Otua ma‘a e kakai ‘oku ‘ofa kiate ia–
46002010	ka ko e ngaahi me‘a ko ia, kuo faka‘ilo ‘e he ‘Otua kiate kimautolu ‘i hono Laumālie: he ko e Laumālie ‘oku ne hakule ‘a e me‘a kotoa pē, ‘io, ‘a e ngaahi loloto ‘o e ‘Otua.
46002011	He ko e fe‘ia ha tangata ‘oku ne ‘ilo ‘a e ngaahi me‘a ‘a ha tangata? ngata pē ‘i he laumālie ‘o e tangata, ‘a e laumālie ‘oku ‘i he toko taha ko ia. Pehē foki, kuo ‘ikai lave‘i ‘e ha taha ‘a e ngaahi me‘a ‘a e ‘Otua, ngata pē ‘i he Laumālie ‘o e ‘Otua.
46002012	Pea tala‘ehai ko e laumālie ‘oku ‘o māmani kuo mau ma‘u, ka ko e Laumālie ‘oku ha‘u mei he ‘Otua; koe‘uhi ke mau ‘ilo ‘a e ngaahi me‘a kuo me‘a‘ofa ‘aki mai ‘e he ‘Otua.
46002013	‘A ia ‘oku mau fakamatala foki ki ai; kae ‘ikai ‘i he ngaahi lea ‘oku ako mai ‘e he poto ‘o e tangata, ka ko ia ‘oku ako mai ‘e he Laumālie; ‘o mau faka‘uhinga ‘a e me‘a fakalaumālie ki he kau fakalaumālie.
46002014	Ka ko e tangata ‘oku anga fakakakano ‘oku ‘ikai te ne tali ‘a e ngaahi me‘a ‘o e Laumālie ‘o e ‘Otua: seuke, ko e koto vale ia kiate ia; pea ‘oku ‘ikai te ne ala tali, koe‘uhi ‘oku fakalaumālie hono ‘ilo‘i.
46002015	Ka ko ia ‘oku anga fakalaumālie ‘oku alaisia alaikolonga ‘ene fakaanga; ka tala‘ehai ‘oku fakaanga ki he toko taha ko ia ‘e ha taha kehe.
46002016	He hono ai ha taha kuo ne a‘usia ‘a e finangalo ‘o e ‘Eiki, koe‘uhi ke ne fale‘i ia?: pea ‘oku ‘iate kimautolu ‘a e finangalo ‘o Kalaisi.
46003001	PEHĒ foki, kāinga, na‘e ‘ikai te u lava ke lea kiate kimoutolu, ‘o hangē ki ha kau fakalaumālie; kae hangē pē ki ha kakai na‘e kakano ‘atā; ‘io, ‘o hangē ha kau valevale ‘ia Kalaisi Sīsū.
46003002	Ko e hu‘akau ia na‘a ku fafanga ‘aki kimoutolu, na‘e ‘ikai ko e me‘akai mālohi: he kuo te‘eki ke mou makalohi. ‘Io, na‘a mo ‘eni kuo te‘eki ke mou maka lohi: he ‘oku mou kei fakakakano.
46003003	Seuke, he kapau leva ‘oku ‘iate kimoutolu ‘a e meheka mo e fetu‘usi, ‘ikai ‘oku mou fakakakano, pea laka fakaetangata pē?
46003004	He ka lau ‘e hamou taha, ‘Oku ‘o Paula au; kae pehē ‘e ha taha kehe, ‘Oku ‘o ‘Āpolosi au; ‘ikai ko ho‘omou fakaetangata pē?
46003005	Pea ko e hā ai ‘a ‘Āpolosi? Pea ko e hā ai ‘a Paula? Ko e ongo sevāniti pē, ‘a ia na‘e fou ai ho‘omou lotu; pea na‘a mo ia, ko ‘ena ‘ange pē kiate kimoutolu takitaha, ‘o fakatatau ki he me‘a kuo ‘omi ‘e he ‘Eiki.
46003006	Na‘e ‘a‘aku ‘a e tō, na‘e ‘a ‘Āpolosi ‘a e fakaviviku; kae ‘a e ‘Otua ai pē ‘a e fakatupu.
46003007	Ko ia, tala‘ehai ko ha me‘a ia ‘a ia ‘oku fai ‘a e tō, pe ko ia ‘oku fai ‘a e fakaviviku; ka ko ia pē ‘oku fakatupu, ‘a ia ko e ‘Otua.
46003008	Pea ko eni, ko e tō mo e fakaviviku ‘oku na fa‘ahinga, ka ‘e ma‘u takitaha ‘ene totongi ‘a‘ana, ‘o fakatatau ki he‘ene kikivi ‘a‘ana.
46003009	He ko e ongo kaungā ngaue kimaua mo e ‘Otua: ko kimoutolu ko e ngoue‘anga ‘a e ‘Otua, ko e fale ‘o e ‘Otua ‘oku langa.
46003010	Ko au, ‘i he‘eku fai‘aki ‘a e kelesi ‘a e ‘Otua na‘a ne ‘omi, ne u ‘ai ‘a e makatu‘unga, ‘o taau mo ha tufunga poto, ka ko e langa hake ‘oku fai ‘e ha taha kehe. Ka ke takitaha tokanga ki he anga ‘o ‘ene langa.
46003011	He ko e me‘a ki he maka tu‘unga, tala‘ehai ‘e lava ‘e ha taha ke ‘ai mo ha tu‘unga kehe, ka ko ia pē ne toka ‘ai, ‘a ia ko Sīsū Kalaisi.
46003012	Pea ka fai ‘e ha taha ‘ene langa ‘i he tu‘unga ko ia, ‘o ne langa koula, siliva, maka mahu‘inga, ‘akau, musie, pe veve;
46003013	‘e faifai pea e‘a ‘a e ngāue ‘a e tangata takitaha: he ‘e sivi ia ‘e he ‘Aho Lahi, koe‘uhi ko ‘ene hoko mai mo e afi; pea ‘e sivi ‘e he afi ko ia ‘a e ngāue ‘a e tangata takitaha, pe kuo fēfē.
46003014	Kapau ‘e tu‘u ‘a e ngafa ‘a ha taha ‘i he langa fale, te ne ma‘u totongi.
46003015	Kapau ‘e vela ‘o ‘auha ‘ene ngafa me‘a, ‘e mole ‘ene totongi, ka te ne hao ‘e ia; kae hangē ha hao mei he loto afi.
46003016	‘Oku ‘ikai te mou ‘ilo koā ko e temipale ‘o e ‘Otua ‘a kimoutolu, pea ‘oku fale ‘iate kimoutolu ‘e he Laumālie ‘o e ‘Otua?
46003017	Ka maumau ‘e ha taha ‘a e temipale ‘o e ‘Otua, ‘e maumau ‘e he ‘Otua ‘a e toko taha ko ia; he ko e temipale ‘o e ‘Otua ‘oku toputapu; pehē foki mo kimoutolu.
46003018	Ke ‘oua na‘a kākaa‘i ha taha ‘e ia. Ka ai ha taha ‘oku ne ‘afungi ko e poto ia ‘iate kimoutolu faka-e-maama ko eni, ke ne hoko mu‘a ko e vale, ka ne toki poto.
46003019	He ko e poto ‘o e maama ko eni, ko e koto vale ia ‘i he vakai ‘a e ‘Otua. He kuo tohi, ‘Oku ne pō ‘a e kau poto ‘i he fai olopoto ‘anautolu.
46003020	Pea ko e potu tohi ‘e taha ‘oku pehē, Ko e me‘a ‘a e ‘Eiki ki he ngaahi fifili ‘a e kau poto, Ko e koto launoa ia.
46003021	Ko ia, ke ‘oua na‘a vīkiviki ‘e ha taha ‘i ha tangata, he ko ho‘omou me‘a ‘a e me‘a kotoa pē–
46003022	‘a Paula, ‘a ‘Āpolosi, ‘a Kīfasi; ‘a e māmani, ‘a e mo‘ui, ‘a e mate; ‘a e ngaahi me‘a ‘oku lolotonga ni, ‘a e ngaahi me‘a ka hoko mai; ‘io, ko e me‘a kotoa pē ‘oku ‘amoutolu:
46003023	ka ko kimoutolu ko e me‘a ‘a Kalaisi, pea ko Kalaisi ko e me‘a ‘a e ‘OTUA.
46004001	KO eni ‘a e lau ke fai ‘e he kakai kiate kimautolu, Ko e kau Tokoni pē ‘o Kalaisi, pea ko e kau Sētuata ‘o e ngaahi misiteli ‘o e ‘Otua.
46004002	‘Oku fai ‘i heni foki ‘a e sivi ‘o e kau sētuata; koe‘uhi ke hā ‘a e faitotonu ‘a ha taha.
46004003	Ka ko kita, ‘oku ma‘ama‘a ‘aupito kiate au hoku sivi ‘e kimoutolu, pe ko e fakamaau ‘o eni: ‘io, na‘a mo kita, ‘oku ‘ikai te te sivi kita.
46004004	He neongo ‘oku ‘ikai te te ‘ilo ha me‘a kiate kita; ka ‘oku ‘ikai te te falala ki ai kuo u tonuhia; ka ko ia ‘oku ‘a‘ana hoku sivi ko e ‘Eiki.
46004005	Ko ia, ‘oua te mou fakapapau ha me‘a, ‘i he te‘eki hoko hono kuonga. ‘Oua ke hoko mai ‘a e ‘Eiki, ‘a ia te ne huluhulu ‘a e ngaahi me‘a na‘e fufū ‘i he po‘uli, pea te ne ‘ai ke e‘a ‘a e ngaahi fakakaukau ‘o e ngaahi loto: pea ‘e toki ma‘u takitaha mei he ‘Otua hono fakamālō totonu.
46004006	Pea ko e ngaahi me‘a ko eni, kāinga, kuo u hiki ‘o ‘ai kiate au pea mo ‘Āpolosi, telia kimoutolu; ko e ‘uhi ke me‘a ako ‘aki kimaua kiate kimoutolu, ‘o mou lava‘i ‘a e fo‘i akonaki ko eni, Ke ‘oua na‘a hulu atu ‘i he me‘a kuo tohi; ka mou tuku ho‘omou ‘afungi, mo ho‘omou kauhaki‘i ha taha ke fakasīkaka‘i ha taha kehe.
46004007	Pea ko ho‘o makehe atu na, ko e ngāue ‘a hai? he ‘oku ‘i ai ha‘o me‘a na‘e ‘ikai foaki? Pea kapau leva ko ho‘o ma‘u foaki, ko e hā ‘oku ke pōlepole ai, ‘o hangē ko e toko taha kuo ne ma‘u ‘iate ia pē?
46004008	Tā kuo mou mākona leva! tā kuo mou koloa‘ia leva! tā kuo mou hoko ‘o tu‘i, ‘o laka ‘iate kimaua! Seuke, taumaiā kuo mo‘oni ho‘omou tu‘i na, hei‘ilo te ma kaungā tu‘i foki fakataha mo kimoutolu!
46004009	He ‘oku matamata kiate au kuo fakatakataka ‘aki ‘e he ‘Otua ‘a kimautolu ‘Aposetolo, ke hā ko e kakai taupotu ki lalo–‘o hangē tofu pē ko ha kau fakamāumatea, ko e me‘a ke māta‘i ‘e he ‘univeesi, ‘e he kau ‘āngelo mo e kakai.
46004010	Ko kimautolu ko e vale tokua, koe‘uhi ko Kalaisi, ka ko e pōtopoto‘i faka-Kalaisi ‘a kimoutolu; ko kimautolu ko e vaivai, ka ko kimoutolu ko e kau mālohi; ongoongo kimoutolu, kae ta‘etoka‘i kimautolu.
46004011	Na‘a mo e houa ni, pea ‘oku ‘ikai ko e toki me‘a, ‘oku mau masiva me‘akai, masiva me‘a inu, masiva kofu; ‘oku tautekovia kimautolu, ‘oku mau hēhē tu‘u pē, ‘oku mau ongosia he tauala mo‘omau tauhi;
46004012	ka ngaohia kimautolu ‘oku mau tali ‘aki ha tāpuaki; ka fakatanga‘i, ‘oku mau ‘ūkuma pē; ka lau‘ikovia ‘oku mau tali fakaoleole:
46004013	ko ‘emau nofo ‘o a‘u ki he taimi ni, ‘oku hangē tofu pē ko e tu‘unga ‘oto‘ota ‘o māmani kimautolu, ko e ‘ananga ‘o e ‘uli kotoa.
46004014	‘Oku ‘ikai te u tohi pehē ko ha‘aku fakamaa‘i kimoutolu; ka ko si‘eku na‘ina‘i ki he fānau ‘oku ou ‘ofa ki ai.
46004015	He neongo e toko mano ho‘omou kau faiako ‘i he mo‘ui faka-Kalaisi, ka tala‘ehai ‘oku tokolahi ho‘omou ngaahi tamai: pea ko au ia na‘a ku fakatupu kimoutolu ‘i he mo‘ui faka-Sīsū-Kalaisi ‘aki ‘a e Kōsipeli.
46004016	Ko ia ‘oku ou kole atu, ke mou hoko ko e kau fa‘ifa‘itaki kiate au.
46004017	Ko hono ‘uhinga ia kuo u tuku atu ‘a Tīmote, ‘a ia ko hoku foha ‘oku ou ‘ofa ai, pea ko e tōnunga ‘i he ngāue ‘a e ‘Eiki; pea te ne fakamanatu kiate kimoutolu ‘eku tō‘onga ‘i he mo‘ui faka-Kalaisi, ‘a e ngaahi me‘a ‘oku ou enginaki ‘aki ‘i he ngaahi siasi ‘i he ngaahi potu kehekehe.
46004018	Tokua na‘e ‘i ai homou ni‘ihi na‘e mofuta hake ko e ‘ikai te u ‘alu atu ‘e au.
46004019	Ka te u ‘alu atu pē ‘o vave, ‘o kapau ‘e finangalo ki ai ‘a e ‘Eiki; pea te u toki ‘eke ‘o ‘ilo, ‘o ‘ikai ki he me‘a ‘oku lau ‘e he kau mofuta na, ka ki he ivi ‘oku nau fai‘aki.
46004020	He ko e Pule‘anga ‘o e ‘Otua ‘oku ‘ikai ke tu‘u ‘i he lau ka ‘i he ivi.
46004021	Ko e hā homou loto? ka u ‘alu atu mo e me‘a kinisi? pe te u ‘alu atu mo e ‘ofa, pea laolao foki ‘a e Laumālie.
46005001	TĀ ‘oku kātaki pē ‘a e fe‘auaki ‘iate kimoutolu, kae‘uma‘ā ko e fe‘auaki ‘oku taha ‘ana, na‘a mo e hīteni ‘e ‘ikai te nau kātaki ha me‘a pehē, ‘a ia ko e mali ‘e ha tangata mo ha fefine ‘oku nonofo mo ‘ene tamai.
46005002	Ka mou fai ai pē ho‘omou ‘afungi na; ka na‘a mou mei fakamamahi mu‘a, kae iku ki he kapusi meiate kimoutolu ‘a e tangata kuo ne fai ha ngāue pehē.
46005003	Ka ko e me‘a kiate au, seuke, neongo ‘oku mama‘o hoku sino, ka ‘oku ‘ikai mama‘o hoku loto: pea kuo u fakamaau ‘a e me‘a, ‘o hangē kuo u ‘i hena. Pea ko ‘eku tu‘utu‘uni ‘eni ki he siana kuo ne fai ha fu‘u me‘a pango pehē–
46005004	‘I HE HUAFA ‘O HOTAU ‘EIKI KO SĪSŪ. Ke mou fai ho‘omou fakataha, pea ‘e ‘iate kimoutolu hoku loto, kuo ma‘u ‘a e ivi ‘o hotau ‘Eiki ko Sīsū Kalaisi;
46005005	pea ‘e tukuange ‘a e toko taha pehē kia Sētane; koe‘uhi ke faka‘auha hono anga kakano, hei‘ilo ‘e haofaki hono anga Laumālie ‘i he ‘aho ‘o e ‘Eiki.
46005006	‘Oku ‘ikai sia‘a ‘a e me‘a ‘oku mou pōlepole ai. ‘Ikai ‘oku mou ‘ilo, ka lave ha me‘i lēvani ki he takaonga mā, tā ‘oku lēvani hono kotoa?
46005007	‘Ē, mou tafi kitu‘a ‘a e lēvani mu‘a, ka mou hoko ko e takaonga ngaohi fo‘ou; ‘o taau mo homou tu‘unga, ko e ngaahi fo‘i mā ta‘elēvani; pea ‘āsili he kuo feia foki hotau Pāsova, ko Kalaisi:
46005008	ko ia ke tau fai ‘a e kātoanga; kae‘oua na‘a tau fai‘aki ‘a e lēvani mu‘a, ‘uma‘ā ‘a e lēvani ko e loto kovi mo e ngāue pango; ka tau fai‘aki ‘a e me‘a ta‘elēvani, ko e ma‘a mo e mo‘oni.
46005009	Ne u tohi atu ‘i he‘eku ‘ipiseli, ke ‘oua te mou fe‘iloaki mo e kakai ‘oku fe‘auaki.
46005010	Ka na‘e ‘ikai ko e ta‘ofi ‘aupito mei he fe‘iloaki mo e kakai fakamaama ‘oku fe‘auaki, pe ‘oku mānumanu mo fai fakamālohi, pe ‘oku lotu ki he ‘aitoli: he ka ne ko ‘eku tu‘utu‘uni ia, tā ko e hiki mei māmani ‘e fai.
46005011	Ka ko eni pē ‘a e me‘a na‘a ku tohi atu: ka ai ha toko taha ‘i he kau lotu ‘oku fe‘auaki, pe mānumanu, pe lotu ki he ‘aitoli, pe kapekape, pe fa‘a konā, pe fai fakamālohi, ke ‘oua te mou fe‘iloaki mo ha toko taha pehē, ‘io, pea ‘oua na‘a keinanga mo ia.
46005012	He ko ‘eku me‘a ke fakamaau ‘a e kakai ‘o tua‘ā? ‘ikai ko e kakai ‘o loto‘ā pē ‘oku ‘amoutolu hono fakamāu‘i? ka ko e kakai ‘o tua‘ā ‘oku ‘i he ‘Otua ia.
46005013	Kehe pē ke mou kapusi ‘a e tangata fai kovi meiate kimoutolu.
46006001	UOI! ‘oku ‘i ai koā hamou toko taha ‘oku pehē fau ‘ene fiematamu‘a, ke ‘ave ‘ene me‘a mo ha taha ‘o fakamonū ki he fa‘ahinga ta‘efaitotonu, ‘o ‘ikai fakamaau ki he kakai lotu?
46006002	Tā ‘oku ‘ikai te mou ‘ilo ‘apē ‘e fakamaau ‘a māmani ‘e he kakai lotu? ‘Io, pea kapau ‘e fakamaau ‘a māmani ‘i homou ‘ao, ‘oku mou ta‘etaau koā ke fai ha fanga ki‘i fakamaau pehē?
46006003	‘Ikai ‘oku mou ‘ilo ‘e ‘ataua ‘a e fakamaau ‘o ha kau ‘āngelo? Huanoa ha ngaahi me‘a fakamaama?
46006004	Pea ka ‘oku pehē, pea kapau ‘oku ‘i ai ha‘amou me‘a fakamaama ke fakamaau, pea ko hai fua ha ni‘ihi ‘i he siasi ‘oku ta‘etoka‘i, ‘ē, fakanofo kinautolu ki ai.
46006005	‘Oku ou lea pehē ko homou fakamaa‘i. He ‘oku pehē koā ho‘omou masiva kakai poto? ‘Oku ‘ikai koā ha taha te ne lava ke fakamaau ‘a e me‘a ‘a si‘ono tokoua lotu?
46006006	Ka ko eni ‘oku tala hopo ‘a e tangata lotu ki hono tokoua lotu, kae‘uma‘ā ko e pehē ke fakamaau ki ha ni‘ihi ‘oku ‘ikai lotu.
46006007	Seuke, ko e ‘i ai ha momo‘i lau fakamaau ‘iate kimoutolu, ko e mātu‘aki holomui ‘ata ‘atā ia. Ko e hā ‘oku ‘ikai ai te mou fie kātaki mu‘a ‘a e ngāue ta‘etotonu kuo fai mai? Ko e hā ‘oku ‘ikai te mou fie kātaki ai mu‘a homou fakamālohia?
46006008	Ka ko eni ko kimoutolu ia ‘oku ngāue ta‘etotonu, mo fai fakamālohi, pea ko e fai ia foki ki homou ngaahi tokoua.
46006009	Tā ‘oku ‘ikai te mou ‘ilo ‘apē, ka ‘ilonga ha ni‘ihi ‘oku ngāue ta‘etotonu, ‘e ‘ikai hanau tofi‘a ‘i he Pule‘anga ‘o e ‘Otua? ‘Oua na‘a tuku ke kākaa‘i kimoutolu: ‘oku ‘ikai ha fe‘auaki, pe ha lotu ki he ‘aitoli, pe ha tono ‘unoho, pe ha mo‘ui fakapelepele, pe ha fai faka-Sōtoma,
46006010	pe ha kaiha‘a, pe ha mānumanu, pe ha fa‘a konā, pe ha kapekape, pe ha fai fakamālohi, te ne ma‘u tofi‘a ‘i he Pule‘anga ‘o e ‘Otua.
46006011	Pea na‘e pehē ‘a homou ni‘ihi: ka na‘a mou fufulu kimoutolu, ka na‘e fakaului kimoutolu ki he fa‘ahinga tapu, ka na‘e ngaohi kimoutolu ko e kau angatonu ‘i he huafa ‘o e ‘Eiki ko Sīsū Kalaisi, pea ‘aki ‘a e Laumālie ‘o hotau ‘Otua.
46006012	Ko e me‘a kotoa pē ‘oku ngofua kia kita, ka ‘oku ‘ikai ‘aonga kotoa pē: pea ‘oku ‘a‘ata ke fa‘iteliha ki he me‘a kotoa pē, ka ‘e ‘ikai te te tuku ke fa‘iteliha ha me‘a ‘e taha kiate kita.
46006013	Ko e ngaahi me‘akai ‘oku ma‘a e fatu, pea ko e fatu ‘oku ma‘a e ngaahi me‘akai; pea ‘e fakata‘e‘aonga ‘e he ‘Otua ‘a ē mo ē. Ka ko e sino ‘oku ‘ikai ma‘a e fe‘auaki, ka ‘oku ma‘a e ‘Eiki; pea ko e ‘Eiki ‘oku ma‘a e sino.
46006014	Pea na‘e fakatoetu‘u ‘e he ‘Otua ‘a e ‘Eiki, pea te ne fakatoetu‘u foki ‘a kitaua ‘i he māfimafi ‘a‘ana.
46006015	‘Ikai ‘oku mou ‘ilo, ko homou ngaahi sino, ko e ngaahi kupu ia ‘o Kalaisi? Pea ka ko ia, pea u hae koā ‘a e ngaahi kupu ‘o Kalaisi, ‘o u ‘ai ko ha ngaahi kupu ‘o ha fe‘auaki? Molekemama‘o!
46006016	‘Io, ‘oku ‘ikai te mou ‘ilo koā, ko ia ‘oku pīkitai ki ha fe‘auaki ‘oku ne fo‘i sino pē mo ia? he ‘oku ne folofola mai, ‘E hoko ‘a e toko ua ko e kakano pē ‘e taha.
46006017	Pea ko ia ‘oku ne pīkitai ki he ‘Eiki ‘oku ne fo‘i laumālie pē mo ia.
46006018	‘Ē, hola pē mei he fai fe‘auaki. Ko e fa‘ahinga angahala kehekehe ‘oku fai ‘e ha tangata, ‘oku ‘i tu‘a sino ia; ka ko ia ‘oku ne fe‘auaki ‘oku ‘asi tonu ‘ene angahala ‘i hono sino ‘o‘ona.
46006019	‘Io, ‘oku ‘ikai te mou ‘ilo koā ko homou sino takitaha ko e temipale ‘o e ‘afio ‘a e Laumālie Mā‘oni‘oni ‘iate kimoutolu, ‘a ia kuo hoko kiate kimoutolu mei he ‘Otua? pea ‘oku ‘ikai ‘amoutolu ‘a kimoutolu?
46006020	He na‘e fakatau kimoutolu ‘aki ha totongi. ‘Ē, mou fakaongoongolelei ‘a e ‘Otua ‘i ho‘omou me‘a fakasino.
46007001	KA koe‘uhi ko e ngaahi me‘a na‘a mou tohi ki ai– ‘Oku lelei ki ha tangata ke ‘oua ‘e ala ki ha fefine.
46007002	Ka ko e me‘a ‘i he lahi ‘o e fe‘auaki, ke takitaha ma‘u hano uaifi ‘o‘ona, pea ma‘u takitaha foki ‘e he fefine hono husepāniti totonu.
46007003	Ke fai ange ‘e he husepāniti ki hono uaifi ‘a e tō‘onga totonu; pea pehē foki ‘a e uaifi ki hono husepāniti.
46007004	‘Oku ‘ikai ‘a e uaifi ke fa‘iteliha ki hono sino ‘o‘ona, ka ko hono husepāniti pē: pehē foki, ‘oku ‘ikai ‘a e husepāniti ke fa‘iteliha ki hono sino ‘o‘ona, ka ko hono uaifi.
46007005	‘Oua te mo māvae; ngata pē nai ‘i ha‘amo loto taha ke fai, ‘o fuoloa si‘i pē, koe‘uhi ke mou ‘ata‘atā ke fai ha lotu: pea mo toe fakataha, telia na‘a ‘ahi‘ahi kimoutolu ‘e Sētane ‘i ho‘omou ta‘efa‘a kātaki.
46007006	Ka ko ‘eku lea pehē ko ‘eku fakangofua pē, ‘oku ‘ikai ko ‘eku fekau ke fai.
46007007	‘Oku te ‘amusia ange pē ke tatau ‘a e kakai kotoa pē pea mo au: ka ‘oku takitaha ma‘ana ‘ene kelesi kuo ne ma‘u mei he ‘Eiki; ko e toko taha ‘a ē, ko e toko taha ko ē.
46007008	Pea ko ‘eku lea ē ki he kau ta‘emali mo e kau fefine uitou: ‘Oku lelei kiate kinautolu ke nau nofo pē ‘o hangē ko au.
46007009	Ka ‘o kapau ‘oku ‘ikai te nau makātaki, tuku ke nau mali, he ‘oku lelei hake ‘a e mali ‘i he‘ene ‘i ai ‘a e afi.
46007010	Ka ki he kakai kuo mali ‘oku ou tu‘utu‘uni–ka tala‘ehai ko au pē, ka ko e tu‘utu‘uni ‘a e ‘Eiki–ke ‘oua na‘a māvae ‘a e fefine mo hono husepāniti:
46007011	(ka ‘o kapau kuo fai ‘a e māvae, ke ne nofo ta‘emali, pe ke ne fakalelei mo hono husepāniti) pea ke ‘oua na‘a tukuange ‘e he husepāniti hono uaifi.
46007012	Ka ko e me‘a ki hono toe ‘o e kakai, ‘oku ‘ikai ha folofola ‘a e ‘Eiki ki ai: ka ‘oku ou pehē ‘e au, ka ai ha tangata lotu ne mali mo ha fefine ta‘elotu, pea ‘oku loto lelei pē ‘a e fefine ke fai hona ‘api, ‘e ‘ikai te ne tuku ange ‘a e fefine.
46007013	Pea ko e fefine ne mali mo ha tangata ta‘elotu, pea ‘oku loto lelei pē ‘a e tangata ke fai hona ‘api, ‘e ‘ikai te ne tukuange hono husepāniti.
46007014	He kuo fakakau ki he fa‘ahinga tapu ‘a e tangata ta‘elotu koe‘uhi ko hono uaifi; pea kuo fakakau ki he fa‘ahinga tapu ‘a e uaifi ta‘elotu koe‘uhi ko e lotu hono husepāniti: he ka ne ta‘e‘oua ia, pehē ‘e ta‘etapu ho‘omou fānau; ka ko eni ‘oku nau ‘i he fa‘ahinga tapu.
46007015	Ka ‘o kapau ‘oku lau māvae ‘e ia ‘oku ta‘elotu, tuku ke māvae. ‘Oka pehē ha me‘a, ‘oku ‘ikai ke ha‘isia ha tangata lotu, pe ha fefine lotu: ka kuo ui kitaua ‘e he ‘Eiki ki he nofo vālelei.
46007016	(He ‘oku ke ‘ilo fēfē, ‘e fefine, te ke lava ‘a e fakamo‘ui ‘o ho husepāniti? pea ‘oku ke ‘ilo fēfē, ‘e tangata, te ke lava ‘a e fakamo‘ui ‘o ho uaifí ?)
46007017	Ka neongo ia, ka ‘ilonga pē ‘a e tufakanga ‘o e tangata takitaha mei he ‘Eiki, ‘ilonga pē ‘a e ‘alunga na‘a ne ‘i ai ‘i hono fakaului ‘e he ‘Otua, ke ne fai‘aki pē ia. Pea ko ‘eku tu‘utu‘uni ia ‘i he siasi kotoa pē.
46007018	Ka kuo fakaului ha taha kuo kamu, ke ‘oua na‘a ne ‘ufi‘ufi; ka kuo fakaului ha taha kuo ta‘ekamu, ke ‘oua te ne kamu.
46007019	Tala‘ehai ko ha me‘a ‘a e kamu, pea tala‘ehai ko ha me‘a ‘a e ta‘ekamu, ka ko e tauhi pē ‘o e ngaahi tu‘utu‘uni ‘a e ‘Otua.
46007020	‘Ilonga ‘a e ‘alunga ‘o e tangata takitaha na‘e fakaului mei ai, ke ne nofo pē ‘i he ‘alunga ko ia.
46007021	Kapau na‘e fakaului koe ‘oku ke pōpula, ‘oua na‘a ke hoha‘a ai: kehe, neongo te ke lava ke ke tau‘atāina, ‘ē, ngāue‘aki pē mu‘a ho‘o pōpula na.
46007022	He ko ia kuo ului ki he ‘Eiki, neongo ko e pōpula, ka ko e tau‘atāina ia ‘a e ‘Eiki: pehē foki, ko e tau‘atāina kuo ului ko e pōpula ia ‘a Kalaisi.
46007023	Na‘e ai ha totongi na‘e fakatau ‘aki kimoutolu; ‘oua te mou hoko ko e pōpula ‘a e kakai.
46007024	Kāinga lotu, ‘ilonga ‘a e ‘alunga na‘e ului mei ai ha taha, ke ne fai ai pē ‘ene fakafeangai ki he ‘Otua ‘i he ‘alunga pē ko ia.
46007025	Pea ki he kau finemui, ‘oku ‘ikai te u ma‘u ha tu‘utu‘uni ‘a e ‘Eiki, ka ‘oku ou ‘atu ‘eku fakakaukau, he ko e taha au tokua kuo ‘ofa ‘a e ‘Eiki ‘o tuku ko e toko taha ke falala‘anga.
46007026	Ko ia, ‘oku ou pehē ‘e au, ko hono lelei, ko e me‘a ‘i he faingata‘a ‘oku lolotonga ni–ko hono lelei ke nofo ai pē ha taha ‘i he me‘a ‘oku ne ‘i ai.
46007027	Ka ‘oku ke alafianga ki ha fefine, ‘oua te ke kumi ha vete. Ka ‘oku ke ‘ata‘atā mei ha fefine, ‘oua te ke kumi ha uaifi.
46007028	Ka neongo ia, ka ‘o kapau te ke mali, tala‘ehai ko ho‘o angahala: pea kapau ‘e mali ha finemui, tala‘ehai kuo ne angahala ai. Ka ko e fa‘ahinga ko ia ‘e ai ha fakamamahi ‘e tō ki he‘enau mo‘ui; pea ko si‘eku ma‘ema‘ekina kimoutolu.
46007029	Ka ko ‘eku tala atu ‘eni, kāinga, Kuo fakanounou ‘a e kuonga, koe‘uhi ‘i he taimi ‘oku toe, ke ‘ilonga ‘a e ma‘u uaifi, ke nau hangē ‘oku ‘ikai te nau ma‘u;
46007030	pea ko kinautolu ‘oku tangi, ke nau hangē ‘oku ‘ikai te nau tangi; pea ko kinautolu ‘oku fiefia, ke nau hangē ‘oku ‘ikai te nau fiefia; pea ko kinautolu ‘oku fakatau mai ha me‘a, ke nau hangē ‘oku ‘ikai ko ‘enau me‘a;
46007031	pea ko kinautolu ‘oku ngāue‘aki ‘a māmani, ke hangē ‘oku ‘ikai ko ‘enau me‘a ke ‘osiki: he kuo kamata liliu ‘a e anga ‘o e maama ko eni.
46007032	Pea ko si‘eku feinga ke ‘oua te mou loto mo‘ua. ‘Oku mo‘ua ‘a e loto ‘o e tangata ta‘ema‘u uaifi ‘i he ngaahi me‘a ‘a e ‘Eiki, he‘ene feinga ke hōhō‘ia ‘a e finangalo ‘o e ‘Eiki:
46007033	ka ko e tangata fakauaifi ‘oku mo‘ua hono loto ‘i he me‘a ‘o māmani, he‘ene feinga ke hōhō‘ia hono uaifi; pea fetohoaki ai hono loto.
46007034	Pea ko e fefine ta‘emali, pe ko e finemui, ‘oku mo‘ua hono loto ‘i he ngaahi me‘a ‘a e ‘Eiki, koe‘uhi ke mā‘oni‘oni hono sino mo hono laumālie fakatou‘osi: ka ko e fefine kuo mali ‘oku mo‘ua hono loto ‘i he me‘a ‘o māmani, he‘ene feinga ke hōhō‘ia hono husepāniti.
46007035	Ka ‘oku ou lea pehē ko e tala mo‘ou; ‘oku ‘ikai ko ha‘aku lafo ha tauhele kiate kimoutolu, ka koe‘uhi ke lava ‘a e me‘a ‘oku taau mo e fakafe‘ao lelei ki he ‘Eiki ta‘eha fehākaaki.
46007036	Ka ‘oka hā ki ha motu‘a ‘oku ta‘engali ‘ene tu‘utu‘uni ki he‘ene ki‘i fefine, koe‘uhi nai kuo tauhili mo ‘ene finemui, pea ka ko ha me‘a ‘oku fepauaki; pea ke fai ‘e he motu‘a ‘a e me‘a ‘oku ne tokanga ki ai, ‘o ne tuku ke mali ‘a e ongo me‘a: tala‘ehai ko ‘ene angahala.
46007037	Ka ko e motu‘a ‘oku ‘ikai ke tālakitu‘a hono loto, pea ‘oku ‘ikai ha faingata‘a, ka ‘oku ne ‘ata‘atā ke fai ‘a e me‘a ‘oku ne tokanga ki ai; pea ka kuo ne tu‘utu‘uni ‘i hono loto ‘o‘ona, ‘o pehē, te ne ta‘ofi ‘ene ki‘i fefine: ‘e lelei ‘ene fai pehē.
46007038	Ko ia, ‘ilonga ‘a ia ‘oku ne fakamali ‘ene ki‘i fefine, ‘oku ne fai lelei; pea ko ia ‘oku ne ta‘ofi mei he mali, ‘e lelei foki ‘ene ngāue, ‘io, ko e lelei lahi ia.
46007039	‘Oku ha‘isia ‘a e finemotu‘a lolotonga ‘oku mo‘ui hono husepāniti: ka ‘o kapau kuo mohe ‘a e husepāniti, ‘oku ne ‘ata‘atā ke mali mo ha toko taha ‘oku ne loto ki ai; kaekehe ko e toko taha kuo lotu.
46007040	Ka ko hono monū‘ia lahi ē, ‘o kapau te ne nofo ai pē. Ko ha‘aku ia fakakaukau: pea ‘oku te pehē ‘oku ‘iate kita foki ‘a e Laumālie ‘o e ‘Otua.
46008001	PEA ko e me‘a ki he ngaahi me‘a ne ‘oatu ki he ‘aitoli, ‘oku mahino tokua ‘oku ‘iate kitautolu kotoa pē ha ‘ilo ki ai-(ko e ‘ilo ko e me‘a fakafuofuolahi ia, ka ko e ‘ofa ko e me‘a langa hake.
46008002	Ka mahalo ‘e ha toko taha kuo ne ‘osi ‘ilo ki ha me‘a, tā ‘oku te‘eki ke a‘u ‘ene ‘ilo ki hono anga totonu:
46008003	ka ‘oka ‘ofa ‘e ha taha ki he ‘Otua, ko e toko taha ia kuo ‘iloa ‘e he ‘Otua).
46008004	Pea ko eni, ko e me‘a ki he‘ete kai ‘a e me‘a ne ‘atu ki he ‘aitoli, ‘oku mahino tokua ‘oku ‘ikai ha ‘aitoli ‘i he ‘univeesi; pea ‘oku ‘ikai mo ha ‘Otua, ka ‘oku taha tofu pē.
46008005	‘Io, pea ka ne ‘i ai mo‘oni, ‘i langi pe ‘i māmani, ha ngaahi me‘a ‘oku lau ko e ngaahi ‘otua–‘a ē ‘oku ‘i ai ha ngaahi ‘otua tokolahi, mo ha ngaahi ‘eiki tokolahi–
46008006	ka kiate kitautolu ‘oku taha pē ‘a e ‘Otua, ko e Tamai, ‘a ia ‘oku mei ai ‘a e me‘a kotoa pē, pea ko kitautolu ma‘ana; pea ‘oku taha pē ‘a e ‘Eiki, ko Sīsū Kalaisi, ‘a ia ‘oku fou mai ‘iate ia ‘a e me‘a kotoa, pea ‘oku fou ‘iate ia ‘a kitautolu.
46008007	Ka ‘oku ‘ikai ‘i he kakai kotoa pē ‘a e ‘ilo pehē: ka ‘oku ‘i ai ‘a e ni‘ihi, ko e me‘a ‘i he kei tolonga mai ‘enau maheni mo e ‘aitoli, ko ia ‘oku nau ongo‘i ‘i he‘enau kai ia, ko e me‘a ne ‘atu ki he ‘aitoli, pea ‘uli ai honau konisēnisi ko si‘ene vaivai.
46008008	Pea tala‘ehai ko e me‘akai te ne fakaongo kitaua ki he ‘Otua: kapau ‘oku ‘ikai te ta kai, ‘oku ‘ikai te ta tōmui ai, pea kapau ‘oku ta kai, ‘oku ‘ikai te ta hulu atu.
46008009	Ka mou tokanga, na‘a ‘iloange ‘e hoko ho‘omou tau‘atāina na, ko e tūkia‘anga kiate kinautolu ‘oku vaivai.
46008010	He ka mamata ‘e ha toko taha kiate koe, ‘a koe ko e ‘ilo, ‘oku ke keinanga ‘i ha fale-‘aitoli, ‘ikai ‘e langa hake ai ‘a si‘ono konisēnisi, ka ko e vaivai, ke kai ‘a e me‘a kuo ‘oatu ki he ‘aitoli?
46008011	‘Oiauē! ‘oku maumau ‘a si‘i vaivai he fai‘aki ho‘o poto na, si‘i tokoua na‘e pekia ki ai ‘a Kalaisi.
46008012	Ka ko ho‘omou fai angahala pehē ki homou ngaahi tokoua lotu, mo ho‘omou ‘ai ke lavea honau ngaahi konisēnisi ‘oku vaivai, ko ho‘omou fai angahala ia kia Kalaisi.
46008013	‘Āua, pea kapau ko e me‘akai pē ia ‘a ia ‘oku fakahingaki si‘oku tokoua, ‘ā, ‘e ‘ikai ‘aupito te u toe kai kakano ‘o lauikuonga, ke ‘oua na‘a ku fakahingaki si‘oku tokoua.
46009001	‘IKAI ‘oku ou tau‘atāina? ‘Ikai ko e ‘aposetolo au? ‘Ikai kuo u mamata kia Sīsū Kalaisi, ko hotau ‘Eiki? ‘Ikai ko ‘eku ngāue ‘a kimoutolu ‘i he ‘Eiki, ‘ō?
46009002	Ka ne ‘i ai ha ni‘ihi ‘oku ‘ikai te u ‘aposetolo ki ai, kaekehe ko e ‘aposetolo au kiate kimoutolu: seuke, ko e sila kimoutolu ‘o hoku lakanga ‘aposetolo ‘i he ‘Eiki.
46009003	Ko eni ia ‘eku tali kiate kinautolu ‘oku ‘eke au.
46009004	‘Oku pehē koā? ‘Oku ‘ikai ‘amaua tokua ke ‘eke ha me‘akai, pe ha me‘a inu?
46009005	‘Oku ‘ikai ‘amaua koā ke ō holo mo ha fefine lotu kuo ma mali, ‘o hangē foki ko hono toe ‘o e kau ‘Aposetolo, mo e ngaahi tokoua ‘o e ‘Eiki, kae‘uma‘ā ‘a Kīfasi?
46009006	Tā ko au pē ‘apē, mo Pānepasa, ‘oku tapu ke tuku ‘ema ngāue fakamaama, ‘ō?
46009007	Ko hai ha sōtia ‘oku ‘alu ki he tau mo ne totongi ‘e ia ki hono tauhi? ‘anefē ia? Ko hai ‘oku tō ha ngoue vaine, ‘o ‘ikai te ne tokoni ‘aki hono fua? Ko hai ‘oku tauhi ha fanga manu, ‘o ‘ikai te ne ma‘u tokoni mei he hu‘a huhu ‘o e fanga manu ko ia?
46009008	Ko ‘eku lau pehē koā ko e fakaetangata pē? ‘ikai ‘oku fakahā pehē ‘e he Lao foki?
46009009	He kuo tohi ‘i he Lao ‘a Mōsese, ‘E ‘ikai te ke ha‘iha‘i ‘a e ngutu ‘o ha pulu ‘i he‘ene ‘au‘au ‘a e koane. Ko ‘ene toka‘i koā ‘e he ‘Otua ‘a e fanga pulu?
46009010	‘Ikai ko ‘ene folofola ‘ata‘atā koe‘uhiā ko kimoutolu? Seuke, na‘e tohi ia koe‘uhi ko kimautolu: he ‘oku totonu ke fai ‘amanaki ‘e ia ‘oku faka‘uli ‘a e palau, pea ke fai ‘amanaki mo ia ‘oku ‘au‘au, ko e ‘amanaki ‘e ai hano ‘inasi.
46009011	Kapau kuo mau tō ma‘amoutolu ‘a e ngaahi me‘a fakalaumālie, ko e me‘a mahu‘inga koā, ‘o kapau te mau utu ho‘omou ngaahi me‘a fakasino?
46009012	Kapau ‘oku ‘i ai ha ni‘ihi kehe ‘oku nau kau ‘i he pule pehē kiate kimoutolu, mu‘a hake kimautolu, ‘ikai ko ia? Ka na‘e ‘ikai te mau ngāue‘aki ‘a e pule ko ia: kaekehe, ‘oku mau ‘ūkuma ‘a e me‘a kotoa pē, koe‘uhi ke ‘oua te mau fakapipī ki he Kōsipeli ‘o Kalaisi.
46009013	‘Oku ‘ikai te mou ‘ilo koā, ko kinautolu ‘oku ngāue ‘i he me‘a ‘o e Temipale ‘oku nau kai mei he Temipale? pea ko kinautolu ‘oku tauhi ki he ‘ōlita ‘oku nau ‘inasi taha mo e ‘ōlita?
46009014	Pehē foki, na‘e fekau ‘e he ‘Eiki kiate kinautolu ‘oku malanga‘aki ‘a e Kōsipeli, ke nau ma‘u honau tauhi mei he Kōsipeli.
46009015	Ka ko au, kuo te‘eki te u ala ki ha taha ‘o e ngaahi me‘a ni: pea tala‘ehai ko ‘eku tohi ‘a e ngaahi me‘a ni koe‘uhi ke fai pehē kiate au. Seuke! ‘e lelei mu‘a kiate au ke u mate ‘i he–‘ā! ‘e ‘ikai ha toko taha te ne fakange‘esi hoku pōlepole‘anga.
46009016	He neongo ‘eku malanga‘aki ‘a e Kōsipeli, tala‘ehai ‘oku ou ma‘u ai ha pōlepole‘anga: he ko ha fatongia ia kuo hilifaki mai; ‘io, hoto ‘oiauē, ‘o kapau ‘e ‘ikai te u malanga‘aki ‘a e Kōsipeli!
46009017	He kapau ‘oku ou fai ia ko ‘eku fa‘iteliha, ‘e ai ha‘aku totongi: ka ‘o kapau ‘oku ‘ikai ko ‘eku fa‘iteliha, tā ko ha lakanga ia kuo hilifaki kiate au.
46009018	Pea ka ko ia, pea ko e hā ‘a e totongi ‘oku ou fai ki ai, he‘eku malanga‘aki ‘a e Kōsipeli, ‘o u tuku ke nau ma‘u ia ta‘etotongi, ‘o ‘oua na‘a ku fai ki hono ngātanga ‘o ‘eku fa‘iteliha ‘i he Ngāue?
46009019	Seuke, neongo ‘oku ou tau‘atāina mei he kakai kotoa pē, ka na‘a ku ‘ai fakapōpula au ki he kakai kotoa pē, koe‘uhiā ke tokolahi taha ‘a e kakai te u ma‘u.
46009020	‘Io, ‘i he‘eku fai ki he kau Siu na‘a ku hangē ko ha Siu, koe‘uhi ke u ma‘u ai ha ni‘ihi Siu: pea ‘i he fai ki he fa‘ahinga ‘oku mo‘ulaloa ki he Lao, na‘a ku hangē ha mo‘ulaloa ki he Lao–tala‘ehai ko ha‘aku ongo‘i kuo u mo‘ulaloa ki he Lao, ka koe‘uhi pē ke u ma‘u ai ‘a kinautolu ‘oku mo‘ulaloa ki he Lao;
46009021	‘i he fai ki he fa‘ahinga ‘i tu‘a Lao, na‘a ku hangē ha toko taha ‘i tu‘a Lao–tala‘ehai ko ha‘aku ongo‘i kuo u ‘i he tu‘a lao ‘a e ‘Otua, kehe na‘a ku ‘i he loto lao ‘a Kalaisi, ka koe‘uhi pē ke u ma‘u ai ‘a e fa‘ahinga ‘i tu‘a Lao.
46009022	Na‘a ku hoko ko e vaivai ki he kau vaivai, hei‘ilo te u ma‘u ai ‘a e kau vaivai: kuo u hoko ko e me‘a kehekehe ki he kakai kehekehe, kehe ke u fakamo‘ui hanau ni‘ihi.
46009023	Pea ‘ilonga ha me‘a ‘oku ou fai, ‘oku ou fai koe‘uhi ko e Kōsipeli, koe‘uhi ke u ‘inasi ai fakataha mo e kakai kehe.
46009024	‘Ikai ‘oku mou ‘ilo, ko e kakai ‘oku lele ‘i he fakapuepue ‘oku nau lele kotoa pē, ka ko e toko taha pē ‘oku ma‘u ‘a e koloa? Ke hangē ko ia ho‘omou lele, koe‘uhi ke mou ma‘uma‘u lelei.
46009025	Ka ‘ilonga ha taha ‘oku kau ‘i he fakapuepue, ‘oku ne fakama‘uma‘u ‘i he me‘a kotoa pē. Pea ko e fai ‘e kinautolu foki ke ma‘u ha pale ‘e mae, ka ko kitaua ha pale ‘e ‘ikai mae.
46009026	‘Ē, ko e anga ‘eni ‘o ‘eku lele ‘a‘aku, ‘oku ‘ikai ke hamumu; ko e anga ‘eni ‘o ‘eku fuhu, ‘oku ‘ikai te u tuki matangi.
46009027	Kaekehe, ‘oku te toke‘ia hoto sino, mo taki pōpula‘i: na‘a ‘iloange, hili ‘eku fai ‘a e angi ki he kakai kehe, pea u hoko au ko e li‘ekina.
46010001	HE ‘oku ou loto, kāinga, ke ‘oua na ‘a puli ‘a e me‘a ni; ko ‘etau ngaahi kui na‘a nau ‘i he malu ‘o e ‘Ao kotoa pē, ‘o nau ‘asi kotoa pē ‘i he Tahi;
46010002	pea nau papitaiso kotoa pē kia Mōsese ‘i he ‘ao mo e tahi;
46010003	pea nau kai kotoa pē mei ha me‘akai mana pē taha;
46010004	pea nau inu kotoa pē mei ha me‘a inu mana pē taha: he na‘a nau inu ai pē mei he Maka mana na‘e tulimui kiate kinautolu: ka ko e Maka ko ia ko Kalaisi pē.
46010005	Ka neongo ia, ka tala‘ehai na‘e hōifua ‘a e ‘Otua ki hanau tokolahi; he na‘e tulaki holo kinautolu ‘i he toafa.
46010006	Pea ko eni, na‘e fai ‘a e ngaahi me‘a ko ia, ko e taipe kiate kitautolu; ke ‘oua na‘a tau hoko ko e koto holi ki he kovi, ‘o hangē ā ko kinautolu na.
46010007	Kae‘uma‘ā ke ‘oua te mou hoko ko e kau tauhi ‘aitoli, ‘o hangē ko e ni‘ihi ‘i he kakai na; ‘a ē ‘oku tu‘u ‘i he Tohi, Na‘e nofo ‘a e kakai ke kai mo inu, pea nau tu‘u hake ke fakavā.
46010008	Pea ke ‘oua na‘a tau fe‘auaki, ‘o hangē ko e fe‘auaki ‘a e ni‘ihi ‘o e kakai na, pea tō ai hanau toko ua mano ma tolu afe ‘i he ‘aho pē ‘e taha.
46010009	Pea ‘oua te tau ha‘aki ‘ahi‘ahi‘i ‘a e ‘Eiki, ‘o hangē ko e ‘ahi‘ahi‘i ‘e he ni‘ihi ‘o e kakai na, pea nau mole ‘i he ngāue ‘a e fanga ngata.
46010010	Pea ‘oua te mou lāunga ‘o hangē ā ko e lāunga ‘a e ni‘ihi ‘o e kakai na, ‘o nau mole ‘i he ngāue ‘a Faka‘auha.
46010011	Pea ko eni, na‘e hoko kiate kinautolu ‘a e ngaahi me‘a ko ia ko e fakataipe: pea na‘e tohi mo‘ota na‘ina‘i, ‘a kitaua kuo ta fenāpasi mo e aofangatuku ‘o e ngaahi kuonga.
46010012	Ko ia, ‘ilonga ‘a ia ‘oku ne pehē kuo ne tu‘u, ke vakavakai na‘a ne hinga.
46010013	Kuo te‘eki ke mo‘ua kimoutolu ‘e ha fa‘ahinga ‘ahi‘ahi ‘oku ta‘ehoa mo e tangata: pea ko e ‘Otua ko e toko taha ‘oku fai ki he‘ene lea, pea ‘e ‘ikai te ne fakangofua ke ‘ahi‘ahi‘i kimoutolu ‘o makehe atu ‘i ho‘omou mafai; kaekehe, te ne ngaohi fakataha mo e ‘ahi‘ahi hono hao‘anga foki mei ai, koe‘uhi ke lava hono kātaki‘i.
46010014	Ko ia, si‘oku ‘ofa‘anga, mou hola mei he tauhi ‘aitoli.
46010015	Seuke, ko ‘eku lea ki ha kakai ‘oku fakapotopoto, ke ‘amoutolu ke ‘utangi ‘a e me‘a ‘oku ou tala.
46010016	Ko e ipu fakafeta‘i, ‘a ia ‘oku tau fakatapu ‘aki ha fakafeta‘i, ‘ikai ko e me‘a ia ‘oku tau kautaha ai ‘i he ta‘ata‘a ‘o Kalaisi? Ko e mā ‘oku tau pakipaki, ‘ikai ko e me‘a ia ‘oku tau kautaha ai ‘i he sino ‘o Kalaisi?
46010017	He neongo pe ‘oku tau tokofiha, ka ko e mā pē taha kitautolu, ‘a ia ko e sino taha: he ‘oku tau ‘inasi kotoa pē mei he mā pē ko ia ‘e taha.
46010018	Vakai ‘a ha‘a ‘Isileli fakaetangata: ‘ilonga kinautolu ‘oku kai feilaulau, ‘ikai ‘oku nau kautaha ai mo e ‘ōlita?
46010019	Ka ko e hā ‘a e me‘a ‘oku hu‘u ki ai ‘eku lau? ko ‘eku pehē ko ha mo‘oni ia ‘a e feilaulau ‘oku ‘atu ki ha ‘aitoli? pe ko ha mo‘oni ia ‘a e ‘aitoli, ‘ō?
46010020	Ka ko ‘eku lea pē, ‘ē, ko e ngaahi feilaulau ‘oku ‘atu ‘e he hīteni, ‘oku nau ‘atu ki he ngaahi fa‘ahikehe, ‘o ‘ikai ki he ‘Otua: pea ‘oku ‘ikai te u loto ke mou kautaha mo Fa‘ahikehe.
46010021	Tala‘ehai te mou lava ke inu ‘a e Ipu ‘a e ‘Eiki, mo e ipu foki ‘a Fa‘ahikehe: tala‘ehai te mou lava ke ‘inasi ‘i he Tēpile ‘a e ‘Eiki mo e tēpile foki ‘a Fa‘ahikehe.
46010022	He ko e pehē ke ta fakatupu fua‘a ki he ‘Eiki? he ‘oku ta mālohi ‘iate ia?
46010023	Ko e me‘a kotoa pē ‘oku ngofua, ka ‘oku ‘ikai ‘aonga ‘a e me‘a kotoa pē: ko e me‘a kotoa pē ‘oku ngofua, ka ‘oku ‘ikai ke fai ‘e he me‘a kotoa pē ha langa hake.
46010024	Ke ‘oua na‘a kumi ‘e ha taha ‘ene lelei ‘a‘ana, ka ko e lelei ‘a e taha.
46010025	‘Ilonga ha me‘a ‘oku fakatau ‘i he fale fahi manu, mou kai pē, ‘o ‘oua ‘e fai ha ‘eke ma‘a konisēnisi;
46010026	he ‘Oku ‘a e ‘Eiki ‘a māmani, Mo e me‘a ‘oku ‘i ai.
46010027	Kapau ‘e tala kātoanga atu ‘e ha taha ‘o e kau ta‘elotu, pea ‘oku mou tokanga ke ‘alu ki ai, ‘ilonga ha me‘a ‘oku tuku ‘i homou ‘ao, mou kai pē, ‘o ‘oua ‘e ‘eke ma‘a konisēnisi.
46010028	Ka ‘oka ‘iloange ‘e pehē atu ‘e ha taha, Ko e me‘a na‘e ‘atu ki he temipale, pea ‘oua leva te mou kai, koe‘uhi ko e toko taha ne ne fakahā, pea koe‘uhi ko konisēnisi.
46010029	Ka ‘oku ‘ikai te u pehē, koe‘uhi ko e konisēnisi ‘o‘ou, ka ko e konisēnisi ‘o e taha kehe ko ia: he ko e pehē koā ke fakamo‘ua ‘ete tau‘atāina ‘e ha konisēnisi kehe, ko e hā?
46010030	Kapau ‘oku te kai mo e fakafeta‘i, pea fēfē ai hoto lau‘ikovi‘i ‘i he me‘a ‘oku te fakafeta‘i ai?
46010031	Ko ia, pe ko ho‘omou kai, pe ko ho‘omou inu, pe ko ho‘omou fai ha me‘a, mou fai kotoa pē ke ongoongolelei ai ‘a e ‘Otua.
46010032	Ke ta‘emelengatamaki ho‘omou tō‘onga ki he Siu mo e Kalisi fakatou‘osi.
46010033	Pea ki he siasi foki ‘a e ‘Otua: ‘o hangē foki ‘oku ou fai fakaoleole ‘e au ki he kakai kehekehe ‘i he‘ete me‘a kotoa pē, ‘o ‘ikai te u kumi ‘a e lelei ‘a‘ata, ka ko e lelei ‘a e tokolahi; hei‘ilo ‘e lava ai honau fakamo‘ui.
46011001	MOU hoko ko e kau fa‘ifa‘itaki kiate au, ‘o hangē foki ko ‘eku fa‘ifa‘itaki ‘aku kia Kalaisi.
46011002	Pea ko eni ‘oku ou fakamālō atu ‘i ho‘omou manatu kiate au ‘i he me‘a kotoa pē, mo ho‘omou pukepuke ‘a e ngaahi tu‘utu‘uni ‘o fakatatau ki he‘eku tuku atu.
46011003	Ka ‘oku ou loto ke mou ‘ilo, ko e ‘ulu ‘o e tangata kotoa pē ko Kalaisi; pea ko e ‘ulu ‘o e fefine ko e tangata; pea ko e ‘ulu ‘o Kalaisi ko e ‘Otua.
46011004	‘Ilonga ha tangata ‘oku fai ha hū, pe ha malanga palofisai, ka ‘oku tatā hono ‘ulu, ‘oku ne fakatōkilalo‘i ai hono ‘ulu.
46011005	Ka ‘ilonga ha fefine ‘oku fai ha lotu, pe ha malanga palofisai, ta‘e‘ufi‘ufi hono ‘ulu, ‘oku ne fakatōkilalo‘i ai hono ‘ulu: he ‘oku ne tatau tofu pē mo ha toko taha kuo fakatekefua.
46011006	‘Io, kapau ‘oku ‘ikai ‘ai tatā ha fefine, pea tuku ke ne kosi foki: pea kapau ko e me‘a fakamā ki ha fefine ke kosi, pe fakatekefua, pea tuku ke ne tatā.
46011007	Ka ‘oku ‘ikai totonu ke ‘ufi‘ufi ‘e he tangata hono ‘ulu, he ko e ‘īmisi ia mo e lāngilangi ‘o e ‘Otua; ka ko e fefine ko e lāngilangi ia ‘o e tangata.
46011008	He tala‘ehai ko e tupu‘anga ‘o e tangata ko e fefine; kaekehe, ko e tupu‘anga ‘o e fefine ko e tangata.
46011009	Kae‘uma‘ā foki, na‘e ‘ikai ngaohi ‘a e tangata koe‘uhi ko e fefine, ka ko e fefine koe‘uhi ko e tangata.
46011010	Ko hono ‘uhinga ia ‘oku totonu ke ‘ai ai ‘e he fefine ki hono ‘ulu ‘a e faka‘ilonga pule‘ia, telia ‘a e kau ‘āngelo.
46011011	Ka neongo ia, ka tala‘ehai ‘oku fakapalataha ‘a e fefine ‘i he lotu, ta‘ekau ai ‘a e tangata, pe fakapalataha ‘a e tangata, ta‘ekau ai ‘a e fefine.
46011012	He hangē ā ko e tangata ko e tupu‘anga ‘o e fefine, pehē foki ‘oku fou ‘i he fefine ‘a e tangata: ka ko e tupu‘anga ‘o e me‘a kotoa pē ko e ‘Otua.
46011013	Mou ‘utangi ia ‘i he me‘a ‘oku hā ‘iate kimoutolu: ‘oku taau koā ke fai ‘e he fefine ha hū ki he ‘Otua ta‘etatā?
46011014	‘Ikai ‘oku hīnoi‘i kimoutolu ‘e Natula, ka ‘ulu loloa ha tangata ko e me‘a ta‘engali kiate ia?
46011015	Ka ‘oka ‘ulu loloa ha fefine, ko hono lāngilangi ia: he ko e lou‘ulu kuo tuku mōno pulonga.
46011016	Ka ‘oka ai ha toko taha ‘oku matamata fie fakakikihi ‘i he me‘a; ‘ē, ‘oku ‘ikai te tau fai ha anga pehē, ‘e kitautolu pē ko e ngaahi siasi ‘a e ‘Otua.
46011017	Ka ko ‘eku tu‘utu‘uni ko ia, ‘oku ‘ikai ke ‘alu atu mo e fakamālō; koe‘uhi ko ho‘omou fa‘a fakataha ‘oku ‘ikai iku ki ha laka ki mu‘a, ka ki he holomui.
46011018	He ko e me‘a ‘e taha, ‘oku mofisi mai tokua, ka fai ha‘amou fakataha ‘oku hoko ‘iate kimoutolu ‘a e ngaahi mavahevahe: pea ‘oku ou tui ki ha me‘a ni‘ihi.
46011019	Seuke, kuo pau ke ‘iate kimoutolu mo ha fakafa‘afa‘ahinga; koe‘uhi ke e‘a ai ‘iate kimoutolu ‘a kinautolu ‘oku lelei mo‘oni.
46011020	Pea ko eni, ko ho‘omou fakataha ki he potu ko ē, tala‘ehai ko e kai ia ‘o e ‘Ohomohe ‘o e ‘Eiki.
46011021	He ‘i he fai ‘o e kai, ‘oku takitaha ala leva ki he me‘a na‘e ha‘u mo ia; pea ko Me‘a ē ‘oku fiekaia, ka ko Me‘a ē ‘oku konā.
46011022	‘Uoi, tā ‘oku ‘ikai ‘apē hamou ngaahi fale ke fai ai ho‘omou kai mo e inu, ‘ō? pe na‘a ko ho‘omou ta‘etoka‘i ‘a e Fakataha ‘a e ‘Otua, mo ho‘omou fie fakamaa‘i ‘a masiva? Ko e hā ‘eku lea atu ‘e fai? te u fakamālō atu? ‘Oku ‘ikai te u fakamāloo‘i kimoutolu ‘i he me‘a ni.
46011023	He na‘a ku ma‘u ‘e au mei he ‘Eiki ‘a ia ā ne u tuku atu, ‘o pehē, Ko e ‘Eiki ko Sīsū, ‘i he pō ko ia na‘e fai ai hono lavaki‘i, na‘a ne to‘o ha mā:
46011024	pea hili ‘ene fakafeta‘ia, na‘a ne pakipaki, ‘o ne me‘a, Ko ho‘oku ‘eni sino, ‘a ia ‘oku ma‘amoutolu: mou fai pehē mōku fakamanatu.
46011025	Pehē foki ‘ene to‘o ‘a e ipu, hili ‘a e ‘ohomohe, ‘o ne me‘a, Ko e ipu ni, ko e fuakava fo‘ou ia ‘oku fai‘aki hoku toto: ‘ilonga ha‘amou inu ia, fai pehē mōku fakamanatu.
46011026	Seuke, ‘ilonga ha‘amou kai ‘a e mā ni mo inu ‘i he ipu, ‘oku mou fakahā ‘a e pekia ‘a e ‘Eiki kae‘oua ke ne hoko mai.
46011027	Ko ia, ‘ilonga ‘a ia te ne fai ta‘engali ‘ene kai ‘a e mā, pe ko ‘ene inu ‘i he ipu ‘a e ‘Eiki, kuo ne angahala ki he sino mo e ta‘ata‘a ‘o e ‘Eiki.
46011028	Ka ke sivi mu‘a ‘a e tangata ‘e ia, pea ke ne toki kai ‘i he mā mo inu ‘i he ipu.
46011029	He ko ia ‘oku ne kai mo inu ai, ‘oku ne kai mo inu hano fakamo‘ua, ‘o kapau ‘oku ‘ikai te ne fifili ‘o ‘ilo ‘a e sino.
46011030	Ko hono ō ia ‘oku ‘i ai hamou tokolahi ‘oku vaivai mo mahamahaki, ‘io, pea kuo mohe ‘a e ni‘ihi.
46011031	He ka ne tau fifili ‘o ‘ilo ‘a kitautolu, pehē ‘e ‘ikai fakamo‘ua ‘a kitautolu.
46011032	Ka ‘i hotau fakamo‘ua, ko e ‘Eiki ia ‘oku ne fai hotau kinisi, koe‘uhi ke ‘oua na‘a fai hotau fakamala‘ia fakataha mo māmani.
46011033	Ko ia, si‘oku kāinga, ka mou ka fakataha ke kai, mou fakafenē‘aki mu‘a.
46011034	Kapau ‘oku fiekaia ha taha, tuku ke ne kai ‘i ‘api; ke ‘oua te mou fakataha ke kai mo‘ua. Ko hono toe ‘o e ngaahi me‘a te u toki tu‘utu‘uni ‘oka u ka ‘alu atu.
46012001	PEA ko e me‘a ki he ngaahi mafai fakalaumālie, ‘oku ‘ikai te u loto ke mou mūnoa, kāinga.
46012002	‘Oku mou ‘ilo, lolotonga ho‘omou hīteni, na‘e taki hē kimoutolu ki he ngaahi ‘aitoli ta‘elea, ha me‘a pē ‘e taki kimoutolu ki ai–
46012003	Ko ia ‘oku ou fakahā atu; ‘oku ‘ikai ha taha ‘oku fakalea ‘e he Laumālie ‘o e ‘Otua te ne pehē, Ko e mala‘ia ‘a Sīsū: pea ‘oku ‘ikai ha taha te ne fa‘a hua‘aki ‘o pehē, Ko Sīsū ko e ‘Eiki, ka ‘i he‘ene Laumālie Mā‘oni‘oni‘ia.
46012004	Pea ko eni, ‘oku tufa kehekehe ‘a e ngaahi kelesi, ka ‘oku taha ai pē ‘a e Laumālie:
46012005	pea ‘oku tufa kehekehe ‘a e ngaahi lakanga, ka ‘oku taha ai pē ‘a e ‘Eiki:
46012006	pea ‘oku tufa kehekehe ‘a e ngaahi ngāue, ka ‘oku taha ai pē ‘a e ‘Otua ‘a ia ‘oku ne fai ‘a e ngāue kotoa pē ‘i he kakai kotoa pē.
46012007	Ka ‘oku tuku ‘a e fakahā‘anga ‘o e Laumālie ki he tangata takitaha, pea ke ‘aonga.
46012008	He ‘oku tuku ki ha taha ‘a e mafai ke lea‘aki ‘a e poto, ‘o fou mai ‘i he Laumālie; pea ki ha taha ‘a e mafai ke lea‘aki ‘a e ‘ilo loloto, ka ‘i he Laumālie pē ko ia;
46012009	‘oku tuku ki ha taha kehe ‘a e tui, ka ko e ‘iate ia ‘a e Laumālie pē ko ia; pea ki ha taha ‘a e ngaahi mafai faito‘o, kae taha ai pē ‘a e Laumālie ‘oku fai‘aki;
46012010	pea ‘oku tuku ki ha taha ‘a e ngaahi ngāue mana; ki ha taha ‘a e malanga palofisai; ki ha taha ‘a e vavanga‘i ‘o e ngaahi laumālie; ki ha taha kehe ‘a e fai‘aki ‘a e ngaahi fa‘ahinga lea: pea ki ha taha ‘a e hiki ‘o e ngaahi lea.
46012011	Ka ko e me‘a kotoa pē ko ia, ko e ngāue ‘a e Laumālie pē taha ko ia, he‘ene tufa kehekehe ki he kakai takitaha, ‘o fakatatau ki hono finangalo.
46012012	He hangē tofu pē ‘oku taha ‘a e sino, kae lahi hono ngaahi kupu; pea ko e ngaahi kupu kehekehe ‘o e sino, neongo ‘oku lahi, ka ko e sino pē taha; ‘oku pehē foki ‘a Kalaisi.
46012013	Kae‘uma‘ā, ‘i he fai‘aki ha Laumālie pē taha, na‘e papitaiso kitautolu kotoa pē ki ha sino pē taha–pe ‘oku tau Siu pe Kalisi, pōpula pe tau‘atāina–pea na‘e fakainu‘aki ‘a kitautolu kotoa pē ha Laumālie pē taha.
46012014	Kae‘uma‘ā ‘ē, tala‘ehai ko e kupu ‘e taha ‘a e sino, ka ‘oku lahi.
46012015	Ka ne pehē ‘e he va‘e, Sā, ‘oku ‘ikai te te kau kita ki he sino, koe‘uhi ‘oku ‘ikai ko ha nima kita; pea ‘oku ‘ikai ai koā kau ia ki he sino, ‘ō?
46012016	Pea ka ne pehē ‘e he telinga, Sā, ‘oku ‘ikai te te kau kita ki he sino, koe‘uhi ‘oku ‘ikai ko e mata kita; pea ‘oku ‘ikai ai koā kau ia ki he sino, ‘ō?
46012017	Ka ne mata ‘a e sino kotoa, pea fēfē ai ‘a e fanongo? Ka ne fanongo hono kotoa, pea fēfē ai ‘a e nanamu?
46012018	Ka ‘i hono anga ko eni, kuo fa‘u ‘e he ‘Otua ‘a e ngaahi kupu ‘i he sino, ‘o takitaha ma‘ana; ‘o fakatatau ki he me‘a na‘e hā ki hono finangalo.
46012019	Ka ‘oka ne ala taha ‘a e ngaahi kupu kotoa pē, pea sino fēfē?
46012020	Ka ‘i hono anga ko eni, ‘oku lahi ‘a e ngaahi kupu, kae taha pē ‘a e sino.
46012021	Tala‘ehai ‘oku lava ‘e he mata ke lea ki he nima, ‘o pehē, ‘Oku ‘ikai te ke ‘aonga kiate au: pehē foki ‘e he ‘ulu ki he va‘e, ‘Oku ‘ikai te mo ‘aonga kiate au.
46012022	Kaekehe, ko e ngaahi kupu ‘o e sino ‘oku matamata vaivai, ‘oku lahi hake noa pē honau ‘aonga:
46012023	pea ko e ngaahi kupu ‘o e sino ‘oku tau lau ‘oku feifei‘avale, ‘oku lahi hake ‘a e teunga ‘oku tau ‘ai ki ai: pea ko hotau ngaahi feitu‘u ‘oku palakū, ‘oku ‘i ai hano matamatalelei‘anga ‘oku hulu atu;
46012024	ka ‘oku ‘ikai ‘aonga ha me‘a pehē ki hotau ngaahi feitu‘u ‘oku matamatalelei. Ka ko eni, na‘e ngaohi ‘e he ‘Otua ‘a e sino ke hōhoamālie, he‘ene ‘ai ke hulu atu ‘a e teunga ‘o ha feitu‘u ‘oku masivesiva:
46012025	koe‘uhi ke ‘oua na‘a ai ha mavahevahe ‘i he sino; ka ke tatau ‘a e fetokanga‘aki ‘a e ngaahi kupu.
46012026	Pea ko ia, ka mamahi ha kupu ‘e taha, pea ‘oku kaungā mamahi mo ia ‘a e kupu kotoa pē; pea ka fakasanisani ha kupu ‘e taha, pea ‘oku kaungā fiefia mo ia ‘a e ngaahi kupu kotoa.
46012027	Pea ko kimoutolu ko e sino ‘o Kalaisi, pea ko e ngaahi kupu ‘oku takitaha hono feitu‘u.
46012028	Pea kuo fokotu‘u ‘e he ‘Otua ha ni‘ihi ‘i he siasi ke ‘aposetolo–ko e ‘uluaki ia–ko hono ua ‘a e kau malanga palofisai, ko hono tolu ko e kau faiako: hoko ai ‘a e ngaahi mafai mana, hoko ai ‘a e ngaahi mafai faito‘o, ‘a e ngaahi tokoni tu‘utāmaki, ‘a e ngaahi tu‘unga pule, ‘a e mafai ‘o e ngaahi fa‘ahinga lea.
46012029	‘Oku ‘aposetolo kotoa pē koā, ‘ō? ‘Oku malanga palofisai kotoa pē? ‘Oku faiako kotoa pē? ‘oku mafai mana kotoa pē?
46012030	‘oku ma‘u kotoa pē ‘a e ngaahi mafai faito‘o? ‘oku lea‘aki kotoa pē ‘a e ngaahi lea kehekehe? ‘oku hiki lea kotoa pē, ‘ō?
46012031	Ka mou kakapa ki he ngaahi kelesi ‘oku mā‘olunga.
46013001	‘IO; ka u fakahā atu foki ha hala ‘oku fungani hake. Neongo te u lava ke lea‘aki ‘a e ngaahi lea ‘a e kakai, ‘io, mo e ngaahi lea ‘a e kau ‘āngelo, ka ‘oku ‘ikai ‘iate au ‘a e ‘ofa, ko e me‘a pē kuo u hoko ki ai, ko ha ukamea ongo au, pe ko ha simipale tatangi.
46013002	Pea neongo te u lava ‘a e malanga palofisai; neongo te u a‘usia ‘a e ngaahi misiteli kotoa pē, mo e fa‘ahinga ‘ilo loloto kotoa pē; ‘io, pea neongo te u ‘osiki ‘a e tui, ‘o u lava ai ke hiki mo‘unga, ka ‘oku ‘ikai ‘iate au ‘a e ‘ofa, ko e me‘a noa pē au.
46013003	Pea neongo te u tufotufa ‘eku koloa kotoa; pea neongo te u li‘aki hoku sino ke lava ‘eku pōlepole; ka ‘oku ‘ikai ‘iate au ‘a e ‘ofa, ‘oku ‘ikai hano ‘aonga kiate au.
46013004	Ko ‘Ofa ‘oku ne anga mokomoko, mo angalelei. Ko ‘Ofa ‘oku ‘ikai, te ne meheka, ‘oku ‘ikai te ne fai pē ke ongoongoa, ‘oku ‘ikai te ne fakafuofuolahi,
46013005	‘oku ‘ikai te ne fai ta‘etaau, ‘oku ‘ikai te ne kumi ‘ene lelei ‘a‘ana, ‘oku ‘ikai te ne faka‘ita, ‘oku ‘ikai te ne lau ‘a e kovi,
46013006	‘oku ‘ikai te ne fiefia ‘i he ta‘etotonu, ka ‘oku ne kaungā fiefia mo e Mo‘oni.
46013007	‘Oku ne ‘ūkuma ‘i he me‘a kotoa pē, ‘oku ne tui ‘i he me‘a kotoa pē, ‘oku ne ‘amanaki ‘i he me‘a kotoa pē, ‘oku ne kātaki ‘i he me‘a kotoa pē.
46013008	Ko ‘Ofa ‘oku ‘ikai ke ka‘anga ia ‘i ha taimi. Ka neongo ko e malanga palofisai, ka ‘e hoko ‘o ta‘e‘aonga; neongo ko e fai‘aki ‘a e ngaahi lea, ka ‘e faifai ‘o tuku ia; neongo ko e ‘ilo loloto, ka ‘e hoko ‘o ta‘e‘aonga.
46013009	He ‘oku fakakonga ‘etau ‘ilo, pea fakakonga ‘etau palofisai:
46013010	ka ‘oka hoko mai ‘a e haohaoa, ‘e toki ta‘e‘aonga ai ‘a e fakakonga.
46013011	Lolotonga na‘a ku tamasi‘i na‘a ku lea fakatamasi‘i, na‘a ku feinga fakatamasi‘i, na‘a ku fakakaukau fakatamasi‘i: kae tālunga ‘eku hoko ko e tangata, kuo u tuku ‘a e tō‘onga fakatamasi‘i.
46013012	He ko ‘etau sio ‘i he taimi ni, ko e ma‘ali ha misiteli ‘i ha sio‘ata; ka ko e taimi ko ē, ko ‘etau sio ko e femātaaki. Ko e taimi ni ‘oku ou ‘ilo fakakonga pē, ka ‘i he taimi ko ē te u ‘ilo faka‘āufuli, ‘o hangē foki ne ‘ilo faka‘āufuli au.
46013013	‘Āua! ka ‘oku tolonga pē ‘a Tui, ‘a ‘Amanaki, ‘a ‘Ofa; ‘a e tolu ni pē: pea ko honau tu‘ukimu‘a ko ‘OFA.
46014001	MOU tuli ki he ‘ofa, kae kakapa ki he ngaahi mafai fakalaumālie, pea lahi pē ke mou malanga palofisai.
46014002	He ko ia ‘oku ne lea ‘i ha lea kehe, ‘oku ‘ikai ko ‘ene lea ki he kakai, ka ki he ‘Otua; he ‘oku ‘ikai ‘uhinga ki ha taha, ka ‘oku ne lea‘aki ‘a e ngaahi misiteli mei hono laumālie.
46014003	Ka ko ia ‘oku ne malanga palofisai ‘oku lea ia ki he kakai, ke langa hake mo enginaki mo fakafiemālie.
46014004	Ko ia ‘oku ne lea ‘i ha lea kehe, ‘oku ne fai hono langa hake ‘o‘ona pē; ka ko ia ‘oku ne malanga palofisai, ‘oku ne langa hake ‘a e siasi.
46014005	‘Oku ou ‘amusia ange ‘e au, ‘oku mou mafai kotoa pē ke lea‘aki ‘a e ngaahi lea kehe, kae lahi pē ke mou malanga palofisai: ‘ē, ‘oku lahi ‘a ia ‘oku malanga palofisai ‘iate ia ‘oku lea ‘i he ngaahi lea kehe, ‘o kapau ‘e ‘ikai te ne hiki ‘a e lea kae ma‘u tokoni ‘e he siasi.
46014006	Pea ko eni, kāinga, kapau te u ‘alu atu, ‘o lea ‘i he ngaahi lea kehe, ko e hā haku ‘aonga kiate kimoutolu, ‘o kapau ‘e ‘ikai fou ‘eku lea ki he fakahā ‘o ha me‘a mei he ta‘ehāmai, pe ki he faka‘ilo ‘o ha me‘a loloto, pe ki ha malanga palofisai, pe ki ha akonaki?
46014007	Ko e ngaahi me‘a ta‘e-ha-mo‘ui ‘a ia ‘oku ongo, pe ‘oku ‘alu ‘i he fa‘ahinga fangufangu, pe ko e ha‘ape; ka ‘o kapau ‘e ‘ikai tohelehele hono le‘o, ‘e ‘ilo fēfē ‘a e fasi ‘oku ifi pē ta?
46014008	Kae‘uma‘ā kapau ‘oku ‘ikai mahino ‘a e lea ‘a e talupite, ko hai te ne teu ke fakahoko tau?
46014009	Pehē foki mo kimoutolu ‘i he fai‘aki homou ‘elelo, kapau ‘oku ‘ikai te mou fai ha lea ‘oku ‘ilongofua, ‘e ‘ilo fēfē ‘a e me‘a ‘oku lau? ka ko ho‘omou lea ki he ‘atā pē.
46014010	‘Oku fiha nai ‘a e fa‘ahinga lea ‘i māmani, pea tala‘ehai ‘oku ai ha taha ‘e ta‘e‘uhinga:
46014011	ka ‘o kapau ‘oku ‘ikai te u ‘ilo ki he ‘uhinga ‘o e lea, te u hā kiate ia ‘oku lea ko e pāpeliane, pea ko ia ‘oku lea te ne hā ko ha pāpeliane kiate au.
46014012	Pehē foki kimoutolu, he ko eni ‘oku mou kakapa ki he ngaahi faiva fakalaumālie, ko ia mou feinga ke mou hulu atu ai koe‘uhiā ke langa hake ai ‘a e siasi.
46014013	Ko ia, ke ‘ilonga ‘a ia ‘oku mafai ke lea kehe, ke ne fai ‘ene hū ke hiki.
46014014	He kapau te u hū ‘i ha lea kehe, ko hoku laumālie pē ‘oku hū, ka ‘oku ‘ikai ha fua mei hoku ‘atamai.
46014015	Pea fēfē ai? ‘Ē, te te hū ‘aki hoto laumālie, pea te te hū ‘aki hoto ‘atamai foki te te hiva‘aki hoto laumālie, pea te te hiva‘aki hoto ‘atamai foki.
46014016	He ko eni, kapau kuo fai ha fakafeta‘i, ‘aki ho laumālie pē, pea fēfē ai ‘a si‘i nofo fanongo, ha‘ane pehē ‘Ēmeni ki ho‘o fakamālō na? He ‘oku ‘ikai te ne ‘ilo ‘a e me‘a ‘oku ke lau.
46014017	Seuke, ‘oku mālō pē ho‘o fakafeta‘i ‘au, ka ko Me‘a ē ‘oku ‘ikai hano tokoni mei ai.
46014018	Fakafeta‘i ki he ‘Otua ‘oku lahi hake ‘iate kimoutolu kotoa pē ‘a ‘eku mafai ‘a‘aku ke lea ‘i he lea kehe.
46014019	Ka ‘o kapau ko e lea ‘i ha fakataha, te u fili mu‘a ke fai ha kupu‘i lea ‘e nima pē ‘aki hoku ‘atamai, ‘a ia ‘e ongo foki ki ha ni‘ihi, ‘i ha‘ate fai ha kupu‘i lea ‘e mano ‘i ha lea kehe.
46014020	Si‘i kāinga, ‘oua te mou hoko ko e kau tamaiki iiki ‘i he fakakaukau: ‘ē, ‘i he kovi ke mou hangē ha kau valevale, ka ‘i he fakakaukau ke mou fakamotu‘atangata.
46014021	Kuo tohi ‘i he Lao, ‘Oku folofola mai ‘a e ‘Eiki, ‘Io, te u fakafai ‘eku lea ki he kakai ni ‘i ha ni‘ihi ‘oku lea kehe, pea mo e ngaahi loungutu ‘o ha ngaahi fa‘ahinga kehe: ka na‘a mo ia ‘e ‘ikai te nau tokanga kiate au.
46014022	‘Āua, kuo fokotu‘u ‘a e fai‘aki ‘a e ngaahi lea kehekehe ko e mana ke ongo ‘o ‘ikai ki he kakai lotu, ka ki he ta‘elotu: ka ko e malanga palofisai ke ongo, ‘o ‘ikai ki he kakai ta‘elotu, ka ki he lotu.
46014023	Ko ia, ka kuo fakataha ‘a e siasi kātoa ki ha potu, pea nau lea kotoa pē ‘i he ngaahi lea kehe; pea hū mai ha kau fanongo pe, ha kau ta‘elotu, ‘ikai te nau pehē ‘oku mou sesele?
46014024	Ka ‘o kapau ‘e malanga palofisai kotoa pē, pea hū mai ha toko taha ta‘elotu, pe ha taha ‘i he kau fanongo, te ne touia ‘i he fai ‘anautolu takitaha, ‘e ‘eke‘i ia ‘e he fai ‘anautolu takitaha.
46014025	Ko e ngaahi me‘a fufū ‘o hono loto ‘e fu‘u e‘a, pea te ne toki fo‘ohifo ‘o hū ki he ‘Otua, mo fakahā atu, Tā ‘oku ‘iate kimoutolu mo‘oni ‘a e ‘Otua.
46014026	Pea fēfē ai, kāinga? Ka ai ha‘amou fakataha, pea takitaha ha‘ane hiva, ha‘ane akonaki, ha‘ane me‘a mei he ta‘ehāmai, ha‘ane lea kehe, ha‘ane hiki lea–‘ē, ke fai kotoa pē ke ai ha langa hake.
46014027	Kapau ko e pehē ke fai ha lea ‘i ha lea kehe, ke ngata pē ‘i ha toko ua pe tolu, pea fai fakalakanga, pea ke hiki lea ‘e ha toko taha.
46014028	Pea kapau ‘oku ‘ikai ha hiki lea, pea ke ne longo pē ‘i he fakataha; ka ne lea kiate ia pē mo e ‘Otua.
46014029	Pea ko e me‘a ki he kau malanga palofisai, tuku ke lea ha toko ua pe toko tolu, kae nofo ‘o sivi ‘e hono toe.
46014030	Pea kapau ‘e fakahā ha me‘a mei he ta‘ehāmai ki ha taha ‘oku nofo, pea ke tuku ā ‘e he ‘uluaki.
46014031	(He te mou lava ‘i he faifai taha ke malanga kotoa pē, ‘a ia ‘e ma‘u ai kotoa pē ha akonaki, pea ma‘u ai kotoa pē ha enginaki.
46014032	Pea ko e ngaahi laumālie ‘o e kau palōfita ‘oku ala pule‘i ‘e he kau palōfita:
46014033	he ko e ‘Otua ‘oku ‘ikai ko e fakatupu maveuveu, ka ko e fakatupu melino.) Ko e anga ia ‘oku fai‘aki ‘i he ngaahi siasi ‘o e kau Lotu.
46014034	Ko e me‘a ki he kau fefine, ke nau longo pē ‘i he ngaahi fakataha; he ‘oku ‘ikai ngofua kiate kinautolu ke lea: kae tuku ke nau tali angi, ‘o hangē foki ko e lau ‘a e Lao.
46014035	Pea kapau ‘oku ai ha me‘a ‘oku nau fie ‘ilo ki ai, ke nau toki fehu‘i ‘i ‘api ki honau husepāniti ‘onautolu: he ko e me‘a ta‘engali mo ha fefine ke lea ‘i ha fakataha.
46014036	‘Io, ko kimoutolu koā na‘e fou mei ai ‘a e folofola ‘a e ‘Otua, pe ko kimoutolu pē kuo ne a‘u ki ai, ‘ō?
46014037	Ka ai ha taha ‘oku ne pehē ko e palōfita ia, pe ko ha Laumālie‘ia, tuku ke ne fakamo‘oni ‘a e ngaahi me‘a kuo u tohi atu, ‘o pehē, ko e tu‘utu‘uni ia ‘a e ‘Eiki.
46014038	Pea ka ai ha taha ‘oku ne ta‘e‘ilo ko ia, tā ‘oku ta‘e‘iloa ‘a ia.
46014039	Ko ia, si‘oku kāinga, mou kakapa ki he malanga-palofisai, kae‘oua foki ‘e ta‘ofi ‘a e lea ‘i he lea kehe.
46014040	Pea ko e me‘a kotoa pē ke fai ke taau mo maau.
46015001	PEA ko eni, kāinga, ‘oku ou fakapapau atu ‘a e Kōsipeli na‘a ku malanga‘aki kiate kimoutolu, ‘a ia na‘a mou tali foki, ‘io, pea ‘oku mou tu‘u ai foki;
46015002	kae‘uma‘ā ‘oku mou fakatau ai ki he mo‘ui, ‘o kapau te mou puke ma‘u ‘a e Kōsipeli ‘i hono anga na‘a ku fakahā atu ai–ko hono me‘a pē na‘a ko e kula noa pē ho‘omou tui.
46015003	He ko e taha ‘o e ngaahi me‘a na‘a ku fuofua tuku atu, ‘a ia foki na‘a ku ma‘u ‘e au, ‘a ‘eni, Na‘e pekia ‘a Kalaisi koe‘uhi ko ‘etau ngaahi angahala, ‘o fakatatau ki he Tohitapu;
46015004	pea na‘e telio ia; pea na‘e fokotu‘u ia ‘i hono ‘aho tolu, ‘o fakatatau ki he Tohitapu;
46015005	pea na‘a ne hā kia Kīfasi, pea hili ia ki he kau Hongofulumāua,
46015006	hili ia na‘a ne hā ki he kāinga lotu ‘e toko nimangeau tupu, fakataha, ‘a ia ‘oku kei tolonga ni honau tokolahi, ka kuo mohe ha ni‘ihi:
46015007	hili ia na‘a ne hā kia Sēmisi; hili ia ki he kau ‘Aposetolo kotoa pē.
46015008	Pea kimui ‘aupito, ‘o hangē tofu pē ko e fanau‘i ta‘ehoko kita, na‘a ne hā kiate au foki.
46015009	He ko au ia ‘a e si‘i taha ‘i he kau ‘Aposetolo; he ‘oku ‘ikai te u taau ke ui ko e ‘aposetolo, koe‘uhiā na‘a ku fakatanga‘i ‘a e siasi ‘o e ‘Otua.
46015010	Ka ko e kelesi ‘a e ‘Otua kuo u hoko ai ki he me‘a kuo u hoko ki ai ni: pea ko ‘ene kelesi ko ia na‘e ngāue mai, na‘e ‘ikai ta‘e‘aonga ia; kaekehe, na‘e hulu atu ‘eku fakafitefita‘a ‘iate kinautolu na kotoa: ka tala‘ehai ko au na‘e fai, ka ko e kelesi ‘a e ‘Otua ‘a ia na‘a ma kau.
46015011	Pea ‘oku tatau ai pē, pe ko au, pe ko kinautolu, ka ‘oku pehē ‘a e anga ‘o ‘emau malanga, pea na‘e pehē ‘a e anga ‘o ho‘omou tui.
46015012	Pea ko eni, kapau ‘oku malanga‘aki ‘a Kalaisi, ‘o pehē, Kuo fokotu‘u ia mei he pekia, pea fēfē ai ‘a e lau ‘a homou ni‘ihi, tokua ‘oku ‘ikai ke toetu‘u ‘a e pekia?
46015013	He kapau ‘oku ‘ikai ha toetu‘u ‘o e pekia, pea tā kuo ‘ikai fokotu‘u ‘a Kalaisi:
46015014	pea kapau kuo ‘ikai fokotu‘u ‘a Kalaisi, pea tā ko e laufanō ‘emau malanga, ko e laufanō foki ho‘omou tui.
46015015	Kae‘uma‘ā ‘oku mau hā ko e kau lohiaki‘i ‘o e ‘Otua; koe‘uhi ko ‘emau fakahaa‘i ‘a e ‘Otua, tokua kuo ne fokotu‘u ‘a Kalaisi; ‘a ia na‘e ‘ikai te ne fokotu‘u, ‘o kapau ā ‘oku ‘ikai fokotu‘u ‘a e pekia.
46015016	He kapau ‘oku ‘ikai ke fokotu‘u ‘a e pekia, pea tā kuo ‘ikai fokotu‘u ‘a Kalaisi.
46015017	Pea kapau kuo ‘ikai fokotu‘u ‘a Kalaisi, tā koe kula noa pē ho‘omou tui, pea ‘oku mou kei ‘i ho‘omou angahala.
46015018	Pea tā ko kinautolu na‘e mohe ‘ia Kalaisi na‘a nau ‘auha.
46015019	Kapau kuo tau ‘osi ‘a e mo‘ui ko eni mo ‘etau fakatu‘a kia Kalaisi, pea ko hono ngata ia, tā ko e tu‘utāmaki taha kitautolu ‘i he kakai kotoa pē.
46015020	Ka ko eni, KUO fokotu‘u ‘a Kalaisi mei he pekia, ko e polopolo ‘o e fa‘ahinga kuo mohe.
46015021	He ko e me‘a ‘i he fou mai ‘i ha tangata ‘a e mate, pea fou mai ‘i ha tangata foki ‘a e toetu‘u ‘o e pekia.
46015022	‘Io, hangē tofu pē ‘oku mate kotoa pē ‘ia ‘Ātama, pehē foki ‘e fakamo‘ui hake kotoa pē ‘ia Kalaisi.
46015023	[Ka ‘e takitaha ‘i hono vāhenga; ko e polopolo ko Kalaisi; hoko ai ‘a kinautolu ‘oku ‘o Kalaisi, ‘oka fai ‘ene hā‘ele mai.
46015024	Toki hoko ‘a e ngata‘anga, ‘oka tukuange ‘e ia ‘a e pule‘anga ki he ‘Otua, ‘io, ki he Tamai: ‘oka kuo ne fakaka‘anga ‘a e pule kotoa pē mo e tu‘unga kotoa pē mo e mālohi.
46015025	He kuo pau pē ke ne Hau, kae‘oua ke ne tuku ‘a e fili kotoa pē ki hono lalo va‘e.
46015026	Tā kuo fakaka‘anga mo e fili fakamui, ‘a Mate:
46015027	he ‘oku lau, Na‘a ne tuku ke ‘i he lalo va‘e ‘o‘ona ‘a e me‘a kotoa pē. Ka ‘oka ne ka folofola mai, ‘o pehē, Kuo tuku ki lalo ‘a e me‘a kotoa pē; ‘oku mahino ‘oku ‘ikai ke kau ai ‘a ia na‘a ne fai ‘a e tuku ki lalo ‘o e me‘a kotoa pē kiate ia.
46015028	Ka ‘oka lava ‘a e tuku ki lalo ‘o e me‘a kotoa pē kiate ia, pea ‘e toki tuku ki lalo ‘a e ‘Alo ‘e ia kiate ia na‘a ne fai ‘a e tuku ki lalo ‘o e me‘a kotoa pē kiate ia; koe‘uhiā ke tāfataha ‘a e ‘Otua ‘i he me‘a kotoa pē.]
46015029	He ka ‘ikai, pea ko e hā ‘anautolu ai ‘e fai, ‘a e fa‘ahinga ‘oku papitaiso ma‘a e pekia? Kapau ‘oku ‘ikai ‘aupito ha fokotu‘u ‘o e pekia, pea koe‘uma‘ā honau papitaiso ma‘anautolu?
46015030	Pea koe‘uma‘ā ‘emau nofo ‘i lelenga ‘oku fai ‘i he houa kotoa pē?
46015031	Ko kita ‘oku te mate hokohoko ‘aho pē; ‘ā, ko ‘eku mo‘oni pē! hangē ‘oku mo‘oni ‘eku pōlepole ‘iate kimoutolu, kāinga, ‘a ia ‘oku ou lava ‘ia Kalaisi Sīsū ko hotau ‘Eiki.
46015032	Kapau na‘e fakaetangata pē ‘eku tau mo e manu fekai ‘i ‘Efesō, ko e hā hono ‘aonga kiate au? kapau ‘oku ‘ikai fokotu‘u ‘a e pekia, “‘Ē, tau kai mo inu ē, He ‘oku ‘apongipongi ‘etau mate."
46015033	‘Oua na‘a tuku ke kākaa‘i kimoutolu. “Oku maumau‘i ‘a e ngaahi ‘ulungāanga lelei ‘e he fa‘a talanoa kovi."
46015034	Tuku ho‘omou konā, ka mou ‘ā hake ki he anga totonu; pea ‘oua te mou fai angahala. He ‘oku ‘i ai ‘a e ni‘ihi ‘oku ‘ikai ha‘anau momo‘i ‘ilo ki he ‘Otua. ‘Oku ou lea pehē ko homou fakamaa‘i.
46015035	Ka ‘e ai nai ha taha te ne pehē, Ko e hā ‘a e anga ‘o e fokotu‘u ‘o e pekia? Ko e hā ‘a e anga ‘o e sino te nau ha‘u mo kinautolu?
46015036	‘a e siana ta‘eloto! na‘a mo e me‘a ‘oku ke tō ‘e koe ‘oku ‘ikai fakamo‘ui hake ia ‘o kapau ‘oku ‘ikai mate.
46015037	Pea ko e me‘a ‘oku ke tō, tala‘ehai ‘oku ke tō ‘a e sino‘i me‘a te ne hoko ki ai; ka ko ha momo‘i tenga pē, ha uite nai, pe ha ‘akau kehe:
46015038	ka ‘oku ‘atu ki ai ‘e he ‘Otua ha sino, ‘o fakatatau ki he‘ene tu‘utu‘uni; pea ki he fa‘ahinga tenga takitaha hono sino ‘o‘ona.
46015039	Tala‘ehai ‘oku anga taha ‘a e kakano kotoa pē; kaekehe, ‘oku taha ‘a e kakano ‘o e tangata, kae taha kehe ‘a e kakano ‘o e manu, pea taha kehe ‘a e kakano ‘o e manupuna, pea taha kehe ‘a e kakano ‘o e ika.
46015040	‘Oku ‘i ai foki ‘a e fa‘ahinga sino fakalangi, mo e fa‘ahinga sino fakaemāmani: ka ‘oku taha ‘a e teunga ‘o e fa‘ahinga fakalangi, pea taha kehe ‘a e teunga ‘o e fa‘ahinga fakaemāmani.
46015041	‘Oku taha ‘a e teunga ‘o e la‘ā, pea taha ‘a e teunga ‘o e māhina, pea taha kehe ‘a e teunga ‘o e ngaahi fetu‘u; ‘io, ‘oku fai kehekehe ‘a e teunga ‘o e fetu‘u ko ē mo e fetu‘u ko ē.
46015042	‘Oku pehē mo e Toetu‘u ‘o e Pekia, ‘Oku tō ko e koto ‘auha, ‘e fokotu‘u ko e koto ta‘efa‘a‘auha:
46015043	‘oku tō ko e koto palakū, ‘e fokotu‘u ko e koto teunga‘ia: ‘oku tō ko e koto vaivai, ‘e fokotu‘u ko e koto mālohi;
46015044	‘oku tō ko e sino fakakakano, ‘e fokotu‘u ko e sino fakalaumālie, kapau ‘oku ai ha sino fakakakano, tā ‘oku ‘i ai mo ha sino fakalaumālie.
46015045	‘O hangē foki ko e me‘a kuo tohi, Na‘e hoko ‘a e ‘uluaki tangata, ‘a ‘Ātama, ko e kakano mo‘ui; na‘e hoko ‘a e ‘Ātama kimui, ko e laumālie fakamo‘ui.
46015046	Ka tala‘ehai ‘oku fuofua hoko ‘a e fakalaumālie; kaekehe, ko e fakakakano, pea toki hoko ‘a e fakalaumālie.
46015047	Ko e ‘uluaki Tangata ko e tupu fakaemāmani, ko ha me‘a-efu pē: ko hono ua ‘o e Tangata ko e tupu fakalangi.
46015048	‘Ilonga pe e anga ‘o e Me‘a-efu na, pea ma‘u ia ‘e he fa‘ahinga Me‘a-efu: pea ‘ilonga pē e anga ‘o e Tupu fakalangi na, pea ma‘u ia ‘e he fa‘ahinga Tupufakalangi.
46015049	Pea hangē kuo tau ma‘u ‘a e ‘īmisi ‘o e Me‘a-efu, pehē foki te tau ma‘u ‘a e ‘īmisi ‘o e Tupufakalangi.
46015050	Pea ko eni pē e me‘a ‘oku ou tala atu, kāinga; ‘oku ‘ikai lava ‘e he kakano mo e toto ke hokosi noa pē ‘a e Pule‘anga ‘o e ‘Otua: ‘uma‘ā ha hokosi ‘e ‘Auha ‘a Ta‘efa‘a‘auha.
46015051	‘Ē! kau tala atu ha misiteli; ‘e ‘ikai te tau mohe kotoa pē, ka te tau liliu kotoa pē, ‘i ha fo‘i mōmeniti,
46015052	‘i ha fo‘i kemo pē, ‘i he ifi fakamui ‘o e talupite: ‘io, ‘e ifi ‘a e talupite, pea ‘e fokotu‘u ‘a e pekia, ‘o ta‘efa‘a‘auha, pea ko kitautolu ‘e liliu.
46015053	He kuo pau ke ‘ai ‘e he me‘a ‘auha ni ‘a e ta‘efa‘a‘auha, pea ke ‘ai ‘e he me‘a mate ni ‘a e ta‘efa‘amate.
46015054	Pea ka ‘ai leva ‘e he me‘a ‘auha ni ‘a e ta‘efa‘a‘auha, mo ‘ai ‘e he me‘a mate ni ‘a e ta‘efa‘amate, pea ‘e toki hokosia ‘a e folofola ko ia na‘e tohi, Kuo fōngia ‘a Mate ‘o liliu ko e ikuna.
46015055	‘E Mate, kofa‘ā ho‘o ikuna na? ‘E Mate, kofa‘ā ho‘o huhu na?
46015056	Ko e huhu ‘a e mate ko e angahala, pea ko e mālohinga ‘o e angahala ko e lao.
46015057	Kae fakafeta‘i ki he ‘Otua, he‘ene tuku mai ke tau ikuna ‘i hotau ‘Eiki ko Sīsū Kalaisi!
46015058	Ko ia, si‘oku kāinga ‘ofa‘anga, ke mou tu‘u ma‘u, ta‘engaue, ‘o mou tupulekina ma‘u ai pē ‘i he ngāue ‘a e ‘Eiki: ‘i ho‘omou ‘ilo ni, ko e me‘a ki he ‘Eiki, ko ho‘omou fakaongosia ‘oku ‘ikai ko e laufanō ia.
46016001	PEA ko e me‘a ki he tānaki tokoni ma‘a e kāinga lotu hangē ko ia na‘a ku tu‘utu‘uni ki he ngaahi siasi ‘i Kalētia, ke pehē pē ho‘omou fai ‘e kimoutolu.
46016002	‘I he ‘uluaki ‘aho ‘o e uike kotoa pē, ke takitaha ta‘ofi ‘i ‘api, ‘o tauhi, ha me‘a kuo hulu atu ‘i he‘ene koloa: koe‘uhi ke ‘oua na‘a ai ha fu‘u tānaki ‘e fai ‘i he‘eku ‘alu atu.
46016003	Pea ‘oka u ka hoko atu, ‘ilonga ha ni‘ihi te mou fili ki ai, te u fekau atu kinautolu mo e ngaahi tohi, ke ‘ave ho‘omou ‘ofa ki Selusalema.
46016004	Pea kapau ‘e taau mo e ‘alu ‘a‘aku, pea te nau ‘alu mo au.
46016005	Pea ko eni, te u ‘alu atu kiate kimoutolu hili ‘eku foli ‘a Masitōnia; he ‘oku ou teu ke foli ‘a Masitōnia.
46016006	Pea hei‘ilo te u nofonofo atu, ‘io, ‘o fa‘ahita‘u momoko nai mo kimoutolu; kae ‘amoutolu hoku moimoi‘i ‘i haku fononga ‘e toki fai.
46016007	He ‘oku ‘ikai te u loto ke fai ni ha ‘ahitu‘u kiate kimoutolu; he ‘oku ou ‘unaloto ke nofonofo hifo mo kimoutolu, ‘o kapau ‘e toki finangalo ki ai ‘a e ‘Eiki.
46016008	Ka te u nofo pē ‘i ‘Efesō, ‘o a‘u ki he Penitekosi;
46016009	he kuo fakaava kiate au ha matapā lahi mo ‘aonga, pea ‘oku tokolahi ‘a e ta‘ofi.
46016010	Pea ko eni, kapau ‘e hoko atu ‘a Tīmote, pea mou tokanga ke ‘oua na‘a ai ha me‘a te ne fai manavasi‘i ai ‘ene feangai mo kimoutolu: he ko e ngāue ‘a e ‘Eiki ia ‘oku ne fai, ‘o tatau pē mo au.
46016011	Ko ia, ke ‘oua na‘a ai ha taha te ne ta‘etoka‘i ia; ka mou moimoi‘i lelei pē ke ne hoko mai kiate au: he ‘oku ou talitali kiate ia, ha‘ane ha‘u mo e kāinga.
46016012	Pea ko e me‘a ki si‘i tokoua ko ‘Āpolosi, ne u kole lahi kiate ia ke ‘alu atu kiate kimoutolu ‘i he ‘alu ‘a e kāinga: ka na‘e ‘ikai te ne momo‘i loto ke ‘alu ‘i he taimi ni; ka te ne ‘alu pē ‘oka ai ha faingamālie.
46016013	Mou ‘ā ‘o le‘o; mou tu‘u ‘aki ‘a e tui; mou fai ‘o ngali tangata; mou fakama‘u hifo.
46016014	‘Ilonga ha‘amou me‘a ‘e fai, fai pē ‘i he ‘ofa.
46016015	Pea ko si‘eku enginaki atu, kāinga. ‘Oku mou ‘ilo ‘a e fāmili ‘o Setivena, ko e fua tapu ia ‘o ‘Akeia, pea na‘a nau tuku kinautolu ‘e kinautolu ke fai ‘a e tauhi ‘o e kakai lotu.
46016016	Ko ia, ‘oku ou enginaki atu, ke mou tuku foki ‘a kimoutolu ki he me‘a ko ia, mo fakaongo ki he fa‘ahinga ko ia; ‘io, pea kiate ia kotoa pē ‘oku kaungā ngāue mo ia mo fakafitefita‘a.
46016017	Pea ‘oku ou fakafeta‘i ‘i he ha‘u ‘a Setivena mo Fotunato mo ‘Akeiko: he ko ‘enau ‘i heni kuo lelu ai ‘eku mamahi ‘i he ‘ikai te tau fe‘ilongaki:
46016018	he kuo nau fakafiemālie hoku loto mo ho‘omoutolu foki. Ko ia ke mou ‘ilo ‘a e fa‘ahinga pehē.
46016019	‘Oku ‘ofa atu ‘a e ngaahi siasi ‘Ēsia. ‘Oku ‘ofa lahi kiate kimoutolu ‘i he ‘Eiki ‘e ‘Akuila mo Pīsila, mo e siasi ‘oku ‘i hona ‘api.
46016020	‘Oku ‘ofa atu ‘a e kāinga lotu kotoa pē. Mou fefekita‘aki ‘aki ha ‘uma tapu.
46016021	Ko e fetapa ‘eni ‘oku fai‘aki ‘a e nima ‘o‘oku, Paula.
46016022	Ka ai ha taha ‘oku ‘ikai te ne ‘ofa ki he ‘Eiki, ke ne hoko koe mala‘ia! MALANATA!
46016023	Ko e kelesi ‘a e ‘Eiki ko Sīsū, ‘ofa ke ‘iate kimoutolu ia!
46016024	Si‘oku ‘ofa atu kiate kimoutolu kotoa pē ‘ia Kalaisi Sīsū. ‘Ēmeni.
47001001	TŪ ko kimaua–‘a Paula ko e ‘Aposetolo ‘a Sīsū Kalaisi ‘i he tu‘utu‘uni ‘a e ‘Otua, mo si‘i kāinga ko Tīmote –ko ‘ema tohi ki he siasi ‘a e ‘Otua ‘oku ‘i Kolinitō, mo e kau lotu kotoa pē ‘oku ‘i ‘Akeia kātoa.
47001002	‘Ofa ke mou ma‘u kelesi mo e fiemālie, mei he ‘Otua, ko ‘etau Tamai mo e ‘Eiki ko Sīsū Kalaisi.
47001003	Ha taha ā ke fakamālō‘ia pe ko e ‘Otua mo Tamai ‘a hotau ‘Eiki ko Sīsū Kalaisi! ‘a ia ko e Tamai ‘a e fai manava‘ofa, mo e ‘Otua ‘oku ‘a‘ana ‘a e tokoni kotoa pē;
47001004	‘a ia ‘oku ne tokoni kimautolu ‘i he‘emau tu‘utāmaki kotoa pē, koe‘uhi ke mau lava ai ke tokoni‘i ‘a kinautolu ‘oku ‘i he tu‘utāmaki kehekehe, ‘aki ‘a e tokoni ‘oku tokoni ‘aki kimautolu ‘e he ‘Otua.
47001005	He hangē ‘oku mahua mai ‘a e ngaahi mamahi ‘a Kalaisi kiate kimautolu; pehē ko e me‘a ‘ia Kalaisi ‘oku mahua mo homau tokoni‘i.
47001006	Ka neongo ko ha tu‘utāmaki ‘oku tō mai, ka ko e fai pē koe‘uhi ko homou tokoni‘i, mo homou fakamo‘ui; pea ka ko ha tokoni ‘oku tō mai, ko e fai ai pē koe‘uhi ko homou tokoni‘i–‘a ē ko ‘ene ngāue ‘a ho‘omou ‘ūkuma ‘a e ngaahi mamahi ‘oku mou mo‘ua tatau ai mo kimautolu.
47001007	Pea ‘oku ‘ikai tālakitu‘a ‘emau ‘amanaki ‘iate kimoutolu; ko ‘emau ‘ilo, hangē ‘oku tau kaungā mamahi, pehē foki ‘oku tau kaungā tokoni‘i.
47001008	He ‘oku ‘ikai te mau loto ke mou ta‘e‘ilo, kāinga, ki he tu‘utāmaki na‘e hoko kiate kimautolu ‘i ‘Ēsia; he‘emau mātu‘aki mafasia ai, ‘o ‘ikai mei lava ke tali, ko ia na‘e mole ‘aupito ‘emau ‘amanaki ki he mo‘ui.
47001009	‘Io, na‘a mau ongona kuo tonu ‘a kimautolu ki he mate: koe‘uhi ke ‘oua na‘a mau falala kiate kimautolu, ka ki he ‘Otua ‘a ia ‘oku ne fokotu‘u ‘a e pekia.
47001010	Pea ko ia ia na‘a ne hamusi kimautolu mei he fu‘u mate‘anga ko ia na‘e pehē fau, pea te ne hamusi: ‘io, ‘oku mau falala kiate ia te ne fai ai pē ‘ene hamusi.
47001011	Kehe ke mou kau ai foki, ‘o tu‘otu‘a ‘i he fai homau lotua: koe‘uhi ā ke hoko ‘i he hū ‘a e tokolahi ‘a homau ‘ofeina, kae fai ‘e ha tokolahi ‘a e fakafeta‘i koe‘uhi ko kimautolu.
47001012	He ko ‘emau pōlepole ‘a ‘eni, ko e fakapapau ‘e homau konisēnisi, ko ‘emau fakafeangai ki māmani, kae‘uma‘ā kiate kimoutolu, na‘e ‘i he mā‘oni‘oni faka‘otua, mo e loto hangataha, ‘o ‘ikai tu‘u ‘i he poto fakakakano, ka ‘i he kelesi ‘a e ‘Otua.
47001013	He tala‘ehai ‘oku mau tohi atu ha me‘a kehe, ka ko ena pē ‘oku mou lau, ‘io mo ongo‘i foki ko e mo‘oni; pea ‘oku te falala te mou ongo‘i kimautolu ‘o a‘u ki he ngata‘anga;
47001014	(‘o hangē foki ne fai ‘e homou ni‘ihi) ‘o pehē, ko homou pōlepole‘anga kimautolu, ‘o hangē ko homau pōlepole‘anga kimoutolu ‘i he ‘Aho ‘o hotau ‘Eiki ko Sīsū.
47001015	Pea ‘i he‘eku falala pehē, na‘a ku loto ke fuofua ‘alu kiate kimoutolu, koe‘uhi ke mou ma‘u tu‘o ua ha kelesi;
47001016	ka u fou atu ‘iate kimoutolu ki Masitōnia, ‘o u toe ha‘u mei Masitōnia kiate kimoutolu, kae ‘amoutolu hoku moimoi‘i ki Siutea.
47001017	Pea ‘i he‘eku loto pehē, na‘a ku va‘inga‘aki koā? pe ko ‘eku ngaahi tu‘utu‘uni ‘oku fokotu‘u fakaemāmani koā, koe‘uhi ke fai ‘a e ‘Io, ‘Io, mo e ‘Ikai ‘Ikai, ‘ō?
47001018	Ka ko e ‘Otua ‘oku mo‘oni! ‘oku ‘ikai ko e ‘Io pea ‘Ikai ‘a ‘emau ngaahi akonaki ‘oku fai atu.
47001019	He ko e ‘Alo ‘o e ‘Otua–‘a Kalaisi Sīsū, ‘a ia na‘e malanga‘aki ‘i homou ha‘oha‘onga ‘e kimautolu, ‘e au mo Silivenusi mo Tīmote,–tala‘ehai ne hoko ia ko e ‘Io pea ‘Ikai; kaekehe kuo ne hoko ko e ‘Io ‘iate ia.
47001020	He neongo pe ‘oku fiha ‘a e ngaahi tala‘ofa ‘a e ‘Otua, ka ‘oku tu‘u kotoa pē ‘iate ia hono ‘Io; ko ia ‘oku fou ‘iate ia foki hono ‘Ēmeni; ke ai ha ongoongolelei ‘e hoko ki he ‘Otua ‘iate kimautolu.
47001021	Pea ko eni, ko ia ‘oku ne vilitaki ai pē ‘a kimautolu mo kimoutolu ke tau taha mo ‘ene Pani, pea ne pani foki kitautolu, ko e ‘Otua ia:
47001022	‘a ia foki na‘a ne sila‘i kitautolu, pea ne ‘omi, ‘a e me‘a faka‘amanaki, ko e Laumālie ‘i hotau loto.
47002001	KA ko ‘eku lea ‘eni–ko e ‘Otua ē ke hopo mo hoku loto!–ko hono ‘uhinga ‘o e ‘ikai te u ‘alu atu ki Kolinito, ko ‘eku mamae pē kiate kimoutolu.
47002002	(Ka ‘oku ‘ikai ko ‘eku pehē ‘oku ‘amautolu ke pule ki ho‘omou tui: kaekehe ko e kau tokoni pē kimautolu ki he langa‘i ‘o ho‘omou fiefia. Seuke, ko e me‘a ki he tui ‘oku mou tu‘u.)
47002003	Pea koe‘uhi foki ko au na‘a ku tu‘utu‘uni ai ‘o pehē, ‘E ‘ikai te u toe ‘alu atu ke mamahi. He kapau ‘oku ou fakamamahi‘i kimoutolu, pea ko hai tū ha taha ke fakafiefia‘i au? ‘Ikai ko ia pē kuo mamahi meiate au?
47002004	Pea u tohi ‘a e me‘a ko ia, koe‘uhi ke ‘oua na‘a ku ‘alu atu ‘o kai mamahi meiate kinautolu, ‘a kinautolu na‘a ku mei fiefia ai: ko ‘eku falala ko e anga ‘eni ‘amoutolu fuli pē, ka ai ha‘aku fiefia, ko e fiefia ia ‘amoutolu kotoa.
47002005	He na‘e fai ‘eku tohi kiate kimoutolu mei hoku loto ne fu‘u mafasia mo feinga, pea fu‘u pani lo‘imata ‘eku ngaahi lea; pea na‘e ‘ikai fai ko homou fakamamahi‘i, ka koe‘uhi ke mou ‘ilo ‘eku ‘ofa, ‘ene hulu atu kiate kimoutolu.
47002006	Pea kapau kuo fai fakamamahi ‘e ha taha, ‘oku ‘ikai ko au kuo ne fakamamahi‘i ka ko kimoutolu kotoa–kehe ‘oku mou ongo‘i; he ‘oku ‘ikai te u fie ha‘aki ‘ai ke ne mafasia.
47002007	He kuo lahi pē ki ha toko taha pehē ‘a e tautea na‘e fai ‘e homou tokolahi. Ko ia na‘a mou mei angai mu‘a, ‘o fai hono fakamolemole mo hono fakafiemālie, na‘a ‘iloange ‘e fōngia ‘aupito ha toko taha pehē, ‘oka hulu atu ‘ene mamahi.
47002008	Ko ia, ‘oku ou enginaki atu ke mou fakapapau ho‘omou ‘ofa kiate ia.
47002009	He ko hono ‘uhinga ia foki na‘a ku fai ai ‘eku tohi, ke u ‘ilo ‘a e mo‘onia ‘omoutolu, pe te mou talangofua ‘i he me‘a kotoa pē.
47002010	Ka ko ia ‘oku mou fakamolemole ni ha me‘a ki ai, ‘oku ou fakamolemole mo au: kae‘uma‘ā ko e fakamolemole ‘a‘aku, ‘o kapau kuo u fakamolemole ha me‘a, kuo u fai ko e fakafofonga ‘o Kalaisi, pea koe‘uhi ko kimoutolu:
47002011	telia na‘a kākaa‘i kitautolu ‘e Sētane, he tala‘ehai ‘oku ‘ufikaua ‘iate kitautolu ‘a e ngaahi fāliunga ‘a e toko taha ko ia.
47002012	Pea ko eni, ‘i he‘eku hoko atu ki Taloasi ke malanga‘aki ‘a e Kōsipeli ‘o Kalaisi, pea neongo na‘e fakaava kiate au ha matapā ‘i he ngāue ‘a e ‘Eiki;
47002013	ka na‘e ‘ikai manofo ‘a hoku laumālie, ko e ‘ikai te u ‘ilo ai ‘a si‘oku tokoua ko Taitusi: ka na‘a ku fai ‘eku tatau kiate kinautolu, ‘o u ‘alu atu mei ai ki Masitōnia.
47002014	Pea ko eni, fakafeta‘i ki he ‘Otua, he‘ene sipikaki kimautolu ma‘u ai pē, ko e me‘a ‘ia Kalaisi, mo ne fakataufa atu ‘iate kimautolu ‘i he potu kotoa pē ‘a e nanamu ko e ‘ilo kiate ia.
47002015	He ko e ngangatu kimautolu ‘o Kalaisi ki he ‘Otua ‘iate kinautolu ‘oku fakatau ki he mo‘ui, mo kinautolu ‘oku fakatau ki mala:
47002016	ki he fa‘ahinga ko ē ko e nanamu ‘o ha mate, pea iku ki ha mate; ka ki he fa‘ahinga ko ē, ko e nanamu ‘o ha mo‘ui pea iku ki ha mo‘ui. Pea ko hai tū ‘oku fe‘unga mo ha fu‘u me‘a pehē?
47002017	He tala‘ehai ko ‘emau anga ke hangē ko e tokolahi ke hu‘i ‘a e folofola ‘a e ‘Otua: kaekehe, ko e anga ‘o ‘emau lea ‘ia Kalaisi, ko e lea ‘a ha taha ‘oku loto hanga taha, ko e lea ‘a ha taha ‘oku ha‘u tonu mei he ‘Otua, ko e mātu‘aki lea ‘i he ‘ao ‘o e ‘Otua.
47003001	TĀ ko ‘emau toe kamata ē ke sani kimautolu, ‘ō? tā na‘e mei totonu ‘apē ke mau fai ‘o hangē ko e ni‘ihi, ‘o ma‘u tohi fakaongo ‘i he‘emau ‘alu atu, pea ma‘u foki meiate kimoutolu ‘i he‘emau ō mai, ‘ō?
47003002	‘Ā, ko kimoutolu ko ‘emau tohi kuo tongi ‘i homau loto, ‘o lau mo toe lau ‘e he kakai kotoa pē:
47003003	‘o mou mātu‘aki e‘a ko e tohi na‘e fai ‘e Kalaisi, ‘o ‘ave ‘e kimautolu; ‘a ia ‘oku ‘ikai fai‘aki ‘a e vaitohi, kae ‘aki ‘a e Laumālie ‘o e ‘Otua Mo‘ui, ‘o ‘ikai tongi ‘i ha ngaahi tohi‘anga maka, ka ‘i ha ngaahi tohi‘anga mo‘ui, ko e ngaahi loto.
47003004	Pea ko eni, ko e me‘a ‘ia Kalaisi, ‘oku ‘i ai ha‘amau falala pehē ‘i he‘emau feangai mo e ‘Otua.
47003005	‘Oku ‘ikai ko ‘eku pehē, ‘oku mau fe‘unga ‘e kimautolu ke fakakaukau ha me‘a fakaekimautolu pē; ka ko homau fe‘unga‘anga ‘oku mei he ‘Otua;
47003006	‘a ia foki na‘a ne ngaohi kimautolu ke fe‘unga mo homau lakanga, ko e kau talafekau ‘o e Fuakava Fo‘ou, ‘o ‘ikai ‘o ha tohi, ka ‘o ha laumālie. He ‘oku nofo ‘a e tohi ke tāmate, ka ‘oku nofo ‘a e laumālie ke fakamo‘ui.
47003007	Pea ko eni, ko e tala mate na, ‘a ia na‘e tohi mata‘itohi mo tongi tongi ‘i ha ngaahi maka, ka na‘e pehē fau ‘a e lāngilangi ‘o ‘ene hoko mai, ko ia na‘e ‘ikai lava ‘e ha‘a ‘Isileli ke sio fakamama‘u ki he fofonga ‘o Mōsese, koe‘uhi ko e lāngilangi ‘o hono fōtunga, ‘a ia na‘e mole ngofua.
47003008	Pea kapau ko ia, huanoa ‘a e hoko lāngilangi mai ‘a e tala laumālie.
47003009	‘Io, kapau ko e me‘a lāngilangi ‘a e tala fakamo‘ua, kae huanoa ‘ene hulu atu ‘a e tala fakatonuhia ‘i he lau lāngilangi.
47003010	Pea neongo ko ha me‘a lāngilangi ‘ia, seuke, ‘oku ‘ikai hano lāngilangi ‘i he feitu‘u ko eni, koe‘uhi ko ‘ene fungani hake ‘a e lāngilangi ‘e taha.
47003011	‘Io, kapau na‘e fou lāngilangi mai ‘a e me‘a mole, huanoa ‘ene lāngilangi‘ia ‘a e me‘a tolonga.
47003012	Ko ia, ‘i he‘emau ma‘u ha ‘amanaki pehē, ‘oku mau ‘ai ke mahino ‘aupito ‘emau lea.
47003013	Pea ‘oku ‘ikai te mau fai ‘o hangē ko Mōsese, ‘a ia na‘a ne fa‘a ‘ai ha pulonga ki hono fofonga, koe‘uhi ke ‘oua na‘a sio atu ‘a ha‘a ‘Isileli, ‘o ma‘u ‘ene ngata ‘a e me‘a mole na.
47003014	Kaekehe, na‘e hoko ‘o kanongata‘a honau ‘atamai: seuke, ‘oku kei tu‘u pē ‘a e pulonga pē ko ia, ‘o a‘u mai ki he ‘aho ni, ‘oka fai ‘a e lau ‘o e Fuakava Motu‘a; ‘o ‘ikai tatala ‘a e pulonga ‘o ‘ilo kuo ka‘anga ia ‘ia Kalaisi.
47003015	‘Io, ka fai ha lau ‘o Mōsese ‘oku ma‘u pulonga honau loto, ‘o a‘u ki he ‘aho ni:
47003016	ka ‘oka tafoki ia ke hanga ki he ‘Eiki, pea to‘o ‘a e pulonga.
47003017	Ka ko e ‘Eiki ko eni ko e Laumālie: pea ‘ilonga ha potu ‘oku ‘i ai ‘a e Laumālie ‘o e ‘Eiki ‘oku ‘i ai ‘a e tau‘atāina.
47003018	Ka ko kitautolu kotoa pē, lolotonga ‘etau lau ta‘epūlou, ‘o sio ki he lāngilangi ‘o e ‘Eiki hangē ha ma‘ali mai ‘i ha sio‘ata, ‘oku tau liliu ai ki hono ‘īmisi ko ia, ‘o fai mei ha lāngilangi ki ha lāngilangi, ‘o hangē ai pē ko e ngāue ‘a e ‘Eiki ko Laumālie.
47004001	PEA ko e me‘a ‘i he‘emau ma‘u ‘a e lakanga ko ē (‘a ia ko e ‘ofa tu‘unga‘a pē na‘e fai); ko ia, ‘oku ‘ikai te mau fo‘i.
47004002	Ka mau li‘aki ‘a e fai fufū ‘o e ngaahi me‘a fakamā, ‘o ‘ikai te mau laka fakaoloolo, ‘uma‘ā ha‘amau hu‘i ‘a e folofola ‘a e ‘Otua: ka ko ‘emau ‘ai ke e‘a ‘a e mo‘oni, ko e me‘a ia ‘oku mau fakaongo ‘aki kimautolu ki he konisēnisi kehekehe ‘o e kakai ‘i he ‘ao ‘o e ‘Otua.
47004003	Pea kapau ‘oku mo‘oni ‘oku pulonga ‘emau kōsipeli, ‘oku pulonga pē ‘i he kakai ‘oku fakatau ki mala–‘a kinautolu kuo mo‘oni ai ‘a e me‘a.
47004004	Kuo fakakui ‘e he ‘otua ‘o e tu‘u ko eni ‘a e ‘atamai ‘o e kau ta‘etui, koe‘uhi ke ‘oua na‘a hulu‘ia ‘e he ulo mei he Kōsipeli ‘o e lāngilangi ‘o Kalaisi, ‘a ia ko e ‘īmisi ‘o e ‘Otua.
47004005	(He tala‘ehai ‘oku mau malangaekina kimautolu; ka ‘oku mau malanga‘aki ‘a Kalaisi Sīsū ko e ‘Eiki, pea ko kimautolu ko ho‘omou kau tamaio‘eiki koe‘uhi ko Sīsū.)
47004006	He ko e ‘Otua ia na‘a ne folofola, ‘E ulo mai ha maama mei he po‘uli; pea ko ia ia kuo ne ulo ‘i homau loto, koe‘uhi ke ai ha ulo atu ‘o e ‘ilo ki he lāngilangi ‘o e ‘Otua, ‘i he fofonga ‘o Sīsū Kalaisi.
47004007	Ka ko e anga ‘o ‘emau ma‘u ‘a e koloa ko ia, ‘oku fa‘o hina kelekele, koe‘uhi ke ‘a e ‘Otua ai pē ‘a e makehe atu ‘o e mafai, ‘o ‘ikai ko e me‘a meiate kimautolu.
47004008	Ko homau anga ē, ko e fetekeekina kimautolu mei he potu kotoa pē, kae ‘ikai ‘efitu‘ua; ko e fakapalalaua tu‘u kae ‘ikai hē ‘aupito;
47004009	ko e tulia kae ‘ikai li‘ekina ki he fili; ko e te‘ia kae ‘ikai fakamate.
47004010	‘Oku mau ‘alu fano ai pē mo kimautolu ‘i he sino ni ‘a e tau‘aki ‘a Sīsū, koe‘uhi ke hā foki ‘i homau sino ‘a e mo‘ui ‘a Sīsū.
47004011	Seuke, neongo ko e mo‘ui kimautolu, ka ‘oku tukuange ai pē kimautolu ke mate, koe‘uhi ko Sīsū; koe‘uhi ke hā ‘a e mo‘ui foki ‘a Sīsū ‘i he kakano mate ni ‘omautolu.
47004012	Ko ia, ko e mate ia ‘oku ngāue ‘iate kimautolu, ka ko e mo‘ui ‘iate kimoutolu.
47004013	Ka ko e me‘a ‘i he‘emau ma‘u ha laumālie tui, tatau mo ia ‘oku lau ki ai ‘a e Tohitapu, Na‘a ku tui, ko ia na‘a ku lea; pehē ‘oku mau tui foki, ko ia foki ‘oku mau lea:
47004014	he‘emau ‘ilo, ko ia na‘a ne fokotu‘u ‘a Sīsū, te ne fokotu‘u kimautolu foki mo Sīsū, pea ‘atu kimautolu fakataha mo kimoutolu.
47004015	He ko e me‘a ko ia kotoa ‘oku ma‘amoutolu, koe‘uhi ke opeope ‘a e kelesi, ko e me‘a ‘i he tokolahi ‘oku ma‘u ia, pea fakautuutu ai ‘i he‘ene ngāue ‘a e fakafeta‘i, kae ongoongolelei ai ‘a e ‘Otua.
47004016	Ko ia ai, ‘oku ‘ikai te mau fo‘i, ka neongo ‘oku ‘au‘auha homau nge‘esi tangata ni, ka ‘oku fai ai pē ‘a e fakafo‘ou ‘o homau tangata ‘i loto, ‘o hokohoko ‘aho pē.
47004017	He ko homau mamahi ma‘ama‘a ni mo mole, ‘oku ne fakatupu ma‘amautolu ha lāngilangi mamafa mo ta‘engata, ko e me‘a fungani ‘i he fungani ange fau;
47004018	lolotonga ‘oku ‘ikai te mau tokanga‘i ‘a e ngaahi me‘a ‘oku hā ni, ka ko e ngaahi me‘a ‘oku ‘ikai hā: he ko e ngaahi me‘a ‘oku hā ‘oku fakataimi pē, ka ko e ngaahi me‘a ‘oku ‘ikai hā ‘oku faka‘ītāniti.
47005001	‘IO, neongo ‘e veteki homau nofo‘anga fakaemāmani, ‘a ia ko e tēniti pē, ka ‘oku mau ‘ilo kuo ‘i ai ‘i he langi hamau fale langa ‘e he ‘Otua, ko e nofo‘anga na‘e ‘ikai ngaohi nima, ko e me‘a ta‘engata.
47005002	Seuke, lolotonga ‘emau ‘i he tēniti ni ‘oku mau māpuhoi, he‘emau holi ke ‘ai mei tu‘a homau fale tonu mei he langi:
47005003	he ka ‘iloa kitaua, kuo pau tokua kuo ta ‘ai ia, ‘o ‘ikai te ta telefua.
47005004	‘Io, ko kimautolu ‘oku ‘i he tēniti ni, ‘oku mau māpuhoi ‘i he‘emau mafasia; ko e me‘a ‘i he ‘ikai te mau loto ke to‘o ia, ka ke ‘omi ‘a e taha ‘o ‘ai mei tu‘a, koe‘uhi ke fōngia hifo ‘a e me‘a mate ni ‘i he mo‘ui.
47005005	Pea ko eni, ko ia na‘a ne fai homau teu ki he me‘a ko ia ko e ‘Otua, mo ne tuku mai hono me‘a faka‘amanaki ko e Laumālie.
47005006	Ko ia, ‘i he mālohi ai pē ‘emau ‘amanaki, kae‘uma‘ā ‘i he‘emau ‘ilo, ko e lolotonga ‘emau nofo ‘i homau ‘api ki tu‘a ni, ‘a e sino, ‘oku mau mama‘o mo homau ‘api ki ‘ao ki he ‘Eiki;
47005007	he ko ‘emau fononga ‘oku fai ‘aki ‘a e tui, ‘o ‘ikai ‘aki ‘a e mamata–ka ‘oku mālohi pē ‘emau ‘amanaki;
47005008	‘io, ‘oku lelei mu‘a kiate kimautolu ke mama‘o mo homau ‘api ki tu‘a ni, ‘a e sino, ka mau ‘i homau ‘api ki ‘ao, ‘o feangai mo e ‘Eiki.
47005009	Ko ia ai, foki ‘oku mau kakapa ki he me‘a ko eni, pe te mau ‘i he ‘api ko eni, pe te mau mama‘o, kehe pē ke ne hōifua ‘iate kimautolu.
47005010	He kuo pau ke tau mātu‘aki e‘a kotoa pē ‘i he ‘ao ‘o e fakamāu‘anga ‘o Kalaisi; koe‘uhi ke takitaha ma‘u hono totongi ‘o e ngaahi me‘a na‘a ne fai ‘i he sino, ‘o fakatatau ki he me‘a na‘a ne fai, ‘ene lelei pe kovi.
47005011	Ko ia, neongo ‘emau ongona ‘a e ‘apasia ki he ‘Eiki, ‘oku mau fakatui‘i ‘a e kakai kiate kimautolu; ka kuo loa ‘emau e‘a ki he ‘Otua; ‘io, ‘oku te falala kuo mau e‘a ki he konisēnisi ‘omoutolu foki.
47005012	‘Oku ‘ikai ko ‘emau toe sani atu kimautolu ‘eni, ka ko ‘emau ‘atu ha tu‘unga ki ho‘omou vikia kimautolu, koe‘uhi ke mou tali ‘aki kiate kinautolu ‘oku pōlepole ‘i he me‘a ‘oku hā ‘i tu‘a, kae ‘ikai ‘i he me‘a ‘o e loto.
47005013	He kapau ‘oku mau sesele, ka ko e fai ma‘a e ‘Otua: pea kapau ‘oku mau fakapotopoto, ka ko e fai ma‘amoutolu.
47005014	‘Io, ‘oku loki kimautolu ‘e he ‘ofa ‘a Kalaisi; he na‘e pehē ‘emau fakakaukau: na‘e mate ha toko taha ko e fetongi ‘o e kakai kotoa pē: pea tā na‘e mate ai kotoa pē:
47005015	pea ko ‘ene mate ‘o fetongi ‘a e kakai kotoa pē na‘e fai koe‘uhi ke ‘oua na‘a toe mo‘ui ma‘anautolu ‘a e kakai ‘oku mo‘ui, ka ma‘a e toko taha ko ia, ‘a ia na‘a ne pekia mo toetu‘u ko honau fetongi.
47005016	Ko ia, talu e me‘a ko ia mo e ‘ikai te mau ‘ilo ha taha ‘o fakaetangata pē; ‘io, neongo kuo mau lave‘i ‘a Kalaisi ‘o fakaetangata, ka ‘oku ‘ikai te mau kei lave‘i pehē.
47005017	Ko ia foki, kapau ‘oku ‘ia Kalaisi ha taha, ko e mātu‘aki fakatupu fo‘ou ia: kuo mole ‘a e ngaahi me‘a ‘o ono‘aho, uē kuo nau hoko ‘o fo‘ou.
47005018	Pea ko e ngaahi me‘a kotoa ko ia ‘oku tupu mei he ‘Otua, ‘a ia na‘a ne fai ‘ia Kalaisi ‘a e fakalelei ‘o hono finangalo mo kitautolu, mo ne ‘omi kiate kimautolu ‘a e tala ‘o e fakalelei ko ia:
47005019	‘o pehē tokua, na‘e fai ai pē ‘e he ‘Otua ‘ia Kalaisi ‘ene fakalelei ‘a māmani mo hono finangalo, ‘o ‘oua te ne lau kiate kinautolu ‘enau ngaahi angahala; pea ne hilifaki kiate kimautolu ‘a e lea ‘o e fakalelei.
47005020	Ko ia, ko e kau fakafofonga kimautolu ‘o Kalaisi; tokua ko e ‘Otua ia ‘oku enginaki ‘iate kimautolu: ko ‘emau kole ‘eni ‘oku fai ko e fetongi ‘o Kalaisi: tuku ke fai homou fakalelei mo e ‘Otua.
47005021	Na‘a ne ngaohi ko e koto angahala ‘a e Toko Taha ko ia na‘e ‘ikai te ne ongona ha angahala, koe‘uhi ā ko kitautolu; koe‘uhi ke tau hoko ai ‘iate ia ko e koto mā‘oni‘oni faka‘otua.
47006001	Kae‘uma‘ā ‘i he‘emau kaungā ngāue mo ia ‘oku mau enginaki foki ke ‘oua na‘a iku ho‘omou tali ‘a e kelesi ‘a e ‘Otua ko e laufanō.
47006002	He ‘oku ne folofola, Ko e taimi tali hū ne u ongo‘i ai ko ē, Ko e ‘aho fai fakamo‘ui ne u tokoni ai koe. Vakai mai, ko eni pē e taimi mātu‘aki tali hū; Vakai mai, ko eni pe ‘aho fai fakamo‘ui.
47006003	Kae‘uma‘ā ‘oku mau tokanga ke ‘oua na‘a ai ha tūkia‘anga ‘e tupu ‘i ha‘amau me‘a, na‘a lau‘i ‘a e lakanga.
47006004	Kaekehe ‘oku mau fai ‘a e me‘a ‘oku taau mo e kau sevāniti ‘a e ‘Otua ke fai, ‘oku mau ‘ai ke mau ongolelei ‘i he me‘a kotoa pē–‘i he fa‘a kātaki, ‘i he fa‘a fetekeekina, ‘i he fa‘a faingata‘a‘ia, ‘i he fa‘a ‘efitu‘ua;
47006005	‘i he fa‘a haha, ‘i he fa‘a nofo pilīsone, ‘i he fa‘a ‘ohofia; ‘i he fa‘a ngāue fakaongosia, ‘i he fa‘a ‘ā, ‘i he fa‘a ‘aukai;
47006006	he‘emau anga ma‘a, he‘emau poto ‘i he folofola, he‘emau anga mokomoko, he‘emau anga ‘ofa;
47006007	he‘emau Laumālie Mā‘oni‘oni‘ia, he‘emau ‘ofa ta‘eloi, he‘emau tala ‘a e mo‘oni, he‘emau ma‘u ivi mei he ‘Otua;
47006008	ko ‘emau fai‘aki ‘a e mahafu ‘a e tonuhia ‘i to‘omata‘u mo to‘ohema, ko ‘emau ‘asi atu ‘i he toke‘ia mo e ta‘etoke‘ia, he lau‘ikovia mo e lau‘ileleia;
47006009	tokua ko e kau fai kākā mo e kau fai mo‘oni, tokua ko e kau ta‘e‘iloa mo e kau ‘iloa; tokua ‘oku mau tau‘aki, kae uē! ‘oku mau mo‘ui; tokua ko homau tautea ‘oku fai, ka ko eni,
47006010	‘oku ‘ikai te mau mate; tokua ko e kau toloto ‘i he mamahi, ka ‘oku mau fiefia ma‘u ai pē; tokua ko e kau masiva, ka ‘oku mau fakakoloa ha tokolahi; tokua ko e kau ta‘e-ma‘u-ha-me‘a; ‘osi, ‘oku mau mātu‘aki ma‘u ‘a e me‘a kotoa pē.
47006011	Si‘i kau Kolinitō, kuo fu‘u pu‘aki atu ‘e homau ngutu, kuo fano homau loto.
47006012	Ko ho‘omou ‘efi‘efi na ‘oku ‘ikai ‘iate kimautolu, ka ‘oku ‘i he manava ‘omoutolu pē.
47006013	‘Ē, ka u lea hangē ki ha fānau, mou tali ‘eku fai‘aki ha fai pehē, ‘o mou fano mo kimoutolu.
47006014	‘Oua te mou hanga ‘o hoa-‘a-kehe, he nonofo mo e kau ta‘elotu: he ‘e me‘a taha fēfē ‘a e faitotonu mo e malakilao? pe feohi fēfē ‘a e maama mo e po‘uli?
47006015	‘io, ‘o loto taha fēfē ‘a Kalaisi mo Peliali? Pe ‘inasi fakataha fēfē ‘a e lotu mo e ta‘elotu?
47006016	‘io, pea fa‘ahi fēfē ‘a e temipale ‘o e ‘Otua mo e ngaahi ‘aitoli? He ko kitautolu ko e temipale ‘o e ‘Otua Mo‘ui; ‘o hangē ko ‘ene folofola ‘a e ‘Otua, ‘o pehē, Te u fale ‘aki kinautolu, te u ‘eve‘eva ‘iate kinautolu, pea te u nofo ko honau ‘Otua, pea te nau nofo ko hoku kakai.
47006017	Ko ia, mou hiki mei honau lotolotonga, pea mavahe kimoutolu, pea ‘oua te mou ala ki he me‘a ta‘ema‘a; ko e folofola ē ‘a e ‘Eiki–
47006018	Pea te u ma‘u kimoutolu ‘e au, pea te u nofo atu ma‘amou tamai, pea te mou nofo mai mōku ngaahi foha mōku ngaahi ‘ōfefine–ko e folofola ē ‘a e ‘Eiki Fakaleveleva.
47006019	Ko ia, si‘oku ‘ofa‘anga, he‘etau ma‘u ha ngaahi palōmesi pehē fau, tau fakama‘a kitautolu mei he ‘uli kotoa pē ‘o e kakano mo e loto, ‘o tau fakakakato ‘etau mā‘oni‘oni ‘i he ‘apasia ki he ‘Otua.
47007001	Ē, tuku hamau feitu‘u ‘i homou loto: tala‘ehai na‘a mau ngāue ta‘etotonu ki ha taha, tala‘ehai na‘a mau maumau‘i ha taha, tala‘ehai na‘a mau fakahekeheke‘i ha taha.
47007002	‘Oku ‘ikai te u lea pehē ko e valoki: seuke, kuo ‘osi ‘eku fakahā ‘oku mou ‘i homau loto ke mate mo mo‘ui fakataha mo kimoutolu.
47007003	‘Oku lahi ‘ete falala kiate kimoutolu, ‘oku lahi ‘ete pōlepole ‘iate kimoutolu.
47007004	Kuo u fonu ngutungutu ‘i he fiemālie na‘e ‘omi; ‘oku hake fu‘u ‘a e fiefia, pea ngalo ai ‘emau ngaahi mamahi kehekehe.
47007005	He na‘a mo ‘emau ōmai ki Masitōnia ni, ka na‘e ‘ikai momo‘i manofo homau kakano, ka na‘e tautu‘u mai homau fakamamahi mei he potu kotoa pē: mei tu‘a ko e koto fepaki, mei loto ko e koto hoha‘a.
47007006	Ka ko e ‘Otua, ‘a ia ‘oku ne tokoni ai pē kiate kinautolu ‘oku mo‘ulaloa, na‘a ne tokoni‘i kimautolu ‘aki ‘a e lava mai ‘a Taitusi:
47007007	‘o ‘ikai ‘aki ‘ene lava mai pē, kae ‘aki ‘a e tokoni foki, ‘a ia ne tokoni ‘aki ia ‘e kimoutolu: he na‘e pehē ‘ene fakamatala kiate kimautolu ho‘omou holi mai, ho‘omou fakamamahi, ho‘omou mamahi‘i au; ko ia na‘e ‘āsili ai ‘eku fiefia.
47007008	He neongo na‘a ku fakamamahi‘i kimoutolu ‘aki ‘eku tohi, ‘oku ‘ikai te u tālakitu‘a ‘i he‘eku fai ia, ka ‘oku mo‘oni na‘a ku tālakitu‘a ai.
47007009	Neongo na‘e fuonounou, ka ‘oku ou vakai na‘e ‘i ai mo‘oni ho‘omou mamahi ‘i he tohi ko ia; ka ‘oku ou fiefia ‘eni, ‘o ‘ikai pē koe‘uhi ko ho‘omou mamahi, ka koe‘uhi na‘e iku ho‘omou mamahi ki ho‘omou fakatomala: he ko homou fakamamahi na‘e fai ‘i he funga ‘o e finangalo ‘o e ‘Otua, ke ‘oua na‘a ai hamou maumau‘i ‘e hoko ‘i he‘emau ngāue.
47007010	He ko e mamahi ‘oku faka‘otua hono fai, ‘oku ne langa‘i ha fakatomala ‘oku iku ki ha fakamo‘ui, ‘a ia ‘e ‘ikai tālakitu‘a ai ha taha: ka ko e mamahi ‘oku fakaemāmani ‘oku ne fakatupu mate.
47007011	He vakai ‘a e me‘a na, ‘a ho‘omou mamahi faka‘otua na‘e fai, hono nifi ‘a e feinga na‘e tupu ai ‘iate kimoutolu! kae‘uma‘ā ‘a e faka‘ata‘atā kimoutolu, ‘uma‘ā ‘a e faka‘ise‘isa‘ia, ‘uma‘ā ‘a e manavahē mai, ‘uma‘ā ‘a e holi mai, ‘uma‘ā ‘a e manavakāvakava, ‘uma‘ā ‘a e fai tautea! Kuo mou fai homou tūkuingata ke fakahā ‘oku mou ‘ata‘atā ‘i he me‘a.
47007012	‘Āua; he neongo na‘a ku tohi pehē atu, tala‘ehai na‘a ku fai koe‘uhi ko e siana na‘e fai ‘a e kovi, ‘uma‘ā ‘a e tangata na‘e fai ki ai ‘a e kovi; ka koe‘uhi ke e‘a kiate kimoutolu, pea ‘i he ‘ao ‘o e ‘Otua, ‘a e toka homou loto kiate kimautolu.
47007013	Ko hono ‘uhinga ia ‘e taha ‘o ‘emau fiemālie na‘e fai: ka na‘e fakalahi ki ai, ‘io, ko e me‘a na‘e fu‘u hulu atu ai ‘emau fiefia, ko e fiefia ‘a Taitusi, koe‘uhi kuo ma‘u nonga hono loto meiate kimoutolu kotoa pē.
47007014	He ka ai ha‘aku pōlepole ‘iate kimoutolu ne fai kiate ia, ne ‘ikai fakamaa‘i ai au; kaekehe hangē na‘e mo‘oni ‘emau ngaahi lea kehekehe na‘e fai kiate kimoutolu, pehē foki na‘e hā ‘oku mo‘oni mo ‘emau pōlepole na‘e fai ‘i he ‘ao ‘o Taitusi.
47007015	‘Io, ‘oku ‘āsili ngaue hono fatu kiate kimoutolu ‘i he‘ene fa‘a manatu hake ki he talangofua ‘amoutolu kotoa pē, ‘a ho‘omou tali ia ‘i he ‘apasia mo e tailiili.
47007016	‘Ā, ‘oku te fiefia; he ko e me‘a ‘i ho‘omou ngāue, ‘oku te to‘a ‘i he me‘a kotoa pē.
47008001	PEA ko eni, ‘oku mau ongoongo atu, kāinga, ‘a e kelesi kuo tuku mei he ‘Otua ki he ngaahi siasi ‘i Masitōnia;
47008002	‘o pehē, neongo na‘e ‘ahi‘ahi‘i kinautolu ‘aki ha fu‘u mamahi, ka na‘e opeope ‘enau fiefia: pea neongo e ‘ango‘ango ‘enau masiva, ka ka mahake mei ai ha fu‘u koloa foaki.
47008003	‘Io, ‘oku ou fakamo‘oni, kuo nau fai ki he ngātanga ‘o ‘enau mafai, ‘io, ‘o mahili atu;
47008004	pea ko e langa‘i ‘e kinautolu, he‘enau kole fakamātoato ke mau ofa ‘o tuku ke nau kau ‘i he tokoni‘i ‘o e fa‘ahinga tapu.
47008005	Kae‘uma‘ā e me‘a tēpū, ‘a ia na‘e ‘ikai te mau ‘amanekina, na‘a nau li‘aki kinautolu ki he ‘Eiki, pea kiate kimautolu foki, ‘i he hā ko e finangalo ia ‘o e ‘Otua.
47008006	Ko ia, na‘a mau kole kia Taitusi, ko e me‘a ‘i he ‘a‘ana ‘a e langa‘i ‘o e kelesi ni ‘iate kimoutolu, ko ia ke ne ‘alu atu foki ‘o fakahaohaoa ia.
47008007	Kehe pē, he hangē ‘oku mou hulu atu ‘i he me‘a kotoa pē–‘i he tui, mo e akonaki, mo e ‘ilo loloto, mo e feinga kehekehe, kae‘uma‘ā ‘i he ‘ofa kiate kimautolu –ke pehē foki ho‘omou hulu atu ‘i he kelesi ko eni.
47008008	‘Oku ‘ikai te u lea pehē ko e fekau; ka ko ‘eku fakahaa‘ia ‘a e feinga ‘a e kakai kehe, ke u sivi ai ‘a e mo‘oni ‘o e ‘ofa ‘amoutolu foki.
47008009	(Seuke, ‘oku mou ‘ilo ‘a e ‘ofa ‘a hotau ‘Eiki ko Sīsū Kalaisi he‘ene koloa‘ia, ka ne hoko ko e masiva koe‘uhi ko kimoutolu, koe‘uhi ko e me‘a ‘i he‘ene masiva ke mou hoko ko e koloa‘ia.)
47008010	‘Io, ‘i he me‘a ni ko ‘eku fakakaukau pē ‘oku ‘atu: he ko ia pē ‘oku taau mo ha ni‘ihi pehē; he na‘a mou kamata ‘i he ta‘u kuo hili, ‘o mu‘omu‘a ‘i he ngaahi siasi ko ē; ‘o ‘ikai ‘i hono kamata fai pē ‘o e me‘a, ka ‘i hono o‘i foki.
47008011	‘Ē, ke mou faka‘osi ‘eni hono fai foki: he ‘oku mo‘oni na‘a mou loto lelei leva ke o‘i, ka koe‘uhi ke ai hano faka‘osi ‘e hoa mo ia, pea taau mo ho‘omou mafai.
47008012	He kapau ko loto fiefai ‘oku ta‘utu mai, ko ‘ene hōifua ai ‘a e ‘Eiki ‘oku fakafuofua ‘aki ‘a e me‘a ‘oku ne ma‘u, ‘o ‘ikai ‘aki ‘a e me‘a ‘oku ‘ikai te ne ma‘u.
47008013	Pea tala‘ehai ko e fai ‘eni ke ma‘u fiemālie ai ha ni‘ihi, kae mafasia kimoutolu;
47008014	‘ikai, ka ko e fai‘aki ‘a e lao ‘o e fakafe‘unga: ‘o pehē, ‘i he taimi ko eni, ke lave atu ho‘omou me‘a hulu ki he‘enau me‘a ta‘ea‘u; kae toki lave mai foki ‘enau me‘a hulu ki ho‘omou me‘a ta‘ea‘u, koe‘uhi ke ai ha fakafe‘unga:
47008015	‘o hangē ko e folofola, Ko ia na‘a ne tufi ‘o lahi na‘e ‘ikai tomo atu, pea ko ia na‘e tufi ‘o si‘i, na‘e ‘ikai ta‘ekakato.
47008016	Pea fakafeta‘i ki he ‘Otua, he‘ene fakatupu ‘i he loto ‘o Taitusi ha tokanga kiate kimoutolu ‘oku hangē ko ha‘aku.
47008017	He ko ‘ene ‘alu atu na, ‘oku mo‘oni ko ‘ene tali ‘eku kole, ka na‘e kimui ia, ka kuo loa ‘ene tokanga ‘e ia ke fai.
47008018	Pea ko eni kuo mau fekau ke ō mo ia ‘a si‘i kāinga ko ia, ‘a ia ‘oku ne ongoongolelei ‘i he Ngāue ‘i he ngaahi siasi kotoa pē;
47008019	pea ‘ikai‘ia ko ia, ka na‘e fili ia foki ‘e he ngaahi siasi ‘i he hiki nima, ke kau mo kimautolu ‘i he ‘ave ‘o e ‘ofa ni, ‘a ia kuo tuku kiate kimautolu hono tauhi; telia ‘a e ongoongolelei ‘o e ‘Eiki, pea koe‘uhi ke mau fie tali ‘a e ngāue ko ia–
47008020	ko ‘emau faka‘ehi‘ehi pehē, na‘a lau‘i kimautolu ‘e ha taha ‘i he fu‘u koloa ni kuo tuku kiate kimautolu hono tauhi.
47008021	He ko ‘emau anga ke tomu‘a fakakaukau‘i ‘emau ngaahi me‘a ke hā lelei, ‘o ‘ikai ki he ‘Otua pē, ka ki he tangata foki.
47008022	Pea kuo mau fekau ke ō mo kinaua ‘a si‘omau kāinga ‘e taha; ko e toko taha kuo tu‘o lahi ‘emau sivi, pea ‘i he ngaahi me‘a lahi, ‘o mau ‘ilo ko e taha ‘oku feinga mo‘oni: pea ‘i he taimi ni ‘oku ‘āsili lahi ‘ene feinga ko ‘ene falala ‘aupito kiate kimoutolu.
47008023	Ko ia, kapau ko e ‘eke kia Taitusi, ko e kaume‘a ia ‘o‘oku, kae‘uma‘ā ko e kaungā ngaue ‘o‘oku ‘i he fai kiate kimoutolu. Pea kapau ko e ‘eke ki si‘i ongo kāinga ni, ko e ongo fakafofonga kinaua ‘o e ngaahi siasi, pea ko e lāngilangi ‘o Kalaisi.
47008024	Ko ia, ko ho‘omou tuku ke hā kiate kinautolu ‘a e mo‘oni ‘o ho‘omou ‘ofa, mo e mo‘oni ‘o ‘emau pōlepole ‘iate kimoutolu, ko ho‘omou mātu‘aki fai ia ki he ngaahi siasi.
47009001	HE ko e me‘a ki he tokoni ki he fa‘ahinga tapu, seuke koe‘uma‘ā ‘eku tohi atu ai:
47009002	he ‘oku ou ‘ilo ho‘omou loto fiefai; ‘io, ko ia ia ‘oku ou fa‘a pōlepole ai ‘iate kimoutolu ki he kau Masitōnia, he‘eku pehē, Talu e ta‘u kuo hili mo e ‘osi teu ‘a ‘Akeia: pea ko ho‘omou fai velenga ko ia na‘e o‘i ai ‘a e tokolahi.
47009003	Ka neongo ia, ka kuo u tuku atu ‘a e kāinga na, na‘a hala ‘i he fo‘i me‘a ko eni ‘emau pōlepole ‘iate kimoutolu ne fai; ka koe‘uhi ke kakato ho‘omou teu, ‘o hangē ko ia kuo u fa‘a lau ki ai:
47009004	na‘a ‘iloange ‘e ō atu mo au ha kau Masitōnia, ‘o nau ‘ilo kimoutolu kuo te‘eki ke ‘osi, pea mau mā ai kimautolu ‘i he tu‘anaki ko eni (tuku kehe pē ‘a e mā ‘amoutolu).
47009005	Ko ia, na‘a ku pehē, ko hono mei lelei ke u kole ki he kāinga na ke mu‘omu‘a atu kiate kimoutolu, ‘o sinaki fakamā‘opo‘opo ho‘omou me‘a‘ofa na, ‘a ia kuo loa hono fakahaa‘i; koe‘uhi ke napangapangamālie ia, ‘o ngali ko ha me‘a‘ofa, ‘o ‘ikai ko ha ‘atu mamae.
47009006	Kae manatu, Ko ia ‘oku fakakaisi‘i ‘ene fakaheka ‘e fakakaisi‘i foki ‘ene utu mai: pea ko ia ‘oku fakakailahi ‘ene fakaheka ‘e fakakailahi foki ‘ene utu mai.
47009007	Ke takitaha fai ki he me‘a kuo ne tu‘utu‘uni ‘i hono loto; pea ‘oua ‘e fai ‘i he mamahi, pe ko e pu‘ia; he ‘oku ‘ofa ‘a e ‘Otua ki ha taha ‘oku vēkeveke foaki.
47009008	Pea ‘oku mafai noa pē ‘e he ‘Otua ke ‘atu ke mou fonu mahuohua ‘i he fa‘ahinga foaki kotoa pē; koe‘uhi ke fe‘unga ho‘omou koloa kehekehe ‘i he taimi kotoa pē mo e me‘a kotoa pē, pea toe ha‘amou me‘a ke fai‘aki ‘a e ngāue lelei kehekehe.
47009009	Hangē ko e folofola, Na‘e laku tavale ‘e ia, Ne ne tufa ki he masiva, ‘E tolonga ‘ene fai lelei ‘o ta‘engata.
47009010	Pea ko ia ‘oku ne tokonaki ‘a e pulopula ki he tō mo e me‘a ki he kai, te ne tokonaki mo fakalahi ho‘omou pulopula, pea fakatupulekina ‘a e fua ‘o ho‘omou fai lelei:
47009011	kae alaisia alaikolonga homou fakakoloa‘ia, koe‘uhi ke alaisia alaikolonga ho‘omou foaki, ‘a ia ko e me‘a fakatupu fakafeta‘i ki he ‘Otua, ‘i he‘emau tufaki.
47009012	He ko e fai tokoni ni ma‘a hotau kakai, ‘oku ‘ikai ngata pē ‘ene ‘aonga ‘i he fakakakato ‘o e masiva ‘o e fa‘ahinga tapu; ka ‘oku ope atu foki ko e ngaahi fu‘u fakafeta‘i ki he ‘Otua;
47009013	ko e fakamālō‘ia ‘a e ‘Otua ‘e he kakai, koe‘uhi ko e ngaahi me‘a kuo hā mo‘oni ‘i he tokoni ni–‘a ho‘omou fai ki ho‘omou tukupā ki he Kōsipeli ‘o Kalaisi, pea mo e ‘aufuatō ‘o ho‘omou fie kau kiate kinautolu pea mo e kāinga kotoa pē;
47009014	kae‘uma‘ā ‘i he‘enau lotua kimoutolu, te nau faka‘amu ke mou fe‘iloaki koe‘uhi ko e opeope ‘iate kimoutolu ‘a e kelesi ‘a e ‘Otua.
47009015	‘Ē, fakafeta‘i mu‘a ki he ‘Otua, he‘ene me‘a‘ofa ko ia ‘oku ta‘emalaua.
47010001	PEA ko eni, ko au Paula ‘oku ou kole atu ‘aki ‘a e fa‘a kātaki mo e fakaalaala ‘a Kalaisi: ‘a kita ‘oku te hā ‘i tu‘a ko e feifei‘avale ‘i he‘ete ‘iate kimoutolu, ka ‘i he‘ete toki mama‘o tokua, pea ngali to‘a ‘ete fai atu;
47010002	‘io, ko au ia ‘oku ou hū atu, ke ‘oua na‘a ai ha‘aku ngali to‘a foki ‘i he‘eku ‘i ai, he‘eku tu‘unganaki hoku lakanga; ‘a ia ‘oku ou pehē ke ‘ahi‘ahi ai ha me‘a ki ha ni‘ihi, ‘a kinautolu ‘oku nau pehē ‘oku mau fou fakaekakano pē.
47010003	Seuke! Neongo ‘oku mau fou ‘i he kakano, tala‘ehai ‘oku fakaekakano ‘emau fai tau.
47010004	He ko e mahafu ‘o e tau ‘oku mau fai, ‘oku ‘ikai ko e koto kakano, ka ko e mahafu kuo olo‘i ‘e he ‘Otua mo‘o holoki ‘o e ngaahi kolotau.
47010005	‘O mau holoki ‘aki ‘a e ngaahi fakakaukau, mo e mā‘olunga kotoa pē ‘oku fokotu‘u ke ta‘ofi ‘a e ‘ilo ki he ‘Otua; pea mau taki pōpula ‘a e feinga kotoa pē ‘a e loto ke fakavaivai kia Kalaisi:
47010006	‘o mau tali teu ke toki tautea ‘a e talangata‘a kotoa pē, ‘oka kakato ho‘omou fakavaivai.
47010007	‘Oku mou tokanga pē koā ki he me‘a ‘oku hā ‘i tu‘a? Ka ai ha taha ‘oku ne falala ko e toko taha ia ‘o Kalaisi, ‘ē, ke ne toe fakakaukau‘i ‘a e me‘a ‘e ia, ‘o ‘ilo ‘a e me‘a ni: neongo pe ko e hā ‘ene kaunga ‘a‘ana kia Kalaisi, ka ‘oku mau tatau ai foki.
47010008	Seuke, tala‘ehai ‘e lava haku fakamaa‘i, ‘o kapau ‘e toe taha atu ‘eku pōlepole ‘i he pule kuo tuku ‘e he ‘Eiki kiate kimautolu: (‘a ia na‘e tuku mai mo‘omou langa hake, ‘o ‘ikai mo‘omou holoki):
47010009	ka telia na‘a hangē ko ha‘ate fie fakamana‘i kimoutolu ‘aki ‘ete ngaahi ‘ipiseli.
47010010	He ‘oku lau tokua, Ko ‘ene ngaahi ‘ipiseli ‘oku mamafa mo kaukaua; ka ko e fotu mai ‘o hono sino ‘oku masivesiva, pea ko ene lea ‘oku pasī pē.
47010011	‘Ē, ke fakakaukau mu‘a ‘e he toko taha lau pehē, ‘o ne ‘ilo ‘a e me‘a ni, ko ‘emau ngaahi ‘ulungālau ‘i he‘emau ngaahi ‘ipiseli ‘oka mama‘o, ko ‘emau ngaahi ‘ulungāngāue ai pē ia ‘oka mau ka ‘i ai.
47010012	He ‘oku ‘ikai te mau fa‘a pehē, kuo mau a‘usia ha ni‘ihi ‘i he fa‘ahinga na ‘oku sani kinautolu, pe te mau fa‘a fakatatau kimautolu ki ai: ka ‘oku ‘ikai te nau ngali poto, he‘enau fua kinautolu ‘aki kinautolu, mo ‘enau fakatatau kinautolu mo kinautolu.
47010013	Ka ko kimautolu ‘e ‘ikai te mau pōlepole ta‘eha kau‘ā; ka ko hono kau‘ā ko e ngafa na‘e vahe mai ‘e he ‘Otua, ‘a ia na‘e pehē ke mātu‘aki a‘u kiate kimoutolu.
47010014	He tala‘ehai ko ‘emau toloaki ‘eni homau kau‘ā, ‘o hangē ‘oku ‘ikai te mau a‘u atu; he na‘e mātu‘aki a‘u kiate kimautolu ‘enau ongoongo ‘a e Kōsipeli ‘o Kalaisi.
47010015	Pea neongo ‘oku ‘ikai kau ‘eni ‘emau pōlepole ki he tu‘a kau‘ā, ‘o fai ‘i he fua ‘o e ongosia ‘a e kakai kehe; ka ‘oku ma‘u ‘emau ‘amanaki, ka mou ka tupulekina ‘i he lotu, pea ‘e toki fakalahi meiate kimoutolu, (ka ‘i homau ngafa pē ‘omautolu)
47010016	‘o mau totolo atu ki he ngaahi feitu‘u ki kō atu, ke malanga‘aki ‘a e Kōsipeli; ‘o ‘ikai ‘i he ngafa ‘o ha taha kehe ke mau pōlepole ‘i he ngaahi me‘a ne ‘osi teu.
47010017	Ka ko ia ‘oku pōlepole, ke tu‘unga ‘ene pōlepole mei he ‘Eiki:
47010018	he tala‘ehai ko e mālō ia ‘a ia ‘oku ne sani ia ‘e ia, ka ko ia ‘oku sani ‘e he ‘Eiki.
47011001	TAUANGE mo kimoutolu ke mou kātaki si‘aku fai fakasesele! ka ko ‘eku lau ki ai: he ‘oku mou fa‘a kātaki ‘eku tō‘onga.
47011002	He ‘oku ou fua‘atekina kimoutolu, he‘eku fua‘a telia ‘a e ‘Otua: he na‘a ku moa‘uli‘i kimoutolu ke mali mo ha toko taha pē, ‘io, ke u ‘atu kimoutolu kia Kalaisi ko e ta‘ahine molumalu.
47011003	Pea ‘oku te manavahē tu‘u na‘a ‘iloange ‘e le‘ei ho‘omou tokanga, ‘o mou hiki mei ho‘omou toka taha mo nofo molumalu kia Kalaisi; ‘o hangē ne kākaa‘i ‘a ‘Ivi ‘e he Ngata ‘aki ‘ene olo.
47011004	‘Io, kapau ‘oku malanga‘aki ‘e he ha‘u fo‘ou na ha Sīsū ‘e taha, ‘a ia ‘oku ‘ikai ko e Sīsū na‘a mau malanga‘aki; pea kapau ‘oku mou ma‘u ai ha Laumālie ‘oku fa‘a hinga kehe mo ia na‘a mou ma‘u mu‘a, pe ha Kōsipeli ‘oku fai kehe mo ia na‘a mou tomu‘a tali; pea tā ‘oku tonuhia pē ho‘omou kātaki ‘ene tō‘onga.
47011005	He seuke, ‘oku te pehē ‘e kita ‘oku ‘ikai te te momo‘i tōmui ‘i he ha‘a ‘aposetolo makehe atu na.
47011006	He neongo nai ko e kapo kita ‘i he lea, ka tala‘ehai ‘oku ou pehē ‘i he ‘ilo me‘a loloto: kaekehe, ‘ilonga ha me‘a na‘a mau fai ki ai, na‘a mau ‘ai ke matala ‘i he ‘ao ‘o e kakai kotoa pē ke ‘aonga kiate kimoutolu.
47011007	Ka na‘a kuo u angahala ko ‘eku fakamā‘ulalo ke lava ai homou fakamā‘olunga, ‘ō? ‘A ‘eku malanga‘aki ‘a e Kōsipeli ‘a e ‘Otua kiate kimoutolu ta‘etotongi.
47011008	Na‘a ku fakamasiva ‘a e ngaahi siasi kehe, ‘o u ma‘u ‘oho mei ai ki he‘eku ngāue kiate kimoutolu.
47011009	Pea ‘i he‘eku ‘iate kimoutolu, pea faifai pea u masiva, ka tala‘ehai na‘a ku tuku tāupe ‘i ha taha: he na‘e fakaai hoku masiva ‘e he kāinga ‘i he‘enau omi mei Masitōnia. Pea ‘i he me‘a kotoa pē na‘a ku ta‘ofi au, ke ‘oua na‘a ku hoko ko e kavenga kiate kimoutolu; ‘io, pea te u ta‘ofi ai pē.
47011010	Ko e mo‘oni ‘a Kalaisi ‘oku ou fai‘aki, ‘o u pehē ‘e ‘ikai ta‘ofi au mei he pōlepole ko ia ‘i he ngaahi feitu‘u ‘o ‘Akeia.
47011011	Ko e hā nai? Ko e ‘ikai te u ‘ofa kiate kimoutolu, ‘ō? ‘Ā, ‘oku mea‘i ia ‘e he ‘Otua.
47011012	Ka ko e me‘a ‘oku ou fai, te u fai ai pē foki; koe‘uhi ke u motuhi ‘aupito ‘a e tu‘unga ‘o e fa‘ahinga na ‘oku fie ma‘u ha tu‘unga ki he‘enau lau; pea ke nau hoko ‘o hangē ko kimautolu ‘i he me‘a ko ia ‘oku nau pōlepole ai.
47011013	He ko e fa‘ahinga ko ia, ko e kau ‘aposetolo loi, ko e kau ngāue fakahekeheke: ‘oku nau ‘ai ai pē ‘a e anga ‘o e kau ‘aposetolo ‘a Kalaisi.
47011014	Pea ko hai ‘e ofo ai? He na‘a mo Sētane ‘oku ne ‘ai ‘a e anga ‘o ha ‘āngelo mei he maama.
47011015	Pea tala‘ehai ko e me‘a fakaofo ‘a e ‘ai ‘e he‘ene kau sevāniti ‘a e anga tofu pē ‘o e kau sevāniti ‘a faitotonu: ka ko e iku‘anga ‘o e fa‘ahinga ko ia ‘e fakatatau ki he‘enau ngāue.
47011016	Ka u foki ki he‘eku lea: ‘ofa ke ‘oua na‘a lau au ‘e ha taha ko e sesele: pea kapau ‘e ‘ikai lava ia, pe‘i tali pē au ‘aki ‘a e tali ‘o e sesele, koe‘uhi ke u fai mo au ha‘aku ki‘i pōlepole.
47011017	Ko e me‘a ‘oku ou teu lau, tala‘ehai ‘oku ou lau ko ‘eku ma‘u ha fa‘ifa‘itaki‘anga mei he ‘Eiki; ka ‘oku hangē kuo u puke fakasesele he‘eku falala pehē ki he pōlepole.
47011018	Ko eni ‘oku ‘i ai ha tokolahi ‘oku pōlepole fakakakano, ko ia ka u pōlepole mo au.
47011019	He seuke! ‘Oku mou kātaki fiemālie ‘a e kau sesele: kae fēfē, he ko e kau poto kimoutolu.
47011020	Seuke, ‘oku mou kātaki pē neongo ‘ene fakapōpula‘i kimoutolu ‘e ha taha, neongo ‘ene kai ‘o ‘osi ho‘omou me‘a, neongo ‘ene tauhele‘i kimoutolu, neongo ‘ene fakahīkihiki ia, neongo ‘ene sipi‘i homou mata, ka ‘oku mou kātaki ia.
47011021	Tā ‘oku hoa ‘eku lea mo hoku lau‘i, ‘a e pehē na‘a mau vaivai. Ka ‘ilonga ha me‘a ‘oku tu‘unga ai ha taha ‘ene mālohi, ko e me‘a ko ia ‘oku ou mālohi ai au (ko ‘eku fakasesele ‘eni ‘oku lea).
47011022	Ko e Hepelū koā kinautolu? pehē mo au. Ko e ‘Isileli kinautolu? pehē mo au, Ko e hako ‘o ‘Epalahame kinautolu? pehē mo au.
47011023	Ko e kau sevāniti ‘a Kalaisi kinautolu? (ka u lea hangē ha kua) makehe atu pē au: he hulu atu ‘eku fakafitefita‘a, he hulu atu ‘eku nofo pilīsone, he ngei hoku taa‘i, he tu‘o lahi ‘eku tei mate–
47011024	Ne tu‘o nima mālō hoku kaui‘imaea‘i ‘e he kakai Siu, pea ka nau ka fai, na‘e toe ‘a e hapo ‘e taha pea kakato ‘a e fāngofulu‘i hapo;
47011025	kuo tu‘o tolu hoku loholoho‘i faka-Loma, tu‘o taha hoku tolomaka‘i, tu‘o tolu ‘eku vaka mamate, ko e ‘aho kotoa mo e pō mo ‘eku kakau ‘i he moana–he‘eku fononga tu‘o lahi;
47011026	he‘eku fa‘a meimei tu‘utāmaki ‘i he ngaahi vaitafe, he‘eku fa‘a meimei tu‘utāmaki ‘i he ngaahi kaiha‘akau, he‘eku fa‘a meimei tu‘utāmaki ko e ngāue ‘a hoku fa‘ahinga, he‘eku fa‘a meimei tu‘utāmaki mei he Senitaile, he‘eku fa‘a meimei tu‘utāmaki ‘i kolo, he‘eku fa‘a meimei tu‘utāmaki ‘i tua‘ā, he‘eku fa‘a meimei tu‘utāmaki ‘i tahi, he‘eku fa‘a meimei tu‘utāmaki mei he kau lotu loi;
47011027	he fitefita‘a mo e ongosia, he‘eku fa‘a ‘ā fuoloa, he‘eku fiekaia mo fie inua, he‘eku fa‘a ‘aukai, he‘eku mokosia mo masiva kofu.
47011028	Pea ke ‘oua na‘a ku lau kotoa, ka ‘oku ‘i ai ‘eku kavenga ‘oku hilifaki mai ‘i he ‘aho kotoa pē, ko e lotomo‘ua he tauhi ‘o e ngaahi siasi.
47011029	‘Anefē ha vaivai ha taha, ‘o ‘ikai te u vaivai ai? ‘Anefē ha humu ha taha, ‘o ‘ikai te u vevela ai?
47011030	‘Ē, ka kuo pau ke u pōlepole, pea tā te u pole pē he‘eku ngaahi vaivai ‘anga.
47011031	Ko e ‘Otua mo Tamai ‘a e ‘Eiki ko Sīsū, ‘a ‘ene ‘Afio ‘oku ‘o‘ona ‘a e fakamālō ‘o lauikuonga, ‘oku ne mea‘i ‘oku ‘ikai te u loi.
47011032	‘I he‘eku ‘i Tāmasikusi, na‘e le‘ohi ‘a e kolo ‘o e kau Tāmasikusi ‘e he kōvana ‘a e tu‘i ko ‘Aletasi, ko ‘ene fie puke au:
47011033	pea na‘e fakahū au ‘i ha tupa ‘i ha kato, ‘o tukutukuhifo kitua‘ā, pea u hao meiate kinautolu.
47012001	TĀ kuo pau ke u pōlepole: pea neongo ‘e ‘ikai te u hā lelei ai, ka u fai atu pē ki he ngaahi vīsone, mo e fa‘a fakahā me‘a mei he ta‘ehāmai ‘e he ‘Eiki.
47012002	‘Oku ‘i ai ha tangata Kalisitiane ‘oku ou ‘ilo ki ai, pea ko hono hongofulu mā fā ta‘u ‘eni talu e me‘a ‘oku ou lau ki ai: na‘e punakaki ‘a e toko taha ko ia ki he langi tu‘o tolu: (‘oku ‘ikai te u ‘ilo pe na‘a ne sino, pea ‘oku ‘ikai te u ‘ilo pe kuo ne hiki mei he sino: ko e ‘Otua pē ‘oku ne mea‘i).
47012003	‘Io, ‘oku ou ‘ilo ha tangata na‘e pehe‘i; (hei‘ilo pe na‘e ‘ave mo e sino, pe na‘e tuku ‘a e sino; ko e ‘Otua pē ‘oku mea‘i):
47012004	tokua na‘e punakaki ia ki Palataisi; pea ne ongo‘i ai ha ngaahi lea tāpuhā, ‘a ia ‘oku ‘ikai ngofua ki ha tangata ke lea‘aki.
47012005	‘E ai ha‘aku pole ‘i ha toko taha ‘e pehe‘i; ka ‘e ‘ikai ha‘aku pole ‘ia kita tonu, ka ‘i hoku ngaahi vaivai‘anga pē.
47012006	Seuke, ka ne u loto ke pōlepole, tala‘ehai te u hā ko e sesele; he ko e tala fai tu‘unga te u fai. Ka neongo hono makehe atu ‘o e fakahā me‘a mei he ta‘ehāmai kiate au, ka ‘oku te faka‘ehi‘ehi mei he pōlepole ai; na‘a hulu atu hoku tokanga‘i ‘e ha taha ‘i he me‘a ‘oku ne vakai ‘iate au mo fanongo ‘iate au.
47012007	Ko ia, telia na‘a ku anga hiki ai, na‘e tuku mai ha foto ke nofo ‘i hoku kakano, ko e ‘āngelo ‘a Sētane, ke ne tukimononofoa au, ke ‘oua na‘a ku anga hiki.
47012008	Na‘e tu‘o tolu ‘eku kole ki he ‘Eiki ‘i he toko taha ko ia, ke ne hiki meiate au:
47012009	pea kuo ne folofola mai, ‘Oku fu‘u lahi ‘eku kelesi ki ho‘o me‘a; he ‘oku toki hā hono ivi kotoa he tu‘u ‘i he vaivai. Pea ka ko ia, pea tā te u fili mu‘a ke fai ‘eku pole vaivai ni, koe‘uhi ke hifo mai ‘a e ivi ‘o Kalaisi, ‘o fokotu‘u hono Tāpanekale ‘iate au.
47012010	Ko hono ‘uhinga ia ‘oku ou hōhō‘ia ai ‘i hoku ngaahi vaivai‘anga, ‘i he fa‘a pā‘usia, ‘i he fa‘a faingata‘a‘ia, ‘i he fa‘a fakatanga‘i, ‘i he fa‘a ‘efitu‘ua, koe‘uhi ko Kalaisi; he ka u ka vaivai, ko ‘eku toki mālohi ē.
47012011	Tā kuo u hoko ‘o sesele: ka na‘a mou loki au ki ai. Seuke, na‘e mei totonu mu‘a ke sani au ‘e kimoutolu: he tala‘ehai na‘a ku momo‘i tōmui ‘i he ha‘a ‘aposetolo makehe atu na; neongo ko e me‘a noa au.
47012012	Kehe na‘e feia ‘i homou lotolotonga, ‘i he funga ‘o ha fu‘u kātaki, ‘a e ngaahi faka‘ilonga ‘aposetolo, ko e ngaahi me‘a faka‘ilonga mo fakaofo, mo e ngaahi mana mo‘oni.
47012013	He ko e hā tū ha me‘a ne mou tōmui ai ‘i he ngaahi siasi kehe? Ngata pē ‘apē ‘i he ‘ikai te u fakamafasia kimoutolu ‘e au. ‘Ē, fakamolemole ‘eku ngāue kovi ko ia.
47012014	Vakai, kuo ‘osi ‘eni ‘eku teu ke ‘alu atu ko hono tu‘o tolu; ka ‘e ‘ikai te u fakamafasia ai kimoutolu; he ‘oku ‘ikai te u fiema‘u ho‘omou me‘a, ka ko kimoutolu ‘atā pē. He tala‘ehai ko e ngāue ‘a e fānau ke fokotu‘u koloa ma‘a e mātu‘a, ka ko e mātu‘a ma‘a e fānau:
47012015	ka ko au ‘oku ou mātu‘aki loto ke mahomo atu ‘eku me‘a, ‘io, ke ‘osi atu mo au foki koe‘uhi ko homou laumālie, neongo ‘e faka‘au hifo hoku ‘ofa‘i ‘i he tupulekina ‘eku ‘ofa atu.
47012016	Pea ko eni, tau tuku ko ia: tā na‘e ‘ikai te u fakamafasia kimoutolu ‘e au; ka ko ‘eku ma‘u kimoutolu, tokua, ‘aki ‘eku olo, he ko e tama kākā.
47012017	‘Ē, hono ai ha taha kuo u fekau atu, ‘o u ma‘u me‘a ai meiate kimoutolu, ‘ō?
47012018	Ne u kole ‘a Taitusi ke ‘alu atu, pea u fekau ke ‘alu mo ia ‘a e kāinga ‘e taha; ne ma‘u me‘a ‘a Taitusi meiate kimoutolu, ‘ō? ‘Ikai ‘oku taha tofu pē ‘a e anga na‘a ma fai‘aki ‘ema fakafeangai atu? ‘ikai na‘a ma topuva‘e taha?
47012019	Kuo loa ho‘omou lau, ‘oku mau fakamatala pehē ke mou fakatonuhia kimoutolu. ‘Ā, ko e ‘ao ‘o e ‘Otua ‘oku mau fai ai ‘emau lea, pea ‘oku mau tu‘u ‘ia Kalaisi: ka ko eni, si‘omau ‘ofa‘anga, ko ‘emau ngaahi me‘a kotoa pē ‘oku mo‘omou langa hake.
47012020	He ‘oku te manavahē na‘a ‘iloange te u ‘ilo kimoutolu, ‘i he‘eku a‘u atu, ‘oku mou fai kehe mo e me‘a ‘oku ou tangi ki ai: pea mou ‘ilo ai au foki, ‘oku ‘ikai te u hangē ko e me‘a te mou tangi ki ai. Na‘a ‘iloange ‘e hā ‘iate kimoutolu ha fetu‘usi, ha meheka, ‘a e fe‘ite‘itani, ‘a e fakafelaulauhi, ‘a e fefasitu‘u‘aki, ‘a e fefakakovi‘aki, ‘a e ta‘emīngao, mo e fakamaveuveu.
47012021	‘Io, ‘oku te manavahē na‘a toe fakatōkilalo au ‘e hoku ‘Otua ‘i he‘eku a‘u atu, koe‘uhi ko kimoutolu; pea ‘e ‘a‘aku ke tēngihia ha ni‘ihi ‘iate kinautolu kuo nau taukave ‘enau angahala ko ia, ‘o ‘ikai te nau fakatomala ‘i he anga‘uli, mo e fe‘auaki, mo e pau‘u, ‘a ia na‘a nau fai.
47013001	KO ‘eku ‘alu atu ‘eni mōku tu‘o tolu “Ilonga ha me‘a, ‘e fakapapau ki ai ‘i ha fakamo‘oni ‘a ha toko ua, kae‘uma‘ā ha toko tolu."
47013002	Na‘a ku sinaki tala mu‘a, pea ‘oku ou sinaki tala ‘eni–hangē ko ‘eku lea ‘i he‘eku ‘a‘ahi atu ko hono tu‘o ua, pehē mo ‘eku lea ko eni ‘i he‘eku kei mama‘o–‘oku ou tala kiate kimoutolu ‘oku taukave ho‘omou angahala mu‘a, pea ki homou toe kātoa.
47013003	‘E ‘ikai te u fakama‘uma‘u ‘i he‘eku ‘alu atu ka fai ni: ko e me‘a ‘i ho‘omou tangi ki ha fakamo‘oni ‘o e lea ‘a Kalaisi ‘iate au. Tala‘ehai ko ha ngali vaivai ia ‘i he fai atu, kaekehe ‘oku ne ngāue mālohi ‘iate kimoutolu.
47013004	Seuke, ‘oku mo‘oni na‘e kalusefai ia ko ‘ene vaivai, ka ‘oku ne mo‘ui ko ‘ene mālohi mei he ‘Otua; pea ‘oku mo‘oni ‘oku mau vaivai fakataha mo ia, ka te mau mo‘ui fakataha mo ia ‘i he fai kiate kimoutolu, ko ‘emau mālohi mei he ‘Otua.
47013005	‘Ē, mou sivi mu‘a kimoutolu, pe ‘oku mou lotu mo‘oni; ‘eke fakamo‘oni meiate kimoutolu. ‘Io, na‘a ‘oku ‘ikai te mou ongona ‘a e ‘iate kimoutolu ‘a Sīsū Kalaisi; ka na‘a ko e kau ta‘e-ha-fakamo‘oni kimoutolu.
47013006	Ka ‘oku te pehē te mou ‘ilo ‘oku ‘ikai ko e kau ta‘e-ha-fakamo‘oni ‘a kimautolu.
47013007	Ka ‘oku mau hū ki he ‘Otua ke ‘oua ‘aupito te mou fai ha kovi; ‘o ‘ikai te mau lotu ke hā ‘emau mo‘oni, ka ke fai lelei ‘e kimoutolu, ka mau nofo ‘o hangē ‘oku ‘ikai ha‘amau fakamo‘oni.
47013008	He ‘oku ‘ikai te mau mālohi ke fai ha me‘a ki he totonu, ka ke kauhaki‘i ‘a e totonu.
47013009	Seuke, ko ‘emau toki fiefia ē, ‘i ha‘amau vaivai ka mou mālohi: pea ko e me‘a ko eni ‘oku mau lotua, ‘io, ‘a ho‘omou toe ma‘opo‘opo lelei.
47013010	Ko hono ‘uhinga ia ‘oku ou tohi pehē ai kei mama‘o; telia na‘a ku fai māsila ‘i he‘eku ‘iate kimoutolu, ‘i he‘eku ngāue‘aki ‘eku pule, ‘a ia na‘e tuku ‘e he ‘Eiki kiate au ke fai‘aki ha langa hake, ‘o ‘ikai ha holoki hifo.
47013011	Ko ‘eku lea faka‘osi ‘eni, kāinga: mou fiefia pē, mou fakamā‘opo‘opo kimoutolu, tali ‘eku fakafiemālie, mou loto taha, mou nonofo melino; pea ko e ‘Otua ‘o e ‘ofa mo e melino te ne toki kau mo kimoutolu.
47013012	Mou fefekita‘aki ‘aki ha ‘uma tapu. ‘Oku ‘ofa atu ‘a e kāinga lotu kotoa pē.
47013013	Ko e kelesi ‘a e ‘Eiki ko Sīsū Kalaisi, mo e ‘ofa ‘a e ‘Otua, mo e feohi ‘o e Laumālie Mā‘oni‘oni, ‘ofa ke ‘iate kimoutolu kotoa pē ia.
48001001	TŪ KO KIMAUTOLU–‘a Paula ko ha ‘aposetolo, (ka na‘e ‘ikai tupu ‘eku lakanga mei ha tu‘unga tangata, ‘uma‘ā hano ‘omi ‘e ha tangata, ka na‘e ‘omi ‘e Sīsū Kalaisi, pea mo e ‘Otua ko e Tamai, ‘a ia na‘a ne fokotu‘u ia mei he pekia);
48001002	pea mo e kāinga lotu kotoa pē ‘oku fononga mo au–ko ‘emau tohi ki he ngaahi siasi ‘o Kalētia.
48001003	‘Ofa ke mou ma‘u kelesi mo e fiemālie mei he ‘Otua ko e Tamai, mo hotau ‘Eiki ko Sīsū Kalaisi,
48001004	‘a ‘Ene ‘Afio na‘a ne foaki ia ‘e ia koe‘uhi ko ‘etau ngaahi angahala, ke ne fakahaofi kitautolu mei he nofo kovi ‘oku lolotonga ni: ‘o fakatatau ki he finangalo ‘o e ‘Otua ko ‘etau Tamai.
48001005	Ke ‘o ‘Ene ‘Afio ‘a e kolōlia ‘o lauikuonga pea ta‘engata! ‘Ēmeni.
48001006	‘Oku te ofo ‘i he vave pehē fau ho‘omou kamata tafoki meiate ia na‘a ne fakaului kimoutolu ‘aki ‘a e kelesi ‘a Kalaisi, ‘o mou hiki ki ha kōsipeli kehe.
48001007	‘A ia ‘oku ‘ikai ko ha kōsipeli; kehe ‘oku ai ha ni‘ihi ‘oku ue‘i kimoutolu, mo nau feinga ke liliu ‘a e Kōsipeli ‘o Kalaisi.
48001008	Ka neongo ko kimautolu, pe ko ha ‘āngelo mei Langi, ka ‘o kapau te ne malanga‘aki ha kōsipeli ‘oku makehe atu mo ia na‘a mau malanga‘aki atu, ke ne hoko ko e mala‘ia.
48001009	Hangē ko ‘emau lea mu‘a, ko ia ‘oku ou toe tala ni, kapau ‘e malanga‘aki atu ‘e ha taha ha kōsipeli ‘oku makehe atu mo ia na‘a mou ma‘u, ke ne hoko ko e mala‘ia.
48001010	He ko e fē ‘eni ‘oku ou fai ke loto mai? ‘a e kakai, pe ko e ‘Otua? Pe ko ‘eku feinga ‘eni ke mālie‘ia ‘a e kakai? Ka ne u kei fai ke mālie‘ia ‘a e kakai ‘iate au, pehē ‘oku ‘ikai te u nofo ni ko ha pōpula ‘a Kalaisi.
48001011	Pea ko eni, kāinga, ‘oku ou fakamahino atu, ko e kōsipeli ne malanga‘aki ‘e au, ‘oku ‘ikai ko ha me‘a fakaetangata ia.
48001012	He ko ‘ete ma‘u ia foki ‘e kita, tala‘ehai ko e ma‘u mei ha tangata, pe ‘i he‘ete ako, ka ko e fakahā mei he ta‘ehāmai ‘e Sīsū Kalaisi.
48001013	He na‘a mou fanongo ki he‘eku tō‘onga mu‘a ‘i he lotu faka-Siu; ‘a e makehe atu ‘o ‘eku fakatanga‘i ‘a e siasi ‘a e ‘Otua, mo ‘eku laiki ia:
48001014	mo ‘eku ‘amo atu ‘i he tokolahi ‘o hoku kakai na‘e to‘ume‘a mo au ‘i he lotu faka-Siu, ‘o u hulu atu ‘i he mamahi‘i ‘o e ngaahi tu‘utu‘uni na‘e tukufakaholo mei he‘eku ngaahi kui.
48001015	Ka ko e ‘Otua, ‘a ia na‘a ne polo‘i au mei he manava ‘o ‘eku fa‘ē, mo ne ui au ‘aki ‘ene kelesi.
48001016	‘I he ‘iloange na‘a ne finangalo ke faka‘ilo mei he ta‘ehāmai ‘a hono ‘Alo ‘i hoku loto, koe‘uhi ke u ongoongoa ai pē ia ‘i he lotolotonga ‘o e Senitaile; ko e me‘a na‘a ku fai leva na‘e ‘ikai te u huhū ki ha kakano mo toto,
48001017	‘uma‘ā ha‘aku ‘alu hake ki Selusalema kiate kinautolu na‘e tomu‘a ‘aposetolo ‘iate au, ka te ‘alu pē mei he potu ko ia ki ‘Ālepea, pea u toe foki mei ai ki Tāmasikusi.
48001018	Pea na‘e toki hili ‘a e ta‘u ‘e tolu, pea u ‘alu hake ki Selusalema ke ‘a‘ahi kia Kīfasi; pea u nofo mo ia ‘o ‘aho hongofulu mā nima.
48001019	Ka na‘e ‘ikai te ma fe‘iloaki mo ha taha kehe ‘o e kau ‘Aposetolo, ko Sēmisi pē ko e tokoua ‘o e ‘Eiki.
48001020	Pea ko e ngaahi me‘a ‘oku ou tohi atu, ko e ‘Otua ē, ‘oku ‘ikai ko ‘eku loi.
48001021	Hili ia na‘a ku ‘alu ki he ngaahi feitu‘u ‘o Sīlia mo Silisia:
48001022	pea u nofo ai pē, ‘o ‘ikai ‘iloa hoku mata ni ‘e he ngaahi siasi ‘o Siutea na‘e Kalisitiane:
48001023	ka na‘e ngata pē ‘i he‘enau fa‘a ma‘u talanoa, Tokua, ko ia na‘a ne fakatanga mu‘a kiate kitautolu, ‘oku ne malanga‘aki ‘eni ‘a e lotu na‘a ne motu‘a laiki.
48001024	Pea nau fakahīkihiki‘i ‘a e ‘Otua he‘ene hā ‘iate au.
48002001	PEA ‘i he‘ene ‘osi ai pē ‘a e ta‘u ‘e hongofulu mā fā, pea u toe ‘alu hake ki Selusalema fakataha mo Pānepasa: pea u ‘alu mo au ‘a Taitusi foki.
48002002	Pea ko ‘eku ‘alu ko ia na‘e ‘i he funga ‘o ha fekau mei he Ta‘ehāmai. Pea na‘a ku fakapā kiate kinautolu ‘i he kōsipeli ‘oku ou malanga‘aki ni ki he Senitaile, kae fakaekimautolu pē mo e kau tu‘ukimu‘a, na‘a ‘iloange ‘e iku noa ‘a e lele ‘oku ou fai, pe ko ia kuo u fai.
48002003	Ka na‘a mo Taitusi, ‘a ia na‘e ‘alu mo au, neongo ko e Kalisi, ka na‘e ‘ikai kouna ke ne kamu:
48002004	ka koe‘uhi pē ko e kau lotu loi kuo moulu mai, ‘a e fa‘ahinga na‘a nau totolo mai ke mataki‘i ‘a e tau‘atāina ‘oku tau ma‘u ‘ia Kalaisi Sīsū, ka nau fai ke fakapōpula‘i ‘aupito kitautolu:
48002005	‘a ia na‘e ‘ikai te mau momo‘i ‘unua ki ai ‘i ha houa ‘e taha, ke fai ‘a e fakavaivai na‘a nau tangi ki ai; koe‘uhi ke nofo ma‘u kiate kimoutolu ‘a e totonu ‘o e Kōsipeli.
48002006	Ka ko e me‘a kiate kinautolu ‘oku lau ko ha me‘a, (ko ia ai pē pe na‘a nau fēfē ‘i mu‘a, ko e hā ia kiate au? Tala‘ehai ‘oku filifilimānako ‘e he ‘Otua ki he tangata) seuke, na‘e ‘ikai ‘omi ha me‘a kiate au ‘e he kau tu‘ukimu‘a na.
48002007	Kaekehe, ‘i he‘enau vakai kuo tu‘anaki au, ‘o tuku mai ‘a e Kōsipeli ma‘a e ta‘ekamu, ‘o hangē ā kia Pita ma‘a e kamu;
48002008	(he ko ia na‘a ne tokoni ma‘a Pita ke ne lava ‘ene ngāue faka‘aposetolo ki he ha‘a Kamu, na‘a ne tokoni foki ma‘aku ke u lava ‘eku ngāue ki he Senitaile):
48002009	‘io, ko Sēmisi mo Kīfasi mo Sione, ‘a ia ‘oku lau ko e ngaahi pou, ‘i he‘enau vakai ‘a e kelesi kuo tuku mai kiate au, na‘a nau tuku mai kiate au mo Pānepasa ‘a e nima to‘omata‘u ‘o e kautaha, koe‘uhi ke ‘amaua ‘a e ngāue ki he Senitaile, kae ‘anautolu ‘a e fai ki he ha‘a Kamu.
48002010	Ngata pē, na‘a nau kole ke ma manatua ‘a e kau masiva; ‘a ia foki ko e me‘a pē na‘a ku mātu‘aki loto ke fai.
48002011	Pea ‘i he hoko mai ‘a Kīfasi ki ‘Aniteoke, na‘a ku tu‘u ke ta‘ofi tonu kiate ia; he na‘e mahino ‘ene hala.
48002012	Koe‘uhi ‘i he te‘eki ke hoko hifo ha ni‘ihi meia Sēmisi, na‘a ne keinanga fakataha mo e Senitaile: ka ‘i he‘enau hoko hifo leva, na‘a ne kamata faka‘ehi‘ehi ‘o nofo kehe, he‘ene manavahē telia ‘a ha‘a kamu.
48002013	Pea fai mālualoi mo ia ‘a hono toe ‘o e kau Siu: ko ia na‘a mo Pānepasa na‘e ‘auhia ‘i he mālualoi ‘anautolu.
48002014	Ka ‘i he‘eku vakai ‘oku ‘ikai ke hu‘ufa tonu ‘enau laka ki he mo‘oni ‘o e Kōsipeli, ko ia na‘a ku lea kia Kīfasi ‘i he ‘ao ‘onautolu kotoa, ‘o pehē, Kapau ‘oku ke mo‘ui faka-Senitaile, ‘o ‘ikai faka-Siu, ‘a koe ko e Siu, pea fakafēfē ai ho‘o tohoaki ‘a e Senitaile ke fai faka-Siu.
48002015	Neongo ko e tupu Siu kitaua, ‘o ‘ikai ko e ongo angahala mei he Senitaile,
48002016	ka ‘i he‘eta ‘ilo ‘oku ‘ikai fakatonuhia ha tangata mei he ngaahi ngāue faka-Lao, kae ngata pē ‘i he tui kia Sīsū Kalaisi, ko ia, ko kitaua foki na‘a ta tui kia Kalaisi Sīsū, koe‘uhi ke ta ma‘u fakatonuhia mei he tui kia Kalaisi, ‘o ‘ikai mei he ngaahi ngāue faka-Lao: koe‘uhi ko e me‘a ki he ngaahi ngāue faka-Lao, ‘e tu‘u mola ai ‘a e kakano kotoa pē, ‘o ‘ikai hanau fakatonuhia mei ai.
48002017	Pea kapau, lolotonga ‘eta nofo ke ma‘u tonuhia he tu‘u ‘ia Kalaisi, fakafokifā kuo hā ko e ongo angahala foki kitaua, pea tā kuo hoko ‘a Kalaisi ko e tokoni ‘o angahala, ‘ikai ko ia? Molekemama‘o ha me‘a pehē!
48002018	Seuke, kapau kuo te holoki ha ngaahi me‘a, ka te hanga ‘o toe langa hake ‘a e ngaahi me‘a pē ko ia, tā ‘oku ou fakamo‘oni ‘e au ko e fai hala au.
48002019	He ko kita, ko e me‘a ‘i he Lao na‘a te mate ki he Lao; koe‘uhi ke u mo‘ui ki he ‘Otua.
48002020	Kuo tutuki au ki he Kolosi mo Kalaisi: pea ko ‘eku mo‘ui ‘oku fai, ‘oku ‘ikai kei ko au, ka ko e mo‘ui ‘oku fai ‘e Kalaisi ‘iate au: ‘io, ko e mo‘ui ‘oku ou fai ‘eni ‘i he kakano ko e mo‘ui ‘i he tui, ko e tui ki he ‘Alo ‘o e ‘Otua, ‘a ia na‘a ne ‘ofeina au, mo ne foaki ia ‘e ia ke pekia koe‘uhi ko au.
48002021	‘Oku ‘ikai te te fakata‘e‘aonga ‘e kita ‘a e kelesi ‘a e ‘Otua; he kapau ‘oku fou mei he Lao ‘a e mā‘oni‘oni, pea tā na‘e pekia ‘a Kalaisi ta‘ehano ‘uhinga.
48003001	‘A e kau Kalētia ta‘eloto, ko hai kuo ne fakamatavalea‘i kimoutolu? ‘A kimoutolu na‘e fehangahangai tonu mo homou mata ‘a Sīsū Kalaisi, hono faka‘ali‘ali ‘o hono kalusefai.
48003002	Ko e me‘a pē ‘eni ‘oku ou fie ‘ilo meiate kimoutolu, pe na‘a mou ma‘u ‘a e Laumālie mei he ngaahi ngāue faka-Lao, pe mei he malanga‘aki ‘o e tui?
48003003	‘Oku pehē fau ho‘omou ta‘eloto? hili ho‘omou kamata ‘i he Laumālie, ‘oku mou nofo ‘eni koā ke fakakakato mei he kakano?
48003004	Ne mou kātaki koā ‘a e ngaahi fu‘u mamahi ko ia ko e me‘a ke ta‘e‘aonga? ‘O kapau mo‘oni kuo ta‘e‘aonga.
48003005	Pea ko eni, ko ia ‘oku ne tuku kiate kimoutolu ‘a e Laumālie, mo ne fakatupu ‘iate kimoutolu ‘a e mafai mana, ‘oku tefito ‘ene fai ki he ngaahi ngāue faka-Lao, pe ki he malanga‘aki ‘o e tui?
48003006	‘Ā, ‘oku hangē pē ko e folofola, Na‘e tui ‘a ‘Epalahame ki he ‘Otua, pea na‘e lau ia ma‘ane mā‘oni‘oni.
48003007	Ko ia, ‘oku mou vakai mei ai, ‘Ilonga ‘a kinautolu ‘oku ‘i he tui, ko kinautolu ia ‘a e hako ‘o ‘Epalahame.
48003008	Pea ko e Tohitapu, ‘i he‘ene vakai mama‘o ‘i mu‘a ‘a e fakatonuhia ‘e he ‘Otua ‘a e Senitaile mei he tui pē, ko ia na‘a ne malanga‘aki ‘a e Kōsipeli ‘i mu‘a kia ‘Epalahame, ‘o pehē, ‘E monū‘ia ‘iate koe ‘a e fa‘ahinga kotoa pē.
48003009	Ko ia, ko kinautolu ‘oku ‘i he tui, te nau monū‘ia fakataha mo si‘i tui ko ‘Epalahame.
48003010	Seuke, ‘ilonga kinautolu ‘oku tefito ki he ngaahi ngāue faka-Lao, te nau mo‘ulaloa ki ha mala: he kuo tohi, ‘oku mala‘ia ‘a e tangata kotoa pē ‘oku ‘ikai ke nofo‘aki fai ‘a e ngaahi me‘a kotoa pē kuo tohi ‘i he Tohi Lao.
48003011	Pea ko eni, ko e pehē ‘oku ‘ikai fakatonuhia ha toko taha ‘i he ‘ao ‘o e ‘Otua he‘ene tu‘unga ki he Lao, ‘oku mahino ia mei he folofola ni, Ko e mā‘oni‘oni te ne mo‘ui mei he tui.
48003012	Ka ko e Lao ‘oku ‘ikai tefito ki he tui: ka ‘oku pehē ‘e he Folofola, Ko ia kuo ne fai ‘a e ngaahi me‘a ko ia te ne mo‘ui ai.
48003013	Ne huhu‘i kitautolu ‘e Kalaisi mei he mala‘ia faka-Lao, he‘ene hoko ko e koto mala‘ia koe‘uhi ko kitautolu; (he kuo tohi, ‘Ilonga ‘a ia ‘oku tautau ‘i ha ‘akau ko e mala‘ia ia):
48003014	koe‘uhi ke hoko ki he Senitaile ‘ia Sīsū Kalaisi ‘a e tāpuaki ‘a ‘Epalahame; ka tau ma‘u ‘i he‘etau tui ‘a e tala‘ofa, ko e Laumālie.
48003015	Kāinga, ka u lea fakaetangata: neongo ko e fuakava ‘a ha tangata, ka ‘o kapau kuo fakapapau ia, tala‘ehai ‘oku tāmate‘i ia ‘e ha taha, pe fakalahi.
48003016	Pea ko eni, na‘e fai ‘a e ngaahi tala‘ofa ma‘a ‘Epalahame mo hono hako. ‘Oku ‘ikai te ne pehē, Pea mo ho ngaahi hako, ‘o hangē ko ha‘ane lau ki ha tokolahi; ka hangē ko ‘ene lau ki ha toko taha pē, ‘o pehē, Pea mo ho hako: ‘a ia ko Kalaisi.
48003017	Pea ko ‘eni ia ‘a e me‘a ‘oku ou lau ki ai, ko e Fuakava ‘a ia kuo loa hono fakapapau ‘e he ‘Otua, ‘e ‘ikai lava ‘e he Lao ke vete ia, ‘o fakaka‘anga ‘a e Tala‘ofa: he na‘e ki mui ‘ene hoko ‘a‘ana, kuo hili ‘a e ta‘u ‘e fāngeau mā tolungofulu.
48003018	He kapau na‘e tefito ki he Lao ‘a e ma‘u ‘o e tofi‘a, tā ‘oku ‘ikai tefito ki he Tala‘ofa: ka na‘e tō ia kia ‘Epalahame ko e me‘a‘ofa ‘a e ‘Otua, koe‘uhi ko e Tala‘ofa.
48003019	Pea kapau ko ia, pea ko e hā ai ‘a e Lao? ‘Ā, na‘e kanoni ‘aki ia koe‘uhi ko e ngaahi fai hala, kae‘oua ke hoko mai ‘a e hako ne fai ki ai ‘a e tala‘ofa; pea na‘e talafono ‘aki ‘e ha kau ‘āngelo, ‘o fakafai ‘i ha fakalaloa.
48003020	Pea ko eni, ko ha fakalaloa ‘oku ‘ikai ko ha me‘a ‘o ha fa‘ahi taha: ka ko e ‘Otua ‘oku taha tofu pē.
48003021	Pea kapau ko ia, pea ‘oku fepaki koā ‘a e Lao mo e ngaahi tala‘ofa ‘a e ‘Otua, ‘ō? Molekemama‘o! seuke ka ne ‘omi ha lao ‘a ia te ne lava ke fakamo‘ui ‘a e mate, pehē ‘e tefito mo‘oni ‘a e fakatonuhia ki he Lao.
48003022	Kaekehe na‘e loki ‘e he folofola ‘a e me‘a kotoa pē ke mo‘ulaloa ki he angahala, koe‘uhi ke foaki ‘a e tala‘ofa ki he kakai tui, koe‘uhi pē ko e tui kia Sīsū Kalaisi.
48003023	Ka ‘i he te‘eki ke hoko mai ‘a e tui, na‘e tauhi pilīsone kitaua ‘i he pule ‘a Lao, ‘o loki ki he tui na‘e ene ke faka‘ilo mei he Ta‘ehāmai.
48003024	Pea tā ko e Lao ko hota fakale‘o ma‘a Kalaisi, kae fakatonuhia kitaua mei he tui.
48003025	Ka ‘i he hoko mai ko eni ‘a e tui, pea ‘oku ‘ikai te ta kei fāiekina ki ha fakale‘o.
48003026	Seuke, ko e ngaahi Foha ‘o e ‘Otua ‘a kimoutolu kotoa pē, ko e me‘a ‘i he tui ‘oku fai kia Kalaisi Sīsū.
48003027	‘Io, ‘ilonga kimoutolu na‘e papitaiso kia Kalaisi, na‘a mou kofu ‘aki ai ‘a Kalaisi.
48003028	‘Oku ‘ikai ai ha Siu pe ha Kalisi, ‘oku ‘ikai ai ha pōpula pe ha tau‘atāina, ‘oku ‘ikai ai ke tangata mo fefine: he ko kimoutolu kātokatoa ko e toko taha tofu pē ‘ia Kalaisi Sīsū.
48003029	Pea kapau ko e konga ‘o Kalaisi ‘a kimoutolu, pea tā ko e hako ‘o ‘Epalahame ‘a kimoutolu, ko e ngaahi ‘ea ‘o fakatatau ki he Tala‘ofa.
48004001	PEA ko eni, ‘oku te pehē, Lolotonga ‘oku tamasi‘i ‘a e ‘ea, ‘oku ‘ikai si‘i te ne fai kehekehe mo ha pōpula, neongo ko e ‘eiki ia ‘oku ‘a‘ana ‘a e me‘a kotoa pē:
48004002	kaekehe ‘oku ne mo‘ulaloa ki ha ni‘ihi ‘oku tauhi ia, mo ha ni‘ihi ‘oku tauhi ‘ene koloa; kae‘oua ke hokosia ‘a e taimi ne kotofa ‘e he‘ene ‘eiki.
48004003	Pehē mo kitaua; lolotonga na‘a ta tamaiki, na‘a ta mo‘ulaloa ki he ngaahi ‘elemēniti ‘o e lotu, ‘a ia ‘oku fakamaama, ‘o ta pōpula pē.
48004004	Ka ‘i he hokosia leva ‘a e fakakakato ‘o e taimi, na‘e fekau atu ‘e he ‘Otua hono ‘Alo ‘o‘ona, ‘a ia ne tupu mei ha fefine, mo tupu ko e mo‘ulaloa ki he Lao;
48004005	koe‘uhi ā ke ne huhu‘i ‘a kinautolu ‘oku mo‘ulaloa ki he Lao, ka tau ma‘u ‘a e ohi.
48004006	Pea koe‘uhi ā ko e ngaahi foha ‘a kimoutolu, ko ia na‘e fekau atu ‘e he ‘Otua ki hotau loto ‘a e Laumālie ‘o hono ‘Alo, ‘oku ne kalanga, ‘Apā, Tamai.
48004007	Ko ia ‘oku ‘ikai te ke kei ko ha pōpula, ka ko ha foha: pea kapau ko ha foha, pea tā ko ha ‘ea, ko e me‘a ‘i he ‘Otua.
48004008	Ka ko eni, ko e taimi mu‘a, na‘a mou ngāue ki ha ni‘ihi na‘e ‘ikai ko e ngaahi ‘otua mo‘oni, ko e ‘ikai te mou ‘ilo ki he ‘Otua.
48004009	Ka ‘i onopooni, kuo hili ho‘omou ‘ilo ‘a e ‘Otua, kae‘uma‘ā homou ‘iloa ‘e he ‘Otua, pea ‘oku fakafēfē ho‘omou toe tafoki ki he ngaahi ‘elemēniti vaivai mo masiva ko ia, ‘a ia ‘oku mou tangi ni ke ngāue ki ai, ‘o toe fai mei he kamata‘anga?
48004010	‘Oku mou tauhi ha ngaahi ‘aho mo ha ngaahi māhina, mo ha ngaahi fa‘ahita‘u mo ha ngaahi ta‘u.
48004011	‘Ā, ‘oku ou manavahē kiate kimoutolu, na‘a kuo ta‘e‘aonga ‘eku fakaongosia ne fai ma‘amoutolu.
48004012	Kāinga, ‘oku ou kole atu ke mou hoko ‘o hangē ko au, he na‘a ku hoko foki ‘o hangē ko kimoutolu.
48004013	Tala‘ehai na‘a mou momo‘i fai ha kovi kiate au: ka ‘oku mou ‘ilo na‘a ku fuofua malanga‘aki ‘a e Kōsipeli kiate kimoutolu koe‘uhi ko ha vaivai na‘e hoko ki hoku kakano.
48004014	Pea ko e me‘a na‘e tu‘u ‘i hoku kakano, ‘a ia na‘e ngali ko ha tūkia‘anga kiate kimoutolu, na‘e ‘ikai te mou fakata‘eta‘etokanga ai, ‘uma‘ā ha‘amou palakū‘ia ai; kaekehe na‘a mou tali au ‘o hangē ko ha ‘āngelo ‘a e ‘Otua, pe ko Sīsū Kalaisi.
48004015	Pea ko e fē ‘eni ho‘omou lau monū na‘e fai? He ‘oku ou fakamo‘oni atu, ka ne lava, pehē ne mou kape‘i homou mata ‘o ‘omi mo‘oku.
48004016	Pea tā kuo u hoko ko homou fili ‘apē, he‘eku lea ‘asi?
48004017	‘Ā, ko ‘enau mamahi‘i kimoutolu ‘oku ‘ikai lelei: kaekehe ko honau loto ke vahe‘i kimoutolu, ka mou toki mamahi‘i kinautolu.
48004018	Ka ko e me‘a lelei ke mamahi‘i ai pē kimoutolu ‘e ha ni‘ihi, ‘i ha me‘a ‘oku lelei, ‘o ‘ikai ngata pē ‘i he‘eta feangai mo au.
48004019	Si‘eku fānau valevale, ‘a kimoutolu ‘oku ou toe langā ‘eni ‘i homou fā‘ele‘i, kae‘oua ke kakato ‘a Kalaisi ‘iate kimoutolu,
48004020	‘ā, ‘oku te ‘amusia ange ‘e kita ‘oku ta feangai ‘eni, ka u liliu ‘a e anga ‘o ‘eku lea: he ‘oku ou puputu‘u koe‘uhi ko kimoutolu.
48004021	Tala mai, ‘a kimoutolu kuo mou loto ke mo‘ulaloa ki he Lao, ‘oku ‘ikai te mou tokanga‘i koā ‘a e Lao?
48004022	He kuo tohi ai, Tokua na‘e ma‘u ‘e ‘Epalahame ha ongo foha ‘e toko ua; ko e taha ko e tama ‘a e kaunanga, ko e taha ko e tama ‘a e fefine tau‘atāina.
48004023	Ka ko e tama ‘a e kaunanga na‘e tupu fakaekakano, ka ko e tama ‘a e fefine tau‘atāina na‘e fou fakapalōmesi mai.
48004024	Ko e fa‘ahinga me‘a pehē ‘oku fai fakatātā: he ko e ongo fefine ko ia, ko e ongo Fuakava; ko e taha ‘oku mei he mo‘unga ko Sainai, pea ‘oku fanau kakai ke pōpula: ko Heka‘ā ia.
48004025	Ka ko e Heka‘ā ko ia ko e mo‘unga ko Sainai ‘i ‘Ālepea: pea ‘oku hoa ia mo e Selusalema ‘o onopooni, he ‘oku nofo pōpula ia mo ‘ene fānau.
48004026	Ka ko e Selusalema mei ‘olunga ‘oku tau‘atāina ia: pea ko ia ia ‘a e fa‘ē ‘atautolu.
48004027	He kuo tohi, Fiefia, si‘i pa‘a ‘oku ‘ikai ke fanau, Hiki tuē mo kalanga, si‘i ta‘elangā! He ‘e tokolahi pē ha fānau ‘a si‘i li‘ekina, ‘O hulu atu ‘i he fefine ‘oku ‘i ai ‘a e tangata.
48004028	Pea ko eni, ko kimoutolu, kāinga, ko e fānau ‘a Palōmesi, ‘o hangē ko ‘Aisake.
48004029	Kae hangē tofu pē ko ia ‘i mu‘a, ‘a e fakatanga‘i ‘e ia na‘e tupu fakaekakano ‘a ia na‘e tupu fakalaumālie, ‘oku pehē pē foki mo ia ‘i onopooni.
48004030	Ka ko e hā ‘a e lau ‘a e Tohi? ‘A ‘eni, Kapusi ‘a e kaunanga mo ‘ene tama; he ‘e ‘ikai ‘aupito kaungā ‘ea ‘a e tama ‘a kaunanga mo e tama ‘a tau‘atāina.
48004031	Ko ia, kāinga, ‘oku ‘ikai ko e fānau ‘a kaunanga ‘a kitaua, ka ko e fānau ‘a tau‘atāina.
48005001	KO E tau‘atāina koā na‘e fakatau‘atāina kitaua ki ai ‘e Kalaisi? Pe‘i mou tu‘u ma‘u ai, pea ‘oua te mou toe mo‘ua ‘i he ‘ioke fakapōpula.
48005002	Vakai mai: ko Paula au ‘oku ou tala atu, kapau te mou fai‘aki ‘a e kamu, ‘e ‘ikai momo‘i ‘aonga ‘a Kalaisi kiate kimoutolu.
48005003	‘Io, ‘oku ou toe fakapapau atu ki he tangata takitaha ‘oku tuku ‘eni ke nau fai hono kamu, ‘oku ne mo‘ua leva ke fai hono kotoa ‘o e Lao.
48005004	Kuo motuhi leva kimoutolu meia Kalaisi, ‘a e fa‘ahinga na ‘oku nofo ke tonuhia mei he Lao: ‘io, kuo fakahee‘i kimoutolu meia Kelesi.
48005005	He ko kimautolu, ko e me‘a ‘i he Laumālie, pea koe‘uhi ko ‘emau tui, ‘oku mau talitali ‘aki ‘a e ‘amanaki ki he fakatonuhia.
48005006	He ‘i he tu‘u ‘ia Kalaisi Sīsū, ‘oku ‘ikai mamafa ha‘ate kamu pe ta‘ekamu, ka ko ha tui pē ‘oku ngāue fou ‘i he ofa.
48005007	‘Ā, ne mālō ho‘omou lele. Ko hai tū ne ta‘ofi kimoutolu mei he talangofua ki he totonu?
48005008	Ko homou fakaloto‘i ko ia, ‘oku ‘ikai fou meiate ia ‘oku fai homou fakaului.
48005009	Ka lave ha me‘i lēvani ki ha takaonga mā, tā kuo lēvani hono kotoa.
48005010	‘Oku ‘i ai ‘eku falala ‘a‘aku kiate kimoutolu ‘i he ‘Eiki, ‘e ‘ikai momo‘i fou kehe homou loto: ka ko ia ‘oku ne fakatupu maveuveu ‘iate kimoutolu te ne fua hono tautea, neongo pe ko hai ia.
48005011	Ka ko e me‘a kiate au, kāinga; ka ne mo‘oni ‘oku ou kei malanga‘aki ‘a e kamu, pea ko e hā ai hoku fakatanga‘i ‘oku fai? he ka ne u fai pehē, pehē kuo ‘osi ‘a e fehi‘anekina ‘o e Kolosi.
48005012	Ko hoku loto ki he kakai ‘oku fakaangatu‘u kimoutolu, Taumaiā ke nau fai atu ‘o tu‘usi ‘aupito!
48005013	Seuke, na‘e ui kimoutolu, kāinga, ke mou tau‘atāina; kae‘oua pē ‘e iku ho‘omou tau‘atāina ko ha ava ki he kakano; ka ko e me‘a ‘i ho‘omou ‘ofa ke mou nofo fetamaio‘eiki‘aki.
48005014	He ‘oku ‘osiki ‘a e Lao kotoa ‘i ha fo‘i lea; ‘a ‘eni, Te ke ‘ofa ki ho kaungā‘api ‘o hangē ko ho‘o ‘ofa kiate koe.
48005015	Ka ‘o kapau te mou fe‘u‘usi mo fekainaki, vakai na‘a ‘iloange te mou fetāmate‘aki kimoutolu.
48005016	Pea ko ‘eku lea ‘eni, Mou fou ‘i he Laumālie, pea ‘e ‘ikai ai te mou momo‘i fakaai ‘a e holi ‘a Kakano.
48005017	He ‘oku holitu‘u ‘a Kakano ‘o fakafepaki ki he Laumālie; pea pehē mo e Laumālie kia Kakano: he ‘oku na feta‘ofi‘aki ‘a e ongo me‘a ko ia, koe‘uhi ka ai ha me‘a ‘oku mou loto ke fai, pea ‘oua te mou fai ia.
48005018	Ka ‘o kapau ‘oku tākiekina kimoutolu ‘e he Laumālie, tā ‘oku ‘ikai te mou mo‘ulaloa ki he Lao.
48005019	Pea ko eni, ‘oku mātu‘aki e‘a ‘a e ngaahi ngāue ‘a Kakano, ‘o pehē, Ko e fe‘auaki, ko e anga‘uli, ko e pau‘u,
48005020	ko e tauhi ‘aitoli, ko e fai tuki, ko e fetāufehi‘a‘aki, ko e fetu‘usi, ko e meheka, ko e fe‘ite‘itani, ko e fakafelaulauhi, ko e fakavahavaha‘a, ko e fakafa‘afa‘ahi,
48005021	ko e femeheka‘aki, ko e fefakapōngaki, ko e fa‘a konā, ko e fa‘a kai, mo e ngaahi alā me‘a pehē: ‘a ia ‘oku ou sinaki tala atu, ‘o hangē ko ‘eku lea mu‘a, ko e kakai fai me‘a pehē, ‘e ‘ikai hanau tofi‘a ‘i he pule‘anga ‘o e ‘Otua.
48005022	Ka ko e fua ‘o e Laumālie, ko e ‘ofa, ko e fiefia, ko e melino, ko e anga mokomoko, ko e anga‘ofa, ko e anga tonu,
48005023	ko e anga falala, ko e anga kātaki, ko e anga fakama‘uma‘u: ‘oku ‘ikai ha lao ke ta‘ofi ‘a e ngaahi me‘a pehē
48005024	Pea ko kinautolu ‘oku ‘o Kalaisi Sīsū, na‘a nau tutuki ki he Kolosi ‘a e kakano mo hono ngaahi o‘i mo e holi.
48005025	Kapau ko e Laumālie ‘oku tau mo‘ui ai, tau laka foki ‘i he Laumālie.
48005026	‘Oua na‘a tau hiki ki he fie ongoongo, ‘o fepolepolei mo femeheka‘aki.
48006001	KĀINGA, neongo pē ‘e puke nima ha taha lolotonga ‘ene fai ha kovi; ka ko kimoutolu, ‘a e kau fakalaumālie, mou faito‘o ki ha taha pehē ‘o anga fakaalaala; pea ke vakai kiate koe na‘a ‘iloange ‘e ‘ahi‘ahi‘i mo koe foki.
48006002	Mou fetoutou fefua‘aki homou ngaahi mafasia‘anga: pea ‘i ho‘omou fai pehē, kuo mou ‘osiki ‘aupito ‘a e lao ‘a Kalaisi.
48006003	Seuke, kapau ‘oku ‘afungi ‘e ha taha ko ha me‘a ia; ‘osi, ‘oku ‘ikai ko ha momo‘i me‘a ia, ‘oku fakahala‘i ia ‘e hono loto.
48006004	Ka ke takitaha sivi ‘ene ngāue ‘a‘ana; pea te ne toki fakafuofua ‘aki ia pē hono pōlepole‘anga, ‘o ‘ikai ‘aki ha taha kehe:
48006005	koe‘uhi kuo pau ke takitaha fua ‘ene kavenga ‘a‘ana.
48006006	Pea ko eni, ko ia ‘oku akonekina ‘i he Folofola, ke ne tuku kiate ia ‘oku faiako ke ‘inasi ‘i he‘ene koloa kotoa.
48006007	‘Oua na‘a tuku ke fakahala‘i kimoutolu: tala‘ehai ‘oku ala pā‘usi‘i ‘a e ‘Otua; he ‘ilonga pē e me‘a ‘oku tō ‘e ha tangata, ko ia ia te ne utu foki.
48006008	He ko ia ‘oku ne tō ‘i hono kakano, te ne utu mei he kakano ‘a e ‘auha: ka ko ia ‘oku ne tō ‘i he laumālie, te ne utu mei he laumālie ‘a e mo‘ui ta‘engata.
48006009	Ka ‘oua na‘a ta fiu ‘i he failelei, he te ta utu ‘i hono fa‘ahita‘u, ‘o kapau ‘e ‘ikai te ta vaivai.
48006010	Pea kapau ko ia, pea lolotonga ‘oku ta faingamālie, ta ngāue ‘aonga ki he kakai kotoa pē: kae lahi pē kiate kinautolu ‘oku ‘i he fāmili ‘o e lotu.
48006011	Vakai ‘ete tohi mata lalahi ma‘amoutolu ‘aki hoku nima ‘o‘oku.
48006012	‘Ilonga ‘a kinautolu ‘oku tangi ke hā matamatalelei ‘i tu‘a sino, ko kinautolu ia ‘oku kouna kimoutolu ke mou kamu: ka ko hono ‘uhinga pē, ke ‘oua na‘a fakatanga‘i kinautolu, koe‘uhi ko e Kolosi ‘o Kalaisi.
48006013	He na‘a mo e fa‘ahinga kamu na, tala‘ehai ‘oku nau tauhi ‘a e Lao ‘e kinautolu: ka ‘oku nau tangi ke mou kamu, koe‘uhi ke nau tu‘unga ‘i homou kakano ha‘anau pōlepole.
48006014	Ka ko au, molekemama‘o ha‘aku pōlepole, ka ‘i he Kolosi ‘o hotau ‘Eiki ko Sīsū Kalaisi, ‘a ia kuo kalusefai ai ‘a māmani kiate au, mo au ki māmani.
48006015	He tala‘ehai ko ha me‘a ‘a e kamu, pe ko ha me‘a ‘a e ta‘ekamu, ka ko e fakatupufo‘ou pē.
48006016	Pea ‘ilonga kinautolu te nau fai ‘enau laka ki he fua ko eni, ‘ofa ke hifo kiate kinautolu ‘a e fiemālie mo e meesi, pea pehē foki ki he ha‘a ‘Isileli faka-‘Otua!
48006017	Hili ‘eni, ke ‘oua na‘a fakangangau‘i au ‘e ha taha: he ko au ‘oku te ‘alu mo kita ‘a e ngaahi faka‘ilonga ‘o Sīsū, kuo tā ‘i hoku sino.
48006018	Ko e kelesi ‘a hotau ‘Eiki ko Sīsū Kalaisi, ‘ofa, kāinga, ke ‘i homou laumālie ia! ‘Ēmeni.
49001001	TŪ KO AU PAULA, ko e ‘aposetolo ‘a Kalaisi Sīsū ‘i he tu‘utu‘uni ‘a e ‘Otua, ko ‘eku tohi ki he kāinga lotu ‘oku nofo ‘i ‘Efesō, ‘a ia ‘oku nau tui kia Kalaisi Sīsū.
49001002	‘Ofa ke mou ma‘u kelesi mo e fiemālie, mei he ‘Otua ko ‘etau Tamai mo e ‘Eiki ko Sīsū Kalaisi.
49001003	Ha taha ā ke fakamālō‘ia pe ko e ‘Otua mo Tamai ‘a hotau ‘Eiki ko Sīsū Kalaisi, ‘a ia na‘a ne fai hotau tāpuekina ‘ia Kalaisi, ke tau anuanu ‘i he ngaahi tāpuaki kehekehe mei he Laumālie ‘i he ngaahi feitu‘u ‘o langi;
49001004	‘o fakatatau ki he‘ene fili na‘e fai ma‘ana ‘i he te‘eki ke tanupou ‘a māmani, ‘a e fili kitautolu ‘iate Ia, ke tau mā‘oni‘oni mo ta‘emele ‘i he‘ene ‘afio hifo, ‘o tu‘unga ‘i he ‘ofa,
49001005	‘o ne toka tu‘utu‘uni kitautolu ke ohi ‘ia Sīsū Kalaisi ki He‘ene ‘Afio, ‘o fakatatau ki he me‘a na‘e hā lelei ki hono finangalo,
49001006	ke fakamālō‘ia ‘a e lāngilangi‘ia ‘o ‘ene kelesi ‘a ia na‘a ne me‘a‘ofa ‘aki mai ‘i he Pele;
49001007	‘a ia, ‘i he‘etau ‘iate ia, ‘oku tau ma‘u ni ‘a e huhu‘i, ko e me‘a ‘i hono ta‘ata‘a, ko e fakamolemole ‘o ‘etau ngaahi angahala, ‘o fakatatau ki he mohu me‘a ‘o ‘ene kelesi.
49001008	‘A ia na‘a ne lilingi mai ke lahi ko e fa‘ahinga poto kehekehe mo e ‘ilo‘ilo,
49001009	he‘ene faka‘ilo kiate kitautolu ‘a e misiteli ‘o ‘ene tu‘utu‘uni, ‘o fakatatau ai pē ki he me‘a na‘e hā lelei kiate ia,
49001010	‘a ia na‘a ne tu‘utu‘uni ‘i hono finangalo ma‘a e ākenga ‘a e kuonga faka‘osi, ko e pehē ke fālute ‘a e me‘a kotoa pē ‘ia Kalaisi, ‘a e ngaahi me‘a ‘oku ‘i langi, mo e ngaahi me‘a ‘oku ‘i māmani;
49001011	‘io, ‘i He‘ene ‘Afio ‘a ia ne fai ‘iate ia foki homau fili mōno tofi‘a, ‘o toka tu‘utu‘uni kimautolu ki ai, ‘o fakatatau ki he finangalo ‘o ‘Ene ‘Afio, ‘a ia ‘oku ne ngāue‘i ‘a e ngaahi me‘a kotoa pē ‘i he ‘alunga ‘o e fakakaukau ‘o hono finangalo;
49001012	koe‘uhi ke nofo kimautolu mo‘o fakamālō‘ia ‘ene lāngilangi‘ia, ‘a kimautolu ne falala tōmu‘a kia Kalaisi.
49001013	‘A ia na‘a mou falala foki ki ai, ‘i ho‘omou fanongo ki he tala ‘o e mo‘oni, ko e Kōsipeli ‘o homou fakamo‘ui; pea ‘i ho‘omou tui foki na‘e fai ‘iate ia homou sila‘i ‘aki ‘a e Laumālie na‘e tala‘ofa, ‘a e Laumālie Mā‘oni‘oni:
49001014	‘a ia ko e me‘a faka‘amanaki ‘o hotau tofi‘a; koe‘uhi ke lava ‘a e huhu‘i ‘o ‘ene koloa na‘e fakatau, kae fakamālō‘ia ‘ene lāngilangi‘ia.
49001015	Ko ia, ko au foki, ‘i he‘eku fanongo ki ho‘omou tui ki he ‘Eiki ko Sīsū, mo ho‘omou ‘ofa ki he kāinga lotu kotoa pē.
49001016	Ko ia, ‘oku ‘ikai tuku ai ‘eku fakafeta‘i koe‘uhi ko kimoutolu, mo ‘eku takua kimoutolu ‘i he‘eku ngaahi lotu;
49001017	ke ‘ofa ‘a e ‘Otua ‘o hotau ‘Eiki ko Sīsū Kalaisi, ko e Tamai ‘oku ‘a‘ana ‘a e lāngilangi, ke ne ‘ofa ‘o tuku kiate kimoutolu ha laumālie fakapoto, mo faka‘ilo me‘a mei he Ta‘ehāmai, ke ngāue ‘i he ‘ilo‘i lelei ‘o ‘Ene ‘Afio;
49001018	kuo fakamaama kimoutolu, ‘a e mata ‘o homou loto, ke mou ‘ilo pe ko e hā ‘a e ‘amanaki ‘oku tupu mei he‘ene ui, pea ko e hā hono lahi faufau ‘o e lāngilangi‘ia ‘o hono tofi‘a, ‘a ia ‘oku ma‘u ‘e he kau mā‘oni‘oni,
49001019	pea mo hono lahi ‘i he lahi ange fau ‘o ‘ene māfimafi, ‘a ia ‘oku ngāue ma‘atautolu ‘oku tui; ‘a ia ‘oku hoa mo e ngāue tōtōivi ‘o ‘ene māfimafi,
49001020	‘a ia na‘a ne fai ‘ia Kalaisi, he‘ene fokotu‘u ia mei he pekia, mo ne fakanofo ia mei hono to‘omata‘u ‘i he ngaahi feitu‘u ‘o Langi,
49001021	‘o mā‘olunga ‘i he fa‘ahinga pule kotoa pē, mo e ma‘u tu‘unga, mo e ma‘u mālohi, mo e tu‘unga ‘eiki, ‘io, ‘i he hingoa kotoa pē ‘oku hingoa ‘aki ‘i he tu‘u ko eni, pea ‘ikai ngata ai, ka ‘i he tu‘u foki ka hoko mai;
49001022	pea na‘a ne tuku ke ‘i he lalo va‘e ‘o‘ona ‘a e me‘a kotoa pē; pea ne foaki ia ke ‘ulu ki he Siasi ‘i he me‘a kotoa pē;
49001023	‘a ia ko hono sino tofu pē ia, ko e nofo‘anga ‘o e kātokatoa ‘o ‘Ene ‘Afio, ‘a ia ‘oku ne fakafonu ‘a e ngaahi me‘a kotoa pē ‘aki ‘enau ngaahi me‘a.
49002001	PEA ko kimoutolu, na‘a mou mate ‘i ho‘omou ngaahi talangata‘a mo e angahala;
49002002	‘a ia na‘a mou fou ai ‘i mu‘a ‘i he ‘alunga ‘o e nofo faka-e-maama-ko eni, ‘i he ‘alunga ‘o e ‘eiki ‘o e pule‘anga ‘o e ‘atā, ko e ‘eiki ‘o e fa‘ahinga laumālie ‘oku lolotonga ngāue ni ‘i he hako ‘o talangata‘a;
49002003	‘a ia na‘a ta kau ai ‘a kitaua foki ‘i mu‘a, pea na‘a ta mo‘ui‘aki kotoa pē ‘a e fai ki he ngaahi holi ‘o hotau kakano, he‘eta feia ‘a e ngaahi tu‘utu‘uni ‘a hota kakano mo ‘eta ngaahi fakakaukau, pea na‘a ta nofo ai pē ko e fānau ‘o e houhau ‘i he ‘ulungāanga, ‘o hangē foki ko e kakai kotoa pē.
49002004	Ka ko e ‘Otua, ‘a ia ‘oku ne mohu ‘alo‘ofa, ko e me‘a ‘i he ‘ofa lahi ‘a ia na‘a ne ‘ofeina ‘aki ‘a kitautolu,
49002005	neongo kuo tau mate ‘i he ngaahi talangata‘a, na‘a ne kaungā fakamo‘ui hake kitautolu mo Kalaisi, (ko e kelesi pē kuo mou mo‘ui mei ai),
49002006	pea ne kaungā fokotu‘u kitautolu mo ia, mo ne kaungā fakanofo mo ia ‘i he ngaahi feitu‘u ‘o langi ‘ia Kalaisi Sīsū:
49002007	koe‘uhi ke ne fakahā atu ‘i he ngaahi kuonga ka hoko mai hono lahi ‘i he lahi ange fau ‘o ‘ene kelesi ‘aki ‘ene anga‘ofa kiate kitautolu ‘ia Kalaisi Sīsū.
49002008	He ko e kelesi pē kuo mou mo‘ui mei ai, ko e me‘a ‘i ho‘omou tui; ‘io, na‘e ‘ikai meiate kimoutolu ia, ka ko e foaki mei he ‘Otua:
49002009	na‘e ‘ikai tupu mei ha ngaahi ngāue, koe‘uhi ke ‘oua na‘a ai ha taha ‘e fa‘a pōlepole.
49002010	He ko ‘ene ngaohi ‘a kitautolu, kuo fakatupu ‘ia Kalaisi Sīsū ke fai ‘a e ngaahi ngāue lelei, ‘a ia na‘e toka teuteu ‘e he ‘Otua ke tau fou ai.
49002011	Ko ia, mou manatu ki he taimi mu‘a, ‘a kimoutolu ‘oku Senitaile homou kakano, mou lau ko e Ta‘ekamu ‘e he fa‘ahinga ‘oku lau ko e Kamu (‘a e kamu ‘i he kakano pea fai ‘e he nima)–
49002012	‘io, manatu, ko e taimi ko ia na‘e ‘ikai hamou kaunga ‘ia Kalaisi, ka mou nofo ko e kau fakahee‘i mei he pule‘anga ‘o ‘Isileli, ko e muli ta‘ekau ‘i he ngaahi fuakava ki he Tala‘ofa, ko e kau ta‘e-ha-‘amanaki-lelei, mo e kau taka he ‘univeesi ta‘ema‘u ‘a e ‘Otua.
49002013	Ka ‘i onopooni, ‘ia Kalaisi Sīsū, ko kimoutolu na‘e mama‘o mu‘a, ne fakaofi ‘aki ‘a e ta‘ata‘a ‘o Kalaisi.
49002014	He ko hotau melino‘anga ia, ‘a ia na‘a ne ngaohi ‘a e ua ke taha; ‘io, na‘a ne holoki ‘aki hono kakano ‘a e ‘āvahevahe,
49002015	‘a ia ko e fe‘ite‘itani, mo ne fakaka‘anga ‘a e lao fekau ‘a ia ko e koto tu‘utu‘uni pē, koe‘uhi ke ne ngaohi ‘a e ua ko ia ko ha tangata fo‘ou pē taha ‘iate ia, pea fakalelei ai;
49002016	pea ‘i he‘eta sino taha ke ne toe fakalelei mo e ‘Otua ‘a kitaua ‘osi pē, ko e me‘a ‘i he Kolosi, he‘ene tāmate‘i ‘a e fe‘ite‘itani ‘i he me‘a ko ia.
49002017	Pea ne ha‘u ‘o tala melino kiate kimoutolu na‘e mama‘o, mo tala melino ki he kakai na‘e ofi:
49002018	he vakai, ko e me‘a ‘iate ia ‘oku ta fakatou apaapangofua ke hoko atu ki he Tamai, he‘eta Laumālie taha.
49002019	Pea ko ia, ‘oku ‘ikai te mou kei ko e kau muli mo e ‘āunofo, ka ‘oku mou kolo taha mo e fa‘ahinga tapu, pea ‘oku mou ‘i he Fāmili ‘o e ‘Otua.
49002020	He kuo langa kimoutolu ki he makatu‘unga ko e kau ‘aposetolo mo e kau palōfita, ko Sīsū Kalaisi ia ko hono maka taufatungamotu‘a;
49002021	‘a ia ‘oku fai ai pē ‘i He‘ene ‘Afio ‘a e hokohoko lelei ‘o e fale kotoa, pea ‘oku faka‘a‘au hake ai pē ia ke hoko ko ha temipale tapu, tu‘u ‘i he ‘Eiki;
49002022	‘a ‘Ene ‘Afio ‘oku fakahoko ai ‘a kimoutolu foki ki he fale, mo‘o ‘afio‘anga ‘o e ‘Otua ‘i he Laumālie.
49003001	PEA koe‘uhi ko e me‘a ko ia, ko au Paula, ko e nofo pilīsone ‘a Kalaisi Sīsū koe‘uhi ko kimoutolu Senitaile–
49003002	[He ‘oku te pehē na‘a mou fanongo ki he‘eku ma‘u lakanga, ko e sētuata ‘o e kelesi ‘a e ‘Otua, ‘a ia na‘e tuku kiate au ma‘amoutolu:
49003003	‘io, ‘a e faka‘ilo kiate au mei he Ta‘ehāmai ‘a e misiteli, ‘o hangē ko ia na‘a ku ki‘i lea ki ai ‘anenai;
49003004	pea ‘i ho‘omou lau ia te mou ‘ilo mei ai ‘a e lahi ‘o ‘eku poto ‘i he misiteli faka-Kalaisi.
49003005	‘A ia na‘e ‘ikai faka‘ilo ‘i he ngaahi kuonga kehe ki he hako ‘o e tangata, ‘o hangē ko hono fakahā ‘i onopooni ‘e he Laumālie ki he kau ‘Aposetolo tapu ‘a ‘Ene ‘Afio, mo ‘ene kau palōfita;
49003006	‘a ia ko e pehē, ‘Oku kaungā ‘ea mo kimautolu ‘a e Senitaile, mo kaungā sino, mo kaungā kau ‘i he Tala‘ofa, ‘o tu‘unga ‘ia Kalaisi Sīsū, pea founga ‘i he Kōsipeli:
49003007	‘a e Kōsipeli ko ia ‘a ia na‘a ku hoko ko hono faifekau, pea ko e mātu‘aki foaki pē mo ia, ko e kelesi mei he ‘Otua, ‘a ia na‘e tuku mai ‘i he ngāue ‘a ‘ene Māfimafi.
49003008	‘Io, ko au ia ne tuku ki ai ‘a e kelesi ni, ‘a au ko e si‘i ‘i he si‘i ange fau ‘i he kau lotu kotoa pē, ke ‘a‘aku ‘a e malanga‘aki ki he Senitaile ‘a e koloa ‘a Kalaisi ‘oku ta‘efa‘a hakulea:
49003009	kae‘uma‘ā ke te tūhulu kinautolu ki he ‘alunga ‘o e misiteli ko ia, ‘a ia ne fufū mei mu‘a ‘i mu‘a ‘i he finangalo ‘o e ‘Otua, (‘a ‘ene ‘Afio ne ne ngaohi ‘a e me‘a kotoa pē);
49003010	koe‘uhi ke e‘a ai ‘i onopooni mei he siasi ki he fa‘ahinga pule mo ma‘u tu‘unga ‘i he ngaahi feitu‘u ‘o langi, ‘a e poto faifio ‘a e ‘Otua.
49003011	‘A ia ko e tu‘utu‘uni talu mei mu‘a, pea fai ‘ia Kalaisi Sīsū ko hotau ‘Eiki;
49003012	‘a ia ‘oku tu‘unga ai ‘etau ta‘emālū‘ia ni, mo ‘ene apaapangofua ke tau hoko atu, he‘etau fai falala, ko e tupu ‘i he‘etau tui ki He‘ene ‘Afio.
49003013	Ko ia ‘oku ou kole atu, ke ‘oua te mou fo‘i ‘i he ngaahi mamahi kuo hoko kiate au, koe‘uhi ko ‘eku taukave kimoutolu: he ko e me‘a pehē ‘oku hā ai homau mahu‘inga.]
49003014	‘Io, koe‘uhiā ko e me‘a ko ia, ko ia ‘oku ou peluki hoku tui ki he Tamai,
49003015	‘a ia ‘oku tauhingoa ki ai ‘a e ngaahi fāmili kotoa pē ‘i langi mo māmani,
49003016	ko ‘eku kole ke foaki kiate kimautolu, ‘o taau mo e mohu me‘a ‘o ‘Ene ‘Afio, ke ne tuku ke fou mai ha ivi ‘i hono Laumālie ki homou tangata-‘i-loto ke mou mālohi ai;
49003017	kae fale ‘a Kalaisi ‘i homou loto, ko e me‘a ‘i ho‘omou tui;
49003018	pea ‘i ho‘omou aka leva ‘i he ‘ofa, mo pulusi ki he tu‘unga ko ia, ke mou faifai pea mou lava ‘aupito ke lave‘i, hangē ko e kau mā‘oni‘oni kotoa pē, hono māukupu, mo hono lōloa, mo hono mā‘olunga, mo hono loloto–
49003019	‘io, ke ‘ilo ‘a e ‘ofa ‘a Kalaisi, ‘a ia ‘oku hulu atu ‘i he ngata‘anga ‘o e ‘ilo; kae fakafonu kimoutolu ke a‘usia hono kātokatoa kotoa ‘o e ‘Otua.
49003020	Pea ko ‘Ene ‘Afio, ‘a ia ‘oku ne lava ke fai ma‘atautolu ‘o hulu atu noa pē ‘i he ngaahi me‘a ‘oku tau fa‘a kolea pe fakakaukau ki ai, koe‘uhi ko e ivi ‘oku ngāue ‘i hotau loto,
49003021	‘io, ke ‘o ‘Ene ‘Afio ‘a e kolōlia ‘i he Siasi, pea ‘ia Kalaisi Sīsū, kae ‘osi ‘a e ngaahi to‘utangata ‘o e ngaahi kuonga ‘o ‘ītāniti! ‘Ēmeni.
49004001	KO IA ‘oku ou tokoni atu, ‘a kita ‘oku te nofo pilīsone ko ‘ete ‘i he ‘Eiki, ke mou laka ‘o taau mo e lakanga na‘e ui kimoutolu ki ai,
49004002	pea ō mo e fa‘a faka‘aki‘akimui mo e anga malū, pea ō mo e anga mokomoko ‘o mou fekātaki‘aki pē ‘i he ‘ofa,
49004003	mo feinga ke tauhi ‘aki ‘a e no‘o ko e melino, ‘a e taha kuo fakatupu ‘e he Laumālie.
49004004	‘Oku taha pē ‘a e Sino, pea taha ‘a e Laumālie, hangē foki ‘oku taha ‘a e ‘amanaki ‘oku tupu mei he ui na‘e ui‘aki kimoutolu.
49004005	‘Oku taha pē ‘a e ‘Eiki, taha ‘a e Tui, taha ‘a e Papitaiso;
49004006	taha ‘a e ‘Otua mo Tamai ‘a e kakai kotoa pē, ‘a ia ‘oku pule ki he kakai kotoa pē, pea ‘oku fou atu ‘i he kakai kotoa pē pea ‘oku nofo‘ia ‘a e kakai kotoa pē.
49004007	Ka na‘e foaki kelesi kiate kitautolu tāutaha, ‘o fakafuofua ki he lahi ‘o e me‘a‘ofa ‘a Kalaisi.
49004008	Ko ia ‘oku ne folofola ai, “Ne ne hā‘ele ki ‘olunga Ne ne taki pōpula ha koto pōpula, Pea ne foaki me‘a‘ofa ki he tangata."
49004009	Pea ko e lau ki he‘ene hā‘ele ki ‘olunga, ko e hā hano ‘uhinga ka ko eni pē, tā na‘a ne hā‘ele hifo foki ki Lolofonua.
49004010	Ko ia na‘a ne hā‘ele hifo, ko ia pē foki na‘a ne hā‘ele hake, ‘o ‘osi hifo ‘a e ngaahi langi; koe‘uhiā ke ne aoniu ‘i he me‘a kotoa pē.
49004011	Pea foaki pē ‘e ia ha ni‘ihi ‘oku ‘aposetolo, ha ni‘ihi ‘oku palōfita, ha ni‘ihi ‘oku ‘evangeliō, ha ni‘ihi ‘oku tauhi mo faiako:
49004012	koe‘uhi ke ‘osi sāuni ‘a e kakai lotu ma‘a e ngāue tokoni, mo‘o langa hake ‘a e sino ‘o Kalaisi:
49004013	kae‘oua ke tau a‘usia kotoa pē ‘a e tui taha mo e ‘ilo taha ki he ‘Alo ‘o e ‘Otua, ke a‘usia ‘a e tangata haohaoa, ke a‘usia ‘a e fua, ko e lahi ‘o e kakato ‘a Kalaisi.
49004014	Koe‘uhi ke ‘oua na‘a tau kei tamaiki, ‘o felīlī‘aki mo fe‘ave‘aki fano ‘e he matangi fakaakonaki kotoa pē ‘oku tupu ‘i he fiemu‘a ‘a e kakai, ‘i he kākā ‘oku ngāue ke maau ‘a e me‘a fakahē:
49004015	ka tau fai‘aki ‘a e totonu ‘i he ‘ofa, ‘o tau tupu hake ‘i he‘etau me‘a kotoa pē ke hokosi ‘a e toko taha ko ia, ‘a ia ko e ‘Ulu, ‘a Kalaisi:
49004016	‘a ia ‘oku hokohoko lelei mei ai, mo fema‘uma‘utaki mei ai, ‘a e sino kotoa, pea fai ai pē ‘ene tupu mei he ngaahi fakahoko‘anga kotoa pē ‘o e tokoni, ‘i he ngāue ‘a e fo‘i me‘a takitaha ‘o taau mo ‘ene mafai, mo‘o langa hake ‘o e sino ‘i he ‘ofa.
49004017	Ko ia, ko e me‘a ‘oku ou tala mo fakapapau atu ‘i he ‘Eiki, ‘a ‘eni, ke ‘oua te mou kei laka ‘o hangē ko e fai ‘a Senitaile; ‘a ia ‘oku nau fou ‘i he muna ‘a honau loto,
49004018	kuo fakapo‘uli honau ‘atamai, kuo nau motu mei he mo‘ui ‘a e ‘Otua, ko e me‘a ‘i he vale ‘oku nofo‘ia kinautolu, ko e me‘a ‘i he fakafefeka honau loto:
49004019	‘a ia ko e fa‘ahinga ‘oku ongonoa, pea nau li‘oa kinautolu ki he pau‘u, ke fai ‘a e anga‘uli kotoa pē ‘i he havala.
49004020	Ka tala‘ehai na‘e pehē ho‘omou ako Kalaisi:
49004021	he ‘oku te pehē ko ia ia na‘a mou fanongo ki ai, pea ‘i ho‘omou ‘iate ia na‘a mou ako ‘i he ‘alunga ‘o e mo‘oni ‘oku hā ‘ia Sīsū–
49004022	‘o pehē, ke mou liliu ho‘omou tō‘onga mu‘a, ‘o hu‘ihu‘i ‘a e motu‘a tangata, ‘a ia ‘oku ‘au‘auha ko e me‘a ‘i he ngaahi holi ‘a kākā:
49004023	pea ke mou tuku ke fai ai pē homou fakafo‘ou ‘e he Laumālie ‘o homou ‘atamai;
49004024	pea ke mou kofu ‘aki ‘a e tangata fo‘ou, ‘a ia na‘e ngaohi ke hoko ki he ‘Otua ‘i he angatonu mo e mā‘oni‘oni ‘a Mo‘oni.
49004025	Pea ko eni, kuo tuku ‘a e loi, ko ia mou takitaha lea mo‘oni ‘i he feangai mo hono kaungā‘api; he ko e ngaahi kupu kitautolu ‘oku fekau‘aki.
49004026	‘Ita pē, kae‘oua ‘e angahala ai: ‘oua ‘e tuku ke tō ‘a e la‘ā ‘oku mou kei mamahi;
49004027	kae‘uma‘ā, ‘oua na‘a tuku ha ava ki he Tēvolo.
49004028	Ke ‘oua na‘a kei kaiha‘a ‘e he kaiha‘a: ka ne fakafitefita‘a mu‘a, ‘o ngāue‘aki ‘a e ongo nima ko ia ki he me‘a ‘oku lelei, koe‘uhi ke ai ha‘ane me‘a ke foaki ki he masiva.
49004029	‘Ilonga ha lea ‘e ‘ikai sia‘a, pea tapu ‘ene hū atu mei homou ngutu: ka ‘oka ai ha me‘a ‘oku ngali ‘aonga ‘i he faingata‘a ‘oku fai, ke ‘alu atu ia, hei‘ilo ‘e ma‘u tokoni mei ai ‘e he kakai ‘oku fanongo.
49004030	Pea ‘oua ‘e ‘ai ke mamahi ‘a e Laumālie Mā‘oni‘oni ko ia ‘o e ‘Otua, ‘a ia na‘e sila ‘aki kimoutolu ki he ‘aho huhu‘i.
49004031	Ko e fakamahū kotoa pē mo e lili mo e ‘ita mo e fe‘ioho‘aki mo e lau‘ikovi, tuku ke hiki ia meiate kimoutolu, ‘io, mo e lotokovi kotoa.
49004032	Ka mou anga‘ofa mu‘a ‘i ho‘omou feangai, mo manava‘ofa, pea mou fefakamolemole‘aki, ‘o hangē foki ko e ‘Otua ne ne fakamolemole kimoutolu ‘ia Kalaisi. Ko ia, mou hoko mu‘a ko e kau fa‘ifa‘itaki ki he ‘Otua, ‘o taau mo e fānau kuo ‘ofeina:
49004033	pea fou ‘i he ‘ofa, ‘o hangē foki ko Kalaisi ne ne ‘ofa‘i kimoutolu, ‘o ne li‘oa ia koe‘uhi ko kimoutolu, ko e hifo mo e feilaulau ki he ‘Otua mo‘o ngangatu fakahōifua.
49005001	Ka ko e me‘a ki he fe‘auaki mo e anga ‘uli kotoa pē, ‘uma‘ā ‘a e mānumanu,
49005002	na‘a mo e lau ki ai ke mou faka‘ehi‘ehi mei ai, telia ‘a e taau ‘o e feangai ‘a e kakai lotu;
49005003	kae‘uma‘ā ‘a e anga mousa‘a, mo e lau fakasesele pe ko e fie ngutuhua, ko e ngaahi me‘a ‘oku ‘ikai ngali; ka ‘oku tau mu‘a ha fakafeta‘i,
49005004	seuke, ‘oku mahino ia kiate kimoutolu, he ‘oku mou ‘ilo, ‘ilonga ha fe‘auaki, pe ha anga‘uli, pe ha mānumanu, (ko e toko taha tauhi ‘aitoli ia ‘oku ‘ikai hano tofi‘a ‘i he Pule‘anga ‘o Kalaisi mo e ‘Otua.
49005005	‘Oua na‘a tuku ke kākaa‘i kimoutolu ‘e ha taha ‘aki ha koto lau pē:
49005006	he ‘oku hoko mo‘oni ‘i he ngaahi me‘a pehē ‘a e houhau ‘a e ‘Otua ki he hako ‘o talangata‘a.
49005007	Ko ia ‘oua te mou kaume‘a mo kinautolu:
49005008	he neongo ko e koto po‘uli kimoutolu ‘i mu‘a, ka ‘i onopooni ko e koto maama kimoutolu ‘i he ‘Eiki: mou laka ‘o taau mo e fānau ‘a maama;
49005009	(he ko e fua ‘o e maama ‘oku fou ‘i he lelei kotoa pē mo e totonu mo e mo‘oni):
49005010	mo mou sivi ‘o ‘ilo, pe ko e hā ‘a e me‘a ‘e hōifua ai ‘a e ‘Eiki.
49005011	Pea ‘oua na‘a mou kau ‘i he ngaahi ngāue ta‘efua ‘o e fakapo‘uli; kaekehe, mou valoki ki ai mu‘a.
49005012	Seuke, ko ‘enau ngaahi me‘a ‘oku fai fufū, na‘a mo e lea ki ai ko e me‘a fakamā.
49005013	Ka ko e ngaahi me‘a ko ia kotoa pē, ‘oka valokia, ‘oku fakae‘a ‘e he maama ko ia; he ‘ilonga ha me‘a kuo fakae‘a ko e maama ia.
49005014	Ko ia ‘oku ne folofola mai– ‘Ā, ‘a koe ‘oku mohe, Pea tu‘u hake mei he kau mate; Pea ‘e ulo mai ‘a Kalaisi kiate koe.
49005015	Ko ia, mou tokanga ki ho‘omou laka fakatu‘utu‘uni, pe ‘oku fēfē hono anga, ‘o ‘oua te mou ngali ta‘epoto ai, kae ngali poto:
49005016	mo mou lamalama ke ngāue‘aki ‘a e faingamālie, koe‘uhi ‘oku kovi ‘a e ngaahi ‘aho.
49005017	Ko ia, ‘oua te mou hoko ko e kau ta‘eloto, ka ko e kakai ‘oku mahino ki ai ‘a e finangalo ‘o e ‘Eiki.
49005018	Pea ‘oua te mou konā ‘i he uaine, he ‘oku ‘i ai ha fakalusa ‘i he fai pehē; ka ke fakafonu kimoutolu ‘aki ‘a e Laumālie:
49005019	‘o mou fealēlea‘aki ‘aki ‘a e ngaahi saame, mo e himi, mo e hiva fakalaumālie, mo mou hiva mo tā ‘i homou loto ki he ‘Eiki;
49005020	mo mou fakafeta‘i ma‘u pē ‘i he me‘a kotoa pē ki he ‘Otua ko e Tamai ‘i he huafa ‘o hotau ‘Eiki ko Sīsū Kalaisi;
49005021	mo mou feanganofo‘aki ‘i he ‘apasia kia Kalaisi.
49005022	‘a e kau fefine, mou anganofo ki si‘omou ngaahi husepāniti, ‘o hangē ki he ‘Eiki.
49005023	He ko e husepāniti ko e ‘ulu ‘o e uaifi, ‘o hangē foki ko Kalaisi ko e ‘ulu ‘o e Siasi; ‘io, ko ia ia ko e fakamo‘ui ‘o e sino.
49005024	Ka neongo ia, kae hangē ‘oku anganofo ‘a e Siasi kia Kalaisi, ke pehē foki mo e kau fefine ki honau ngaahi husepāniti ‘i he me‘a kotoa.
49005025	‘a e kau tangata, mou ‘ofa ki homou ngaahi uaifi, ‘o hangē foki ko Kalaisi ne ne ‘ofa‘i ‘a e Siasi, ‘o ne li‘oa ‘a ‘Ene ‘Afio koe‘uhi ko ia:
49005026	koe‘uhi ke ne fakamā‘oni‘oni‘i ia ‘aki ‘a e folofola, hili ‘ene fufulu ia ‘i he pālutu‘anga ko ia ko e vai;
49005027	koe‘uhi ke ne ‘omi ‘e ia ‘a e Siasi kiate ia ‘oku fetapatapaki, ‘o ‘oua na‘a ai hano ‘ila pe fe‘ufe‘u, pe ha me‘a pehē ‘e taha, kaekehe ke ne mā‘oni‘oni mo ta‘emele.
49005028	‘Oku totonu ke pehē foki ‘a e ‘ofa ‘a e ngaahi husepāniti ki si‘onau ngaahi uaifi, he ko si‘onau sino kinautolu. Ko ia ‘oku ne ‘ofa ki hono uaifi ‘oku ne ‘ofa kiate ia.
49005029	Seuke, ‘anefe‘ia ‘a e fehi‘a ‘a ha taha ki hono kakano ‘o‘ona? kaekehe ‘oku ne fafanga mo tauhi ia, ‘e hangē foki ko e fai ‘a Kalaisi ki he Siasi.
49005030	He ko e ngaahi kupu kitautolu ‘o hono sino.
49005031	“Ko ia ‘e tukuange ‘e he tangata ‘a e tamai mo e fa‘ē kae pīkitai ki hono uaifi; pea te na hoko ko e kakano pē taha."
49005032	Ko e misiteli taumama‘o ‘eni; ka ‘oku kau ‘eku lea ‘a‘aku kia Kalaisi mo e Siasi.
49005033	Ka ko kimoutolu foki fakafo‘itangata–‘ē, ke takitaha ‘ofa ki si‘ono uaifi ‘o hangē ko ‘ene ‘ofa kiate ia; pea ko e uaifi ke ne faka‘apa‘apa ki hono husepāniti.
49006001	‘A e fānau, mou talangofua ‘i he ‘Eiki ki ho‘omou mātu‘a: he ko hono totonu ia.
49006002	“Faka‘apa‘apa ki ho‘o tamai mo ho‘o fa‘ē,”(ko e ‘uluaki fekau ia ‘oku ‘i ai hano tala‘ofa),
49006003	“ka ke monū‘ia, pea ke nofo fuoloa ‘i māmani."
49006004	Pea ko kimoutolu ‘a e ngaahi tamai, ‘oua te mou faka‘ita‘i ho‘omou fānau; kae akonekina ‘aki ‘a e tautea mo e valoki ‘a e ‘Eiki.
49006005	‘a e kau tamaio‘eiki, mou talangofua ki ho‘omou ngaahi ‘eiki fakasino ‘i he ‘apasia mo e tailiili; ‘o mou lototō ‘o hangē ko e fai kia Kalaisi.
49006006	‘O ‘oua ‘e fakamamata pē, ‘o hangē ko ha fa‘ahinga ‘oku ngāue ke mālie‘ia ‘a e tangata pē; ka mou fai ko e kau tamaio‘eiki ‘a Kalaisi ‘oku feia ‘a e finangalo ‘o e ‘Otua:
49006007	‘o mou ngāue, fie ngāue, mo loto lelei, ko e fai ki he ‘Eiki ‘o ‘ikai ki he tangata:
49006008	ko ho‘omou ‘ilo, ‘ilonga ha lelei ‘e fai ‘e hamou toko taha, te ne ma‘u ‘e ia hono totongi mei he ‘Eiki, ko ia ai pē pe ko e pōpula, pe ko e tau‘atāina.
49006009	Pea ko kimoutolu ‘a e ngaahi ‘eiki, mou fai pehē foki kiate kinautolu, ‘o tuku ‘a e fa‘a fakamana; ko ho‘omou ‘ilo ‘oku ‘afio ‘i langi ‘a e ‘Eiki ‘onautolu mo kimoutolu fakatou‘osi: pea ko e filifilimānako ‘oku ‘ikai ‘i he Toko Taha ko ia.
49006010	Ngata mei heni, mou tuku ke fakakaukaua kimoutolu ‘i he ‘Eiki, ‘io, ‘i he ivi ‘o hono māfimafi.
49006011	‘Ai kiate kimoutolu ‘a e mahafu kotoa ‘a e ‘Otua, koe‘uhi ke mou lava ke tu‘u ki he ngaahi tu‘utu‘uni kākā ‘a e tēvolo.
49006012	He tala‘ehai ko ‘etau milimilisino ni ko e fai mo ha toto mo kakano; kaekehe, ko e fai mo e fa‘ahinga pule, mo fa‘ahinga ma‘u tu‘unga, mo e hou‘eiki fakaleveleva ‘o e fakapo‘uli ni, mo e ngaahi kongakau laumālie ‘a e kovi ‘i he ngaahi feitu‘u ‘o langi.
49006013	Ko ia, mou to‘o ‘a e mahafu kotoa ‘a e ‘Otua, koe‘uhi ke mou lava ke talitu‘u ‘i he ‘aho ‘o e fai mai ‘a e kovi; pea kuo lava kotoa pē kae tu‘u pē.
49006014	Ko ia, ke mou tu‘u, kuo nono‘o ‘aki homou kongaloto ‘a e fai mo‘oni, pea kuo ‘ai ‘a e kofu tau ko e mā‘oni‘oni,
49006015	pea kuo mou topuva‘e ‘aki ‘a e ‘osi teuteu mei he Kōsipeli fakamelino;
49006016	kae‘uma‘ā kuo mou to‘o ‘a e pā ko e tui, ‘a ia te mou lava ‘aki ke tāmate‘i ‘a e ngaahi ngahau vela kotoa pē ‘a e fili.
49006017	Pea mou ma‘u ‘a e tatā tau ko e fakamo‘ui, mo e heletā ‘a e Laumālie, ‘a ia ko e Folofola ‘a e ‘Otua:
49006018	pea ‘i he faingamālie kotoa pē mou fai ho‘omou lotu ‘i he Laumālie ‘aki ‘a e fa‘ahinga hū kehekehe mo e kole, ‘o mou lama ke ma‘u ‘a e me‘a ko ia ‘i he fu‘u faka‘utumauku ‘o e hūfia ‘o e kāinga lotu kotoa pē;
49006019	kae‘uma‘ā ‘a au, koe‘uhi, ka u ka tangaki hoku ngutu, pea ‘omi ha‘aku lea ke u fakahā mālohi ‘a e misiteli ‘o e Kōsipeli;
49006020	(‘a ia ‘oku ou nofo ai ni ko e fakafofonga ha‘isia) ‘io, koe‘uhi ke u lea mālohi ‘i he me‘a ko ia, ‘a ia ‘oku taau mo kita ke fai.
49006021	Ka koe‘uhi ke mou ‘ilo foki ‘e kimoutolu ‘a ‘ete ngaahi me‘a mo ‘eku nofo, ko ia ‘e fakahā atu kotoa pē ‘e Tikiko, ko si‘i kāinga ‘ofeina, mo e tokoni lototō ‘i he ngāue ‘a e ‘Eiki:
49006022	‘a ia kuo u fekau tonu atu ki he me‘a ko ia, ke mou ‘ilo ai ‘emau ngaahi me‘a, pea ke ne fakafiemālie homou loto.
49006023	‘Ofa ke ma‘u ‘e he kāinga lotu ‘a e melino pea mo e tui ō mo e ‘ofa, mei he ‘Otua ko e Tamai mo e ‘Eiki ko Sīsū Kalaisi.
49006024	Ke nofo ‘a e kelesi mo e kakai kotoa pē, ‘a ia ‘oku ‘ofa ta‘e‘auha ki hotau ‘Eiki ko Sīsū Kalaisi.
50001001	TŪ KO KIMAUA, ‘a Paula mo Tīmote, ko e ongo tamaio‘eiki ‘a Kalaisi Sīsū, ko ‘ema tohi ki he kāinga lotu kotoa pē ‘oku ‘ia Kalaisi Sīsū, ‘oku nofo ‘i Filipai, kae‘uma‘ā ‘a e kau faifekau pule mo e kau akonaki.
50001002	‘Ofa ke mou ma‘u kelesi mo e fiemālie mei he ‘Otua ko ‘etau Tamai mo e ‘Eiki ko Sīsū Kalaisi.
50001003	Ka u ka fakamanatu kiate kimoutolu ‘oku ake ‘eku fakafeta‘i ki hoku ‘Otua,
50001004	pea fai fiefia ma‘u ai pē ‘i he‘eku hū kotoa pē ‘a e hūfia ‘omoutolu fuli pē;
50001005	koe‘uhi ā ko ho‘omou kautaha ke kauhaki‘i ‘a e Kōsipeli, talu mei he ‘uluaki ‘aho ‘o fai mai:
50001006	he ko e me‘a ni ‘oku ou mātu‘aki tui ki ai, ko ia na‘a ne kamata ‘i homou loto ha ngāue lelei, te ne fai ai pē hono fakahaohaoa, ‘o a‘u ki he ‘aho ‘o Sīsū Kalaisi.
50001007	Pea hala koā ‘eku ‘amanaki pehē ‘iate kimoutolu, he ‘oku ou tauhi ma‘u kimoutolu ‘i hoku loto; kae‘uma‘ā ‘i he‘eku nofo ha‘isia, pea ‘i he‘eku taukapo‘i mo poupou ‘a e Kōsipeli, ‘oku mou kau kotoa pē mo au ‘i he kelesi ‘oku ‘omi.
50001008	Seuke, ko e ‘Otua ē ko ‘eku fakamo‘oni ki he lahi ‘o ‘eku feinga‘i kimoutolu ‘i he manava ‘o Kalaisi Sīsū.
50001009	Pea ko ‘eku lotu ‘eni; ke toe tupulekina ‘o lahi hake ‘aupito ho‘omou ‘ofa, he‘ene ma‘u ‘a e ‘ilo kānokano mo e ongo‘i ‘o e totonu ‘i he me‘a kotoa pē;
50001010	koe‘uhi ke mou sivi ‘o ‘ilo ‘a e ngaahi me‘a ‘oku lelei lahi, ka mou nofo hangataha mo ta‘emele, ‘o a‘u ki he ‘Aho ‘o Kalaisi;
50001011	kuo mou fonu ngutungutu ‘i he fua ‘o e mā‘oni‘oni, ‘a ia ‘oku fou mai ‘ia Sīsū Kalaisi ke lāngilangi‘ia mo fakamālō‘ia ai ‘a e ‘Otua.
50001012	Pea ko eni, ke mou ‘ilo, kāinga, ko e ngaahi me‘a kuo hoko kiate au, tā kuo nau iku ki he fakangaholo ‘o e Kōsipeli.
50001013	Ko ia, kuo ‘iloa ai hoku ngaahi ha‘i ‘i he ‘apitanga tau kotoa, pea ki he kakai kotoa pē, ‘o hā ko e tupu ‘i he‘eku kau kia Kalaisi.
50001014	Kae‘uma‘ā ko e tokolahi ‘o e kāinga lotu, kuo langa hake ‘enau falala ki he ‘Eiki ‘e hoku ngaahi ha‘i, pea kuo fakautuutu ai ‘enau to‘a ‘i he lea‘aki ‘a e Folofola ‘a e ‘Otua ‘o ta‘emanavahē.
50001015	‘Oku mo‘oni ‘oku ‘i ai ha ni‘ihi ‘oku malanga‘aki ‘a Kalaisi ko e meheka foki, mo e fakafekāke‘i; ka ‘oku fai foki ‘e he ni‘ihi ko ‘enau lotolelei mai.
50001016	Ko e ha‘a ‘ofa, ‘oku nau fai ko ‘enau ‘ilo ko hoku nafa ko e taukapo‘i ‘o e Kōsipeli:
50001017	ka ko e ha‘a fakakikihi ‘oku nau ongoongoa ‘a Kalaisi, ka tala‘ehai ko ‘enau fai mo‘oni, ka ko ‘enau fakakaukau ke langa ai ha fakatanga ke kanoni hoku ngaahi ha‘i.
50001018	Pea neongo e me‘a ke fēfē? Ko ia ai pē hono anga: pe ko e kofu ‘o ha me‘a, pe ko ha fai mo‘oni, kehe pē ‘oku ongoongoa ai ‘a Kalaisi, pea ‘oku ou fiefia ai;
50001019	‘io, pea te u fiefia ai foki, he ‘oku ou ‘ilo ‘e iku ‘a e me‘a ko ia mōku fakamo‘ui, ko e me‘a ‘i ho‘omou hūfia mo e tokonaki ‘a e Laumālie ‘o Sīsū Kalaisi:
50001020	‘a ia ‘oku hoa mo ‘eku ‘amanaki tu‘u mo falala, ‘e ‘ikai fakamaa‘i au ‘e ha me‘a; kaekehe, hangē ko ia ‘i mu‘a, ‘e pehē foki ‘i onopooni, te u mālohi noa pē ‘i he fakahīkihiki‘i ‘o Kalaisi ‘aki hoku sino, pe ‘i he‘ene mo‘ui, pe ‘i he‘ene mate.
50001021	He ko e me‘a kia kita, ko ‘ete mo‘ui ko Kalaisi ‘atā, pea ko ‘ete pekia ko e ‘āsili hoto fakakoloa.
50001022	Ka ‘o kapau ko ‘eku mo‘ui atu ‘i he kakano, kapau ko e me‘a ia ‘oku tu‘u ai ‘eku ma‘u fua he ngāue, pea tā ‘oku ‘ikai te u ‘ilo pe ko e hā te u fili ki ai.
50001023	Ka ‘oku fetohoaki au ‘e he me‘a ko ia ‘e ua; ‘oku hu‘u hoku loto ke tuku folau atu, ‘o nonofo mo Kalaisi; he ‘oku lelei lahi hake noa pē ia:
50001024	ka ko e nofo pē ‘i he sino ‘oku mamafa ange kiate au koe‘uhi ko kimoutolu.
50001025	Pea ‘i he‘eku ongo‘i pehē, ‘oku ou ‘ilo te u nofo pē ‘o mo‘ui atu ma‘amoutolu kotoa pē; ke fakalaka ki mu‘a ho‘omou lotu,
50001026	pea fai mo e fiefia: kae tupulekina ‘ia Kalaisi Sīsū homou vīkiviki‘anga na, ‘o tu‘unga ‘iate au, ko e me‘a ‘i he‘eku toe feangai mo kimoutolu.
50001027	Sino pē e me‘a, ho‘omou feangai fakaekimoutolu ‘o e Kolo, ke taau ia mo e Kōsipeli ‘o Kalaisi: koe‘uhi, pe te u ‘alu atu ‘o mamata, pe te u mama‘o pē ‘o fanongo ki ho‘omou ngaahi me‘a, kehe ke hā ‘oku mou tu‘u ma‘u, ‘o laumālie taha, ‘o mou loto uouangataha pē he fakafitefita‘a ma‘a e lotu fakakōsipeli;
50001028	pea ‘oku ‘ikai te mou ilifia ‘i ha me‘a ‘e taha ‘oku fai ‘e homou ngaahi fili: he ko e tō‘onga ko ia ko e faka‘ilonga mala‘ia kiate kinautolu, ka ko e faka‘ilonga ia ‘o homou fakamo‘ui: pea ko e faka‘ilonga foki mei he ‘Otua;
50001029	he ko e me‘a‘ofa kuo ne ‘atu kiate kimoutolu–‘a e ngāue ke fai ma‘a Kalaisi–‘oku ‘ikai ko e tui pē kiate ia pea ngata ai, ka ko e kātaki mamahi foki koe‘uhi ko ia:
50001030	he ‘oku mou fefa‘uhi mo e faingata‘a ai pē ko ia, ‘a ia na‘a mou sio mu‘a ai ‘iate au, pea ‘oku mou fanongo ni ‘oku ‘iate au.
50002001	KO IA, kapau ‘oku ‘i ai hamou akonaki ‘ia Kalaisi, kapau ‘oku ‘i ai ha‘amou fiemālie mei he ‘ofa, kapau ‘oku ‘i ai ha‘amou feohi ‘i he Laumālie, kapau ‘oku ngaue homou fatu ‘i he ‘ofa, pea ai ha‘amou fai meesi,
50002002	‘ē, mou fakakakato ‘eku fiefia, ‘i ho‘omou loto taha: ke taha ho‘omou ofa, pea mou uouangataha, pea hu‘ufataha ho‘omou feinga:
50002003	‘o ‘oua ‘e feinga ki ha me‘a ko e fakafekāke‘i, pe ko e fie ongoongoa; ka ‘i ho‘omou loto ta‘ehiki mou takitaha lau ‘oku lelei hake ‘a hono kāinga ‘iate ia:
50002004	pea ‘oua na‘a takitaha tokanga ki he‘ene me‘a ‘a‘ana pē, ka ki he me‘a ‘a e kakai kehe foki.
50002005	‘Io, ke ‘iate kimoutolu ‘a e loto pehē, ‘a ia na‘e ‘ia Kalaisi Sīsū foki.
50002006	‘A ia, neongo ‘ene ‘afio ‘i he anga ‘o e ‘Otua, ka na‘e ‘ikai te ne lau ‘ene tatau mo e ‘Otua ko e me‘a ke ha‘aki puke ki ai:
50002007	kaekehe na‘a ne fakamasivesiva‘i ‘e ia ia, he‘ene to‘o ‘a e anga ‘o e tamaio‘eiki, mo ‘ene hoko ‘i he tatau ‘o e tangata:
50002008	pea ‘i he ‘iloange na‘e hā ‘iate ia ‘a e tō‘onga ‘a e tangata, na‘a ne fakamo‘ulaloa‘i ia, he‘ene hoko ko e fai talangofua ‘o a‘u ki he‘ene mate, ka ko e mate ‘i he kolosi.
50002009	Ko hono ō pē ia foki na‘e mātu‘aki hākeaki‘i ai ia ‘e he ‘Otua, mo ne foaki kiate ia ha hingoa ‘oku mā‘olunga ‘i he hingoa kotoa pē:
50002010	koe‘uhi ke ‘ilonga ha tui ‘i Langi mo Māmani mo Lolofonua pea peluki ‘i he huafa ‘o Sīsū;
50002011	pea ‘ilonga hā ‘elelo, pea fakamo‘oni KO E ‘EIKI ‘A SĪSŪ KALAISI–mo‘o fakalāngilangi‘i ‘a e ‘Otua ko e TAMAI.
50002012	Pea ko eni, si‘oku ‘ofa‘anga, kuo mou fai talangofua ai pē, ko ia ‘oua te mou ngāue ‘o hangē ko ha me‘a ia ke fai ‘i hoku ‘ao pē, ka ke fakautuutu ‘aupito ‘i he‘eku mama‘o ni ho‘omou ngāue ke lava‘i homou fakamo‘ui ‘omoutolu, ‘o fai ‘apasia pē mo tailiili:
50002013	he ko e ‘Otua ia ‘oku ngāue ‘iate kimoutolu ke fakatupu ‘a e fie fai mo e mafai fakatou‘osi, koe‘uhi pē ko ‘ene tokanga ‘ofa mai.
50002014	Mou fai ‘a e me‘a kotoa pē ‘o ta‘eha lāunga pe ha fakakikihi:
50002015	koe‘uhi ke mou haohaoa mo ‘ata‘atā mei he kovi, ko e fānau ‘a e ‘Otua ‘oku ta‘emele ‘i he lotolotonga ‘o e to‘utangata anga pikopiko mo heke; ‘a ia ‘oku mou ulo ‘i honau ha‘oha‘onga ko e ngaahi māma‘anga ‘i māmani,
50002016	ho‘omou takiloa atu ‘a e folofola ‘o e mo‘ui: koe‘uhi ke ai ha me‘a ke u pōlepole ai ‘i he ‘Aho ‘o Kalaisi, ko e ‘ikai iku noa ‘eku lele na‘e fai, pe iku noa ‘eku fakaongosia.
50002017	‘Io, pea neongo ‘e lilingi hoku toto ko e kava ‘o e feilaulau ko ho‘omou lotu, mo hono hapai, fiefia pē au, ‘o u fakamālie kimoutolu kotoa pē:
50002018	pea ke mou fiefia foki ‘i he me‘a ko ia, pea fakamālie kiate au.
50002019	Ka ‘oku ou ‘amanaki pē ‘i he ‘Eiki ko Sīsū, ‘e toe si‘i pea u fekau atu ‘a Tīmote, koe‘uhi ke u fiemālie ‘e au foki ‘i ha‘aku ‘ilo ki ho‘omou ngaahi me‘a.
50002020	He ‘oku ‘ikai te u ma‘u mo ha taha ‘oku loto tatau mo au; ha taha te ne lotomo‘ua mo‘oni ki ho‘omou ngaahi me‘a:
50002021	he ko kinautolu ni kotoa pē ‘oku nau kumi ‘enau me‘a ‘anautolu, ‘o ‘ikai ko e me‘a ‘a Sīsū Kalaisi.
50002022	Ka ‘oku mou ‘ilo ia ko e mo‘onia, he‘ene nofo kiate au, ‘o hangē ko e foha mo e tamai, ‘o ngāue mo au ki he Kōsipeli.
50002023	‘Io, ko e toko taha ko ia ‘oku ou ‘amanaki fekau atu, ‘oka u ka ‘ilo leva pe ‘e fēfē ‘a e ngaahi me‘a ‘oku kau kiate au.
50002024	Ka ‘oku te falala ki he ‘Eiki, ‘e toe si‘i pea u ‘alu atu mo au foki.
50002025	Ka kuo u fakakaukau ‘e lelei mu‘a ke fekau atu ‘a ‘Epafalotaito, ko e kaungā lotu, mo kaungā ngaue, mo kaungā tau ‘o‘oku, ka ko ho‘omou talafekau mo homou nima ‘i he tokoni ki he‘eku masiva.
50002026	He na‘a ne nofo holi pē kiate kimoutolu, mo hoha‘a lahi, koe‘uhi kuo mou fanongo ‘oku ne mahaki.
50002027	Pea ‘oku mo‘oni na‘a ne mahaki‘ia, ‘o tei pekia; ka na‘e ‘alo‘ofa ‘a e ‘Otua kiate ia; ‘io, ‘o ‘ikai kiate ia pē, ka kiate au foki, na‘a kanoni mamahi ‘eku mamahi.
50002028	Ko ia na‘e ‘āsili to‘oto‘o ai ‘eku tuku atu ia, koe‘uhi ke mou mamata kiate ia ‘o toe fiefia, pea si‘isi‘i ai mo ‘eku hoha‘a.
50002029	Ko ia, mou tali lelei ia ‘i he ‘Eiki mo e fu‘u fiefia, pea mou mahu‘inga‘ia ‘i he kakai pehē:
50002030	he ko e me‘a ‘i he ngāue ‘a e ‘Eiki na‘a ne ofi ki he mate; he na‘a ne va‘inga‘aki ‘ene mo‘ui koe‘uhi ke ne fai ‘a e me‘a na‘e toe, pea haohaoa ho‘omou tokoni kiate au.
50003001	KO ‘eku lea faka‘osi ‘eni, si‘oku kāinga; mou fiefia ‘i he ‘Eiki. Ko ‘eku tohi fakafanafana pehē atu tala‘ehai ko e me‘a fakafiu kiate au, pea ko e tu‘u homou lā mo e poupou.
50003002	Vakavakai ‘a e fanga kulī na: vakavakai ‘a e kau ngāue ‘oku kovi: vakavakai ‘a e fa‘ahinga mutu.
50003003	He ko kitaua pē ‘a e kamu mo‘oni, ‘a kitaua ‘oku ta fai ‘eta ngāue ki he ‘Eiki ‘i he Laumālie ‘o e ‘Otua, pea fai ‘eta pōlepole ‘ia Kalaisi Sīsū, pea ‘oku ‘ikai te ta falala ki he me‘a fakasino–neongo te te lava ‘e kita ke falala foki ki he me‘a fakasino.
50003004	Ka ai ha taha ‘oku ne pehē te ne lava ke falala ki he me‘a fakasino, huanoa au:
50003005	‘a au na‘a ku ‘aho valu leva pea kamu, na‘a ku tupu ko e ‘Isileli, ko ha ha‘a Penisimani, ko e Hepelū tupu mei he kau Hepelū; ka lau ki he Lao, ko e Fālesi au.
50003006	Ka lau ki hono mamahi‘i, na‘a ku fakatanga‘i ‘a e siasi ko eni, ka lau ki he mā‘oni‘oni fakalao, ne u haohaoa.
50003007	Ka ko e alā me‘a pehē, ‘a ia ko hoku fakakoloa ‘i mu‘a, kuo loa ‘eku lau ia ko e koto fakamasiva koe‘uhi ko Kalaisi.
50003008	Seuke, ‘oku ou kei lau ni foki ‘a e ngaahi me‘a ko ia kotoa ko e koto fakamasiva, koe‘uhi ko ‘ene fungani ‘a e ‘ilo‘i ‘o Kalaisi Sīsū ko hoku ‘Eiki; ‘a ‘Ene ‘Afio na‘a ku tuku ai ke mole kotoa, ‘io, ‘o u lau ko e kinoha‘a pē, koe‘uhi ke fakakoloa ‘aki au ‘a Kalaisi;
50003009	pea ke ‘ilo au ‘oku ou ‘iate ia, pea ‘oku ‘ikai te u ‘i ai mo au ‘eku mā‘oni‘oni ‘a‘aku, ‘a ia ‘oku mei he Lao, ka ko ia ‘oku founga ‘i he tui kia Kalaisi, ‘io, ko e mā‘oni‘oni ‘oku mei he ‘Otua, pea tefito ki he tui:
50003010	ka u ‘ilo ni ‘a ‘Ene ‘Afio, mo e ‘aonga ‘o ‘ene toetu‘u, mo e kau ‘i he‘ene ngaahi mamahi, he fakatatau au ki he‘ene pekia;
50003011	hei‘ilo te u lava ke kau ‘i he toetu‘u ko ē mei he kau pekia.
50003012	Tala‘ehai ko ‘eku pehē kuo u ma‘u ni, pe kuo ‘osi hoku fakahaohaoa; ka ‘oku ou tuli atu pē, hei‘ilo te u ala ki he me‘a ko ia na‘e ala ai ‘a Kalaisi kiate au.
50003013	Kāinga, ‘oku ‘ikai te u lau au kuo u ma‘u: ka ko e me‘a pē taha ‘oku ou fai; ‘oku ou fakangalongalo‘i ‘a e ngaahi me‘a kuo tuku ki mui, ka u kakapa atu ki he ngaahi me‘a mei mu‘a:
50003014	‘o u tuli atu pē ki he ngata‘anga, ke ma‘u ‘a e pale ‘o hoto ui mei ‘olunga na‘e fai ‘e he ‘Otua ‘ia Kalaisi Sīsū.
50003015	Ko ia, ‘ilonga kitaua ‘oku haohaoa ke pehē hota loto; pea ka ai ha me‘a ‘oku hā kehe ki homou loto, ‘e faifai pea faka‘ilo mo ia ‘e he ‘Otua kiate kimoutolu.
50003016	Ka neongo pe ko e hā ha me‘a kuo ta a‘u ki ai, kehe ke fou atu ai pē ‘i he hala pē ko ia.
50003017	Kāinga, mou kau ‘i he fa‘ifa‘itaki kiate au; pea mou vakai kiate kinautolu ‘oku tatau ‘enau laka mo e fa‘ifa‘itaki‘anga ‘oku mou ma‘u ‘iate kimaua.
50003018	He ko e me‘a ki he laka ‘a e ni‘ihi, ‘a kinautolu na‘a ku fa‘a tala kiate kimoutolu, pea ‘oku ou toe tala ‘eni mo tangi, ko e ngaahi fili kinautolu ‘o e Kolosi ‘o Kalaisi:
50003019	ko e fa‘ahinga ko honau iku‘anga ko e mala‘ia; ko e fa‘ahinga ‘oku ‘otua ki honau kete, pea ‘oku nau pōlepole ‘i he me‘a ‘oku fakamā; ‘a e fa‘ahinga ‘oku hu‘u ‘enau tokanga ki he ngaahi me‘a ‘o māmani.
50003020	He ko ho‘otautolu kolo ‘oku tu‘u ‘i langi, ‘a ia ko e potu ‘oku tau nofo‘aki tali ‘a e ha‘u mei ai ha Fakamo‘ui, ko e ‘Eiki ko Sīsū Kalaisi.
50003021	‘A ia te ne liliu ‘a e sino ‘o ‘etau mo‘ulaloa ni ke alāanga mo e sino ‘o ‘ene lāngilangi‘ia; ko e ngāue ‘a hono ivi ko ia, ‘a ia ‘oku ne mafai ai foki ke fakamo‘ulaloa kiate ia ‘a e me‘a kotoa pē.
50004001	KO IA, si‘oku kāinga, ‘a ia ‘oku ou ‘ofa mo holi ki ai, ko si‘oku fiefia‘anga mo kalauni; ke pehē ho‘omou tu‘u ma‘u ‘i he ‘Eiki, si‘oku ‘ofa‘anga.
50004002	‘Oku ou enginaki ‘a ‘Iuotia, pea ‘oku ou enginaki ‘a Siniteke, ke na loto taha ‘i he ‘Eiki.
50004003	‘Io, ‘oku ou kole kiate koe foki, ko si‘i kaungā toho palau mo‘oni ‘o‘oku, ke ke tokoni ki he ongo fafine ko ia: he na‘a na kaungā fitefita‘a mo au ‘i he Kōsipeli, ‘o hangē foki ko Kelemeni, mo hono toe ‘o hoku kaungā ngāue, ‘a ia ‘oku tu‘u honau ngaahi hingoa ‘i he Tohi ‘o e Mo‘ui.
50004004	Mou fiefia ‘i he ‘Eiki ma‘u ai pē: ‘io, ka u toe ‘ai atu, Mou fiefia.
50004005	Ko ho‘omou anga na, ‘a e ta‘e te mou ha‘aki ‘eke ho‘omou ngaahi me‘a, tuku ke hā ia ki he kakai fuli pē. ‘Oku tu‘unuku mai ‘a e ‘Eiki.
50004006	Neongo pe ko e hā ‘a e me‘a, ‘oua te mou lotomo‘ua ai; ka ‘i he me‘a kotoa pē tuku ke hā ki he ‘Otua ho‘omou ngaahi kole, ‘i he lotu mo e hūfia, pea fai mo e fakafeta‘i.
50004007	Pea ko e nonga ‘a e ‘Otua, ‘a ia ‘oku mama‘o ‘i he tatae ‘o e ‘atamai kotoa pē, te ne malu‘i homou loto mo ho‘omou ngaahi fakakaukau ‘ia Kalaisi Sīsū.
50004008	Ko ‘eku lea faka‘osi, kāinga. ‘Ilonga ‘a e ngaahi me‘a ‘oku mo‘oni, ‘ilonga ‘a e ngaahi me‘a ‘oku taau, ‘ilonga ‘a e ngaahi me‘a ‘oku totonu, ‘ilonga ‘a e ngaahi me‘a ‘oku ma‘a, ‘ilonga ‘a e ngaahi me‘a ‘oku faka‘ofo‘ofa, ‘ilonga ‘a e ngaahi me‘a ‘oku ongoongolelei, ‘io, ka ai ha ‘ulungāanga lelei, pea ka ai ha me‘a ‘oku fakamālō‘ia, ko e ngaahi me‘a ia ke mou tokanga ki ai.
50004009	‘Io, ko e ngaahi me‘a na‘a mou ako, mo ma‘u, mo fanongoa, mo mamata, ‘iate au, ko e ngaahi me‘a ko ia ke mou fai; pea ‘e toki ‘iate kimoutolu ‘a e ‘Otua ‘oku ‘a‘ana ‘a e nonga.
50004010	Pea ko eni, na‘a ku fiefia ‘aupito ‘i he ‘Eiki, koe‘uhi ko e faifai pea toe muka ho‘omou tokanga ki hoku fakatu‘umālie; ‘a ia foki na‘a mou tokanga ai pē ki ai, ka na‘e ‘ikai hamou faingamālie.
50004011	‘Oku ‘ikai te u lea pehē koe‘uhi pē ko ‘eku masiva; he ko e me‘a kia kita kuo u ako ke u fiemālie ai pē ‘i he me‘a ‘oku ou ‘i ai.
50004012	‘Io, ‘oku ou lava ‘a e nofo mo‘ulaloa, pea ‘oku ou lava foki ‘a e mohu me‘a. Ne ako‘i au, ‘i he‘eku me‘a taau taha mo hono kotoa, ka u pōtopoto‘i ‘i he nofo mākona mo e nofo fiekaia, mo e nofo mohu me‘a mo e nofo masiva.
50004013	‘Oku ou mafeia ‘a e me‘a kotoa pē ‘iate ia ‘oku ne fakakaukaua au.
50004014	Ka neongo ia, ka na‘e mālō pē ho‘omou fai, ho‘omou kau mo au ‘i he‘eku mamahi ni.
50004015	Kae‘uma‘ā ‘oku mou ‘ilo foki, kau Filipai, ‘i he fua ake ‘a e Kōsipeli, he taimi na‘a ku ‘alu ai mei Masitōnia, na‘e ‘ikai mo ha siasi ‘e ‘omi ha me‘a kiate au, ke ‘ai ki he tohi ‘o e ‘omi mo e ‘atu, ngata pē ‘iate kimoutolu.
50004016	He na‘a mo ‘eku ‘i Tesalonaika, na‘e tu‘o taha, ‘io, ‘o tu‘o ua, ho‘omou ‘omi tokoni ki he‘eku masiva.
50004017	Tala‘ehai ko ‘eku mamafa ki he me‘a‘ofa, ka ko e me‘a ‘oku ou mamafa ki ai, ke ai ha fua ‘e hulu atu ke tohi ma‘amoutolu.
50004018	Ka ‘oku fe‘unga ‘eni mo ‘eku me‘a kotoa pē, pea hulu atu; ‘io, ‘oku ou fonu ngutungutu he‘eku ma‘u meia ‘Epafalotaito ‘a e me‘a na‘a mou tuku mai, ko e ngangatu fakahōifua ia ko e feilaulau ‘e tali ‘e he ‘Otua, pea tokotokangamālie ai hono finangalo.
50004019	Pea ko hoku ‘Otua te ne fakaai ho‘omou masiva kotoa pē, ‘o fakatatau ki he koloa ‘oku ne ma‘u ‘i langi ‘ia Kalaisi Sīsū.
50004020	Pea ko e ‘Otua ko ‘etau Tamai, ke ‘o ‘Ene ‘Afio ‘a e kolōlia, ‘o lauikuonga pea ta‘engata, ‘Ēmeni.
50004021	Mou tala hoku ‘ofa ‘ia Kalaisi Sīsū ki he kakai lotu tāutaha. ‘Oku ‘ofa atu ‘a e kāinga ‘oku nonofo mo au.
50004022	‘Oku ‘ofa atu ‘a e kakai lotu kotoa pē, pea lahi taha ‘a kinautolu ‘oku mei he Loto‘ā ‘o Sisa.
50004023	Ko e Kelesi ‘a e ‘Eiki ko Sīsū Kalaisi, ‘ofa ke ‘i homou laumālie ia.
51001001	TŪ ko kimaua–‘a Paula ko e ‘aposetolo ‘a Kalaisi Sīsū ‘i he tu‘utu‘uni ‘a e ‘Otua, mo si‘i kāinga ko Tīmote–ko ‘ema tohi ki he kakai lotu ‘i Kolose, ko e kau tui ‘oku kāinga ‘ia Kalaisi.
51001002	‘Ofa ke mou ma‘u kelesi mo e fiemālie mei he ‘Otua ko ‘etau Tamai.
51001003	Ko e fakafeta‘i pē kuo ma fai ki he ‘Otua, ko e Tamai ‘a hotau ‘Eiki ko Sīsū Kalaisi, mo e hūfia ma‘u pē kimoutolu,
51001004	talu ‘ema fanongo ki ho‘omou tui kia Kalaisi Sīsū, pea mo ho‘omou ‘ofa tauhi ma‘u ki he kau lotu kotoa pē;
51001005	‘a ia ‘oku tupu mei ho‘omou ‘amanaki ki he me‘a kuo tuku tauhi ma‘amoutolu ‘i Hēvani: ‘a ia ne mou fanongo mu‘a ki ai ‘i he malanga‘aki ‘o e akonaki mei he Kōsipeli:
51001006	‘a e Kōsipeli na‘e a‘u atu, pea ‘oku nofo mo kimoutolu, ‘o hangē foki ‘ene ‘i māmani kātoa, ‘o ne fakatupu fua mo mafola, ‘o hangē foki ‘ene fai ‘iate kimoutolu, talu e ‘aho ne mou fanongo ki hono tala ‘o e kelesi ‘a e ‘Otua, mo ongona, ‘i hono anga totonu:
51001007	‘a ē ne mou ako ‘ia ‘Epafasi, ko si‘oma kaungā tamaio‘eiki ‘ofeina ‘omaua, pea ko e faifekau ‘a Kalaisi kei lototō kiate kimaua;
51001008	pea ko ia foki na‘a ne fakahā mai ho‘omou ‘ofa ‘i he Laumālie.
51001009	Ko ia, ko kimaua foki, talu e ‘aho na‘a ma fanongo ki ai, ‘oku ‘ikai tuku ‘ema hūfia kimoutolu, mo ‘ema kōlenga ke mou pōtopoto‘i ‘i he ‘ilo ki hono finangalo, ko e me‘a ‘i he poto kehekehe mo e ‘ilo kehekehe ‘oku mei he Laumālie;
51001010	koe‘uhi ke taau ho‘omou laka pea mo e ‘Eiki, ‘o hu‘u ki he me‘a kotoa pē te ne hōifua ai; ‘o mou fakatupu fua, ko e ngaahi ngāue lelei kehekehe; mo mou tupulekina ko e me‘a ‘i he ‘ilo ki he ‘Otua;
51001011	kuo fakamālohi kimoutolu ‘aki ‘a e mafai kotoa pē, ‘o taau mo e māfimafi ‘o ‘ene ‘Afio lāngilangi‘ia, ke mou lava ai ke kātaki fiefia ‘a e me‘a kotoa pē mo e kakai kotoa pē;
51001012	mo mou fakafeta‘i ki he Tamai, ‘a ia na‘a ne ngaohi kimoutolu ke mou taau ke ‘inasi ‘i he tofi‘a ko ia ‘o e kau mā‘oni‘oni ‘a ia ‘oku ‘i he maama–
51001013	‘a ‘ene ‘Afio na‘a ne hamusi kitautolu mei he pule ‘a Po‘uli, mo ne hiki kitautolu ki he pule‘anga ‘o hono ‘Alo ‘Ofa‘anga:
51001014	pea ‘i he‘etau tu‘u ‘iate ia kuo tau ma‘u ‘a e huhu‘i, ko e fakamolemole ‘etau ngaahi angahala;
51001015	‘a ia ko e ‘Īmisi ia ‘o e ‘Otua ko e Ta‘ehāmai, ko e ‘Uluaki ia na‘e fakatupu, ko e Kimu‘a ‘i he me‘a kotoa pē kuo ngaohi:
51001016	koe‘uhi na‘e tefito kiate ia ‘a e ngaohi ‘o e me‘a kotoa pē, ‘a e me‘a ‘i he langi mo e me‘a ‘i māmani, ‘a e me‘a hā mai mo e me‘a ta‘ehā mai, neongo ko ha fa‘ahinga ma‘u taloni, pe ko ha fa‘ahinga hou‘eiki, pe ko ha fa‘ahinga pule, pe ko ha fa‘ahinga ma‘u tu‘unga;
51001017	‘io, kuo ngaohi ‘a e me‘a kotoa pē ‘iate ia pea ma‘ana, pea ko e mu‘a ‘a ‘Ene ‘Afio kae kimui ‘a e me‘a kotoa pē, pea ‘oku fema‘uma‘utaki ‘iate ia ‘a e me‘a kotoa pē:
51001018	pea ko ‘Ene ‘Afio ko e ‘Ulu ‘o e Sino ko ia ko e Siasi; he ko e Kamata ia, ko e ‘Uluaki na‘e fakatupu mei he kau Pekia; koe‘uhi ke ne hoko ‘i he me‘a kotoa pē ko e Tu‘ukimu‘a.
51001019	He na‘e finangalo ‘a Kātokatoa ke fale ‘i He‘ene ‘Afio;
51001020	pea ko e me‘a ‘iate ia ke toe fakalelei ‘a e me‘a kotoa pē ki He‘ene ‘Afio; ‘io, hili ‘ene fai ‘a e fakamelino ‘aki ‘a e ta‘ata‘a ‘i he Kolosi ‘o‘ona, pea ke fakalelei ‘iate ia ‘a e ngaahi me‘a kotoa pē, pe ‘oku ‘i Māmani pe ‘oku ‘i Langi.
51001021	Pea ko kimoutolu foki na‘e fakahee‘i mu‘a, pea mou nofo ko e ngaahi fili ‘i loto, ‘o hā ‘i ho‘omou ngaahi ngāue na‘e kovi; ka ‘i he taimi ni kuo ne fakalelei kimoutolu ‘aki ‘a e pekia ‘a hono sino kakano,
51001022	koe‘uhi ke ne ‘atu kimoutolu ‘oku mou mā‘oni‘oni mo ta‘emele mo ta‘elau‘i ‘i he‘ene ‘afio hifo.
51001023	Kehe ‘o kapau te mou nofo ma‘u ‘i he lotu, kuo pulusi ki he tu‘unga, mo ma‘uma‘uluta, pea ta‘emahiki mei he ‘amanaki fakakōsipeli; ‘a e Kōsipeli ko ia ‘a ia na‘a mou fanongo ki ai, ‘a ia ne malanga‘aki ki he me‘a mo‘ui kotoa pē ‘i he lalo langi, ‘a ia na‘a ku hoko, ‘a au Paula, ko hono faifekau.
51001024	Ko e me‘a ‘oku ou fai ‘i he taimi ni, ko e fiefia ‘i he‘eku ngaahi mamahi koe‘uhi ko kimoutolu, ‘o u fai ‘i hoku kakano ni ‘a e fakakakato ‘o e ngaahi mamahi ‘a Kalaisi ‘oku toe ke fai koe‘uhi ko hono sino ko e siasi:
51001025	‘a ia na‘a ku hoko au ko e faifekau ki ai, ke fai ‘a e lakanga na‘e tuku kiate au ma‘amoutolu, ‘a ia ko e sētuata ‘a e ‘Otua, ke ‘osiki ‘a e Folofola ‘a e ‘Otua–
51001026	‘a e misiteli ko ia ne fufū ‘i he ngaahi kuonga mo e ngaahi to‘utangata kuo hili, ka kuo fakae‘a ‘eni ki hono kakai tapu:
51001027	‘a ia na‘e finangalo ‘a e ‘Otua ke faka‘ilo kiate kinautolu hono lahi faufau ‘o e lāngilangi‘ia ‘o e misiteli ko ia ‘i he lotolotonga ‘o e Senitaile; ‘a ia ko eni, ko e ‘iate kimoutolu ‘a Kalaisi, ko e faka‘amanaki ki he lāngilangi‘ia.
51001028	‘A ia ‘oku mau ongoongoa, he‘emau valoki ‘a e tangata kotoa pē, mo akonekina ‘a e tangata kotoa pē, ‘aki ‘a e fa‘ahinga poto kotoa pē; koe‘uhi ke mau ‘atu ‘a e tangata kotoa pē kuo haohaoa ‘ia Kalaisi Sīsū.
51001029	Pea ‘oku te fai ke ongosia foki kita, ‘i he fefa‘uhi ke lava ‘a e me‘a ko ia; ‘o taau mo e ivi ‘o ‘Ene ‘Afio ‘oku ngāue ‘i hoku loto, ‘o fu‘u mālohi.
51002001	HE ‘oku ou loto ke mou mea‘i ‘a e fu‘u lahi ‘o e fefa‘uhi ‘oku ou fai koe‘uhi ko kimoutolu, mo e kāinga ‘i Leotisia, ‘io, ‘a kimoutolu kotoa pē kuo te‘eki ke mamata ki hoku mata fakasino;
51002002	‘a ‘eku feinga ke fiemālie homou loto, he fetu‘utu‘utaki kimoutolu, ko e me‘a ‘i ho‘omou fe‘ofo‘ofani, pea koe‘uhi ke mou ‘osiki ‘a e fu‘u koloa ko ia, ko e ‘ilo fakapapau mo e ‘ilo kānokano, ‘io, ‘a e ‘ilo faka‘āufuli ki he misiteli faka‘otua, ‘a ia ko Kalaisi:
51002003	‘a ia ‘oku fa‘oaki ai hono kātokatoa ‘o e koloa poto mo e koloa ‘ilo, ‘o fufū pē.
51002004	‘Oku ou lea pehē, koe‘uhi ke ‘oua na‘a fakahala‘i kimoutolu ‘e ha taha, ‘i ha‘ane lea fakaoleole.
51002005	He neongo ‘oku ou mama‘o mo‘oni fakasino, ka ‘oku ou ‘iate kimoutolu ‘i loto, ‘o u fiefia pē, mo tokanga‘i ‘a e maau ‘o ho‘omou nofo, mo e aka taumama‘o ‘o ho‘omou tui kia Kalaisi.
51002006	Ko ia, ko e me‘a ‘i ho‘omou ma‘u ‘a Kalaisi Sīsū ko e ‘Eiki, pea mou fou ‘iate ia pē;
51002007	ko e kakai kuo aka ‘iate ia, pea ‘oku langa hake ‘iate ia, pea ‘oku faka‘a‘au ke kaukaua ‘i he lotu, ‘i hono anga na‘e akonekina ai kimoutolu, ‘o mou tupulekina ai, pea ō mo ia ‘a e fa‘a fakafeta‘i.
51002008	Mou vakai na‘a faifai pea ai ha taha te ne fai‘aki ‘ene poto fie filōsefa, ‘a ia ko e koto muna mo e kākā, ‘o ne holataki kimoutolu ‘i he ‘alunga ‘o e ngaahi tu‘utu‘uni fakaeono‘aho ‘a e kakai, ‘io, ‘i he ‘alunga ‘o e ngaahi ‘elemēniti ‘o e lotu ‘a ia ‘oku fakamaama, ‘o ‘ikai ‘i he ‘alunga faka-Kalaisi.
51002009	Koe‘uhi ‘oku fale ‘i He‘ene ‘Afio hono kātokatoa ‘o e ‘Otua, ‘o nofo sino;
51002010	pea kuo mou ‘osi fonu ‘i ho‘omou tu‘u ‘iate ia, ‘a ‘Ene ‘Afio ‘a ia ko e ‘ulu ‘o e fa‘ahinga pule mo ma‘u tu‘unga kotoa pē.
51002011	Pea na‘e kamu foki ‘a kimoutolu ‘iate ia, ko ha kamu ta‘efai ‘e ha nima, ko e hu‘ihu‘i ‘o e sino kakano‘ia, ko e kamu ‘oku ‘a Kalaisi:
51002012	‘a ia na‘e fai ‘i homou kaungā telio mo ia ‘i he papitaiso, pea ‘i he me‘a ko ia na‘e kaungā fokotu‘u kimoutolu mo ia, ko e me‘a ‘i ho‘omou tui ki he ngāue ‘a e ‘Otua, ‘a ‘ene fokotu‘u ia mei he pekia.
51002013	Ko kimoutolu foki, lolotonga na‘a mou mate ‘i ho‘omou ngaahi faihala, pea ‘i ho‘omou ta‘ekamu, ‘a ē ko ho‘omou kei kakano‘ia, na‘a ne kaungā fokotu‘u hake kimoutolu mo ia, hili ‘ene fakamolemole ‘etau ngaahi faihala kotoa pē.
51002014	‘Io, hili ‘ene tāmate‘i ‘a e tohi ne fakamo‘ua kitautolu ‘aki hono ngaahi tu‘utu‘uni, ‘a e tohi ko ia na‘e tu‘u ko hotau fili: ‘io, kuo ne ‘ave ‘a e tohi mo ‘ene pūnufu‘u mai, he na‘a ne tukifa‘o ia ki hono Kolosi;
51002015	mo ne hu‘ihu‘i meiate ia ‘a e kau pule mo e kau ma‘u tu‘unga, ‘o ne mātu‘aki faka‘ali‘ali kinautolu, he‘ene sipikaki kinautolu ‘i He‘ene ‘Afio.
51002016	Ko ia, ke ‘oua na‘a ai ha taha te ne anga‘i kimoutolu ‘i ha kai pe ha inu, pe ‘i ha me‘a hangē ko ha kātoanga, pe ha fakamāhina fo‘ou, pe ha Sāpate;
51002017	he ko e ngaahi me‘a ko ia ko ha ‘ata pē ‘o ha ngaahi me‘a ka hoko, ka ko e sino ‘o e ngaahi me‘a ko ia ‘oku tefito kia Kalaisi.
51002018	Pea ke ‘oua na‘a fakahala‘i kimoutolu ‘e ha taha ke mole homou pale, he‘ene loto ke fou ‘i he “fakavaivai”tokua, mo e lotu ki ha kau ‘āngelo, he‘ene ‘eke noa pē ki he ngaahi me‘a tokua “kuo ne sio ki ai,”kuo fakafuofuolahi ia ko e me‘a ‘i hono “‘atamai”tokua, (‘a e ‘atamai ‘o hono kakano);
51002019	ka ko e taha ‘oku ‘ikai kuku ki he ‘Ulu, ‘a ia ‘oku ma‘u tokoni mei ai, pea ‘oku fema‘uma‘utaki mei ai, ‘a e sino kotoa, ko e me‘a ‘i he ngaahi hokotanga hui mo e ngaahi uoua, ‘o ne tupu ai, ko e tupu faka‘otua.
51002020	‘Ē, kapau leva na‘a mou kaungā pekia mo Kalaisi, ‘o ‘ata‘atā ai mei he ngaahi ‘elemēniti ‘o e lotu ‘a ia ‘oku fakamaama, ko e hā ‘oku mou fai ‘o hangē ‘oku mou kei mo‘ui fakamaama, ‘e kātaki ke tu‘utu‘unia kimoutolu ‘i he falengā tu‘utu‘uni mo akonaki ‘a e tangata;
51002021	‘o pehē, ‘Oua ‘e ala ki ai, ‘uma‘ā ha kamata, ‘io, pe momo‘i lave ki ai–
51002022	‘osi, ko e ngaahi me‘a ia kotoa pē ‘oku nofo ke ‘auha ‘i hono kai–
51002023	‘a ia ko e fa‘ahinga tu‘utu‘uni ‘oku matamata poto mo‘oni ko e ‘i ai ha fakalahi ‘o ‘ete lotu, mo ha fu‘u fakavaivai, mo e ta‘ema‘ema‘ekina hoto sino; ka ‘oku ‘ikai ko e ‘i ai ha‘ane momo‘i ‘aonga ke ta‘ofi ‘a e fai ke topono ‘a e kakano.
51003001	PEA kapau leva na‘e kaungā fokotu‘u kimoutolu mo Kalaisi, pea mou ngāue ki he ngaahi me‘a ‘o ‘olunga, ‘a e potu ‘oku ‘i ai ‘a Kalaisi, he‘ene ‘Afio mei he to‘omata‘u ‘o e ‘Otua.
51003002	Ke hu‘u ho‘omou tokanga ki he ngaahi me‘a ‘o ‘olunga, ‘o ‘ikai ki he ngaahi me‘a ‘oku ‘i māmani;
51003003	he kuo mou pekia, pea ko ho‘omou mo‘ui ‘oku fufū fakataha mo Kalaisi ‘i he ‘Otua.
51003004	Pea ka ‘iloange ‘e fakahā mai ‘a Kalaisi, ‘a ia ko ‘etau mo‘ui, pea ‘e toki fakahā ‘a kimoutolu foki fakataha mo ia ‘i he lāngilangi‘ia.
51003005	Ko ia, mou ‘ai ke mate leva homou ngaahi kupu ‘oku ‘i māmani, ko e fe‘auaki, anga‘uli, havala, holi pango; kae‘uma‘ā ‘a e mānumanu, ‘a ia ko e tauhi ‘aitoli tofu pē ia:
51003006	he ko e ngaahi me‘a ko ia ‘oku hoko mei ai ‘a e houhau ‘a e ‘Otua.
51003007	Ko e ngaahi me‘a ko ia na‘e fou ai ‘a kimoutolu ‘i mu‘a, lolotonga na‘a mou kei mo‘ui ki he ngaahi me‘a ko ia.
51003008	Ka ‘i he taimi ni ke mou tuku ‘e kimoutolu foki ‘a e me‘a pehē kotoa pē, ‘a e ‘ita, ‘a e lili, ‘a e lotokovi; ta‘ofi homou ngutu mei he lau‘ikovi mo e kape.
51003009	‘Oua ‘e loi ‘i ho‘omou feangai, he kuo mou hu‘ihu‘i ‘a e motu‘a tangata, mo ‘ene ngaahi falengā ngāue;
51003010	pea kuo mo ‘ai ‘a e tangata fo‘ou, ‘a ia ‘oku fai ai pē hono fakafo‘ou ‘i he ‘īmisi ‘o ‘Ene ‘Afio na‘a ne ngaohi ia, ke ne hokosi ‘a e ‘ilo kānokano:
51003011	pea ko e tu‘u ko ia ‘oku ‘ikai ai ke Kalisi mo Siu, ke kamu mo ta‘ekamu, ke pāpeliane, Sitia, pōpula, tau‘atāina: ka kuo hoko ia kotoa ko Kalaisi pē, pea ko Kalaisi ‘oku ‘i ai takitaha.
51003012	Ko ia, ke mou fai ‘o taau mo e kau fili ‘e he ‘Otua, ‘a ia ‘oku tapu mo ‘ofeina ‘o mou ‘ai; ‘a e fatu ‘oku langa ‘i he fai meesi mo e anga‘ofa mo e faka‘aki‘akimui mo e anga kātaki mo e anga mokomoko;
51003013	pea ka ai ha taha ‘oku ne kovi‘ia ‘i ha taha ‘i ha me‘a, ke mou fekātaki‘aki pē mo fefakamolemole‘aki; ‘io, ‘o hangē foki ne fakamolemole kimoutolu ‘e he ‘Eiki, ke pehē pē mo kimoutolu.
51003014	Pea mou kofu tu‘a ‘aki ‘a e ngaahi me‘a ko ia kātoa ‘a e ‘ofa, ‘a ia ko e fakama‘u ‘o e haohaoa.
51003015	Pea tuku ‘a e fakamelino ‘a Kalaisi ke fakamaau ‘i homou loto, ‘a ia foki na‘e fakaului kimoutolu ke lava ‘i ho‘omou sino taha: kae‘uma‘ā ke mou hoko ko e kau fai fakafeta‘i.
51003016	Ke mātu‘aki nofo‘ia kimoutolu ‘e he folofola ‘a Kalaisi, ‘o tu‘u ‘i he fa‘ahinga poto kotoa pē: ‘o mou fefai‘aki homou akonekina mo e valoki ‘aki ‘a e ngaahi Saame, mo e ngaahi himi, mo e ngaahi hiva fakalaumālie, ‘o fai fakakelesi pē, mo mou hiva ‘i homou loto ki he ‘Eiki.
51003017	Pea neongo pe ko e hā ha me‘a te mou fai, ha lea, pe ha ngaue, mou fai kotoa pē ‘i he huafa ‘o e ‘Eiki ko Sīsū, mo mou fakafeta‘i ‘iate ia ki he ‘Otua ko e Tamai.
51003018	‘a e kau fefine, mou anganofo ki homou ngaahi husepāniti, ‘a ia na‘e taau leva ke mou fai he ko e kakai lotu.
51003019	‘a e kau tangata, mou ‘ofa ki homou ngaahi uaifi, ‘o ‘oua ‘e kona homou loto kiate kinautolu.
51003020	‘a e fānau, mou talangofua ki ho‘omou mātu‘a ‘i he me‘a kotoa pē, he ko e me‘a faka‘ofo‘ofa ia ‘i he lotu.
51003021	‘a e ngaahi tamai, ‘oua te mou fakahoha‘asi ho‘omou fānau, na‘a faifai pea nau loto kina.
51003022	‘a e kau tamaio‘eiki, mou talangofua ki ho‘omou ngaahi ‘eiki fakasino ‘i he me‘a kotoa pē; ‘o ‘ikai ‘i he fai fakamamata, ‘o hangē ko ha kakai kimoutolu ‘oku fai ke mālie‘ia ‘a e tangata pē, ka mou fai lototō pē, telia ‘a e ‘Eiki.
51003023	‘Ilonga ha me‘a te mou fai, ngāue fie ngāue ki ai, he ko e ngāue ki he ‘Eiki, ‘o ‘ikai ki he kakai:
51003024	‘o mou ‘ilo, ko e ‘Eiki ia te mou ma‘u mei ai ‘a e totongi totonu, ko e ma‘u tofi‘a. Ko e ‘Eiki, ko Kalaisi ia ‘oku mou nofo tamaio‘eiki ki ai.
51003025	Seuke, ‘ilonga ‘a ia te ne ngāue ta‘etotonu te ne ma‘u ‘a e totongi ‘o ‘ene ngāue ta‘etotonu na‘e fai: pea tala‘ehai ‘oku ‘i ai ha filifilimānako.
51003026	‘a e ngaahi ‘eiki, mou fai ho‘omou ngāue foki, ‘o ‘atu ki ho‘omou kau tamaio‘eiki ‘a e me‘a ‘oku totonu mo taau, ko ho‘omou ‘ilo ‘oku ‘i ai hamou ‘Eiki foki ‘i Langi.
51004001	Mou faka‘utumauku ho‘omou hū; pea mou ‘ā ‘i hono fai, pea fai mo e fakafeta‘i.
51004002	Pea ‘oua na‘a ngalo ke hūfia kimautolu foki, koe‘uhi ke fakaava mai ‘e he ‘Otua ha matapā mo‘o e folofola,
51004003	ke mau tala ‘a e misiteli ‘o Kalaisi, ‘a ia ‘oku ou nofo ha‘isia ai foki:
51004004	‘io, koe‘uhi ke u lea fakahā ‘aki ‘a e me‘a ko ia, ‘a ia ‘oku taau mo kita ke fai.
51004005	Ke fakapotopoto ho‘omou fakafeangai ki he kakai ‘o tua‘ā, ‘o lamalama ke ngāue‘aki ‘a e faingamālie.
51004006	Ke kelesi‘ia ai pē ho‘omou lea ki ai, mo fakaifo ‘aki ha māsima, ‘o mou ‘ilo ‘a e anga ‘o e tali ‘oku totonu ke fai kiate kinautolu takitaha.
51004007	Ko e me‘a ki he‘ete ngaahi me‘a, ‘e fakahā atu ‘e Tikiko, ko si‘i kāinga ‘ofeina, mo e tokoni lototō, mo e kaungā tamaio‘eiki mo au ‘i he ngāue ‘a e ‘Eiki.
51004008	‘A ia kuo u fekau tonu atu ki he me‘a ko ia, ke mou ‘ilo ‘ema ngaahi me‘a, pea ke ne fakafiemālie homou loto.
51004009	Te na ō mo ‘Onesema foki, ko si‘i kāinga lototō mo ‘ofeina, ‘a ia foki ‘oku mei homou feitu‘u. ‘E ‘a‘au atu ‘e kinaua ‘a e ngaahi me‘a ‘oku fai ‘i heni.
51004010	‘Oku ‘ofa atu ‘a ‘Alisitako, ‘a ia ‘oku nofo pilīsone mo au, pea mo Ma‘ake, ko e tama ‘a mehikitanga ‘o Pānepasa: ‘a ia kuo mou ma‘u tu‘utu‘uni ki ai; (kapau te ne a‘u atu kiate kimoutolu, mou tali lelei ia):
51004011	kae‘uma‘ā ‘a Sīsū ‘a ia ‘oku hingoa ko Siusitasa. Ko kinautolu pē ‘o e ha‘a kamu ‘oku kau mo au ‘i he ngaue ma‘a e Pule‘anga ‘o e ‘Otua: ko e tu‘unga me‘a ia kuo fakafiemālie kiate au.
51004012	‘Oku ‘ofa atu ‘a ‘Epafasi, ko e tamaio‘eiki ‘a Kalaisi Sīsū mei homou feitu‘u; ‘a ia ‘oku ne fai fefa‘uhi ai pē ‘i he‘ene ngaahi hū koe‘uhi ko kimoutolu, ko e kole ke mou tu‘u ma‘u ‘i he tu‘utu‘uni kotoa pē ‘a e ‘Otua, kuo mou fakamotu‘atangata mo ‘ilo‘ilo pau.
51004013	Seuke, ‘oku ou fakamo‘oni kiate ia, ‘oku lahi ‘ene feinga koe‘uhi ko kimoutolu, mo e kāinga ‘i Leotisia mo Hailapoli.
51004014	‘Oku ‘ofa atu ‘a Luke ko si‘i faito‘o, pea mo Tīmasi.
51004015	Mou tala hoku ‘ofa ki he kāinga lotu ‘i Leotisia, kae‘uma‘ā ‘a Nīmifa mo e siasi ‘i hono ‘api.
51004016	Pea ka ‘osi leva ‘a e lau ‘o e ‘ipiseli ni kiate kimoutolu, pea tuku ke lau ia ‘i he siasi ‘o e kakai Leotisia, pea ke mou lau foki ‘a e ‘ipiseli mei Leotisia.
51004017	Pea ke mou lea kia ‘Ākipo, ‘o pehē, Tokanga ki he lakanga kuo ke ma‘u ‘i he ngāue ‘a e ‘Eiki, ke ke ‘osiki ia.
51004018	Ko e fetapa ‘eni ‘oku fai‘aki ‘a e nima ‘o‘oku, Paula. Manatu‘i si‘oku ngaahi ha‘i. Ke nofo mo kimoutolu ‘a e kelesi.
52001001	TŪ ko kimautolu, ‘a Paula mo Silivenusi mo Tīmote, ko ‘emau tohi ki he siasi ko ia ‘o e kakai Tesalonaika, ‘a ia ‘oku ‘i he ‘Otua ko e Tamai, pea mo e ‘Eiki ko Sīsū Kalaisi. ‘Ofa ke mou ma‘u kelesi mo e fiemālie.
52001002	‘Oku mau fakafeta‘i ma‘u ai pē ki he ‘Otua koe‘uhi ko kimoutolu kotoa pē, ‘o mau takua kimoutolu ‘i he‘emau ngaahi lotu;
52001003	ko e ‘ikai motu ‘emau manatu ‘i he ‘ao ‘o e ‘Otua ko ‘etau Tamai ki he ngaue ‘o ho‘omou tui, mo e fakafitefita‘a ‘o ho‘omou ‘ofa, mo e kīkītaki ‘o ho‘omou ‘amanaki, ‘a e ‘amanaki ki hotau ‘Eiki ko Sīsū Kalaisi:
52001004	kae‘uma‘ā ko ‘emau ‘ilo, si‘i kāinga ‘ofeina ‘e he ‘Otua, ko e kakai kimoutolu kuo fili mo‘oni.
52001005	He tala‘ehai na‘e hoko atu ‘emau Kōsipeli ko e nge‘esi lea pē, ka na‘e ō mo e mālohi, pea ō mo e Laumālie Mā‘oni‘oni pea mo e loto ta‘etāla‘a. Seuke, ‘oku mou ‘ilo ‘a e anga na‘a mau anga‘aki ‘i homou lotolotonga, koe‘uhi ā ko kimoutolu.
52001006	Kae‘uma‘ā foki, na‘a mou hoko ko e kau fa‘ifa‘itaki kiate kimautolu pea mo e ‘Eiki; he neongo na‘e hoko ‘a e folofola mo e fu‘u mamahi, ka mou tali fiefia pē, ko e fiefia tupu ‘i he Laumālie Mā‘oni‘oni.
52001007	Ko ia, kuo mou hoko ai ko e fa‘ifa‘itaki‘anga kiate kinautolu kotoa pē ‘i Masitōnia mo ‘Akeia kuo lotu.
52001008	‘Io, ko kimoutolu kuo ongo mei ai ‘a e folofola ‘a e ‘Eiki ki Masitōnia mo ‘Akeia, ‘o ‘ikai ngata ai, ka kuo pavake ‘a ho‘omou lotu ki he potu kotoa pē, ‘o pehē ‘oku fai ki he ‘Otua. Ko ia ‘oku ‘ikai te mau kei tala ha me‘a, he koe‘uma‘ā;
52001009	he ‘oku fai ‘e he kakai homau ongoongoa–‘a e anga ‘o ‘emau hoko atu kiate kimoutolu; mo ho‘omou tafoki ki he ‘Otua; ‘o fulitu‘a ki he ngaahi tamapua, ke hoko ko e kau tamaio‘eiki ‘a e ‘Otua ‘oku mo‘ui mo mo‘oni;
52001010	pea ke nofo‘aki tali ‘a e ha‘u mei langi ‘a hono ‘Alo ne ne fokotu‘u mei he kau pekia, ‘io, ‘a Sīsū ‘a ia ‘oku ne fakahaofi kitautolu mei he houhau ‘oku tu‘unuku mai.
52002001	SEUKE, ‘oku mou lāu‘ilo, kāinga, ‘a e anga ‘o ‘emau hoko atu kiate kimoutolu; tala‘ehai ko e me‘a ma‘ama‘a.
52002002	Kaekehe, neongo kuo toki fakamamahi‘i kimautolu mo ngaohikovi‘i ‘i Filipai, ‘a ia ‘oku mou ‘ilo ki ai, ka ko e me‘a ‘i homau ‘Otua na‘a mau fai mālohi ‘emau malanga‘aki ‘a e Kōsipeli ‘a e ‘Otua kiate kimoutolu, neongo na‘e lahi ‘a e faingata‘a.
52002003	He ko ‘emau fai akonaki ‘oku ‘ikai tupunga ‘i ha‘amau hē, ‘uma‘ā ha‘amau tokanga ta‘etaau, mu‘a hake hano fai fakahekeheke.
52002004	Ka ko e anga na‘a mau anga‘aki ‘i homau sivi ‘e he ‘Otua, pea lelei ai kiate ia ke tuku kiate kimautolu ‘a e Kōsipeli, ko ia ia ‘oku mau lea ai ni: ‘oku ‘ikai te mau fai ke mālie‘ia ai ‘a e kakai, ka ko e ‘Otua, ‘a ia ‘oku ne sivi homau loto.
52002005	‘Io, ‘anefē ha‘amau fai ha lea ko e fakalai? ‘oku mou ‘ilo pē; pea ‘anefē ha‘amau fai ha me‘a ‘a ia ko e kofu pē ‘o ha‘amau mānumanu? ko e ‘Otua ē ko e fakamo‘oni ki ai.
52002006	Pea ‘anefē ha‘amau tangi ke fakahīkihiki‘i ‘e he kakai, ‘e kimoutolu, pe ‘e ha kakai kehe? ka na‘e faingofua pē ‘emau fai faka‘ei‘eiki, he ko e kau ‘Aposetolo ‘a Kalaisi.
52002007	Kaekehe na‘a mau ‘i homou lotolotonga ‘o angalelei pē; hangē tofu pē ha fefine toutama ‘a ia ‘oku ne tauhi si‘ene fānau ‘a‘ana,
52002008	pehē ‘i he‘emau ‘ofa u‘uu‘u kiate kimoutolu na‘a mau faka‘amu ke ‘atu, ‘o ‘ikai ko e Kōsipeli pē ‘a e ‘Otua, ka ko si‘emau mo‘ui foki–kae fēfē, he ne mou hoko ko homau ‘ofa‘anga.
52002009	He ‘oku mou manatu, ‘e kāinga, ‘emau fakaongosia mo ‘emau fakafitefita‘a. Na‘a mau malanga‘aki ‘a e Kōsipeli ‘a e ‘Otua kiate kimoutolu, ka mau ngāue ‘i he ‘aho mo e pō kiate kimautolu, ke ‘oua na‘a fakamafasia hamou toko taha.
52002010	Ko kimoutolu ‘a e fakamo‘oni, ‘io, mo e ‘Otua foki, ki he molumalu mo totonu mo ta‘emele ‘emau fakafeangai kiate kimoutolu ‘a e kau lotu.
52002011	‘Ā, ‘oku mou ‘ilo pē, hangē ko e fai ‘a ha tamai ki he‘ene fānau ‘a‘ana, na‘e pehē ‘emau enginaki kimoutolu tāutaha, mo lōtaki, mo tapou.
52002012	Ke mou laka ‘o taau mo e ‘Otua, ‘a ia ‘oku ne ui kimoutolu ke hū ki hono pule‘anga mo hono lāngilangi.
52002013	Ko ia, ko kimautolu foki ‘oku mau fai ta‘etuku ‘emau fakafeta‘i ki he ‘Otua; koe‘uhi ‘i ho‘omou tali ‘a e folofola ongo telinga–‘a ia na‘e fakafofonga ‘iate kimautolu, ka ko e me‘a ‘a e ‘Otua–fakafeta‘i na‘e ‘ikai ko e lea ‘a e tangata na‘a mou ma‘u, ka ko e folofola ‘a e ‘Otua, he ko ia mātē pē, pea ko e me‘a foki ‘oku ngāngāue ‘iate kimoutolu ‘oku tui.
52002014	He vakai, na‘a mou hoko, kāinga, ko e kau fa‘ifa‘itaki ki he ngaahi siasi ‘a e ‘Otua, ‘a e ngaahi siasi ‘i Siutea ‘oku ‘ia Kalaisi Sīsū; he ‘oku tatau homou tautekovia ‘e homou kakai pea mo kinautolu ‘e he kakai Siu.
52002015	‘a e fa‘ahinga na‘a nau fakapoongi ‘a Sīsū ko e ‘Eiki, mo e kau palōfita, pea fakafe‘ātungia kimautolu: pea ‘oku ‘ikai te nau fai ha anga ‘oku mālie ki he ‘Otua; pea ko e fakafili ki he kakai kotoa pē, he‘enau ta‘ofi ‘emau malanga ki he Senitaile ke nau mo‘ui.
52002016	‘Ā, ko e fai ai pē ke fakakakato ‘enau ngaahi hia; ka kuo tō kiate kinautolu ‘a e houhau ‘o li‘oa mai.
52002017	Pea ko kimautolu, kāinga, ‘i homau vaetu‘ua meiate kimoutolu; (ko ‘etau femātaaki pē na‘e vaetu‘ua, kae ma‘u pē ‘a e loto) kuo te‘eki ke meimei houa, pea makehe atu ‘emau feinga ke tau toe femātaaki ko e holi ka ko ha holi.
52002018	Ko ia, na‘a mau tokanga ke ‘alu atu, ‘io, ‘e au Paula; ‘o ‘ikai tu‘o taha pē, kae tu‘o ua: ka na‘e felei homau hala ‘e Sētane.
52002019	He kofa‘ā ia homau ‘amanaki‘anga, mo e fiefia‘anga mo e pale te mau pōlepole ai ‘i he ‘ao ‘o hotau ‘Eiki ko Sīsū, ‘oka hā mai? ‘Ikai ko kimoutolu foki?
52002020	‘Io, ko kimoutolu ko homau fakalāngilangi, mo homau fakafiefia.
52003001	KO IA, ‘i he ‘ikai te ma kei fakama‘uma‘u, na‘a ma pehē, ‘e lelei mu‘a ke tuku au toko taha ‘i ‘Ātenisi;
52003002	ka u fekau atu ‘a Tīmote ko si‘i tokoua ‘omaua, pea ko e kau ngāue mo e ‘Otua ‘i he Kōsipeli ‘o Kalaisi; koe‘uhi ke ne poupou kimoutolu, pea ke ne enginaki telia ho‘omou lotu:
52003003	ke ‘oua na‘a ue‘i ha toko taha ‘i he ngaahi mamahi ko ia. Seuke, ‘oku mou lāu‘ilo ko e me‘a ia ‘oku tau nofo ki ai.
52003004	He na‘a mo e taimi ko ia na‘a mau ‘iate kimoutolu ai, na‘a mau sinaki tala atu, ko hotau nafa ke fakamamahia–‘a ē ā kuo hoko foki, pea kuo e‘a ni ia kiate kimoutolu.
52003005	Ko hono ‘uhinga ia na‘e ‘ikai te u kei mafakama‘uma‘u ai ‘e au foki, ka u fekau atu ke u ‘ilo ki ho‘omou lotu, na‘a ‘iloange kuo fai homou ‘ahi‘ahi‘i ‘e he Toko Taha-Fakatauvele, pea hoko ‘emau ngangau ko e kulanoa.
52003006	Ka kuo toki lava mai ‘a Tīmote meiate kimoutolu, pea kuo ne talanoalelei‘ia mai ho‘omou tui mo ho‘omou ‘ofa; kae ‘uma‘ā ho‘omou manatu ‘ofa mai ma‘u ai pē; mo ho‘omou holi ke sio kiate kimautolu, ‘o hangē tofu pē ko ‘emau holi ke mamata atu.
52003007	Pea ‘i he‘emau fanongo ki he me‘a ko ia, kāinga, neongo e fu‘u faingata‘a mo e mamahi na‘a mau ‘i ai, ka na‘a mau ma‘u fiemālie ‘iate kimoutolu koe‘uhi ko ho‘omou tui.
52003008	Seuke, kuo mau mo‘ui leva ‘o kapau ‘oku mou tu‘u ma‘u ‘i he ‘Eiki.
52003009	‘Io, ko e hā ha fakafeta‘i te mau fa‘a ‘atu ki he ‘Eiki koe‘uhi ko kimoutolu, ke hoa mo e fu‘u fiefia ‘oku mau fiefia ‘aki ‘i he ‘ao ‘o homau ‘Otua, koe‘uhi ā ko kimoutolu.
52003010	Pea ‘oku makehe ange fau ‘emau lotu ‘i he pō mo e ‘aho ke tau femātaaki, pea ke mau fakakakato ‘a e ngaahi me‘a ‘oku mou kei tōmui ai ‘i he lotu.
52003011	Pea tauange mo e ‘Afio ‘a e ‘Otua ko ‘etau Tamai, mo hotau ‘Eiki ko Sīsū, ke ne faka‘atā homau hala kiate kimoutolu!
52003012	Pea ‘ofa ke ngaohi kimoutolu ‘e he ‘Eiki ke lahi mo hulu atu ho‘omou fe‘ofa‘aki, mo ho‘omou ‘ofa ki he kakai kehe, ‘o hangē ko e ‘ofa ‘amautolu kiate kimoutolu!
52003013	Koe‘uhi ke ne fakatu‘uma‘u homou loto, ke ta‘emele hono mā‘oni‘oni ‘i he ‘ao ‘o e ‘Otua ko ‘etau Tamai, ‘oka hoko mai hotau ‘Eiki ko Sīsū ‘oku ha‘ofia ia ‘e he‘ene kau mā‘oni‘oni kotoa pē.
52004001	PEA ko e me‘a ‘e taha, kāinga, ‘oku mau kole kiate kimoutolu, mo enginaki ‘ia Kalaisi Sīsū, ko e ‘alunga na‘a mou ma‘u meiate kimautolu ‘oku totonu ke fai ai ho‘omou laka ke hōifua ai ‘a e ‘Otua, ‘io, ko e ‘alunga ‘oku mou lolotonga laka ai ni, ke fakautuutu ho‘omou hulu atu ‘i he me‘a ko ia.
52004002	He ‘oku mou ‘ilo ‘a e anga ‘o e ngaahi fekau na‘a mau ‘atu kiate kimoutolu mei he ‘Eiki ko Sīsū.
52004003	He ko eni ‘a e finangalo ‘o e ‘Otua ko homou fakamā‘oni‘oni‘i. ‘O pehē, ke mou faka‘ehi‘ehi mei he fe‘auaki.
52004004	Ke mou ‘ilo takitaha ke ma‘u hono hama (uaifi) ‘o‘ona ‘i he fai mā‘oni‘oni mo e fakaalaala:
52004005	‘o ‘oua ‘e fai havala ‘o hangē ko e Senitaile ta‘e‘ilo ‘Otua.
52004006	Ke ‘oua na‘a ai hamou toko taha te ne hala loto‘api ki hono kāinga, ‘o fai kākā ‘i he me‘a ni; koe‘uhi ko e ‘Eiki ia ‘oku ‘a‘ana ‘a e ‘eke ki he alā me‘a pehē kotoa pē, ‘o hangē foki na‘a mau lea ai mu‘a kiate kimoutolu, mo fakamamafa ki ai.
52004007	He tala‘ehai na‘e ui kitaua ‘e he ‘Otua ki he ta‘etaau, ka ke fai mā‘oni‘oni.
52004008	Ko ia foki, ‘ilonga ‘a ia ‘oku ne anga ta‘etoka‘i, ‘oku ‘ikai ko e tangata ‘oku ne ta‘etoka‘i, ka ko e ‘Otua; ‘a ia kuo ne foaki foki ma‘amautolu hono Laumālie ‘o‘ona ‘io, ‘a e Laumālie Mā‘oni‘oni.
52004009	Pea ko e me‘a ki he ‘ofa ki he kāinga lotu, koe‘uma‘ā ‘emau tohi atu ai kiate kimoutolu, he ko e ha‘a akonekina ‘e he ‘Otua kimoutolu ke fe‘ofa‘aki.
52004010	‘Io, ‘oku mou fai ia foki ki he kāinga kotoa pē ‘oku ‘i Masitōnia kātoa.
52004011	Ka ‘oku mau enginaki atu, kāinga, ke fakautuutu ho‘omou hulu atu ‘i he me‘a ko ia, pea ke mou kakapa ke mou mo‘ui haunoa, pea ke takitaha fai hono lakanga, pea ke mou ngāue‘aki homou nima; ‘o hangē ko ‘emau tu‘utu‘uni kiate kimoutolu.
52004012	Koe‘uhi ke taau ho‘omou fakafeangai ki he kakai ‘o tua‘ā, pea ke ‘oua te mou mo‘ui falala ki ha taha.
52004013	‘Oku ‘ikai te mau loto foki ke mou mūnoa, kāinga, ‘i he me‘a ki he kakai kuo mohe; ke ‘oua te mou mamahi ‘o hangē ko e kakai kehe, ‘a ia ‘oku ‘ikai ha‘anau ‘amanaki.
52004014	He kapau leva ‘oku tau tui ne pekia ‘a Sīsū, pea toetu‘u, pehē foki ko e kakai na‘e fakamohe ko e me‘a ‘ia Sīsū, ‘e ‘omi kinautolu ‘e he ‘Otua fakataha mo ia.
52004015	He ko e me‘a ni ‘oku mau tala atu ko e folofola tonu ‘a e ‘Eiki, neongo kitaua ‘e tolonga ‘o a‘usia ‘a e hoko mai ‘a e ‘Eiki, molekemama‘o ha‘ata mu‘omu‘a ‘iate kinautolu kuo mohe.
52004016	Koe‘uhi ‘e hā‘ele mei he langi ‘a e ‘Eiki ‘e ia, pea ai ha vakavakaō, ‘a e angi ‘a ha ‘āngelo pule, mo e ifi ‘a e talupite ‘a e ‘Otua; pea ko e pekia ‘ia Kalaisi ‘e tomu‘a tu‘u:
52004017	hili ia, ko kitaua kuo ta tolonga ‘o a‘usia, ‘e punakaki kitaua fakataha mo kinautolu ‘i he ngaahi ‘ao ki he ‘atā, ke fakafetaulaki ki he ‘Eiki, pea hili ia te ta ‘i he ‘Eiki ma‘u ai pē.
52004018	Ko ia ke mou fetokoni‘aki kimoutolu ‘aki ‘a e ngaahi lea ko eni.
52005001	PEA ko e me‘a ki he ngaahi taimi mo e ngaahi kuonga, kāinga, koe‘uma‘ā ha‘amau tohi atu.
52005002	He ‘oku mou ‘ilo kānokano, ko e hoko mai ‘a e ‘aho ‘o e ‘Eiki ‘oku hangē ko e ha‘u ‘a e kaiha‘a ‘i he pō.
52005003	Tokaange ha taimi ‘oku nau pehē, ‘Oku tau lelei mo tu‘umālie, fakafokifā ‘oku tu‘u mai ‘a mala, ‘o hangē ko e langā ki he fefine feitama: pea ‘e ‘ikai ‘aupito te nau hao.
52005004	Ka tala‘ehai ‘oku mou ‘i he po‘uli, kāinga, ke mo‘utāmakia kimoutolu ‘e he ‘aho ko ia, ‘o hangē ha kaiha‘a.
52005005	He ko e fānau kimoutolu kotoa pē ‘a e maama, mo e fānau ‘a e ‘aho; ‘oku ‘ikai ‘a e pō kitaua, ‘uma‘ā ‘a e po‘uli.
52005006	‘Āua; pea ke ‘oua te ta mohe ‘o hangē ko e kakai kehe, ka ta ‘ā pē ‘o faka‘ehi‘ehi mei he konā.
52005007	He ko kinautolu ‘oku mohe ‘oku mohe ‘i he pō; pea ko kinautolu ‘oku konā ‘oku konā ‘i he pō.
52005008	Ka ko kitaua ko e kakai ‘o e ‘aho; ko ia, ta faka‘ehi‘ehi mu‘a mei he konā. Kae‘uma‘ā kuo ta ‘ai ‘a e kofu tau ko e tui mo e ‘ofa, pea mo e ‘amanaki mo‘ui mo‘ota tatā tau.
52005009	He na‘e ‘ikai ke tu‘utu‘uni kitaua ‘e he ‘Otua ke houhau‘ia, ka ke lava‘i mai ‘a e fakamo‘ui ‘i hota ‘Eiki ko Sīsū Kalaisi;
52005010	‘a ia na‘a ne pekia koe‘uhi ko kitaua, koe‘uhi, pe ‘oku ta ‘ā, pe ‘oku ta mohe, kehe ke ta fakataha ‘i he mo‘ui feangai mo ia.
52005011	Ko ia, ke mou fetokoni‘aki kimoutolu, pea fefai‘aki homou langa hake, hangē ā foki ‘oku mou fai.
52005012	Pea ko eni ‘oku mau kole kiate kimoutolu, kāinga, ke mou ‘ilo ‘a kinautolu ‘oku fakafitefita‘a ‘iate kimoutolu, pea ‘oku ‘anautolu homou pule‘i ‘i he ‘Eiki, mo homou tākitala‘i.
52005013	Pea ke mou tokanga ‘ofa ‘aupito ‘aupito kiate kinautolu, koe‘uhi ko si‘enau ngāue. Mou fekoekoe‘i.
52005014	Pea ko eni, kāinga, ‘oku mau enginaki atu ke mou tākitala‘i ‘a e kau maumau tu‘utu‘uni; lōtaki ‘a e lotosi‘i; poupou ‘a e vaivai; ke mou anga mokomoko ki he kakai kotoa pē.
52005015	Vakai ke ‘oua na‘a ai ha taha ‘e totongi ‘a e kovi ‘a ha taha ‘aki ha kovi; kaekehe ke mou tuli ai pē ki he me‘a ‘oku lelei ma‘a e taha, pea ma‘a e kakai kotoa pē.
52005016	Fiefia ma‘u ai pē.
52005017	Lotu ta‘etuku.
52005018	Fakafeta‘i ‘i he me‘a kotoa pē, he ko e tu‘utu‘uni ia ‘a e ‘Otua ma‘amoutolu ‘ia Kalaisi Sīsū.
52005019	‘Oua ‘e fu‘ifu‘i ‘a e Laumālie:
52005020	‘oua ‘e ta‘etoka‘i ‘a e ngaahi malanga palofisai;
52005021	ka mou sivi kotoa pē: ‘ilonga pē ‘a e lelei, puke ma‘u ia;
52005022	‘ilonga ha me‘a ‘oku fa‘ahinga mo e kovi, faka‘ehi‘ehi mei ai.
52005023	Pea ko e ‘Afio ‘a e ‘Otua, ‘a ia ‘oku ‘a‘ana ‘a e nonga, ‘ofa ke ne fakamā‘oni‘oni‘i faka‘āufuli ‘a kimoutolu! ‘Io, ‘i he hoko mai ‘a hotau ‘Eiki ko Sīsū Kalaisi, ‘ofa kuo haofaki homou laumālie, mo e loto, mo e sino, ‘o kakato mo ta‘emele!
52005024	Ko ia ‘oku ne ui kimoutolu ki ai, ko e Toko Taha ia ‘oku fai ki he‘ene lea, pea te ne fai foki ‘a e me‘a ni.
52005025	Kāinga, mou hūfia kimautolu.
52005026	Mou fekita ki he kāinga kotoa pē ‘aki ha ‘uma tapu.
52005027	Ko e ‘Eiki ē ‘oku ou fekau atu ai kiate kimoutolu, ke mou lau ‘a e ‘ipiseli ni ki he kāinga kotoa pē.
52005028	Ko e kelesi ‘a hotau ‘Eiki ko Sīsū Kalaisi, ‘ofa ke ‘iate kimoutolu ia!
53001001	TŪ ko kimautolu, ‘a Paula mo Silivenusi mo Tīmote, ko ‘emau tohi ki he siasi ko ia ‘o e kakai Tesalonaika, ‘a ia ‘oku ‘i he ‘Otua ko ‘etau Tamai pea mo e ‘Eiki ko Sīsū Kalaisi.
53001002	‘Ofa ke mou ma‘u kelesi mo e fiemālie mei he ‘Otua ko ‘etau Tamai, mo e ‘Eiki ko Sīsū Kalaisi.
53001003	Kāinga, ‘oku hā mai ko ‘emau ngāue ke fai, ko e fakafeta‘i ma‘u ai pē ki he ‘Otua koe‘uhi ko kimoutolu; ‘io, ko hono taau ia, koe‘uhi ko e fu‘u tupulekina ‘o ho‘omou tui, pea mo e fakalahi ‘o ho‘omou ‘ofa, ko e ‘ofa ‘a e taha ki he taha.
53001004	Ko ia, na‘a mo kimautolu ‘oku mau pōlepole ‘iate kimoutolu ‘i he ngaahi siasi ‘o e ‘Otua, koe‘uhi ko ho‘omou kātaki mo ho‘omou tui; neongo e ngaahi fu‘u fakatanga ‘omoutolu, mo e ngaahi mamahi ‘oku mou lolotonga fetakai.
53001005	‘A ia ko e fakamo‘oni ‘oku ‘i ai ha fakamaau totonu ‘a e ‘Otua, ke faifai pea fakahā ai ho‘omou taau mo e Pule‘anga ‘o e ‘Otua, ‘a ia foki ko e me‘a ‘oku tautekovia ai kimoutolu.
53001006	‘O kapau leva ‘oku me‘a ‘a e ‘Otua ‘oku totonu ke tongi mamahi kiate kinautolu ‘oku fakamamahi‘i kimoutolu:
53001007	pea ke totongi kiate kimoutolu kuo fakamamahi‘i ‘aki ha mālōlō, ‘a ia te mou ma‘u fakataha mo kimautolu, ‘oka fakapū mai ‘a e ‘Eiki ko Sīsū mei he langi ‘i ha uloafi, pea ha‘ofia ‘e hono lahi ko e kau ‘āngelo,
53001008	he‘ene fai sauni ki he kau ta‘e‘ilo ‘Otua, pea ki he kau ta‘etalangofua ki he Kōsipeli ‘o hotau ‘Eiki ko Sīsū;
53001009	ko e fa‘ahinga ia te nau kai hono nunu‘a ko e faka‘auha ta‘engata, ‘o mama‘o mo e fofonga ‘o e ‘Eiki, pea mama‘o mei he lāngilangi ‘o ‘ene māfimafi;
53001010	‘i he ‘aho ko ia te ne hoko mai ke hā hono lāngilangi he‘ene ho‘ata ‘i hono kau mā‘oni‘oni, pea hā hono fakaofo he‘ene ho‘ata ‘i he kakai na‘e tui; (‘o hangē pē ko ho‘omou tui ki he fakamatala na‘a mau fai atu).
53001011	Pea koe‘uhi ke lava ‘a e me‘a ko ia, ko ia ‘oku mau hūfia foki kimoutolu ma‘u ai pē; koe‘uhi ke me‘a mo finangalo ‘e homau ‘Otua ‘oku mou taau mo e lakanga ne ui kimoutolu ki ai: pea ke ‘ilonga ha fakakaukau ‘o ho‘omou fie faitotonu, pea ke ‘ilonga ha feinga ‘o ho‘omou tui, ke ne fakaai ia ke tu‘u kaukaua;
53001012	kae faifai pea hā ‘a e lāngilangi ‘o e huafa ‘o hotau ‘Eiki ko Sīsū, he‘ene ho‘ata ‘iate kimoutolu; pea ke hā homou lāngilangi he‘ene ho‘ata ‘iate ia: ‘o fakatatau ki he kelesi ‘a hotau ‘Otua, mo e ‘Eiki ko Sīsū Kalaisi.
53002001	PEA ko e me‘a ki he hoko mai ‘a hotau ‘Eiki ko Sīsū Kalaisi, mo hotau fakatahataha kiate ia, ‘oku mau kole atu, kāinga,
53002002	ke ‘oua na‘a ue‘ingofua kimoutolu mei homou ‘alunga; kae‘uma‘ā ke ‘oua te mou puputu‘u ‘i ha palofisai, pe ‘i ha lea pe tohi, neongo te nau lau ‘oku meiate kimautolu ia; ‘o pehē kuo hokosia ‘a e ‘aho ‘o e ‘Eiki.
53002003	Ke ‘oua na‘a fakahekea kimoutolu ‘e ha toko taha ‘i ha anga ‘e taha; he ‘oku ‘oua pē ia ke motu‘a hoko ‘a e fu‘u fakaholomui, pea mo e fakapū mai ‘a e tangata ko Malakilao, ko e Fanautama ‘a Mala, ko Fakafili;
53002004	‘a ia ‘ilonga ha ‘Otua ‘oku lau ko e ‘Otua, pe ha me‘a ‘oku fai ki ai ‘a e lotu, pea ‘oku ne fakafekāke‘i hake ki ai; ‘io, ‘oku ne mātu‘aki hū ki he Potu Tapu ‘o e ‘Otua, ‘o ne nofo ai, ‘o ne fakahāhā ia ko e ‘Otua.
53002005	‘Oku ‘ikai te mou manatu koā, na‘a ku tala ‘a e ngaahi me‘a ko ia ‘i he‘eku ‘iate kimoutolu mu‘a?
53002006	Pea ko eni ‘oku mou ‘ilo ‘a e me‘a ‘oku pukepuke hono fakapū, kae‘oua ke hoko hono kuonga totonu.
53002007	He na‘a mo eni ‘oku ngāngāue hono misiteli ‘o e Malakilao; ka ko e ‘oua pē ke hiki ‘a e toko taha ‘oku pukepuke, pea ‘e toki fakapū mai ‘a Malakilao:
53002008	‘a ia ‘e tāmate‘i ‘e he ‘Eiki ko Sīsū ‘aki ‘a e mānava ‘o hono fofonga, pea faka‘auha ‘aki ‘a e fotuaki ‘o ‘ene hoko mai.
53002009	Ka ko e hoko mai ‘a e toko taha ko ia ‘e fakatatau ki he fa‘a ngāue ‘a Sētane, he‘ene fai‘aki ‘a e ngaahi fa‘ahinga mana kehekehe, mo e me‘a faka‘ilonga mo e me‘a fakaofo, ka ko e koto loi pē;
53002010	mo e fai‘aki ‘a e fa‘ahinga fakahekeheke kotoa pē ki he kakai, ka ko e koto kākā: ‘io, ‘o fai ki he kakai ‘oku fakatau ki mala, ko e totongi ‘o e ‘ikai te nau tali ‘a e ‘ofa ki he mo‘oni ka nau mo‘ui ai.
53002011	Pea ko hono ō ia ‘o e fekau atu kiate kinautolu ‘e he ‘Otua ha feinga fakahē, koe‘uhi ke nau tui ki he loi:
53002012	kae faifai pea fakamaau ‘a kinautolu kotoa pē ‘oku ‘ikai tui ki he mo‘oni, ka ‘oku nau mālie‘ia ‘i he me‘a ‘oku hala.
53002013	Ka ko kimautolu, ko ‘emau ngāue ke fai, ko e fakafeta‘i ma‘u ai pē ki he ‘Otua koe‘uhi ko kimoutolu, si‘i kāinga ‘ofeina ‘e he ‘Eiki, koe‘uhi ko e fili kimoutolu ‘e he ‘Otua mei he kamata‘anga, ke mou ma‘u ‘a e fakamo‘ui, ‘i he fakamā‘oni‘oni‘i kimoutolu ‘e he Laumālie, pea ‘i ho‘omou tui ki he mo‘oni:
53002014	‘a ia na‘e ui kimoutolu ki ai ‘e he‘emau Kōsipeli, ke mou lava‘i ‘a e lāngilangi ‘o hotau ‘Eiki ko Sīsū Kalaisi.
53002015	‘Āua; ko ia, kāinga, ke mou tu‘u pē, pea puke ‘a e ngaahi tu‘utu‘uni na‘a mou ako ai ‘i he‘emau ngaahi lea mo e tohi.
53002016	Pea ko e ‘Afio ‘a hotau ‘Eiki ko Sīsū Kalaisi, mo e ‘Otua ko ‘etau Tamai, ‘a ia ne ne ‘ofa‘i kitautolu, mo ne tuku mai ha tokoni ta‘engata mo ha ‘amanaki lelei ‘i he fai fakakelesi–
53002017	‘ofa ke ne tokoni‘i ho‘omoutolu loto, pea ‘ilonga ha‘amou ngāue lelei, pe lea, ‘ofa ke ne poupou ai kimoutolu!
53003001	KO hono faka‘osi ‘eni. Kāinga, mou hūfia kimautolu, koe‘uhi ā ke lele atu ‘a e folofola ‘a e ‘Eiki, pea fakahīkihiki‘i, ‘o hangē hono fai ‘iate kimoutolu foki.
53003002	Pea koe‘uhi ā ke fakahaofi kimautolu mei he kakai angakehe mo pau‘u: he tala‘ehai ‘oku lotu kotoa pē.
53003003	Ka ko e ‘Eiki ko e toko taha ia ‘oku fai ki he‘ene lea, pea te ne poupou kimoutolu, ‘o le‘ohi mei he Fili.
53003004	‘Io, ‘oku mau falala ‘i he ‘Eiki ‘oku mou fai, pea te mou fai, ‘a e ngaahi me‘a ‘oku mau fekau atu.
53003005	Pea ‘ofa ke taki tonu ‘e he ‘Eiki homou loto ki he ‘ofa ‘a e ‘Otua, mo e kātaki ‘a Kalaisi.
53003006	Pea ko eni, kāinga, ‘oku mau fekau atu ‘i he huafa ‘o e ‘Eiki ko Sīsū Kalaisi, ke ‘ilonga ha kāinga ‘e laka hala, ‘o makehe mo e tu‘utu‘uni na‘a nau ma‘u meiate kimautolu, pea mou fake‘ehi‘ehi mei ai.
53003007	He ‘oku mou lāu‘ilo ‘a e me‘a ‘oku totonu ke mou fai ‘i ho‘omou fa‘ifa‘itaki kiate kimautolu. He tala‘ehai na‘a mau laka hala ‘i he‘emau ‘iate kimoutolu;
53003008	‘uma‘ā ha‘amau kai mā mofisi pē, kaekehe na‘a mau kai ‘i he ongosia mo e fitefita‘a, he na‘a mau ngāue ‘i he ‘aho mo e pō ke ‘oua na‘a mafasia hamou toko taha.
53003009	‘Oku ‘ikai ko ‘eku pehē na‘e tapu, ka koe‘uhi ke mau hoko ko e taipe kiate kimoutolu ke mou fa‘ifa‘itaki mai.
53003010	Kae ‘uma‘ā, lolotonga ‘emau ‘iate kimoutolu, ko eni ‘a e fekau na‘a mau tuku atu, Ka ‘ikai fie ngāue ha taha, pea ‘oua foki na‘a ne kai.
53003011	He ko eni kuo mau fanongo ‘oku ‘i ai hamou ni‘ihi ‘oku laka hala, ‘o ‘ikai te nau momo‘i ngāue ma‘anautolu, ka nau makaka noa.
53003012	Ka ‘oku mau fekau mo enginaki ‘i he ‘eiki ko Sīsū Kalaisi ki he alā kakai pehē, ke nau ngāue haunoa ke kai si‘anau mā totonu.
53003013	Pea ko e me‘a kiate kimoutolu, kāinga, ‘oua te mou fiu ‘i he fai lelei.
53003014	Pea ka ai ha taha ‘oku ‘ikai ke talangofua ki he‘emau lea ‘i he ‘ipiseli ni, ‘ai ke ‘ilonga ‘a e tangata ko ia, pea fakakehekehe mo ia mōno fakamaa‘i.
53003015	Kae ‘oua ‘e lau ia ko e fili, kae tākitala‘i ia hangē ko e tokoua.
53003016	Pea ko e ‘Afio ‘a e ‘Eiki, ‘a ia ‘oku ‘a‘ana ‘a e nonga, ‘ofa ke ne ‘atu ‘a e nonga ‘i he taimi kotoa pē mo e me‘a kotoa pē! ‘Ofa ke ‘iate kimoutolu kotoa pē ‘a e ‘Eiki!
53003017	Ko e fetapa ‘eni ‘oku fai‘aki ‘a e nima ‘o‘oku Paula; ‘a ia ko e faka‘ilonga ‘i he‘eku ‘Ipiseli kotoa pē: ko e anga ‘eni ‘o ‘eku mata‘itohi.
53003018	Ko e kelesi ‘a hotau ‘Eiki ko Sīsū Kalaisi, ‘ofa ke ‘iate kimoutolu kotoa pē ia.
54001001	TŪ KO AU PAULA, ko e ‘aposetolo ‘a Sīsū Kalaisi ‘i he fekau ‘a e ‘Otua ko hotau Fakamo‘ui, mo Sīsū Kalaisi ko hotau ‘Amanaki‘anga.
54001002	Ko ‘eku tohi kia Tīmote ko hoku foha mo‘oni ‘i he lotu. ‘Ofa ke ke ma‘u kelesi mo e meesi mo e fiemālie, mei he ‘Otua ko e Tamai, mo Kalaisi Sīsū ko hotau ‘Eiki.
54001003	Hangē ko ‘eku kole koe ‘i he‘eku ‘alu ki Masitōnia, ke ke nofo hifo ‘i ‘Efesō, koe‘uhi ke ke fekau ha ni‘ihi ke tuku ‘enau ako‘aki ‘a e me‘a kehe;
54001004	kae‘uma‘ā ‘enau nofo ki he ngaahi talatupu‘a, mo e lau hokohoko ta‘e-hano-iku‘anga–‘a ia ko e fa‘ahinga me‘a ‘oku ngali tupu mei ai ha me‘a ke fakakikihi ki ai, ‘o ‘ikai ko e tokāteline faka‘otua ‘a ia ‘oku ‘o tui–
54001005	Ka ko e me‘a ‘oku sio ki ai ‘a e fekau, ke ai ha ‘ofa tu‘u ‘i he loto ma‘a, mo e konisēnisi ‘ata‘atā, mo e tui ta‘eloi;
54001006	‘a ia kuo le‘eia mei ai ha ni‘ihi, ‘o nau afe ki he laufanō:
54001007	lolotonga ‘oku nau lau ko e kau faiako ‘i he Lao kinautolu, ka tā ‘oku ‘ikai ‘uhinga kiate kinautolu ‘a e ngaahi lea ‘oku nau fai, pe ko e ngaahi me‘a ‘oku nau fu‘u fakapapau ki ai.
54001008	Pea ko eni ‘oku tau ‘ilo ‘oku lelei pē ‘a e Lao ‘o kapau ‘e fakalao pē ‘ete ngāue‘aki,
54001009	‘o te ‘ilo ‘eni, ‘oku ‘ikai ke fokotu‘u ‘a e Lao ma‘ana ‘oku mā‘oni‘oni; ka ma‘a e kau malaki lao mo e angatu‘u, ma‘a e kau faka‘otuamate mo e angahala, ma‘a e kau ta‘eanga molumalu mo e maumau tapu, ma‘a e kau tā tamai mo e tā fa‘ē,
54001010	ma‘a e kau fakapō, ‘a e kau fe‘auaki, ‘a e kau fai fakasōtoma, ‘a e kau kaiha‘a tangata, ‘a e kau loi, ‘a e kau maumau fuakava; pea mo e me‘a kehekehe neongo pe ko e hā, ‘a ia ‘oku fehālaaki mo e tokāteline haohaoa.
54001011	Ko e ‘alunga ē ‘o e Kōsipeli ‘o e lāngilangi ‘o e ‘Otua Mohu Monū‘ia; ‘a e Kōsipeli ko ia ne tu‘anaki au ‘o tuku ki ai.
54001012	‘Oku ou fakafeta‘i kiate ia na‘a ne fakamafeia au, ‘io, kia Kalaisi Sīsū ko hotau ‘Eiki, koe‘uhi ko ‘ene lau au ko e toko taha ke ala falala‘anga, he‘ene fokotu‘u au ki he lakanga ni.
54001013	Neongo ko e toko taha au na‘e laukovi ki he ‘Otua ‘i mu‘a, mo fakatanga mo pau‘u; ka na‘e fai meesi kiate au, koe‘uhi na‘a ku fai ta‘e‘ilo pē, he ko e ta‘etui.
54001014	‘Io, na‘e mātu‘aki ope mai ‘a e kelesi ‘a hotau ‘Eiki, pea ō mo ia ‘a e tui mo e ‘ofa, ‘a ia ‘oku tu‘u ‘ia Kalaisi Sīsū.
54001015	‘Ē, ‘oku mo‘oni ‘a e lea, pea taau ke tali ‘e he loto kotoa– “Na‘e ha‘u ‘a Kalaisi Sīsū ki māmani ke fakamo‘ui ‘a e kakai angahala."
54001016	‘A ia ‘oku ou fungani ai: ka na‘e fai meesi kiate au koe‘uhi ko e me‘a ni, koe‘uhi ke fakahā ‘e Kalaisi Sīsū ‘iate au ko e fungani angahala hono kātokatoa ‘o ‘ene kātaki, mo‘o taipe ma‘anautolu te nau tui falala kiate ia ‘amui ke ma‘u ‘a e mo‘ui ta‘engata.
54001017	Pea ke ‘o e Tu‘i ‘Itāniti, ko e Ta‘e‘auha, ko e Ta‘ehāmai, ko e ‘Otua pē Taha, ke ‘o ‘Ene ‘Afio ‘a e faka‘apa‘apa mo e kolōlia ‘o laui kuonga pea ta‘engata. ‘Ēmeni.
54001018	Ko e fekau ko eni ‘oku ou tuku kiate koe, nga‘ata Tīmote, ‘i he funga ‘o e ngaahi palofisai na‘e fai mu‘a kiate koe. Ke ke kofu ‘aki ‘a e ngaahi palofisai ko ia, ka ke fai ‘a e tau lelei.
54001019	‘Oku ke puke ma‘u ‘a e tui, kae‘uma‘ā ‘a e konisēnisi ‘ata‘atā: he ko e ni‘ihi, ‘i he‘enau teke‘i ‘a e me‘a ko ia, kuo nau tūkia ‘i he me‘a ‘oku kau ki he tui:
54001020	‘a ia ‘oku ‘i ai ‘a ‘Aiminia mo ‘Ālekisānita, ‘a ia na‘a ku tuku ange kia Sētane mōna kinisi, ke na tuku ‘ena laukovi ki he ‘Otua.
54002001	KO IA, ‘oku ou fuofua enginaki ‘a e fai ‘o e ngaahi hū, mo e lotu, mo e hufekina, mo e fakafeta‘i, koe‘uhi ko e kakai kotoa pē.
54002002	Koe‘uhi ko e ngaahi tu‘i, mo kinautolu kotoa pē ‘oku mā‘olunga, koe‘uhi pē ke malu ‘etau mo‘ui, mo fiemālie, ‘o tau mātu‘aki fai fakalotu mo anga māopo.
54002003	Ko e me‘a lelei ia, pea ko e me‘a ‘e hāngai fofonga ki ai ‘a e ‘Otua ko hotau Fakamo‘ui;
54002004	‘a ‘Ene ‘Afio ‘oku ne finangalo ke ma‘u mo‘ui ‘e he kakai kotoa pē, pea ke nau a‘usia ‘a e ‘ilo kānokano ki he mo‘oni.
54002005	He ‘oku taha pē ‘a e ‘Otua, taha foki ‘a e Fakalaloa ‘i he vaha‘a ‘o e ‘Otua mo e tangata, ko Kalaisi Sīsū ko e tangata.
54002006	‘A ia na‘a ne foaki ia ‘e ia ko e fetongi huhu‘i ‘o e kakai kotoa pē, kae toki fai hono fakamatala ‘i hono ngaahi kuonga totonu.
54002007	‘A ia ko e me‘a na‘e fokotu‘u au ki ai, ko e malanga mo e ‘aposetolo; (ko ‘eku lea mo‘oni ‘oku ‘ikai ko ‘eku loi) ‘io, ko e faiako ‘a e Senitaile ‘i he lotu mo e mo‘oni.
54002008	Ko ia, ko hoku loto ke fai lotu ‘e he kau tangata ‘i he potu kehekehe, ‘o hiki hake ‘a e nima ma‘a, ‘o ta‘eha ‘ita pe ha tāla‘a.
54002009	Pehē foki, ko hoku loto ki he kau fefine, ke nau teu ‘aki kinautolu ‘a e kofu ‘oku ngali ke ‘ai, pea ō mo e anga mā mo e anga fakama‘uma‘u: ‘o ‘oua ‘e fai‘aki ‘a e fafatu ‘o e lou‘ulu, pe ko e koula mo e mata‘itofe mo e kofu mahu‘inga.
54002010	Ka nau fai ke teunga‘ia ‘i he ngaahi ngāue lelei, ‘a ia ko e me‘a ‘oku taau mo e kau fefine ‘oku nau lāvutu ke tauhi ki he ‘Otua.
54002011	Ko e me‘a ‘a e fefine ke tali pē ‘a e akonaki, ‘o fakalongo pē mo fakavaivai ai pē.
54002012	Ka ko e fai akonaki, ‘oku ‘ikai te u tuku ki he fefine; ‘uma‘ā ‘a e pule ki he tangata; ka ke nofo fakalongo pē.
54002013	He ko ‘Ātama na‘e fua ngaohi, kae kimui ‘a ‘Ivi.
54002014	Kae‘uma‘ā na‘e ‘ikai oloa ‘a ‘Ātama, ka ko e ‘ū kākā‘ia ‘a e fefine, ‘o ne tō ai ki he faihala.
54002015	Ka ko hono hala ki he mo‘ui ‘oku fou ‘i he fai fanau; ‘o kapau te nau nofo ma‘u ‘i he tui mo e ‘ofa mo e mā‘oni‘oni, ō mo e fakama‘uma‘u.
54003001	OKU mo‘oni ‘a e lea–Ka feinga ‘e ha taha ke ma‘u ‘a e lakanga ‘o e faifekau pule, ko ‘ene holi ki ha ngāue lelei.
54003002	Ko ia, ko hono tonu ‘o e faifekau pule ke ta‘emele, ko e husepāniti ‘o ha fefine pē taha, ko e toko taha ‘oku faka‘ehi‘ehi mei he konā, ‘oku anga fakama‘uma‘u, ‘oku maau ‘ene tō‘onga, ‘oku fa‘a fakaafe ‘āunofo, ‘oku poto ‘i he faiako.
54003003	Ko e toko taha ‘oku ‘ikai uaine‘ia; ko e toko taha ‘oku ‘ikai fa‘a tā, ka ‘oku anga kātaki; ‘oku ‘ikai fie fakakikihi, ‘oku ‘ikai ‘ofa ki he pa‘anga;
54003004	Ko e toko taha ‘oku pule lelei ki hono fale ‘o‘ona, ‘oku mapule‘i ‘ene fānau ‘i he faka‘apa‘apa ai pē:
54003005	(ka ‘o kapau ‘oku ‘ikai lava ‘e ha tangata ke pule ki hono fale ‘o‘ona, pea fēfē ha‘ane tauhi ‘a e Siasi ‘a e ‘Otua?)
54003006	Ko e toko taha ‘oku ‘ikai ko e toki liliu; na‘a ‘ao‘aofia hono loto ‘i he ‘afungi, ‘o ne tō ai ki he tautea ‘o e Tēvolo.
54003007	Kae‘uma‘ā ko hono tonu ke ne ongoongolelei mei he kakai ‘o tua‘ā, na‘a tō ia ki he laua, pea mo ha tauhele ‘a e Tēvolo.
54003008	Pehē foki ko hono tonu ‘o e kau akonaki ke nau anga māopo, ‘o ‘oua ‘e ngutungutuua, ‘oua ‘e nofo ke inu kava lahi, ‘oua ‘e havala ki he pa‘anga ‘uli:
54003009	ko e kakai ‘oku nau tauhi ‘a e misiteli ‘o e lotu ‘i he konisēnisi ma‘a.
54003010	Pea ‘oua ke sivi foki kinautolu; pea ka ‘ikai ha lau ki ai, pea nau toki fai ‘a e ngāue ‘a e akonaki.
54003011	Pehē foki ko hono tonu ‘o e kau fefine ke nau anga māopo, ‘o ‘oua ko e kau fakakovi; ko ha ni‘ihi ‘oku faka‘ehi‘ehi mei he konā, ‘o falala‘anga ‘i he me‘a kotoa pē.
54003012	Ke ma‘u ‘e he kau akonaki ha uaifi pē taha, ‘o nau pule‘i lelei ‘enau fānau, mo honau fale ‘onautolu.
54003013	He ko kinautolu ne nau lava lelei ‘a e ngāue ‘a e akonaki, ‘oku nau ma‘u ai ma‘anautolu ha tu‘unga lelei, mo e fu‘u loto mālohi he‘enau tui, ko e tui kia Kalaisi Sīsū.
54003014	Kuo u tohi atu ‘a e ngaahi me‘a ni, neongo ‘eku ‘amanaki ‘e vave ‘eku ‘alu atu.
54003015	Koe‘uhi, ‘o kapau te u tuai atu, ke ke ‘ilo ‘a e anga ‘oku totonu ke fai‘aki ‘i he lotolotonga ‘o e Fale ‘o e ‘Otua, ‘a ia ko e Fakataha tonu ‘a e ‘Otua Mo‘ui, ko e pou mo e tu‘unga ‘o e Mo‘oni.
54003016	‘Io, ko e mo‘oni ka ko ha mo‘oni, ko e me‘a taumama‘o ‘a e misiteli ‘o ‘ete lotu– ‘A ia Na‘e fakahā he kakano, Na‘e fakatonuhia he laumālie, Na‘e mātā ‘e he kau ‘āngelo, Na‘e malangaekina ki he Senitaile, Na‘e tui ki ai ‘i māmani, Na‘e ‘ohake ‘o ‘afio he lāngilangi.
54004001	KA ‘oku folofola fakapatonu mai ‘e he Laumālie, ‘o pehē, ‘E hiki ha ni‘ihi mei he totonu ‘o e lotu ‘i he ngaahi kuonga ‘amui, he‘enau nofo ki he ngaahi fa‘ahikehe fakahala, mo e ngaahi tokāteline ‘a e kau tēvolo:
54004002	ko e me‘a ‘i he fakamatamatalelei ‘a e kakai ‘oku lea loi, ‘a e kakai kuo tā faka‘ilonga ho‘onautolu konisēnisi,
54004003	‘a e kakai ‘oku nau tapui ‘a e mali, ‘o fekau ke faka‘ehi‘ehi mei he ngaahi fa‘ahinga me‘akai, ‘a ia ko e ngaahi me‘a na‘e ngaohi ‘e he ‘Otua ma‘a e kakai ‘oku tui mo ‘ilo kānokano ki he mo‘oni, ke nau kai mo e fakafeta‘i.
54004004	He ‘ilonga ha me‘a kuo ngaohi ‘e ke ‘Otua ‘oku lelei ia, pea ‘oku ‘ikai ha me‘a ke li‘aki, kapau ‘e ma‘u mo e fakafeta‘i:
54004005	koe‘uhi kuo hoko ko e me‘a mā‘oni‘oni he folofola ‘a e ‘Otua mo e hūfia.
54004006	Kapau te ke enginaki ‘a e ngaahi me‘a ni ki he kāinga, te ke hoko ko e faifekau lelei ‘a Kalaisi Sīsū, ‘i ho‘o fakamaheni ai pē koe ‘i he ngaahi tala fakalotu, pea mo e ngaahi fakamatala ‘o e tokāteline lelei na‘a ke ako fakatotolo ki ai.
54004007	Ka ko e ngaahi tala tupu‘a fakaetangata na mo fakafinemātu‘a, fakafisi koe ki ai: ka ke ngaohi koe ke anga ki he lotu mo‘oni.
54004008	He ko e ngaohi ‘o e sino ‘oku ‘aonga ki ha me‘a si‘i pē, ka ko e lotu mo‘oni ‘oku ‘aonga ki he me‘a kotoa pē; he ‘oku ne ma‘u tala‘ofa ki he mo‘ui ko eni, pea mo ia ka hoko mai.
54004009	‘Oku mo‘oni ‘a e lea pea taau ke tali ‘e he loto kotoa.
54004010	He ko e me‘a ia ‘oku tau fakafitefita‘a ki ai mo tau, koe‘uhi kuo tu‘u ‘etau falala ki he ‘Otua Mo‘ui, ‘a ia ko e Fakamo‘ui ‘o e kakai kotoa pē, kae lahi kiate kinautolu ‘oku tui.
54004011	Ke ke tu‘utu‘uni ‘a e ngaahi me‘a ni mo ako‘aki.
54004012	‘Oua na‘a tuku ke fakasīkaka‘i koe ‘e ha taha ko ho‘o talavou; kaekehe ke ke hoko ko e toko taha ke fa‘ifa‘itaki ki ai ‘e he kakai lotu, ‘i he lea, ‘i he ‘ulungāanga, ‘i he ‘ofa, ‘i he tui, ‘i he anga ma‘a.
54004013	Nofo ki he lau lēsoni, mo e fai ha tokoni, mo e faiako, kae‘oua ke u ‘alu atu.
54004014	‘Oua na‘a ke tuku noa pē ‘a e mafai ‘oku ‘iate koe, ‘a ia na‘e foaki kiate koe ‘i he palofisai mo e hilifaki nima ‘e he kau Faifekau.
54004015	Ke ke mamafa ki he ngaahi me‘a ko ia; ke ke ngāue ki he ngaahi me‘a ko ia; koe‘uhi ke hā ki he kakai kotoa ho‘o laka ki mu‘a.
54004016	Lamalama kiate koe mo e me‘a ‘oku ke ako‘aki: ke ke nofo‘aki fai ‘a e ongo me‘a ko ia; he ‘i ho‘o fai pehē, te ke fakamo‘ui koe mo kinautolu foki ‘oku fanongo kiate koe.
54005001	‘OUA na‘a ha‘aki valoki‘i ha motu‘a, ka ke fai fakaoleole pē ‘o hangē ko ho‘o tamai; fai ki he kau talavou ‘o hangē ko ho tokoua.
54005002	Ki he kau fine‘eiki ‘o hangē ko ho‘o fa‘ē; ki he kau finemui ‘o hangē ko ho tuofefine, ‘o mātu‘aki anga ma‘a.
54005003	Tokanga‘i ‘a e kau fefine uitou ‘oku paea mo‘oni.
54005004	Ka ‘o kapau ‘oku ma‘u fānau pe makapuna ‘e si‘i uitou, ‘oua mu‘a ke ako‘i kinautolu ke nau fai ‘a e tō‘onga totonu ki hoto fāmili, pea ke fai ‘a e totongi ki he‘enau mātu‘a: he ko e me‘a ia ‘e hāngai fofonga ki ai ‘a e ‘Otua.
54005005	Pea ko eni, ko e uitou ‘oku paea mo‘oni pea tuku tuēnoa, kuo tu‘u ‘ene ‘amanaki ki he ‘Otua, pea ‘oku ne nofo ki he fai ‘o e ngaahi hū mo e lotu ‘i he pō mo e ‘aho.
54005006	Ka ko e uitou ‘oku fakausousa, neongo ko e mo‘ui ka kuo mate.
54005007	Ko e ngaahi me‘a ko ia foki ke ke tu‘utu‘uni ki ai koe‘uhi ke nau ta‘emele.
54005008	Ka ‘oka ai ha taha ‘oku ‘ikai tokanga ki hono kāinga, kae‘uma‘ā hono fāmili, ‘oku ne faka‘ikai‘i ‘ene lotu, ‘io, ‘oku ne kovi ange ‘i ha hīteni.
54005009	Ke ‘oua na‘a tu‘u ha taha ‘i he tohi ‘o e Kau Uitou, ‘oku si‘i hono ta‘u ‘i he onongofulu, ko e uaifi ‘o e tangata pē taha.
54005010	Ko e toko taha kuo fakaongolelei he‘ene ngaahi ngāue ‘aonga, ha‘ane tauhi ha fānau, ha‘ane fakaafe ha ‘āunofo, ha‘ane fufulu ‘a e va‘e ‘o e kau lotu, ha‘ane tokoni‘i ha kakai kuo mo‘ua ha mamahi, kapau na‘e ‘ilonga pē ha ngāue lelei pea ne feinga ki ai.
54005011	Ka ko e kau uitou ‘oku mālōlō ke ke fakafisi ki ai; he ka faifai pea mālohi ‘enau hoha‘a ‘ia Kalaisi, te nau tangi ke mali:
54005012	‘o nau nofo mo kinautolu ‘enau hala, ‘a ‘eni, Kuo nau maumau ‘enau fuakava mu‘a.
54005013	Kae‘uma‘ā te nau hoko ai ‘o fakapikopiko ‘i he‘enau ‘alu fano ‘i he ngaahi ‘api; ‘o ‘ikai ko e fakapikopiko pē, ka ko e fa‘a lau, mo kaunoa, ‘o talanoa ‘aki ‘a e ngaahi me‘a na‘e totonu ke ‘oua ‘e lau.
54005014	Ko ia, ko hoku loto ki he kau uitou ‘oku mālōlō, ke nau toe mali, ke nau fanau, ke nau pule he fāmili, ‘o ‘oua ‘e ‘atu mo‘o e fili ha me‘a ke tu‘unganaki ‘aki ‘ene lau‘ikovi.
54005015	He na‘a mo ‘eni kuo afe hanau ni‘ihi, ‘o muimui kia Sētane.
54005016	Kapau ko ha kau uitou ‘oku kāinga mo ha fefine lotu, ke tokoni kiate kinautolu ‘e ia, ‘o ‘oua ‘e tuku ke mafasia ai ‘a e Siasi: kae ‘i he Siasi ke tokoni ki he kau uitou ‘oku paea mo‘oni.
54005017	Ko e kau faifekau ‘oku pule lelei, ‘ē, ko honau taau ha tokoni lōua; kae‘uma‘ā ‘a kinautolu ‘oku fakafitefita‘a ‘i he malanga mo e faiako.
54005018	He ‘oku lau ‘e he Tohitapu, Ko e pulu ‘oku ne ‘au‘au ‘a e koane ‘e ‘ikai te ke ha‘iha‘i hono ngutu. Mo eni, ‘Ilonga ha taha ‘oku ngāue, ‘oku taau ke ne ma‘u ha‘ane totongi.
54005019	‘Oua te ke tali ha faka‘ilo ‘o ha faifekau, ka ‘i he ‘i ai ha fakamo‘oni ‘e toko ua pe toko tolu:
54005020	ka ko kinautolu ‘oku faihala ke ke valoki ‘i he ‘ao ‘o e kakai kotoa, koe‘uhi ke manavahē hono toe.
54005021	Ko e ‘Otua ē, mo Kalaisi Sīsū, pea mo e kau ‘Āngelo Fili, ‘oku ou na‘ina‘i atu ke ke tauhi ‘a e ngaahi me‘a ni, ‘o ‘oua ‘e fua fakapapau ha me‘a, pe fai ‘i he filifilimānako.
54005022	‘Oua te ke hilifaki nima leva ki ha toko taha, ‘uma‘ā ha‘o kau ‘i he ngaahi angahala ‘a e kakai kehe: kehe ke ke tauhi KOE ke ma‘a.
54005023	Tuku ho‘o inu pē ‘a e vai, ka ke fai‘aki ha me‘i uaine, koe‘uhi ko ho fatu mo ho‘o fa‘a mahamahaki.
54005024	‘Oku fu‘u e‘a ‘a e angahala ‘a e kakai ni‘ihi, ‘o mu‘a ki he fakamaau, kae kimui ‘a e angahala ‘a e ni‘ihi.
54005025	Pehē foki ‘oku fu‘u e‘a ‘enau ngaahi ngāue lelei; pea ko e ngaahi ngāue ‘oku ‘ikai pehē, tala‘ehai ‘e lava ke fufū.
54006001	‘ILONGA kinautolu ‘oku mo‘ulaloa ‘o pōpula, ke nau lau ‘oku taau ke nau faka‘apa‘apa ‘aupito ki he‘enau ngaahi ‘eiki, na‘a lau‘ikovi ‘a e huafa ‘o e ‘Otua, mo ‘ene akonaki.
54006002	Pea ko kinautolu ‘oku lotu ‘enau ngaahi ‘eiki, ke ‘oua te nau fakataau koe‘uhi kuo nau kāinga; kaekehe, ke ‘āsili ‘enau tauhi kiate kinautolu, koe‘uhi ko e kakai lotu mo ‘ofeina ia ‘a ia ‘oku ‘aonga ki ai ‘enau ngāue ‘ofa. Ko e ngaahi me‘a ko ia ke ke ako‘aki mo enginaki.
54006003	Kapau ‘e nofo ha taha ke ako kehe, ‘o ‘ikai te ne hiki ki he lea ‘oku haohaoa, ‘io, ki he ngaahi folofola ‘a hotau ‘Eiki ko Sīsū Kalaisi, mo e akonaki ‘oku fakalotumo‘oni.
54006004	‘Ā, ko e toko taha ia kuo ‘ao‘aofia hono loto ‘i he ‘afungi, ka tala‘ehai ‘oku ne ‘ilo ha me‘a; ka ‘oku ne mahaki ‘aki ‘a e ‘eke me‘a ta‘efa‘a ‘iloa, mo e fakakikihi‘i lea pē; ‘a ia ko e ngaahi me‘a ‘oku tupu mei ai ‘a e meheka, ‘a e fetu‘usi, ‘a e felau‘ikovi‘aki,
54006005	‘a e femahalokovi‘aki, ‘a e fepaki ai pē ‘a e kakai kuo popo honau loto, kuo to‘o meiate kinautolu ‘a e ‘ilo totonu, ‘a e kakai ‘oku nau mahalo ko e lotu mo‘oni ko e me‘a fakatupu koloa pē.
54006006	Ka ‘oku mo‘oni ko e me‘a fakakoloa ‘aupito ‘a e lotu mo‘oni, ‘oka ō mo e loto topono.
54006007	He tala‘ehai na‘a tau ha‘u mo kitautolu ha me‘a ki māmani, koe‘uhi foki ‘e ‘ikai te tau lava ke ‘alu mo kitautolu ha momo‘i me‘a:
54006008	pea ‘i he‘etau ma‘u ‘etau me‘akai mo e kofu, te tau fe‘unga pē ‘i he me‘a ko ia.
54006009	Ka ko kinautolu kuo pau honau loto ke koloa‘ia, ‘oku nau tō ki he ‘ahi‘ahi, mo e tauhele, mo e ngaahi holi kehekehe, ‘a ia ‘oku fakasesele pea ko e me‘a ‘oku te lavea ai; ko e fa‘ahinga me‘a ‘oku nau lōmekina ‘a e kakai ki he ‘auha mo e mala‘ia.
54006010	He ko e ‘ofa ki he pa‘anga ko e aka ‘oku tupu mei ai ‘a e ngaahi kovi kotoa pē, pea ko e ni‘ihi ‘i he‘enau ala ki he me‘a ko ia kuo nau hē mei he lotu, pea kuo nau hokohoka‘i ‘aki ‘a kinautolu ‘a e ngaahi mamahi lahi.
54006011	Ka ko koe, tangata ‘o e ‘Otua, hola mei he ngaahi me‘a pehē; ka ke tuli ki he faitotonu, ki he lotu mo‘oni, ki he tui, ki he ‘ofa, ki he kātaki, ki he anga vaivai.
54006012	Tau ‘a e tau lelei ‘o e tui, puke ki he mo‘ui ta‘engata, ‘a ia ne ui koe ki ai, pea na‘a ke fai ‘a e tukupā lelei ‘i he ‘ao ‘o ha kau fakamo‘oni tokolahi.
54006013	Ko e ‘Otua ē, ‘a ia ‘oku ne tauhi ‘a e mo‘ui ‘a e me‘a kotoa pē, mo Kalaisi Sīsū, ‘a ia na‘a ne fakamo‘oni ki he‘ene tukapā lelei ‘i he pule ‘a Ponitō Pailato.
54006014	‘Oku ou na‘ina‘i atu ke ke tauhi ‘a e fekau ke ta‘emele mo ta‘efa‘a lau‘i, ‘o a‘u ki he fakahā mai ‘o hotau ‘Eiki ko Sīsū Kalaisi.
54006015	‘A ia te ne fai ‘i hono ngaahi taimi totonu, ‘e he ‘Ene ‘Afio ko e Pule Mohu Monū‘ia mo Tāfataha; ko e Tu‘i ‘o kinautolu ‘oku tu‘i, mo e ‘Eiki ‘o kinautolu ‘oku ‘eiki.
54006016	‘A ia ‘oku ‘a‘ana toko taha pē ‘a e ta‘efa‘amate, he‘ene ‘afio ‘i he maama ta‘efa‘a fotuaki; ‘a ia kuo te‘eki ke mātā ‘e ha tangata, pe te ne lava ke sio ki ai–ke ‘o ‘Ene ‘Afio ‘a e faka‘apa‘apa, pea mo e pule ta‘engata, ‘Ēmeni.
54006017	Ke ke na‘ina‘i kiate kinautolu ‘oku koloa‘ia fakaemaama ko eni, ke ‘oua te nau anga hiki, ‘uma‘ā ke tu‘u ‘enau falala ki he koto ta‘ema‘u na ko e koloa; ka ki he ‘Otua, ‘a ia ‘oku ne ‘omi ‘a e me‘a kehekehe ‘o fu‘u lahi, ma‘atau fiemālie pē.
54006018	Na‘ina‘i ke nau ngāue ‘aonga, ke nau koloa‘ia ‘i he ngāue lelei, ke nau nima homo ‘o anga fietokoni;
54006019	‘o nau fa‘oaki ai ma‘anautolu ha tu‘unga lelei ki he ‘amui, koe‘uhi ke nau puke ki he mo‘ui mo‘oni.
54006020	‘E Tīmote, ke ke le‘ohi ‘a e me‘a kuo tuku kiate koe, ‘o ke fulitu‘a ki he ngaahi koto lau fakaetangata pē, mo e ngaahi fakakikihi ‘a e me‘a na ‘oku lau ko e ‘Ilo-loloto, ka ko e lau hala:
54006021	‘a ia kuo ‘i ai ha ni‘ihi kuo nofo ki ai, ‘o nau le‘eia mei he tui totonu. ‘Ofa ke ‘iate kimoutolu ‘a e kelesi.
55001001	TŪ ko au Paula, ko e ‘aposetolo ‘a Kalaisi Sīsū ‘i he tu‘utu‘uni ‘a e ‘Otua, koe‘uhi ā ko e palōmesi ‘o e mo‘ui ‘oku ‘ia Kalaisi Sīsū.
55001002	Ko ‘eku tohi kia Tīmote, ko hoku foha ‘ofa‘anga. ‘Ofa ke ke ma‘u kelesi mo e meesi mo e melino, mei he ‘Otua ko e Tamai, mo Kalaisi Sīsū ko hotau ‘Eiki.
55001003	‘Oku ou fakafeta‘i ki he ‘Otua, ‘a ia ‘oku ou tauhi ki ai ‘aki ‘a e lotu na‘a ku ma‘u mei he‘eku mātu‘a, ‘o u fai‘aki ‘a e konisēnisi ‘ata‘atā–ko ‘eku fakamo‘oni ia ki he ta‘emotu ‘eku manatu‘i koe ‘i he‘eku ngaahi hū ‘i he pō mo e ‘aho.
55001004	He‘eku holi ke ta fe‘iloaki, ko ‘eku manatu ki ho lo‘imata, ka u fonu fiefia–
55001005	‘io, ‘oku ou fakafeta‘i ‘i he‘eku manatu ki he tui ta‘eloi ‘oku ‘iate koe; ‘a e tui na‘e fua nofo ‘i ho‘o kui ko Loisi, pea mo ho‘o fa‘ē ko ‘Iunisi; pea ‘oku ou falala ‘oku ‘iate koe foki.
55001006	Ko ia, ‘oku ou fakamanatu ai kiate koe, ke ke hunuaki ho‘o mafai mei he ‘Otua, ‘a ia ‘oku ‘iate koe ‘i he hilifaki ‘o hoku nima.
55001007	He ko e Laumālie na‘e foaki ‘e he ‘Otua kiate kitaua, na‘e ‘ikai ko e Laumālie anga fo‘i, ka ko e anga mālohi, mo ‘ofa, mo valoki.
55001008	Ko ia, ‘oua te ke maa‘i ‘a e fakahā ‘o hotau ‘Eiki, pe te ke maa‘i au ko ‘ene pōpula: kaekehe, ke ke kau mo au ‘i he kai mamahi koe‘uhi ko e Kōsipeli ‘i he funga ‘o e māfimafi ‘o e ‘Otua.
55001009	‘A ia na‘a ne fakamo‘ui kitautolu, mo ne ui ki ha lakanga tapu; ‘o ‘ikai koe‘uhi ko ha ngāue ‘atautolu, ka koe‘uhi ko hono finangalo ‘o‘ona, pea koe‘uhi ko e kelesi na‘e foaki mai ‘ia Kalaisi Sīsū mei he ngaahi kuonga ‘o ‘Itāniti:
55001010	ka na‘e fakae‘a ‘i onopooni ‘i he fakahā mai ‘o hotau fakamo‘ui ko Sīsū Kalaisi; ‘a ia na‘a ne fakaka‘anga ‘a Mate, ka ne huluhulu ‘a e mo‘ui mo e ta‘e‘auha ‘aki ‘a e Kōsipeli.
55001011	‘A ia ko e me‘a na‘e fokotu‘u au ki ai, ko e malanga mo e ‘aposetolo mo e faiako.
55001012	Ko hono ‘uhinga foki ia ‘oku ou mo‘ua ai ‘i he ngaahi mamahi ni; ka ‘oku ‘ikai te u mā ai: he ‘oku ou ‘ilo pē ‘a ia kuo u tui ki ai, pea ‘oku ou ‘ilo pau ‘oku ne mafai ke tauhi ‘eku me‘a kuo u tuku kiate ia, ‘o a‘u ki he ‘aho ko ē.
55001013	Ko e anga ē ‘o e ngaahi lea mo‘ui na‘a ke fanongo ai meiate au, ‘i he tui mo e ‘ofa ‘oku ‘ia Kalaisi Sīsū.
55001014	Ko e me‘a lelei ko ia kuo tuku kiate koe, ‘ē, ke ke tauhi ‘i he Laumālie Mā‘oni‘oni, ‘a ia ‘oku nofo ‘iate kitautolu.
55001015	‘Oku ke ‘ilo foki kuo hiki kotoa pē meiate au ‘a kinautolu ‘i ‘Ēsia; kae‘uma‘ā ‘a Faikelo mo Heamokena.
55001016	‘Ofa ke meesi ange ‘a e ‘Eiki ki he fāmili ‘o ‘Onesifolo: he na‘e tu‘o lahi ‘ene tokoni‘i au, pea na‘e ‘ikai te ne maa‘i hoku kii‘i.
55001017	Ka ‘i he‘ene ‘i Loma, na‘a ne fai velenga hoku kumi ‘o ne ma‘u au.
55001018	‘Ofa ange ē ‘Eiki ke ne ma‘u meesi mei He‘ene ‘Afio ‘i he ‘aho ko ē, pea ko ‘ene ngaahi fu‘u tokoni na‘a ne fai ‘i ‘Efesō ‘oku ke lāu‘ilo ki ai ‘e koe.
55002001	KA ko koe, nga‘ata, ke ke hoko ‘o kaukaua ‘i he kelesi ‘oku ‘ia Kalaisi Sīsū.
55002002	Pea ko e ngaahi me‘a na‘a ke fanongo meiate au ‘i he ‘ao ‘o e kau fakamo‘oni tokolahi, ke ke tuku ia ki ha kau tangata ala falala‘anga ke tauhi, ko ha ni‘ihi te nau mafai ke ako‘aki ki ha kakai kehe foki.
55002003	Kai pē ho ‘inasi ‘i he mamahi, ‘o taau mo e sōtia lelei ‘a Kalaisi Sīsū.
55002004	Ka ko ha sōtia ‘oku mo‘ua ‘i he tau, tala‘ehai te ne tuku ke ne fihia ‘i he ngaahi mo‘ua ‘o e mo‘ui ni, koe‘uhi ke hōhō‘ia ‘iate ia ‘a e ‘eiki na‘e fokotu‘u ia ki he tau.
55002005	Kae‘uma‘ā, ka ko ha taha ‘oku kau ‘i ha fe‘auhi, tala‘ehai ‘oku fakapale‘i ia ‘o kapau ‘oku ‘ikai te ne fai ‘o hangē ko e lao.
55002006	Ka ko hā kau fa‘a, ko ia pē ‘oku fakaongosia ‘oku ‘a‘ana ke motu‘a ‘inasi ‘i he fua ‘o e ngoue.
55002007	Feinga ke ma‘u ‘a e ‘uhinga ‘o ‘eku lea, koe‘uhi ‘e ‘atu ‘e he ‘Eiki ‘a e poto ‘i he me‘a kotoa pē.
55002008	Manatu ai pē kia Sīsū Kalaisi, hono fokotu‘u mei he pekia, ‘ene tupu mei he hako ‘o Tēvita–‘o hangē ko ‘eku kōsipeli,
55002009	‘a ia ‘oku ngaohikovia au ‘i hono fai, ‘io, ‘o a‘u ki hoto ha‘isia ‘o hangē ko ha angahala; ka tala‘ehai ‘oku ha‘isia ‘a e folofola ‘a e ‘Otua.
55002010	Ka ko hono ‘uhinga ‘eni ‘o ‘eku kātaki ‘a e me‘a kehekehe ma‘a e kakai fili, koe‘uhi ā ke ta‘imālie fakamo‘ui ‘a kinautolu foki, ‘a e fakamo‘ui ‘oku ‘ia Kalaisi Sīsū, pea ō mo ia ‘a e kolōlia ta‘engata.
55002011	‘Oku mo‘oni pē ‘a e lea, He kapau na‘a tau mate mo ia, te tau mo‘ui mo ia; kapau ‘oku tau kātaki, te tau kaungā tu‘i foki mo ia;
55002012	kapau te tau fakafisinga ia, pea ‘e fakafisinga ‘a kitautolu ‘e ia;
55002013	kapau ‘oku tau li‘aki ‘etau tui, ka ‘oku ne piki ai pē ‘e ia ki he‘ene lea; he tala‘ehai ‘oku ne lava ke faka‘ikai‘i ‘a ‘Ene ‘Afio.
55002014	Ko e ngaahi me‘a ni ke ke fakamanatu ki he kakai, ‘o fakamamafa ‘aki ‘a e ‘Eiki, ke ‘oua te nau fakakikihi ‘i ha lea pē, ‘a ia ‘oku ‘ikai hano ‘aonga, ka ki he fakalusa pē ‘o e kakai ‘oku fanongo.
55002015	Ka ko koe, ke ke feinga ke fakahā koe ki he ‘Otua ‘oku ke tu‘u mo e lau; ko e tangata ngāue ‘oku ‘ikai mā, ko ho‘o tofa totonu ‘a e folofola ‘o e mo‘oni.
55002016	Ka ke faka‘ehi‘ehi mei he ngaahi koto lau fakaetangata; he ko e kakai ko ia, ‘e fakautuutu ‘enau makehe mo e lotu:
55002017	pea ko ‘enau lea, te ne keina ‘o hangē ha kainiloto. ‘Oku ‘i he fa‘ahinga ko ia ‘a ‘Aiminia mo Failito;
55002018	ko e ongo me‘a ne le‘eia mei he mo‘oni, he‘ena pehē, ko e me‘a ki he toetu‘u kuo hoko ia: pea ‘oku nau fakahinga ai ‘a e lotu ‘a e ni‘ihi.
55002019	Ka neongo ia, ka ‘oku tu‘u pē ‘a e tu‘unga ma‘uma‘uluta ‘a e ‘Otua, he pulusi ai ‘a e sila ko eni, ‘Oku ‘ilo ‘e he ‘Eiki ‘a kinautolu ‘oku ‘o‘ona: mo eni, ‘Ilonga ‘a ia ‘oku ne hu‘ekina ‘a e huafa ‘o e ‘Eiki, ke ne faka‘ehi‘ehi mei he faihala.
55002020	Ka ‘ilonga ha fale lahi, ‘oku ‘ikai ke ngata ‘i he ngaahi ipu koula mo siliva, ka ‘oku ‘i ai foki mo e ngaahi ipu ‘akau mo ‘umea, pea ko e ni‘ihi ke kinokinoifie, ka ko e ni‘ihi ke palakū.
55002021	Pea ka ai ha taha te ne fakama‘a ia ke matanga mei he fa‘ahinga ko ia, te ne hoko ko e ipu ke kinokinoifie, ko e ipu kuo fakatāpui, ko e ipu ‘oku ‘aonga ki he Tangata‘eiki, kuo teu ki he ngāue lelei kotoa pē.
55002022	Ka ko e ngaahi holi fakatalavou ke ke hola mei ai; ka ke tuli ki he mā‘oni‘oni, ki he tui, ki he ‘ofa, pea ki he fe‘ofo‘ofani mo e kakai ‘oku lotu ki he ‘Eiki mei he loto ma‘a.
55002023	Ka ko e fa‘a ‘eke me‘a, ‘a ia ko e koto launoa pea ‘ikai ha poto ‘i ai, ke ke fakafisi ki ai, ko ho‘o ‘ilo ‘oku tupunga fakakikihi.
55002024	Ka ko e tamaio‘eiki ‘a e ‘Eiki ‘oku ‘ikai taau ke ne fakakikihi, kaekehe ke ne angalelei ki he kakai kotoa pē, ke ne poto ‘i he faiako, ke ne makātaki ‘a e kovi:
55002025	ke ne fai anga malū ‘ene tautea ‘a kinautolu ‘oku fakatau‘ilea, hei‘ilo ‘e faifai pea ‘ange ‘e he ‘Eiki ‘a e fakatomala ke nau tafoki ki he ‘ilo‘i totonu ‘o e mo‘oni;
55002026	pea ke nau ‘ā mei he‘enau konā ke fai hono finangalo, ‘o hao mei he tauhele ‘a e tēvolo, ‘a ia kuo ne pō kinautolu.
55003001	KA ko eni ‘a e me‘a ke ke sinaki ‘ilo ki ai; ka hokosia ‘a e kuonga fakamui, ‘e ai ha ngaahi taimi faingata‘a.
55003002	He ko hono kakai te nau ‘ofa kiate kinautolu pē, te nau ‘ofa ki he pa‘anga, te nau fielahi, te nau anga ta‘etoka‘i, te nau lea fie‘otua, te nau talangata‘a ki he mātu‘a; ko e kau ta‘ehounga, ko e kau anga ta‘emolumalu,
55003003	ko e kau ta‘e-‘ofa-ki-ho‘ota, ko e kau ta‘efakamolemole, ko e kau fakakovi, ko e kau ta‘efakama‘uma‘u, ko e kau anga fakamanu, ko e kau ta‘e‘ofa ki he lelei,
55003004	ko e kau lavaki, ko e kau ‘ohonoa, ko e kau loto ‘ao‘aofia ‘i he ‘afungi, ko e kau ‘ofa ki he mālie ‘o ‘ikai ‘ofa ki he ‘Otua,
55003005	ko e kakai ‘oku ma‘u ‘a e nge‘esi ‘o e lotu, ka kuo nau li‘aki hono kakano: ke ke fulitu‘a ki he kakai pehē foki.
55003006	He ‘oku ‘i he fa‘ahinga ko ia ‘a e kakai ‘oku totolo ki he ngaahi fale, pea taki pōpula ha longolonga‘i fefine kuo mafasia ‘i he ngaahi angahala, pea ‘oku tākiekina ‘e he ngaahi holi;
55003007	‘o nau ako ai pē, ka tala‘ehai ‘oku nau lava ke a‘usia ‘a e ‘ilo‘i totonu ‘o e mo‘oni.
55003008	Pea hangē ko e tu‘u ‘a Siani mo Siamepi kia Mōsese, ‘oku pehē foki mo e tu‘u ‘a e fa‘ahinga ni ki he mo‘oni: ko e kakai kuo popo honau loto, pea ‘i he lau ki he lotu ‘oku ‘ikai ha‘anau momo‘i sia‘a.
55003009	Ka tala‘ehai te nau faka‘a‘au atu: he ko ‘enau vale, ‘e faifai pea mātu‘aki e‘a ki he kakai kotoa, ‘o hangē tofu pē ko e vale ‘anaua.
55003010	Ka ko koe, na‘a ke ma‘u mo‘ao fa‘ifa‘itaki‘anga ‘a e faiako ‘a‘aku, ‘a ‘eku tō‘onga, ‘a ‘eku tu‘utu‘uni pau, ‘a ‘eku tui, ‘a ‘eku anga mokomoko, ‘a ‘eku ‘ofa, ‘a ‘eku kātaki;
55003011	‘a hoku fa‘a fakatanga‘i, ‘a e ngaahi fu‘u mamahi na‘e tō kiate au ‘i ‘Aniteoke mo ‘Aikoniume mo Līsita, ‘a e ngaahi fu‘u fakatanga ko ia na‘a ku mo‘ua ai: ka na‘e hamusi au mei ai kotoa ‘e he ‘Eiki.
55003012	‘Io, pea ko kinautolu kotoa pē ‘oku loto ke lotu mo‘oni ‘ia Kalaisi Sīsū ‘e fakatanga‘i kinautolu foki.
55003013	Ka ko e kakai kovi mo fakahekeheke te nau faka‘a‘au atu mei he kovi ki he kovi, he‘enau kākaa‘i ‘a e kakai kehe, pea kākaa‘i mo kinautolu.
55003014	Ka ko koe, ke ke nofo ‘i he ngaahi me‘a na‘a ke ako ai, ‘a ia na‘e fakamahino atu, ko ho‘o ‘ilo ki he anga ‘o e kakai na‘a ke ako mei ai.
55003015	Pea mo e talu ho‘o valevale kuo ke maheni mo e Tohitapu, ‘a ia ‘oku ne mafai ke fakapoto koe ke ma‘u ‘a e fakamo‘ui ‘i he tui ‘oku ‘ia Kalaisi Sīsū.
55003016	Ko e potu Folofola kotoa pē ne fakamānava mei he ‘Otua, ‘oku ‘aonga foki ki he akonaki, ki he faka‘ilo hala, ki he fakatonutonu, ki he ngaohia ke mā‘oni‘oni:
55003017	koe‘uhi ā ke tu‘u kakato ‘a e tangata faka‘otua, kuo ‘osi sāuni ki he ngāue lelei fuli pē.
55004001	KO E ‘Otua ē, mo Kalaisi Sīsū, ‘a ia ‘oku ne ene ke fakamaau ‘a e mo‘ui mo e pekia–‘io, ‘oku ou na‘ina‘i ‘aki foki ‘ene hā mai, pea ‘aki hono pule‘anga–
55004002	ke ke malanga‘aki ‘a e folofola, fa‘a fai pē ‘i he faingamālie mo e ‘ikai ha faingamālie, faka‘ilo hala, valoki, enginaki ‘i he anga kātaki ‘aupito, pea ‘aki ‘a e fa‘ahinga ako kehekehe.
55004003	Koe‘uhi ‘e faifai pea hoko ha kuonga, ‘a ia ‘e ‘ikai te nau kātaki ai ‘a e tokāteline haohaoa; ka te nau fokotu‘uniu hanau kau akonaki, ‘o fakatatau ki he ngaahi holi ‘anautolu, he veli honau telinga:
55004004	pea te nau le‘ei honau telinga mei he mo‘oni, ka nau tafoki ki he ngaahi talatupu‘a.
55004005	Ka ko koe, ke ke faka‘ehi‘ehi mei he konā ‘i he me‘a kotoa pē; kātaki e ngaohikovia, fai ‘a e ngāue faka‘evangeliō, fai hono kotoa ‘o ho lakanga.
55004006	He ko e me‘a kia au kuo kamata lilingi hoku toto ko e kava ‘o e feilaulau; pea ‘oku tu‘unuku mai ‘a e taimi ‘o ‘eku hiki.
55004007	Kuo u tau ‘a e tau lelei, kuo u lava‘i ‘a e fakapuepue, kuo u tauhi mai ‘a e tui totonu.
55004008	Hili ‘eni kuo tuku tauhi ma‘aku ‘a e pale ‘o e mā‘oni‘oni, ‘a ia ‘e toki ‘omi kiate au ‘i he ‘aho ko ē ‘e he ‘Eiki ko e Fakamaau totonu; ‘o ‘ikai kiate au pē, ka kiate kinautolu kotoa pē foki kuo ‘ofa ki ha‘ane hā mai.
55004009	Ke ke feinga ke ha‘u vave kiate au:
55004010	he kuo li‘aki au ‘e Tīmasi, he‘ene ‘ofa ki he maama ko eni; pea kuo ne ‘alu ia ki Tesalonaika, mo Kilisiki ki Kalētia, mo Taitusi ki Talamati.
55004011	Ko Luke pē toko taha ‘oku ‘iate au. Fakaheka ‘a Ma‘ake ‘o mo omi mo koe: he ‘oku ne ‘aonga kiate au ke tokoni ‘i he Ngāue.
55004012	Ka ko Tikiko, na‘a ku fekau ia ki ‘Efesō.
55004013	Ke ke ha‘u mo koe ‘a e pulupulu na‘a ku tuku ‘ia Ka‘apo ‘i Taloasi; pea mo e ngaahi tohi, kae‘uma‘ā ‘a e ngaahi tohi kili‘i manu.
55004014	Ko ‘Ālekisānita, ko e tuki ukamea, na‘e lahi ‘a e kovi na‘a ne fai kiate au: ‘e totongi ‘e he ‘Eiki kiate ia ‘o hangē ko ‘ene ngaahi ngāue.
55004015	Ke ke vakavakai foki ‘e koe ki he toko taha ko ia, he na‘e lahi ‘ene tau‘i ‘emau ngaahi lea.
55004016	‘I he‘eku fuofua fakamatala na‘e ‘ikai ha toko taha ‘e poupou au, ka ka li‘aki au ‘e kinautolu kotoa pē: ‘ofa ke ‘oua na‘a lau ia kiate kinautolu.
55004017	Ka ko e ‘Eiki, na‘a ne ofi mai, mo ne fakamālohi‘i hoku loto, koe‘uhi ke kakato ‘iate au ‘a e tala ‘o e Kōsipeli, pea fanongo ki ai ‘a e Senitaile kātoa: pea na‘e hamusi au mei he ngutu ‘o e laione.
55004018	‘Io, ‘e hamusi au ‘e he ‘Eiki mei he ngāue kovi kotoa pē, pea te ne fakamo‘ui au, ‘o a‘u ki he‘ene fakahū au ki hono pule‘anga fakalangi–ke ‘o ‘Ene ‘Afio ‘a e kolōlia ‘o lauikuonga pea ta‘engata. ‘Ēmeni.
55004019	Tala hoku ofa kia Pisa mo ‘Akuila, pea mo e fāmili ‘o ‘Onesifolo.
55004020	Ko ‘Elasito, na‘a ne nofo ‘i Kolinitō; ka na‘a ku tuku ‘a Talofima ‘i Mileto ‘oku mahaki.
55004021	Feinga pē ke ke ha‘u ‘i he te‘eki ke hoko ‘a e momoko. ‘Oku ‘ofa atu ‘a ‘Iupulo, mo Piutena, mo Laino, mo Kalōtia, pea mo e kāinga kotoa pē.
55004022	‘Ofa ke ‘i ho laumālie ‘a e ‘Eiki. ‘Ofa ke ‘iate kimoutolu ‘a e kelesi.
56001001	TŪ ko au Paula ko e tamaio‘eiki ‘a e ‘Otua, kae‘uma‘ā ko e ‘aposetolo ‘a Sīsū Kalaisi ma‘a e tui ‘a e kau Fili ‘e he ‘Otua,
56001002	pea ma‘anau ‘ilo kānokano ki he mo‘oni, ‘a e mo‘oni ‘oku ne langa‘i ‘a e lotu, ‘i he ‘amanaki ki he mo‘ui ta‘engata, ‘a ia ne tala‘ofa ‘e he ‘Otua ta‘efa‘a loi mei he ngaahi kuonga ‘o ‘ītāniti.
56001003	Ka na‘a ne fakahā ‘i hono ngaahi kuonga totonu ‘a ‘ene folofola, ‘i he malanga ‘a ia na‘e tu‘anaki au ‘o tuku ki ai, ‘i he fekau ‘a hotau ‘Otua Fakamo‘ui–
56001004	ko ‘eku tohi kia Taitusi, ko hoku foha mo‘oni ‘i he lotu ‘oku ta taha ai. ‘Ofa ke ke ma‘u kelesi mo e fiemālie, mei he ‘Otua ko e Tamai, mo Kalaisi Sīsū ko hotau Fakamo‘ui.
56001005	Ko hono ‘uhinga ‘eni ‘o ‘eku tuku koe ‘i Kēliti, koe‘uhi ke ke fai atu ‘a e fakatonutonu ‘o e ngaahi me‘a na‘e toe, ‘o fakanofo faifekau ‘i he kolo hokohoko ‘o hangē ko ‘eku tu‘utu‘uni atu–
56001006	kapau ko e toko taha ia ‘oku ‘ikai ha lau ki ai, ko e husepāniti ‘o ha fefine pē taha, ‘oku ‘i ai ‘ene fānau ‘oku lotu, pea kuo ‘ikai faka‘ilo kinautolu ‘i ha fakamaveuveu, pe ko e fānau talangata‘a.
56001007	He ko hono tonu ‘o ia ‘oku pule ‘i he siasi ke ta‘elau‘i, he ko e sētuata ‘a e ‘Otua; ko e toko taha ‘oku ‘ikai tangi ke tu‘u ‘ana, ‘oku ‘ikai ‘itangofua, ‘oku ‘ikai uaine‘ia, ‘oku ‘ikai fa‘a tā, ‘oku ‘ikai havala ki he pa‘anga ‘uli;
56001008	ka ko e taha ‘oku fa‘a fakaafe ‘āunofo, ‘oku ‘ofa ki he me‘a ‘oku lelei, ‘oku anga fakapotopoto, ‘oku faitotonu, ‘oku mā‘oni‘oni, ‘oku anga fakama‘uma‘u.
56001009	‘Oku ne piki pē ki he tokāteline mo‘oni, ‘a ia na‘a ne ako ai; koe‘uhi ke ne mafai fakatou‘osi ke enginaki ‘aki ‘a e tokāteline haohaoa, pea ke ikuna ‘a kinautolu ‘oku faka‘ikai.
56001010	He ‘oku ‘i ai ha kau talangata‘a, (ko honau tokolahi mei ha‘a Kamu), ‘oku lea launoa, mo fakahala‘i ‘a e loto ‘o e kakai;
56001011	‘ē, ko hono totonu ke tau tāpuni ‘a e ngutu ‘o e kakai ko ia, he ko e fa‘ahinga ‘oku nau fakahinga ‘a e ngaahi fāmili honau kotoa, he‘enau ako‘aki ‘a e ngaahi me‘a ta‘etaau ko ‘enau sio koloa ‘uli.
56001012	‘Oku lau ‘e he toko taha ‘o e kakai na, ko e fo‘i palōfita ‘onautolu, ‘o ne pehē, Ko e anga ai pē ‘o e kau Kēliti ke loi: ko e fanga manu fekai kinautolu; ko e koto kete pe fakapikopiko.
56001013	‘Oku mo‘oni ‘a e tala ko ia, ko ia ke ke valoki māsila kinautolu, koe‘uhi ke mo‘ui lelei ‘enau lotu;
56001014	‘o ‘oua te nau nofo ki he ngaahi talatupu‘a faka-Siu, mo e ngaahi tu‘utu‘uni ‘a ha kau tangata ‘oku afe mei he totonu.
56001015	‘Oku ma‘a ‘a e me‘a kotoa pē kiate kinautolu ‘oku ma‘a; ka kiate kinautolu kuo ‘uli mo ta‘etui ‘oku ‘ikai ke ma‘a ha me‘a, ka kuo ‘uli pē honau loto mo e konisēnisi fakatou‘osi.
56001016	‘Oku nau lau ‘oku nau ‘ilo ‘a e ‘Otua, ka ‘i he‘enau ngaahi ngāue ‘oku nau faka‘ikai‘i ia, ‘e he‘enau fakalielia mo talangata‘a, mo e ‘ikai ha‘anau momo‘i sia‘a ‘i ha ngāue ‘oku lelei.
56002001	KA ko koe, ke ke lea‘aki ‘a e ngaahi me‘a ‘oku taau mo e akonaki haohaoa.
56002002	‘O pehē, ko e me‘a ki he mātu‘a tangata ke nau faka‘ehi‘ehi mei he konā, ke nau anga maopo, ke nau anga fakama‘uma‘u, ke mo‘ui lelei ‘enau tui, ‘enau ‘ofa, ‘enau kātaki.
56002003	Ke pehē foki mo e kau finemātutu‘a; ke ngali mā‘oni‘oni ‘enau anga, ‘o ‘oua ko e kau fakakovi, ‘uma‘ā ko ha ni‘ihi ‘oku pōpula ki he inu kava lahi;
56002004	ka ko e ako‘anga me‘a lelei, koe‘uhi ke nau kiee‘i ‘a e kau fefine ‘oku mālōlō ke nau ‘ofa ki honau ngaahi husepāniti, pea ‘ofa ki he‘enau fānau.
56002005	Ke nau anga fakapotopoto, ke nau angama‘a, ke nau ngāue ‘i ‘api, ke nau angalelei, ke nau anganofo ki honau ngaahi husepāniti na‘a lau‘ikovi ‘a e folofola ‘a e ‘Otua.
56002006	Pehē foki ke ke enginaki ‘a e kau talavou ke nau anga fakama‘uma‘u.
56002007	Pea ‘i he me‘a kotoa pē ke ke hā koe ko e fa‘ifa‘itakinga ngāue lelei: ‘i ho‘o akonaki ke ke hā ‘oku ke ta‘epopo mo anga maopo, pea haohaoa ho‘o lea, ‘o ‘ikai ala lau‘i;
56002008	koe‘uhi ke mā ‘a ia ‘oku ‘i he fa‘ahi ‘e taha, ko e ‘ikai ha‘ane me‘a ke lau kiate kitautolu ‘oku kovi.
56002009	Ke ke enginaki ke anganofo ‘a e kau tamaio‘eiki ki he ngaahi ‘eiki ‘anautolu, ‘o fai ke nau hōhō‘ia ‘i he me‘a kotoa pē, ‘o ‘oua ‘e fakatau‘itala;
56002010	‘o ‘oua ‘e to‘oto‘onoa: ka nau mātu‘aki fai‘aki ‘a e lototō mo‘oni; koe‘uhi ke teunga‘ia ‘iate kinautolu ‘i he me‘a kotoa pē ‘a e tokāteline ‘a hotau ‘Otua Fakamo‘ui.
56002011	He kuo fakahā mai ‘a e kelesi ‘a e ‘Otua, ‘a e kelesi ‘oku ‘omi fakamo‘ui ki he kakai kotoa pē,
56002012	‘oku ne ngaohia kitautolu ke tau fakafisi ki he faka‘otuamate, mo e ngaahi holi fakaemāmani; ka tau mo‘ui anga fakama‘uma‘u mo angatonu mo anga fakalotu ‘i he maama ko eni:
56002013	he‘etau nofo‘aki tali ki he ‘amanaki mohu monū‘ia, ‘io, ko e fakahā mai ‘o e lāngilangi‘ia ‘o Sīsū Kalaisi, ko e ‘Otua Lahi pea ko hotau Fakamo‘ui.
56002014	‘A ia na‘a ne foaki ia ‘e ia koe‘uhi ko kitautolu; koe‘uhi ke ne huhu‘i kitautolu mei he maumau lao kotoa; pea fakama‘a ma‘ana hano kakai tonu ‘o‘ona, ha kakai ‘oku mamahi‘i ‘a e ngaahi ngāue lelei.
56002015	Ko e ngaahi me‘a ni ke ke lea‘aki mo enginaki mo valoki ‘aki, ‘o fai fakapule ai pē. ‘Oua na‘a tuku ke ta‘etoka‘i koe ‘e ha taha.
56003001	FAKAMANATU kiate kinautolu ke nau anganofo ki he ngaahi pule mā‘olunga, mo e ngaahi tu‘unga; ke nofo talangofua pē; ke nofo teu ki he ngāue lelei kotoa pē:
56003002	ke ‘oua te nau lau‘ikovi ha taha: ke ‘oua na‘a ko e kau veipā, ka ko e kau faka‘atu‘i pē, ‘o mātu‘aki fai‘aki ‘a e anga kātaki ki he kakai kotoa pē.
56003003	He ko kitautolu foki ‘i mu‘a, ko e kau ta‘eloto, talangata‘a, mo ‘alu hē; ‘o tau nofo pōpula ki he ngaahi holi mo e ngaahi mālie kehekehe; ‘o tau mo‘ui‘aki ‘a e fakama‘ito‘a, mo e meheka, ko e fehi‘anekina kitautolu pea tau fetāufehi‘a‘aki.
56003004	Ka ‘i he faifai pea fakahā mai ‘a e angalelei ‘a hotau ‘Otua Fakamo‘ui, mo ‘ene ‘ofa ki he tangata,
56003005	na‘e ‘ikai tupu ‘ene fakamo‘ui kitautolu mei ha ngaahi ngāue na‘a tau fai ‘i ha‘atau mā‘oni‘oni, ka ko e me‘a pē ‘i he‘ene ‘alo‘ofa na‘a ne fakamo‘ui kitautolu, ‘i he pālutu‘anga ‘o e fanau‘i fo‘ou, pea mo e fakafo‘ou ‘e he Laumālie Mā‘oni‘oni:
56003006	‘a ia na‘a ne lilingi mai ‘o lahi kiate kitautolu ‘ia Sīsū Kalaisi ko hotau Fakamo‘ui;
56003007	koe‘uhi ke fakatonuhia kitautolu ‘i he kelesi ‘a ‘Ene ‘Afio, ‘o tau hoko ai ko e ngaahi ‘ea ki he mo‘ui ta‘engata, kae ‘amanaki pē.
56003008	‘Oku mo‘oni ‘a e lea ko ia, pea ko hoku loto ke ke fu‘u fakapapau ki he ngaahi me‘a pehē, koe‘uhi ke ‘ilonga kinautolu kuo tui ki he ‘Otua, ke nau tokanga ke nofo ki he ngaahi ngāue lelei. Ko e ngaahi me‘a pehē ‘oku lelei mo ‘aonga ki he kakai.
56003009	Ka ko e ‘eke me‘a launoa, mo e ngaahi lau hokohoko, mo e ngaahi fetu‘usi, mo e ngaahi fakakikihi ‘i he Lao, ke ke faka‘ehi‘ehi mei ai, he ko e ngaahi me‘a ta‘e‘aonga ia mo ikunoa.
56003010	Ko e tangata ‘oku fakatupu mavahevahe, ke ke tākitala‘i tu‘o taha, tu‘o ua, pea ke toki mavahe mei ai;
56003011	‘i ho‘o ‘ilo, ko e toko taha pehē kuo fulikivanu, pea ‘oku ne ‘ū angahala pē, neongo ‘oku tala ‘e hono loto ‘oku ne halaia.
56003012	Ka u ka fekau atu ‘a ‘Ātema, pe ko Tikiko, ke ke fai feinga ke vave mai kiate au ki Naikopoli: he kuo u tu‘utu‘uni ke fa‘ahita‘u momoko ‘i he potu ko ia.
56003013	Ko e me‘a kia Sena ko e tufungalao, mo ‘Āpolosi, ke ke nima mo e va‘e ‘a e tokonaki ‘o ‘ena fononga atu, ke ‘oua te na masiva ‘i ha me‘a.
56003014	Kae‘uma‘ā ke ako ‘a e kakai ‘otautolu ‘i he fai ‘o e ngaahi ngāue lelei, he‘enau tokoni ki hona tokonaki, telia na‘a nau ta‘eha fua.
56003015	‘Oku ‘ofa atu ‘a e kāinga kotoa pē ‘oku ‘iate au. Tala hoku ‘ofa ki he kakai kotoa pē ‘oku ‘ofa kiate kimautolu ‘i he lotu. ‘Ofa ke ‘iate kimoutolu kotoa pē ‘a e kelesi.
57001001	TŪ ko kimaua–‘a Paula ko ha nofo pilīsone ‘a Sīsū Kalaisi, pea mo si‘i kāinga ko Tīmote–ko ‘ema tohi kia Filimone ko homa ‘ofa‘anga, mo e kaungā ngāue ‘omaua.
57001002	Pea kia ‘Afia, ko si‘oma sisitā, pea kia ‘Ākipo, ko homa hoa tau, pea ki he siasi ‘oku ‘i ho ‘api.
57001003	‘Ofa ke mou ma‘u kelesi mo e fiemālie mei he ‘Otua ko ‘etau Tamai mo e ‘Eiki ko Sīsū Kalaisi.
57001004	‘Oku ou fakafeta‘i ma‘u ai pē ki hoku ‘Otua, ‘o u takua koe ‘i he‘eku ngaahi lotu;
57001005	he‘eku fanongo ki ho‘o fai ‘ofa mo e tui ki he ‘Eiki ko Sīsū, pea mo e kau lotu kotoa pē:
57001006	koe‘uhi ke ngāue mālohi ho‘o feohi fakalotu, ‘o taka ‘i he ‘ilo kānokano ‘o e me‘a lelei kehekehe ‘oku ‘iate kitautolu, ‘o hu‘u kia Kalaisi.
57001007	He kuo lahi ‘eku fiefia mo ‘eku fiemālie ‘i ho‘o ‘ofa, koe‘uhi ‘oku nonga ‘a e loto ‘o e kāinga lotu ‘i ho‘o ngāue, ‘alā.
57001008	Ko ia, neongo te u lava noa pē ‘ia Kalaisi ke tu‘utu‘uni ke ke fai ‘a e me‘a ‘oku totonu, ka ‘oku ou fie fai ko e kole pē, ‘o tu‘unga ‘i he ‘ofa.
57001009	Pea ‘i hoto anga ko ia, ‘a kita Paula, ko e motu‘a, pea ‘i he taimi ni ko e nofo pilīsone foki ‘a Sīsū Kalaisi,
57001010	‘oku te kole atu koe‘uhi ko si‘oku foha, ‘a ia kuo u ma‘u ‘i hoku ha‘isia, ‘io, ‘a ‘Onesema:
57001011	‘a ia na‘e ‘ikai ‘aonga kiate koe ‘i mu‘a, ka ‘i he taimi ni ‘oku ‘aonga kiate koe mo au, ‘a ia kuo u fakafoki atu.
57001012	Ko e tangata ko ia, ‘a ia ‘oku tatau mo ha kakano ‘o hoku manava–
57001013	‘ē, na‘a ku mei loto ke ta‘ofi ia mo‘oku, koe‘uhi ke ne fetongi koe ‘i hoku tauhi, lolotonga ‘oku ou mo‘u ha‘isia koe‘uhi ko e Kōsipeli.
57001014	Ka na‘e ‘ikai te u fie fai ha me‘a ta‘e te te ma‘u ha‘o poa, na‘a hā ho‘o ‘ofa, ‘o hangē ha fakakoloto, ‘o ‘ikai ko e fai loto lelei.
57001015	He na‘a ko hono ‘uhinga ia ‘o ho‘omo māvae fo‘i houa pē, koe‘uhi ke ke ma‘u mo‘ou ‘o ta‘engata;
57001016	‘o ‘ikai kei hangē ko ha pōpula, kae makehe mo ha pōpula, ‘io, ko ha tokoua ‘ofeina–‘oku ne mātu‘aki pehē kiate au, kae huanoa ha‘ane pehē kiate koe; he ‘oku ‘o‘ou ia ‘i he sino pea ‘i he lotu fakatou‘osi.
57001017	Ko ia, kapau ‘oku ke lau au ko ho kaume‘a, pea ke tali ‘a e tangata ko ia ‘o hangē ko au.
57001018	Ka ‘o kapau na‘a ne ngāue ta‘etotonu kiate koe ‘i ha me‘a, pe ‘oku ne mo‘ua, tohi ia kiate au.
57001019	Ko au Paula, ‘oku ou tohi ‘aki hoku nima ‘o‘oku, te u totongi ia ‘e au (tuku kehe ho mo‘ua kiate au, ‘a ia foki ko ho kotoa).
57001020	‘Io, nga‘ata, taumaiā ke ke ‘aonga foki kiate au ‘i he ‘Eiki: fakafiemālie hoku loto ‘ia Kalaisi.
57001021	Kuo u tohi atu ‘i he‘eku falala te ke talangofua mai, he‘eku ‘ilo ‘e hulu atu ho‘o fai ‘i he me‘a kuo u tala.
57001022	Kae‘uma‘ā foki, ke ke teuteu ha loki mo‘oku; he ‘oku te ‘amanaki ‘e tali ho‘omou ngaahi lotu, pea ‘e tuku atu au kiate kimoutolu.
57001023	‘Oku ‘ofa atu ‘a ‘Epafasi, ‘a ia ‘oku nofo pilīsone mo au ‘ia Kalaisi Sīsū:
57001024	mo si‘oku kaungā ngāue ko Ma‘ake, mo ‘Alisitako, mo Tīmasi mo Luke.
57001025	Ko e kelesi ‘a hotau ‘Eiki ko Sīsū Kalaisi, ‘ofa ke ‘i homou laumālie ia.
58001001	NA‘E fakakongokonga mo anga kehekehe ‘a e fai mu‘a ‘e he ‘Otua ‘ene folofola ki he Mātu‘a ‘i he kau Palōfita, ka ‘i he faka‘osi ‘o ono‘aho na‘a ne folofola kiate kitautolu ‘i ha ‘Alo;
58001002	‘a e Toko Taha na‘a ne tu‘utu‘uni ko e ‘ea ‘e ‘o‘ona ‘a e me‘a kotoa pē, ‘a ia foki na‘e fou ai ‘ene ngaohi ‘a e ngaahi ‘univeesi;
58001003	ko e Toko Taha ‘a ia ko e ulo atu ‘o Hono lāngilangi, mo e ‘īmisi ‘o ko ne ‘Afio mo‘oni, mo ne pou pē ‘a e ‘univeesi ‘aki ‘a e folofola ‘a ‘Ene Māfimafi, pea ‘i he hili ‘ene feia ‘a e fakama‘a angahala, na‘a ne nofo hifo mei he to‘omata‘u ‘o ‘Ene ‘Afio ‘i ‘olunga;
58001004	kuo ne hoko ‘o fu‘u mā‘olunga ‘i he kau ‘āngelo, ke hoa mo e fu‘u hulu atu ‘o e huafa kuo tō mo‘ona ‘i ho‘onautolu.
58001005	He ko hai ‘i he kau ‘āngelo ne folofola ki ai ‘i ha taimi, ‘o pehē, Ko hoku ‘Alo koe, Kuo u fakatupu koe he ‘aho ni? Mo ne toe folofola, Te u nofo au ko ‘ene Tamai, Pea ‘e nofo ia ko hoku Foha.
58001006	Kae‘uma‘a, ‘oka ne ka toe ‘omi ‘a e Ta‘okete ki māmani, ‘Oku ne me‘a, Pea ke hū ā kiate ia ‘a e kau ‘āngelo fua pē ‘a e ‘Otua.
58001007	Pea ‘i he‘ene lau foki ki he kau ‘āngelo, ‘oku ne me‘a ‘o pehē, ‘A ia ‘oku ne ngaohi ‘ene kau ‘āngelo ko e ngaahi matangi, Pea ko ‘ene kau ngāue ko e ulo‘i afi.
58001008	Ka ko ‘ene lau ki he ‘Alo ‘oku pehē, ‘E ‘Otua, ko ho taloni ‘oku ne a‘usia ‘a e kuonga ‘o ‘ītāniti: Pea ko e sēpita ‘a Faitotonu, Ko ha sēpita ia ‘o hono pule‘anga.
58001009	Ne ke manako ki he faitotonu, Ka ke fehi‘a ki he maumau lao; Ko ia ko e ‘Otua, ‘io, ko ho ‘Otua Na‘a ne pani ‘aki koe ‘aki ‘a e lolo ‘o e fiefia, ‘O lahi hake ‘i ho ngaahi kaungāme‘a.
58001010	Mo ‘eni, Ko koe, ‘Eiki, ‘i he kamata‘anga na‘a ke tanu pou ‘a māmani; Pea ko e ngāue ‘a ho nima ‘a e ngaahi langi.
58001011	‘E ‘auha ia; ka ke tu‘u ai pē koe; ‘Io, te nau faka‘au kotoa ke motu‘a ‘o hangē ko ha kofu;
58001012	Pea te ke fatufatu ia ‘o hangē ko ha pulupulu; ‘Io, ‘e fetongi ia hangē ha kofu: Ka ka pehē pehē ai pē ‘a e ‘Afiona Pea ko ho ngaahi ta‘u ‘e ‘ikai ngata.
58001013	Kae‘uma‘ā ko hai ‘i he kau ‘āngelo kuo ne folofola ai ‘i ha taimi, Nofo koe mei hoku to‘omata‘u, Kae‘oua ke u ngaohi ho ngaahi fili ko ho tu‘ungava‘e.
58001014	‘Ikai ko e kau laumālie ngāue ‘a kinautolu fua pē, ‘oku kouna atu ke fai ha lakanga, koe‘uhi ko kinautolu te nau hokosi ‘a e fakamo‘ui?
58002001	KO E me‘a ia ‘oku totonu ke ‘āsili ai ‘etau fakatokanga ki he ngaahi me‘a kuo ongo mai, na‘a ‘iloange te tau ‘auhia atu ‘o tovale mo ia.
58002002	He kapau ā na‘e pau leva ‘a e lea na‘e talafono‘aki ‘e he kau ‘āngelo, pea ‘ilonga ha laka kehe pe ha talangata‘a na‘e tō ki ai hono totongi totonu.
58002003	Pea te ta hao fēfē kitaua, ‘o kapau kuo ta ta‘etokanga‘i ‘a e fakamo‘ui ‘oku pehē fau? he na‘e kamata hono talafono‘aki ‘e he ‘Eiki, pea na‘e fakapapau kiate kitautolu ‘e kinautolu na‘e fanongo ki ai.
58002004	Pea na‘e kaungā fakamo‘oni foki ‘a e ‘Otua ‘aki ha ngaahi faka‘ilonga, mo ha ngaahi me‘a fakaofo, mo ha ngaahi mana kehekehe: kae‘uma‘ā ha ngaahi tufakanga Laumālie Mā‘oni‘oni, ne vahevahe ‘o fakatatau ki he finangalo ‘o ‘Ene ‘Afio.
58002005	He tala‘ehai na‘a ne tuku ki lalo ki he kau ‘āngelo ‘a e tu‘u ka hoko, ‘a ia ‘oku tau lea ki ai.
58002006	Ka ‘oku fakapapau mai ‘e ha taha ‘i ha potu ‘e taha, ‘o pehē, Ko e hā ‘a e tangata, ke ke manatu kiate ia? Pe ko e hako ‘o e tangata, Ke ke ‘a‘ahi kiate ia?
58002007	Na‘a ke tuku ia ke mā‘ulalo si‘i pē ‘i he kau ‘āngelo; Na‘a ke fakakalauni ia ‘Aki ‘a e lāngilangi mo e faka‘apa‘apa‘ia. Pea na‘a ke fakanofo ia Ke pule ki he ngaahi ngāue ‘a ho nima:
58002008	Na‘a ke tuku ke ‘i he lalo va‘e ‘o‘ona ‘a e me‘a kotoa pē. ‘Io, ‘i he‘ene tuku ki lalo ‘a e me‘a kotoa pē kiate ia, na‘e ‘ikai te ne fakatoe ha momo‘i me‘a ta‘etuku ki lalo ‘iate ia. Ka ‘i onopooni, tala‘ehai ‘oku tau vakai kuo tuku ki lalo ‘a e me‘a kotoa pē kiate ia.
58002009	Ka ko e toko taha pē ‘oku tau sio ki ai, ‘a ia na‘e ngaohi ke mā‘ulalo si‘i pē ‘i he kau ‘āngelo, ‘a Sīsū; ‘a ia, ko e me‘a ‘i he‘ene kātaki ‘a e mamahi ‘o e pekia, kuo fakakalauni ‘aki ‘a e lāngilangi mo e faka‘apa‘apa‘ia; koe‘uhi ‘i he ‘ofa ‘a e ‘Otua ke ne kamata ‘a e mate ma‘a e tangata takitaha.
58002010	He na‘e taau mo ‘Ene ‘Afio, ‘a ia ‘oku ma‘ana ‘a e me‘a kotoa pē, pea ‘oku fo‘ou ‘iate ia ‘a e me‘a kotoa pē, ke ne taki ki he lāngilangi ha ngaahi foha tokolahi, he‘ene fakahaohaoa ‘a e Takimu‘u ‘o honau fakamo‘ui ‘i he‘ene kātaki ‘a e ngaahi mamahi.
58002011	He ko Ia ‘oku fakatāpui, mo kinautolu ‘oku tapui, ‘oku tupu kotoa pē mei ha toko taha: ko hono ‘uhinga ia foki ‘oku ‘ikai te ne mā ai ke lau kinautolu ko e ngaahi tokoua, he‘ene pehē,
58002012	Te u fakahā ho huafa Ki hoku ngaahi tokoua; Te u hiva‘aki koe I he lotolotonga ‘o e fakataha.
58002013	Pea ‘oku ne toe pehē, Te u nofo au ko e falala kiate ia, Mo ne pehē foki, Ko au ‘eni mo e fānau kuo foaki ‘e he ‘Otua kiate au.
58002014	‘Āua; ko ia, ko e me‘a ‘i he ‘inasi ‘a e fānau ‘i he toto mo kakano, pehē na‘e ‘inasi ‘a ia foki ‘i he ongo me‘a ko ia; koe‘uhi, ko e me‘a ‘i he‘ene mate, ke ne fakaka‘anga ‘a e toko taha ‘a ia ‘oku ‘a‘ana ‘a e mālohi ‘o e mate, ‘a ia ko e Tēvolo.
58002015	Pea ke ne fakatau‘atāina ‘a e fa‘ahinga ko ia kotoa pē kuo nau mo‘ui‘aki ‘a e nofo pōpula, he‘enau manavahē ki he mate.
58002016	He tala‘ehai koā, ko ha kau ‘āngelo ia ‘oku ne pukenima‘i; ka ko e hako ‘o ‘Epalahame ia ‘oku ne pukenima‘i.
58002017	Ko ia ai, na‘e pau ke fakatatau ai ia mo hono ngaahi tokoua ‘i he me‘a kotoa pē, koe‘uhi ke ne hoko ko ha Taula‘eiki Lahi ‘oku ‘ofangofua mo lototō, ke ne tokanga ki he‘enau ngaahi me‘a mo e ‘Otua, koe‘uhi ke ne fai ‘a e fakalelei ‘i he angahala ‘a e kakai.
58002018	He ko e me‘a kuo ne mamahi ai ‘e ia ‘i hono ‘ahi‘ahi‘i, ‘oku ne lava ke tokoni ai kiate kinautolu ‘oku ‘ahi‘ahi‘i.
58003001	KO IA, ‘e hoto ngaahi tokoua tapu, si‘i kau ‘i ha ui mei langi, mou tokanga‘i ‘a e ‘Aposetolo mo Taula‘eiki Lahi ‘o ‘etau lotu, ‘io, ‘a Sīsū;
58003002	‘ene lototō kiate ia na‘a ne ngaohi ia, ‘o hangē foki na‘e lototō ‘a Mōsese ‘i he ‘api kotoa ‘o ‘Ene ‘Afio.
58003003	He kuo lau ‘a e toko taha ko eni ‘oku ne taau mo ha fakahīkihiki lahi ‘ia Mōsese, ke hoa mo e lahi hake ‘o e mahu‘inga ‘o‘ona na‘a ne langa ‘a e ‘api, ‘i he mahu‘inga ‘o e ‘api.
58003004	Seuke, ‘ilonga ha ‘api, kuo pau na‘e langa ‘e ha taha; pea ko ia na‘a ne langa ‘a e me‘a kotoa pē ko e ‘Otua.
58003005	Pea ko Mōsese foki na‘a ne lototō ‘i he ‘api kotoa ‘o ‘Ene ‘Afio, ko e matāpule pē, mo‘o fakamo‘oni ki he ngaahi me‘a ka folofola‘aki ‘amui.
58003006	Ka ko e lototō ‘a Kalaisi, ko e fai ‘a ha ‘Alo ‘oku pule ki he ‘api ‘o ‘Ene ‘Afio; ‘a ia ko hono ‘api ‘a kitautolu, ‘o kapau te tau kuku ma‘u ‘o a‘u ki he ngata‘anga ‘a ‘etau lotolahi, mo ‘etau viki ‘i he‘etau fakatu‘amelie kuo ma‘u.
58003007	Ko ia–hangē ko e folofola ‘a e Laumālie Mā‘oni‘oni, Ko e ‘aho ni pē–kapau te mou fanongo ki hono le‘o.
58003008	‘Oua na‘a fakafefeka homou loto; ‘O hangē ko ia ne fai ‘i Fakahouhau, ‘O tatau mo e ‘aho ‘o ‘Ahi‘ahi ‘i he Toafa:
58003009	‘A ia na‘e ‘ahi‘ahi au ‘e ho‘omou ngaahi kui, He‘enau ala‘aki mai; ‘O nau mamata ki he‘eku ngaahi ngāue ‘O fāngofulu ta‘u.
58003010	Ko ia, na‘a ku ‘ita ki he to‘utangata ko eni, ‘o u pehē, ‘Oku nau hē ma‘u ai pē ‘i honau loto; Pea na‘e ‘ikai te nau a‘usia ‘a e ‘ilo‘i ‘o hoku ngaahi ‘alunga.
58003011	‘A ē ne u fuakava ai ‘i he‘eku ‘ita ko au ē, ha‘anau hū ki hoku Mālōlō‘anga!
58003012	Ko ia, mou vakai, ‘e kāinga, na‘a ‘iloange ‘e ai ‘i hamou toko taha ha loto kovi he ta‘etui, ‘a ia ‘oku hiki mei he ‘Otua ‘oku mo‘ui.
58003013	Ka mou feenginaki‘aki pē, ‘o hokohoko ‘aho pē, lolotonga ‘oku kei lau atu ko e ‘aho ni; na‘a fakafefeka hamou taha ‘i he kākā ‘a angahala.
58003014	He kuo tau hoko ko e kau ‘inasi ‘ia Kalaisi, ‘o kapau ā ‘oku tau kuku ma‘u ‘o a‘u ki he ngata‘anga ‘a e lotopau na‘a tau kamata ‘aki.
58003015	[‘A ia ‘oku hā] ‘i hono pehē mai, Ko e ‘aho ni, ‘o kapau te mou fanongo ki hono le‘o, ‘oua na‘a fakafefeka homou loto, ‘o hangē ko e fai ‘i Fakahouhau.
58003016	He ko hai ‘a kinautolu na‘e fanongo kae fakatupu houhau? ‘Ā, ‘ikai ko kinautolu ia kotoa pē na‘e ‘alu atu mei ‘Isipite ‘ia Mōsese?
58003017	Pea ko hai na‘a ne ‘ita ki ai ‘o fāngofulu ta‘u? ‘ikai ko kinautolu ia na‘e angahala, ‘a ia na‘e mokulu honau ngaahi kupu ‘i he Toafa?
58003018	Pea ko hai ‘a kinautolu na‘a ne fuakava ki ai, ‘e ‘ikai te nau hū ki hono mālōlō‘anga? ‘Ikai ko kinautolu na‘e talangata‘a?
58003019	Pea ‘oku tau vakai, na‘e ‘ikai te nau lava ke hū, koe‘uhi ko ‘enau ta‘etui.
58004001	‘ĀUA; ko ia, neongo ‘oku toe pē ha palōmesi ke ta hū ki hono mālōlō‘anga, ke tau manavahē mu‘a na‘a faifai pea hā kuo tōmui hamou toko taha.
58004002	He ko kitautolu foki kuo tala ki ai ha ongoongolelei, ‘o hangē ko kinautolu: ka ko e lea ‘o e ongoongo na‘a nau fanongo ki ai, na‘e ‘ikai ‘aonga ki he fa‘ahinga ko ia, ko e ‘ikai fakataha kinautolu ‘e he‘enau tui mo e kakai na‘e tuitala ki ai.
58004003	He ‘oku ta hū ki he mālōlō‘anga, ‘a kitaua na‘e tui, ‘o hangē ā ‘ene folofola, ‘A ē ne u fuakava ai ‘i he‘eku ‘ita, Ko au ē ha‘anau hū ki hoku mālōlō‘anga! Neongo kuo ‘osi ‘a e ngaahi ngāue talu mei he fokotu‘u ‘o māmani.
58004004	He kuo ne folofola ‘i ha potu ‘e taha, ‘i he‘ene lau ki he Sāpate, ‘o pehē, Pea na‘e mālōlō ‘a e ‘Otua ‘i hono fitu ‘o e ‘aho mei he‘ene ngaahi ngāue kehekehe.
58004005	Pea ‘i he potu tohi ko eni ‘oku ne toe folofola mai, Ko au ē, ha‘anau hū ki hoku mālōlō‘anga!
58004006	Tā ‘oku kei toe ha ni‘ihi ke hū ki ai, pea ko kinautolu na‘e tomu‘a tala ki ai ‘a e ongoongolelei na, na‘e ‘ikai te nau hū ki ai koe‘uhi ko e talangata‘a.
58004007	Ko ia, ‘oku ne toe kotofa ha ‘aho, ‘o pehē, Ko e ‘aho ni pē–ko ‘ene folofola ē ‘ia Tēvita, kuo hili ha taimi, ko futu: ‘o hangē ko ia na‘e lau ‘anenai, Ko e ‘aho ni pē–kapau te mou fanongo ki hono le‘o, ‘Oua na‘a fakafefeka homou loto.
58004008	He ka ne fakamālōlō kinautolu ‘e Sīsū, (‘a ia ko Siosiua) pehē ne ‘ikai te ne folofola ki mui ki ha ‘aho kehe.
58004009	‘Āua; pea tā ‘oku toe pē ha mālōlō faka-Sāpate ma‘a e kakai ‘a e ‘Otua.
58004010	He ko ia na‘a ne hū ki hono mālōlō‘anga, na‘a ne mālōlō ‘e ia foki mei he‘ene ngaahi ngāue, ‘o hangē tofu pē ko e ‘Otua mei ha‘ana.
58004011	Ko ia, ke tau tōtōivi ke hū ki he mālōlō‘anga ko ia, na‘a ai ha taha ‘e tō ki he anga talangata‘a ko ia.
58004012	He ko e folofola ‘a e ‘Otua, ko e koto mo‘ui mo e koto mālohi, pea māsila ange ‘i ha heletā fakatoumata fua pē; ‘o ne ‘asi atu ‘o maioio‘i ‘a e loto mo e laumālie, ‘io, hono ngaahi hokonga mo e uho; pea ‘oku ne vavanga‘i ‘a e ngaahi holi mo e fakakaukau ‘o e loto.
58004013	Pea ‘oku ‘ikai ha me‘a kuo ngaohi ‘e ta‘e‘ata pē ki he ‘Ene ‘Afio: ka ‘oku telefua mo tokaima‘ananga ‘a e me‘a kotoa pē ki he fofonga ‘o ia ‘oku tau fakamaau ki ai.
58004014	Ko ia, ‘i he‘etau ma‘u leva ha Taula‘eiki Lahi ‘oku fungani, ‘a ia kuo ne ‘asi atu ‘i he ngaahi langi, ‘io, ‘a Sīsū ko e ‘Alo ‘o e ‘Otua, ko ia, ke tau puke ma‘u ‘a ‘etau lotu.
58004015	He tala‘ehai ‘oku tau ma‘u ha Taula‘eiki Lahi ‘oku ta‘emalavea ‘i hotau ngaahi vaivai‘anga, kaekehe ‘oku tau ma‘u ha toko taha kuo ‘osi ‘ahi‘ahi ‘i he me‘a kotoa pē, hangē ko kitautolu, kae ‘ikai ha‘ane angahala.
58004016	Ko ia, ke tau ‘unu‘unu atu mālohi ai ki he taloni ‘o kelesi, ke tau ma‘u meesi, mo tau ta‘imālie ha kelesi ke tokoni mai.
58005001	HE ‘ilonga ha Taula‘eiki Lahi, ko e me‘a ‘i hono to‘o mei he kakai, ko ia ‘oku fakanofo ia ma‘a e kakai, ke tokanga ki he‘enau ngaahi me‘a mo e ‘Otua; ke ne ‘atu koe‘uhi ko e angahala ‘a e ngaahi me‘a‘ofa mo e ngaahi feilaulau.
58005002	Ko e toko taha ‘oku ne lava ke fai faka‘atu‘i ki he fai vale, mo e kakai kuo hē; koe‘uhi kuo kāpui mo ia foki ‘e he vaivai‘anga.
58005003	Pea koe‘uhi ko e me‘a ko ia, kuo pau ai ke ‘atu ha feilaulau ma‘a e angahala; ‘o ‘ikai‘ia ko e kakai pē, ka ma‘ana foki.
58005004	Kae‘uma‘ā ‘oku ‘ikai ke to‘o ‘e ha taha ‘a e lakanga ko ia ma‘ana, ka ‘i hono ui ki ai ‘e he ‘Otua, ‘o hangē foki ko ‘Ēlone.
58005005	Ko ia, na‘a mo Kalaisi, na‘e ‘ikai te ne hākeaki‘i ‘e ia ia ke Taula‘eiki Lahi, ka ko ia pē na‘a ne folofola kiate ia, Ko hoku ‘Alo koe; Kuo u fakatupu koe he ‘aho ni.
58005006	Hangē foki ko ‘ene folofola ‘i he potu ‘e taha, Ko e taula‘eiki koe ‘o laui ‘ītāniti ‘I he ‘alunga ‘o Melekiseteki.
58005007	Ko e toko taha ko ia ‘i he ngaahi ‘aho ‘o ‘ene nofo kakano, na‘a ne ‘atu ‘a e ngaahi lotu, mo e ngaahi hū tōtōaki, kiate ia na‘e mafai ke fakahaofi ia mei he mate, ‘o ne fai‘aki ‘a e fu‘u kalanga, mo e tangi lo‘imata: pea na‘e tali ko e me‘a ‘i he‘ene fai fakaongoongo.
58005008	‘Io, neongo ko e ‘Alo ia, ka na‘a ne lava ‘i ‘ene talangofua, ko e ako ‘e he‘ene ngaahi mamahi.
58005009	Pea kuo fakahaohaoa leva, na‘a ne hoko ma‘anautolu fua pē ‘oku talangofua kiate ia, ko e tupu‘anga ‘o ha fakamo‘ui ‘oku laui ‘ītāniti;
58005010	he ui ia ‘e he ‘Otua, ko e Taula‘eiki Lahi ‘i he ‘alunga ‘o Melekiseteki.
58005011	‘A ia ‘oku lahi ‘emau fakamatala ke fai ki ai, pea faingata‘a hono faka‘uhinga; koe‘uhi ko ho‘omou hoko ko e kau ongongata‘a.
58005012	He neongo na‘e totonu ke mou faiako, koe‘uhi ko ho‘omou fuoloa, ka ko homou taau ‘eni ke toe ako kiate kimoutolu ‘e ha taha ‘a e motu‘alea ‘o e ngaahi ‘elemēniti ‘o e folofola ‘a e ‘Otua. ‘Io, kuo mou hoko ko ha kakai ‘oku tuha mo ha hu‘akau pē, ‘o ‘ikai mo e me‘akai mālohi.
58005013	He ‘ilonga ‘a ia ‘oku me‘akai ‘aki ‘a e hu‘akau, ‘oku ne ta‘epoto ‘i he folofola ‘o e mā‘oni‘oni, he ko e valevale ia.
58005014	Ka ko e me‘akai mālohi ‘oku ‘anautolu ‘oku matu‘otu‘a, ‘a kinautolu ‘a ia ko e me‘a ‘i he‘enau fa‘a fai, kuo ako honau ngaahi ongo‘anga ke sivi ‘a e lelei mo e kovi.
58006001	KO ia, tau tuku ā ‘a e fakamatala ‘o e ngaahi ‘elemēniti faka-Kalaisi, ka tau tuiaki atu ki he haohaoa; ‘o ‘oua na‘a tau tanupou ai pē he fakatomala mei he ngaahi ngāue mate mo e tui falala ki he ‘Otua.
58006002	He tokāteline ‘o e ngaahi papitaiso mo e hilifaki nima, ‘o e toetu‘u ‘o e pekia mo e fakamaau ta‘engata.
58006003	Pea te tau fai ia, ‘o kapau ‘e lelei ki he finangalo ‘o e ‘Otua.
58006004	He ‘ilonga kinautolu ne fakamāmangia mu‘a, mo kamata ki he me‘a‘ofa fakahēvani, pea ne hoko ko e kau ‘inasi ‘i he Laumālie Mā‘oni‘oni,
58006005	pea ne kamata hono lelei ‘o e folofola ‘a e ‘Otua, mo e ngaahi ivi ‘o e tu‘u ka hoko:
58006006	ka nau hinga pē: ‘oku ‘ikai ‘aupito lava ke toe fakafo‘ou kinautolu ke nau fakatomala, he‘enau kalusefai fo‘ou kiate kinautolu ‘a e ‘Alo ‘o e ‘Otua, ‘o fai fakahāhā pē ‘a hono fakamaa‘i.
58006007	Seuke, na‘a mo ha kelekele, ‘a ia kuo ne inumia ‘a e ‘uha ‘oku fa‘a tō ki ai, pea fakatupu ha ngaahi ‘akau ‘oku ‘aonga kiate kinautolu ‘a ia ‘oku ngoue‘i foki ma‘anautolu, ‘oku fai tāpuekina ‘a e kelekele ko ia mei he ‘Otua:
58006008	ka ‘oka tupu mei ai ‘a e ‘akau talatala mo e talatala‘āmoa, ‘oku li‘aki ia, pea kuo ofi hono fakamala‘ia; ‘a ia ko hono iku‘anga ko e vela.
58006009	Ka neongo foki kuo mau lea pehē, ka ‘oku mau mātu‘aki tui, si‘oku ‘ofa‘anga, ‘e ‘amoutolu ‘a e ngaahi lelei na, ‘io, ko e ngaahi me‘a ‘oku hoa mo e fakamo‘ui.
58006010	He tala‘ehai ‘oku fai ta‘etotonu ‘a e ‘Otua ke ne fakangalo‘i ho‘omou ngāue, mo e ‘ofa ki hono huafa na‘e hā ‘iate kimoutolu ‘i ho‘omou tokoni ki he kakai lotu, ‘a ia foki ‘oku mou kei fai.
58006011	Ka ‘oku mau faka‘amu ke hā ‘iate kimoutolu takitaha ha feinga hangē ko ia, ke fakama‘uma‘uluta ho‘omou fakatu‘amelie, ‘o a‘u ki he ngata‘anga.
58006012	Koe‘uhi ke ‘oua te mou hoko ko e kau fakapikopiko, ka ko e kau fa‘ifa‘itaki ‘o e kakai kuo nau hokosi ‘a e ngaahi tala‘ofa ‘i he‘enau tui mo e kītaki.
58006013	He ko ‘Epalahame na‘e fai ha tala‘ofa ki ai ‘e he ‘Otua; pea ‘i he ‘ikai ha toko taha mā‘olunga hake ke ne lea tuki ai, ko ia na‘a ne lea tuki ‘i He ‘ene ‘Afio,
58006014	‘o pehē, Ko au ē te u mātu‘aki tāpuaki‘i koe, pea te u mātu‘aki fakatokolahi‘i koe.
58006015	Pea ‘i hono pehe‘i, na‘a ne kītaki, ‘o ne lava‘i ‘a e tala‘ofa.
58006016	Seuke, ‘oku lea tuki ‘a e kakai ‘iate ia ‘oku mā‘olunga, pea ka ai ha‘amo fakakikihi, ‘oku fakangatangata ‘e ha lea tuki, pea pau ai ‘a e me‘a.
58006017	Ko ia, ko e ‘Otua, ‘i he‘ene finangalo ke ‘āsili hā ki he ngaahi ‘ea ‘o e tala‘ofa hono mata‘eliliu ‘o ‘Ene tu‘utu‘uni, ko ia na‘a ne fakamamafa ‘aki ha lea tuki:
58006018	koe‘uhiā, ko e me‘a ‘i he ‘i ai ‘a e ongo me‘a ta‘emaliliu ‘e ua, ‘a ia na‘e ‘ikai ‘aupito lava ke loi ai ‘a e ‘Otua, ko ia ke ai hatau tokoni mālohi, ‘a kitaua kuo ta hola hūfanga ke puke ki he ‘amanaki ‘oku tala humaki mai:
58006019	‘a e ‘amanaki ko ia ‘oku tau ma‘u mo‘o taula hotau laumālie, ko e taula mālohi mo ma‘uma‘uluta, pea kuo lī ki he loto tatau;
58006020	‘a ia kuo hū ki ai ‘a Sīsū ma‘atautolu, ko hotau Takilele, he‘ene hoko ko e Taula‘eiki Lahi ‘i he ‘alunga ‘o Melekiseteki, ‘o laui ‘ītāniti.
58007001	HE ko e Melekiseteki ko ia, ‘a e Tu‘i Salema, ‘a e taula‘eiki ‘a e ‘Otua Taupotu, ‘a e toko taha na‘e fakafetaulaki kia ‘Epalahame ‘i he‘ene foki mai mei he taa‘i ‘o e ngaahi tu‘i, mo ne tāpuaki‘i ia;
58007002	‘a e toko taha foki na‘e tuku ma‘ana ‘e ‘Epalahame hono vahehongofulu ‘o e me‘a kotoa; ‘a ia ko e ‘uhinga ‘o hono ‘uluaki hingoa ko e Tu‘i ‘o e Mā‘oni‘oni, pea hoko mo hono hingoa ‘e taha ko e Tu‘i Salema, ‘a ia ko e Tu‘i ‘o e Melino;
58007003	ta‘eha‘ane tamai, ta‘eha‘ane fa‘ē, ta‘ehano hohoko, ‘a ia ‘oku ‘ikai ha kamata‘anga ‘o hono ngaahi ‘aho, pe ha ngata‘anga ‘o ‘ene mo‘ui; kae‘uma‘ā ‘oku fakatatau ki he ‘Alo ‘o e ‘Otua–ko e Melekiseteki ko ia ‘oku ne nofo taula‘eiki ai pē.
58007004	‘Ē, vakai ā; hono ‘ikai lahi ‘a e tangata ko ia! he na‘e ‘atu ki ai ‘e ‘Epalahame ‘a e vahehongofulu, ‘a e fungani ‘o e vete, ‘io, na‘e ‘atu ‘e ‘Epalahame ko e Pēteliake!
58007005	Pea ko eni, ko kinautolu ‘o e hako ‘o Līvai ‘oku ma‘u ‘a e lakanga fakataula‘eiki, ‘oku ‘i ai ‘enau tu‘utu‘uni fakalao ke to‘o ‘a e vahehongofulu mei he kakai; ‘a ia ko e ma‘u mei honau kāinga, neongo ko e mātu‘aki tupu kinautolu mei he mānava ‘o ‘Epalahame.
58007006	Ka ko e toko taha ‘eni, ‘a ia ‘oku ‘ikai kākunga ke hoko ki he fa‘ahinga ko ia, ka kuo ne to‘o ‘a e ‘inasi hongofulu meia ‘Epalahame; ‘io, pea kuo ne tāpuaki‘i ‘a e toko taha na‘e ‘a‘ana ‘a e ngaahi tala‘ofa.
58007007	Pea tala‘ehai ‘e fa‘a faka‘ikai ki ai, ‘oku tāpuaki‘i ‘a e si‘i ‘e he lahi.
58007008	Kae‘uma‘ā foki, ‘i he me‘a ko eni, ‘oku ma‘u ‘a e ngaahi vahe hongofulu ‘e ha kakai ‘oku mate; ka ‘i he me‘a ko ena, ‘oku ma‘u ‘e ha toko taha ‘a ia ‘oku fakahā‘ia mai ‘oku ne mo‘ui.
58007009	‘Io, tapu mo kimoutolu, ko Līvai foki, ‘a ia ‘oku ‘a‘ana ‘a e ngaahi vahe hongofulu, na‘e fakatukuhau‘i ia ‘ia ‘Epalahame;
58007010	he na‘a ne kei ‘i he mānava ‘o ‘ene kui ‘i he fakafetaulaki kiate ia ‘e Melekiseteki.
58007011	Pea ko eni, ka ne lava ‘a e fakahaohaoa ‘i he fai‘aki ‘a e taula‘eiki faka-Līvai, (he ko ia ia ‘a e me‘a na‘e tu‘unga ki ai ‘a e ma‘u Lao ‘e he kakai ‘Isileli pea koe‘uma‘ā ke fokotu‘u ha taula‘eiki ‘oku fa‘ahinga kehe ‘i he ‘alunga tokua ‘o Melekiseteki, ‘o ‘ikai ‘i he ‘alunga ‘o ‘Ēlone?
58007012	He ko e pehē leva kuo liliu ‘a e taula‘eiki, tā kuo pau ‘oku ‘i ai ‘a e liliu ‘o e lao.
58007013	Ka na‘e fai: he ko e toko taha ‘oku kau ki ai ‘a e lea ko ia, ‘oku ne kau ki ha matakali kehe, ko e matakali kuo te‘eki si‘i ke nofo hanau taha ki he ngāue ‘o e ‘ōlita.
58007014	He ‘oku mātu‘aki mahino kuo tupu hotau ‘Eiki mei ha‘a Siuta, ‘a ia ko e matakali na‘e ‘ikai ha momo‘i lau taula‘eiki mei ai ‘e Mōsese.
58007015	Kae‘uma‘ā ē, ‘oku ‘āsili hā ‘a e me‘a ko ia, ‘o kapau leva ‘oku ‘i he tatau ‘o Melekiseteki ‘a e fokotu‘u ‘o ha taula‘eiki kehe,
58007016	ha toko taha ‘oku ‘ikai te ne hoko pehē mei ha lao ‘oku fakaekakano hono tu‘utu‘uni, ka ‘oku ne hoko ki ai ‘i he ivi ‘o ha mo‘ui ‘oku ta‘emavete:
58007017	he ‘oku fakahā mai ia ‘o pehē, Ko e taula‘eiki koe ‘o ta‘engata ‘i he ‘alunga ‘o Melekiseteki.
58007018	‘Āua, he ‘oku hoko ai ‘a e tāmate‘i ‘o e tu‘utu‘uni ‘oku mu‘omu‘a, koe‘uhi ko hono me‘a na‘e vaivai mo ta‘e‘aonga.
58007019	(He tala‘ehai na‘e ai ha momo‘i me‘a ‘e fakahaohaoa ‘e he Lao) pea ‘oku hoko ai ‘a e fakahū mai, ‘o kanoni ‘aki, ha falala‘anga lelei hake, ‘a ia ‘oku tau fakaofiofi ai ki he ‘Otua.
58007020	Pea ko e me‘a ‘i he ‘ikai hoko ia ta‘eha lea tuki; (he ko kinautolu na‘a nau hoko ‘o taula‘eiki ta‘eha lea tuki;
58007021	ka ka ō mo e hoko ‘a‘ana ha lea tuki, fai ‘e ia na‘e folofola kiate ia ‘o pehē, Kuo lea tuki ‘e he ‘Eiki, pea ‘e ‘ikai te ne liliu, Ko e taula‘eiki koe ‘o ta‘engata).
58007022	Ko ia, ‘oku hoa mo ia ‘a e lelei lahi hake ‘o e fuakava, ‘a ia kuo hoko ‘a Sīsū ko hono Talifaki.
58007023	Kae‘uma‘ā, ko kinautolu na‘e fokotu‘u tokolahi ke taula‘eiki, koe‘uhi ko e ta‘ofi ‘e he mate ‘enau fai ma‘u pē.
58007024	Ka ko e toko taha ni, ko e me‘a ‘i he‘ene tolonga ‘o ta‘engata, ko ia ‘oku ‘ikai liua ‘ene lakanga taula‘eiki.
58007025	Ko ia ai foki ‘oku ne mafai ke fakamo‘ui opeope ‘a kinautolu ‘oku ha‘u ki he ‘Otua ‘iate ia, ko ‘ene mo‘ui ma‘u ai pē ke hufekina kinautolu.
58007026	He na‘e tuha foki mo kitautolu ha Taula‘eiki Lahi ‘oku pehē, ha taha ‘oku mā‘oni‘oni, mo ‘ata‘atā mei he kovi, mo ta‘emele; ha taha kuo mavahe mei he kakai angahala, pea kuo hoko ‘o motu atu ‘i he ngaahi langi.
58007027	Ko e toko taha ‘oku ‘ikai pau ke ne fua ‘atu ma‘ana ‘i he ngaahi ‘aho kotoa pē ha ngaahi feilaulau koe‘uhi ko ha‘ane ngaahi angahala ‘a‘ana, ‘o hangē ko e kau Taula‘eiki Lahi ko ia, pea hili ia ke ne fai ma‘a e kakai; he na‘a ne fai ia ke tātu‘otaha pē, he‘ene ‘oatu ‘e ia ia.
58007028	He ko e Lao, ‘oku ne fokotu‘u ke taula‘eiki ha kau tangata, ha ni‘ihi ma‘u vaivai‘anga; ka ko e folofola ‘o e lea tuki, ‘a ia na‘e hoko ki mui ‘i he Lao, ‘oku fokotu‘u ai ha ‘Alo, ‘a ia kuo ‘osi fakahaohaoa ‘o ta‘engata.
58008001	PEA ko eni, ‘i he ngaahi me‘a ‘oku tau lau ki ai, ko eni pē ‘a e me‘a ‘oku tu‘ukimu‘a: ko e ‘i ai hotau Taula‘eiki Lahi ‘oku pehē fau, he kuo ne nofo hifo mei he to‘omata‘u ‘o e taloni ‘o ‘Ene ‘Afio ‘i he ngaahi langi.
58008002	Ko e Faifekau ‘o e Potu Toputapu, mo e Tāpanekale mo‘onia; ‘a ia ne fokotu‘u ‘e he ‘Eiki, ‘o ‘ikai ‘e ha tangata.
58008003	He ‘ilonga ha Taula‘eiki Lahi, kuo fokotu‘u ia ke ‘atu ‘a e ngaahi me‘a‘ofa, mo e ngaahi feilaulau: ko ia ai, kuo pau ke ai ha‘ane me‘a ke ‘atu ‘e he Taula‘eiki Lahi ko eni foki.
58008004	Pea ko eni, ka ne ‘i māmani ia ‘e ‘ikai te ne kākunga ke taula‘eiki, koe‘uhi ‘oku ‘i ai ha ni‘ihi ke ‘atu me‘a‘ofa ‘i he tu‘utu‘uni ‘a e Lao.
58008005	Ka ko e fa‘ahinga ‘oku nau ngāue ki he fakatātā mo e ‘ata ‘o e ngaahi me‘a fakalangi: ‘o hangē ko e na‘ina‘i ‘o Mōsese ‘i he‘ene ene ke fokotu‘u ‘a e Tāpanekale. He na‘e folofola kiate ia ‘o pehē, Tokanga ke ke ngaohi ‘a e ngaahi me‘a ‘o fakatatau ki he fakatātā‘anga na‘e faka‘ali‘ali kiate koe ‘i he mo‘unga.
58008006	Ka ‘i heni ‘oku ne ma‘u ha lakanga ‘oku hulu atu, ke hoa mo e lelei hake ‘o e fuakava ‘oku ne nofo ko hono Fakalaloa: ‘a ia ko e fuakava kuo tu‘unga ki he ngaahi palōmesi lelei hake.
58008007	He ka ne ta‘emele ‘a e ‘uluaki fuakava ko ia, tala‘ehai ‘e kumi ha potu ke tu‘unga ki ai hano ua.
58008008	He vakai ‘oku ne tala‘i honau mele he‘ene pehē, Ko e folofola ‘eni ‘a e ‘Eiki, Ko eni ‘oku ‘unu mai ha taimi te u fakakakato ai ki ha‘a ‘Isileli mo ha‘a Siuta ha fuakava fo‘ou;
58008009	‘a ia ‘oku ‘ikai hangē ko e fuakava na‘a ku fokotu‘u mu‘a ma‘a ‘enau ngaahi kui, ‘i he ‘aho ko ia na‘a ku pukenima‘i kinautolu ke taki atu mei ‘Isipite; he na‘e ‘ikai te nau nofo ‘i he‘eku fuakava ko ia, pea na‘a ku tuku ‘eku tokanga‘i kinautolu–ko e folofola ia ‘a e ‘Eiki.
58008010	‘Io, ‘oku folofola ‘a e ‘Eiki, he ko eni ia ‘a e fuakava ‘a ia te u fokotu‘u ma‘a ha‘a ‘Isileli hili ‘a e taimi ko ia; Te u ‘ai ‘eku ngaahi lao ki honau ‘atamai, pea te u tohi tongi ia ki honau loto: pea te u nofo au ko honau ‘Otua, pea te nau nofo kinautolu ko hoku kakai.
58008011	Pea tala‘ehai te nau takitaha ako hono kaungā kolo, pe ko hono tokoua, ‘o pehē, Ke ke kumi ke ‘ilo ‘a e ‘Eiki; koe‘uhi te nau lāu‘ilo kotoa pē kiate au mei he iiki ki he lalahi.
58008012	He te u fakamolemole ‘enau ngaahi fai ta‘etotonu; pea ko ‘enau ngaahi angahala ‘e ‘ikai te u toe manatua.
58008013	‘Uē! ko ‘ene pehē leva, Ha Fuakava FO‘OU, tā kuo ne fakaluku ai ‘a e ‘uluaki. Pea ko eni, ko e me‘a kuo kamata luku, pea ‘oku faka‘au‘au hifo, kuo ofi ‘ene mole.
58009001	PEA ko ia, ko e ‘uluaki fuakava foki na‘e ai hono ngaahi tu‘utu‘uni lotu, mo e Fale Tapu ‘o māmani.
58009002	He na‘e fokotu‘u ha Tāpanekale, ‘a ia ko hono ‘uluaki feitu‘u na‘e ‘i ai ‘a e tu‘unga maama, mo e tēpile, mo e fokotu‘unga mā: ko e feitu‘u Tāpanekale ia ‘oku ui ko e Potu Tapu.
58009003	Pea ‘i he tuku mai hono ua ‘o e tatau, na‘e ‘i ai ‘a e feitu‘u Tāpanekale ‘oku ui ko e Potu Toputapu.
58009004	‘A ia ‘oku kau ai ‘a e ‘ōlita tutu‘anga ‘inisēnisi, ‘a ia na‘e koula, mo e ‘a‘ake ‘o e kovinānite, ‘a ia na‘e ‘ufi‘ufi koula hono feitu‘u kotoa pē, ‘a ia na‘e ‘i ai ‘a e ‘ainga mana na‘e koula, mo e tokotoko ‘o ‘Ēlone, ‘a ia na‘e muka mai, mo e ongo maka tohi‘anga fuakava.
58009005	Pea na‘e tu‘u ‘i ‘olunga ‘a e ongo Selupimi ‘o e Sikaina na‘e fakamalumalu ‘a e hōifua‘anga–ka ko e ngaahi me‘a ko ia ‘oku ‘ikai ke lava ke lea fakafo‘ime‘a ki ai ‘i he taimi ni.
58009006	Pea ko eni, kuo fokotu‘u leva ‘a e ngaahi me‘a ko ia, na‘e hū ‘a e kau taula‘eiki ki he ‘uluaki feitu‘u Tāpanekale ‘i he taimi kotoa pē, he fai ‘o e ngaahi ngāue fakalotu.
58009007	Ka ko hono ua na‘e tu‘o taha pē ‘i he ta‘u, pea fai ‘e he Taula‘eiki Lahi toko taha pē; pea na‘a mo ia na‘e ‘ikai te ne hū ‘o ta‘e te ne ‘alu mo ia ha toto, ‘a ia na‘a ne ‘atu koe‘uhi ko ia, pea koe‘uhi ko e ngaahi faivale ‘a e kakai:
58009008	ko e fakamahino mei ai ‘e he Laumālie Mā‘oni‘oni ‘a e me‘a ni, Kuo te‘eki ke fakae‘a ‘a e hala ki he Potu Toputapu, lolotonga ‘oku kei ‘i ai ‘a e ‘uluaki feitu‘u Tāpanekale.
58009009	‘A ia ko e fakatātā ki he kuonga ‘oku lolotonga ni, pea hangē ko ia ‘oku lolotonga ‘atu ‘a e ngaahi me‘a‘ofa mo e ngaahi feilaulau, ‘a ia ‘oku ‘ikai ha‘anau mafai ke fakahaohaoa fakakonisēnisi ‘a ia ‘oku lotu ‘aki ia.
58009010	Ko e ngaahi me‘a ‘oku ō pē mo e ngaahi tō‘onga kai mo inu, mo e ngaahi papitaiso kehekehe, ko e koto tu‘utu‘uni fakakakano pē, ne hilifaki mai ke ‘Oua ke hoko ‘a e kuonga ‘o e Fakafo‘ou.
58009011	Ka ‘i he a‘u mai ‘a Kalaisi, ko e Taula‘eiki Lahi ‘o e ngaahi lelei ka hoko ni, na‘a ne fou atu ‘i he Tāpanekale lahi mo haohaoa ange ko ē, ‘a ia ne ‘ikai ngaohi ‘e he nima, ‘e ia ko e pehē na‘e ‘ikai ‘o e ‘ūnivēsi ko eni,
58009012	‘uma‘ā ha‘ane ‘alu ‘aki ‘a e toto ‘o e kosi mo e kafi, ka ‘aki hono ta‘ata‘a ‘o‘ona pē, ‘o ne hū ai ke tātu‘otaha ki he Potu Toputapu na, ‘o ne lava‘i ai ha huhu‘i ta‘engata.
58009013	He kapau ā na‘e lava ‘e he toto ‘o e fanga kosi mo e fanga pulu mo e efuefu ‘o ha pulu fefine, ‘i hono luluku ‘aki ‘a e kakai kuo ta‘ema‘a–kapau na‘e lava ‘e ia ke fakama‘a ‘a e kakano.
58009014	Huanoa ‘a e ta‘ata‘a ‘o Kalaisi, ‘a ia na‘a ne ‘oatu ‘e ia ia ta‘ehano mele ki he ‘Otua, fai ‘e ha laumālie laui ‘ītāniti–huanoa ‘ene fakama‘a ‘e he ta‘ata‘a ko ia hotau konisēnisi mei he ngaahi ngāue mate, ke tau tauhi ‘a e ‘Otua ‘oku mo‘ui.
58009015	Pea ko hono ‘uhinga ia ‘oku ne nofo ko e Fakalaloa ‘o e Fuakava Fo‘ou: koe‘uhi ‘i he fai ‘o ha mate mo‘o huhu‘i ‘o e ngaahi angahala ne hoko lolotonga ‘a e ‘uluaki fuakava, kae toki ma‘u ‘e kinautolu kuo ui ‘a e palōmesi, ko e tofi‘a ta‘engata.
58009016	He ka ai ha fuakava kuo fai, kuo pau ke kau ai ‘a e mate ‘o ia ne ne fai ia.
58009017	He ‘oku mamafa ha fuakava ‘oka ō mo e mate ha ni‘ihi: he ‘anefē ia ha ma‘u ha fuakava, ka ‘oku mo‘ui ‘a ia na‘a ne fai?
58009018	Ko ia ai, na‘a mo e ‘uluaki fuakava na‘e ‘ikai fokotu‘u ta‘eha toto.
58009019	He hili hono lea‘aki ‘e Mōsese ‘a e tu‘utu‘uni takitaha, ‘o fakatatau ki he Lao, ‘i he ‘ao ‘o e kakai kotoa pē; na‘a ne to‘o ‘a e toto ‘o e fanga kafi mo e fanga kosi, mo e vai, mo e fulufulu‘i sipi kula, mo e va‘a ‘īsope, ‘o ne luluku ‘aki ia ‘a e tohi foki, mo e kakai kotoa pē,
58009020	‘o ne pehē, Ko eni ‘a e toto ‘o e fuakava, ‘a ia kuo tu‘utu‘uni ma‘amoutolu ‘e he ‘Otua.
58009021	Kae‘uma‘ā na‘a ne luluku pehē foki ‘a e Tāpanekale, mo e nāunau kotoa ‘o e lotu, ‘aki ‘a e toto:
58009022	‘io, ‘i he tu‘utu‘uni ‘a e Lao ‘oku ‘ikai mei ai ha me‘a ka ‘oku fakama‘a ‘aki ‘a e toto: pea ka ‘ikai ha lilingi toto, ‘oku ‘ikai ha fakamolemole.
58009023	‘Āua, tā na‘e pau ke fakama‘a ‘aki ‘a e ngaahi me‘a pehē ‘a e ngaahi fakatātā ‘o e ngaahi me‘a ‘i he langi; ka ke fai‘aki ha feilaulau lelei hake ‘i hena ki he ngaahi me‘a tonu fakalangi.
58009024	He tala‘ehai kuo hū ‘a Kalaisi ki he Potu Toputapu ne ngaohi ‘e he nima, ko e fakatātā pē ‘o e mo‘onia, ka ki he langi tonu, ke fakahā ni ia ki he fofonga ‘o e ‘Otua ma‘atautolu.
58009025	Kae‘uma‘ā na‘e ‘ikai te ne hū ke ne ‘oatu tu‘o lahi ia, ‘o hangē ko e hū ‘a e kau Taula‘eiki Lahi ki he Potu Toputapu ‘i he ta‘u kotoa pē ‘aki ha toto kehe.
58009026	He ka ne pehē, pea tā ne pau ke to‘o lahi hono feia talu e tanu pou ‘o māmani: ka ‘i hono anga ko eni, kuo tātu‘otaha ‘ene hā ‘i he faka‘osi ‘o e ngaahi kuonga, ke tāmate‘i ‘a e angahala ‘aki ‘ene feilaulau ‘a‘ana.
58009027	Pea hangē kuo tu‘utu‘uni ki he kakai ke mate tātu‘otaha pē, pea hili ia ko e fakamaau pē;
58009028	pehē foki mo e Mīsaia, ko e me‘a ‘i hono ‘oatu tātu‘otaha ke fua ‘a e angahala ‘o e tokolahi, ko ia te ne toe hā, ta‘eha angahala, ki he kakai ‘oku nofo‘aki tali kiate ia, mo‘onau fakamo‘ui.
58010001	HE ko e me‘a ‘i he ma‘u ‘e he Lao ‘a e ‘ata pē ‘o e ngaahi lelei ka hoko, ‘o ‘ikai ko e ‘īmisi totonu ‘o e ngaahi me‘a, ko ia ‘i he fai hokohoko ta‘u ‘aki ‘a e ngaahi feilaulau pē ko ia, ‘a ia ‘oku nau ‘atu ‘o ‘ikai ngata, ‘oku ‘ikai te nau momo‘i lava ke fakahaohaoa ai ‘a e kakai ‘oku ha‘u ki he ‘Otua.
58010002	He ka ne pehē, ‘ikai ‘e tuku hono ‘atu? koe‘uhi ko e ‘ikai ke kei ongo‘i ha angahala ‘e he kakai ‘oku lotu ‘aki ia, ‘o kapau kuo ‘osi ‘a fakama‘a kinautolu.
58010003	Ka ‘i he fai ‘o e ngaahi feilaulau ko ia, ‘oku ‘i ai ha fakamanatu angahala ‘i he ta‘u kotoa pē.
58010004	Seuke, he ‘oku ‘ikai malava ke ‘ave angahala ‘e he toto ‘o e fanga pulu mo e fanga kosi.
58010005	Ko ia ai, ‘i he hoko ‘a ‘Ene ‘Afio ki māmani, ‘oku ne me‘a, Na‘e ‘ikai te ke tangi ki ha feilaulau pe ha foaki, Ka kuo ke teuteu ha sino mo‘oku:
58010006	Ko e ngaahi feilaulau li‘aki, Mo e ngaahi feilaulau he angahala na‘e ‘ikai te ke hōhō‘ia ai.
58010007	Pea u toki pehē, Ko eni kuo u ha‘u (‘I he takainga tohi kuo tohi kia au) Ke fai ho‘o tu‘utu‘uni, ‘e ‘Otua.
58010008	Na‘a ne pehē ‘anenai, Ko e ngaahi feilaulau, mo e ngaahi foaki, mo e ngaahi feilaulau li‘aki, mo e ngaahi feilaulau he angahala, na‘e ‘ikai te ke tangi ki ai, ‘uma‘ā ha‘o hōhō‘ia ai, ‘a e ngaahi fa‘ahinga me‘a ‘oku ‘atu ‘i he tu‘utu‘uni fakalao.
58010009	Ka ‘oku ne pehē ‘eni, Ko eni kuo u ha‘u ke fai ho‘o tu‘utu‘uni. Tā ‘oku ne ‘ave ‘a e ‘uluaki koe‘uhi ke ne fokotu‘u ‘a hono ua.
58010010	Pea ‘i he tu‘utu‘uni ko ia kuo ‘osi tapui kitautolu, ko e me‘a ‘i he ‘oatu ‘o e sino ‘o Kalaisi ke tātu‘otaha pē.
58010011	Pea ‘ilonga ha taula‘eiki, ‘oku ne tu‘u ‘o hokohoko ‘aho pē he fai ‘ene ngāue, ‘io, he ‘atu tātu‘olahi ‘a e ngaahi feilaulau tatau ai pē, ‘a ia ko e ngaahi feilaulau ‘e ‘ikai si‘i lava ‘i ha taimi ke ‘ave ‘aupito ‘a e angahala.
58010012	Ka ko e Toko Taha ni, hili ‘ene ‘atu koe‘uhi ko e angahala ha fo‘i feilaulau tofu pē taha ‘o ta‘engata, na‘a ne nofo hifo mei he to‘omata‘u ‘o e ‘Otua.
58010013	Pea tālunga ia mo ‘ene nofo‘aki tali kae‘oua ke ngaohi hono ngaahi fili ko hono tu‘unga va‘e.
58010014	He ‘i he ‘oatu feilaulau tātu‘otaha ko ia, kuo ne fakahaohaoa ‘o ta‘engata ‘a kinautolu kuo tapui.
58010015	Kae‘uma‘ā ‘oku fakahā ia kiate kimautolu ‘e he Laumālie Mā‘oni‘oni foki:
58010016	he hili ‘ene pehē ‘Oku folofola ‘a e ‘Eiki, Ko eni ia ‘a e fuakava te u fai ma‘anautolu hili ‘a e taimi ko ia, Te u ‘ai ‘eku ngaahi lao ki honau loto, pea te u tohi tongi ia ‘i honau ‘atamai; hili ia ‘oku ne toki pehē,
58010017	Pea ko ‘enau ngaahi angahala, pea mo ‘enau ngaahi maumau lao, ‘e ‘ikai te u toe manatua.
58010018	Pea ka ai leva ha fakamolemole ‘o e ngaahi me‘a ko ia, pea ‘oku ‘ikai ā ha toe ‘atu feilaulau koe‘uhi ko e angahala.
58010019	Ko ia, kāinga, ko e me‘a ‘i he‘etau ma‘u ‘a e lotolahi ‘i he ta‘ata‘a ‘o Sīsū, ke hū ki he Potu Toputapu;
58010020	‘i he hala fo‘ou mo mo‘ui ne ne tofa mo‘otautolu, he‘ene ‘asi atu ‘i he tatau, ‘a ia ko hono kakano;
58010021	pea ‘i he‘etau ma‘u ha taula‘eiki ‘oku fungani, ‘a ia ‘oku pule ki he ‘api ‘o e ‘Otua;
58010022	ko ia ke tau ‘unu‘unu atu mo e loto mo‘oni, kuo ma‘uma‘uluta ‘etau tui, kuo luluku hotau loto ‘o fakama‘a mei he konisēnisi kovi, pea kuo pālutu hotau sino ‘i he vai fakama‘a.
58010023	Ke tau kuku ma‘u, ta‘engaue, ‘a e fai fakahā ‘o ‘etau fakatu‘amelie, (seuke, ko ia na‘a ne tala ‘a e ngaahi palōmesi ko e toko taha ‘oku fai ki he‘ene lea).
58010024	Pea ke tau fetokanga‘aki, ke fefaka‘ai‘ai‘aki ‘a kitautolu ki he fe‘ofa‘aki mo e ngāue lelei:
58010025	‘o ‘oua na‘a tau li‘aki ‘etau ngaahi fakataha, ‘o hangē ko e anga ‘o e ni‘ihi; ka mou feenginaki‘aki, pea ‘āsili he ‘oku mou sio ki he fakaofiofi mai ‘a e ‘aho.
58010026	He kapau ‘oku tau angahala fie angahala hili ‘etau ‘ilo kānokano ki he mo‘oni, ‘oku ‘ikai kei toe ha feilaulau koe‘uhi ko e angahala.
58010027	Ka ‘oku toe pē ‘ete nofo‘aki tali ilifia ki he fakamaau, pea ‘oku toe pē ‘a e fua‘a ‘a ha afi, ‘a ia te ne keina ‘a e kakai ‘oku angatu‘u.
58010028	Ka ta‘etoka‘i ‘e ha taha ‘a e lao ‘a Mōsese, na‘e ‘ikai felave ha ‘ofa; ka ‘oka ai ha fakamo‘oni ‘e toko ua, pe toko tolu, ‘oku ne mate tāmate‘i.
58010029	Mou faka‘uta ki he kovi ange ‘ānoa ‘o e tautea ‘e lau ‘oku tuha mo ia kuo ne mala ‘i he ‘Alo ‘o e ‘Otua, pea kuo ne lau ‘a e ta‘ata‘a fuakava ko e me‘a noa pē, ‘a e ta‘ata‘a ne fakatāpui ai ia, pea kuo ne pā‘usi‘i ‘a e Laumālie ‘oku mei ai ‘ete kelesi!
58010030	He ‘oku tau ‘ilo ‘a e anga ‘o e Toko Taha ko ia ‘oku ne pehē, ‘Oku ‘a‘aku ‘a e sauni, Ko au te u ‘atu hono tuha– Ko e folofola ē ‘a Sihova. Mo ne toe pehē ‘E fakamaau ‘e he ‘Eiki hono kakai.
58010031	‘Ē, ko e me‘a fakailifia ke te tō ki he nima ‘o e ‘Otua ‘oku Mo‘ui.
58010032	Ka mou fakamanatu hake ‘a e ngaahi ‘aho mu‘a, ‘a ia, hili homou fakamaama, na‘a mou fai kītaki pē ‘a e fu‘u fefa‘uhi, ‘a ia ko e koto fakamamahi pē.
58010033	Ko e me‘a ni‘ihi ‘i he fakatakataka ‘aki kimoutolu he ngaahi manuki mo e fakatanga; pea ko e me‘a ni‘ihi ‘i ho‘omou hoko ‘o kaungāme‘a mo kinautolu na‘e mo‘ui ‘aki ‘a e me‘a ko ia.
58010034	He na‘e ‘ikai ngata pē ‘i ho‘omou kaungā mamahi mo kinautolu na‘e nofo pilīsone; ka na‘a mou tali fiefia foki ‘a e fa‘aoa ‘o ho‘omou nga‘oto‘ota, ko ho‘omou ‘ilo ‘oku ‘i ai ha‘amou koloa ‘oku lelei hake pea tolonga.
58010035	Ko ia, ‘oua te mou li‘aki ho‘omou lotolahi; he ko e me‘a ia ‘oku lahi hono fakakoloa, he ‘oku tuha mo kimoutolu ‘a e kītaki;
58010036	koe‘uhi ke mou fai ke ‘osi ‘a e finangalo ‘o e ‘Otua, ‘o mou lava‘i ‘a e tala‘ofa.
58010037	He ‘oku toe pē ha ki‘i momo‘i taimi, pea ha‘u ‘a Tu‘unukumai; ‘io, ‘e ‘ikai te ne fakatotoka.
58010038	Ka ko e tangata mā‘oni‘oni ‘a‘aku, te ne mo‘ui ‘i he tui: ka ‘o kapau te ne holomui, ‘e ‘ikai hōifua hoku laumālie ‘iate ia.
58010039	Ka ko kitaua ‘oku ‘ikai ko e ha‘a holomui ‘oku tō ki mala, ka ko e ha‘a tui ai pē ke ma‘u mai hota laumālie.
58011001	PEA ko eni, ko e anga ‘o tui, ‘oku ne fakasino ‘a e ngaahi me‘a ‘oku ‘amanekina, ‘oku ne mafakamo‘oni ‘a e ngaahi me‘a ‘oku ‘ikai hā.
58011002	He vakai, ko eni ia ‘a e me‘a na‘e ma‘u ai ‘e he kau Mātu‘a ‘enau ongoongolelei.
58011003	Ko tui ‘oku tau ‘utangi ai, ne langa ‘a e ngaahi ‘ūnivēsi ‘e he folofola ‘a e ‘Otua; ‘o pehē, kuo ‘ikai tupu ‘a e me‘a ‘oku tau sio ki ai mei ha ngaahi me‘a ‘oku hā.
58011004	Ko tui na‘e ‘atu ki he ‘Otua ‘e ‘Ēpeli ha feilaulau, ‘o lelei hake ‘i ha‘a Keini; ‘io, ko ia ia na‘e fakamo‘oni ai ma‘ana ‘oku ne mā‘oni‘oni he na‘e fakamo‘oni ‘e he ‘Otua ‘i he funga ‘o e ngaahi me‘a na‘a ne ‘omi: pea ko ia ia ‘oku ne kei lea ai, neongo kuo pekia.
58011005	Ko tui na‘e hiki ai ‘a ‘Īnoke, ke ‘oua te ne mamata ki he mate; pea na‘e ‘ikai ‘iloa, koe‘uhi kuo hiki ia ‘e he ‘Otua: he ‘i he te‘eki ke hiki ia ne fakamo‘oni ma‘ana, kuo ne fakahōifua ‘a e ‘Otua.
58011006	Ka ‘oka ta‘ekau ‘a e tui, ‘oku ‘ikai momo‘i lava ha‘ate fakahōifua ia: he ko ia ‘oku ‘unu‘unu ki he ‘Otua, kuo pau ‘oku ne tui ‘oku ‘i ai ia, pea te ne hanga ‘o totongi kiate kinautolu ‘oku kumi hakili kiate ia.
58011007	Ko tui na‘e ngāue ai ‘a Noa, ‘i hono valokia ki ha ngaahi me‘a kuo te‘eki hā mai; pea ‘i he‘ene manavahē ki ai, na‘a ne fa‘u ‘a e ‘A‘ake mo‘o fakamo‘ui hono ‘api: ‘io, ko ia ia na‘a ne fakahalaia ai ‘a māmani, ‘o ne hoko ko e ‘ea ki he mā‘oni‘oni fakatui.
58011008	Ko tui na‘e talangofua ai ‘a ‘Epalahame ‘i hono ui, ‘o ne ‘alu atu mei hono fonua ki ha potu te ne toki ma‘u mōno tofi‘a; ‘io, na‘a ne ‘alu atu, ‘o ‘ikai te ne ‘ilo pe ko ‘ene ‘alu ki fē.
58011009	Ko tui na‘a ne hanga ‘o ‘āunofo ai ki he Fonua ‘o e Tala‘ofa, ‘o hangē ko e nofo muli; ‘o ne fale ‘aki ‘a e tēniti pē, fakataha mo ‘Aisake mo Sēkope, ‘a ia na‘a nau kaungā‘ea ki he tala‘ofa ko ia.
58011010	He na‘a ne nofo ‘amanaki ki he kolo ‘oku ‘o‘ona ‘a e ngaahi tu‘unga, ‘a ia ko hono fakafuofua mo hono tufunga lahi ko e ‘Otua.
58011011	Ko tui na‘e ma‘u mālohi ai ‘a Sela foki ke tu‘itu‘ia, ‘io, neongo kuo ne tauhili mo e taimi ko ia, ko e me‘a ‘i he‘ene lau ko e toko taha ia ‘oku fai ki he‘ene lea ‘a ia kuo ne tala‘ofa.
58011012	Ko ia ai, foki na‘e tupu mei ha toko taha, pea na‘a mo ia ko e koto mate pē, ‘io, na‘e tupu meiate ia ha kakai ke hangē ko e fetu‘u ‘o e langi hono tokolahi, pea hangē ko e ‘one‘one ‘i he matātahi ‘a ia ‘oku ‘ikai malau.
58011013	Ko kinautolu ni kotoa pē na‘a nau pekia tui pē, kuo ‘ikai te nau lava‘i ‘a e ngaahi tala‘ofa; ka kuo nau sio ki ai mei he mama‘o, pea kuo nau fetapa ki ai, pea kuo nau fakahā, ko e ‘āunofo mo e muli kinautolu ‘i māmani.
58011014	He ka pehē ha lea ‘a ha ni‘ihi, ‘oku hā mahino mei ai ‘oku nau ha‘ao hanau fonua tonu.
58011015	Seuke, ka ne nau manatu ki he fonua ko ia na‘a nau ha‘u mei ai, na‘a nau ma‘u ai pē ha faingamālie ke nau foki.
58011016	Ka ‘i hono anga ko eni, ko e fonua lelei hake ‘oku nau holi ki ai, ko hono ‘uhinga ko e fonua fakalangi: ko ia, ‘oku ‘ikai maa‘i kinautolu ‘e he ‘Otua ke ui ia ko honau ‘Otua, he na‘a ne teuteu mo‘onautolu ha kolo.
58011017	Ko tui ne feilaulau ‘aki ai ‘e ‘Epalahame ‘a ‘Aisake ‘i hono ‘ahi‘ahi na‘e fai; ‘io, ko ia kuo ne tali ‘a e ngaahi tala‘ofa na‘e kamata ‘e ia ke feia hono foha tofu pē taha;
58011018	‘io, ‘e ia na‘e folofola ki ai, ‘E ngata ‘ia ‘Aisake ‘a e lau ko ho hako.
58011019	He na‘a ne pehē, Na‘a mo e pekia, ka ‘oku mafai ‘e he ‘Otua ke fokotu‘u mei ai; ‘io, na‘a ne toe ma‘u foki ia mei ai ‘i he lau fakatātā.
58011020	Ko tui ne tāpuaki ai ‘e ‘Aisake ‘a Sēkope mo ‘Īsoa, ‘o ne lau ki he ngaahi me‘a kaha‘u foki.
58011021	Ko tui na‘e tāpuaki‘i ai ‘e Sēkope ‘a e ongo foha ‘o Siosifa tāutaha, ‘i he‘ene teu pekia, pea ne hūfaki ki hono ‘ulu‘i tokotoko.
58011022	Ko tui na‘e lau ai ‘e Siosifa ki he ‘Ekisoto ‘a ha‘a ‘Isileli, ‘i he‘ene teu pekia, ‘o ne fai tu‘utu‘uni ki hono ‘anga‘anga.
58011023	Ko tui na‘e fufū ai ‘a Mōsese ‘e he‘ene mātu‘a ‘i hono fanau‘i, ‘o māhina tolu, koe‘uhi na‘a na vakai ko e tama faka‘ofo‘ofa ia; ‘io, na‘e ‘ikai te na manavahē ki he fekau ‘a e tu‘i.
58011024	Ko tui na‘e fakatale‘i ai ‘e Mōsese ‘i he‘ene tangata hono lau ko e tama ‘a e ‘ōfefine ‘o Felo;
58011025	he‘ene fili mu‘a ke kaungā ngaohikovia mo e kakai ‘a e ‘Otua, ‘i ha‘ane ma‘u fakataimi pē ha mālie tu‘u he angahala;
58011026	he na‘a ne lau ‘a e manuki‘i ‘o Kalaisi ko e koloa na‘e hulu atu ‘i he ngaahi fokotu‘unga koloa ‘o ‘Isipite: he na‘a ne sio fakamama‘u atu ki he totongi.
58011027	Ko tui na‘a ne li‘aki ai ‘a ‘Isipite, ‘o ‘ikai te ne manavahē ki he tuputāmaki ‘a e tu‘i: he na‘a ne kītaki he‘ene sio ki he Tu‘i Ta‘ehāmai.
58011028	Ko tui na‘a ne fai ai ‘a e Pāsova mo e afuhi ‘aki ‘a e toto, koe‘uhi ke ‘oua na‘a ala kiate kinautolu ‘e ia ‘oku faka‘auha ‘a e ngaahi ‘uluaki.
58011029	Ko tui na‘a nau ‘asi atu ai ‘i he Tahi Kulokula, ‘o hangē ko e ‘alu ‘i he mōmoa; ‘a ia ‘i he ‘ahi‘ahi ki ai ‘e he kakai ‘Isipite na‘e fōngia ai kinautolu.
58011030	Ko tui na‘e holo ai ‘a e ngaahi ‘ā ‘o Sielikō, ‘i he hili hono ‘alu takai‘i ‘o ‘aho fitu.
58011031	Ko tui na‘e ‘ikai ‘auha ai ‘a Lēhapi fe‘auaki, fakataha mo e kau talangata‘a; he kuo ne tali lelei ‘a e ongo mataki.
58011032	Pea ko ‘eku toe lea atu ke hā? he ‘oku si‘i ‘a e taimi ke fakamatala kia Kitione mo Pēlaki mo Samisoni mo Sēfita, kia Tēvita foki mo Sāmiuela mo e kau palōfita;
58011033	‘a e fa‘ahinga, ‘a ia ‘i he fai‘aki ‘o tui na‘a nau ikuna ‘a e ngaahi pule‘anga, na‘a nau feia e mā‘oni‘oni, na‘a nau lava‘i ‘a e ngaahi tala‘ofa, na‘a nau tāpuni ‘a e ngutu ‘o e fanga laione,
58011034	na‘a nau tāmate‘i ‘a e mālohi ‘o e afi, na‘a nau hao mei he mata ‘o e heletā, na‘e fakaake mālohi mei he vavai, na‘a nau hoko ‘o to‘a ‘i he tau, na‘a nau tulia ‘a e ngaahi matatau ‘o e muli.
58011035	Ma‘u ai ‘eni fafine honau pekia kuo toetu‘u; ka ka fakamamahi‘i ‘a e tu‘unga me‘a ni‘ihi, ‘o ‘ikai te nau fie tali ‘a e lau fakahaofi, koe‘uhi ke nau lava‘i ‘a e toetu‘u lelei hake.
58011036	Pea na‘e ‘ahi‘ahi‘i ‘aki ha ni‘ihi ‘a e ngaahi manuki fakamamahi, mo e haha, kae‘uma‘ā ‘a e nofo ha‘isia mo e pilīsone.
58011037	Na‘e tolomaka‘i ha ni‘ihi, na‘e kilisi ua, na‘e fakapoongi heletaa‘i; na‘a nau hēhētu‘u, ‘o kofu kili‘i sipi mo kili‘i kosi, he kuo nau masiva mo fakatanga‘i mo ngaohikovia;
58011038	(ka ko e fa‘ahinga na‘e ‘ikai ke taau mo kinautolu ‘a e maama ko eni) na‘a nau nofo holo ‘i he ngaahi toafa mo e ngaahi mo‘unga mo e ngaahi ‘ana ‘o e fonua.
58011039	‘Io, ko kinautolu ni, neongo na‘a nau ma‘u kotoa pē ha ongoongolelei ‘i he‘enau tui, ka na‘e ‘ikai te nau lava‘i ‘a e Tala‘ofa:
58011040	koe‘uhi kuo tokonaki ‘e he ‘Otua ha me‘a lelei hake ma‘atautolu, pea koe‘uhi ke ‘oua na‘a fakahaohaoa ‘a kinautolu ta‘e te tau kau ai.
58012001	‘AUA, pea ko e me‘a ‘i he kāpui ‘a kitautolu ‘e ha ‘ao kau fakamo‘oni ‘oku fu‘u pehē fau, ko ia ke tau hu‘ihu‘i ‘a e fakamamafa kotoa pē, mo e angahala ‘oku tau mo‘uangofua ki ai, pea tau kītaki atu ‘etau lele he fakapuepue kuo tala humaki mai kiate kitautolu;
58012002	‘o tau sio fakamama‘u atu ki he Takimu‘a ‘i he tui mo hono Fakaa‘u, ‘io, ‘a Sīsū; ‘a ia, ko e me‘a ke ne ma‘u ‘a e fiefia na‘e tala humaki kiate ia, ko ia na‘a ne kātaki ‘a e mate kalusefai, na‘e ‘ikai te ne toka‘i hono fakamaa‘i, pea kuo ne nofo hifo foki mei he to‘omata‘u ‘o e taloni ‘o e ‘Otua.
58012003	Seuke, mou fua kimoutolu mo e Toko Taha na‘a ne kātaki ‘a e fu‘u angatu‘u pehē fau ko ia ‘a e koto angahala kiate kinautolu, telia na‘a mou mafasia he po‘epo‘ea homou laumālie.
58012004	Kuo te‘eki ke mou talitu‘u ke toto ‘i ho‘omou fuhu mo e angahala.
58012005	Pea kuo ngalo ‘aupito ‘iate kimoutolu ‘a e enginaki ‘a ia ‘oku ne lea kiate kimoutolu ‘o hangē ha fānau, Si‘oku foha, ‘oua te ke ta‘etokanga‘i ‘a e kini ‘oku fai ‘e he ‘Eiki, ‘uma‘ā ha‘o vaivai ‘i ho valoki‘i ‘e ia.
58012006	He ko ia ia ‘oku ‘ofa ki ai ‘a e ‘Eiki, ‘a ia ‘oku ne kinisi; ‘io, ‘oku ne taa‘i ‘a e foha takitaha ‘oku ne ma‘u.
58012007	Ko homou kinisi ia ‘oku mou kātaki na: ko e ngaohi ‘o e fānau ia ‘oku fai ‘e he ‘Otua kiate kimoutolu; he ko e fe‘ia ha foha ‘a ia ‘oku ‘ikai ke kinisi ‘e he‘ene tamai?
58012008	He kapau leva ‘oku mou ‘ata‘atā mei he kinisi, ‘a ia kuo ‘inasi ai kotoa pē, pea tā ko e koto tupu fe‘auaki kimoutolu, pea ‘oku ‘ikai ko e fānau.
58012009	Kae‘uma‘ā, na‘a tau ma‘u mu‘a ke kinisi kitautolu ‘a e ngaahi tamai ‘a hotau kakano, pea na‘a tau faka‘apa‘apa ki ai; hono ‘ikai taau ange noa pē ‘etau anganofo ki he Tamai ‘a e ngaahi laumālie, ka tau mo‘ui?
58012010	‘Io, ko e fa‘ahinga ko ē foki na‘a nau kinisi kitautolu ‘o ‘aho si‘i pē, ‘o fakatatau ki he me‘a na‘e hā lelei kiate kinautolu; ka ko e toko taha ko ē, ko e fai ke ‘aonga mo‘oni, koe‘uhiā ke tau kau ‘i he mā‘oni‘oni ‘a‘ana.
58012011	Pea ko eni, ka fai ha kinisi, tala‘ehai ‘oku tau ongo‘i leva ko e me‘a fakafiefia ia, kaekehe, ko e me‘a fakamamahi; ka ‘e faifai pea tupu ai kiate kinautolu kuo ‘osi ‘a ako ai, ha fua ‘oku hoa mo e melino, ko e koto mā‘oni‘oni.
58012012	Ko ia, mou ‘ai ke mafao ‘a e ngaahi nima ‘oku tāupe, mo e ngaahi tui ‘oku mate;
58012013	pea tofa ‘aki homou topuva‘e ha ngaahi ‘alunga totonu, koe‘uhi ke ‘oua na‘a fasi ‘a si‘i ketu, kaekehe ke ne mo‘ui.
58012014	Tuli ke mou melino mo e kakai kotoa pē; pea ki he mā‘oni‘oni, ‘a ia ka ‘ikai ma‘u, ‘e ‘ikai mamata ‘e ha taha ki he ‘Eiki.
58012015	‘O mou vakavakai lelei, na‘a ai ha taha kuo ne kamata fakatōtōmui mei he kelesi ‘a e ‘Otua; ‘io, na‘a ai ha aka kona ‘oku tupu hake ‘o fakafiu‘i kimoutolu, pea pihia ai hono kotoa;
58012016	‘io, na‘a ‘oku ‘i ai ha taha fe‘auaki, pe ha taha ‘oku fakaetangata pē, hangē ko ‘Īsoa, ‘a ia na‘a ne fakatau ki ha fo‘i me‘akai pē taha ‘a e tu‘unga hoko na‘e ‘o‘ona.
58012017	He ‘oku mou ‘ilo, ‘i he faifai pea ne loto mo ia foki ke tō ma‘ana ‘a e tāpuaki, ka na‘e li‘aki pē; ‘io, na‘e ‘ikai te ne ‘ilo ha ava ki he‘ene fakamatala, neongo na‘a ne kumi hakili ki ai, mo tangi lo‘imata.
58012018	He tala‘ehai kuo mou ‘unu‘unu ki he me‘a ‘oku faa‘i, mo e afi kuo tutu, pe ki he loa mo e fakapo‘uli mo e afā, pe ki he le‘o ‘o e talupite mo e ongo mai ha ngaahi fo‘i folofola;
58012019	‘a ia ‘i he fanongo ki ai ‘a e kakai na‘a nau fakafisi, ke ‘oua na‘a toe fai ha lea kiate kinautolu:
58012020	he na‘e ‘ikai te nau kātaki ‘a e me‘a na‘e tu‘utu‘uni, pea neongo ko ha manu pē ‘e lave ki he mo‘unga, ka ‘e tolomaka‘i.
58012021	‘Io, na‘e pehē hono fakailifia ‘o e me‘a na‘e hā, ko ia na‘e pehē ai ‘e Mōsese, ‘Oku ou manavahē ‘aupito mo tetetete.
58012022	Ka kuo mou ‘unu‘unu ki he mo‘unga ko Saione, mo e kolo ‘o e ‘Otua Mo‘ui ko Selusalema fakalangi, pea ki he ngaahi toko mano ‘āngelo.
58012023	Ko e kātoanga mo fakataha ‘o e ngaahi ‘uluaki foha kuo tohi ‘i langi, pea ki he ‘Otua ko e Fakamaau ‘o e kakai kotoa pē, pea ki he ngaahi laumālie ‘o e kau angatonu kuo fakahaohaoa.
58012024	Pea kia Sīsū ko e Fakalaloa ‘o e Fuakava Fo‘ou, pea ki he ta‘ata‘a luluku, ‘a ia ‘oku ne lea ‘o lelei hake ‘ia ‘Ēpeli.
58012025	‘Ē, vakai ke ‘oua te mou fakafisi ‘a e toko taha ‘oku lea ni. He kapau na‘e ‘ikai hao ‘e kinautolu, he‘enau fakafisi kiate ia na‘e folofola mai ‘i māmani, huanoa kitaua, ‘o kapau te ta fulitu‘a kiate ia ‘oku folofola mei langi:
58012026	‘a ‘Ene ‘Afio na‘e lulu‘i ‘e hono le‘o ‘a māmani ‘i he taimi ko ia, ka ‘i he taimi ni kuo ne tala‘ofa ‘o pehē, ‘Oku toe tu‘o taha pē ‘eku lulu, ‘a ia ‘e ‘ikai fai ki māmani pē, ka ki he langi foki.
58012027	Pea ko eni ko e lea ko ia, ‘Oku toe tu‘o taha pē, ‘oku ne fakahā ‘a e ‘ave ‘o e ngaahi me‘a ‘oku lulu‘i, he ko e ngaahi me‘a kuo ngaohi; koe‘uhiā ke tu‘u ai pē ‘a e ngaahi me‘a mata‘elulu‘i.
58012028	Ko ia ko e me‘a ‘i he‘etau ma‘u ha pule‘anga, ‘a ia ‘e ‘ikai fa‘a lulu‘i, ke tau fakafeta‘i mu‘a, pea ke tau fai ai ki he ‘Otua ha ngāue te ne hōhō‘ia ai, fai mo e faka‘apa‘apa mo e manavahē,
58012029	he ko hotau ‘Otua ko e afi faka‘auha.
58013001	KE tu‘u ma‘u ho‘omou fe‘ofa‘aki fakalotu.
58013002	‘Oua te mou loto ngalongalo he fakaafe ‘āunofo: he ‘i he fai ‘a e me‘a ko ia, kuo tali ‘e ha ni‘ihi ha kau ‘āngelo.
58013003	Mou manatua ‘a kinautolu ‘oku nofo pilīsone, ‘o hangē ‘oku mou kaungā nofo pilīsone mo kinautolu: manatua ‘a e ngaohikovia ‘i ho‘omou ongo‘i ‘oku mou ‘i he sino foki mo kinautolu.
58013004	Ke lau‘i lelei ‘a e mali ‘e he kakai kotoa pē; pea ke ta‘e‘uli‘i ‘a e mohenga: he ko e kau fe‘auaki, mo e tono‘unoho ‘e fakamaau kinautolu ‘e he ‘Otua.
58013005	Ke ta‘emānumanu ho‘omou tō‘onga; pea mou fiemālie ‘i he ngaahi me‘a ‘oku mou ma‘u ni: he kuo folofola mai ‘e He‘ene ‘Afio, ‘E ‘ikai si‘i te u mahu‘i meiate koe, kae‘uma‘ā ha‘aku momo‘i li‘aki koe.
58013006	Ko ia ‘oku tau mālohi ai ke lea ‘o pehē, Ko e ‘Eiki ko hoku tokoni; ‘e ‘ikai te u manavahē: ko e hā tū ha me‘a ‘e fai kiate au ‘e ha tangata?
58013007	Fakamanatu hake ki he kakai na‘e takimu‘a kiate kimoutolu, ‘a e fa‘ahinga na‘e tala kiate kimoutolu ‘a e folofola ‘a e ‘Otua: pea mou fakatokanga‘i ‘a e iku‘anga ‘o ‘enau mo‘ui, ‘o fa‘ifa‘itaki ki he‘enau tui.
58013008	Ko Sīsū Kalaisi ‘oku tatau ai pē he ‘aneafi, mo e ‘aho ni, ‘io, ‘o ta‘engata.
58013009	‘Oua na‘a tuku ke ‘auhia kimoutolu he ngaahi tokāteline kehekehe mo fo‘ou. He ko hono lelei ke poupou ‘a e loto ‘aki ‘a e kelesi, ‘o ‘ikai ‘aki ‘a e ngaahi tu‘utu‘uni kai, ‘a ia na‘e ‘ikai ‘aonga kiate kinautolu na‘e fou ai.
58013010	‘Ā, ‘oku ‘i ai hatau ‘ōlita, ‘a ia ‘oku ‘ikai ngofua ke kai mei ai ‘e kinautolu ‘oku tauhi ki he Tāpanekale.
58013011	He ko e ngaahi manu ko ia, ‘a ia na‘e ‘omi honau toto ki he Potu Toputapu ‘e he Taula‘eiki Lahi, na‘e tutu ‘o ‘osi honau ‘anga‘anga ‘i tu‘a ‘apitanga.
58013012	Ko ia, ko Sīsū foki, koe‘uhiā ke ne fakatāpui ‘a e kakai ‘aki hono ta‘ata‘a ‘o‘ona, ko ia na‘a ne ‘alu atu ki he tu‘a matanikolo ke feia ai.
58013013	Pea ko ia, tau ‘alu atu kiate ia ki tu‘a ‘apitanga, ‘o fua hono manukia‘anga.
58013014	He tala‘ehai ‘oku tau ma‘u ‘i heni ha kolo tu‘u ma‘u, ka ‘oku tau ha‘ao ‘a e kolo ko ia ka hoko mai.
58013015	‘Āua, ko ia ke tau ‘atu ‘iate ia pē, ma‘u ai pē, ha feilaulau fakafeta‘i ki he ‘Otua, ‘a ē ko e fua ‘o e loungutu ‘oku takua hono huafa.
58013016	Kae‘uma‘ā, ‘oua na‘a ngalo ‘a e fai ‘ofa mo e fai tokoni: he ko e alā feilaulau pehē ‘oku hōhō‘ia ai ‘a e ‘Otua.
58013017	Mou tuitala ki he kau tu‘ukimu‘a ‘omoutolu, pea fakavaivai kiate kinautolu; he ko kinautolu ia ‘oku nau ‘ā ke le‘ohi homou laumālie, he ko kinautolu te nau fakamatala kimoutolu ‘amui; koe‘uhiā ke nau fai fiefia ‘enau ngāue ko ia, ‘o ‘ikai fai mo e to‘e; he ‘e ta‘e‘aonga ia kiate kimoutolu.
58013018	Mou hūfia kimautolu; he ‘oku mau pehē ‘oku ‘ata‘atā homau konisēnisi: he ko homau loto ke taau ‘emau mo‘ui ‘i he me‘a kotoa.
58013019	Pea ‘oku ‘āsili ‘eku kole ke mou fai pehē, koe‘uhi ke vave hoku fakafoki atu kiate kimoutolu.
58013020	Pea ko e ‘Otua ‘oku ‘a‘ana ‘a e fakamelino, ‘a ‘Ene ‘Afio na‘a ne toe ‘omi mei he pekia ‘a hotau ‘Eiki ko Sīsū Kalaisi ‘a e Tauhi fungani ko ia ‘o e fanga sipi ‘i he ta‘ata‘a ‘o e Fuakava Ta‘engata.
58013021	‘Ofa ke fakakakato kimoutolu ‘e He‘ene ‘Afio ‘i he me‘a lelei fuli pē ke mou ‘osiki hono finangalo, he‘ene feia ‘iate kitautolu ‘a e me‘a ‘oku hōhō‘ia ai hono finangalo ‘ia Sīsū Kalaisi; ke ‘o ‘Ene ‘Afio ‘a e kolōlia, ‘o lauikuonga pea ta‘engata. ‘Ēmeni.
58013022	Kāinga, ‘oku ou kole atu ke mou kātaki ‘eku lea tokoni ni, he ‘oku nounou pē ‘a e ‘ipiseli kuo u fai atu.
58013023	Ke mou ‘ilo pē, kuo veteange hota tokoua ko Tīmote; pea kapau ‘e vave ‘ene ‘alu atu, te u ‘a‘ahi kiate kimoutolu fakataha mo ia.
58013024	Tala hoku ‘ofa ki he kau takimu‘a kotoa pē ‘omoutolu, pea ki he kakai lotu fuli pē. ‘Oku ‘ofa atu ‘a e kakai ‘o ‘Ītali.
58013025	‘Ofa ke ‘iate kimoutolu fuli pē ‘a e kelesi. ‘Ēmeni.
59001001	TŪ ko au sēmisi, ko e tamaio‘eiki ‘a e ‘Otua mo e ‘Eiki ko Sīsū Kalaisi, ko ‘eku tohi ki he matakali ‘e hongofulu mā ua ‘oku nofo movetevete: ‘ofa atu.
59001002	Si‘oku kāinga, mou lau ko e koto fakafiefia ‘oka mou ka tō ki he ngaahi ‘ahi‘ahi kehekehe;
59001003	ko ho‘omou ‘ilo, ko e sivi ‘o ho‘omou tui ‘oku ne fakatupu ‘a e kātaki.
59001004	Pea ko eni, tuku ke fai ‘e kātaki ‘ene ngāue ke haohaoa, koe‘uhi ke mou haohaoa, mo tu‘u kakato, ‘o ta‘emasiva ‘i ha me‘a.
59001005	Ka ‘o kapau ko e poto ‘oku masiva ai ha taha, ke ne kole mei he ‘Otua, ‘a ia ‘oku ne foaki ‘ata‘atā pē ki he kakai kotoa pē, ‘o ‘ikai ‘atu mo e lau; pea ‘e foaki ia ki ai.
59001006	Ka ke ne kole tui pē, ‘o ‘oua ‘e tāla‘a. He ko ia ‘oku tāla‘a ‘oku ne hangē ko e peau ‘o e tahi ‘oku fakateka ‘o fepālekina ‘e he matangi.
59001007	‘Io, ke ‘oua na‘a mahalo ‘e he tangata ko ia te ne ma‘u ha me‘a mei he ‘Eiki.
59001008	Ko e tangata lotolotoua ia, ta‘emaau ‘ene anga kotoa pē.
59001009	Pea ko eni, ke vīkiviki si‘i tokoua lotu ‘oku mā‘ulalo ‘oka hākeaki‘i ia:
59001010	ka ko si‘i koloa‘ia ‘oka fakatōkilalo‘i: he ‘oku hangē ko e fisi‘i mohuku ‘ene mole ‘a‘ana.
59001011	He na‘e hopo ‘a e la‘ā mo ‘ene faka‘a‘afu, pea mae ‘a e mohuku, pea ngangana hono fisi, pea mole hono matamatalelei. ‘E pehē pē foki ‘a e kekena ‘a si‘i koloa‘ia, ‘oka fai atu hono ‘alunga ko ia.
59001012	Monu‘ia ā ka ko e tangata ‘oku ne kātaki ha ‘ahi‘ahi: he ‘oka ‘osi hono sivi, te ne ma‘u ai ‘a e kalauni ‘o e mo‘ui, ‘a ia kuo ne tala‘ofa kiate kinautolu ‘oku ‘ofa kiate ia.
59001013	Ke ‘oua na‘a lau ‘e ha toko taha ‘Oka ‘ahi‘ahi‘i, ‘Oku mei he ‘Otua hoku ‘ahi‘ahi‘i: he ko e ‘Otua ‘oku ‘ikai ma‘ahi‘ahi‘i ‘e he kovi, pea ‘oku ‘ikai ke ‘ahi‘ahi‘i ha taha ‘e He‘ene ‘Afio.
59001014	Ka ‘oku ‘ahi‘ahi‘i ‘a e tangata takitaha he tohoaki ia ‘e he‘ene holi ‘a‘ana, mo taki ‘aki ha mounu.
59001015	Faifai pea tu‘itu‘ia ‘a e holi ko ia, ‘o ne fanau‘i ha angahala: pea ko e angahala ko ia, ‘oka kakato, ‘oku ne fā‘ele‘i ‘a e mate.
59001016	Si‘oku kāinga ‘ofa‘anga, ‘oua te mou hē.
59001017	‘Ilonga ha foaki lelei, pea ‘ilonga ha me‘a‘ofa haohaoa, ko e ‘alu hifo pē ia mei he Tamai ‘a e ngaahi maama, ‘a ia ‘oku ‘ikai ‘i He‘ene ‘Afio ha feto‘oaki, pe ko ha nenefu tupu ‘i ha‘ane liliu.
59001018	Koe‘uhi ko hono finangalo pē ‘o‘ona na‘a ne fakatupu ai ‘a kitautolu ‘aki ‘a e folofola ‘o e mo‘oni, koe‘uhi ke tau hoko ko e polopolo tokua ‘o e ngaahi me‘a kuo ne ngaohi.
59001019	Seuke, ‘oku mou lāu‘ilo pē, si‘oku kāinga ‘ofeina: ka ke vave ‘a e tangata fua pē he fanongo, kae fakatotoka ki he lea, pea fakatotoka ki he ‘ita.
59001020	He ko e ‘ita ‘a e tangata ‘oku ‘ikai te ne ngāue ki he mā‘oni‘oni faka‘otua.
59001021	Ko ia, mou hiko ‘a e veve kotoa pē, mo e ngaoha‘a ‘o e lotokovi, ‘o mou tali anga vaivai ‘a e folofola kuo tō, ‘a ia ‘oku mafai ke fakamo‘ui homou laumālie.
59001022	Ka mou hoko ko e kau fai ki he folofola, ‘o ‘ikai ko e kau fanongo pē, ‘o mou kākaa‘i kimoutolu.
59001023	He ka ai ha taha, ‘a ia ko ha fanongo pē ki he folofola, ka ko ha ta‘efai ki ai, ‘oku tatau ia mo ha siana ‘oku ne fakasio ki he fōtunga na‘e tupu mo ia ‘i ha sio‘ata:
59001024	he kuo ne fakasio leva kiate ia, pea ne ‘alu, pea ngalo leva pe ko e hā hono anga.
59001025	Ka ko ia ‘oku ne fakasio hifo ki he lao haohaoa, ‘a e lao tau‘atāina, ‘o ne ta‘utu ai, kae‘uma‘ā ‘oku ‘ikai te ne hoko ko ha taha fanongo kae ngalo, ka ko ha taha fai ngāue, ‘ē, ‘e monū‘ia ‘a e toko taha ko ia ‘i he‘ene fai.
59001026	Ka ai ha taha ‘oku lau ko e lotu ia; ‘osi, ‘oku ‘ikai te ne ‘ai piti hono ‘elelo, ka neongo ia ka ‘oku ne kākaa‘i pē hono loto, ‘ē, ko e lotu ‘a e toko taha ko ia ko e launoa,
59001027	Ko eni ia ‘a e tō‘onga lotu ‘oku ma‘a mo ta‘ehano ‘uli ‘i he ‘afio ‘a e ‘Otua ko ‘etau Tamai, ‘a ‘ete ‘a‘ahi ki he fa‘ahinga mātu‘a mate mo e kau uitou ‘i he‘enau mamahi, ‘a ‘ete tauhi kita mei māmani ke ta‘ehato ‘ila.
59002001	SI‘OKU kāinga, ke ‘oua na‘a taka filifilimānako ho‘omou fai‘aki ‘a e tui hotau ‘Eiki ko Sīsū Kalaisi, ‘a e ‘Eiki ‘oku ‘a‘ana ‘a e lāngilangi.
59002002	He vakai, kapau ‘e hū ki homou falelotu ha matāpule ‘oku fuhi ai ‘a e mama koula, pea kofu ngingila, pea hū ki ai foki ha masiva ‘oku kofu fakalielia;
59002003	pea ‘oku mou tokanga leva kiate ia ‘oku ‘ai ‘a e kofu ngingila na, pea mou pehē, Sī, me‘a mai koe ki he potu ‘a hou‘eiki; ka ke pehē ki si‘i masiva, Tu‘u atu koe hena, pe nofo ki lalo ‘i hoku tu‘ungava‘e ni.
59002004	‘Ē, ‘ikai ne taka fakata‘eta‘etui ho‘omou me‘a, ‘o mou hoko ko e kau fakamaau fifili kovi?
59002005	Fanongo mai, si‘oku kāinga ‘ofa‘anga, ‘ikai na‘e fili ‘e he ‘Otua ‘a kinautolu ‘oku masiva ‘i māmani ke koloa‘ia ‘i he tui, pea ke ‘ea ki he pule‘anga na‘a ne tala‘ofa kiate kinautolu ‘oku ‘ofa kiate ia?
59002006	Ka ko kimoutolu kuo mou fakalielia‘i ‘a si‘i masiva na. ‘Ikai ko e kau koloa‘ia ia ‘oku nau fakapōpula‘i kimoutolu, mo nau toho ‘a kimoutolu ki he ngaahi fakamāu‘anga?
59002007	‘Ikai ko kinautolu ia ‘oku nau talakaa‘i ‘a e huafa lelei ko ia, ‘a ia ‘oku ui ‘aki kimoutolu.
59002008	‘Io, kapau mo‘oni ko ho‘omou tauhi ke haohaoa ‘a e lao fakatu‘i na, ‘o fai ki he potu tohi ko ia, Te ke ‘ofa ki ho kaungā‘api ‘o hangē ko ho‘o ‘ofa kiate koe, tā ‘oku mālō ho‘omou ngāue:
59002009	ka ‘o kapau ‘oku mou filifilimānako, ko e angahala ia ‘oku mou fai, he ‘oku faka‘ilo kimoutolu ‘e he lao ko ia ko e talangata‘a.
59002010	He ko ia kuo ne tauhi hono kotoa ‘o e lao, ka ne humu ‘i ha me‘a ‘e taha, kuo ne mo‘ua ki hono kotoa.
59002011	He ko ia na‘a ne folofola mai, ‘Oua na‘a ke tono ‘unoho, na‘a ne pehē foki, ‘Oua na‘a ke fakapō. Pea neongo ‘oku ‘ikai te ke tono ‘unoho, ka ke fakapō pē, kuo ke hoko ko e maumau lao.
59002012	‘Ē, ke pehē ho‘omou lea, pea pehē ho‘omou ngāue, ke taau mo ha kakai ‘oku ene honau fakamaau ‘aki ‘a e lao tau‘atāina.
59002013	He ‘e fai ta‘emeesi ‘a e fakamaau kiate ia na‘e ‘ikai fai meesi. ‘Oku luki ‘a meesi ki he fakamaau.
59002014	Si‘oku kāinga, ko e hā tū hano ‘aonga ‘a e pehē ‘e ha taha, ‘oku ne tui; ‘osi, ‘oku ‘ikai hā ai ha ngāue? ‘e mafakamo‘ui ia ‘e he‘ene tui ko ia?
59002015	Ko eni, kapau ‘e masiva kofu ha tangata lotu, pe ha fine lotu,
59002016	mo ‘ikai ‘aupito ma‘u si‘a me‘a tokoni pea ka pehē ange ‘e hamou toko taha, ‘Alu ā, ‘oku fai pē homou fakamāfana, ‘oku fai pē homou fakamākona; ka ‘oku ‘ikai te mou ange ‘a e ngaahi me‘a ‘oku tangi ki ai ‘a e sino; ko e hā hono ‘aonga, ‘ō?
59002017	Pehē foki ‘a e tui, kapau ‘oku ‘ikai ke ō mo e ngāue, ‘oku mate pē ia, he‘ene tu‘u taha.
59002018	Kuo pau ke pehē atu ‘e ha taha, Ko ho‘o me‘a tokua ‘a e tui, ka ko ha‘aku ‘a e ngaahi ngāue: pe‘i faka‘ali‘ali mai ho‘o tui ‘ata‘atā mo e ngaahi ngāue, ka u faka‘ali‘ali atu ‘eku tui he hā ‘i he‘eku ngaahi ngāue.
59002019	‘Oku ke tui, ‘oku taha pē ‘a e ‘Otua; ‘io, mālō ia: pea ‘oku tui pehē mo e kau tēvolo, pea nau tetetete.
59002020	Ka ‘oku ke loto ke mahino atu koā, siana ta‘eloto, ‘a e ka‘anga ‘a e tui ‘oku ta‘eō mo e ngaahi ngāue?
59002021	‘Ē, ‘ikai na‘e fakatonuhia ‘etau kui ko ‘Epalahame mei he ngaahi ngāue, he‘ene ‘oatu ‘a ‘Aisake ko hono foha, ‘o hilifaki ki he ‘ōlita?
59002022	‘Oku ke vakai, ko ‘ene tui na‘e ngāue fakataha mo ‘ene ngaahi ngāue, pea ko ‘ene ngaahi ngāue na‘e fakahaohaoa mei ai ‘ene tui:
59002023	pea na‘e fakamo‘oni ‘a e folofola na‘e pehē, Pea na‘e tui ‘a ‘Epalahame ki he ‘Otua, pea na‘e lau ia ma‘ane mā‘oni‘oni: pea na‘e ui ia ko e Takanga ‘o e ‘Otua.
59002024	Vakai ā, ‘oku fakatonuhia ‘a e tangata mei he ngaahi ngāue, ‘o ‘ikai mei he tui pē.
59002025	Pea pehē foki, ‘Ikai na‘e fakatonuhia ‘a Lēhapi fe‘auaki mei he ngāue, he‘ene tali ‘a e ongo talafekau, ‘o ne fakato‘oto‘o ‘ena ō ‘i ha hala kehe?
59002026	He hangē ā ‘oku mate ‘a e sino ‘oka mavahe mei he laumālie, pehē foki ‘oku mate ‘a e tui ‘oka mavahe mo e ngāue.
59003001	SI‘OKU kāinga, ‘oua te mou hoko ko e koto akonaki kotoa pē, ko ho‘omou ‘ilo ‘e ‘otautolu ‘a e tautea ‘oku lahi hake.
59003002	He ‘oku lahi ‘a e me‘a ‘oku tau humu ai kotoa pē. Toki ai ha tangata ‘oku ‘ikai ke humu ‘i he lea, pea ko e tangata haohaoa ia, mo mafai ke ‘ai piti ki he sino kotoa.
59003003	Ko eni, kapau te tau ‘ai piti ki he ngutu ‘o e fanga hoosi ke nau talangofua kiate kitautolu, uē, ‘oku tau male‘ei fano leva honau sino kotoa.
59003004	Vakai foki ‘a e ngaahi vaka, neongo honau fu‘u lalahi, pea fakaoma ‘e he ngaahi matangi mālohi, ka ‘oku maliu fano ‘e he ki‘i momo‘i fohe ‘uli ki he me‘a ‘oku ‘oho ki ai ‘a e loto ‘o e faka‘uli.
59003005	Pehē foki, ko e ‘elelo ko e kupu si‘i, pea ‘oku lau me‘a lalahi. Vakai, hono ‘uke ‘a e me‘i afi ‘oku vela ai ‘a e fu‘u vao!
59003006	Pea ko e ‘elelo ko ha afi ia–‘oiau, ‘a e ‘univeesi angahala ko ē! Ko e tu‘unga ‘eni ‘o e ‘elelo ‘i hotau ngaahi kupu, ko ia ia ‘oku ne fakamele ‘a e sino kotoa, ‘o ne tutu ‘a e siakale ‘o natula, pea ‘oku tutu ia mei heli.
59003007	Seuke, ‘ilonga ha ‘ulungāanga ‘o e fanga manu mo e manupuna, ‘o e me‘a totolo mo e me‘a tahi, ka ‘oku mafakalalata pē, ‘io, kuo loa hono fakalalata ‘e he ‘ulungāanga ‘o e tangata.
59003008	Ka ko e ‘elelo kuo te‘eki mafakalalata ‘e he tangata; ko e kovi matemate‘āliku, ko e koto kona fakamate.
59003009	Ko ia ia ‘oku tau fakamālō ‘aki ki hotau ‘Eiki mo e Tamai, pea ko ia ia ‘oku tau tutuku‘i ‘aki ‘a e kakai ‘a ia ‘oku ngaohi ‘i he tatau ‘o e ‘Otua.
59003010	‘Oku tō mai mei he ngutu pē taha, ‘a e fakamālō mo e tutuku‘i. Si‘oku kāinga, ‘oku ‘ikai totonu ke pehē ha me‘a.
59003011	Kapau ko ha vai, pea ‘oku puna koā mei ha matavai pē taha ‘a e vai melie mo e vai kona?
59003012	‘O lava koā, si‘oku kāinga, ke fua ‘ōlive ‘e he fiki, pe ke fua fiki ‘e he vaine? ‘Āua, pehē ‘e ‘ikai fakapuhi ‘e he vai kona ha vai melie.
59003013	Ko hai ia koā ‘iate kimoutolu ‘oku poto mo ‘ilome‘a? ‘Ē, ke ne ‘ai ke hā ‘ene ngaahi ngāue ‘i he lelei ‘ene tō‘onga, ‘o fai‘aki ‘a e anga vaivai ‘a poto.
59003014	Kae lolotonga ‘oku ‘i homou loto ‘a e meheka kona mo e tangi ke tu‘u ‘ata, pea ‘oua te mou ‘afungi, ‘o fakasīkaka‘i mo lohiaki‘i ‘a e mo‘oni.
59003015	‘Oku ‘ikai ko eni ia ‘a e poto ‘oku ‘alu hifo mei ‘olunga, ka ‘oku taka fakaemāmani pē, pea taka faka‘atamai pē, pea taka fakatēvolo.
59003016	‘Ilonga ha potu ‘oku ‘i ai ‘a e meheka, mo e tangi ke tu‘u ‘ata, ‘oku ‘i ai ‘a e maveuveu mo e ngāue kovi fuli pē.
59003017	Ka ko e poto ‘oku mei ‘olunga, ko hono anga tu‘u mu‘a ko e ma‘a, pea hoko ai mo ‘ene melino mo ‘ene anga faka‘atu‘i, ‘o taka fakaoleole, ‘o mohu manava‘ofa, pea fuhi ai ‘a e fua lelei, pea ‘oku ‘ikai ngutungutuua, ‘oku ‘ikai momole‘olunga.
59003018	Pea ko eni, ko e fua ko e mā‘oni‘oni, ko hono tō ‘oku fai ‘i he melino ‘e kinautolu ‘oku fakatupu melino.
59004001	‘OKU mei fē ‘a e ngaahi tau, pea mei fē ‘a e ngaahi fetu‘usi ‘oku ‘iate kimoutolu? ‘Ikai ‘oku nau tupu mei he me‘a ni, ‘io, mei he ngaahi holi kovi, ‘a ia ‘oku fai tau ‘i homou ngaahi kupu?
59004002	‘Oku mou holi me‘a, ‘o ‘ikai ma‘u; ‘oku mou fai fakapō ai, ‘o meheka, ka ‘oku ‘ikai te mou lava ke ma‘u; ‘oku mou fetu‘usi leva ‘o tau. ‘Ā, ‘oku ‘ikai te mou ma‘u koe‘uhi ‘oku ‘ikai te mou kole:
59004003	‘oku mou kole, pea ‘oku ‘ikai te mou ma‘u, koe‘uhi ā ‘oku mou kole kovi, he ko e fai pē ke tauhi ‘aki ho‘omou ngaahi holi kovi.
59004004	‘a e koto tono tangata, ‘ikai ‘oku mou ‘ilo, ko e takaua mo māmani ko e fakafili ia ki he ‘Otua? Ko ia, ‘ilonga ‘a ia ‘oku loto ke takaua mo māmani ‘oku ne nofo ai ko e fili ‘o e ‘Otua.
59004005	‘Io, ‘oku mou pehē koā ko e launoa ‘a e folofola ko ia, ‘a ia ‘oku ne pehē, Ko e Laumālie kuo ne tuku ke nofo ‘iate kitautolu ‘oku ne feinga‘i kitautolu, ‘o a‘u ki he fua‘a?
59004006	Ka ‘oku lahi ange ai ‘ene foaki kelesi. Ko ia ai, ‘oku ne pehē, ‘Oku tali teke‘i ‘e he ‘Otua ‘a e ‘afungi, ka ‘oku ne foaki kelesi ki he anga vaivai.
59004007	Ko ia, mou fakavaivai‘i kimoutolu ki he ‘Otua. Ka mou tali teke‘i ‘a e Tēvolo, pea te ne hola meiate kimoutolu.
59004008	‘Unu‘unu atu ki he ‘Otua, pea ‘e ‘unu‘unu mai ia kiate kimoutolu. Fakama‘a homou nima, ‘a kau angahala; pea fakatāpui ‘a homou loto, ‘a kau siosio ua.
59004009	Mou fakamamahi, mo to‘e, mo tangi: ke liliu ho‘omou kata ko e to‘e, mo ho‘omou fiefia ko e fakamāmāhu‘i.
59004010	Fakavaivai‘i kimoutolu ‘i he ‘ao ‘o e ‘Eiki, pea te ne hākeaki‘i kimoutolu.
59004011	Kāinga, ‘oua te mou felau‘ikovi‘aki. Ko ia ‘oku ne lau‘ikovi hono tokoua, pe ‘oku anga‘i hono tokoua, ‘oku ne lau‘ikovi ‘a e Lao, pea anga‘i ‘a e Lao: ka ‘o kapau ‘oku ke anga‘i ‘a e Lao, tā ‘oku ‘ikai ko ha fai ki he Lao koe, ka ‘oku ke fakamaau ia.
59004012	‘Oku taha pē ‘a e Fokotu‘u-lao, mo e Fakamaau, ‘a ‘Ene ‘Afio ‘oku ne mafai ke fakamo‘ui, pea ke faka‘auha: ko hai tū koe ke ke anga‘i ho kaungā‘api?
59004013	Me‘a mai ‘eni, ‘a kimoutolu ‘oku lau, ‘o pehē, Ko e ‘aho ni, pe ko e ‘apongipongi, te mau fononga ki he kolo ko ē, pea mau nofo ai ‘o ta‘u kātoa, pea te mau fai fakatau ai ‘o ngaohi pa‘anga: ‘osi, ‘oku ‘ikai te mou ‘ilo ‘a e me‘a ‘o e ‘apongipongi.
59004014	He ko e hā tū ho‘omou mo‘ui? Ko e mao pē kimoutolu, ‘a ia ‘oku hā fuoloa si‘i, pea toki mole foki.
59004015	‘Ē, na‘a mou mei pehē, Kapau ko e finangalo ‘o e ‘Eiki te mau mo‘ui, ‘o fai ‘a ē mo ē.
59004016	Ka ‘i hono anga ko ia, ‘oku tu‘unga ho‘omou pōlepole ‘i ho‘omou ‘afungi: ko e alā pōlepole pehē ‘oku kovi.
59004017	Ko ia ‘oku ne ‘ilo ha lelei ke fai ka ‘oku ‘ikai fai, ko ha‘ana angahala ia.
59005001	ME‘A mai ‘eni, ‘a ha‘a koloa‘ia, fei mo tangi, ‘o ‘oiauē fakapō ‘i ho‘omou ngaahi mamahi ‘oku tu‘unuku mai.
59005002	Kuo popo ho‘omou koloa, pea kuo anea ho‘omou ngaahi kofu.
59005003	Kuo ‘osi ‘ume‘umea ho‘omou koula mo e siliva; ‘io, ko hono ‘ume‘umea te ne talatalaaki‘i kimoutolu, pea te ne keina homou kakano ‘o hangē ko e afi. Kuo mou fa‘oaki koloa ‘i he kapa ‘o e kuonga.
59005004	Ko ena ‘a e totongi ‘o e kau ngāue na‘e utu homou ta‘u, ‘a ia kuo ta‘ofi meiate kinautolu: ‘oku kaila ia meiate kimoutolu; kae‘uma‘ā ko e tangi ‘a e kau tu‘usi kuo tau atu ki he fofonga ‘o e ‘Eiki Sāpaoti.
59005005	Kuo mou mo‘ui fakahāuē ‘i māmani, mo fakausousa; kuo mou fangapesi homou loto ‘i he ‘aho tāmate‘i.
59005006	Kuo mou fakahalaia, kuo mou fakapoongi ‘a e angatonu; tala‘ehai ‘oku ne talitu‘u kiate kimoutolu.
59005007	Ko ia, kāinga, mou kātaki pē ‘o a‘u ki he hoko mai ‘a e ‘Eiki. Vakai, ‘oku nofo‘aki tali ‘a e fa‘a ki he fua mahu‘inga ‘o e kelekele; pea ‘oku ne kātaki hono tauhi, kae‘oua ke tō ki ai ‘a e ‘uha mu‘a mo e ‘uha mui.
59005008	Ke mou kātaki mo kimoutolu; poupou homou loto: he kuo ofi ‘a e hoko mai ‘a e ‘Eiki.
59005009	Kāinga, ‘oua te mou felāunga‘aki, na‘a fakamaau? kimoutolu: ko ena ‘a e fakamaau ‘oku tu‘u ‘i he matapā.
59005010	Si‘oku kāinga, kapau ‘oku mou fiema‘u ha fa‘ifa‘itaki‘anga ‘o e mamahi mo e kātaki, ko e kau Palōfita ‘ena, ‘a ia na‘a nau lea ‘i he huafa ‘o e ‘Eiki.
59005011	Vakai, ‘oku mau lau ko e monū‘ia ‘a kinautolu kuo kātaki, Kuo mou fanongo ki he kātaki ‘a Siope; mou vakai foki hono iku‘anga mei he ‘Eiki: tā ‘oku ‘ofa u‘uu‘u ‘a e ‘Eiki, mo ‘ofangofua.
59005012	Ka sinoeme‘a, si‘oku kāinga, ‘oua te mou lea tuki; pe ki he langi, pe ki he fonua, pe ki ha me‘a ‘e taha: ka ke ‘Io pē ho‘omou ‘io, mo ‘Ikai pē ho‘omou ‘ikai; koe‘uhi ke ‘oua te mou mo‘ua ‘i he fakamaau.
59005013	‘Oku ngaohikovia koā hamou taha? Ke ne lotu pē. ‘Oku loto fiefia ha taha? Ke ne fai ha hiva.
59005014	‘Oku ‘i ai hamou taha ‘oku mahaki? Ke ne ui ange ‘a e kau mātu‘a ‘o e siasi; pea te nau lotua ia, ‘o tākai ‘aki ‘a e lolo ‘i he huafa ‘o e ‘Eiki.
59005015	Pea ko e lotu ‘a tui te ne fakamo‘ui ‘a e mahaki, pea ‘e fokotu‘u ia ‘e he ‘Eiki; pea neongo kuo ne fai ha angahala, ka ‘e fakamolemole ia.
59005016	Ko ia, mou fevete‘aki ho‘omou ngaahi angahala, pea fehūfia‘aki; koe‘uhi ke mou mo‘ui. Ko e lotu fakamātoato ‘a e tangata mā‘oni‘oni ‘oku ‘aonga lahi.
59005017	Ko ‘Ilaisiā ko e tangata alāanga mo kitautolu, pea ne mātu‘aki lotu ke ‘oua na‘a ‘uha: pea na‘e ‘ikai tō ha ‘uha ki he fonua, ‘o ‘osi ha ta‘u ‘e tolu mo e māhina ‘e ono.
59005018	Pea ne toe fai ‘ene lotu, pea na‘e tuku hifo ‘e he langi ha ‘uha, pea tupu mei he kelekele hono fua.
59005019	Si‘oku kāinga, kapau ‘e taki hē hamou toko taha mei he mo‘oni, pea fakafoki mai ia ‘e ha taha;
59005020	ke mou ‘ilo pē, ko ia kuo ne fakafoki mai ha angahala mei he‘ene ‘alu hē, ko ‘ene fakahaofi ha laumālie mei he mate, mo ne ‘ufi‘ufi ha fu‘ufu‘unga angahala.
60001001	TŪ ko au Pita, ko e ‘aposetolo ‘a Sīsū Kalaisi, ko ‘eku tohi ki he kakai fili ‘a ia ‘oku nau nofo movetevete ‘i Ponitō, Kalētia, Kapatōsia, ‘Ēsia, mo Pitinia,
60001002	ko e fili ‘o fakatatau ki he mu‘aki ‘afio‘i ‘e he ‘Otua ko e Tamai, ‘i homou fakatāpui ‘e he laumālie ke iku ki he talangofua, mo e luluku ‘aki ‘a e ta‘ata‘a ‘o Sīsū Kalaisi. ‘Ofa ke fakalahi kiate kimoutolu ‘a e kelesi mo e fiemālie.
60001003	Ha taha ā ke fakamālō‘ia, pe ko e ‘Otua mo Tamai ‘a hotau ‘Eiki ko Sīsū Kalaisi; ‘a ia, ‘i he lahi ‘o ‘ene meesi, na‘a ne fakatupufo‘ou kitautolu ke ma‘u ha ‘amanaki ‘oku mo‘ui, ko e me‘a ‘i he toetu‘u ‘a Sīsū mei he pekia;
60001004	‘io, ke ma‘u ha tofi‘a ‘oku ta‘e‘auha mo ta‘emele mo ta‘emae, ‘a ia kuo ta‘ofia ‘i hēvani mo‘omoutolu;
60001005	‘a kimoutolu ‘oku le‘ohia, he kāpui ‘e he māfimafi ‘a e ‘Otua ko e me‘a ‘i he tui, ke lava‘i ‘a e fakamo‘ui ‘a ia kuo ‘osi sāuni ke fakae‘a mai ‘i he kuonga fakamui.
60001006	‘A ia ‘oku mou hākailangitau ai, neongo kuo fai nai ‘i he taimi ni, ‘o kapau na‘e ‘ikai ala ta‘ofi, homou fakamamahi fuonounou, he mo‘ua ‘i he ngaahi ‘ahi‘ahi kehekehe:
60001007	koe‘uhi ā ke hā ho‘omou tui, ‘ene lava ke tu‘u ‘i he sivi–‘a ia ko e me‘a mahu‘inga ange ‘i he koula, ‘a ē neongo ko e me‘a ‘auha, ka ‘oku ‘ahi‘ahi‘i ia ‘aki ‘a e afi–‘io, ke hā ia kuo ne lava ‘a e fakamālō mo e lāngilangi‘ia mo e faka‘apa‘apa‘ia ‘i he fakapū mai ‘o Sīsū Kalaisi.
60001008	‘A ia neongo kuo te‘eki te mou mamata ki ai, ka ‘oku mou ‘ofa ki ai; ‘a ia ai ‘i he taimi ni neongo ‘oku ‘ikai te mou mātā ia, ka ‘i ho‘omou tui ki ai, ‘oku mou hākailangitau ‘i he fiefia ‘oku ‘ikai malea‘aki, pea ‘oku fai hēvani;
60001009	ho‘omou ma‘u ‘a e me‘a ‘oku hu‘u ki ai ho‘omou tui, ko e fakamo‘ui ‘o homou laumālie.
60001010	‘a e fakamo‘ui ko ia na‘e ‘eke lahi mo fakatotolo atu ki ai ‘a e kau Palōfita, ‘a kinautolu na‘a nau kikite ki he kelesi na‘e ta‘ofi ma‘amoutolu:
60001011	he‘enau fakatotolo atu, pe ko e fē ia ‘a e kuonga, pea fakafēfē hono anga, ‘a ia na‘e lau ki ai ‘e he Laumālie ‘o Kalaisi na‘e ‘iate kinautolu, he‘ene sinaki fakahā ‘a e ngaahi mamahi na‘e tu‘utu‘uni ma‘a Kalaisi, mo e ngaahi lāngilangi ‘e hoko ai.
60001012	‘A kinautolu na‘e faka‘ilo ki ai, tokua na‘e ‘ikai ma‘anautolu, kae ma‘amoutolu ‘enau tokonaki ‘a e ngaahi me‘a ko ia ‘a ia kuo fakahā ‘i onopooni kiate kimoutolu, ‘iate kinautolu kuo nau malanga‘aki atu ‘a e Kōsipeli ‘aki ‘a e Laumālie Mā‘oni‘oni na‘e fekau hifo mei he langi–‘a e ngaahi me‘a ‘oku holi ‘a e kau ‘āngelo ke fakasio hifo ki ai.
60001013	Ko ia, mou ‘ai ‘a e no‘o ‘o homou loto, mo laka faka‘ehi‘ehi, pea mātu‘aki ‘amanaki ki he kelesi ‘oku ene hono ‘omi ‘i he fakapū mai ‘o Sīsū Kalaisi.
60001014	Fai ‘o ngali mo ha fānau talangofua, ‘o ‘oua te mou tuku kimoutolu ke anga ki ho‘omou ngaahi holi mu‘a, fai ‘i he ta‘e‘ilo;
60001015	ka mou anga ki he Toko Taha Mā‘oni‘oni ne ne ui kimoutolu, ‘o mou hoko kimoutolu foki ko e mā‘oni‘oni ‘i ho‘omou tō‘onga kotoa pē:
60001016	koe‘uhi kuo tohi ‘o pehē, Te mou mā‘oni‘oni, he ‘oku ou mā‘oni‘oni.
60001017	Pea kapau ā ‘oku mou tautapa kiate ia ‘oku ne fakamaau ta‘efilifilimānako, kae fakatatau ki he ngāue ‘a e tangata takitaha, ‘o mou lau ko ho‘omou Tamai ia, pea mou fai manavahē pē ho‘omou fakafeangai lolotonga ho‘omou ‘āunofo ni:
60001018	ko ho‘omou ‘ilo, na‘e ‘ikai fai‘aki ‘a e ngaahi me‘a ‘auha, ha siliva pe ha koula, homou huhu‘i mei he anga ta‘e‘aonga ne tuku fakaholo mai mei he mātu‘a;
60001019	ka na‘e fai‘aki ha ta‘ata‘a ma‘ongo‘onga, he ko e toto ‘o ha lami ta‘emele mo ta‘e‘ila, ko e ta‘ata‘a ‘o Kalaisi:
60001020	‘a ia ne mu‘aki tu‘utu‘uni ‘i he te‘eki tanu pou ‘a māmani, ka na‘e fakae‘a pē ‘i he faka‘osi ‘o ono‘aho koe‘uhi ko kimoutolu,
60001021	‘a kimoutolu ‘oku nofo ko e kau tui pīkitai ki he ‘Otua ‘iate ia, ‘a ‘Ene ‘Afio na‘a ne fokotu‘u ia mei he pekia, mo ne ‘ange kiate ia ke lāngilangi‘ia: ko ia ‘oku sio ki he ‘Otua ‘a ho‘omou tui mo ho‘omou ‘amanaki foki.
60001022	Ko eni kuo mou fakatāpui homou laumālie ‘i he fai talangofua ki he mo‘oni ke lava ‘a e fe‘ofa‘aki fakalotu ‘oku ta‘eloi, ko ia ke mou tōtōivi ho‘omou fai ‘ofa ‘a e taha ki he taha, ‘o fai mei he loto.
60001023	He kuo fakatupufo‘ou kimoutolu, kae ‘ikai ‘aki ‘a e tenga ‘auha, ka ‘aki ‘a e tenga ta‘e‘auha, ‘o fou ‘i he folofola ‘a e ‘Otua ‘a ia ‘oku mo‘ui mo tolonga.
60001024	Koe‘uhi ā ‘oku hangē ko e mohuku ‘a e kakano kotoa pē, pea ko hono nāunau kotoa ‘oku hangē ko e fisi‘i mohuku. Kuo mae ‘a e mohuku, pea ngangana hono fisi;
60001025	ka ko e folofola ‘a e ‘Eiki ‘oku tolonga ‘o ta‘engata. Pea ko ia ia ‘a e folofola ne ‘atu kiate kimoutolu ‘i he malanga‘aki ‘o e Kōsipeli.
60002001	KO IA, mou hu‘ihu‘i ‘a e loto kovi kotoa pē, mo e kākā kotoa pē, mo e fa‘a mālualoi, mo e fa‘a meheka, mo e fakakovi kotoa pē;
60002002	pea mou fai ‘o hangē ko e fānau toki fā‘ele‘i, ‘o mou holi ki he hu‘akau fakaloto ‘oku ta‘ehu‘i, koe‘uhi ke mou tupu ai ke a‘usia ‘a e fakamo‘ui:
60002003	‘o kapau mo‘oni ne mou kamata ‘oku sai ‘a e ‘Eiki.
60002004	‘A ia ‘i ho‘omou ‘unu‘unu ki ai–‘io, ki he Maka Mo‘ui, ‘a ia kuo fakatale‘i ‘e he tangata, ka ‘i he ‘Afio ‘a e ‘Otua ko e maka taunga fili, ko e maka mahu‘inga–
60002005	pea mou tuku ke langa hake kimoutolu foki, he ko e koto maka mo‘ui, mo‘o fale fakalaumālie; ke mou hoko ko e tu‘unga taula‘eiki tapu, ke ‘atu feilaulau fakalaumālie, ‘a ia ‘oku hōifua ai ‘a e ‘Otua ‘ia Sīsū Kalaisi.
60002006	Koe‘uhi ‘oku tu‘u ‘i ha potu folofola, Ko eni ‘oku ou ‘ai ‘i Saione, mo‘o maka tuliki lahi, ha maka kuo fili, ha maka mahu‘inga: pea ko ia ‘oku tui falala ki ai ‘e ‘ikai fakamaa‘i.
60002007	‘Āua, tā ko hono mahu‘inga ‘oku ma‘amoutolu ‘oku tui: ka ki he kau talangata‘a, Ko e maka ne fakatale‘i ‘e he kau tufunga Kuo hoko ‘o tuliki tau‘olunga: ko e maka tūkia‘anga foki, mo e makatu‘u fakatupu fifisi–
60002008	‘a e fa‘ahinga ‘oku nau humu ‘i he‘enau talangata‘a ki he folofola, ‘a ia foki na‘e tu‘utu‘uni kinautolu ki ai.
60002009	Ka ko kimoutolu ko e ha‘a fili, ko e tu‘unga taula‘eiki fakatu‘i, ko e kakai tapu, ko e fa‘ahinga ‘oku ma‘ane me‘a tonu, koe‘uhi ā ke mou ongoongoa atu ‘a e ngaahi lelei ‘o ‘Ene ‘Afio, ‘a ia na‘a ne ui mai kimoutolu mei he po‘uli ki he maama fakaofo ‘a‘ana:
60002010	‘a kimoutolu ‘a ia ko e ‘ata‘i kakai ‘i mu‘a, ka ko eni ko e kakai ‘a e ‘Otua; ko e kakai na‘e ‘ikai fai ha meesi ki ai, ka ko eni kuo ma‘u meesi.
60002011	Si‘oku ‘ofa‘anga, ‘oku ou enginaki atu, ke mou fai ‘o ngali mo e ‘āunofo mo e muli, ‘o mou faka‘ehi‘ehi mei he ngaahi holi fakakakano; he ko e fa‘ahinga me‘a ia ‘oku fai tau ki he laumālie.
60002012	‘O mou ‘ai ke taau ho‘omou fakafeangai ki he Senitaile; koe‘uhi, ‘i he me‘a ‘oku nau lau‘ikovi ai kimoutolu, tokua ko e faikovi, ke nau mamata ki ho‘omou ngaahi ngāue lelei, pea langa‘i ai ‘enau fakahīkihiki‘i ‘a e ‘Otua ‘i he ‘aho ‘o e ‘a‘ahi.
60002013	Mou fakavaivai kimoutolu ki he tu‘unga kotoa pē kuo fokotu‘u ‘e he tangata, koe‘uhi ko e ‘Eiki:
60002014	ki he tu‘i, he ko e mā‘olunga; ki he ngaahi kōvana foki, he ‘oku fou ‘iate ia honau fekau ke tautea ‘a e faikovi, kae fakamāloo‘i ‘a e failelei.
60002015	He kuo tu‘utu‘uni pehē ‘a e ‘Otua, ke mou fakamo‘ulongoa ‘aki ho‘omou failelei ‘a e vale ‘a e kau siana ta‘eloto na.
60002016	Fai ‘o ngali ko ha kau tau‘atāina, ‘o ‘ikai hangē ko ha kakai ‘oku ngāue‘aki ‘a e tau‘atāina ko e pulonga ‘o e lotokovi, kae ngali ko ha kau tamaio‘eiki ‘a e ‘Otua;
60002017	ko ia mou faka‘apa‘apa ki he tangata takitaha; mou ‘ofa ki he ha‘a lotu; mou manavahē ki he ‘Otua; mou faka‘apa‘apa ai pē ki he tu‘i.
60002018	‘a e kau sevāniti, mou anganofo ki he kakai ‘oku pule kiate kimoutolu, ‘o ‘apasia ‘aupito; ‘o ‘ikai kiate kinautolu pē ‘oku lelei mo fai faka‘atu‘i, ka ki he angakehe foki.
60002019	He ko e me‘a ‘eni ‘e fakafeta‘ia, ‘a e kātaki ‘e ha taha ‘a e ngaahi fakamamahi ‘oku ‘ai ta‘etotonu kiate ia, koe‘uhi ko ‘ene ongo‘i ‘a e ‘Otua.
60002020	He kapau kuo mou fai angahala, pea tuki ai kimoutolu, ‘o mou ‘ūkuma pē, ko e hā ha ongoongo ‘e ma‘u? ka ‘o kapau ‘oku mou fai lelei kae ngaohikovia, ‘o mou ‘ūkuma pē, seuke, ko e me‘a ko ia ‘oku fakafeta‘ia mei he ‘Otua.
60002021	‘Io, ko e me‘a ia na‘e ui kimoutolu ki ai: he na‘e kātaki mamahi ‘a Kalaisi foki koe‘uhi ko kimoutolu, ‘o ne tuku ha fa‘ifa‘itaki‘anga kiate kimoutolu, ke mou muimui ofi, ‘o topuva‘e taha mo ia.
60002022	‘A ia na‘e ‘ikai te ne momo‘i fai ha angahala, pe ne ‘ilo ha kākā ‘i hono fofonga:
60002023	‘a ia ‘i hono leakovia na‘e ‘ikai te ne tali ‘aki ha leakovi; ‘i hono ngaohikovi‘i na‘e ‘ikai te ne fakamana; ka ne tuku ia kiate ia ‘oku fakamaau totonu:
60002024	‘a ia na‘a ne fua ‘a e ngaahi angahala ‘atautolu, ‘e ia, ‘i hono sino, ‘i he ‘akau; koe‘uhi ‘i he‘etau mate ki he‘etau ngaahi angahala, ke tau mo‘ui ki he mā‘oni‘oni: ‘a ia ko hono kafo ne mei ai homou faito‘o.
60002025	He na‘a mou nofo hē hangē ko e fanga sipi; ka ko eni kuo mou foki ki he Tauhi mo Le‘ohi ‘o homou laumālie.
60003001	PEHĒ foki, ‘a e kau fefine, mou anganofo ki homou ngaahi husepāniti; koe‘uhi ka ai ha ni‘ihi ‘oku talangata‘a ki he folofola, hei‘ilo ‘e ma‘u mai kinautolu ‘aki ‘a e ngaahi tō‘onga ‘a honau ngaahi uaifi, kae ‘ikai ‘aki ha lea;
60003002	he‘enau mamata ki he ma‘a ‘o ho‘omou fakafeangai mo taka ‘apasia.
60003003	Pea ko e teu ‘o e fa‘ahinga ko ia ke ‘oua na‘a ko e teu ‘i tu‘a–ko e fī ‘o e ‘ulu mo e ‘ai ‘o e koula mo e tui ‘o e ngaahi kofu–
60003004	ka ke nau teu ‘aki ‘a e tangata fufū ‘o e loto, ‘io, ‘aki ‘a e me‘a ta‘e‘auha ko e anga vaivai mo e anga malū, ‘a ia ko e me‘a mahu‘inga ‘aupito ‘i he ‘afio ‘a e ‘Otua.
60003005	He na‘e pehē foki ‘a e teu ‘a e kau fefine mā‘oni‘oni ‘i mu‘a, ‘a ia na‘e tu‘u ‘enau falala ki he ‘Otua; he na‘a nau anganofo ki honau ngaahi husepāniti.
60003006	Hangē ko Sela na‘a ne talangofua kia ‘Epalahame, ‘o ne ui ia ko hono ‘eiki, ‘a ia kuo mou hoko ko ‘ene fānau, kapau ‘oku mou failelei, pea kapau ‘oku ‘ikai te mou manavahē ‘i ha manavahē kovi.
60003007	Pehē foki mo kimoutolu tangata, ko ho‘omou nonofo mo e fefine ke fai fakakaukau‘i, he ko e hama vaivai; ‘o mou tu‘utu‘uni hanau faka‘apa‘apa, ‘o taau mo ha kakai ‘oku nau kaungā ‘ea foki mo kimoutolu ki he kelesi ko e mo‘ui; koe‘uhi ke ‘oua na‘a ta‘ofi ho‘omou ngaahi lotu.
60003008	Pea ko ‘eku lea faka‘osi; ke mou uouangataha, ke mou tau‘aki kaungā mamahi, ke mou fe‘ofa‘aki fakalotu, ke mou manava‘ofa, ke mou anga vaivai:
60003009	‘o ‘oua te mou totongi ‘a e kovi ‘aki ‘a e kovi, pe ko e leakovi ‘aki ‘a e leakovi, kaekehe mou tāpuaki‘i; he na‘e fakaului kimoutolu ki he me‘a ko eni, ke tō mo‘omoutolu ha tāpuaki.
60003010	He, Ko ia ‘oku loto ke ‘ofa ki he mo‘ui, Pea ke ‘ilo ha ngaahi ‘aho lelei, Ke ne ta‘ofi hono ‘elelo mei he kovi, Mo hono loungutu ke ‘oua ‘e lea‘aki ‘a e kākā,
60003011	Pea ke ne faka‘ehi‘ehi mei he kovi, Ka ne fai ‘a e lelei; Ke ne kumi ki he melino, ‘Io, ‘o tuli ki ai.
60003012	He ko e ongo fo‘i fofonga ‘o e ‘Eiki ‘Oku na siofi ‘a e mā‘oni‘oni; Pea ko hono ongo telinga ‘Oku fakafanongo ki ha‘anau lotu: Ka ko e fōtunga ‘o e ‘Eiki, ‘Oku ne hanga ki he kau faikovi.
60003013	Pea ko hai tū ‘e ngaohikovi‘i kimoutolu, ‘o kapau ‘oku mou mamahi‘i ‘a e lelei?
60003014	‘Io, pea neongo te mou mo‘ua ‘i he ngaahi mamahi koe‘uhi ko e mā‘oni‘oni, ka ‘oku mou monū‘ia ai pē. Kae ‘oua te mou manavahē ‘aki ‘a e manavahē ‘anautolu, ‘uma‘ā ha‘amou puputu‘u.
60003015	Ka mou ‘ai ke tāpuhā ‘a Kalaisi ‘i homou loto, ko e ‘Eiki pē ia: ‘o mou ‘osi teu ai pē ke fai ha fakamatala kiate ia fua pē te ne ‘eke kiate kimoutolu ‘a e ‘uhinga ‘o e ‘amanaki ‘oku mou ma‘u; kae fai ‘i he anga vaivai mo e tailiili, kuo ‘ata‘atā homou konisēnisi;
60003016	koe‘uhi ‘i he me‘a ‘oku nau lau‘ikovi ai kimoutolu, ke nau mā ‘a kinautolu ‘oku tukuaki‘i ho‘omou tō‘onga lelei faka-Kalaisi.
60003017	He ‘oku lelei mu‘a ke mou mo‘ua ‘i he mamahi koe‘uhi ko e failelei, ‘o kapau ‘oku finangalo pehē ‘e he ‘Otua, ‘i ha‘amou mo‘ua pehē, ko ha faikovi.
60003018	He ko Kalaisi foki na‘a ne mo‘ua mamahi tu‘o taha koe‘uhi ko e ngaahi angahala, ko e angatonu ma‘a e ta‘eangatonu, koe‘uhi ke ne fakaofiofi ‘a kitautolu ki he ‘Otua; pea na‘e tāmate‘i ‘i hono anga kakano, ka na‘e fakamo‘ui hake ‘i hono anga laumālie;
60003019	‘a ia foki na‘a ne ‘alu ‘aki ‘o malanga ki he ngaahi laumālie nofo pilīsone;
60003020	‘a kinautolu na‘e talangata‘a mu‘a, ‘i he taimi na‘e tatali ‘a e Angamokomoko ‘a e ‘Otua ‘i he kuonga ‘o Noa, lolotonga ‘oku teu ‘a e ‘A‘ake; ‘a ia ‘i he hū ki ai ha toko si‘i, ko e toko valu tokua, na‘e fakamo‘ui ‘aki ‘a e vai.
60003021	‘A ia ‘oku ne fakamo‘ui ‘a kimoutolu foki ‘i onopooni, ‘a e me‘a na‘a ne taipe ki ai, ko e papitaiso; (‘o ‘ikai ko e hu‘ihu‘i ‘e he kakano ‘a e ‘uli, ka ko e kumi ‘e ha konisēnisi ‘ata‘atā ki he ‘Otua) ko e me‘a ‘i he toetu‘u ‘a Sīsū Kalaisi:
60003022	‘a ia ‘oku ne ‘afio mei he to‘omata‘u ‘o e ‘Otua, he kuo ne ‘alu ki he langi; pea ko e kau ‘āngelo mo e kau ma‘u tu‘unga mo e kau ma‘u mālohi kuo tuku ki lalo kiate ia.
60004001	PEA ko ia, ko e me‘a ‘i he kātaki mamahi ‘e Kalaisi ‘i hono anga kakano, ko ia ke mou ‘ai ‘e kimoutolu foki mo‘omou kofu tau ‘a e fakakaukau pē ko ia, ‘o pehē, Ko ia kuo ne kātaki mamahi ‘i he kakano kuo faka‘ata‘atā mei he angahala;
60004002	Koe‘uhi ke ‘oua te mou toe mo‘ui‘aki ‘a e ngaahi holi ‘a e tangata, ka ko hono toe ‘o homou taimi ‘i he kakano ke mou mo‘ui ‘aki ‘a e finangalo ‘o e ‘Otua.
60004003	Seuke, kuo lahi pē ‘a e taimi kuo hili ke fai‘aki ‘a e loto ‘o e Senitaile; ‘a ia na‘a mou fou ‘i he ngaahi pau‘u fakalielia, mo e ngaahi holikovi, mo e fa‘a uaine‘ia, mo e ngaahi kātoanga kai, mo e ngaahi kātoanga inu kava; pea mo e me‘a ko ia ‘oku tāpuhā ‘a e ngaahi feingalotu ki he ‘aitoli:
60004004	‘a ia ‘oku nau ofo ‘i he ‘ikai te mou ō ai mo kinautolu ki he pitenga ko ia ‘o e mo‘ui fakalusa, ‘o nau lau‘ikovi kimoutolu–
60004005	‘a e fa‘ahinga te nau hopo ‘i he ‘ao ‘o‘ona, ‘a ia ‘oku ne tali teuteu ke ne fakamāu‘i ‘a e kau mo‘ui mo e kau pekia.
60004006	He ko hono ‘uhinga ia na‘e malanga‘aki ai ‘a e Kōsipeli ki he kau pekia foki, koe‘uhi ke nau nofo kuo fakamaau? fakatangata honau anga kakano, ka nau mo‘ui faka‘otua ‘a honau anga laumālie.
60004007	Ka ko eni kuo panaki ‘a e ngata‘anga ‘o e me‘a kotoa pē: ko ia mou fakama‘uma‘u mu‘a, ‘o mou mo‘ui faka‘ehi‘ehi, koe‘uhi ke mou fa‘a lotu,
60004008	sinoeme‘a ke mou tauhi ai pē ho‘omou fe‘ofa‘aki ke tūkuingata pē: he ko e ‘ofa ‘oku ne ‘ufi‘ufi ha fu‘ufu‘unga angahala.
60004009	Ke mou fefakaafe‘aki ta‘eha lāunga.
60004010	Ke mou fetauhi‘aki kimoutolu ‘aki ‘a e mafai fakalaumālie ne mou takitaha ma‘u, ‘i he ‘alunga ‘o ‘ene ma‘u, ‘o taau mo ha kau sētuata lelei ‘o e kelesi faifio ‘a e ‘Otua.
60004011	Kapau ko e fai malanga ‘a ha taha, ke ne fai ko e folofola ‘a e ‘Otua; kapau ‘oku fai ha tauhi ‘ofa ‘e ha taha, ke ne fai ‘o ngali ko ha toko taha kuo ne ma‘u ‘ene mafai mei he ‘Eiki; koe‘uhi ke fakahīkihiki‘i ‘a e ‘Otua ‘i he me‘a kotoa pē ‘ia Sīsū Kalaisi, ‘a ia ‘oku ‘o ‘Ene ‘Afio ‘a e kolōlia mo e māfimafi ‘o laui kuonga pea ta‘engata. ‘Ēmeni.
60004012	Si‘i ‘ofa‘anga, ‘oua te mou ofo ‘i he vela kuo hoko kiate kimoutolu mo‘omou ‘ahi‘ahi‘i, ‘o hangē ko ha me‘a fo‘ou ia kuo hoko noa atu:
60004013	kaekehe ke mou fiefia, ‘o fakatatau ki ho‘omou kau ‘i he ngaahi mamahi ‘a Kalaisi; koe‘uhi ke mou fiefia foki mo hākailangitau ‘i he fakae‘a ‘o ‘ene lāngilangi‘ia.
60004014	Ka kuo manukia kimoutolu ‘i he huafa ‘o Kalaisi, tā ko e toki kakai monū‘ia kimoutolu; he ‘oku nofo‘i kimoutolu ‘e he Laumālie ‘oku ‘a‘ana ‘a e lāngilangi, ‘io, ko e Laumālie ‘o e ‘Otua.
60004015	Seuke, ke ‘oua na‘a ai hamou toko taha ‘e mo‘ua ha mamahi ko ha‘ane fakapō, pe kaiha‘a, pe fai kovi, pe ko ha‘ane kaunoa ‘i ha me‘a.
60004016	Ka ‘oka ngaohi pehe‘i ia ko ‘ene Kalisitiane, ke ‘oua te ne mā, ka ne fakahīkihiki‘i ‘a e ‘Otua koe‘uhi ko e hingoa ko ia.
60004017	He ko e kuonga ‘eni ke kamata ‘a e fakamaau mei he ‘api ‘o e ‘Otua: pea kapau ‘oku fua fai kiate kitautolu, ko e hā tū honau iku‘anga, ‘a kinautolu ‘oku nau talangata‘a ki he Kōsipeli ‘a e ‘Otua?
60004018	Pea kapau ‘oku ‘ikai ke meimei hao ‘a e mā‘oni‘oni, pea ‘e tu‘u ‘i fē ‘a e faka‘otuamate mo e angahala?
60004019	Ko ia, ko kinautolu foki ‘oku mo‘ua ‘i he ngaahi mamahi ‘i he finangalo ‘o e ‘Otua, ke nau tuku honau laumālie ‘i he failelei ki he Tupu‘i-‘Otua ‘a ia ko e Toko Taha ‘oku fai ki he‘ene lea.
60005001	KO ia, ‘oku ou tokoni atu ki he kau faifekau ‘oku ‘iate kimoutolu, ‘a au ‘oku kaungā faifekau mo kimoutolu, mo e fakamo‘oni ki he ngaahi mamahi ‘o Kalaisi, mo e ‘inasi foki ‘i he lāngilangi ‘oku ene ke fakae‘a mai.
60005002	‘Ē, mou fei mo tauhi ‘a e fanga sipi ‘a e ‘Otua ‘oku ‘iate kimoutolu, ‘o ‘oua na‘a fai fakakoloto hono le‘ohi, ka ‘i he loto fiefai ‘i he funga ‘o e finangalo ‘o e ‘Otua; ‘o ‘ikai ko e sio pa‘anga ‘uli, ka ‘i he ‘ofa ki he ngāue;
60005003	pea ‘oua te mou fakafie‘eiki ki he ngaahi potungāue, kae hoko ko e fa‘ifa‘itaki‘anga ki he fanga sipi.
60005004	Pea ‘i he faifai pea fakae‘a mai ‘a e Tauhi Lahi, pea te mou ma‘u ‘a e pale ‘amalani ‘o e lāngilangi‘ia.
60005005	Pehē foki mo kimoutolu ‘a e kau fakaongo, mou anganofo ki he kau faifekau. ‘Io, mou no‘o kotoa pē ‘aki ‘a e fefakavaivai‘aki: he ‘oku tali teke‘i ‘e he ‘Otua ‘a e ‘afungi, ka ‘oku ne foaki kelesi ki he anga vaivai.
60005006	Ko ia, mou fakavaivai‘i kimoutolu ‘i he lalo nima māfimafi ‘o e ‘Otua, koe‘uhi ke ne hākeaki‘i kimoutolu ‘oka hoko hono taimi.
60005007	‘O mou lī atu ā hono kotoa ‘o ho‘omou lotomo‘ua ki he ‘Ene ‘Afio; he ‘oku ne mamahi‘i kimoutolu.
60005008	Mou laka faka‘ehi‘ehi, mou ‘ā: ko homou fili ko e Tēvolo ‘oku ne ‘alu fano ‘o hangē ko ha laione ngungulu, he‘ene kumi ha taha ke ne mātu‘aki folo.
60005009	‘A ia ke mou tali teke‘i, he tu‘u ma‘uma‘uluta he tui; mo mou ‘ilo ‘oku tatau ‘aupito mo e ngaahi mamahi na ‘a e ngaahi me‘a ‘oku mo‘ua ai homou fa‘ahinga ‘i māmani.
60005010	Ka ko e ‘Otua, ‘a ia ‘oku ‘a‘ana ‘a e kelesi kotoa pē, ‘a ‘Ene ‘Afio kuo ne ui ange kimoutolu ‘ia Kalaisi Sīsū ki he lāngilangi ta‘engata ‘o‘ona, ‘oka hili ho‘omou kātaki mamahi ‘o fuonounou, te ne fakakakato kimoutolu ‘e He‘ene ‘Afio, te ne poupou, te ne fakakaukaua, te ne pulusi ki he tu‘unga.
60005011	Ke ‘o ‘Ene ‘Afio ‘a e māfimafi ‘o laui kuonga pea ta‘engata. ‘Ēmeni.
60005012	Ko ‘eku ki‘i tohi atu ‘eni ‘ia Silivenusi, ko e kāinga tōnunga ‘i he‘eku lau ‘a‘aku; pea ko ‘eku enginaki mo fakapapau atu ko e kelesi mo‘oni ‘eni ‘a e ‘Otua: pea ‘i ho‘omou ‘i ai, mou tu‘u ai.
60005013	‘Oku ‘ofa atu ‘a e fefine ‘i Pāpilone ‘oku kaungā fili, pea mo Ma‘ake ko si‘oku foha.
60005014	Mou fefekita‘aki ‘aki ha ‘uma ‘ofa. Ke ‘iate kimoutolu ‘a e melino, ‘a kimoutolu kotoa pē ‘oku ‘ia Kalaisi.
61001001	TŪ ko au Saimone Pita, ko e tamaio‘eiki mo ‘aposetolo ‘a Sīsū Kalaisi, ko ‘eku tohi kiate kimoutolu kuo ta‘imālie ha tui ‘oku ma‘ongo‘onga tatau mo ha‘amautolu, ‘i he fai mā‘oni‘oni ‘a hotau ‘Otua mo Fakamo‘ui ko Sīsū Kalaisi.
61001002	‘Ofa ke fakalahi ‘e he ‘Otua kiate kimoutolu ‘a e kelesi mo e fiemālie ‘i he ‘ilo kānokano ki he ‘Otua, mo Sīsū Kalaisi ko hotau ‘Eiki.
61001003	He kuo foaki mai ‘e he‘ene māfimafi faka‘otua ‘a e ngaahi me‘a ‘oku kau ki he mo‘ui, mo e lotu mo‘oni, ‘i he‘etau ‘ilo‘i ‘a ‘Ene ‘Afio ‘a ia na‘a ne ui ‘a kitautolu ‘aki hono lāngilangi mo hono ‘ulungāanga lelei;
61001004	‘a ia kuo foaki ai kiate kitautolu ‘a e ngaahi tala‘ofa fungani mo mahu‘inga; koe‘uhi ke tau hoko ‘i he ngaahi tala‘ofa ko ia ko e kakai ‘oku ‘inasi ‘i he anga ‘o e ‘Otua, kuo tau hao mei he ‘auha ‘oku ‘i māmani ‘o tefito ‘i he holi kovi.
61001005	Pea koe‘uhi ko e me‘a ko ia, ke fai ‘e kimoutolu foki homou tūkuingata ke lava ‘i ho‘omou ma‘u tui na ‘a e ‘ulungāanga lelei; pea ‘i ho‘omou ma‘u ‘a e ‘ulungāanga lelei, ke lava ‘a e mafai ke ‘ilo;
61001006	pea ‘i ho‘omou ma‘u ‘a e mafai ke ‘ilo, ke lava ‘a e anga fakama‘uma‘u; pea ‘i ho‘omou ma‘u ‘a e anga fakama‘uma‘u, ke lava ‘a e kātaki; pea ‘i ho‘omou ma‘u ‘a e kātaki, ke lava ‘a e nofo ki he ‘Otua;
61001007	pea ‘i ho‘omou ma‘u ‘a e nofo ki he ‘Otua, ke lava ‘a e fe‘ofa‘aki fakalotu; pea ‘i ho‘omou ma‘u ‘a e fe‘ofa‘aki fakalotu, ke lava ‘a e ‘ofa.
61001008	He kapau ‘oku ‘iate kimoutolu ‘a e ngaahi me‘a ni, ‘o tupulekina, ‘e ‘ikai ai te mou fakapikopiko, pe ta‘efua, ‘i he lava‘i ‘o e ‘ilo kānokano ki hotau ‘Eiki ko Sīsū Kalaisi.
61001009	‘Io, ko ia ‘oku ‘ikai ‘iate ia ‘a e ngaahi me‘a ni, ‘oku ne kui, ‘o ‘ikai te ne ‘ilo me‘a mama‘o; kuo loto ngalongalo ki hono fakama‘a mei he ngaahi angahala mu‘a.
61001010	Ko ia ai, kāinga, ke ‘āsili ho‘omou feinga ke ‘ai ke pau homou ui mo homou fili: he ko ia ‘oku ne fai ‘a e ngaahi me‘a ko ia, ‘e ‘ikai ‘aupito te ne humu ‘i ha taimi:
61001011	‘io, ‘i he fai pehē ‘e faifai pea ‘atu ke mou mātu‘aki hao‘uli ho‘omou hū ki he pule‘anga ta‘engata ‘o hotau ‘Eiki mo Fakamo‘ui ko Sīsū Kalaisi.
61001012	Ko ia, kuo pau te u fakamanatu ai pē ‘a e ngaahi me‘a ko ia kiate kimoutolu, neongo ‘oku mou lāu‘ilo ki ai, pea kuo mou tu‘u ‘i he tokāteline ‘oku ‘iate kimoutolu.
61001013	Ka ‘oku ou pehē, ko ‘eku ngāue totonu, lolotonga ‘eku ‘i he me‘i fakahekeheke ni, ke langa‘i kimoutolu he‘eku fakamanatu kimoutolu;
61001014	He ‘oku ou ‘ilo ko e holoki ‘o hoku fakahekeheke ni ‘e tuaiekemo ‘oka fai, ‘o hangē foki ko e hīnoi‘i au ‘e hotau ‘Eiki ko Sīsū Kalaisi.
61001015	Kae‘uma‘ā te u feinga ke ai ha‘amou me‘a fakatupu manatu ma‘u ai pē ki he ngaahi me‘a ko ia, hili ‘eku ‘ekisoto.
61001016	He tala‘ehai ko ‘emau fai ki ha ngaahi fananga ne fa‘u ke fakahinga ‘a e kakai, ‘a ‘emau ongoongoa atu ‘a e māfimafi ‘a hotau ‘Eiki ko Sīsū Kalaisi, mo ‘ene toe hoko mai; ka ko e kau sio tonu kimautolu ki hono lāngilangi.
61001017	He na‘a ne ma‘u mei he ‘Otua ko e Tamai ‘a e faka‘apa‘apa mo e fakalāngilangi‘i, he ‘omai kiate ia ‘a e le‘o ko ia na‘e pehē fau ‘e he Sikaina nāunau‘ia, ‘o pehē, Ko hoku ‘Alo Pele ‘ena, ‘a ia kuo toka ki ai ‘eku hōifua.
61001018	Pea ko e le‘o ko ia, na‘a mau fanongo ki ai ‘i hono ‘omeia mei langi, ‘i he‘emau ‘iate ia ‘i he mo‘unga tapu.
61001019	Kae‘uma‘ā ‘oku tau ma‘u ‘a e folofola palofisai, ‘a ia ko e me‘a ‘oku pau ange; pea ‘oku mālō ho‘omou fakatokanga ki ai, he ‘oku hangē ko ha maama ‘oku ulo ‘i ha potu maomaonganoa, kae‘oua ke mafoa ‘a e ata, pea hopo ‘a e fetu‘u ‘aho ‘i homou loto.
61001020	Ka mou ‘ilo mu‘a, ‘Ilonga ha palofisai ‘i he Tohitapu, na‘e ‘ikai tupu ia mei ha faka‘uhinga ‘a ha tangata.
61001021	He kuo te‘eki si‘i ke ‘omeia ha palofisai ‘i he tu‘utu‘uni ‘a e tangata: ka na‘e lea mei he ‘Otua ha kau tangata ‘i he takina kinautolu ‘e he Laumālie Mā‘oni‘oni.
61002001	KA na‘e ai foki ha kau palōfita loi ‘i he kakai ‘Isileli, hangē foki ‘e ai ha kau akonaki loi ‘iate kimoutolu, ‘a e fa‘ahinga te nau fakahū fufū mai ‘a e ngaahi akonaki hē, ‘a ia ko e me‘a faka‘auha, ‘o nau fakafisinga ‘a e ‘Eiki na‘a ne fakatau kinautolu, ‘o nau fakatō kiate kinautolu ha faka‘auha ‘e tuaiekemo ‘oka fai.
61002002	Pea ko e tokolahi te nau mātu‘aki muimui ki he‘enau ngaahi ngāue fakalielia; ‘a ia ‘e tupu ai ‘a e lau‘ikovi ‘o e hala ‘o e mo‘oni.
61002003	Pea ‘i he‘enau mo‘ui ‘aki ‘a e mānumanu, te nau ngāue‘aki kimoutolu ke ma‘u pa‘anga, he‘enau fai‘aki ‘a e ngaahi lea momole‘olunga: ‘a ia ko honau fakamo‘ua kuo fuoloa mo e ‘ikai tuku ‘ene ngāue mai, pea ‘oku ‘ikai kemo hifo ‘e honau faka‘auha.
61002004	He kapau na‘e ‘ikai ke ma‘ema‘ekina ‘e he ‘Otua ha kau ‘āngelo na‘e angahala, ka ne lolofonua‘i, ‘o ne tuku ki he ngaahi ‘ana, ‘a ia ko e koto fakapo‘uli, ke tauhi ki he Fakamaau.
61002005	Pea kapau na‘e ‘ikai te ne ma‘ema‘ekina ‘a e maama motu‘a, ka ne tauhi pē ha toko fitu, pea valu ‘aki ‘a Noa, ‘a ia na‘a ne malanga ‘aki ‘a e mā‘oni‘oni, ‘i he‘ene ‘omi ‘a e Lōmaki ki he maama ‘o e kau faka‘otuamate:
61002006	mo ne tutu ke efu ‘a e ongo kolo ko Sōtoma mo Komola, mo ne fakamaau ke nofo ko e koto lusa, ‘o ne tuku ai ha taipe ki he kau faka‘otuamate ‘o e ‘amui;
61002007	mo ne hamusi ‘a Lote mā‘oni‘oni, ‘a ia kuo ne mafasia ‘i he tō‘onga ‘a e kau malaki lao na, ‘a ia na‘a nau mo‘ui ‘aki ‘a e pau‘u fakalielia;
61002008	(he ko si‘i mā‘oni‘oni ko ia, ko e me‘a ‘i he‘ene nofo ‘i honau lotolotonga, ‘o sio mo fanongo ki he‘enau me‘a, na‘a ne fakahoha‘a tu‘u hono laumālie mā‘oni‘oni ‘i he ‘aho kotoa pē ‘aki ‘enau ngaahi ngāue maumau lao):
61002009	pea tā ‘oku poto pē ‘a e ‘Eiki ke hamusi ‘a e kakai lotu mo‘oni mei he ‘ahi‘ahi, pea ke tauhi tautea ‘a e kau fai ta‘etotonu, ‘o a‘u ki he fakamaau:
61002010	kae‘uma‘ā ‘a kinautolu ‘oku muimui ki he kakano, ‘oku nau fou ‘i he holi ‘oku fakamousa‘a kita, mo nau fakasīkaka‘i ‘a hou‘eiki. Ko e ha‘a ta‘emālū‘ia kinautolu, ko e ha‘a tangi ke tu‘u ‘ana, ko e kakai ‘oku tālalakulaku ki he fa‘ahinga lāngilangi‘ia, ‘o ‘ikai te nau tailiili ai.
61002011	Ka ko e kau ‘āngelo, neongo ‘oku nau hulu atu ‘i he mālohi mo e mafai, ka tala‘ehai ‘oku nau lea ‘asi ke lau ‘enau kovi ‘i he ‘ao ‘o e ‘Eiki.
61002012	Ka ko e kau siana ni, hangē tofu pē ko ha fanga manu ta‘e‘atamai kinautolu, kuo tupu fakaenatula pē ke pō mo tāmate‘i, pehē ‘oku nau laukovi ki he ngaahi me‘a ‘oku ‘ikai te nau ‘ilo ki ai; pea ‘i he‘enau fakalusa ‘oku fai, ‘e faifai foki pea nau lusa ai, he‘enau ma‘u ‘a e totongi ‘o e fai ta‘etotonu.
61002013	Ko e fa‘ahinga ‘oku nau lau ko e mo‘ui fakananivi, ‘a ia ‘oku fo‘i ‘aho pē, ko e mālie ia. Ko e ngaahi ‘ila mo e ngaahi mele kinautolu, ‘oku nau fakausousa ‘i he‘enau keinanga mo kimoutolu, ‘o nau kofu ‘aki ‘enau ngaahi fai kākā;
61002014	‘Oku nau tama‘imata ‘aki ha fefine ke fe‘auaki, pea ‘oku ‘ikai ke mafakamālōlō mei he angahala; ‘oku nau taki ‘aki ha mounu ‘a e ngaahi laumālie te‘eki matu‘u; kuo ako honau loto ‘i he mānumanu, ko e ha‘a mala‘ia;
61002015	kuo nau afe mei he hala totonu, ‘o ‘alu hē pē, pea kuo nau mātu‘aki muimui atu ‘i he hala na‘e fou ai ‘a Pēlami ko e foha ‘o Pōsoli, ‘a ia na‘a ne manako ki he totongi ‘o e kākā;
61002016	ka na‘e tō kiate ia ha valoki ‘o ‘ene faihala: he na‘e lea fakatangata mai ‘e ha me‘a ta‘elea, ko e manu ngāue, ‘o ne ta‘ofi ‘a e faha ‘a e palōfita.
61002017	Ko e kau siana ni ko e ngaahi matavai ta‘ehano vai, ko e ngaahi kakapu ‘oku fakaoma ‘e ha ‘ahiohio: ‘a ia kuo tauhi mo‘onautolu ‘a e po‘uli ‘o e kaupō‘uli.
61002018	He ko e me‘a ‘i he‘enau pu‘aki me‘a lalahi, ko e koto muna pē, ‘o nau mo‘ui ‘aki ‘a e ngaahi holi fakakakano ‘atā, ‘o nau mounu ‘aki ‘a e pau‘u fakalielia, ko ia ‘oku nau tauhele ‘aki ‘a e kakai kuo ‘ikai te nau meimei hao lelei mai meiate kinautolu ‘oku nofo hē.
61002019	‘Oku nau tala‘ofa kiate kinautolu ha tau‘atāina; ‘osi, ko e koto pōpula kinautolu ki he ‘auha: he ka kuo ikuna ha tangata ‘e ha taha, kuo ne hoko ko e pōpula foki ‘a e toko taha ko ia.
61002020	He kapau na‘a nau hao mei he ngaahi me‘a fakamousa‘a ‘o māmani, ‘i he‘enau ‘ilo kānokano ki he ‘Eiki mo Fakamo‘ui ko Sīsū Kalaisi, ka nau toe fihia ki he ngaahi me‘a ko ia, ‘o ikuna ai kinautolu, pea tā ‘oku lahi ‘a e kovi ki mui ‘i he kovi mu‘a.
61002021	‘Io, ne lelei mu‘a kiate kinautolu ke ‘oua te nau ‘ilo ‘a e hala ‘o e mā‘oni‘oni, ‘i he‘enau ‘ilo ki ai pea toki foki mei he tu‘utu‘uni tapu na‘e tuku kiate kinautolu.
61002022	Kuo fakamo‘oni ‘iate kinautolu ‘a e paloveepi totonu, Foki e kulī ki he‘ene lua ‘a‘ana: pea mo e paloveepi ‘e taha, Puaka ne ma‘a Toe fakapelepela.
61003001	SI‘I ‘ofa‘anga, ko hono ua ‘eni ‘eku ‘ipiseli kiate kimoutolu ‘oku ou tohi atu ni; ‘a ia ‘oku ou langa‘i ai homou loto ma‘a,
61003002	he‘eku fakamanatu atu ke ‘oua na‘a ngalo ‘a e ngaahi lea na‘e folofola‘aki ‘i mu‘a ‘e he kau Palōfita tapu, mo e fekau ‘a e ‘Eiki mo Fakamo‘ui, ‘a ia na‘e fou ‘i ho‘omou kau ‘Aposetolo:
61003003	‘o mou ‘ilo mu‘a ‘a e me‘a ni: tokua ‘e hoko ‘i he taimi fakamui ha fa‘ahinga ‘oku mātu‘aki manuki, ‘o nau fou ‘i he ngaahi holi ‘anautolu,
61003004	mo nau lau, Koma‘ā ia ‘a e tala‘ofa ‘o ‘ene hoko mai? he talu ‘a e mohe ‘a e kau mātu‘a mo e pehē ni pē ‘a e me‘a kotoa pē, ‘io, ‘a ia ai pē talu mei he kamata‘anga ‘o māmani.
61003005	He ‘oku puli ‘iate kinautolu ‘a e me‘a ni–ka ko honau loto foki-Tokua ko e folofola ‘a e ‘Otua na‘e tu‘u ai ‘a e ngaahi langi ‘i mu‘a, pea fokotu‘u ai ‘a e fonua mei he vai pea ‘aki ‘a e vai:
61003006	‘a ia na‘e lōmaki vai ai ‘a e maama ‘o ono‘aho, ‘o ‘auha:
61003007	ka ko e ngaahi langi mo e fonua ‘o onopooni kuo tauhi ‘aki ‘a e folofola ‘a ‘Ene ‘Afio, ‘o ta‘ofi ki he afi, ‘oka toki hoko ‘a e ‘aho ‘o e fakamāu‘i mo e faka‘auha ‘o e kakai faka‘otuamate.
61003008	Ka ke ‘oua na‘a puli ‘iate kimoutolu, si‘i ‘ofa‘anga, ‘a e fo‘i me‘a ko eni, Tokua ko e ‘aho ‘e taha ‘oku tatau ki he ‘Eiki pea mo ha ta‘u ‘e afe, pea ko e ta‘u ‘e afe ‘oku tatau mo e ‘aho ‘e taha.
61003009	Tala‘ehai ko ‘ene fai tuai ‘a e ‘Eiki ‘i he‘ene tala‘ofa, ‘o hangē ko e lau tuai ‘e he ni‘ihi, ka ko ‘ene anga mokomoko pē kiate kimoutolu, mo e ‘ikai te ne finangalo ke ‘auha ha taha, ka ke a‘usia ‘a e fakatomala ‘e he kakai kotoa pē.
61003010	Ka ‘e hoko mai pē ‘a e ‘aho ‘o e ‘Eiki ‘o hangē ha kaiha‘a; ‘a ia ‘e mole ai ‘a e ngaahi langi mo e longoa‘a, pea ‘e vela ‘a e ngaahi fetu‘u ‘o movetevete, pea ko e fonua mo e ngaahi ngāue ‘oku ‘i ai ‘e vela ‘o ‘osi ai.
61003011	Pea kapau leva ‘e movete pehē ‘a e ngaahi me‘a ni kotoa pē, pea faka‘uta mu‘a ki he anga ‘oku totonu ke mou anga‘aki, taka he tō‘onga mā‘oni‘oni mo e lotu mo‘oni,
61003012	‘o mou nofo‘aki tali ki he hoko mai ‘a e ‘aho ‘o e ‘Otua mo mou fakato‘oto‘o mai ia, ‘a ia ‘e tutu ai ‘a e ngaahi langi ‘o movetevete, pea ‘e vela ‘o vai ‘a e ngaahi fetu‘u.
61003013	Ka ‘i he funga ‘o e tala‘ofa ‘a ‘Ene ‘Afio ‘oku tau ‘amanaki ki ha ngaahi langi fo‘ou mo ha fonua fo‘ou, ‘a ia ‘oku nofo‘anga ai ‘a mā‘oni‘oni.
61003014	Ko ia, si‘i ‘ofa‘anga, ko e me‘a ‘i ho‘omou ‘amanaki ki ha ngaahi me‘a pehē, mou fai feinga ke ‘iloa kimoutolu kuo mou lelei, kuo mou ta‘eha ‘ila, pea ta‘eha mele ‘i he‘ene vakai ‘a‘ana.
61003015	Pea mou lau ‘a e kātaki fuoloa ‘a hotau ‘Eiki ko e koto fakamo‘ui; hangē foki na‘e tohi atu ‘a si‘otau tokoua ‘ofeina ko Paula, ‘o fakatatau ki he poto na‘e foaki kiate ia:
61003016	‘o hangē foki ko ‘ene fai ‘i he‘ene ngaahi ‘ipiseli kehekehe, ‘o ne lea ai ki he ngaahi me‘a ni; ‘a ia ‘oku ‘i ai ‘a e ngaahi me‘a ‘oku ‘ilongata‘a, pea ‘oku mio‘i ia ‘e he kau ta‘eako, mo ta‘ematu‘u: ‘o hangē foki ko ‘enau fai ki he ngaahi konga kehe ‘o e Tohitapu, ‘o nau langa‘i ai honau faka‘auha ‘onautolu.
61003017	Ka ko kimoutolu, si‘i ‘ofa‘anga, ko e me‘a ‘i ho‘omou sinaki ‘ilo ki ai, mou le‘ohi kimoutolu na‘a mou ‘auhia ‘i he hē ‘a e kau malaki lao na, ‘o mou mātu‘aki hinga mei he tu‘u ma‘u na.
61003018	Ka mou tupu ai pē ‘i he kelesi, pea ‘i he ‘ilo‘i ‘o hotau ‘Eiki mo Fakamo‘ui ko Sīsū Kalaisi. Ke ‘o ‘Ene ‘Afio ‘a e kolōlia ‘i he taimi ni, ‘o a‘u ki he ‘aho ‘o ‘ītāniti.
62001001	KO E ngaahi me‘a ‘oku kau kia Folofola ‘o e mo‘ui, ko e ngaahi me‘a na‘e ‘i ai mei he kamata‘anga, ko e ngaahi me‘a kuo mau fanongoa, ko e ngaahi me‘a kuo mau mamata ki ai ‘aki homau mata, ko e ngaahi me‘a na‘a mau siofia, pea fā ki ai ‘e homau nima.
62001002	(He na‘e fakae‘a mo‘oni ‘a e Mo‘ui, pea kuo mau mamata ki ai, pea ‘oku mau fakamo‘oni ki ai, pea ‘oku mau fakahā atu ‘a e Mo‘ui ko ia ‘oku ta‘engata, ‘a ē ne feangai mo e Tamai, pea ne fakae‘a kiate kimautolu.)
62001003	‘Io, ko e ngaahi me‘a kuo mau mamata mo fanongo ki ai, ‘oku mau fakahā kiate kimoutolu foki, koe‘uhi ke mou ma‘u ‘e kimoutolu foki ‘a e feohi mo kimautolu: pea ko e feohi foki ‘amautolu ko e feohi mo e Tamai, pea ko e feohi mo hono ‘Alo ko Sīsū Kalaisi.
62001004	Pea ‘oku mau tohi ‘a e ngaahi me‘a ko ia koe‘uhi ke kakato ‘etau fiefia.
62001005	Ko eni ia ‘a e fekau na‘a mau fanongo meiate ia, ‘o tala kiate kimoutolu, ‘a ‘eni, Ko e ‘Otua ko e maama, pea ‘oku ‘ikai ha momo‘i fakapo‘uli ‘i he ‘Ene ‘Afio.
62001006	Kapau ‘oku tau pehē, ‘oku tau feohi mo ia, ka tau fou ‘i he po‘uli; tā ‘oku tau loi, pea ‘oku ‘ikai te tau fai ‘a e mo‘oni:
62001007	ka ‘o kapau ‘oku tau fou ‘i he maama, ‘o hangē ko ‘ene ‘afio ‘e ia ‘i he maama, pea tā ‘oku tau feohi, ‘a e taha mo e taha, pea ko e ta‘ata‘a ‘o Sīsū ko hono ‘Alo ‘oku ne fakama‘a kitautolu mei he angahala kotoa pē.
62001008	Kapau ‘oku tau pehē ‘oku ‘ikai ha‘atau angahala, tā ‘oku tau kākaa‘i ‘a kitautolu, pea ‘oku ‘ikai ‘iate kitautolu ‘a e mo‘oni.
62001009	Kapau ‘oku tau vete ‘etau ngaahi angahala, ko ‘ene anga fakamo‘oni tala‘ofa, mo ‘ene anga faitotonu, ‘oku na kau ke ne fakamolemole ‘etau ngaahi angahala, pea ke ne fakama‘a ‘a kitautolu mei he faihala fuli pē.
62001010	Kapau ‘oku tau pehē kuo ‘ikai te tau fai angahala, tā ‘oku tau pehē ko e loi ‘a ‘Ene ‘Afio, pea ‘oku ‘ikai ‘iate kitautolu ‘a ‘ene folofola.
62002001	SI‘EKU fānau, ‘oku ou tohi pehē atu koe‘uhi ke ‘oua te mou momo‘i angahala. Pea ka kuo fai ha angahala ‘e ha taha, ‘oku tau ma‘u ha taukapo ki he Tamai, ko Sīsū Kalaisi ko e faitotonu;
62002002	pea ko e fakatupuhōifua‘anga foki ia koe‘uhi ko ‘etau ngaahi hia; pea tala‘ehai koe‘uhi ko e ngaahi hia ‘atautolu pē, ka koe‘uhi foki ko e ngaahi hia ‘a māmani kātoa.
62002003	Pea ko eni ‘a e me‘a ‘oku tau ‘ilo ai kuo tau ‘ilo‘i mo‘oni ‘a ‘Ene ‘Afio, ‘a ‘etau tauhi ‘ene ngaahi tu‘utu‘uni.
62002004	Ko ia ‘oku ne pehē, Kuo u ‘ilo‘i mo‘oni ‘a ‘Ene ‘Afio; ‘osi, ‘oku ‘ikai te ne tauhi ‘ene ngaahi tu‘utu‘uni, ko e loi ia, pea ‘oku ‘ikai ‘iate ia ‘a e mo‘oni.
62002005	Ka ‘ilonga ‘a ia ‘oku tauhi ‘a e folofola ‘a ‘Ene ‘Afio, tā ko e toko taha ko ia ‘oku a‘u mo‘oni ai ki he haohaoa ‘a e ‘ofa ki he ‘Otua. Ko ia ‘a e me‘a ‘oku tau ‘ilo ai ‘oku tau ‘i he ‘Ene ‘Afio.
62002006	Ko ia ‘oku ne pehē, tokua ‘oku ne nofo ma‘u ‘i he ‘Ene ‘Afio, ‘oku totonu ke ne laka, ‘o hangē ko e laka ‘a ‘Ene ‘Afio.
62002007	Si‘i ‘ofa‘anga, ‘oku ‘ikai ko ha tu‘utu‘uni fo‘ou ‘oku ou tohi atu ni, ka ko ha tu‘utu‘uni kuo fuoloa, he na‘a mou ma‘u ia mei he kamata‘anga. Ko e tu‘utu‘uni fuoloa ni, ko e folofola ne mou fanongo ki ai.
62002008	Ka neongo ia, ka ko e tu‘utu‘uni fo‘ou ia ‘oku ou tohi atu ni, ‘a ia ko e me‘a kuo hoko mo‘oni ‘i he ‘Ene ‘Afio, pea ‘iate kimoutolu; koe‘uhi kuo faka‘au ke mole ‘a e po‘uli, pea kuo kamata ulo ni ‘a e maama mo‘onia.
62002009	Ko ia ‘oku ne pehē ‘oku ne ‘i he maama; ‘osi, ‘oku ne fehi‘a ki hono tokoua, kuo ne ‘i he po‘uli pē ‘o a‘u ki he taimi ni.
62002010	Ko ia ‘oku ne ‘ofa ki hono tokoua, ‘oku ne nofo ma‘u ‘i he maama; pea ‘oku ‘ikai ha tūkia‘anga ‘iate ia.
62002011	Ka ko ia ‘oku ne fehi‘a ki hono tokoua, ‘oku ne ‘i he po‘uli, pea ‘oku ne laka ‘i he pō ‘uli, pea ‘oku ‘ikai te ne ‘ilo pē ko ‘ene ‘alu ki fē, he kuo fakakui hono mata ‘e he po‘uli.
62002012	‘Oku ou tohi kiate kimoutolu, fānau, koe‘uhi kuo fakamolemole ho‘omou ngaahi angahala koe‘uhi ko hono huafa.
62002013	‘Oku ou tohi kiate kimoutolu, mātu‘a, koe‘uhi kuo mou ‘ilo mo‘oni ‘a ‘Ene ‘Afio na‘e ‘i ai mei he kamata‘anga. ‘Oku ou tohi kiate kimautolu, talavou, koe‘uhi kuo mou ikuna ‘a e Fili.
62002014	Ne u tohi kiate kimoutolu tamaiki, koe‘uhi kuo mou ‘ilo mo‘oni ‘a e Tamai. Ne u tohi kiate kimoutolu, mātu‘a, koe‘uhi kuo mou ‘ilo mo‘oni ‘a ‘Ene ‘Afio na‘e ‘i ai mei he kamata‘anga. Ne u tohi kiate kimoutolu, talavou, koe‘uhi kuo mou kaukaua, pea ‘oku nofo ma‘u ‘a e folofola ‘a e ‘Otua ‘iate kimoutolu, pea kuo mou ikuna ‘a e Fili.
62002015	‘Oua te mou ‘ofa ki māmani, ‘uma‘ā ‘a e ngaahi me‘a ‘oku ‘i he māmani. Ka ‘ofa ‘e ha taha ki māmani ‘oku ‘ikai ‘iate ia ‘a e ‘ofa ki he Tamai.
62002016	He ko e me‘a kātoa ‘oku ‘i māmani, ‘a e holi ‘o e kakano, mo e holi ‘o e mata, mo e ‘afungi ‘o e mo‘ui, ‘oku ‘ikai mei he Tamai ia, ka ‘oku mei māmani.
62002017	Pea ‘oku faka‘a‘au ke mole ‘a māmani mo ‘ene holi ‘a‘ana: ka ko ia ‘oku ne fai ‘a e finangalo ‘o e ‘Otua, ‘oku ne nofo ma‘u ‘o ta‘engata.
62002018	Tamaiki, ko e houa fakamui ‘eni pea hangē na‘a mou fanongo ‘oku tu‘unuku mai ‘a Fiekalaisi, pehē foki kuo hoko mai ni ha Fiekalaisi tokolahi: ‘a ia ‘oku tau ‘ilo mei ai ko e houa fakamui ‘eni.
62002019	Na‘a nau ‘alu atu meiate kitautolu, ka tala‘ehai na‘a nau ‘otautolu; he ka ne nau ‘otautolu, pehē kuo nau nofo ma‘u mo kitautolu: ka koe‘uhiā ke e‘a ‘oku ‘ikai ‘otautolu kotoa pē.
62002020	Pea ko kimoutolu ‘oku mou ma‘u pani mei he Toko Taha Tapu, ‘o mou ‘ilo ‘a e me‘a kotoa pē.
62002021	Tala‘ehai ne u tohi kiate kimoutolu ko e pehē na‘e ‘ikai te mou ‘ilo ki he mo‘oni; ka koe‘uhi na‘a mou ‘ilo ia; pea koe‘uhi ‘ilonga ha loi ‘oku ‘ikai mei he mo‘oni ia.
62002022	‘E laungā loi ki he toko taha ko ia ‘oku ne faka‘ikai‘i ‘o pehē, ‘oku ‘ikai ko e Mīsaia ‘a Sīsū? Ko eni ia ‘a Fiekalaisi, ‘a ia ‘oku ne faka‘ikai‘i ‘a e Tamai mo e ‘Alo.
62002023	‘Ilonga ‘a ia ‘oku ne faka‘ikai‘i ‘a e ‘Alo, na‘a mo e Tamai ‘oku ‘ikai te ne ma‘u: ko ia ‘oku ne fakamo‘oni ‘a e ‘Alo ‘oku ne ma‘u mo e Tamai foki.
62002024	Ko kimoutolu na, tuku ke nofo ma‘u ‘i homou loto ‘a e me‘a kuo mou fanongo ki ai mei he kamata‘anga. Kapau ‘e nofo ma‘u ‘i homou loto ‘a e me‘a kuo mou fanongo ki ai mei he kamata‘anga, pea te mou nofo ma‘u kimoutolu foki ‘i he ‘Alo pea ‘i he Tamai.
62002025	Pea ko eni ia ‘a e me‘a na‘a ne tala‘ofa ‘aki ‘e he ‘Ene ‘Afio kiate kitautolu, ko e mo‘ui ta‘engata.
62002026	Ko e ngaahi me‘a ko ia kuo u tohi kiate kimoutolu ‘o kau ki he fa‘ahinga ‘oku takihee‘i kimoutolu.
62002027	Pea ko kimoutolu, ‘oku kei nofo ‘i homou loto homou pani ne mou ma‘u mei he ‘Ene ‘Afio, pea ‘oku ‘ikai te mou ‘oua pē ke ako‘i kimoutolu ‘e ha taha: kaekehe, ko e pani ‘a ‘Ene ‘Afio ‘oku ne ako‘i tokua ‘a kimoutolu ‘i he me‘a kotoa pē, kae‘uma‘ā ko e koto mo‘oni ia ‘o ‘ikai ko e loi, pea ko e me‘a foki ‘i he ako‘i kimoutolu ‘e he ‘Ene ‘Afio, ko ia mou nofo ma‘u ‘iate ia.
62002028	Pea ‘i he‘ene pehē, si‘i fānau, mou nofo ma‘u ‘iate ia, koe‘uhi ‘oka fakae‘a mai ia, ke tau loto lahi, ‘o ‘ikai te tau hola ma mei he ‘Ene ‘Afio ‘i he‘ene hoko mai.
62003001	KAPAU ‘oku mahino ko e ma‘oni‘oni ‘a ‘Ene ‘Afio, ‘oku mou ‘ilo leva, ko ia kotoa pē ‘oku fai mā‘oni‘oni kuo fanau‘i mei he ‘Ene ‘Afio.
62003002	Vakai ā ki hono fakaofo ‘o e ‘ofa kuo foaki mai ‘e he Tamai, he ko e fai ke ui kitautolu ko e fānau ‘a e ‘Otua, ‘a ia foki kuo tau ‘i ai. Ko hono ‘uhinga ia ‘oku ‘ikai ke ‘ilo kitautolu ‘e māmani, koe‘uhi na‘e ‘ikai te nau ‘ilo ‘a ‘Ene ‘Afio.
62003003	Si‘i ‘ofa‘anga, na‘a mo ‘eni ko e fānau ‘a e ‘Otua ‘a kitautolu; pea kuo te‘eki si‘i fakahā mai, pe ko e hā te ta hoko ki ai ‘amui: ‘oku tau ‘ilo pē, ka toki fakahā ia, te tau tatau mo ‘Ene ‘Afio, he te tau mamata kiate ia ‘i hono anga totonu. Pea ko ia kotoa pē ‘oku ‘i ai ‘a e ‘amanaki ko eni, tu‘u ‘i he ‘Ene ‘Afio, ‘oku ne fakama‘a ‘e ia ia, ‘o hangē ‘oku ma‘a ‘a ‘Ene ‘Afio.
62003004	Ko ia kotoa pē ‘oku fai angahala ‘oku ne maumau foki ‘a e lao: ‘io, ko e angahala ko e maumau lao ia.
62003005	Pea ‘oku mou ‘ilo na‘e fakae‘a mai ‘a ‘Ene ‘Afio ke ne ‘ave ‘a e ngaahi angahala; pea ‘oku ‘ikai ha angahala ‘iate ia.
62003006	Ko ia kotoa pē ‘oku nofo ma‘u ‘i he ‘Ene ‘Afio, ‘oku ‘ikai te ne fai angahala: ko ia kotoa pē ‘oku angahala kuo te‘eki te ne mamata ki he ‘Ene ‘Afio, ‘uma‘ā ha‘ane ‘ilo‘i mo‘oni ia.
62003007	Si‘i fānau, ke ‘oua na‘a takihē‘i kimoutolu ‘e ha taha: ko ia ‘oku fai mā‘oni‘oni, ko e mā‘oni‘oni ia, ‘o hangē foki ‘oku mā‘oni‘oni ‘a ‘Ene ‘Afio.
62003008	Ko ia ‘oku fai angahala ko e tupu-mei-he-tēvolo ia; he ko e Tēvolo ko e fai angahala ia mei he kamata ‘anga. Ko hono ‘uhinga ia na‘e fakae‘a ai ‘a e ‘Alo ‘o e ‘Otua, koe‘uhi ke ne holoki ‘a e ngaahi ngāue ‘a e Tēvolo.
62003009	Ko ia kotoa pē kuo fanau‘i mei he ‘Otua, ‘oku ‘ikai ke fai angahala; koe‘uhi ‘oku nofo ma‘u ‘iate ia ‘a e tenga ‘o ‘Ene ‘Afio: pea tala‘ehai ‘oku ne lava ke angahala, he kuo fanau‘i ia mei he ‘Otua.
62003010	Ko e me‘a ko ia ‘oku mahino ai ‘a e fānau ‘a e ‘Otua pea mo e fānau ‘a e Tēvolo: ko ia ‘oku ‘ikai ke fai mā‘oni‘oni ‘oku ‘ikai mei he ‘Otua ia, kae‘uma‘ā ‘a ia ‘oku ‘ikai ke ‘ofa ki hono tokoua.
62003011	He ko eni ia ‘a e fekau na‘e tala kiate kimoutolu mei he kamata‘anga.
62003012	Ke tau fe‘ofa‘aki. He ko e pehē koā ke tau hangē ko Keini ‘a ia ko e tupu-mei-he-Fili, ‘o ne tāmate‘i hono tokua. Pea ko e hā hono ‘uhinga ‘o ‘ene Tāmate‘i? Koe‘uhi pē na‘e kovi ‘ene ngaahi ngāue ‘a‘ana, kae totonu ‘a hono tehina.
62003013	‘Oua te mou ofo, kāinga, ‘i he fehi‘a ‘a māmani kiate kimoutolu.
62003014	‘Oku tau ‘ilo kuo tau hiki mei he mate ki he mo‘ui, he ‘oku tau ‘ofa ki he kāinga lotu. Ko ia ‘oku ‘ikai ke ‘ofa ‘oku ne ‘i he mate ai pē.
62003015	Ko ia ‘oku ne fehi‘a ki hono tokoua ko e tāmate-tangata ia: pea ‘oku mou ‘ilo, ‘ilonga ha tāmate-tangata, ‘oku ‘ikai te ne ma‘u ‘a e nofo‘i ia ‘e he mo‘ui ta‘engata.
62003016	Ko e me‘a ko eni ‘oku tau ‘ilo mo‘oni ai ki he ‘ofa, ‘a e li‘aki ‘ene mo‘ui ‘e he ‘Ene ‘Afio koe‘uhi ko kitautolu: pea ko kitautolu foki, ‘oku totonu ke tau li‘aki ‘etau mo‘ui koe‘uhi ko e kāinga.
62003017	Ka ‘ilonga ‘a ia ‘oku ne ma‘u ‘a e me‘a ‘o māmani, mo ne sio ki hono tokoua ‘oku ne masiva, ka ne ta‘ofi hono fatu meiate ia, pea ‘oku nofo fēfē ‘i he toko taha ko ia ‘a e ‘ofa ki he ‘Otua?
62003018	Si‘i fānau, ‘oua na‘a tau ‘ofa ‘aki ha lea pē, ‘uma‘ā ‘aki hotau ‘elelo pē; ka tau fai ‘i ngāue mo fai ‘i mo‘oni ‘etau ‘ofa.
62003019	Ko e me‘a ko ia te tau ‘ilo ai ‘oku tau mei he Mo‘oni, pea te tau fakanonga ‘aki hotau loto ‘i he ‘ao ‘o ‘Ene ‘Afio.
62003020	He kapau ‘oku fakahalaia kitautolu ‘e hotau loto, ko hono ‘uhinga he ‘oku lahi ‘a e ‘Otua ‘i hotau loto, pea ‘oku ne mea‘i ‘a e me‘a kotoa pē.
62003021	Si‘i ‘ofa‘anga, kapau ‘oku ‘ikai ke fakahalaia kitautolu ‘e hotau loto, ‘oku tau loto lahi ‘i he feangai mo e ‘Otua.
62003022	Kae‘uma‘ā, ‘ilonga ha me‘a ‘oku tau kole ki ai, ‘oku tau ma‘u meiate ia, koe‘uhi ‘oku tau tauhi ‘ene ngaahi tu‘utu‘uni, pea ‘oku tau fai ‘a e ngaahi me‘a ‘oku ne hōhō‘ia ai.
62003023	Pea ko eni ia ‘a e tu‘utu‘uni ‘a ‘Ene ‘Afio, ke tau tui ki he huafa ‘o hono ‘Alo ko Sīsū Kalaisi, pea ke tau fe‘ofa‘aki ‘o hangē ko e tu‘utu‘uni na‘a ne tuku mai.
62003024	Pea ko ia ‘oku ne tauhi ‘ene ngaahi tu‘utu‘uni ‘oku ne nofo ma‘u ‘i he ‘Ene ‘Afio, pea mo ‘Ene ‘Afio ‘iate ia. Pea ko eni ia ‘a e me‘a ‘oku tau ‘ilo ai ‘oku ne nofo‘ia kitautolu, koe‘uhi ko e laumālie kuo ne foaki mai.
62004001	SI‘I ‘ofa‘anga, ‘oua te mou tui ki he laumālie fuli pē, ka mou sivi pe ‘a e ngaahi laumālie pe ‘oku mei he ‘Otua ia: he ‘oku tokolahi ‘a e kau palōfita loi kuo ‘alu atu ki māmani.
62004002	Ko eni ia ‘a e me‘a te mou ‘ilo ai ‘a e Laumālie ‘o e ‘Otua: ‘Ilonga ha laumālie ‘oku fakamo‘oni ‘a Sīsū Kalaisi mo ‘ene ha‘u ‘i he kakano, ‘oku mei he ‘Otua ‘a e laumālie ko ia.
62004003	Pea ‘ilonga ha laumālie ‘oku ‘ikai ke fakamo‘oni ‘a Sīsū, ‘oku ‘ikai mei he ‘Otua ‘a e laumālie ko ia: pea ko e laumālie ia ‘o Fiekalaisi, ‘a ia kuo mou fanongo ‘oku tu‘unuku mai; ‘io, na‘a mo ‘eni kuo ‘i māmani.
62004004	Si‘i fānau, ‘oku mei he ‘Otua ‘a kimoutolu, pea kuo mou ikuna ‘a kinautolu: koe‘uhi ko ia ‘oku ‘iate kimoutolu ‘oku mā‘olunga ‘iate ia ‘oku ‘i māmani.
62004005	Ko kinautolu ko e tupu mei māmani: ko hono ‘uhinga ia ‘oku fakaemāmani ‘enau lea, pea ‘oku tokanga ‘e māmani kiate kinautolu.
62004006	Ko kimautolu ko e tupu mei he ‘Otua: ko ia ‘oku ne ‘ilo‘i ‘a e ‘Otua ‘oku ne tokanga kiate kimautolu; ko ia ‘oku ‘ikai mei he ‘Otua ‘oku ‘ikai te ne tokanga kiate kimautolu. Ko e me‘a ko ia ‘oku tau ‘ilo mei ai ‘a e laumālie ‘a ia ko e koto mo‘oni, mo e laumālie ‘a ia ko e koto fakahē.
62004007	Si‘i ‘ofa‘anga, ke tau fe‘ofa‘aki mu‘a: he ko ‘ofa ko e tupu mei he ‘Otua ia; pea ko ia kotoa pē ‘oku ‘ofa kuo fanau‘i ia mei he ‘Otua, pea ‘oku ne ‘ilo‘i ‘a e ‘Otua.
62004008	Ko ia ‘oku ‘ikai te ne ‘ofa, kuo ‘ikai te ne momo‘i ‘ilo‘i ‘a e ‘Otua; he ko e ‘Otua ko e ‘ofa.
62004009	Ko eni ia ‘a e me‘a kuo fakahā ai ‘a e ‘ofa ‘a e ‘Otua ‘iate kitautolu, ‘a e fekau atu ki māmani ‘e he ‘Otua hono ‘Alo tofu-pē-taha-ne-fakatupu, koe‘uhi ke tau mo‘ui ‘iate ia.
62004010	Ko eni ia ‘a e me‘a ‘oku ‘i ai ‘a ‘ofa, ‘o ‘ikai ko e pehē na‘a tau feia ha ‘ofa ki he ‘Otua ‘e kitautolu, ka ko ‘ene ‘ofa‘i kitautolu ‘e he ‘Ene ‘Afio, mo ne fekau atu hono ‘Alo mo‘o fakatupuhōifua‘anga koe‘uhi ko ‘etau ngaahi hia.
62004011	Si‘i ‘ofa‘anga, kapau leva na‘e pehē ‘a e ‘ofa ‘a e ‘Otua. kiate kitautolu, pea ko kitautolu foki ‘oku totonu ke tau fe‘ofa‘aki.
62004012	Ko e me‘a ki he ‘Otua, kuo te‘eki ke mātā ‘e ha taha ‘i ha taimi. Kapau te tau fe‘ofa‘aki, ‘oku nofo ma‘u ‘a e ‘Otua ‘iate kitautolu, pea ko e ‘ofa kiate ia ‘oku kakato ‘iate kitautolu.
62004013	Ko eni ia ‘a e me‘a ‘oku tau ‘ilo ai ‘oku tau nofo ma‘u ‘i he ‘Ene ‘Afio mo ‘Ene ‘Afio ‘iate kitautolu, koe‘uhi kuo ne foaki kiate kitautolu mei hono Laumālie.
62004014	Pea kuo mau siofia, pea ‘oku mau fakahā, Kuo fekau mai ‘e he Tamai hono ‘Alo mo‘o Fakamo‘ui ‘o māmani.
62004015	‘Ilonga ‘a ia kuo ne fakamo‘oni ko Sīsū ko e ‘Alo ‘o e ‘Otua, ‘oku nofo ma‘u ‘a e ‘Otua ‘iate ia mo ia ‘i he ‘Otua.
62004016	Pea ko kitautolu kuo tau ‘ilo mo‘oni, pea kuo tau tui ki he ‘ofa ‘a e ‘Otua ‘iate kitautolu. Ko e ‘Otua ko e ‘ofa: pea ko ia ‘oku nofo ma‘u ‘i he ‘ofa, ‘oku ne nofo ma‘u ‘i he ‘Otua, pea ‘oku nofo ma‘u ‘a e ‘Otua ‘iate ia.
62004017	Ko e me‘a ko eni ko e fakahaohaoa ‘o e kau ‘a ‘ofa mo kitautolu, ‘a ‘etau lotolahi ‘i he ‘aho ‘o e Fakamāu: he hangē ko ‘Ene ‘Afio ‘a‘ana, ‘oku pehē mo kitautolu ‘i he maama ko eni.
62004018	‘Oku ‘ikai ha manavahē ‘ia ‘ofa: kaekehe ko e ‘ofa haohaoa ‘oku ne kapusi ‘a e manavahē: he ‘oku ‘i ai ha tautea ‘i he manavahē. Ka ko ia ‘oku manavahē kuo te‘eki ke fakahaohaoa ia ‘i he ‘ofa.
62004019	‘Oku tau ‘ofa ‘e kitautolu, koe‘uhi na‘e tomu‘a ‘ofa ‘e he ‘Ene ‘Afio kiate kitautolu.
62004020	Kapau ‘e pehē ‘e ha taha, ‘oku ou ‘ofa ki he ‘Otua; ‘osi, ‘oku ne fehi‘a ki hono tokoua, ko e loi ia: he ko ia ‘oku ‘ikai te ne ‘ofa ki hono tokoua, ‘a ia kuo ne māta‘i, tala‘ehai ‘oku ne lava ke ‘ofa ki he ‘Otua, ‘a ia kuo te‘eki ke ne māta‘i?
62004021	Pea ko eni ia ‘a e tu‘utu‘uni ‘oku tau ma‘u mei he ‘Ene ‘Afio, Ke ‘ilonga ‘a ia ‘oku ‘ofa ki he ‘Otua, ke ne ‘ofa foki ki hono tokoua.
62005001	KO ia kotoa pē ‘oku tui ko e Mīsaia ‘a Sīsū, kuo fanau‘i ia mei he ‘Otua: pea ko ia kotoa pē ‘oku ‘ofa kiate ia na‘e fanau‘i ‘oku ne ‘ofa foki kiate ia kuo fanau‘i mei he ‘Ene ‘Afio.
62005002	Ko e me‘a ko eni ‘oku tau ‘ilo ai ‘oku tau ‘ofa ki he fānau ‘a e ‘Otua, ‘oka tau ka ‘ofa ki he ‘Otua, mo fai ki he‘ene ngaahi tu‘utu‘uni.
62005003	Ko eni ia ‘a e ‘ofa ki he ‘Otua, ‘a ‘etau tauhi ki he‘ene ngaahi tu‘utu‘uni.
62005004	Pea ‘oku ‘ikai ke fakamafasia ‘ene ngaahi tu‘utu‘uni, koe‘uhi ko ia kotoa pē kuo fanau‘i mei he ‘Otua ‘oku ne ikuna ‘a māmani: pea ko eni ia ‘a e fo‘i ikuna ne ne ikuna ‘a māmani, ‘a ‘etau tui.
62005005	Ko hai ia ‘oku ikuna ‘a māmani? ‘ikai ko ia pē ‘oku ne tui ko Sīsū ko e ‘Alo ‘o e ‘Otua?
62005006	Ko eni ia ‘a e toko taha na‘e fou mai ‘i he vai mo e ta‘ata‘a, ‘a Sīsū Kalaisi;
62005007	‘o ‘ikai ‘i he vai pē, ka ‘i he vai mo e ta‘ata‘a foki; pea ko e Laumālie ia ‘oku fakamo‘oni, he ko e Laumālie ko e mo‘oni ia.
62005008	He ‘oku tolu ‘a e fakamo‘oni, ko e Laumālie mo e vai mo e ta‘ata‘a; pea ‘oku taha ‘a e fakamo‘oni ‘a e tolu ko ia.
62005009	Kapau ‘oku tau tali ‘a e fakamo‘oni ‘a e kakai, ka ‘oku lahi hake ‘a e fakamo‘oni ‘a e ‘Otua: pea ko eni ia ‘a e fakamo‘oni ko ia ‘a e ‘Otua, ‘a e fakamo‘oni kuo ne fai ki hono ‘Alo.
62005010	Ko ia ‘oku tui pīkitai ki he ‘Alo ‘o e ‘Otua ‘oku ne ma‘u ‘i hono loto ‘a e fakamo‘oni ko ia: ko ia ‘oku ‘ikai te ne tui ki he ‘Otua kuo ne tuku ko e loi ‘a ‘Ene ‘Afio; koe‘uhi ko e ‘ikai te ne tui ki he fakamo‘oni kuo fai ‘e he ‘Otua ki hono ‘Alo.
62005011	Pea ko eni ia ‘a e fakamo‘oni, Kuo foaki ‘e he ‘Otua kiate kitautolu ‘a e mo‘ui ta‘engata, pea ko e mo‘ui ko ia ‘oku tu‘u ‘i hono ‘Alo.
62005012	Ko ia ‘oku ne ma‘u ‘a e ‘Alo ‘oku ne ma‘u ‘a e mo‘ui; ko ia ‘oku ‘ikai te ne ma‘u ‘a e ‘Alo ‘o e ‘Otua ‘oku ‘ikai te ne ma‘u ‘a e mo‘ui.
62005013	Ko e ngaahi me‘a ko eni kuo u tohi atu kiate kimoutolu, koe‘uhi ke mou ‘ilo ‘oku mou ma‘u ‘a e mo‘ui ta‘engata, ‘io, ‘a kimoutolu ‘oku tui pīkitai ki he huafa ‘o e ‘Alo ‘o e ‘Otua.
62005014	Pea ko eni ia ‘etau lotolahi ‘i he feangai mo ‘Ene ‘Afio; ka tau ka kole ha me‘a ‘i he funga ‘o hono finangalo ‘oku ne tokanga kiate kitautolu:
62005015	pea kapau leva ‘oku tau ‘ilo ‘oku ne tokanga kiate kitautolu neongo pe ko e hā ‘etau kole ‘oku fai, ‘oku tau ‘ilo ‘oku tau ma‘u ‘a e ngaahi me‘a kuo tau kole.
62005016	Kapau ‘e ‘ilo ‘e ha taha ‘a hono tokoua ‘oku ne fai ha angahala ‘oku ‘ikai tonu ki he mate, te ne kole, pea te ne tuku kiate ia ha mo‘ui, ‘io, kiate kinautolu ‘oku fai angahala kae ‘ikai tonu ki he mate. ‘Oku ‘i ai ha angahala ‘oku tonu ki he mate: ‘oku ‘ikai te u pehē ke ne ala‘aki kole koe‘uhi koe angahala ko ia.
62005017	‘Ilonga ha fai ta‘etotonu ko e angahala ia, pea ‘oku ‘i ai ha angahala ‘oku ‘ikai tonu ki he mate.
62005018	‘Oku tau lāu‘ilo pē, ‘ilonga ‘a ia kuo fanau‘i mei he ‘Otua, ‘oku ‘ikai te ne angahala; kaekehe, ko ia ne fanau‘i mei he ‘Otua ‘oku tauhi ia ‘e he me‘a ko ia, pea ‘oku ‘ikai ala kiate ia ‘e he Fili.
62005019	‘Oku tau lāu‘ilo ko e tupu mei he ‘Otua ‘a kitautolu, pea ko hono kotoa ‘o māmani ‘oku ‘i he nima ‘o e Fili.
62005020	Kae‘uma‘ā ‘oku tau lāu‘ilo kuo ha‘u ‘a e ‘Alo ‘o e ‘Otua, pea Kuo ne tuku mai ha mafai ke tau ‘ilo ‘a e Toko Taha Mo‘onia, pea ‘oku tau tu‘u ‘i he Toko Taha Mo‘onia, he‘etau tu‘u ‘i hono ‘Alo ko Sīsū Kalaisi, Ko eni ia ‘a e ‘Otua Mo‘onia, pea ko e mo‘ui ta‘engata.
62005021	Si‘i fānau, ta‘ofi kimoutolu mei he tauhi ‘aitoli.
63001001	TŪ ko au ko e Faifekau, ko ‘eku tohi ki si‘i fefine fili ko Kulia, pea mo ‘ene fānau, ‘a ia ‘oku ou ‘ofa ki ai, he‘ete tu‘u ‘i he mo‘oni; pea ‘oku ‘ikai ko au pē, ka ko kinautolu kotoa pē kuo ‘ilo‘i ‘a e mo‘oni,
63001002	koe‘uhiā ko e mo‘oni ‘oku nofo ma‘u ‘iate kitautolu, ‘a ia foki ‘e kau mo kitautolu ‘o ta‘engata.
63001003	‘E nofo mo kitautolu ‘a e kelesi mo e meesi mo e melino, mei he ‘Otua ko e Tamai, pea meia Sīsū Kalaisi ko e ‘Alo ‘o e Tamai, ‘o taka he mo‘oni mo e ‘ofa.
63001004	Ne u fiefia ‘aupito ‘i he‘eku ‘ilo ha ni‘ihi ‘i ho‘o fānau ‘oku nau laka ‘i he mo‘oni, hangē ko e tu‘utu‘uni na‘a tau ma‘u mei he Tamai.
63001005	Pea ko eni ‘oku ou kole atu, ‘e Kulia, ‘o ‘ikai hangē ko ha‘aku tohi atu ha fekau fo‘ou, ka ko ia pe kuo tau ma‘u mei he kamata‘anga, ‘ē, ke tau fe‘ofa‘aki.
63001006	Pea ko eni ia ‘a e ‘ofa, ‘a ‘etau laka ‘o fakatatau ki he ngaahi tu‘utu‘uni ‘a ‘Ene ‘Afio. Ko eni ia ‘a e tu‘utu‘uni, ‘a ē ā ne mou fanongo ki ai mei he kamata‘anga, ‘o pehē, Ke mou laka ‘i he me‘a ko ia.
63001007	Koe‘uhi kuo ‘i ai ‘a e tokolahi fakahē na‘e ‘alu atu ki māmani, ko e fa‘ahinga ‘oku ‘ikai te nau fakamo‘oni ki he ha‘u ‘a Sīsū Kalaisi ‘i he kakano. Ko eni ia ‘a Fakahē mo Fiekalaisi.
63001008	Mou tokanga kiate kimoutolu koe‘uhi ke ‘oua na‘a mole ho‘omou ngaahi me‘a na‘e tupu ‘i he‘emau ngāue, kaekehe ke mou ma‘u kotoa ‘a e totongi.
63001009	Ko ia kotoa pē ‘oku mu‘omu‘a, ‘o ‘ikai te ne nofo ma‘u ‘i he tokāteline ‘a Kalaisi, ‘oku ‘ikai te ne ma‘u ‘a e ‘Otua. Ko ia ‘oku ne nofo ma‘u ‘i he tokāteline ko ia, ‘oku ma‘u ‘e he toko taha ko ia ‘a e Tamai mo e ‘Alo fakatou‘osi.
63001010	Kapau ā kuo ha‘u kiate kimoutolu ha toko taha, ‘o ‘ikai ha‘u mo ia ‘a e tokāteline ko ia, ‘oua te mou tali ia ki homou fale, pea ‘oua te mou pehē kiate ia, Si‘oto‘ofa:
63001011	he ko ia ‘oku ne pehē kiate ia Si‘oto‘ofa ‘oku ne kau ‘i he‘ene ngaahi ngāue kovi.
63001012	‘Oku lahi ‘ete me‘a ke tohi atu, ka ‘oku ‘ikai te te fie fai‘aki ‘a e pepa mo e vaitohi: ka ‘oku te ‘amanaki ke ‘alu atu ‘o talanoa ngutu pē, koe‘uhi ke kakato ho‘omou fiefia.
63001013	‘Oku ‘ofa atu ‘a e fānau ‘a si‘i fefine fili ko ho tokoua.
64001001	TŪ ko au ko e Faifekau, ko ‘eku tohi kia Keio ko e ‘ofeina, ‘a ia ‘oku ou ‘ofa ki ai, he‘ete tu‘u ‘i he mo‘oni.
64001002	Si‘i ‘ofa‘anga, ‘oku ou hūfia koe ke ke tu‘umālie ‘i he me‘a kotoa pē, kae‘uma‘ā ke ke mo‘ui lelei, ‘o hangē ko e tu‘umālie ‘a ho laumālie.
64001003	He na‘a ku fiefia ‘aupito ‘i he omi ‘a e kāinga, ‘o nau fakahā ho‘o ma‘u ‘a e mo‘oni, ‘a ia ‘oku hoa mo e fai he mo‘oni ho‘o laka.
64001004	‘Oku ‘ikai ha‘aku toe fiefia ‘oku lahi ‘i he me‘a ni, ‘a ‘eku fanongo ki he‘eku fānau, ‘oku nau laka ‘i he mo‘oni.
64001005	Si‘i ‘ofa‘anga, ko e ngāue ngali lotu ia ‘oku ke fai, ‘i ho‘o fakafitefita‘a ma‘a e kāinga lotu, kae‘uma‘ā ‘a kinautolu ‘oku ‘āunofo;
64001006	‘a ia na‘a nau fakamo‘oni ki ho‘o ‘ofa ‘i he ‘ao ‘o e siasi: pea ‘e mālō ho‘o ngāue ‘o kapau te ke moimoi‘i kinautolu ‘i ha anga ‘oku ngali mo e ‘Otua.
64001007	He na‘a nau ‘alu atu koe‘uhi pē ko e Huafa, ‘o ‘ikai te nau to‘o ha me‘a mei he hīteni.
64001008	Ko ia ‘oku totonu ke tau tauhi ‘e kitautolu ‘a e fa‘ahinga pehē, koe‘uhi ke tau hoko ko e kaungā ngāue mo kinautolu ki he mo‘oni.
64001009	Na‘e ‘i ai ha me‘a na‘a ku tohi atu ki he Siasi na: ka ko ia ‘oku ne fie tāfataha ‘iate kinautolu, ‘a Taiotifi, ‘oku ‘ikai te ne tali kimautolu.
64001010	Ko ia kapau te u ‘alu atu te u fakamanatu hake ‘ene ngaahi ngāue, ‘a e koto laukovi ‘oku ne fai kiate kimautolu, mo e ‘ikai te ne topono ai ka ne fakafisi ‘e ia ‘a e kāinga ni, mo ne ta‘ofi foki ‘a kinautolu na‘e loto ke tali, mo ne kapusi mei he siasi.
64001011	Si‘i ‘ofa‘anga, ‘oua te ke fa‘ifa‘itaki ki he kovi, ka ki he lelei. Ko ia ‘oku fai lelei ko e tupu mei he ‘Otua ia: ko ia ‘oku fai kovi kuo te‘eki ke ne mamata ki he ‘Otua.
64001012	Ko e me‘a kia Temetelio, kuo fakamo‘oni ki he‘ene lelei ‘e he kakai kotoa pē, ‘io, pea ‘e he mo‘oni ‘e ia: kae‘uma‘ā ‘oku mau fakamo‘oni ‘e kimautolu foki, pea ‘oku ke ‘ilo ‘oku mo‘oni ‘a e fakamo‘oni ‘amautolu.
64001013	Na‘e lahi ‘eku me‘a ke tohi atu ki ai, ka ‘oku ‘ikai te u fie tohi kiate koe ‘aki ‘a e vaitohi mo e peni:
64001014	ka ‘oku ou ‘amanaki ‘e vave ‘eta fe‘iloaki, pea ta toki talanoa ngutu pē.
64001015	Si‘oto‘ofa atu. ‘Oku ‘ofa atu ho ngaahi kaume‘a. Tala hoku ‘ofa ki hoku ngaahi kaume‘a tāutaha.
65001001	TŪ ko au Siutasi, ko e tamaio‘eiki ‘a Sīsū Kalaisi, pea ko e tehina ‘o Sēmisi, ko ‘eku tohi kiate kimoutolu kuo ‘ofeina ‘i he ‘Otua ko e Tamai, pea kuo tauhi ma‘a Sīsū Kalaisi, ko e kakai kuo ui.
65001002	‘Ofa ke fakalahi kiate kimoutolu ‘a e meesi mo e melino mo e ‘ofa.
65001003	Si‘i ‘ofa‘anga, ‘i he hu‘u hoku loto ke fai ha tohi kiate kimoutolu ki he fakamo‘ui ‘oku ta taha ai, na‘e hā kiate au, kuo pau ke u tohi leva kiate kimoutolu ke enginaki ke mou fefa‘uhi he taukapo‘i ‘a e tokāteline na‘e ‘omi tu‘o taha ki he kakai lotu.
65001004	He kuo moulu mai ha tu‘unga tangata, ‘io, ‘a kinautolu kuo loa honau tohi ki he fakamo‘ua ko ia, ‘a ia ko e kau faka‘otuamate, ‘o nau liliu ‘a e kelesi ‘a hotau ‘Otua ‘o fai‘anga pau‘u fakalielia, kae‘uma‘ā ‘oku nau fakafisinga‘i ‘a e ‘Eiki Motu Taha mo hotau ‘Eiki ko Sīsū Kalaisi.
65001005	Ka ‘oku ou fie fakamanatu pē, (he na‘e ai ha taimi na‘a mou ‘ilo hono kotoa), na‘e fakahaofi ‘e Sīsū ‘a e kakai mei ‘Isipite, pea ne toki faka‘auha ‘a kinautolu na‘e ‘ikai tui.
65001006	Ko e kau ‘āngelo foki, ‘a kinautolu na‘e ‘ikai te nau tauhi ‘a e tu‘unga na‘e ‘onautolu, ka nau li‘aki honau nofo‘anga totonu, ‘oku mo‘u tauhia ‘a kinautolu ‘e he ‘Ene ‘Afio ‘i he ngaahi ha‘i ta‘engata ‘i he lalo fakapo‘uli, ‘o a‘u ki he fakamaau ‘o e ‘Aho Lahi.
65001007	Ko Sōtoma foki mo Komola, mo e ngaahi kolo na‘e tu‘u takai ki ai, ‘a ia na‘a nau tuli ki he fe‘auaki, ‘o hangē tofu pē ‘a e fa‘ahinga ko ē, ‘o nau afe ki ha fa‘ahinga kakano kehe, ko ia kuo fokotu‘u kinautolu ko e taipe, honau mo‘ua he tautea totonu, ko e afi ta‘engata.
65001008	Ka neongo ia, ka ko e fa‘ahinga fai misi na ‘oku nau fakamousa‘a pehē ‘a e kakano, mo nau ta‘etoka‘i ‘a hou‘eiki; ‘io, ‘oku nau tālalakulaku ki he fa‘ahinga lāngilangi‘ia.
65001009	Ka ko Maikeli, ko e ‘āngelo pule, ‘i he‘ene fakakikihi mo e Tēvolo, he‘ena tālanga‘i ‘a e sino ‘o Mōsese, tala‘ehai na‘a ne ta‘e‘apasia, ‘o lea ‘asi ke lau ‘ene kovi; ka na‘a ne me‘a, Ke lōmia koe ‘e he ‘Eiki.
65001010	Ka ko e kau siana ni, ka ‘ilonga ha me‘a ‘oku ‘ikai te nau ‘ilo ki ai ‘oku nau laukovi ki ai; pea ‘ilonga ha me‘a ‘oku nau ‘ilo fakaenatula pē, ‘o tatau mo e fanga manu ta‘e‘atamai, ko e ngaahi me‘a ko ia ‘oku nau fakalusa ai kinautolu.
65001011	‘Oiauē ‘a kinautolu! he kuo nau ‘alu ‘i he ‘alunga ‘o Keini, ‘o nau tafe atu ‘i he hē ‘a Pēlami ko e sio totongi, pea nau ‘auha ‘i he angatu‘u ‘a Kola.
65001012	Ko eni ia ‘a e ngaahi hakau ‘oku tu‘u ‘i ho‘omou ngaahi kātoanga ‘ofa, he‘enau keinanga ta‘e‘apasia mo kimoutolu mo nau tauhi kinautolu pē. Ko e ngaahi ‘ao ta‘ehano vai kinautolu, ‘oku leleekina ‘e he ngaahi matangi; ko e ngaahi ‘akau ‘i fakaafumate ‘oku ta‘efua, kuo mate tu‘o ua, kuo ta‘aki fu‘u;
65001013	ko e ngaahi peau fasi ‘o e tahi ‘oku nau koa ‘aki ‘enau ngaahi ngāue fakamā; ko e ngaahi fetu‘u hē, ‘a ia kuo tauhi ma‘anautolu ‘a e po‘uli ‘o e kaupō‘uli ‘o ta‘engata.
65001014	‘Io, na‘e kau foki kiate kinautolu ‘a e palofisai ‘a ‘Īnoke, ko hono toko fitu meia ‘Ātama, he‘ene pehē, Vakai! ne hoko mai ‘a e ‘Eiki ‘oku ha‘ofia ia ‘e hono ngaahi toko mano tapu.
65001015	Ke fai fakamaau ki hē kakai kotoa pē, pea ke fakamo‘oni ki he kau faka‘otuamate kotoa pē ‘enau ngaahi ngāue faka‘otuamate kotoa pē, ‘a ia kuo nau fai ‘ilo pē, pea mo e ngaahi lea fefeka kuo fai kiate ia ‘e hē kau angahala faka‘otuamate.
65001016	Ko e kakai ko ia ko e koto lāunga, ko e ta‘etōli‘a ‘i honau tufakanga kuo tō, ‘oku nau fou ‘i he ngaahi holi ‘anautolu; pea ‘oku lau me‘a lalahi honau ngutu, ‘o nau filifilimānako ko e sio me‘a.
65001017	Ka ko kimoutolu, si‘i ‘ofa‘anga, ke mou manatu ki he ngaahi lea na‘e lea‘aki ‘i mu‘a ‘e he kau ‘Aposetolo ‘a hotau ‘Eiki ko Sīsū Kalaisi:
65001018	hē na‘a nau tala kiate kimoutolu, ‘o pehē, Tokua ‘e hoko ‘i he kuonga fakamui ha kau manuki ‘oku fou ‘i hē ngaahi holi ‘anautolu, ko e koto faka‘otuamate,
65001019	‘a ia ko e kakai ia‘oku nofo mavahe, ko e koto fakaenatula pē, ‘o ‘ikai ma‘u ‘a e Laumālie.
65001020	Ka ko kimoutolu, si‘i ‘ofa‘anga, mou fai homou langa hake ‘i he me‘a toputapu kuo mou tui ki ai, mo mou lotu ‘i he Laumālie Mā‘oni‘oni,
65001021	mo tauhi ai kimoutolu ‘i he ‘ofa ‘a e ‘Otua; ‘o mou nofo‘aki tali ki he meesi ‘a hotau ‘Eiki ko Sīsū Kalaisi, ‘o a‘u ki he mo‘ui ta‘engata.
65001022	Pea ko e ni‘ihi ke mou lea o‘o ki ai ‘i he‘enau fakakikihi mai;
65001023	ka ko ho‘omou fakamo‘ui ‘a e ni‘ihi, hamusi pē mei he afi; ka ko e ni‘ihi ke mou ‘ofa ki ai mo tailiili, ‘o mou fakalili‘a foki ki honau kofu, he kuo pani he kakano.
65001024	Pea ko ‘Ene ‘Afio, ‘a ia ‘oku ne mafai ke tauhi kimoutolu ke ‘oua ‘e humu, pea ke fokotu‘u kimoutolu ‘i he ‘ao ‘o ‘Ene ‘Afio, ‘oku mou ta‘emele, pea ‘oku mou hākailangitau;
65001025	‘io, ko e ‘Otua pē taha, ‘a ia ko hotau Fakamo‘ui ‘ia Sīsū Kalaisi ko hotau ‘Eiki–ke ‘o ‘Ene ‘Afio ‘a e kolōlia mo e lāngilangi‘ia mo e māfimafi mo e pule, mei ‘ītāniti, pea ‘i onopooni, pea ke ‘osi‘osingamālie ‘a e ngaahi kuonga. ‘Ēmeni.
66001001	KO E ME'A FAKAHĀ 'e Sīsū Kalaisi mei he Ta'ehāmai, 'a ia na'e tuku kiate ia 'e he 'Otua, ke fakahā ki he kau tamaio'eiki 'a 'Ene 'Afio 'a e ngaahi me'a kuo pau ke ho ko leva; 'o ne fekau atu 'i he'ene 'āngelo, ke fakahā fakatātā atu ia ki he'ene tamaio'eiki ko Sione:
66001002	'A ia kuo ne fakamatala 'a e folofola 'a e 'Otua, mo e fakamo'oni na'e fai 'e Sīsū Kalaisi, 'io, 'a e ngaahi me'a kehekehe na'a ne sio ki ai.
66001003	Monū'ia ā ka ko ia 'oku lau, mo kinautolu 'oku fanongo ki he ngaahi lea 'o e palofisai ni, mo tauhi 'a e ngaahi me'a kuo tohi ai: he kuo panaki hono taimi.
66001004	Tū ko au Sione, ko 'eku tohi ki he siasi 'e fitu 'oku 'i 'Ēsia. 'Ofa ke mou ma'u kelesi mo e fiemālie meia 'Oku-'i-ai mo Na'e-'i-ai mo Kaha'u; pea mei he Laumālie Fitu 'oku 'i he 'ao 'o e taloni 'o 'Ene 'Afio;
66001005	pea meia Sīsū Kalaisi ko e Fakamo'oni Falala'anga, ko e 'Uluaki na'e fakatupu mei he kau Pekia, mo e Pule 'o e ngaahi Tu'i 'o māmani.
66001006	Ko ia 'oku ne 'ofa kiate kitautolu, pea ne fufulu kitautolu mei he'etau ngaahi angahala 'aki hono ta'ata'a 'o'ona, pea ne ngaohi kitautolu ko e pule'anga, ko e ngaahi taula'eiki ki he 'Otua ko 'Ene Tamai-ke 'o 'Ene 'Afio 'a e kolōlia mo e aoniu, 'o ta'engata, 'Ēmeni.
66001007	Vakai, 'oku ne ho ko mai mo e ngaahi 'ao; pea 'e mamata kiate ia 'e he mata kotoa pē, 'io, mo kinautolu na'a nau hoka'i ia: pea 'e lau'aitu 'a e ngaahi matakali kotoa pē 'o māmani koe'uhi ko ia. 'Io, 'Ēmeni.
66001008	'Oku folofola mai 'a 'Ene 'Afio ko e 'Otua, Ko au ko e 'Ālifa mo e 'Ōmeka, ko 'Oku-'i-ai mo Na'e-'i-ai mo Kaha'u, ko e Aoniu.
66001009	Ko au Sione, ko homou tokoua, mo e 'inasi fakataha mo kimoutolu 'i he mamahi mo e pule'anga mo e kātaki 'oku 'ia Sīsū-na'a ku nofo 'i he motu 'oku ui ko Patimosi, koe'uhi ko e folofola 'a e 'Otua, mo e fakamo'oni na'e fai 'e Sīsū.
66001010	'Iloange na'a ku Laumālie'ia 'i he 'aho 'o e 'Eiki, pea na'e ongo mei hoku tu'a ha fu'u le'o, 'o hangē ha talupite 'oku lea mai,
66001011	'o pehē, Ko e me'a 'oku ke sio ki ai ke ke tohi 'i ha tohi, pea 'ave ki he siasi 'e fitu; ki 'Efesō, pea ki Sīmana, pea ki Peakamosi, pea ki Taiataila, pea ki Sātisi, pea ki Filatelifia, pea ki Leotisia.
66001012	Pea ne u tafoki ke vakai pe ko e hā 'a e le'o 'oku talanoa mo au. Pea 'i he'eku tafoki, na'a ku vakai ha tu'unga maama koula 'e fitu,
66001013	pea 'i he lotolotonga 'o e ngaahi tu'unga maama ha to ko taha na'e hangē ko e Fanautama 'a Tangata, kuo ne 'ai ha kofu tōtōlofa, pea no'o koula 'i hono fatafata.
66001014	Ko hono fofonga mo hono lau na'e hinaekiaki, hangē ko e fulufulu'i sipi hinehina, 'io, hangē ko e sinou; pea ko hono ongo fo'i fofonga na'e hangē ha ulo'i afi;
66001015	pea ko hono ongo va'e na'e hangē ko e palasa 'afu hina, hangē kuo ta'o 'i ha ngoto'umu; pea ko hono le'o na'e hangē ko e le'o 'o e ngaahi vai lahi.
66001016	Pea na'e 'i hono nima to'omata'u ha fetu'u 'e fitu; pea na'e 'alu atu mei hono ngutu ha heletā fakatoumata na'e māsila; pea ko hono fōtunga na'e hangē ko e la'ā he'ene ulo mālohi.
66001017	Pea 'i he'eku mamata kiate ia, ne u hinga atu ki hono va'e 'o hangē ha mate. Pea na'a ne ala kiate au 'aki hono nima to'omata'u, 'o ne folofola mai, 'Oua te ke manavahē; ko au ko e 'Uluaki mo e Kimui:
66001018	pea ko Mo'ui au, pea na'a ku mate, pea vakai 'oku ou mo'ui 'o lauikuonga pea ta'engata; pea 'oku 'iate au 'a e ngaahi kī 'o Mate mo Hētesi.
66001019	Tohi pē 'a e ngaahi me'a kuo ke mamata ki ai, mo hono 'uhinga, pea mo e ngaahi me'a 'oku ene ke ho ko hili 'eni;
66001020	'io, ko e misiteli 'o e fetu'u 'e fitu na'a ke sio ki ai 'i hoku nima to'omata'u, pea mo e tu'unga maama koula 'e fitu. Ko e fetu'u 'e fitu ko e kau 'āngelo ia 'o e siasi 'e fitu: pea ko e tu'unga maama ko ia 'e fitu, ko e ngaahi siasi 'e fitu ia.
66002001	TOHI ki he 'āngelo 'o e siasi 'i 'Efesō, 'o pehē; Ko eni 'a e folofola 'a e To ko Taha 'a ia 'oku ne kuku 'a e fetu'u 'e fitu 'i hono nima to'omata'u, 'a ia 'oku ne hā'ele 'i he lotolotonga 'o e tu'unga maama koula 'e fitu.
66002002	'Oku ou 'ilo pē ho'o ngaahi ngāue, 'a ho'o fakaongosia, mo kātaki; mo e 'ikai te ke makātaki'i 'a e kau kovi; mo ho'o sivi 'a kinautolu 'oku taukave ko e 'aposetolo 'a kinautolu, ka 'oku 'ikai, 'o ke 'ilo tā ko e koto loi:
66002003	pea 'oku ke kei kātaki pē, pea kuo ke fua kavenga koe'uhi ko hoku hingoa, 'o 'ikai te ke fiu.
66002004	Ka neongo ia, ka 'oku ai ha me'a 'oku ou kovi'ia ai kiate koe; ko ho'o hiki mei ho'o 'uluaki 'ofa.
66002005	Ko ia, ke ke fakamanatu ki he me'a kuo ke hinga mei ai, pea fakatomala leva, 'o fai 'a e ngaahi 'uluaki ngāue; ka 'ikai, ko 'eku 'alu atu 'eni kiate koe, pea te u hiki ho'o tu'unga maama mei hono potu, 'o kapau 'e 'ikai te ke fakatomala.
66002006	Ka 'oku 'i ai ho'o me'a ko eni, 'a ho'o fehi'a'ia ki he ngaahi ngāue 'a e kau Nīkolaitani, 'a ia 'oku ou fehi'a ki ai mo au.
66002007	Ko ia 'oku telinga, ke ne fakafanongo ki he me'a 'oku folofola'aki 'e he Laumālie ki he ngaahi siasi. Ko ia ia te ne ikuna, te u tuku kiate ia ke kai mei he 'akau 'o e mo'ui, 'a ia 'oku tu'u 'i he Palataisi 'o e 'Otua.
66002008	Pea tohi ki he 'āngelo 'o e siasi 'i Sīmana, 'o pehē; Ko eni 'a e folofola 'a 'Uluaki-mo-Kimui, 'a e To ko Taha na'a ne mate pea toe mo'ui.
66002009	'Oku ou 'ilo pē ho'o mamahi'ia, mo ho'o masiva, (ka 'oku ke koloa'ia pē) pea 'oku ou 'ilo 'a e laukovi 'oku fai 'e he fa'ahinga 'oku taukave ko e Siu kinautolu, ka 'oku 'ikai, ka ko e sinakoke 'o Sētane.
66002010	'Oua te ke manavahē ki he ngaahi mamahi 'oku ene ke ho ko kiate koe: ko eni 'oku teu lī homou ni'ihi 'e he Tēvolo ki he pilīsone, ko homou 'ahi'ahi'i; pea te mou mo'ua 'i he mamahi 'o 'aho hongofulu: ka ke pīkitai kiate au, 'o a'u ki he mate, pea te u 'atu kiate koe 'a e kalauni 'o e mo'ui.
66002011	Ko ia 'oku telinga, ke ne fakafanongo ki he ngaahi me'a 'oku folofola'aki 'e he Laumālie ki he ngaahi siasi; ko ia ia te ne ikuna, 'e 'ikai 'aupito momo'i lavea ia 'i he Mate 'Angaua.
66002012	Pea tohi ki he 'āngelo 'o e siasi 'i Peakamosi, 'o pehē; Ko eni 'a e folofola 'a e To ko Taha 'oku 'iate ia 'a e heletā fakatoumata 'oku māsila.
66002013	'Oku ou 'ilo pē 'a e anga 'o e potu 'oku ke nofo ai, 'a ia 'oku tu'u ai 'a e taloni 'o Sētane: pea 'oku ou 'ilo pē 'oku ke kuku hoku hingoa, pea na'e 'ikai te ke fakaikai'i 'a e tui kiate au, 'io, na'a mo e ngaahi 'aho 'o 'Anitipasa ko si'eku mā'ata, mo si'oku mateaki, 'a ia na'e tāmate'i 'i homou lotolotonga-'a e potu 'oku nofo'anga ai 'a Sētane.
66002014	Ka 'oku 'i ai ha me'a ni'ihi 'oku ou kovi'ia ai kiate koe, ko ho'o ma'u hena 'a kinautolu 'oku nau kuku 'a e akonaki 'a Pēlami, 'a ia na'a ne fale'i 'a Pēlaki ke 'ai ha tūkia'anga 'i he 'ao 'o ha'a 'Isileli, ke nau kai me'a kuo 'oatu ki he 'aitoli, pea ke nau fe'auaki.
66002015	Pehē 'oku 'iate koe foki 'a kinautolu 'oku nau kuku 'a e akonaki 'a e kau Nīkolaitani, 'a ia 'oku hangē ko e fa'ahinga ko ē.
66002016	Ko ia, ke ke fei mo fakatomala; ka 'ikai, ko 'eku 'alu atu leva kiate koe, pea te u tau'i kinautolu 'aki 'a e heletā 'e hoku ngutu.
66002017	Ko ia 'oku telinga, ke ne fakafanongo ki he me'a 'oku folofola'aki 'e he Laumālie ki he ngaahi siasi; Ko ia ia te ne ikuna, te u 'atu kiate ia 'a e mana ne fufū, pea te u 'atu kiate ia ha maka hinehina, pea mo ha hingoa fo'ou kuo tohi ki he maka, 'a ia 'oku 'ikai ke 'ilo ki ai 'e ha taha, ka ko ia pē 'oku ne ma'u.
66002018	Pea tohi ki he 'āngelo 'o e siasi 'i Taiataila 'o pehē; Ko eni 'a e folofola 'a e 'Alo 'o e 'Otua, 'a e To ko Taha ko ia 'a ia ko hono ongo mata 'oku hangē ha ulo'i afi, pea ko hono va'e 'oku hangē ko ha palasa 'afu hina.
66002019	'Oku ou 'ilo pē ho'o ngaahi ngāue, 'a ho'o 'ofa, mo ho'o tui, mo ho'o tokoni, mo ho'o kātaki, mo e lahi hake ho'o ngāue ki mui 'i ho'o ngāue mu'a.
66002020	Ka neongo ia ka 'oku 'i ai ha me'a 'oku ou kovi'ia ai kiate koe, ko ho'o kātaki 'a e fefine ko Sisipeli, 'a ia 'oku ne taukave ko e palōfita ia, mo ne akonekina mo takihee'i 'eku kau tamaio'eiki, ke nau fe'auaki mo kai me'a kuo 'oatu ki he 'aitoli.
66002021	Pea na'a ku tuku hano taimi ke fakatomala; ka 'oku 'ikai te ne loto ke fakatomala 'o tafoki mei he'ene fe'auaki.
66002022	Vakai, te u lī ia ki ha mohenga, pea te u lī 'a kinautolu 'oku kau mo ia 'i he fe'auaki ki ha mamahi lahi, 'o kapau 'e 'ikai te nau fakatomala 'o tafoki mei he ngaahi ngāue 'a'ana.
66002023	Pea te u tāmate'i 'ene fānau 'aki 'a e mahaki faka'auha; pea 'e 'ilo 'e he ngaahi siasi kotoa pē, ko au ia 'oku hakule 'a e ngaahi holi mo e loto: pea te u 'atu kiate kimoutolu takitaha 'o fakatatau ki ho'omou ngāue.
66002024	Ka ko 'eku lea ki hono toe 'o e kakai 'o Taiataila, 'a kimoutolu 'oku 'ata'atā mei he akonaki ko eni, 'a e fa'ahinga kuo 'ikai te nau 'ilo 'a e ngaahi loloto 'o Sētane, 'o hangē ko e lau 'e kinautolu na; ko eni 'oku 'ikai te u hilifaki kiate kimoutolu mo ha kavenga.
66002025	Ko eni pē, ko e me'a 'oku mou ma'u, kuku pē kae'oua ke u 'alu atu.
66002026	Pea ko ia ia te ne ikuna, pea te ne tauhi 'eku ngāue 'o a'u ki he ngata'anga, te u tuku kiate ia 'a e pule ki he ngaahi kakai:
66002027	pea te ne pule'i kinautolu 'aki ha sēpita ukamea; 'o hangē ko e laiki ke lailai 'a e ngaahi ipu 'umea: 'o hangē ko ia foki na'a ku ma'u 'e au mei he'eku Tamai.
66002028	Pea te u tuku kiate ia 'a e Fetu'u Pongipongi.
66002029	Ko ia 'oku telinga, ke ne fakafanongo ki he me'a 'oku folofola'aki 'e he Laumālie ki he ngaahi Siasi.
66003001	PEA tohi ki he 'āngelo 'o e siasi 'i Sātisi; Ko eni 'a e folofola 'a e To ko Taha 'a ia kuo 'iate ia 'a e Laumālie fitu 'o e 'Otua, pea mo e fetu'u 'e fitu; 'Oku ou 'ilo pē ho'o ngaohi ngāue, 'io, 'oku ke hingoa ko e mo'ui ka 'oku ke mate pē.
66003002	Ke ke 'ā 'o le'o; pea poupou ha'o ngaahi me'a 'oku kei toe, 'a ia ne mei mate; he tala'ehai kuo u 'ilo ha'o ngaahi ngāue 'oku kakato 'i he 'ao 'o hoku 'Otua.
66003003	Ko ia ke ke manatu ki he anga 'o ho'o ma'u, mo ia na'a ke fanongo ki ai, mo ke tauhi ma'u ia, 'o ke fakatomala leva. Pea kapau 'e 'ikai te ke 'ā, te u 'alu atu hangē ha kaiha'a, pea 'e 'ikai 'aupito te ke 'ilo pe 'e fakakū ha'aku ho ko hifo kiate koe.
66003004	Ka 'oku ke ma'u ha hingoa ni'ihi 'i Sātisi, 'a ia kuo 'ikai te nau 'uli'i honau kofu; pea ko kinautolu te nau hā'ele mo au kuo kofu hinehina: he 'oku nau taau.
66003005	Ko ia ia te ne ikuna pehē, 'e 'ai kiate ia ha ngaahi kofu hinehina; pea 'e 'ikai 'aupito te u tāmate'i hono hingoa mei he tohi 'o e mo'ui, pea te u fakamo'oni hono hingoa 'i he 'ao 'o 'eku Tamai, pea 'i he 'ao 'o 'ene kau 'āngelo.
66003006	Ko ia 'oku telinga, ke ne fakafanongo ki he me'a 'oku folofola'aki 'e he Laumālie ki he ngaahi Siasi.
66003007	Pea tohi ki he 'āngelo 'o e siasi 'i Filatelifia, 'o pehē; Ko eni 'a e folofola 'a Mo'oni, 'a Toputapu, 'a e To ko Taha 'oku 'iate ia 'a e kī 'a Tēvita, 'a ia 'oku ne to'o pea 'ikai tāpuni 'e ha taha, pea 'oku ne tāpuni, pea 'ikai to'o 'e ha taha.
66003008	'Oku ou 'ilo pē ho'o ngaahi ngāue: ko eni kuo u tuku kiate koe ha matapā kuo ava, 'a ia 'oku 'ikai mafai 'e ha taha hano tāpuni: koe'uhi 'oku si'i ho ivi, ka kuo ke tauhi 'eku lea, pea na'e 'ikai te ke fakafisinga'i hoku hingoa.
66003009	Ko eni, te u tuku atu ha ni'ihi 'o e sinakoke 'o Sētane 'oku taukave ko e Siu kinautolu, ka 'oku 'ikai, ka ko 'enau loi; 'io, te u ngaohi kinautolu ke nau 'alu atu 'o hū 'i ho va'e, pea ke nau 'ilo kuo u 'ofa kiate koe.
66003010	Ko e me'a 'i ho'o tauhi 'a e tala ke ke fai 'a e kātaki 'a'aku, ko au foki te u tauhi koe mei he taimi 'ahi'ahi 'oku ene ke ho ko ki māmani kātoa, ke 'ahi'ahi'i 'a kinautolu fuli pē 'oku nofo 'i he fonua.
66003011	'Oku vave 'eku 'alu atu; kuku ke ma'u 'a e me'a 'oku ke ma'u, ke 'oua na'a to'o ho kalauni 'e ha taha kehe.
66003012	Ko ia ia te ne ikuna, te u ngaohi ia ko e pou 'i he Temipale 'o hoku 'Otua, pea 'e 'ikai te ne toe 'alu atu: pea te u tohi ki ai 'a e huafa 'o hoku 'Otua, mo e hingoa 'o e kolo 'o hoku 'Otua, 'a Selusalema fo'ou 'a ia 'oku 'alu hifo mei he langi mei hoku 'Otua, pea mo e hingoa 'o'oku, 'a hoku hingoa fo'ou.
66003013	Ko ia 'oku telinga, ke ne fakafanongo ki he me'a 'oku folofola'aki 'e he Laumālie ki he ngaahi siasi.
66003014	Pea tohi ki he 'āngelo 'o e siasi 'i Leotisia, 'o pehē; Ko eni 'a e folofola 'a 'Ēmeni, ko e Fakamo'oni Falala'anga mo Mo'oni, ko e Kamata'anga 'o e Fakatupu 'e he 'Otua.
66003015	'Oku ou 'ilo pē ho'o ngaahi ngāue, 'a e 'ikai te ke momo ko pe māfana, 'Amusia ange 'e au 'oku ke momo ko pe 'oku ke māfana!
66003016	Ka 'i ho'o pehena, 'o māmāfana pē, 'o 'ikai te ke māfana pe momoko, ko ia 'oku ou teu pu'aki koe mei hoku ngutu.
66003017	He 'oku ke pehē tokua, Tū ko e koloa'ia au, 'io, kuo u ma'u me'a, pea 'oku 'ikai haku masiva; ka 'oku 'ikai te ke 'ilo ko koe ia 'a e mala'ia taha, mo e tu'utāmaki taha, pea masiva mo kui mo telefua.
66003018	'Ē, 'oku ou fale'i koe ke ke hanga 'o fakatau meiate au ha koula kuo toki haka 'i he afi, ka ke koloa'ia; mo ha ngaahi kofu hinehina ke ke kofu 'aki, ke 'oua 'e hā 'a e mā'anga 'o ho'o telefua; pea mo ha feau ke pani 'aki ho mata, ka ke 'ā.
66003019	Ko au, 'ilonga 'a kinautolu 'oku ou 'ofa ki ai 'oku ou valoki'i mo kinisi: ko ia, mou fai manavakāvakava, pea fei mo fakatomala.
66003020	Ko eni 'oku ou tu'u ki he matapā, 'o tukituki. Kapau 'e fanongo 'e ha taha ki hoku le'o, 'o ne to'o 'a e matapā, pea te u hū kiate ia, pea te u kai 'ohomohe mo ia, pea te ne kai 'ohomohe mo au.
66003021	Ko ia ia te ne ikuna, te u tuku ke ne nofo mo au 'i hoku taloni, 'o hangē na'a ku ikuna mo au, 'o u nofo mo 'eku 'Eiki 'i hono taloni 'o'ona.
66003022	Ko ia 'oku telinga, ke ne fakafanongo ki he me'a 'oku folofola'aki 'e he Laumālie ki he ngaahi siasi.
66004001	HILI ia pea u vakai, pea tā ko e matapā kuo fakaava 'i langi, pea ko e le'o na'e fua ongo mai kiate au hangē ko e talupite, na'e lea mai 'o pehē, Ha'u ki 'olunga ni, pea te u faka'ali'ali kiate koe 'a e ngaahi me'a kuo pau ke ho ko 'amui.
66004002	Pea u Laumālie'ia leva: pea tā ko e taloni na'e tu'u 'i langi, pea na'e 'afio ha Toko Taha 'i he taloni.
66004003	Pea ko Ia na'e 'afio ai, na'a ne hā hangē ko e maka ko e siasipa, mo e sātio: pea na'e takatakai ki he taloni 'a e 'umata, 'o hā hangē ko e 'emalata.
66004004	Pea takatakai ki he taloni na'e 'i ai ha ngaahi taloni 'e uofulu mā fā: pea na'e nofo 'i he taloni 'e uofulu mā fā ko ia ha kau mātu'a, kuo nau 'ai kofu hinehina, pea kuo 'ai ki honau fofonga ha kalauni koula.
66004005	Pea na'e 'alu atu ma'u pē mei he taloni ha ngaahi 'uhila, mo e ngaahi le'o, mo e ngaahi mana; pea na'e ulo 'i he mu'a taloni ha ngaahi maama afi 'e fitu, 'a ia ko e Laumālie Fitu 'o e 'Otua.
66004006	Pea ko e 'ao 'o e taloni na'e hā 'o hangē ko e tahi sio'ata ia, 'o tatau mo e kilisitala; pea 'i he loto taloni, na'e 'i ai ha me'a mo'ui 'e to ko fā, kuo tofu kano'i mata honau sino 'i 'ao mo tu'a.
66004007	Pea ko e 'uluaki me'a mo'ui na'e hangē ko e laione, pea ko hono ua 'o e me'a mo'ui na'e hangē ko e pule, pea ko hono tolu 'o e me'a mo'ui ko hono fōtunga na'e hangē ko e tangata, pea ko hono fā 'o e me'a mo'ui na'e hangē ko e 'īkale 'oku puna.
66004008	Pea ko e ngaahi me'a mo'ui 'e fā ko ia tāutaha na'a nau taki ono 'a e kapakau; takatakai ki he ngaahi kapakau ko ia, pea 'i he 'aofi kapakau, na'a nau tofu kano'i mata: pea 'oku 'ikai ha'anau mālōlō, he'enau lea 'i he 'aho mo e pō, 'o pehē, 'Ēī Mā'oni'oni! 'Ēī Mā'oni'oni! 'Ēī Mā'oni'oni! 'a e 'Afiona ko e 'Otua, ko e 'Eiki Aoniu! 'a e 'Afiona na'e 'i ai, pea 'oku 'i ai, pea 'oku ha'u!
66004009	Pea 'oka fai 'e he ngaahi me'a mo'ui 'enau tuku kolōlia mo e faka'apa'apa mo e fakafeta'i kiate ia 'oku 'afio 'i he taloni, 'a 'Ene 'Afio 'oku mo'ui 'o lauikuonga pea ta'engata,
66004010	pea toki mape'e ki lalo 'a e mātu'a 'e to ko uofulu mā fa 'i he 'ao 'o Ia 'oku ne 'afio'i he taloni, pea nau fai 'enau hū kiate Ia 'oku mo'ui 'o laukuonga pea ta'engata, pea nau laku honau ngaahi kalauni ki he 'ao 'o e taloni he'enau pehē,
66004011	Taau pē Koe, 'a e 'Afiona ko homau 'Otua, Ke lau ki ai 'a e kolōlia, mo e faka'apa'apa, mo e mafai: He ko koe ia na'a ke ngaohi 'a e me'a kotoa pē, Pea na'a nau 'i ai, pea na'e ngaohi kinautolu, Koe'uhi pē ko ho finangalo ia.
66005001	PEA u vakai, tā 'oku 'i he 'aofi nima to'omata'u 'o Ia na'a ne 'afio 'i he taloni ha takainga tohi, kuo tohi 'i loto mo tu'a, pea sila'i 'aki ha sila 'e fitu.
66005002	Pea u vakai ha 'āngelo mālohi 'oku ne fanongonongo le'o lahi 'o pehē, Ko hai ha taha 'oku taau ke folahi 'a e tohi, pea ke vete hono ngaahi sila?
66005003	Pea na'e 'ikai ha taha 'i he langi, pe 'i māmani, pe 'i lolofonua, na'a ne mafai ke folahi 'a e tohi, pe ke sio ai.
66005004	Pea u tangi lahi, koe'uhi na'e 'ikai 'ilo ha taha 'oku taau ke folahi 'a e tohi, pe ke sio ai.
66005005	Pea pehē mai 'e ha to ko taha 'o e kau mātu'a, 'Oua 'e tangi, ko eni ko e Laione 'oku mei he matakali 'o Siuta, ko e Huli 'o Tēvita, kuo ne ikuna, ko ia te ne lava ke vete 'a e tohi mo hono ngaahi sila.
66005006	Pea u vakai, tā 'oku lotolotoi 'i he taloni, mo e mea mo'ui 'e fā, mo e mātu'a 'e uofulu mā fā, ha ki'i Lami, 'oku ne tu'u pē kae hangē kuo tāmate'i, 'oku ne nifo fitu mo mata fitu, 'a ia ko e Laumālie Fitu 'o e 'Otua, 'a ia ne fekau atu ki māmani.
66005007	Pea ne 'alu atu, pea 'iloange na'a ne to'o ia mei he nima to'omata'u 'o Ia na'e 'afio 'i he taloni.
66005008	Pea kuo ne to'o leva 'a e tohi, pea mape'e ki lalo 'i he 'ao 'o e Lami 'a e me'a-mo'ui 'e fā, mo e mātu'a 'e uofulu mā fā, 'oku nau to'o takitaha ha ha'ape, pea mo e ngaahi ipu koula ne fonu 'inisēnisi, 'a ia ko e ngaahi hū 'a e kakai lotu,
66005009	pea nau hiva'aki ha hiva fo'ou, 'o pehē, Taau pē koe ke to'o 'a e tohi, Pea ke vete hono ngaahi sila; He na'a ke mate tāmate'i Pea na'a ke fakatau kakai ma'a e 'Otua 'Aki ho ta'ata'a Mei he matakali fuli pē mo e lea, Mo e fa'ahinga mo e pule'anga;
66005010	Pea na'a ke ngaohi kinautolu Ko e pule'anga mo e ngaahi taula'eiki: Pea te nau Hau 'i māmani.
66005011	Pea u vakai, pea tā na'e ongo mai ha le'o 'o ha kau 'āngelo to ko lahi, na'e takatakai ki he taloni mo e ngaahi me'a mo'ui mo e mātu'a: pea ko honau lau ko e mano laui mano, mo e afe laui afe;
66005012	pea nau lea le'o lahi, 'o pehē, 'Oku taau pē 'a e Lami ne mate tāmate'i Ke lau kiate ia 'a e mafai, mo e koloa, Mo e poto, mo e mālohi, mo e faka'apa'apa, Mo e kolōlia, mo e fakafeta'i.
66005013	Pea 'ilonga ha mea mo'ui na'e 'i he langi, mo māmani, mo lolofonua, mo e tahi, mo e ngaahi me'a kotoa pē 'oku 'i ai, na'a ku fanongo kiate kinautolu 'oku nau pehē, Ko Ia 'oku 'afio 'i he taloni Pea mo e Lami, Ke 'onaua 'a e fakafeta'i, mo e faka'apa'apa, Mo e kolōlia, mo e aoniu, 'o lauikuonga pea ta'engata.
66005014	Pea ko e me'a mo'ui 'e fā na'a nau pehē, 'Ēmeni: pea ko e kau mātu'a na'a nau mape'e ki lalo 'o hū.
66006001	PEA u vakai, pea 'i he vete leva 'e he Lami ha taha 'o e ngaahi sila 'e fitu, pea u fanongo ki ha to ko taha 'o e me'a-mo'ui 'e fā 'oku ne lea, (ko hono le'o ko e mana tofu pē) 'o pehē, Ha'u.
66006002	Pea u vakai, pea tā ko e hoosi hinehina; pea ko ia na'e heka ai na'a ne to'o ha kaufana; pea na'e 'ange kiate ia ha kalauni: pea na'a ne 'alu atu, ko e ikuna pea ke ne ikuna.
66006003	Pea 'i he vete leva 'a e sila ko hono ua, na'a ku fanongo ki hono ua 'o e me'a mo'ui 'oku ne pehē, Ha'u.
66006004	Pea na'e 'alu atu ha hoosi 'e taha na'e kulokula: pea na'e tuku kiate ia na'e heka ai ke ne 'ave 'a e melino mei māmani, pea ke ne 'ai ke nau fetāmate'aki: pea na'e 'ange kiate ia ha heletā lahi.
66006005	Pea 'i he'ene vete leva 'a e sila ko hono tolu, pea u fanongo ki hono tolu 'o e me'a mo'ui 'oku ne pehē, Ha'u. Pea u vakai, pea tā ko e hoosi 'uli'uli: pea ko ia na'e heka ai na'a ne to'o ha fuatautau 'i hono nima.
66006006	Pea na'e ongo mai hangē ko ha lea mei he lotolotonga 'o e me'a mo'ui 'e fā 'oku pehē, Ke tēnali pē 'a e fua'anga uite, pea ke tēnali 'a e fua'anga pa'ale 'e tolu; pea 'oua na'a maumau 'a e lolo mo e uaine.
66006007	Pea 'i he'ene vete leva 'a e sila ko hono fā, pea ongo mai 'a e le'o 'o hono fā 'o e me'a mo'ui, 'oku ne pehē, Ha'u.
66006008	Pea u vakai, pea tā ko ha hoosi tea: pea ko ia na'a ne heka mei hono funga ko hono hingoa ko Mate, pea muimui mai 'a Hētesi. Pea na'e tuku kiate kinaua ke fa'iteliha ki hono vahe fā 'o māmani, ke tāmate'i 'aki 'a e heletā, mo e honge, mo e mate faka'auha, pea mo e manu fekai 'o e fonua.
66006009	Pea 'i he'ene to'o leva 'a e sila ko hono nima, na'a ku vakai 'i he lalo 'ōlita 'a e ngaahi laumālie 'o e kakai ne mate tāmate'i koe'uhi ko e folofola 'a e 'Otua, mo e fakamo'oni na'e 'anautolu ke fai.
66006010	Pea na'a nau kalanga le'o lahi 'o pehē, 'Ēī, 'a e To ko Taha Toputapu mo Mo'oni, ko futu mo e 'ikai te ke fakamaau homau toto, mo 'eke ki he kakai 'oku nofo 'i māmani!
66006011	Pea na'e 'ange kiate kinautolu ha kofu tōtōlofa hinehina; pea na'e tala kiate kinautolu ke nau mālōlō atu pē 'o fuoloa si'i, kae'oua ke 'osi mai foki 'a honau kaungā tamaio'eiki mo tokoua, 'a ia 'oku ene honau tāmate'i foki, 'o hangē ko kinautolu.
66006012	Pea u vakai, pea 'i he'ene vete leva 'a e sila ko hono ono, pea na'e ho ko ha fu'u mofuike; pea na'e 'uli'uli 'a e la'ā 'o hangē ha tupenu 'uli'uli tauanga'a, pea ko e māhina kātoa na'e hangē ha toto;
66006013	pea na'e ngangana ki he kelekele 'a e ngaahi fetu'u 'o e langi, 'o hangē ko e mokulu mei he fiki hono ngaahi kaulo'a 'i hono lulu'i 'i ha matangi lahi.
66006014	Pea vaeua 'a e langi, 'o hangē ko e tohi 'oku takai; pea na'e hiki 'a e mo'unga kotoa pē mo e motu mei honau potu.
66006015	Pea ko e ngaahi tu'i 'o māmani, mo e hou'eiki, mo e ngaahi 'eikitau, mo e kakai koloa'ia; mo e kau to'a, mo e tangata kotoa pē, 'a e pōpula mo e tau'atāina, na'a nau toi 'i he ngaahi 'ana, mo e ngaahi maka tu'u 'o e mo'unga;
66006016	pea na'a nau lea ki he ngaahi mo'unga mo e ngaahi makatu'u, 'o pehē, Hinga mai ā kiate kimautolu, 'o fufū kimautolu mei he fofonga 'o Ia 'oku 'afio 'i he taloni; pea mei he houhau 'a e Lami:
66006017	he kuo hokosia 'a e 'Aho Lahi 'o 'ene houhau, pea ko hai tū 'e ala tu'u?
66007001	HILI 'a e me'a ko ia, na'a ku vakai ha 'āngelo 'e to ko fā, na'a nau 'alu 'o tu'u 'i he tuliki 'e fā 'o māmani, 'o nau puke 'a e matangi 'e fā 'o māmani, ke 'oua na'a angi ha matangi ki he fonua, pe ki he tahi, pe ki he 'akau.
66007002	Pea na'a ku vakai 'a e 'āngelo 'e taha 'oku ne 'alu hake mei he hopo'anga la'ā, 'oku 'iate ia 'a e sila 'a e 'Otua Mo'ui: pea na'a ne kalanga le'o lahi ki he 'āngelo 'e to ko fā, 'a ia kuo tuku kiate kinautolu ke maumau'i 'a e fonua mo e tahi,
66007003	'o ne pehē, 'Oua te mou momo'i maumau'i 'a e fonua, pe ko e tahi, pe ko e ngaahi 'akau, kae'oua ke 'osi 'emau sila'i 'a e kau tamaio'eiki 'a hotau 'Otua 'i honau la'e.
66007004	Pea u fanongo ki he lau 'o e kakai na'e sila'i, ko e to ko taha kilu mā to ko fā mano mā to ko fā afe na'e sila'i mei he matakali fuli pē 'o ha'a 'Isileli,
66007005	Ne sila meia Siuta ha to ko taha mano mā to ko ua afe, Meia Lūpeni, ha to ko taha mano mā to ko ua afe, Meia Kata, ha to ko taha mano mā to ko ua afe,
66007006	Meia 'Āseli, ha to ko taha mano mā to ko ua afe, Meia Nafitalai, ha to ko taha mano mā to ko ua afe, Meia Manase, ha to ko taha mano mā toka ua afe,
66007007	Meia Simione, ha to ko taha mano mā to ko ua afe, Meia Līvai, ha to ko taha mano mā to ko ua afe, Meia 'Īsaka, ha to ko taha mano mā to ko ua afe,
66007008	Meia Sepulone, ha to ko taha mano mā to ko ua afe, Meia Siosifa, ha to ko taha mano mā to ko ua afe, Ne sila'i meia Penisimani ha to ko taha mano mā to ko ua afe.
66007009	Hili ia na'a ku vakai, pea tā ko e fu'u kakai lahi, 'a ia 'e 'ikai lava 'e ha taha hono lau, ko ha kakai mei he pule'anga kotoa pē, mo e ngaahi matakali, mo e ngaahi fa'ahinga, mo e ngaahi lea, na'a nau tutu'u 'i he 'ao 'o e taloni pea 'i he 'ao 'o e Lami, kuo nau kofu 'aki 'a e ngaahi kofu hinehina tōtōlofa, pea 'oku nau to'o 'a e ngaahi va'a paame;
66007010	pea na'a nau kalanga le'o lahi, 'o pehē, Ko hotau fakamo'ui 'Oku mei hotau 'Otua, 'A ia 'oku 'afio 'i he taloni, Pea mei he Lami.
66007011	Pea ko e kau 'āngelo kotoa pē na'a nau tu'u takatakai ki he taloni, pea ki he kau mātu'a, pea ki he me'a mo'ui 'e fā; pea ne nau tō fo'ohifo leva 'i he 'ao 'o e taloni, pea nau hū ki he 'Otua, 'o pehē,
66007012	'Ēmeni: Ko e tāpuaki, mo e kolōlia, mo e poto, Mo e fakafeta'i, mo e faka'apa'apa, Mo e mafai, mo e mālohi, 'E lau ia ki hotau 'Otua, 'O lauikuonga pea ta'engata. 'Ēmeni.
66007013	Pea na'e tali 'e ha taha 'o e kau mātu'a, 'o ne pehē mai, Ko hai 'a kinautolu na 'oku kofu hinehina? pea ko 'enau ha'u mei fē?
66007014	Pea u pehē kiate ia, 'Eku 'Eiki, ko koe pē 'oku mea'i. Pea ne me'a mai, Ko eni ia 'a kinautolu 'oku ha'u mei he mamahi lahi, pea na'a nau fō honau kofu, 'o fakahinehina 'i he ta'ata'a 'o e Lami.
66007015	Ko hono 'uhinga ia 'oku nau 'i he 'ao 'o e taloni 'o e 'Otua, pea 'oku nau tauhi kiate ia 'i hono temipale 'i he 'aho mo e pō: pea ko Ia 'oku ne 'afio 'i he taloni te ne folahi 'a e Tāpanekale 'o hono Sikaina 'iate kinautolu.
66007016	'E 'ikai te nau toe fiekaia, 'uma'ā ha'anau toe fieinua, 'uma'ā ha momo'i lave kiate kinautolu 'a e la'ā, pe ko e ngaahi me'a fakavelehia.
66007017	He ko e Lami 'oku 'i he loto taloni, te ne tauhi kinautolu 'o hangē ha fanga sipi, pea te ne tataki kinautolu ki he ngaahi matavai 'o e Vaiola: pea 'e holoholo 'e he 'Otua 'a e lo'imata kotoa pē mei honau mata.
66008001	PEA 'i he'ene toki vete 'a e sila ko hono fitu, pea 'iloange na'e fakalongo 'a e langi, 'o fe'unga nai mo e vaeuamālie 'o e houa.
66008002	Pea u vakai 'a e kau 'āngelo 'e to ko fitu 'oku fakafe'ao ki he 'Otua, pea na'e 'ange kiate kinautolu ha talupite 'e fitu.
66008003	Pea na'e 'alu ha 'āngelo 'e taha, 'o tu'u mei he 'ōlita, 'oku 'iate ia ha tutu'anga 'inisēnisi na'e koula; pea na'e 'ange kiate ia ha 'inisēnisi lahi, ke ne 'oatu ia ki he ngaahi hū 'a e kakai lotu kotoa pē 'i he funga 'ōlita, 'a e 'ōlita koula na'e 'i he 'ao 'o e taloni.
66008004	Pea na'e 'alu hake 'a e kohu 'o e 'inisēnisi ki he ngaahi hū 'a e kakai lotu mei he nima 'o e 'āngelo 'i he 'ao 'o e 'Otua.
66008005	Pea 'iloange na'e to'o 'e he 'āngelo 'a e tutu'anga 'inisēnisi, 'o ne fakapito 'aki 'a e afi mei he 'ōlita, 'o ne laku ki māmani; pea na'e ho ko leva ha ngaahi mana, mo e ngaahi le'o, mo e ngaahi 'uhila, mo ha mofuike.
66008006	Pea ko e 'āngelo 'e to ko fitu, 'a ia na'a nau to'o 'a e talupite 'e fitu, na'a nau ofa'aki 'enau ifi.
66008007	Pea ifi 'a e 'uluaki, pea ho ko ai 'a e 'uha maka mo e afi, 'o fefiofi mo e toto, pea laku hifo ki he fonua: pea ne vela ai hono vahetolu 'o e fonua, pea vela hono vahetolu 'o e 'akau, pea vela 'a e mohuku mata kotoa pē.
66008008	Pea ifi hono ua 'o e 'āngelo, pea na'e lī ki he tahi ha me'a na'e hangē ko e fu'u mo'unga afi 'oku vela:
66008009	pea ne liliu ai hono vahetolu 'o e tahi ke toto; pea mate hono vahetolu 'o e ngaahi me'a 'i he tahi na'e mo'ui, pea maumau hono vahetolu 'o e ngaahi vaka.
66008010	Pea ifi hono tolu 'o e 'āngelo, pea tō ai mei langi ha fu'u fetu'u na'e ulo 'o hangē ha maama, pea ne tō ki hono vahetolu 'o e vaitafe, pea ki he ngaahi matavai.
66008011	Pea ko e hingoa 'oku ui 'aki 'a e fetu'u ko ia ko Kona'ī'ī; pea na'e liliu 'a e vahetolu 'o e vai ke kona'ī'ī; pea na'e mate ha to ko lahi 'o e kakai 'i he ngaahi vai ko ia, koe'uhi kuo fakakona'i.
66008012	Pea ifi hono fā 'o e 'āngelo, pea na'e taa'i hono vahetolu 'o e la'ā, mo hono vahetolu 'o e māhina, mo hono vahetolu 'o e ngaahi fetu'u; koe'uhi ke fakapo'uli hono vahetolu 'o e ngaahi me'a ko ia, pea ke 'oua na'a maama hono vahetolu 'o e 'aho, pea pehē mo e pō.
66008013	Pea u vakai mo fanongo ki ha 'īkale 'e taha 'oku ne puna 'i loto langi, 'o ne lea le'o lahi, 'o pehē, Mala'ia, mala'ia, mala'ia, 'a kinautolu 'oku nofo 'i he fonua, koe'uhi ko e ngaahi le'o 'o e talupite 'o e 'āngelo 'e to ko tolu 'oku toe, 'a ia 'oku nau ene ke ifi!
66009001	PEA ifi hono nima 'o e 'āngelo, pea u vakai ha fetu'u kuo tō mei langi ki māmani: pea na'e 'ange ki ai 'a e kī 'o e luo ki he Luo Ta'ehanotakele.
66009002	Pea na'a ne fakaava 'a e luo ki he Luo Ta'ehanotakele; pea na'e 'alu hake 'a e kohu mei he luo, 'o hangē ko e kohu 'o ha fu'u ngoto'umu pea na'e fakapo'uli ai 'a e la'ā mo e 'atā, ko e me'a 'i he kohu 'o e luo.
66009003	Pea na'e 'alu atu mei he kohu 'a e fanga he'e ki he funga fonua; pea na'e tuku kiate kinautolu 'a e mālohi, hangē ko e mālohi 'oku ma'u 'e he fanga sikapio 'o e fonua.
66009004	Pea na'e pehē kiate kinautolu, ke 'oua te nau maumau'i 'a e mohuku 'o e fonua, 'uma'ā ha me'a mata, pe ha 'akau; ngata pē 'i he kakai 'oku 'ikai ke tu'u 'a e sila 'a e 'Otua 'i honau la'é.
66009005	Pea na'e tuku kiate kinautolu ke 'oua te nau tāmate'i ke mate 'a e fa'ahinga ko ia, ka ke mo'ua mamahi pē 'o māhina nima: pea ko 'enau mamahi 'oku hangē ko e mamahi 'a ha tangata 'i hono taa'i 'e ha sikapio.
66009006	Pea 'i he taimi ko ia 'e kumi 'e he kakai ki he mate, ka 'e 'ikai te nau 'ilo ia; pea te nau faka'amu 'aupito ke pekia, ka ka hola 'a e mate meiate kinautolu.
66009007	Pea ko e anga 'o e fanga he'e, na'e tatau mo e fanga hoosi kuo teuteu ki he tau; pea na'e 'ai 'i honau 'ulu ha me'a hangē ko e ngaahi kalauni 'oku matamata koula; pea ko honau mata na'e hangē ko e mata 'o e tangata.
66009008	Pea na'e ai hanau lau hangē ko e lau 'o e fefine, pea ko honau nifo na'e hangē ko e nifo 'o e laione.
66009009	Pea na'e ai honau kofu fatafata, hangē ko e kofu fatafata ukamea; pea ko e longoa'a 'o honau kapakau na'e hangē ko e longoa'a 'o e ngaahi sāliote 'oku toho 'e he fanga hoosi to ko lahi ki he tau.
66009010	Pea na'e 'i ai honau iku, 'o hangē ko e fanga sikapio, kae'uma'ā 'a e ngaahi me'a huhu: pea 'oku tu'u 'i honau ngaahi iku 'enau mafai ke tautea 'a e kakai 'o māhina nima.
66009011	'Oku 'i ai honau tu'i 'oku pule kiate kinautolu, ko e 'āngelo 'o e Luo, 'a ia ko hono hingoa 'i he lea faka-Hepelū ko 'Apatoni, ka 'i he lea faka-Kalisi 'oku ui ko 'Apolione.
66009012	Ko e 'uluaki mala 'eni kuo hoko; vakai 'oku kei toe ha mala 'e ua.
66009013	Pea ifi 'a hono ono 'o e 'āngelo, pea ongo mai ha le'o mei he ngaahi nifo 'o e 'ōlita, 'a e 'ōlita koula 'oku 'i he 'ao 'o e 'Otua,
66009014	'oku ne lea ki hono ono 'o e 'āngelo, 'o pehē, 'A koe 'oku 'a'au 'a e talupite, ke ke vete 'a e kau 'āngelo 'e to ko fā 'oku nofo ha'isia mei he vaitafe lahi ko 'Eufaletesi.
66009015	Pea na'a ne vete 'a e 'āngelo 'e to ko fā, 'a ia ne teuteu ki he houa ko ia mo e 'aho mo e māhina mo e ta'u, ke nau tāmate'i hono vahetolu 'o e kakai.
66009016	Pea ko e lau 'o e ngaahi matatau 'o e tau heka hoosi ko e to ko ua mano liunga mano: na'a ku fanongo ki hono to ko lahi.
66009017	Pea ko eni 'a e anga 'o 'eku sio ki he fanga hoosi 'i he vīsone, pea mo e kakai na'e heka ai: Na'e 'iate kinautolu ha ngaahi kofu tau lanu afi, mo lanu kohu, mo lanu sūlifa; pea ko e ngaahi 'ulu 'o e fanga hoosi na'e hangē ko e 'ulu'i laione, pea na'e 'alu atu mei honau ngutu 'a e afi mo e kohu mo e sūlifa.
66009018	Ko e me'a tā ko ia 'e tolu na'e tāmate'i 'aki 'a e vahetolu 'o e kakai, 'io, 'aki 'a e afi mo e kohu mo e sūlifa na'e 'alu atu mei honau ngutu.
66009019	He ko e mālohi 'o e fanga hoosi 'oku 'i honau ngutu mo honau iku: he ko honau iku na'e hangē ko e fanga ngata, he 'oku 'i ai hanau 'ulu, pea ko ia ia 'oku nau tautea 'aki.
66009020	Pea ko hono toe 'o e kakai, 'a kinautolu na'e 'ikai ke mate 'i he ngaahi tautea ko ia, na'e 'ikai te nau momo'i fakatomala 'o tafoki mei he ngaahi ngāue 'a honau nima, 'o tuku 'enau hū ki he ngaahi fa'ahikehe, mo e ngaahi 'aitoli koula, mo siliva, mo palasa, mo maka, mo 'akau, 'a ia 'oku 'ikai te nau lava ke sio pe fanongo pe ha'ele:
66009021	pea na'e 'ikai te nau fakatomala 'o tafoki mei he'enau fai fakapō, mo 'enau fai tuki, mo 'enau fe'auaki, mo 'enau fa'a kaiha'a.
66010001	PEA u vakai ha 'āngelo mālohi 'e taha 'oku ne 'alu hifo mei langi, kuo kofu 'aki ha 'ao, pea na'e 'i hono fofonga 'a e 'umata, pea ko hono fōtunga na'e hangē ko e la'ā, pea ko hono ongo va'e na'e hangē ha ongo pou afi:
66010002	pea na'a ne to'o ha ki'i tohi kuo folahi, pea na'a ne 'ai hono va'e to'omata'u ki he tahi, mo e to'ohema ki he fonua,
66010003	pea ne kalanga le'o lahi, 'o hangē tofu pē ko ha kālou 'a ha laione: pea 'i he'ene kalanga leva pea fai 'e he mana 'e fitu 'enau lea.
66010004	Pea 'i he fai leva 'e he mana 'e fitu 'enau lea, na'a ku ofa ke tohi: pea ongo mai ha le'o mei he langi na'e pehē mai, Sila'i pē 'a e ngaahi me'a na'e lea'aki 'e he mana 'e fitu, 'o 'oua 'e tohi ia.
66010005	Pea ko e 'āngelo 'a ia na'a ku vakai 'oku ne tu'u 'i he tahi mo e fonua, na'a ne hiki hono nima to'omata'u ki he langi,
66010006	'o ne lea tuki kiate Ia 'oku ne mo'ui 'o lauikuonga pea ta'engata, 'a 'Ene 'Afio na'a ne ngaohi 'a e langi mo e ngaahi me'a 'oku 'i ai, mo e fonua mo e ngaahi me'a 'oku 'i ai, mo e tahi mo e ngaahi me'a 'oku 'i ai, Tokua 'oku 'ikai kei toe ha taimi:
66010007	ka 'i he ngaahi 'aho 'o e lea 'a hono fitu 'o e 'āngelo, 'oka ofa 'aki 'e ia ke ifi, pea fakakakato ai 'a e misiteli faka'otua, 'o hangē ko 'ene ongoongolelei na'a ne tuku ki he'ene kau tamaio'eiki 'a e kau palōfita.
66010008	Pea ko e le'o na'e ongo mai mei langi na'e toe lea mai 'o pehē, 'Alu 'o to'o 'a e tohi 'a ia 'oku folahi 'i he nima 'o e 'āngelo 'oku tu'u 'i he tahi mo e fonua.
66010009	Pea u 'alu ki he 'āngelo, 'o u tala kiate ia ke ne tuku mai 'a e ki'i tohi. Pea ne pehē mai kiate au, To'o pē, 'o kai ke 'osi ia: pea 'e konā ai ho kete, ka 'i ho ngutu te ne ifo melie 'o hangē ha honi.
66010010	Pea u to'o 'a e ki'i tohi mei he nima 'o e 'āngelo, pea u kai ia 'o 'osi; pea 'i hoku ngutu na'e hangē ko e honi 'ene melie; pea 'i he 'osi 'eku kai ia na'e toki konā ai hoku kete.
66010011	Pea na'a nau pehē kiate au, Kuo pau te ke toe palofisai ki ha ngaahi fa'ahinga, mo ha ngaahi pule'anga, mo ha ngaahi lea, mo ha tu'i to ko lahi.
66011001	PEA na'e tuku mai kiate au ha kaho, hangē ha tokotoko: pea na'e pehē mai, Tu'u 'o fua 'a e Temipale 'o e 'Otua, mo e 'ōlita, mo kinautolu 'oku nau fai ai 'enau lotu.
66011002	Ka ko e loto'ā 'oku 'i he tu'a Temipale li'aki pē, 'a 'oua 'e fua ia; he kuo tuku ia ki he Senitaile: pea te nau malaki 'a e kolo tapu ko e māhina 'e fāngofulu mā ua.
66011003	Pea te u tuku ki he'eku ongo fakamo'oni, ke na palofisai 'i he ngaahi 'aho 'e taha afe mā uangeau mā onongofulu, kuo na 'ai tauanga'a.
66011004	Ko eni ia 'a e ongo fu'u 'ōlive, pea mo e ongo maama 'oku tu'u 'i he 'ao 'o e 'Eiki 'o māmani.
66011005	Pea kapau 'e loto 'e ha taha ke ngaohikovi'i kinaua, 'e 'alu atu ha afi mei hona ngutu, 'o keina hona ngaahi fili: 'io, kapau 'oku loto 'e ha taha ke ngaohikovi'i kinaua kuo pau ke ne mate pehē.
66011006	Ko eni ia 'oku na mafai ke tāpuni 'a e langi, ke 'oua na'a tō 'a e 'uha lolotonga 'a e ngaahi 'aho 'o 'ena palofisai, pea 'oku na fa'iteliha ki he ngaahi vai ke liliu ia ke toto, pea ke taa'i 'a e fonua 'aki 'a e ngaahi tautea kehekehe, 'oka na ka loto ki ai.
66011007	Pea ka 'osi leva 'ena fakamo'oni, pea ko e manu fekai 'oku ne 'alu hake mei he Luo, te ne fai tau mo kinaua, pea te ne ikuna kinaua, 'o tāmate'i.
66011008	Pea ko hona 'anga'anga 'oku tuku 'i he mala'e 'o e kolo lahi, 'a ia 'oku ui fakalaumālie ko Sōtoma mo 'Isipite, ko e potu na'e kalusefai ai foki hona 'Eiki.
66011009	Pea ko e ni'ihi mei he ngaahi fa'ahinga, mo e ngaahi matakali, mo e ngaahi lea, mo e ngaahi pule'anga, te nau mamata ki hona 'anga'anga 'o 'aho tolu mo e vaeuamālie, pea 'e 'ikai te nau tuku ke telio hona 'anga'anga 'i ha fonualoto.
66011010	Pea ko kinautolu 'oku nofo 'i he fonua, te nau fakamālie 'i he'ena tō, mo nau fiefia, 'o fe'ave'aki me'a'ofa; koe'uhi ko e ongo palōfita ko ia na'a na fakamamahi'i 'a e kakai na'e nofo 'i he fonua.
66011011	Pea hili 'a e 'aho 'e tolu mo e vaeuamālie, na'e ha'u mei he 'Otua, 'o hū kiate kinaua, 'a e Laumālie 'o e mo'ui, 'o na tu'u ki 'olunga; pea na'e tō ha ilifia lahi ki he kakai na'e sio kiate kinaua.
66011012	Pea na'a na fanongo ki ha le'o lahi mei he langi 'oku ne pehē mai, Mo omi ki 'olunga. Pea na'a na ō hake ki he langi 'i he 'ao; pea siofia kinaua 'e hona ngaahi fili.
66011013	Pea 'i he houa ko ia na'e ho ko ha mofuike lahi, pea na'e holo hono vahe hongofulu 'o e kolo, pea na'e mate 'i he mofuike ko ia 'a e kakai na'e lau honau hingoa ko e to ko fitu afe: pea manavahē lahi hono toe 'o e kakai, pea nau tuku kolōlia ki he 'Otua 'o e langi.
66011014	Kuo ho ko hono ua 'o e mala; vakai 'oku ha'u vave hono tolu.
66011015	Pea na'e ifi 'a hono fitu 'o e 'āngelo; pea 'iloange na'e ai 'a e ngaahi le'o lalahi 'i he langi na'a nau pehē, Ko e pule'anga 'o māmani Kuo ho ko ko e pule'anga 'o hotau 'Eiki, Mo 'Ene Kalaisi: Pea te ne pule 'o lauikuonga 'o ta'engata.
66011016	Pea ko e mātu'a 'e to ko uofulu mā fā, 'a ia na'a nau nofo 'i honau ngaahi taloni 'i he 'ao 'o e 'Otua, na'a nau tō fo'ohifo, 'o nau hū ki he 'Otua
66011017	'O pehē, 'Oku mau fakafeta'i kiate koe, 'A e 'Afiona ko e 'Otua Aoniu, 'A e 'Afiona 'oku ke 'i ai, pea na'a ke 'i ai; Koe'uhi kuo ke ala ki ho'o mafai lahi, Pea kuo ke Hau.
66011018	Pea na'e 'ita 'a e ngaahi pule'anga, Pea na'e ho ko mai ho houhau, Mo e taimi ke fakamaau 'a e pekia, Pea ke totongi ki ho'o kau tamaio'eiki, 'A e kau palōfita mo e kakai lotu Mo kinautolu 'oku 'apasia ki ho huafa, 'A e iiki mo e lalahi; Pea ke faka'auha 'a kinautolu 'Oku faka'auha 'a e fonua.
66011019	Pea na'e fakaava 'a e Temipale 'o e 'Otua 'i he langi; pea na'e hā 'i hono Temipale 'a e 'A'ake 'o 'Ene Kovinānite; pea na'e ho ko 'a e ngaahi 'uhila, mo e ngaahi lea, mo e ngaahi mana, mo ha mofuike, pea mo ha fu'u 'uha maka.
66012001	PEA na'e hā 'i he langi ha fu'u me'a fakaofo; ko ha fefine na'e kofu 'aki 'a e la'ā, pea na'e 'i hono lalo va'e 'a e māhina, pea na'e 'ai ki hono fofonga ha kalauni na'e hongofulu mā ua hono fetu'u.
66012002	Pea kuo feitama ia, pea ne kaila 'i he'ene langā mo fakamamahi ke fanau.
66012003	Pea na'e hā mo e me'a fakaofo 'e taha 'i he langi, pea tā ko ha fu'u talākoni kulokula, 'oku 'ulu fitu, pea nifo hongofulu, pea 'oku 'ai ki hono ngaahi 'ulu 'a e kalauni 'e fitu.
66012004	Pea 'iloange na'e toho 'aki 'e hono iku hono vahetolu 'o e ngaahi fetu'u 'o e langi, 'o ne laku kinautolu ki he fonua: pea tu'u 'a e Talākoni 'i he 'ao 'o e fefine na'e ene ke fanau, koe'uhi ke ne keina 'ene tama 'oka fā'ele'i.
66012005	Pea ne fā'ele'i ha tama tangata, 'a e to ko taha te ne pule'i 'a e ngaahi kakai kotoa pē 'aki ha sēpita ukamea: pea na'e hamusi hake 'ene tama ki he 'Otua, 'io, ki hono taloni.
66012006	Pea na'e hola 'a e fefine ki he toafa, 'a ia na'e ai hono potu na'e teu 'e he 'Otua, koe'uhi ke nau tauhi ai kiate ia 'i he ngaahi 'aho 'e taha afe mā uangeau mā onongofulu.
66012007	Pea na'e ho ko ha tau 'i he langi: ko Maikeli mo 'ene kau 'āngelo na'a nau fai tau mo e Talākoni, pea na'e tau 'a e Talākoni mo 'ene kau 'Āngelo 'a'ana,
66012008	ka na'e 'ikai te nau lava; 'io, na'e 'ikai kei ma'u hanau potu 'i he langi.
66012009	Pea na'e kapusi 'a e Talākoni lahi, 'a ia ko e Ngata 'o ono 'aho, 'a e to ko taha 'oku ui ko e Tēvolo mo Sētane, 'a e to ko taha 'oku ne kākaa'i 'a māmani kātoa: na'e lī ia ki māmani, pea lī mo ia 'ene kau 'āngelo.
66012010	Pea na'a ku fanongo ki ha fu'u le'o 'i he langi na'e pehē, Kuo ho ko 'eni 'a e fakamo'ui, mo e mālohi, Mo e pule'anga 'o hotau 'Otua, Pea mo e pule 'a 'Ene Kalaisi: He kuo kapusi 'a e tukuaki 'o hotau kāinga, 'A ia 'oku ne tukuaki'i kinautolu 'i he 'ao 'o hotau 'Otua, 'i he 'aho mo e pō.
66012011	Ka na'a nau ikuna ia Ko e me'a 'i he ta'ata'a 'o e Lami, Mo e lea 'o e fakamo'oni na'a nau fai: Pea na'e 'ikai te nau mamae ki he'enau mo'ui 'O a'u ki he'enau mate.
66012012	Ko ia, mou fiefia 'a e ngaahi langi, Mo kimoutolu 'oku nofo Tāpanekale 'i ai. Ka 'oiauē 'a e fonua mo e tahi! He kuo ho ko hifo 'a e tēvolo kiate kimoua, 'Oku ne 'ita lahi, Ko 'ene 'ilo, 'oku toe si'i pē hono taimi,
66012013	Pea 'i he vakai leva 'e he Talākoni kuo lī ia ki he fonua, na'a ne hanga 'o fakatanga'i 'a e fefine, 'a ia na'a ne fā'ele'i 'a e tama tangata.
66012014	Pea na'e 'ange ki he fefine 'a e ongo kapakau 'o e 'īkale lahi, ke ne puna ki he toafa ki he potu 'o'ona, 'a ia 'oku tauhi ia 'i ai ke 'osi ha kuonga, mo e kuonga 'e ua, mo e vaeua 'o e kuonga, ke 'oua na'a 'ilo ki ai 'e he Ngata.
66012015	Pea na'e pu'aki 'e he Ngata mei hono ngutu ha vai hangē ha vaitafe, ke tuli ki he fefine, hei'ilo te ne 'auha ai.
66012016	Pea na'e tokoni 'e he kelekele ki he fefine, pea nau fakamanga 'e he kelekele hono ngutu, 'o ne inumia 'a e vaitafe na'e pu'aki 'e he Ngata.
66012017	Pea na'e 'ita 'a e Talākoni ki he fefine, pea ne 'alu mei ai ke fai tau mo hono toe 'o e ha ko 'o e fefine, 'a kinautolu 'oku tauhi 'a e ngaahi tu'utu'uni 'a e 'Otua, mo nau puke ma'u 'enau fakamo'oni kia Sīsū,
66012018	Pea na'e 'alu ia, 'o tu'u 'i he 'one'one 'o e tahi.
66013001	PEA u vakai 'oku 'alu hake mei he tahi ha manu fekai, na'e nifo hongofulu pea 'ulu fitu pea na'e 'ai 'i hono ngaahi nifo ha ngaahi kalauni 'e hongofulu, pea tohi 'i hono ngaahi 'ulu ha ngaahi hingoa fie 'otua.
66013002	Pea ko e manu na'a ku vakai na'e hangē ko e lēpati, pea ko hono va'e na'e hangē ko e va'e 'o ha pea, pea ko hono ngutu na'e hangē ko e ngutu 'o ha laione: pea na'e tuku kiate ia 'e he Talākoni 'a 'ene mālohi 'a'ana mo hono taloni, mo 'ene fu'u pule.
66013003	Pea ko e taha 'o hono ngaahi 'ulu na'e hangē kuo te'ia 'o mate: ka na'e faito'o hono te'ia ko ia: pea tulimui 'a māmani ki he manu fekai 'oku nau ofongi ia.
66013004	Pea nau hū ki he Talākoni, koe'uhi kuo ne tuku 'ene pule ki he manu fekai: pea nau hū ki he manu, 'o nau pehē, Ko hai 'oku tatau mo e manu fekai? pea ko hai 'oku kākunga ke fai tau mo ia?
66013005	Pea na'e 'ange ki ai ha ngutu lau me'a lalahi, mo fie 'otua; pea na'e fakangofua ke ne ngāue 'i he māhina 'e fāngofulu mā ua.
66013006	Pea ne tāngaki hono ngutu ke tālalakulaku ki he 'Otua, ke laukovi ki hono huafa, mo hono Tāpanekale, 'a kinautolu 'oku nofo Tāpanekale 'i he langi.
66013007	Pea na'e 'ange ki ai ke ne fai tau mo e fa'ahinga tapu, pea ke ne ikuna kinautolu: pea na'e tuku kiate ia 'a e pule ki he matakali kotoa pē, mo e fa'ahinga, mo e lea, mo e pule'anga.
66013008	Pea 'e hū kiate ia 'a kinautolu kotoa pē 'oku nofo 'i he funga fonua, 'a ia takitaha kuo 'ikai tohi hono hingoa 'i he tohi 'o e mo'ui 'a e Lami, 'a ia na'e tāmate'i talu mei he tanupou 'o māmani.
66013009	'Ilonga ha taha 'oku telinga, ke ne ongo'i.
66013010	'Ilonga ha taha kuo tonu pā ki he pōpula, te ne mole pe ki he pōpula: 'ilonga 'a ia kuo tonupā ki he mate heletā kuo pau ke mate heletā. 'Oku 'i he me'a ni 'a e kātaki mo e tui 'a e kakai lotu.
66013011	Pea u vakai ha manu fekai 'e taha na'e 'alu hake mei he fonua, pea na'a ne nifo ua hangē ko ha lami, pea na'a ne lea hangē ko ha talākoni.
66013012	Pea na'a ne fai 'a e pule kotoa 'o e 'uluaki manu fekai, 'i he 'ao 'o e manu ko ia, pea na'a ne ngaohi 'a e fonua mo kinautolu 'oku nofo ai, ke hū ki he 'uluaki manu, 'a e manu na'e faito'o hono te'ia ke mate.
66013013	Pea 'oku ne fai 'a e ngaahi me'a fakaofo lahi, 'io, 'oku ne tuputupulefanua ke 'alu hifo 'a e afi mei he langi ki he fonua 'i he 'ao 'o e kakai.
66013014	Pea 'oku ne kākaa'i 'a e kakai 'oku nofo 'i he fonua, koe'uhi ko e ngaahi me'a fakaofo na'e tuku ke ne fai 'i he 'ao 'o e manu fekai; he'ene tala ki he kakai 'oku nofo 'i he fonua ke nau ngaohi ha 'īmisi 'o e manu, 'a e manu na'e taa'i 'aki 'a e heletā kae toe mo'ui.
66013015	Pea na'e tuku kiate ia ke 'ange ha laumālie ki he 'īmisi 'o e manu fekai, koe'uhi ke lea foki 'a e 'īmisi 'o e manu, pea ke pule ke tāmate'i 'a kinautolu kotoa pē 'e 'ikai te nau hū ki he 'īmisi 'o e manu.
66013016	Pea 'oku ne kouna 'a e kakai kotoa pē, 'a e iiki mo e lalahi, 'a e koloa'ia mo e masiva, 'a e tau'atāina mo e pōpula, ke nau 'ai kiate kinautolu ha faka'ilonga 'i honau nima to'omata'u, pe 'i honau la'e:
66013017	pea ke 'oua na'a lava ha taha ke fakatau mai pe fakatau atu, 'o kapau 'oku 'ikai 'iate ia 'a e faka'ilonga ko ia, 'a ia ko e hingoa 'o e manu fekai, pe ko e fika 'o hono hingoa.
66013018	'Oku 'i he me'a ni 'a e poto. Ko ia 'oku 'atamai, ke ne fatu 'a e fika 'o e manu fekai; he ko e fika fakaetangata ia: pea ko hono fika ko e onongeau mā onongofulu mā ono.
66014001	PEA u vakai, pea tā na'e tu'u 'a e Lami 'i he funga mo'unga ko Saione, pea na'e 'iate ia ha to ko taha kilu mā to ko fā mano mā to ko fā afe, 'a ia kuo tohi ki honau la'e 'a hono huafa, mo e huafa 'o 'ene tamai.
66014002	Pea na'e ongo mai ha le'o mei he langi, hangē ko e le'o 'o ha ngaahi vai lahi, pea hangē ko e le'o 'o ha fu'u mana: pea ko e le'o na'a ku fanongo ki ai, na'e hangē ko e tā ha'ape 'e ha kau faiva.
66014003	Pea na'e matamata ko e hiva fo'ou 'a e hiva na'a nau fai 'i he 'ao 'o e taloni, mo e 'ao 'o e me'a mo'ui 'e fā, mo e mātu'a: pea na'e 'ikai ha taha te ne lava ke a ko 'o ma'u 'a e hiva ko ia, ngata pē 'i he to ko taha kilu mā to ko fā mano mā to ko fā afe, 'a ia ne fakatau mei māmani.
66014004	Ko eni ia 'a kinautolu ne 'ikai 'uli'i he fai mo e fefine; he 'oku nau tāupo'ou. Ko kinautolu 'eni 'oku nau muimui ki he Lami, neongo pe ko e fē ha potu 'oku ne 'alu ki ai. Ko kinautolu ia na'e fakatau mei he kakai, ko e fuatapu ma'a e 'Otua mo e Lami.
66014005	Pea 'i honau ngutu na'e 'ikai 'ilo ai ha loi: 'oku nau ta'emele.
66014006	Pea u vakai ha 'āngelo 'e taha, 'oku ne puna 'i he loto langi, pea 'oku ne 'alu mo ia 'a e Kōsipeli ta'engata ke malanga'aki kiate kinautolu 'oku nofo 'i he fonua, pea ki he pule'anga kotoa pē, mo e matakali, mo e lea, mo e fa'ahinga;
66014007	'o ne lea le'o lahi 'o pehē, Mou manavahē ki he 'Otua, pea tuku kolōlia kiate ia; he kuo hokosia 'a e taimi 'o 'ene fakamaau: pea mou hū kiate ia na'a ne ngaohi 'a e langi mo e fonua mo e tahi mo e ngaahi matavai 'o e ngaahi vaitafe.
66014008	Pea na'e muimui mai ha 'āngelo 'e taha, ko hono ua ia, 'o ne pehē, Kuo tōkilalo, kuo tōkilalo 'a fu'u Pāpilone, 'a ia na'a ne fakainu 'a e ngaahi kakai 'aki 'a e uaine ko e tautea 'o 'ene fe'auaki.
66014009	Pea muimui kiate kinaua ha 'āngelo 'e taha, ko hono tolu ia, 'o ne lea le'o lahi 'o pehē, 'Ilonga 'a ia 'oku lotu ki he manu fekai mo hono 'īmisi, pea 'oku ne ma'u 'a e faka'ilonga 'i hono la'e, pe 'i hono nima,
66014010	te ne inu mo ia foki 'i he uaine ko e tautea mei he 'Otua, 'a ia 'oku fakatau ta'ehu'i ki he ipu 'o 'ene houhau; pea 'e fakamamahi'i 'aki 'a e afi mo e sūlifa 'i he 'ao 'o e kau 'āngelo, pea 'i he 'ao 'o e Lami.
66014011	Pea 'e 'alu hake 'a e kohu 'o 'enau mamahi 'o lauikuonga pea ta'engata: pea 'oku 'ikai ha'anau mālōlō 'i he 'aho mo e pō, 'a kinautolu 'oku lotu ki he manu fekai mo hono 'īmisi, mo ia fua pē 'oku ne ma'u 'a e faka'ilonga ko hono hingoa.
66014012	'Oku 'i he me'a ni 'a e kātaki 'a e kakai lotu, 'a kinautolu 'oku tauhi 'a e ngaahi tu'utu'uni 'a e 'Otua, mo e tui kia Sīsū.
66014013	Pea ne u ongo'i ha le'o mei langi na'e pehē mai, Tohi, Hili 'eni 'oku monū'ia 'a e pekia 'oku pekia 'i he 'Eiki. Pea 'oku folofola 'a e Laumālie, 'Io, koe'uhi te nau mālōlō mei he'enau fakaongosia, he ko 'enau ngaahi ngāue te nau muimui atu mo kinautolu.
66014014	Pea u vakai, 'iloange ko e 'ao hinehina, pea na'e heka ki he 'ao ha To ko Taha na'e hangē ko e Fanautama 'a Tangata, 'oku 'i hono fofonga ha kalauni koula, pea 'i hono nima ha hele tu'usi koane na'e māsila.
66014015	Pea na'e 'alu atu mei he Temipale ha 'āngelo 'e taha, 'o ne kalanga le'o lahi kiate ia na'e heka ki he 'ao, 'Ai atu ho'o hele tu'usi, 'o tu'usi 'a e ta'u; he kuo hokosia 'a e utu ta'u, 'io, kuo hulu 'a e ta'u 'o māmani.
66014016	Pea ko ia na'e heka ki he 'ao, na'a ne velo 'ene hele tu'usi ki māmani, pea na'e utu 'a e ta'u 'o māmani.
66014017	Pea na'e 'alu atu ha 'āngelo 'e taha mei he Temipale 'oku 'i he langi, 'oku ne to'o 'e ia foki ha hele tu'usi koane na'e māsila.
66014018	Pea ha'u ki tu'a mei he 'ōlita ha 'āngelo 'e taha, 'a ia 'oku 'a'ana 'a e pule ki he afi, pea na'a ne lea le'o lahi kiate ia na'a ne to'o 'a e hele ko ia na'e māsila, 'o ne pehē, 'Ai atu ho'o hele māsila na, 'o toli 'a e ngaahi fuhi 'o e vaine 'o māmani; he kuo momoho hono kālepi.
66014019	Pea velo 'e he 'āngelo 'ene hele ki māmani 'o ne utu 'a e vaine 'o māmani, 'o ne laku ki he fu'u tata'onga kālepi 'o e houhau 'o e 'Otua.
66014020	Pea na'e fai 'a e malaki 'o e tata'onga kālepi 'i he tu'a kolo; pea na'e tafe atu 'a e toto mei he tata'onga, 'o ne a'u hake ki he piti 'o e fanga hoosi, 'o ne mole atu ko e ngaahi vahe valu 'e taha afe mā onongeau 'o e maile.
66015001	PEA u vakai ha faka'ilonga 'e taha 'i he langi, ko e fu'u me'a fakaofo, ko e 'āngelo 'e to ko fitu 'oku 'iate kinautolu 'a e ngaahi tautea 'e fitu; ko e ngaahi tautea fakamui ia, he 'oku fakakakato ai 'a e houhau 'o e 'Otua.
66015002	Pea u vakai ha me'a 'oku hangē ha tahi sio'ata 'oku fiofio afi: pea ko e kau ikuna 'o e manu fekai mo hono 'īmisi mo e fika 'o hono hingoa na'a nau tu'u 'i he tahi sio'ata, 'o nau to'o 'a e ngaahi ha'ape 'a e 'Otua.
66015003	Pea na'a nau hiva 'i he hiva 'a Mōsese ko e tamaio'eiki 'a e 'Otua, pea mo e hiva 'a e Lami, mo nau pehē, 'Oku lahi mo fakaofo ho'o ngāue, 'a e 'Afiona ko e 'Otua Aoniu; 'Oku totonu mo mo'oni ho'o ngaahi 'alunga, 'A koe ko e Tu'i 'o e ngaahi Kuonga.
66015004	Ko hai 'e 'ikai 'apasia ki he 'Afiona, Mo fakahīkihiki'i ho huafa? He ko koe toko taha 'oku ma'oni'oni: Pea 'e ha'u kotoa pē 'a e ngaahi kakai, 'O punou 'i ho 'ao; Koe'uhi kuo fakae'a ho'o mā'oni'oni.
66015005	Pea hili ia pea u vakai, pea na'e fakaava 'a e Potu Tapu 'o e Tāpanekale Tukunga-fakamo'oni 'i he langi.
66015006	Pea na'e 'alu atu mei he Potu Tapu 'a e 'āngelo 'e to ko fitu, 'oku 'iate kinautolu 'a e tautea 'e fitu, 'oku nau kofu 'aki 'a e līneni ma'a mo ngingila, pea nau no'o koula 'i honau fatafata.
66015007	Pea ko e to ko taha 'o e me'a mo'ui 'e fā na'a ne 'ange ki he 'āngelo 'e to ko fitu 'a e ipu koula 'e fitu, na'e fonu 'i he houhau 'o e 'Otua, 'a ia 'oku ne mo'ui 'o lauikuonga pea ta'engata.
66015008	Pea na'e pito 'a e Potu Tapu 'i he kohu 'a ia na'e tupu mei he lāngilangi 'o e 'Otua, mo 'ene māfimafi; pea na'e 'ikai lava 'e ha taha ke hū ki he temipale, kae'oua ke 'osi 'a e tautea 'e fitu 'a e 'āngelo ko ia 'e to ko fitu.
66016001	PEA na'e ongo mai 'a e le'o lahi mei he temipale, 'oku ne pehē ki he 'āngelo 'e to ko fitu, Mole pē 'o lilingi ki māmani 'a e ngaahi ipu 'e fitu 'o e houhau 'o e 'Otua.
66016002	Pea 'alu mei ai 'a e 'uluaki, 'o ne lilingi 'a e ipu 'a'ana ki he fonua; pea na'e ho ko ai 'a e pala kovi mo fakamamahi ki he kakai na'e 'iate kinautolu 'a e faka'ilonga 'o e manu fekai, pea ki he kakai na'e hū ki hono 'īmisi.
66016003	Pea ko hono ua na'a ne lilingi 'a e ipu 'a'ana ki he tahi; pea na'e ho ko ia ko e toto hangē ko e toto 'o ha 'anga'anga: pea na'e mate 'a e me'a mo'ui kotoa pē, 'a e ngaahi me'a 'i he tahi.
66016004	Pea ko hono tolu na'a ne lilingi 'a e ipu 'a'ana ki he ngaahi vaitafe, mo e ngaahi matavai 'o e ngaahi vai; pea na'e ho ko ia ko e toto.
66016005	Pea na'a ku fanongo ki he 'āngelo 'oku 'a'ana 'a e ngaahi vai, 'oku ne pehē, Tonuhia koe, 'a e 'Afiona 'oku mā'oni'oni pea na'e mā'oni'oni, 'i ho'o fakamāu'i pehē.
66016006	He na'a nau lilingi 'a e toto 'o e kakai lotu, mo e kau palōfita, pea ko eni kuo ke tuku ke nau inu toto; ko honau taau ia.
66016007	Pea na'a ku fanongo ki he lea 'e he 'ōlita 'o pehē, 'Io, 'oku mo'oni mo totonu ho'o ngaahi fakamaau, 'a e 'Afiona ko e 'Otua Aoniu.
66016008	Pea ko hono fā na'a ne lilingi 'a e ipu 'a'ana ki he la'ā; pea na'e tuku ki ai ke fakavelehia 'a e kakai 'aki 'a e afi.
66016009	Pea na'e velehia 'a e kakai 'i he māfana lahi, pea nau laukovi ki he huafa 'o e 'Otua, 'a ia ne fa'iteliha ki he ngaahi tautea ko ia: ka na'e 'ikai te nau fakatomala, 'o tuku kolōlia kiate ia.
66016010	Pea ko hono nima na'a ne lilingi 'a e ipu 'a'ana ki he taloni 'o e manu fekai; pea na'e fakapo'uli hono pule'anga; pea nau ngungu honau 'elelo 'i he mamahi;
66016011	pea nau laukovi ki he 'Otua 'o e langi koe'uhi ko 'enau ngaahi mamahi, pea koe'uhi ko e ngaahi pala: ka na'e 'ikai te nau fakatomala, 'o tafoki mei he'enau ngaahi ngāue.
66016012	Pea ko hono ono na'a ne lilingi 'a e ipu 'a'ana ki he fu'u vaitafe ko 'Eufaletesi; pea na'e mātu'u hono vai, koe'uhi ke teuteu 'a e hala 'o e ngaahi tu'i mei he hopo'anga la'ā.
66016013	Pea u vakai 'oku ha'u mei he ngutu 'o e Talākoni, pea mei he ngutu 'o e manu fekai, pea mei he ngutu 'o e palōfita loi, ha fa'ahikehe 'e tolu, hangē ko e fanga poto.
66016014	He ko e ngaahi laumālie 'o e fanga tēvolo fai mana 'a kinautolu, 'a ia 'oku nau 'alu atu ki he ngaahi tu'i 'o māmani kātoa, ke fakataha kinautolu ki he tau 'o e 'aho lahi 'o e 'Otua Aoniu.
66016015	(Vakai, 'oku ou 'alu atu hangē ha kaiha'a. Monū'ia ā ka ko ia 'oku 'ā 'o le'o, pea 'oku tauhi hono ngaahi kofu; telia na'a ne laka telefua, pea nau mamata ki hono mā'anga.)
66016016	Pea na'a ne fakataha kinautolu ki he potu 'oku ui 'i he lea faka-Hepelū ko Hamaketone.
66016017	Pea ko hono fitu na'a ne lilingi 'a e ipu 'a'ana ki he 'atā; pea na'e ongo atu ha le'o mei he temipale, mei he taloni 'o pehē, KUO FAI.
66016018	Pea na'e ho ko ai 'a e ngaahi 'uhila, mo e ngaahi le'o, mo e ngaahi mana, pea na'e ho ko ha fu'u mofuike, te'eki ha mofuike 'e pehē talu 'a e nofo 'a e tangata ki māmani, ha mofuike 'oku pehē fau hono fu'u lahi.
66016019	Pea na'e vahe tolu 'a e kolo lahi, pea na'e holo 'a e ngaahi kolo 'o e ngaahi pule'anga (pea na'e manatu hake 'a fu'u Pāpilone 'i he 'ao 'o e 'Otua, ke 'ange ki ai 'a e ipu uaine, ko e houhau 'o 'Ene tuputāmaki).
66016020	Pea 'ilonga ha motu, na'e hola, pea na'e 'ikai 'ilo ki ha mo'unga.
66016021	Pea na'e tō mei langi ki he kakai 'a e 'uha maka lalahi, fe'unga mo e taleniti hono mamafa: pea na'e laukovi 'a e kakai ki he 'Otua, koe'uhi ko e tautea ko ia ko e 'uha maka; he ko hono fakamamahi ko e me'a lahi 'aupito.
66017001	PEA na'e ha'u ha to ko taha 'o e kau 'āngelo 'e to ko fitu, 'a ia na'e 'iate kinautolu 'a e ipu 'e fitu, pea na'a ne alea mo au 'o pehē, Ha'u, ka u fakahā kiate ko e 'a e fakamāu'i 'o e fu'u fe'auaki, 'a ia 'oku nofo ki he ngaahi vai lahi:
66017002	'a ia kuo fai fe'auaki mo ia 'a e ngaahi tu'i 'o māmani, pea kuo fakakona 'aki 'a e uaine 'o 'ene fe'auaki 'a e kakai 'o māmani.
66017003	Pea ne 'ave au ki he toafa he'eku Laumālie'ia: pea u vakai ha fefine 'oku heka ki ha manufekai kula 'aho'aho, 'oku tofu 'i he ngaahi hingoa fie 'otua, pea 'oku 'ulu fitu mo nifo hongofulu.
66017004	Pea na'e kofu kulokula mo kula 'aho'aho 'a e fefine ko ia, pea teu 'aki 'a e koula mo e makakoloa mo e mata'itofe, pea na'a ne to'o 'i hono nima ha ipu koula kuo pito 'i he ngaahi me'a fakalielia, kae'uma'ā 'a e ngaahi 'uli 'o 'ene fe'auaki.
66017005	Pea na'e tohi 'i hono la'e 'a e hingoa ni:
66017006	Pea u vakai kuo konā 'a e fefine 'i he toto 'o e kakai lotu, pea 'i he toto 'o e kau mā'ata 'a Sisu: pea u ofo 'i he'eku sio ki he fefine ko ia-ko e ofo ka ko ha ofo.
66017007	Pea pehē mai 'a e 'āngelo, Ko e hā na'a ke ofo ai? Ka u fakahā kiate koe 'a e misiteli 'o e fefine mo e manu fekai 'oku ne fua ia, 'a ia 'oku ne 'ulu fitu mo nifo hongofulu.
66017008	Ko e manu fekai ne ke sio ki ai, na'e 'i ai, pea 'oku 'ikai, pea 'oku teu 'alu hake mei he Luo Ta'ehanotakele, pea 'oku mole pē ki he faka'auha: pea ko kinautolu 'oku nofo 'i māmani, 'a ia kuo 'ikai tohi honau hingoa 'i he tohi 'o e mo'ui na'e fai mei he tanupou 'o māmani, te nau ofo 'i he'enau mamata ki he manu fekai, tokua na'e 'i ai, pea 'oku 'ikai, pea te ne toe ha'u.
66017009	'Oku hā 'i he me'a ni 'a e 'atamai 'oku poto. Ko e 'ulu 'e fitu ko e mo'unga 'e fitu ia, 'a ia 'oku nofo ki ai 'a e fefine.
66017010	Kae'uma'ā ko e tu'i 'e to ko fitu ia: kuo tō ha to ko nima; ko e to ko taha 'oku 'i ai ni; ko hono toe kuo te'eki ho ko mai; pea 'oka ho ko ia kuo pau ke ai ha'ane tolonga.
66017011	Pea ko e manu fekai 'a ia na'e 'i ai, pea 'oku 'ikai, ko hono valu foki 'a ia, pea 'oku 'o e fitu, pea 'oku mole ki he faka'auha.
66017012	Pea ko e nifo 'e hongofulu na'a ke sio ki ai, ko e tu'i ia 'e to ko hongofulu, 'a ia kuo te'eki ke nau ma'u ha pule'anga; ka 'oku nau ma'u pule hangē ko e ngaahi tu'i he kau fakataha mo e manu fekai, 'o houa taha.
66017013	'Oku loto taha 'a kinautolu ni, pea 'oku nau tuku 'enau mālohi mo 'enau fa'iteliha ki he manu fekai.
66017014	Ko kinautolu ni te nau fai tau mo e Lami, pea 'e ikuna kinautolu 'e he Lami: he ko e 'Eiki ia 'o e ngaahi 'eiki, pea koe Tu'i 'o e ngaahi tu'i: pea 'e ikuna mo kinautolu 'oku 'iate ia, he kakai kuo ui mo fili mo lototō.
66017015	Pea ne pehē mai, Ko e ngaahi vai na'a ke mamata ki ai, 'a ia 'oku nofo ki ai 'a e fe'auaki, ko e ngaahi fa'ahinga ia, mo e ngaahi fu'u kakai, mo e ngaahi pule'anga, mo e ngaahi lea.
66017016	Pea ko e nifo 'e hongofulu na'a ke mamata ki ai, pea mo e manu fekai, te nau fehi'a ki he fefine fe'auaki, pea te nau ngaohi ia ko e li'ekina mo e telefua; pea te nau keina hono kakano, pea te nau tutu ia 'aki 'a e afi.
66017017	He ko e 'Otua na'a ne 'ai ki honau loto ke fai hono finangalo ko ia, pea ke fai loto taha, pea ke tuku honau pule'anga ki he manu fekai, kae'oua ke fakamo'oni 'a e ngaahi folofola 'a e 'Otua.
66017018	Pea ko e fefine na'a ke mamata ki ai, ko e fu'u kolo ia 'oku pule ki he ngaahi tu'i 'o māmani.
66018001	HILI ia na'a ku vakai ha 'āngelo 'e taha 'oku 'alu hifo mei he langi, kuo 'iate ia ha mālohi lahi; pea na'e hulu'ia 'a māmani 'i hono ngingila.
66018002	Pea na'a ne kalanga fu'u le'o lahi, 'o pehē, Kuo tōkilalo, kuo tōkilalo 'a fu'u Pāpilone, Pea kuo ho ko ko e nofo'anga tēvolo, Ko e pilīsone 'o e fa'ahikehe fuli pē, Mo e fīnaki 'o e manupuna kotoa pē 'oku ta'ema'a mo fehi'anekina.
66018003	He kuo tōkilalo 'a e pule'anga kotoa pē, He'enau inu mei he uaine, Ko e tautea 'o 'ene fe'auaki: Pea kuo fai fe'auaki mo ia 'a e ngaahi tu'i 'o māmani; Pea ko e kau mesianiti 'o māmani Kuo nau koloa'ia ko e me'a 'i he lahi 'O 'ene mo'ui faka'ei'eiki.
66018004	Pea na'e ongo mai ha le'o 'e taha mei he langi na'e pehē, Hiki meiate ia, 'e hoku kakai, Ke 'oua na'a mou kau 'i he'ene hia, Pea 'inasi 'i hono tautea.
66018005	He kuo a'u hake ki langi 'ene ngaahi angahala, Pea kuo manatu 'e he 'Otua ki he'ene ngaahi fai ta'etotonu.
66018006	'Ē, mou totongi kiate ia, 'O hangē ko e totongi na'a ne fai 'e ia; Pea 'ange tu'o 'ua Ki he'ene ngaahi me'a tu'o ua; 'O fakatatau ki he'ene ngaahi ngāue, Ko e ipu na'a ne fakatau ki ai lōua, Mou fakatau ki ai ma'ana ke lōua.
66018007	Tuku kiate ia 'a e tautea mo e mamahi, 'O fakatatau ki he'ene fakafielahi mo 'ene mo'ui faka'ei'eiki: Koe'uhi ko 'ene pehē 'i hono loto, 'Oku ou nofo ko e kuini, Pea 'oku 'ikai ko e uitou au, Pea 'e 'ikai te u 'ilo ha mamahi.
66018008	Ko ia 'e ho ko mai 'i ha 'aho pē taha Hono ngaahi tautea, 'A e mate mo e mamahi mo e honge; Pea 'e tutu ia 'i he afi: He 'oku mālohi 'a e 'Otua 'A ia kuo ne fakamāu'i ia.
66018009	Pea 'e tēngihia ia mo tangifetukia ia 'e he ngaahi tu'i 'o māmani, 'a kinautolu na'a nau fe'auaki mo ia, mo mo'ui fakahākonoa, 'i he'enau mamata ki he kohu 'o 'ene vela.
66018010	'Oku nau tutu'u mei he mama'o pē, ko e me'a 'i he'enau manavahē ki he'ene mamahi, 'o nau pehē, 'Oiauē! 'oiauē! 'a e fu'u kolo na, si'i Pāpilone, Ko e kolo mālohi! He kuo ho ko 'i ha houa pē taha 'A ho fakamāu'i.
66018011	Pea ko e kau mesianiti 'o māmani 'oku nau tangi mo fakamamahi 'iate ia; koe'uhi 'oku 'ikai kei fakatau 'e ha taha 'enau koloa:
66018012	'a 'enau uta koula, mo e siliva, mo e makakoloa, mo e mata'itofe, mo e tupenu mahu'inga, mo e kofu kulokula, mo e silika, mo e kula 'aho'aho; 'a e 'akau namu kakala kehekehe, mo e ngaahi ipu lei kehekehe, mo e ngaahi ipu 'akau mahu'inga lahi, mo e ipu palasa mo ukamea mo māpele,
66018013	mo e sinamoni, mo e me'a pani, mo e 'inisēnisi, mo e mula, mo e laipeno, mo e uaine, mo e lolo, mo e mahoa'a lelei, mo e uite, mo e fanga manu, mo e fanga sipi, mo e fanga hoosi, mo e ngaahi sāliote, mo e kakai, kae'uma'ā 'a e ngaahi laumālie 'o e kakai.
66018014	Pea kuo mole meiate koe 'a e me'a na'a ke tō ta'u ki ai, 'a e ngaahi me'a na'e holi ki ai ho'o mo'ui; 'io, kuo 'auha meiate koe ho'o ngaahi me'a kotoa pē na'e ifoifolelei mo matamatalelei, pea 'e 'ikai 'aupito te ke toe 'ilo ia.
66018015	Ko e kau mesianiti na'a nau fakatau 'a e ngaahi me'a ko ia, 'o nau ma'u koloa ai mei he fefine, te nau tutu'u mei he mama'o ko e me'a 'i he'enau manavahē ki he'ene mamahi, 'o nau tangi mo fakamamahi,
66018016	mo nau pehē, 'Oiauē! 'oiauē! 'a e fu'u kolo na! 'a e kolo na'e kofu 'aki 'a e tupenu mahu'inga, Mo e kofu kulokula, Mo e kula 'aho'aho; Mo teu 'aki 'a e koula, Mo e makakoloa, Mo e mata'itofe!
66018017	He kuo to'o meiate ia 'i he 'aho pē taha 'a e koloa ko ia na'e pehē fau. Pea 'ilonga ha toutai, pea 'ilonga ha tangata fai folau, mo e ngaahi kauvaka, mo ia kotoa pē 'oku ngāue 'i tahi, na'a nau tutu'u mei he mama'o.
66018018	Pea 'i he'enau sio ki he kohu 'o 'ene vela na'a nau kalanga 'o pehē, Ko hai 'oku tatau mo e fu'u kolo na!
66018019	Pea na'a nau laku efu ki honau 'ulu, pea nau kalanga 'i he'enau tangi mo fakamamahi, 'o pehē, 'Oiauē! 'oiauē! 'a e fu'u kolo na, 'A ia na'e ma'u koloa ai 'a e kakai kotoa pē, Na'e ma'u vaka ke folau 'i tahi, Koe'uhi ko 'ene mo'ui 'aki 'a e me'a mahu'inga! He kuo lusa 'i ha houa pē taha.
66018020	Fiefia pē 'a langi 'i he fefine, Mo kimoutolu 'a e kau lotu, 'A e kau 'Aposetolo mo e kau Palōfita; He kuo fakamaau 'e he 'Otua ho'omou me'a, 'O 'eke kiate ia.
66018021	Pea na'e hanga 'e ha to ko taha, ko e 'āngelo mālohi, 'o ne hiki ha fu'u maka hangē ha maka momosi, ne lī ki tahi, 'o ne pehē, 'E pehē foki 'a e makamu hifo 'a e fu'u kolo ko Pāpilone 'i hono lī hifo, pea 'e 'ikai 'aupito toe 'iloa.
66018022	'Io, 'e 'ikai 'aupito toe ongona 'iate koe 'a e tā 'a e kau tā ha'ape, mo e kau faiva, mo e kau ifi fangufangu, mo e kau ifi talupite; pea 'e 'ikai toe 'iloa 'iate koe 'a e kau ngāue 'i he faiva kehekehe, pea 'e 'ikai toe ongona 'iate koe 'a e longoa'a 'o e me'a momosi;
66018023	pea 'e 'ikai toe ulo 'iate koe ha maama, pea 'e 'ikai toe ongona 'iate koe ha le'o 'o ha tangata-ta'ane mo ha ta'ahine: koe'uhi ko ho'o kau mesianiti ko e hou'eiki ia 'o māmani, pea na'e takihē'i 'a e ngaahi pule'anga kotoa pē 'e ho'o fai fakalou'akau.
66018024	Kae'uma'ā na'e 'ilo 'iate ia 'a e toto 'o e kau palōfita mo e kakai lotu; mo kinautolu kotoa pē kuo mate tāmate'i 'i māmani.
66019001	HILI ia na'e ongo mai hangē ha fu'u le'o 'o e kakai to ko lahi 'i he langi, 'oku nau pehē, Halelu'ia! 'Oku 'a hotau 'Otua 'a e fakamo'ui, Mo e kolōlia mo e mafai:
66019002	He 'oku mo'oni mo totonu A 'ene ngaahi fakamaau: He kuo ne fakamaau 'a e fe'auaki lahi, 'A ia na'a ne maumau'i 'a māmani 'aki 'ene fe'auaki, Pea kuo ne 'eke kiate ia 'a e toto 'o 'ene kau tamaio'eiki.
66019003	Pea nau toe pehē, Halelu'ia! Pea 'oku 'alu hake hono kohu 'o lauikuonga, pea ta'engata.
66019004	Pea mape'e ki lalo 'a e mātu'a 'e to ko uofulu mā fā, mo e me'a mo'ui 'e to ko fā, pea nau hū ki he 'Otua 'oku 'afio 'i he taloni, 'o nau pehē, 'Ēmeni; Halelu'ia!
66019005	Pea na'e ongo mai ha le'o mei he taloni na'e pehē, Mou fakamālō ki hotau 'Otua, 'a e kau tamaio'eiki kotoa pē 'a'ana, 'a kimoutolu 'oku 'apasia kiate ia, 'a e iiki mo e lalahi.
66019006	Pea na'e ongo mai hangē ha le'o 'o ha kakai to ko lahi, pea hangē ko e 'u'ulu 'o ha ngaahi vai lahi, pea hangē ko e longoa'a 'o ha ngaahi fu'u mana, 'o pehē, Halelu'ia! He 'oku Hau 'a e 'Eiki ko e 'Otua Aoniu.
66019007	Tau fiefia mo hākailangitau, 'Io, te tau tuku 'a e kolōlia kiate ia: He kuo hokosia 'a e ta'ane 'a e Lami, Pea ko hono uaifi kuo 'osi hono teuteu.
66019008	Pea na'e tuku kiate ia ke ne kofu 'aki 'a e līneni mahu'inga na'e ngingila mo ma'a: he ko e līneni mahu'inga ko ia ko e ngaahi mā'oni'oni 'a e kakai lotu.
66019009	Pea ne pehē kiate au, Tohi, Monu'ia ā ka ko kinautolu kuo tala ki ai 'a e kātoanga ta'ane 'a e Lami. Pea ne pehē foki kiate au, Ko e ngaahi lea ni, ko e ngaahi folofola mo'oni 'a e 'Otua.
66019010	Pea u mape'e ki lalo 'i hono va'e ke hū kiate ia. Pea ne pehē mai, 'Ē, 'oua: 'oku ou kaungā tamaio'eiki mo koe, pea mo ho ngaahi kāinga kuo 'anautolu 'a e fakamo'oni kia Sīsū: hū ki he 'Otua pē: he ko e fai fakamo'oni kia Sīsū, ko e laumālie 'o e palofisai.
66019011	Pea u vakai kuo fakaava 'a e langi, pea tā ko ha hoosi hinehina; pea ko ia na'e heka ai na'e ui ko Falala'anga mo Mo'oni; pea 'oku mā'oni'oni 'ene fakamaau mo 'ene faitau.
66019012	Ko hono ongo fo'i fofonga na'e hangē ko e ulo'i afi, pea na'e lahi 'a e kalauni 'i hono 'ulu; pea na'e ai hono hingoa na'e tohi, 'a ia na'e 'ikai 'ilo ki ai 'e ha taha, ka ko ia pē.
66019013	Pea kuo ne kofu 'aki ha kofu kuo pani ta'ata'a: pea ko hono huafa 'oku ui'aki KO FOLOFOLA 'a e 'OTUA.
66019014	Pea na'e muimui atu ki ai 'a e ngaahi matatau 'oku 'i he langi, 'oku nau heka ki he fanga hoosi hinehina, pea kuo nau kofu 'aki 'a e līneni na'e hinehina mo ma'a.
66019015	Pea na'e 'alu mei hono ngutu 'a e heletā māsila ke ne taa'i 'aki 'a e ngaahi kakai, pea te ne pule'i kinautolu 'aki ha sēpita ukamea: pea ko ia ia 'oku malaki 'a e tata'onga uaine ko e houhau 'o e tuputāmaki 'a e 'Otua Aoniu.
66019016	Pea na'e tohi 'i hono pulupulu mo hono tenga ha hingoa,
66019017	Pea u vakai 'a e 'āngelo 'e taha 'oku ne tu'u 'i he la'ā; pea na'a ne kalanga le'o lahi ki he manupuna kotoa pē 'oku puna 'i he loto langi, Omi; mou fakataha mai ki he kātoanga lahi 'a e 'Otua;
66019018	ke mou kai 'a e kakano 'o e ngaahi tu'i, mo e kakano 'o e ngaahi 'eikitau, mo e kakano 'o e kau to'a, mo e kakano 'o e fanga hoosi mo kinautolu 'oku heka ai, mo e kakano 'o e kakai kehekehe, 'a e tau'atāina mo e pōpula, 'a e iiki mo e lalahi.
66019019	Pea u vakai 'a e manu fekai, mo e ngaahi tu'i 'o māmani, mo 'enau ngaahi matatau, kuo nau fakataha ke fai tau mo ia 'oku heka 'i he hoosi, pea mo 'ene tau 'a'ana.
66019020	Pea na'e puke 'a e manu fekai, pea mo ia na'e kau mo ia, 'a e palōfita loi, 'a ia na'a ne fai 'a e mana 'i he 'ao 'o e manu, 'o ne kākaa'i ai 'a e kakai kuo ma'u 'a e faka'ilonga 'o e manu fekai, mo nau hū ki hono 'īmisi, Na'e lī mo'ui kinaua ki he anoafi, 'a ia 'oku ulo sūlifa.
66019021	Pea ko hono toe na'e tāmate'i 'aki 'a e heletā 'a'ana na'e heka ki he hoosi, 'a e heletā 'oku 'alu atu mei hono ngutu: pea na'e mākona 'a e manupuna kotoa pē 'i honau kakano.
66020001	PEA u vakai ha 'āngelo 'oku 'alu hifo mei he langi, 'oku 'iate ia 'a e kī 'o e Luo Ta'ehanotakele, pea 'oku ne to'o ha fu'u, seini.
66020002	Pea ne puke 'a e Talākoni, 'a e ngata 'o ono'aho, 'a ia ko e Tēvolo foki mo Sētane, pea ne ha'i ia ke 'osi ha ta'u 'e afe,
66020003	pea ne lī ia ki he Luo, 'o ne tāpuni ia 'o sila'i mei 'olunga; koe'uhi ke 'oua te ne toe kākaa'i 'a e kakai kae'oua ke kakato 'a e ta'u 'e taha afe: hili ia kuo pau ke veteange ia 'o fuoloa si'i.
66020004	Pea u vakai ha ngaahi taloni, pea na'a nau nofo ai, pea na'e tuku kiate kinautolu 'a e fakamaau: pea ko e ngaahi laumālie 'o e kakai ne tu'usi honau 'ulu koe'uhi ko 'enau fakamo'oni kia Sīsū, pea koe'uhi ko e folofola 'a e 'Otua, kae'uma'ā 'a kinautolu na'e 'ikai lotu ki he manu fekai, 'uma'ā hono 'īmisi, pea na'e 'ikai te nau ma'u hono faka'ilonga 'i honau la'e, pea 'i honau nima; na'e toe mo'ui 'a kinautolu, 'o nau Hau mo Kalaisi 'i he ta'u 'e taha afe.
66020005	Ko hono toe 'o e pekia, na'e 'ikai te nau mo'ui hake kae'oua ke kakato 'a e ta'u 'e taha afe. Ko eni ia 'a e 'uluaki toetu'u.
66020006	'Oku monū'ia mo toputapu 'a ia 'oku 'inasi 'i he 'uluaki toetu'u: ko e fa'ahinga ko ia, 'oku 'ikai ke mafai ha me'a ki ai 'e he mate 'angaua, ka te nau nofo ko e kau taula'eiki 'a e 'Otua mo Kalaisi, pea te nau Hau mo ia 'i he ta'u 'e taha afe.
66020007	Pea 'oka toki kakato 'a e ta'u 'e taha afe, pea 'e vete 'a Sētane mei hono pilīsone,
66020008	pea te ne 'alu ke kākaa'i 'a e ngaahi kakai 'oku nofo 'i he tuliki 'e fā 'o māmani, 'a Koki mo Mēkoki, ke fakataha'i kinautolu ki he tau: ko honau to ko lahi 'oku hangē ko e 'one'one 'o e tahi.
66020009	Pea ko 'enau 'alu hake na'e fe'unga mo e māukupu 'o e fonua, pea na'a nau kāpui 'a e 'apitanga 'o e kau lotu, mo e kolo 'ofeina: pea na'e 'alu atu ha afi mei he langi, 'o keina kinautolu.
66020010	Pea ko e tēvolo na'e kākaa'i kinautolu, na'e lī ia ki he ano afi mo sūlifa, 'a ia 'oku 'i ai foki 'a e manu fekai mo e palōfita loi; pea 'e fakamamahi'i kinautolu 'i he 'aho mo e pō, 'o lauikuonga pea ta'engata.
66020011	Pea u vakai ha fu'u taloni hinehina, pea mo IA na'e 'afio ai, 'a ia na'e hola mei hono fofonga 'a māmani mo e langi; pea na'e 'ikai 'ilo hanau potu.
66020012	Pea u vakai 'a e pekia, 'a e lalahi mo e iiki, 'oku nau tutu'u 'i he 'ao 'o e Taloni; pea na'e folahi 'a e ngaahi tohi, pea na'e folahi mo e tohi 'e taha 'a ia ko e tohi 'o e mo'ui: pea na'e fakamaau 'a e pekia 'i he ngaahi me'a 'oku tu'u 'i he ngaahi tohi, 'o fakatatau ki he'enau ngāue,
66020013	pea na'e tukuange 'e he tahi 'a e pekia na'e 'i ai; pea mo Mate foki mo Hētesi na'a na tukuange 'a e pekia na'e 'iate kinaua: pea na'e fakamaau kinautolu takitaha, 'o fakatatau ki he'enau ngāue.
66020014	Pea na'e lī 'a Mate mo Hētesi ki he Anoafi, Ko eni ia 'a e Mate 'Angaua, ko e Anoafi.
66020015	Pea 'ilonga 'a ia ne 'ikai 'iloa hono hingoa 'i he tohi 'o e mo'ui, ne lī ki he Anoafi.
66021001	PEA u vakai ha langi fo'ou mo ha fonua fo'ou: he ne mole 'a e 'uluaki langi mo e 'uluaki fonua; pea 'oku 'ikai kei tu'u 'a e tahi.
66021002	Pea u vakai 'a e kolo tapu, 'a Selusalema Fo'ou, 'oku 'alu hifo mei langi mei he 'Otua, kuo 'osi teuteu, 'o hangē ha ta'ahine, kuo 'ai teunga ki hono husepāniti.
66021003	Pea ongo mai ha fu'u le'o mei he taloni, 'oku ne pehē, Ko eni, ko e Tāpanekale 'o e 'Otua, 'Oku tu'u mo e kakai. Pea 'e nofo hono Sikaina mo kinautolu, Pea te nau nofo ko hono kakai; Pea 'e nofo 'e He'ene 'Afio, Ko e 'Otua 'oku kau ma'anautolu, 'Io, ko honau 'Otua.
66021004	Pea te ne holoholo 'a e lo'imata kotoa pē mei honau mata; Pea 'e 'ikai toe ai ha mate, Pea 'e 'ikai toe ai ha mamahi, pe ha tangi, pe ha ongosia; Kuo mole 'a e ngaahi me'a mu'a.
66021005	Pea folofola 'e ia na'e 'afio 'i he taloni, Ko eni 'oku ou fakafo'ou 'a e me'a kotoa pē. Pea ne pehē mai, Tohi, he ko e ngaahi lea ko eni 'oku ala falala ki ai, pea ko e mo'oni 'o e mo'oni.
66021006	Pea ne folofola mai, KUO FAI. Ko au ko e 'Ālifa mo e 'Ōmeka, ko e Kamata'anga mo e Ngata'anga. 'Ilonga 'a e fieinu te u tuku kiate ia ke ne inu ta'etotongi mei he matavai 'o e vai 'o e mo'ui.
66021007	Ko ia ia te ne ikuna, 'e tō mo'ona 'a e ngaahi me'a ni, pea te u nofo ko hono 'Otua, pea te ne nofo ko hoku foha.
66021008	Ka ko e kau fo'i, mo e ta'etui, mo e fakalielia'ia, mo e fakapō, mo e fe'auaki, mo e fai fakalou'akau, mo e kau tauhi 'aitoli, mo e kau loi kotoa pē, te nau 'inasi 'i he ano 'oku ulo afi mo sūlifa; 'a ia ko e mate 'angaua.
66021009	Pea na'e ha'u ha to ko taha 'i he kau 'āngelo 'e to ko fitu, 'a ia na'e 'iate kinautolu 'a e ngaahi ipu 'e fitu na'e fonu 'i he tautea fakamui 'e fitu; pea na'a ne lea kiate au, 'o pehē, Ha'u, ka u fakahā kiate koe 'a e Ta'ahine ko e Uaifi 'o e Lami.
66021010	Pea na'e ne 'ave au, he'eku Laumālie'ia, ki ha mo'unga lahi mo mā'olunga, 'o ne fakahā kiate au 'a e Kolo Tapu, ko Selusalema, 'oku 'alu hifo mei he langi mei he 'Otua;
66021011	'oku 'i ai 'a e Sikaina 'o e 'Otua; pea ko hono ngingila na'e hangē ha makakoloa fungani, 'o hangē ha maka siasipa fakakilisitala.
66021012	Na'e ai hono 'ā lahi, mo mā'olunga: na'e ai hono matapā 'e hongofulu mā ua, pea tu'u 'i he ngaahi matapā ha 'āngelo 'e hongofulu mā ua, pea tohi ai ha ngaahi hingoa, 'a ia ko e ngaahi hingoa 'o e ngaahi matakali 'e hongofulu mā ua 'o ha'a 'Isileli.
66021013	Na'e tolu 'a e matapā ki hahake; pea tolu 'a e matapā ki he tokelau; pea tolu 'a e matapā ki he tonga; pea tolu 'a e matapā ki hihifo.
66021014	Pea ko e 'ā 'o e kolo na'e hongofulu mā ua hono maka tu'unga, pea tu'u ai 'a e hingoa 'e hongofulu mā ua 'o e kau 'Aposetolo 'e hongofulu mā ua 'a e Lami.
66021015	Pea ko ia na'e talanoa mo au na'e ne to'o ha fua, ko ha kaho koula, ke ne fua 'aki 'a e kolo, mo hono ngaahi matapā, mo hono 'ā.
66021016	Pea 'oku tapafā 'a e kolo, pea ko hono lōloa 'oku tatau mo hono māukupu; pea na'a ne fua 'a e kolo 'aki 'a e kaho, pea ne a'u ki he ngaahi vahevalu 'e taha mano mā ua afe 'o e maile; ko hono lōloa mo hono māukupu mo hono mā'olunga 'oku tatau pē.
66021017	Pea na'a ne fua hono 'ā, ko e kiupite 'e teau mā fāngofulu mā fā: ko e fua fakaetangata ia, he ko e fua faka'āngelo ia.
66021018	Pea ko e me'a na'e langa 'aki hono 'ā ko e siasipa: pea ko e kolo ko e koula haohaoa, hangē ko e sio'ata haohaoa.
66021019	Ko e ngaahi makatu'unga 'o e kolo na'e teu 'aki 'a e makakoloa kehekehe. Ko e 'uluaki makatu'unga ko e siasipa; ko hono ua, ko e sāfaia; ko hono tolu, ko e kalisitone; ko hono fā, ko e 'emalata;
66021020	ko hono nima, ko e satoniki; ko hono ono, ko e sātio; ko hono fitu, ko e kalisolaite; ko hono valu, ko e pelili; ko hono hiva, ko e tōpasi; ko hono hongofulu, ko e kelai-sāpaso; ko hono hongofulu mā taha, ko e siasini; ko hono hongofulu mā ua, ko e 'ametisi.
66021021	Pea ko e matapā 'e hongofulu mā ua, ko e ngaahi mata'itofe ia 'e hongofulu mā ua, na'e ngaohi 'a e ngaahi matapā takitaha 'aki ha mata'itofe 'e taha: pea ko e hala 'o e kolo ko e koula haohaoa, 'o hangē ha sio'ata 'asinisini.
66021022	Pea na'e 'ikai te u sio 'i ai ki ha temipale: he ko hono temipale 'o'ona 'a 'Ene 'Afio ko e 'Otua Aoniu, pea mo e Lami.
66021023	Pea na'e 'ikai 'aonga 'a e la'ā ki he kolo, pe ko e māhina, ke ulo ki ai: he na'e fakamaama ia 'e he Sikaina 'o e 'Otua; pea ko hono maama ko e Lami.
66021024	Pea 'e hā'ele 'a e ngaahi kakai ko e me'a 'i he'ene maama; pea ko e ngaahi tu'i 'o māmani te nau 'omi honau nāunau kiate ia.
66021025	Pea ko hono ngaahi matapā 'e 'ikai 'aupito tāpuni 'aho; he 'oku 'ikai ha pō 'i he feitu'u ko ia.
66021026	Pea te nau 'omi ki ai 'a e nāunau mo e me'a mahu'inga 'o e ngaahi kakai.
66021027	Pea 'e 'ikai 'aupito hū ki ai ha momo'i me'a 'oku ta'etaau, pe 'oku fai fakalielia, pe 'oku loi: ngata pē 'iate kinautolu kuo tohi 'i he tohi 'o e mo'ui 'a e Lami.
66022001	PEA ne fakahā kiate au ha vaitafe 'o e Vaiola, na'e ngingila 'o hangē ko e kilisitala, 'oku tafe mai mei he taloni 'o e 'Otua mo e Lami.
66022002	'I he vaha'a 'o e hala 'o e kolo pea mo e vaitafe, 'i he kauvai 'e taha, na'e tu'u ai 'a e 'akau 'o e mo'ui, pea pehē mo e kauvai 'e taha. Na'e hongofulu mā ua hono fa'ahinga fua, 'o takitaha 'a e māhina hono fua: pea ko e lou'akau 'oku 'aonga ki he faito'o 'o e ngaahi kakai.
66022003	Pea 'ilonga ha me'a fakamala'ia 'e 'ikai toe 'iloa: pea ko e taloni 'o e 'Otua mo e Lami 'oku tu'u ai, pea 'oku tauhi ki He'ene 'Afio 'e he'ene kau tamaio'eiki.
66022004	Pea te nau mamata ki hono fofonga; pea 'e tu'u hono huafa 'i honau la'e.
66022005	Pea 'e 'ikai 'i ai ha pō pea 'e 'ikai te nau fie ma'u ha maama pe ko e la'ā; he ko 'Ene 'afio 'a e 'Otua te ne hulu'ia kinautolu: pea te nau Hau 'o lauikuonga.
66022006	Pea ne pehē kiate au, Ko e ngaahi lea ko eni 'oku ala falala ki ai, pea ko e mo'oni 'o e mo'oni: pea ko e 'Afio 'a e 'Otua 'o e ngaahi laumālie 'o e kau palōfita kuo ne fekau 'ene 'āngelo ke fakahā ki he kau tamaio'eiki 'a 'Ene 'Afio 'a e ngaahi me'a kuo pau ke ho ko leva.
66022007	Pea ko eni, 'oku vave 'eku 'alu atu, Monu'ia ā ka ko ia 'oku ne tauhi 'a e ngaahi lea 'o e palofisai 'o e tohi ni.
66022008	Pea ko au Sione ia na'e fanongo mo mamata ki he ngaahi me'a ni, pea 'i he'eku fanongo leva mo mamata, na'a ku mape'e ai ki lalo ke hū 'i he va'e 'o e 'āngelo na'e fakahā mai 'a e ngaahi me'a ko ia.
66022009	Ka ka pehē mai 'e ia, 'Ē, 'oua: 'oku ou kaungā tamaio'eiki mo koe, pea mo ho ngaahi tokoua 'a e kau palōfita, pea mo e kakai 'oku tauhi 'a e ngaahi lea 'o e tohi ni. Hū ki he 'Otua pē.
66022010	Pea ne pehē mai, 'Oua te ke sila'i 'a e ngaahi lea 'o e palofisai 'o e tohi ni, he kuo panaki hono taimi.
66022011	Ko ia 'oku ne ta'eangatonu ke ne fai ta'etotonu ai pē: pea ko ia 'oku 'uli, ke ne fai ai pē hono 'uli'i: pea ko ia 'oku angatonu ke ne faitotonu ai pē: pea ko ia 'oku mā'oni'oni ke ne fai ai pē hono fakamā'oni'oni'i.
66022012	Vakai, 'oku vave 'eku 'alu atu, pea 'oku 'alu mo au 'eku totongi ke 'atu ki he tangata takitaha 'o fakatatau ki he'ene ngāue.
66022013	Ko au ko e 'Ālifa mo e 'Ōmeka, ko e 'Uluaki mo e kimui, ko e Kamata'anga mo e Ngata'anga.
66022014	Monū'ia ā ka ko kinautolu 'oku fō honau kofu, koe'uhi ke nau fa'iteliha ki he 'Akau 'o e Mo'ui, pea ke nau hū 'i he ngaahi matapā ki he kolo.
66022015	'Oku 'i he tu'a 'ā 'a e fanga kulī, mo e kau fai fakalou'akau, mo e kau fe'auaki, mo e kau fakapō, mo e kau tauhi 'aitoli, mo ia kotoa pē 'oku 'ofa ki he loi mo fai ia.
66022016	Ko au Sīsū kuo u fekau 'eku 'āngelo ke fakapapau kiate kimoutolu 'a e ngaahi me'a ni 'i he ngaahi siasi. Ko au ko e Huli mo e Ha ko 'o Tēvita, ko e Fetu'u Ngingila, ko e Fetu'u Pongipongi.
66022017	Pea ko e Laumālie mo e Ta'ahine 'oku na pehē, Ha'u. Pea ko ia 'oku ne fanongo ke ne pehē, Ha'u. Pea ko ia 'oku fieinu, ke ne ha'u. Pea ko ia 'oku ne loto ki ai, ke ne to'o ta'etotongi 'a e Vaiola.
66022018	'Oku ou fakapapau atu kiate ia kotoa pē te ne fanongo ki he ngaahi lea 'o e palofisai 'o e tohi ni, ka ai ha taha te ne fakalahi ki ai, 'e fakalahi 'e he 'Otua kiate ia 'a e ngaahi tautea kuo tohi 'i he tohi ni.
66022019	Pea ka ai ha taha te ne to'o ha me'a mei he ngaahi lea 'o e tohi palofisai ni, 'e to'o 'e he 'Otua hono 'inasi 'i he 'Akau 'o e Mo'ui, pea 'i he Kolo Tapu, 'a e ngaahi me'a kuo tohi 'i he tohi ni.
66022020	Ko ia 'oku ne fakapapau 'a e ngaahi me'a ni, 'oku ne pehē, 'Io, 'oku vave 'eku 'alu atu. 'Ēmeni. 'Eiki Sīsū, ke ke hā'ele mai.
66022021	Ko e kelesi 'a e 'Eiki ko Sīsū Kalaisi, 'ofa ke 'i he kakai lotu ia.
