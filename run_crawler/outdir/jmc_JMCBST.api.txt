40001001	Yesu Kristo mmbo akee wa ufyari lwa Davidi, akee wa ufyari lwa Abrahamu. Yelu ni uramba lwa ufyari lwakwe.
40001002	Abrahamu kaira Isaki, Isaki kaira Yakobo, Yakobo kaira Yuda na vanavamaye.
40001003	Yuda kaira Faresi na Zara na mayaawo ni Tamari; Faresi kaira Esrom, Esrom kaira Aramu.
40001004	Aramu kaira Aminadabu, Aminadabu kaira Naasoni; Naasoni kaira Salmoni.
40001005	Salmoni kaira Boas, nawe maye ni Rahabu, Boas kaira Obedi nawe maye ni Ruti. Obedi kaira Isai.
40001006	Isai kaira mangyi Davidi, Davidi kaira Solomon. Nawe maye ni nka ulya wa Uria.
40001007	Solomon kaira Rehoboamu; Rehoboamu kaira Abia, Abia kaira Asafu.
40001008	Asafu kaira Yosafati, Yosafati kaira Yoramu. Yoramu kaira Usia.
40001009	Usia kaira Yotamu, Yotamu kaira Ahasi, Ahasi kaira Hesekia.
40001010	Hesekia kaira Manase, Manase kaira Amosi, Amosi kaira Yosia;
40001011	Yosia kaira Yekonia na vanavamaye meendi vandu veefo veesamirywa kulya Babeli.
40001012	Na meendi vandu vansamirywa kulya Babeli Yekonia kaira Saltieli, Saltieli kaira Serubabeli.
40001013	Serubabeli kaira Abiudi, Abiudi kaira Eliakimu. Eliakimu kaira Asori;
40001014	Asori kaira Sadoki, Sadoki kaira Akimu, Akimu kaira Eliudi;
40001015	Eliudi kaira Eleasari, Eleasari kaira Matani; Matani kaira Yakobo.
40001016	Yakobo kaira Yosefu we mmi wa Maria. Mmbwe aleira Yesu yeto avaangwa Kristo.
40001017	Naasa kupookya Abrahamu fika Davidi marika akava ikumi na aana. Na kupookya Davidi fika meendi alya vandu valesamiryo kulya Babeli marika akaveva ikumi na aana. Na kupookya meendi vandu valesamirywa kulya Babeli fika Kristo marika akaveva ikumi na aana.
40001018	Naasa yoo maonikyony a Kristo kileenda u-le, “Maye ulya wakwe we Maria, eefinngywa ni Yosefu valandesanga ando amwi sha nndu na nka kamanyika mmbo akufingye kyuuka na Mumuyo Mweele.
40001019	Na mmi ulya wakwe we Yosefu akee nndu nsumanu nalakunde insuta karummbwa nanreu kirika.
40001020	Eefo akusaraa indo nsu wa Iruva kansheya efo yooryeny kaamba, ‘Yewe Yosefu kukee mwana wa Davidi! Nta kulairyee irwaa tindi wafo Maria, mashika elyi akufingye mmbo kyuukye na Mumuyo Mweele.’
40001021	Mmbo ashiira mwana wa womi na yewe kumfishye irina ni Yesu. ‘Mashika mmbwe akiraa vandu vakwe ngyulyamari tawo.’ “
40001022	Na kimaruma kikaenda indo, ni kirero kilya Nndumi alerera na kana ka nkisuku naambo kikooye iinukya kyeamba,
40001023	“Lla-te mwana wa kyeny akaa naire mwana wa womi, na irina lyakwe vammbaange ni ‘Emanueli’ (Kwaallwa kyaamba; Iruva asasangyi neese).”
40001024	Naasa Yosefu kakwiipoo rony, kandetana kilya nsu ulya wa Nndumi ammbia karwaa tindi ulya wakwe.
40001025	Nta nalasange nawe kutani afika kyeeri kya iira mwana nawe kammbaanga irina lyakwe ni Yesu.
40002001	Llya meendi Yesu alewonika kulya Betilehemu ya Yuda fyeeri filya Herode etiri umangyi vakasha vandu vauka na taari ya ngama vakafika Yerusalemu.
40002002	Vakaamba, “A mangyi yeyo ya Vayuda aleirwa akee kwi? Shamashika mmbo lulelollya nyinyiri yakwe kulya taari ya ngama neese mmbo lwasha lushemfirya-ndi.”
40002003	Naasa mangyi Herode ekiita indo kasavaa kimwi na vandu woose va kulya Yerusalemu.
40002004	Kasanyiria vakohani vaniini woose na velosha mavavaso evasunundaa mbony ta Kristo kundo ashewonikyaa.
40002005	“Vakaamba ni kulya Betilehemu ya Yudaya. Shamashika ni kindo kikee kireiye ni ulya mwauya fisuku kaamba,
40002006	‘Na yewe Betilehemu ya Uruka lwa Yuda nshi kukee nndu kwanyiiya vashilyi va Yuda-fo. Shamashika efo kwafo kwiikaa kuuke-fo mangyi ashiisaa vandu vakwe va Israeli.’ “
40002007	Nalyo mangyi ilya Herode kavaanga vaanga valya kirisi. Kavasununda vammbye kyeeri valelollya nyinyiri ilya.
40002008	Kavaruma veende kulya Betilehemu kavavia, “Kweenngye mundevesa waarya kya mwana yeto. Mukankooya sheenngyeny mbony, na yeny shiveenda indemfiirya-ndi.”
40002009	Naasa, vekiita kilya kya mangyi vakakweengya. Nalyo pariparii nyinyiri ilya valelollya kulya taari ya ngama ikasha ivasongoya shia. Ikaenda ikatana yairisha efo uwe usumanu na ando mwana ulya akai.
40002010	Naasa elyi valollya nyinyiri ilya vakatirwa ni nsia nniini nnu.
40002011	Vakaanga na efo mmba vakakooya kimwana kilya ando amwi na maye; vakamfiiryandi vakamwoolokyasi vakawuya vakaporomwa findo fyawo vasurummye fya usuri. Vakansimba findo fyawo fya pya fya wuuru uniini, ni saabu na ubani na manemane.
40002012	Vakoorwa ni Iruva efo yooryeny valaviire kyaaro na kulya kwa Herode, kya indi vawuye na kulya urukeny lwawo veshiiraa shia ingyi.
40002013	Naasa elyi vaanga valya varie shia yeewuya, nsu wa Nndumi kasha ikoora na Yosefu efo yooryeny; kammbia, “Wara shia kweenda kwirye kimwana ekyo na maye kunderishia kulya Misri kundekaa-fo; shitani shakuvia-se shamashika Herode arie iruuya kimwana yekyo nakirumate.”
40002014	Nalyo kawara shia yeenda arie kimwana kilya na maye elyi kio. Karishya kulya Misri kandekaa-fo. Herode katana afwa.
40002015	Na kilya kikee kirere ni Nndumi na kana ka ulya Mwauya fisuku naambo kikooye iinukya; kyeamba, “Ni kulya Misri mfo shilevaangya mwana wakwa.”
40002016	Nalyo Herode ankooya allembwa ni vaanga valya karooywa n'ngoo nnu. Karuma vana va kyuumi kulya Betilehemu na va kulya minyanuny koose vawaawa. Kupookya valya va myaaka ivii na valya vawuya-wuya numa; kyuuka na kyeeri kilya alesununda vaanga valya.
40002017	Nalyo kilya kikee kirere ni ulya mwauya fisuku Yeremia kiveinukya indo elyi aleamba:
40002018	“Ni unyanga luleitiwa kulya Rama, ni kiiyo na ikwaalala kyuumu. Ni Raheli akee iiya vana vakwe, nta naleve iviirya muu nyelyi valakiiyo-se.”
40002019	Naasa Herode ekimaa ifwa, nsu wa Nndumi kasha ikoora na Yosefu efo yooryeny kulya Misri.
40002020	Kammbia wara shia kweenda kurie kimwana na maye kundefika kulya urukeny lwa Israeli, kimmba valya valesia muu wa kimwana yekyo valemfwa.
40002021	Nawe kawara shia keenda arie kimwana kilya na maye kandefika kulya urukeny lwa Israeli.
40002022	Naasa ekivywa ni Arikelao atiri umangyi ando a ndeye Herode, kairyaa yeenda-fo, koorwa ni Iruva yooryeny kawara-se shia kandefika kulya myuungony ya Galilaya.
40002023	Kashesamya muri uvaangwaa Nasareti, na kilya kikee kirere nivaauya fisuku naambo kikooye iinukya elyi vaambaye, “Ashevaangwa Nndu wa Nasareti.”
40003001	Naasa fyeeri fikee filya-da nalyo Yohane Mmbatisi kafummya vandu akapaa weele kulya kasa ka Yuda kaamba,
40003002	“Kuryeny ngyulyamari tany, kimmba umangyi lwa Iruva lwammaafukya.”
40003003	Shamashika mmbwe eambaywa na kana ka nkisuku ulya Isaya eeshaambaa, “Akalu unyanga lwa nndu akapaa weele efo kasa eeshaambaa, ‘Songosyeny shia ya Nndumi!’ Sumaniseny miko yakwe.”
40003004	Nawe Yohane muni eraa soori tikee shooke; ta mafwaa a ngamula, kakufinga na ukova lwa shony efo mwiniiny. Na shoonga takwe ni nrie na ukyi wa mbakony.
40003005	Nalyo vandu vakamweengya va kulya Yerusalemu na kulya Yudaya koose na va muungo wa Yordani woose.
40003006	Vakandebatiswa mmbwe efo mureny wa Yordani veparaa ngyulyamari tawo.
40003007	Kyasia kalollya Vafarisayo veengyi na Vasadukayo vensheyaa naambo vabatiswa mmbwe, “Nawe kavavia yeni ufyari lwa shoka, a ni vi alemwiikimba shaasa musheturuunyaa unyafi lwa Iruva yelo lukaa luwoye ulana?
40003008	Oreny kyuuka na mashora any mwalashike mirima!
40003009	Nta mulakusare mwaambe, Nde weeru luntiri ni Abrahamu! Mmbo shamuvia, Iruva ashiidimaa iparya Abrahamu vana navaute naakwa kunu maweny.
40003010	Na kyaara mmbo kyammaa ivikwa sindeny ya miri. Naasa wo nri wiiyo ulavikaa ndunda shisha mmbo umanywaa undeerwa murony.
40003011	Kyakwa yeny shamubatisa na mura mukooye yaalashika efo nriminy. Indi yeto ashaa numa yakwa mmbo atiri finya kashiilanya. Na yeny nshimaa nta shintare fyaaru fyakwe-fo. Mmbwe ashemubatisaa na Mumuyo Mweele na muro.
40003012	Nawe arie nndeeva na woko lwakwe na efo muunguny wakwe asheaiyaa-fo kwiile peru. Na nganu yeto nataallye efo mbesheny yakwe na muulu yeto nandeuvivya murony ularumikaa.”
40003013	Nalyo Yesu kasha auka Galilaya kafika kulya Yordani kwa Yohane nandebatiswa mmbwe.
40003014	Nawe kakunda imwiima kammbia, “Yeny mmbo shisumani ibatiso ni yewe, na yewe kwasha na kwakwa?”
40003015	Yesu kammbia, “Ra! Ulaalu kikuviiyeny indo! Mashika ni indo kilusumanyi; naambo lwiinutye efyo Iruva akundye fyoose.”
40003016	Naasa elyi Yesu ammebatiswa kauka efo mureny. Nalyo efo iruveeu kukanraukya kalollya Mumuyo wa Iruva ashoolokaa akee sha mbeta kasha inkaya.
40003017	Nalyo akakalu unyanga lureraa luuka iruveeu lukaamba, “Yeu mmbwe mwana wakwa nkunde, mmbwe shilensauwa.”
40004001	Nalyo Yesu kaorwa ni Mumuyo wa Iruva neende kulya kasa, nandeeswa-fo ni mmbishwa.
40004002	Kamaa-fo mikonu makumi aana kio na nsanyiny nalakomba nta shoonga, elyi numa katirwa nshaa.
40004003	Naasa mmbishwa kansheya kammbia, “Kwakooya mmbo kukee mwana wa Iruva ambaany mawe yaa nawe mikate.”
40004004	Nawe kaallwa kaamba, “Kindo nndu akirya-u nakyo muu nshi shoonga tupu-fo, ni wo kirero kyauka efo kaniny ka Iruva.”
40004005	Nalyo mmbishwa kamwiipoo kamfita kulya muriny mweele kanseleesa alya urorony lwa mmba ya Iruva.
40004006	Kammbia, “Kwakooya mmbo kukee Mwana wa Iruva killyany si, shamashika kikee kireiye kikaambawa, ‘Ashevavasya vasu vakwe va iruveeu mashika afo yewe, vashekukamaraa na mai, kulasheekapa nta urende lwafo iweny.’ “
40004007	Yesu kamwaallwa kammbia, “Nta kulaese Nndumi Iruva wafo!”
40004008	Naasa mmbishwa kamwiipoo lyingyi, kamfita ando a ifumbuny yaasha kamoora ngyumangyi ta ulana toose na usuri lwa vayo.
40004009	Kammbia, “Akati shikuniinga toose, kwakooya kwakutuula si neshoolokya ng'undeny.”
40004010	Nalyo Yesu Kammbia, “Shuuka satana! Mmbo kikee kireiye kyeamba, ‘Ni Nndumi Iruva wafo mmbwe kushemoolokya nawe mmbwe muni kushemwiindyaa.’ “ "
40004011	Nalyo satana kanra-u, na vasu va Iruva vakansheya vakamfurukannya.
40004012	Naasa ekiita mbony ta Yohane sheelyi amfingwa, kookau keenda kulya Galilaya;
40004013	Kasama kulya Nasareti kandekaa kulya Kapernaumu mbaambaa ya yeeve kulya myuungony ya Sabuloni na Naftali.
40004014	Naambo kilya kikee kirere na kana ka nkisuku ulya Yesaya kikooye iinukya llya aleamba,
40004015	" “Yewe uruka lwa Sabuloni na Naftali kundo kwiirye shia yeefika yeveny kulya kwa kulya ya Yordani, efo Galilaya ya vandu va masanga.
40004016	Wo ni vandu vakee ireeminy vakawuya ilollya sa niini. Ni vandu vakee urukeny lwa vafu vakawuya ifummywa ni sa.”
40004017	Naasa fyeeri filya llyo meendi Yesu alepooka ikapa weele na irera, “Kuryeny ngyulyamari tany, kimmba umangyi lwa Iruva lwammaafukya.”
40004018	Naasa eefo arua-ruaa kulya mbaambaa ya yeewe ilya ya Galilaya kalollya vana va nka vavii, ni Simion ulya avangwaa Petro, na mwanamaye we Andrea. Nawo veefo vashoolotaa mireiyo yaawo yeereiya makunga mashika vekee veereiya makunga.
40004019	Nawe kavavia, “Ndifony mushilatye! Na yeny nshemwaallwa veereiya vandu.”
40004020	Nawo lyo yeni vakatiiya-u mireiyo ilya yaawo vakallatya.
40004021	Naasa alla na mbee kalollya vanavanka vengyi vavii ni Yakobo akee mwana wa Sebedayo na Yohane akee ni mwanamaye. Nawo vakee efo ngalaveny na nde-yaawo, we Sebedayo veefo vasongosya mireiyo ilya yaawo. Nawe kavavaanga.
40004022	Nawo lyo yeni vakatiiya-u ngalava ilya na nde-yaawo, vakallatya.
40004023	Nalyo kava mwisengetya kulya Galilaya koose eeloshaa efo mmba tawo teeterevya, na yoongoya vandu nrumi ya nsia, yeyo ya umangyi lwa Iruva. Kaveshiisa na wo ndwari na wo unana lwa efo vanduny.
40004024	Nalyo nnduma wakwe ukaenda ikwaana kulya Siria koose. Na vandu vakamweengya yewo woose velwee ndwari shive na shive na yewo velyilyiswa kyuumu, na yewo vatirwa ni mimuyo mikasha, vasukwa na fitongororo malungo. Nawe kavakira.
40004025	Vandu vakallatya matorito meengyi vauka kulya Galilaya na kulya muungo wa miri ikumi; na Yerusalemu na Yudaya, na kulya kwakulya ya Yordani.
40005001	Naasa elyi alollya vashe ikuumbya-fo nsemu mwiingyi wa vandu, kandesaama kulya ifumbuny kakaa-fo rembo. Na valya vakiloshyony vakakaa yoo kufii nawe.
40005002	Nawe kapooka ivalosha eshaambaa.
40005003	“Ngoma yewo va mirima mikiva, mashika mmbo umangyi lwa iruveeu lwava lwavo.
40005004	Ngoma yewo vatirwa mfyoova, mashika mmbo vakaa vaviirywa muu.
40005005	Ngoma yewo vafoo, mashika mmbo vakaa vatire uruka luwe ding'u yaawo.
40005006	Ngoma yewo vatirwa nshaa na nyura ya usumanu mashika mmbo vakaa vawuutiswa.
40005007	Ngoma yewo velyillya vandu mashika mmbo vakaa valyillywa.
40005008	Ngoma yewo vatiri nrima mwaa mashika mmbo vakaa valollye Iruva.
40005009	Ngoma yewo veende ufoo mashika mmbo vakaa vavaangwa vana va Iruva.
40005010	Ngoma yewo varishiswa kimaruma kya usumanu mashika mmbo umangyi lwa Iruva lwava lwavo
40005011	Ngoma yeni kwakooya vandu vamwaarara na imurishisa na imufinngya wo kindo kikasha kyoose kikee kya wongo elyi mukee vakwa.
40005012	Fureny-dwa muvelooka mashika iviiri lyany mutiri efo iruveeu lyava iniini. Mashika ni indo verishisa vakisuku valya vamusongoye.”
40005013	“Yeni mmbo mukee mmbala wa ulana yelu. Indi kwakooya mmbala wammba iturya, a kindo ushewuyaa iroliswa nakyo nkyo ki? Mmbukivaa-se-fo, kulaore ni indeerwa efo poo uvavarwa mmbandu.
40005014	Yeni mmbo mukee sa ya ulana. Muri ukee mmbike ando a ifumbuu-ny mmbushiidimaa ikusuruma-fo.
40005015	Nta nkwiifoo nndu ashataa taa efo mmba kawuya iisikya-fo. Mmbo aivika ando a uwe ikamikya yewo woose vakee efo mmba.
40005016	Veny sa efo usanguny lwa vandu woose, nawo vakooye ilollya efyo fya usha mutanaa, vaute-u ing'anisa Nde waany wa efo iruveeu.”
40005017	“Nta mulakusare kindo kilesheende ni ishefullwa mavavaso ao vakisuku-fo. Nshisheeye ifullwa-fo ni iinutya.
40005018	Ni kya dede shamuvia, ‘Iruveu na ulana fishiraa indi efyo fikee fireiye nfishiraa-fo, na ikava mbekye imwi nsi, nkuti fiinutyo fyoose.’
40005019	Naasa nndu akara ifullwa mavavaso yoo naakwa ni elyo lyikee idu ya engyi, kalosha vandu indo, mmbo akaa navaangwa n-du-wa-woose efo umangyi ny lwa iruveeu. Indi yeto atana na yaafunda mmbo akaa navaangwa nniini efo umangyi ny lwa iruveeu.
40005020	Mashika shamuvia kwakooya kulaore usumanu yelo lwany lwiilannyi yelo lwa velosha mavavaso na Vafarisayo mmukooyaa yaanga efo umangyi ny lwa iruveeu-fo.”
40005021	“Mmbo mwiitye valya va mbee valevio, ‘Kulawae!’ Na nndu mwiwaa ammba nndu mwiutywa uvingo efo kwa veerumbwa mwaandu.”
40005022	Na yeny shamuvia, “Nndu katirya mwanamaye unyafi ammba nndu mwiutywa uvingo lwakwe efo kwa veerumbwa mwaandu. Na nndu kavia mwanamaye, ‘Yewe ni mbafu, ammba nndu mwiutywa uvingo efo ikwaanuny lya masiingo. Na nndu kavia mwanamaye Iruva akusuuye ammba nndu mwiutywa uvingo lweenda yeerwa murony wa Gehena.’ “
40005023	Naasany kwafika yeende kiraso kyeeniinga Iruva, kwakyeende na alya ando eerasya, kwamfikau kwakumbwa mwanamau atiri mwaandu neewe,
40005024	rau kyaanu kilya kyeeningya Iruva kupooke mbele inderera na mwanamau kusange nawe. Naasa kusheny kusheningya Iruva kyaanu kyafo.
40005025	Va nndu mwaanguya yeto atiri mwaandu neewe kyeeri muriani nawe shia. Na nkiduva nalandeekurambikya efo maakony a nniini yeto wa mwaandu, na yeto nniini wa mwaandu nandekurambikya efo maakony a nsero yeto wa poo, kundeerwa kifingyony.
40005026	Ni kya dede shakuvia, “Nta nkushuukaafo-fo kutani kwataa na senti ya kiparwe.”
40005027	“Mmbo mwiitye valya va mbee valevio, ‘Kulatuuse nta kulashetuuswa.’
40005028	Na yeny shamuvia, wo nndu allola nndu nka kya illanga mmbo ammaa ituusa efo nriminy.
40005029	Na kwakooya iriso lyafo lyishekweengyee nsindara lyiillwe kulyeere efo! Mmbo kyakuviiya kisha mmwasi ilungo lyafo lyimwi lyikakurekya, na mwiili wafo moose ukyie yeerwa murony wa Gehena.
40005030	Na kwakooya woko lwafo usha lushekweengye nsindara lurummbwe kulweere efo lukuuke. Mmbo kyakuviiya kisha ilungo lyafo lyimwi lyikakurekya na mwiili wafo moose ukie yeerwa murony wa Gehena.”
40005031	“Mmbo kilererwa-se kyeamba, ‘Nndu kalakana na nka wakwe kuti nanniinge barua ya ilakana.’
40005032	Na yeny shamuvia, ‘Wo nndu alakana na nka wakwe kwakooya kulaore ni kimaruma kya utuusi, mmbo amwaallwa nave mwituuswa.’ Na nndu arwaa nka mmi allakana nawe mmbo amwaallwa nka ntuusi.”
40005033	“Na kingyi-se valya va mbee valevywa, ‘Nta kulalye mboo, mmbo kushefityaa Nndumi ekyo kuteerye kullye mboo.’
40005034	Na yeny shamuvia, ‘Nta mulakulyise mboo’ mwaambe, ‘Swa iruveeu, mashika nng'u kirembo kya Iruva;’
40005035	Nta mulalye mboo mwaambe, ‘Swa uruka! Mashika nng'u aekyerya marende akwe. Nta mulaambe swa Yerusalemu! Mashika muni muri ni mangyi nniini.’
40005036	Nta kulalye mboo kwaambe, ‘Swa nrwe wakwa! Mashika elyi kulashiidimaa yaalwa nta ufii lumwi luve waa ao uu.’
40005037	Naasany kirero kyany kive, ‘Ee!’ Ao ‘Ode!’ Kyairya efyo ni efo kwa yeto nkasha kyuukye.”
40005038	“Mmbo mwiitye kilya kileambawa, ‘Iriso lyitawa ni iriso, na iyoo lyitawa ni iyoo.’
40005039	Na yeny shamuvia, ‘Nta mulasalale na nndu nkasha. Indi nndu kakukapa woi lwa yuundu lya woko usha mwaluye na yelyo lyingi.’
40005040	Na nndu kakuvaanga mwaanduny nandekusoka soori yafo ya mwiiliny, neewe nreeye na yeyo ya yeerya.
40005041	Na nndu kakwiitikya kweende nawe kyenga kya shia neewe enda nawe ando a fyenga fivii.
40005042	Nndu kakutereva kindo nniinge. Na nndu kasha ikwaakwa nta kulamwiimi.”
40005043	“Mmbo mwiitye kilya kileambawa, ‘Kunda nndu uroo na nkiduva wafo kunsue.’
40005044	Na yeny shamuvia, ‘Kundeny vakiduva vany, na yewo vemurishisa muvevaterevya efo kwa Iruva.’
40005045	Naambo mukooye imanyika mmbo mukee vana va nde yeto waany wa efo iruveeu; mashika we ava mwiirosa mwi wakwe ukavaiya yewo varavi na yewo vesha. Kaveva mweende mmbwa yakwe ikakapa kwa yewo va usumanu na kwa yewo va kiila.
40005046	Mashika kwakooya mwakunda yewo vemukunda veni, a isina musheonisaa llyo kyi? A vadedemi nshi indo-da vatanaa?
40005047	Na kwakooya mushiidikiraa vanavamaye vany tupu, a kindo mwatana kya mmwasi nkyo kyi? A vandu va masanga nshi indo-da vatanaa?
40005048	Naasany veny vandu vasongovisi shaasa Nde yeto waany wa efo iruvee-u akee nsongovisi.”
40006001	“Kwiiseny efyo fya usumanu mutanaa mulasheefitana efo fisanguny fya vandu mukooye ilollyo mmbo. Kwakooya kulaore ni indo, nkukiiyo-se isina mutiri efo kwa Nde yeto waany wa efo iruveeu-fo.
40006002	Naasa elyi kwiifo kuniingya kyaanu kya vakiva nta kulakunde ikapywa wombe lukwiirye mbee shaasa vakunang'ari vatana efo mmba teeterevya neefo shia tikwaannyi naambo vakooye irumishwa. Ni kya dede shamuvia, ‘Isina lyawo alyo vammeelyiwarya.’
40006003	Indi elyi kwiifo kuniingya kyaanu kya vakiva, kulare woko lwafo umuso lumanyi ekyo woko usha lwiifo lutanaa.
40006004	Na kyaanu kyafo kyeeninga vakiva kive ni kirika na ndoo yeto alollye fya kirika akaa nakutae.”
40006005	“Na elyi kwatereva Iruva nta kulave sha vakunang'ari. Wo mmbo vakunndye itereva vasalali efo mmba teeterevya na efo shia tikwaannyi ta efo muriny naambo vakooye ilollywa mmbandu. Ni kya dede shamuvia, ‘Isina lyawo alyo vammeelyiwarya.’
40006006	Indi kyafo yewe elyi kwatereva Iruva ira na efo kirieny kya mmba yafo kya nnang'ani kuveraya na mwaango, kutereveny Ndoo efo kyaminy kukai. Na Ndoo yeto alollye fya kyama akaa nakutae.”
40006007	“Na elyi mwatereva Iruva, nta mularere ura-ura sha vandu va masanga; mashika wo mmbo vaishi kindo vashiirikywa ni elyi marero awo ava meengyi.
40006008	Naasa yeni mulave shawo; mashika Nde yeto waany aishi yekyo mwatura kulaore mwammutereva.
40006009	Naasany yeni tereveny indi, ‘Nde weeru kukee efo iruveeu; irina lyafo lyivikwa yeele, umangyi lwafo lushe.
40006010	Kindo kyafo kukundye shaasa kyatanyika efo iruveeu na kunu urukeny kivetanyika indo.
40006011	Luniinge inu shoonga teru tilufye.
40006012	Kulusarye ngyulyamari teru shaasa na yese lwasarya valya valulyamarya.
40006013	Kulalurwaa efo kyeesyony, indi kulukire ekyo kivishwa. [Shamashika umangyi ni lwafo, na finya, na usuri, meeri moose allung'ani. Amen.]’
40006014	Shamashika kwakooya yeni mushefwaayaa vandu kya efyo vamulyamarye, na Nde yeto waany wa efo iruveeu ashemufwayaa.
40006015	Indi kwakooya yeni mulafwaaya vandu na Nde yeto waany nta nnashemufwaayaa kya efyo mullyamarye-fo.
40006016	Na elyi mushekootoyaa nta mulave sha vakunang'ari. Mashika wo mmbo vakusha fisangu naambo vamanyike efo vanduny mmbo veefo vakootoyaa. Ni kya dede shamuvia, ‘Isina lyawo alyo vammeelyiwarya.’
40006017	Indi kyafo yewe elyi kukekootoya amba nrwe wafo mafura kuvesangya kisangu.
40006018	Naambo kulamanyike efo vanduny mmbo kwiifo kukootoyaa. Mmbo kumanyikaa yefo kwa Ndoo yeto akee efo kyaminy. Na Ndoo yeto alolye fya kyama akaa nakutaa.”
40006019	“Nta mulave vekusanyirya masaa kunu urukeny. Mfo kurukuru ilyaa na kurere na manyinyi akasuma mmba akaiva.
40006020	Indi kusanyiryeny masaa efo iruveeu kundo kulaifo kurukuru ilyaa nta kurere, nta manyinyi nalaifo asumaa mmba akaiva.
40006021	Shamashika ando kusurumyi umasi lwafo na ngoo yafo nng'u ando ikai.”
40006022	“Naasa kwakooya iriso lyafo lyikee isha na mwiili yeto wafo mmbo ukaa na sa.
40006023	Indi kwakooya iriso lyafo lyankashaa, na mwiili wafo mmbo ukaa na ireema moose deny. Naasa sa yeyo ikee nnang'ani yafo kwakooya yammba ireema, a paa ireema lying'ani.”
40006024	“Nkwiiyo nndu ashiidimaa irundya vanndumi vavii-fo. Mashika ndesa ashesua yeto umwi na ikunda yeto wa kavii. Ao ndesa ashetiraa yeto umwi namini yeto ungyi. Nta mmushiidimaa irundya Iruva musande na irundya masaa a ulana elu-fo.”
40006025	“Kimmba ni indo, neeny shamuvia nta mulasaukwa kya muu yeu kindo mulyaa ao ina, nta kya mwiili kindo muraa. A muu nshi kindo kiniini kikailanya shoonga, na mwiili wany nshi kindo kiniini kikailanya masara eeraa?
40006026	Loleny ndeye ta efo nginiiu-te nteera nta mbeu nta yuulula-fo, nta yaalya mbesheny-fo. Lyo Nde yeto wa iruveu eefo atilelaa. A yeni nshi mutiilanyi kya mmwasi?
40006027	A mmbo kwiifo nndu kunu kwany ashiidimaa yeengerya waasha lwakwe naakwa ni ando a irambo lyimwi nsi na kasaukwa inda?
40006028	Na kya masara yoo nkikyi elyi musawukwaa nng'u? Kufundeny na fivaro fya efo mbuven-te shaasa fimmyaa filavinaa filashooka nta soori.
40006029	Na yeny shamuvia, ‘Nta Solomon na utore lwakwe loose, nneeree nisha sha kimwi kya vayo-fo.’
40006030	Naasany, mare a efo mbuveny aiyo inu na ndesi akandeerwa iyeny, kimmba Iruva amfyaambika indo afikaany yeni mukee va kikusiryo kidu nshi ashemweengeryaa?
40006031	Naasany nta mulasaukwa mwaambe, ‘A lukalya-kyi ao lukana-kyi ao lukaraa-kyi?’
40006032	Shamashika fya ngata yeyo ni vandu va masanga vafilalakyaa. Shamashika Nde yeto waany wa efo iruveeu we eeshi mmbo mutinnyo mfindo efyo.
40006033	Pookeny mbele iruuya umangyi lwa Iruva na usumanu lwa vayo, na efyo fingyi fyoose musheerywaa-u fya ngyeerya.
40006034	Naasany nta mulasaukwa kya ndesi, Shamashika nkonu wa ndesi usawukwaa nkya vayo. Wo nkonu utiri ngatara ya vayo iwumaa.”
40007001	“Nta mulautye vengyi uvingo, naambo mulashyeyuutywa muveni.
40007002	Shamashika mirumbuye yaany mwanrumbuya vandu, nnyo musherumbuywaa. Na myeesye yaany mwameesya vengyi, nnyo musheesyoo.
40007003	A yewe nkyikyi elyi kwalola kinaana kikee irisony lya mwanamau na ikongo lyikee irisony lyafo yewe kulalyimanyi?
40007004	A ni inda kushevia mwanamau, ‘Ra nkweekye yuuta kinaana yekyo kikee efo irisony lyafo, na efo irisony lyafo kumuni ni ikongo lyiifo?’
40007005	Yewe nkunang'ari pooka mbele yuuta ikongo yelyo efo irisony lyafo, llyo kushelolya nisha kwiidimi yuuta kinaana ekyo kikee efo irisony lya mwanamau.
40007006	Nta mulasheeniinga fite ekyo kikee kyeele, nta samana tany mulateerye nguvefo, naambo tilasheeitivavara na imwiindukya timuratwe.”
40007007	“Tereveny, neeni musheniingwa, syeny neeni musheonaa, kakapeny mwaango neeni musheruywaa.
40007008	Shamashika wo nndu atereva mmbo aniingwa, na yeto mwisia asheonaa na yeto mwikakapa mwaango mmbo asheruywaa.
40007009	A ni vi nndu wa kunu kwany mwana wakwe akooya intereva nkate nawe nanniinge iwe?
40007010	Ao katereva ikunga nawe nanniinge shoka?
40007011	Naasany yeni mukee varavi kwakooya mwaidima iniinga vana vany simbo shisha, a Nde yeto waany wa efo iruveeu nshi asheengeraa isimba yewo vatereva mesha?
40007012	Naasa findo fyoose shaasa mukunndye itanywa mmbandu neeni veny vetana indo kimwi shawo, mashika ni indo ivavaso lyikai amwi na veawuya fisuku.”
40007013	“Angeny ngiriny mwilatya shia yeyo shisiise, kimmba ngiri nshilandari na shia iifo itiri mwaanya nniini ni yeyo ishemufitaa uretiny na yewo vailatya vakava veengyi.
40007014	Mashika ngiri ii-fo ikee shisiise na shia iifo nshisiise yeyo imufitaa muuny, na yewo vailatya vakava vaangu.”
40007015	“Kwiiseny na veawuya fisuku va wongo, mashika wo mmbo vafika kwany varee masara a moonri na efo kimmba vakava mafite eerutwarutwa.
40007016	Ndunda tawo vavikaa nto tishevaparaa sengye muvamanyi nato. A ndesa vandu vayaya ndunda ta misabibu efo miingeny ao marwaa efo nrwen?
40007017	Niindi kikai; wo nri nsha mmbo uvikaa ndunda shisha na nri nkasha ukavika ndunda shikasha.
40007018	Nta nkwiifo nri nsha ushiidimaa ivika ndunda shikasha-fo, nta nri nkasha ushiidimaa ivika ndunda shisha-fo.
40007019	Na wo nri ulavikaa ndunda shisha mmbo ushemanywaa na yeerwa murony.
40007020	Naasany ni ndunda tawo vavikaany nto tishevaparaa sengye muvamanyi nato.”
40007021	“Nshi wo nndu ashivia, ‘Woi Nndumi, Woi Nndumi!’ Ashekooya yaanga yefo umangyi ny lwa iruveeu-fo, kulaore ni yeto atannyi efyo fikundyo ni Nde yeto wakwa wa efo iruveeu.”
40007022	Nkonu yeto ukamfika, vengyi vasheshiviaa, “Woi Nndumi! Woi Nndumi! A nshi lweefo lweshaauyaa fisuku na irina lyafo? A nshi lweefo lweshaanta mimuyo mikasha na irina lyafo? A nshi lweefo lwetanaa fya wiidimi fiingyi na irina lyafo?”
40007023	Llyo nshevaviaa paa, “Yeni nshimwiishi-fo. Kwiipony yaa shikai yeni vetana fya kiila!”
40007024	“Kyasiany wo nndu mwiirannya marero yoo akwa na yaatana kaatana mmbo ashevaa sha nndu nnrango aletana mmba yakwe kaiveiya ando a iweny.
40007025	Nalyo mmbwa ikakapa na mifu ikasoka na ngyuraato tikadina, tikakapa mmba ilya, nayo ilawunduke. Mashika uvasha lwavayo lukee uveiye iweny.
40007026	Na wo nndu mwiirannya marero yoo akwa kara nalaatana mmbo ashevaa sha nndu itondo aletana mmba yakwe, kaiveiya nsangeny.
40007027	Nalyo mmbwa ikakapa, na mifu ikasoka, na ngyuraato tikadina tikakapa mmba ilya, nayo ikawunduka. Na mmbundukye wa vayo ikawa pu.”
40007028	Naasa kikava elyi Yesu ammanda irera marero yoo, nkuka ulya wa vandu vekuumbye-u vakeesing'ang'a kya ufundo lwakwe.
40007029	Nyeelyi aleva mwiifunda sha nndu atiri ushilyi nalaloshe sha velosha valya vawo va mavavaso.
40008001	Naasa elyi eefo asholookaa auka kulya ifumbu-u vandu vakallatya matorito meengyi.
40008002	Nalyo kasha nang'u nndu alwee ivave kamoolokya ng'undeny kaamba, “Woi Nndumi kwankunda kushiidimaa isheeremuta.”
40008003	Yesu kaorwa woko kampaana kaamba, “Shankunda, eremukany.” Nalyo yeni keeremuka ivave lyilya lyentiri.
40008004	Naasa Yesu kammbia, “Nta kulavie nndu! Mmbo kusheenda kundekoora efo kwa nkohani, kundevika kyaanu kwa Iruva kilya Mose avavasye, kive nkyo ukureeki kwawo.”
40008005	Kikasia, elyi afika kulya Kapernaumu, kasheywa ni nshilyi wa vasikari iyana, kamooshora,
40008006	kammbia, “Woi Nndumi shitiri ishinga lyakwa lyilele kyeny lyikee yuumu malungo, lyiifo lyivavywaa kyuumu.”
40008007	Nawe kammbia, “Nsheendaa shindenkira.”
40008008	Nshilyi ulya wa vasikari iyana kaallwa kammbia, “Woi Nndumi yeny nshimaa kutani kwafika efo si ya kai ka mmba-kwa-fo. Ammba irero lyimwi nsi na ishinga lyakwa lyisheshiaa.
40008009	Shamashika neeny mmbo shikee kwasi ya ushilyi lwa vengyi shivetiri na vasikari vakwa, neeny ni nniini waawo; naasa shavia eto umwi, ‘Enda’, mmbo asheenda, shavia eto ungyi, ‘Osho’ nawe mmbo aveshaa. Shavia ishinga elyo lyakwa, ‘Tana kindo kive! Lyikavekitana.’ “
40008010	Naasa Yesu ekiita indo kikantamba kavia valya veeiyo vevandami nawe, “Ni kya dede shamuvia, nta kunu Israeli nshindelollye kikusiryo king'ani indo-fo.”
40008011	Na yeny shamuvia, “Kusheshaa vandu vengyi wooka taari ya ngama na ya nkwaany vashelya shoonga vasasangyi na Abrahamu na Isaki na Yakobo efo umangyi ny lwa Iruva.
40008012	Na veni umangyi wo vandeerwa poo efo kuwoye ireema na ikwaalala na irafunnya mayoo.”
40008013	Naasa Yesu kavia nshilyi ulya wa vasikari iyana, “Kweenngye! Kivekuviiya indo shaasa kukusirye-u!” " Nalyo ishinga lilya lyakwe lyikashia kyeeri kilya kyeni.
40008014	Nalyo Yesu kandefika kulya kyeny kwa Petro kalollya maye-a-nka alele kitareny elwee iseng'u.
40008015	Nawe kampaana woko, iseng'u lyilya lyikammbuka. Kakwiipoo kapooka infurukannya.
40008016	Na elyi kwammiila vakamweenngye vandu vengyi vellyiswa ukiva mmimuyo mikasha. Nawe kaanta mimuyo ilya mikasha eshaambaa kirero kyeni. Na valya veeiyo valwee kavakira woose;
40008017	Naambo kirero kilya kindekooya iinukya shaasa kilererwa ni nkisuku ulya Isaya kikaamba, " “Mmbwe aleipoo ngyunana teru neekurika ndwari teru.”
40008018	Naasa Yesu ekilollya nsemu wa vandu vansha ikummbya-fo vakanndingitya nawe kavavasya vanderuuka mbai ilya ingyi.
40008019	Nalyo mwaarya wa fitabu umwi kamweengya kammbia, “Llori shikundye ikulatya wo ando koose kusheenda.”
40008020	Na Yesu kammbia, “Maparwe mmbo atiri mbanga ta vayo na ndeye ta nginiiu tikavetira fifuri fya vayo. Indi mwana yeto wa nndu nnatiri ando asheekeryaa nrwe wakwe-fo.”
40008021	Na ungyi akee nnang'ani ya valya vakiloshyony kyakwe kasha kammbia, “Nndumi shiniinga mumu mbele shikweengye inderika nde wakwa.”
40008022	Indi Yesu kammbia, “Shilatya, kureeye vafu varike vafo vawo.”
40008023	Naasa Yesu kasaama ngalaveny valya vakiloshyony kyakwe vakasaamafo nawe.
40008024	Naasa elyi veefo kukasha uraato uniini. Ngalava ilya ikatana yasikywa ni matundulu. Nawe eelele rony.
40008025	Vakanserikya vakamwaanta vakammbia, “Woi Nndumi lwaauwe lwiifo lusiaa.”
40008026	Nawe kavavia, “A nkikyi elyi mweereiye indo? Mmbo mukee va kikusiryo kyaangu nnu.” Nalyo kasalala kakyeemmya uraato lulya na yeeve ilya kukava kimammya sau.
40008027	Naasa vandu valya vakatambiswa vakaamba, “A nndu yeu ni wa kwi, kutani uraato lwamwiirikya na yeeve yeyo!”
40008028	Naasa ekifika kwakulya ya uruka lwa Vagerasi kakwaanannya-fo na vandu vavii vatirwa mmimuyo mikasha vauka fifuny vakee vanyaasi nnu, nta nndu nalaidimi iira shia ilya.
40008029	Nawo akakawo vakoongora vakaamba, “Yewe mwana wa Iruva nkyikyi lutiri na yewe? A mmbo kulesha kunu kushelusisya kulaore kyeeri kyeru kyamfika?”
40008030	Naasa kwaasha na yoo ando vekai kweifo ironda lya nguve lyishiiswa-fo.
40008031	Nalyo mimuyo ilya mikasha ikantereva ikaamba, “Kwakooya kwalwaanta lurumi lundeanga irondeny lya nguve yeto.”
40008032	Nawe kaivia, “Kweenngye!” Nato akakato tikapufuka-fo tikandekweera efo waangeu. Tikasiiya efo yeeveny tikafiiya efo mureny.
40008033	Naasa veesi valya vakarisha vakatana vafika kulya muriny. Vakandeongoya-fo mbony tilya toose na ta vandu valya vatirwa mmimuyo mikasha.
40008034	Nalyo akakava vandu va kulya muriny vakakuruka-fo woose vakasha ikwaananya na Yesu. Vekillolya vakantereva naambo nauke efo myuungony yaawo.
40009001	Nalyo kasaama neefo ngalaveny karuuka yeeve ilya katana afika kulya muriny kwakwe muni.
40009002	Nalyo akakau nndu akee kitongororo malungo vakamweende eeriwa na kitara. Na Yesu kalollya kikusiryo kyawo, kavia nndu ulya muumu malungo, “Wuiyo mmuu mwana-kwa, kwambutwa ulyamari lwafo!”
40009003	Nalyo akakava velosha mavavaso vaiyoo maata verera efo nriminy wawo veshaambaa, “Yeu mmbo anruma Iruva.”
40009004	Yesu kamanya makusaro awo kaamba, “Naambo ki elyi mwakusara ukasha efo miriminy yaany?
40009005	A kyaangu yaamba-u nkingakyi? Ndesa ni yaamba, ‘Kwambutwa ulyamari lwafo ao ni yaamba, kwiipo kweenda?’
40009006	Manyiny-te Mwana yeto wa nndu mmbo atiri ushilyi kunu urukeny lwa yuuta vandu ulyamari, naasa kavia kitongororo kilya, ‘Salala ipoo kitara kyafo kukweengye kyeny.’ “ "
40009007	Nawe kakwiipo kakweengya kyeny.
40009008	Naasa mamwiingyi ulya wa vandu vekilollya kive indo, vakatirwa mbwerei, vakaitikisa Iruva elyi aniinga vandu ushilyi uniini indo.
40009009	Nalyo Yesu eshiraa kulya kalollya nndu akee rembo efo mmba yeededemya avaangwa ni Matayo, kammbia, " “Shilatya!” " Nawe kakwiipoo kallatya.
40009010	Kikava elyi eefoo alyaa shoonga efo mmba kwa Matayo vakasha vadedemi vengyi na valyamari vakasha nau vakalya shoonga ando amwi na Yesu na yewo vakiloshyony kyakwe.
40009011	Na Vafarisayo vekilolya indo vakavia valya vakiloshyony kyakwe, " “A kyavaany inda elyi llosha waany alya shoonga ando amwi na vadedemi na valyamari?”
40009012	Nawe ekiita indo kavavia, “Nshi yewo vakee vesha vatiri isiiyo mwaanga-fo; indi ni yewo valwee.
40009013	Kweenngye mukandekulosha kilya kikee kirere kyeyaamba, ‘Kishisenyi ni ilyillya vandu nta nshi irasyo-fo.’ Shamashika vandu shisheye ivavaanga nshi yewo va usumanu-fo ni yewo valyamari.”
40009014	Nalyo valya vakiloshyony kya Yohane vakansheya vakaamba, “Yese lwava vekootoya na Mafarisayo kiwo, na yewo vakiloshyony kyafo valakootoye. A kimaruma nkyoki ndesa?”
40009015	Na Yesu kavavia, “A vandu va walyi vashidimaa inda ikapa kiiyo meendi muni walyi asindi nawo? Indi ikaa ishe mikonu vashesokwa muni walyi; llyony vashekootoyaa.
40009016	Nta nkwiifoo nndu afumyaa soori shikuu kirami kiiya-fo, mashika yekyo kiveiyo-u mmbo kyawuya yuuka-u na yoo kurandukye kwengere ing'ana.
40009017	Nta mmbasurumaa mfinyo mwiiya efo mbolokony shikuu-fo, Kwakooya mmbo kyava indo mboloko yeto mmbo tiriikaa, na mfinyo upusuke. Indi mfinyo yeto mwiiya mmbo wasurumwa mbolokony shiiya nafyo fi fivii fikaa nisha.”
40009018	Naasa eefo ereraa indo nndu nshilyi umwi kasha nau kamoolokya ng'undeny eshaambaa, “Shitiri mwana wakwa wa kyeny amfwa ulaalu indi. Indi woi mbee osho kundemwekerya woko llyo ashewuiyoo m muu.”
40009019	Nalyo Yesu kakwiipoo kaenda aryani nawe na vakiloshyony kyakwe.
40009020	Nalyo nndu nka alwee ndwari ya kyika ando a myaaka ikumi na ivii kasha numa yakwe kapaana ikedu lya soori yakwe ya uwe.
40009021	Nawe mmbo arera efo nriminy wakwe, “Naakwa shapaana soori yakwe sheni nshekushiiyaa.”
40009022	Nalyo Yesu kainduka kallollya kammbia, “Wuiyo mmuu mwana-kwa, kwammekusirya-u indo, nkyo kyakukira.” Nka ulya kashia llya yeni.
40009023	Naasa kafika kulya kyeny kwa nshilyi ulya. Kakooya-fo vekapa fivale na vandu vengyi nkuka vakuumbye-fo vekapaa kyoorongye.
40009024	Nawe kavavia, “Kwiipony-fo mwana yeto nshi afwa-fo mmbo alele rony.” " Vakanseka.
40009025	Naasa vandu valya vekuumbye-fo vekimaa yaantwa-fo, nawe kaanga neefo mmba kantira woko; kimwana kilya kikakwiipoo.
40009026	Naasa mbony tilya tikakwaana kulya urukeny koose.
40009027	Nalyo Yesu kakwiipoo keenda na mbee. Naasa vandu vafu miso vavii vakallatya numa vakaonisa unyanga veshaambaa, " “Woi mwana wa Davidi lusarye ukiva lweru!”
40009028	Naasa elyi ammaa ifika-u kaira na efo mmba. Na vafu miso vakansheya; nalyo Yesu kavavia, “A mukusirye-u sheelyi nshiidimaa itana kindo ekyi?” Vakammbia; “Ee-da Nndumi.”
40009029	Nalyo kavapaana miso alya awo eshaambaa, “Kivemuviiyany indo, shaasa mukusirye-u.”
40009030	Naasa miso alya awo akatarambuka. Nalyo Yesu kavavia na finya kaamba, “Manyiny kulave nndu akimanya.” "
40009031	Nawo vakakwiipoo-fo vakandekwaanisa mbony yeto efo urukeny koose.
40009032	Naasa elyi wo veefo vesheendaa vakasha vandu vakamweenngye nndu akee mbimbi atirwa mmumuyo nkasha.
40009033	Mumuyo ulya nkasha ukaantwa nalyo mbimbi ilya ikawuya irera na vandu valya vakuumbye-fo vakasongololo vakaamba, " “Nkundeonike nndu kunu Israeli akee shawe-fo.”
40009034	Naasa Vafarisayo vakaamba, “Ni ngaya ya yeto nniini wa mimuyo mikasha nnyo aanta nayo mimuyo mikasha-te.”
40009035	Na Yesu kasengetya miri yeyo miniini na yeyo midu myoose eeloshaa efo mmba tawo teeterevya na yoongoya vandu nrumi ya nsia yeyo ya umangyi na ishiisa vandu ndwari ya wo ngata na unana lwa wo ngata.
40009036	Na elyi alollye ironda iniini lya vandu vakuumbye-fo kavavyo mmuu kyawo mashika vakee vakapekape mariinga vakee veere efo vavakye mburu tilatiri mwiisi.
40009037	Nalyo kavia valya vakiloshyony kyakwe. “Fya yuulula mfiingyi fiifo, lyo veerundya-u vakaangwa.
40009038	Naasa tereveny yeto muni irema narumi varundi efo mailullyony akwe.”
40010001	Nalyo kavaanga vakyiloshony kyakwe ikumi na vavii, kavaniinga ushilyi lwayiitorya mimuyo mikasha naambo vayaante, na ishiisa ndwari ta wo ngata na unana lwa wo ngata.
40010002	Na marina a vakyiloshony kyakwe ikumi na vavii akee ule, Wa mbee ni Simion avaangwa Petro, na Andrea akee mwanamaye. Yakobo akee mwana wa Sebedayo, na Yohane akee mwanamaye,
40010003	Filipo, Bartolomayo, Toma na Matayo yeto akee nndedemi, Yakobo akee mwana wa Alfayo na Tadayo,
40010004	Simion akee wa yewo vakaari iringa ngata ya Kiyuda, na Yuda Iskariote yeto alenndiingya.
40010005	Yewo ikumi na vavii Yesu mmbo alevaruma kavavavasa ashaambaa, “Nta mulaire shia ya vandu va masanga. Nta muri wa Vasamaria mulaange nafo-fo.
40010006	Enderuuyeny vandu va Israeli yewo varekye sha moonri.
40010007	Na elyi murie shia endeny mwiikapaa weele mwaambe, ‘Umangyi lwa iruveeu lwamaafukya.’
40010008	Yewo valwee vashiiseny yewo vafu varuteny, yewo va ivave veremuteny, mimuyo yeyo mikasha yaanteny; mwankiniingwa kya ruu, kevekiniingyeny-fo ruu.
40010009	Muleepoo saabu nta fesa nta ukova lwa iiniva kisiny;
40010010	nta mulakamare mboloko ya shia nta soori ivii, nta nsengye. Nndu nndundi mmbo asumani iniingwa shoonga yakwe.
40010011	Na kwakooya mushaangaa muriny wa vandu ukava nniini ao ni n-du lolen-fo warya nndu eefo asumani mfo kundo mushekaa kutani mwakwiipoo-fo.
40010012	Na elyi mushaangaa efo mmba iidikireny.
40010013	Kwakooya ni mmba isumannyi kiidikiro ekyo kyany nakyo mmbo kisheikayaa, na kwakooya kulaore isumannyi kiidikiro ekyo kyany, mmbo kishemuwuiyaa.
40010014	Na kwakooya nndu ara nalamuwarya, nta yaaranya marero any, somukeny efo mmba yeyo, naakwa ni efo muriny yeto mwiikakapaa kiluulyi efo marendeny.
40010015	Ni kya dede shamuvia, ‘Ekyo kya uruka lwa Sodoma na Gomora kishangwaa nkonu yeto wa mwaandu ngota kya muri yeto.’ “
40010016	“Llen-te mmbo shamuruma mukee sha moonri akee nnang'ani ya fite fya ngoroshony. Veny sha shoka tikee shirango, muveva sha mbeta tilashevikaa ntambo.
40010017	Na yeni kwiiseny na vandu. Mmbo vashemurambikyaa efo ikwaanuny lya masiingo, na efo mmba tawo teeterevya vavemukapa na ngova.
40010018	Naakwa ni efo usanguny lwa vashilyi vaniini na vamangyi musherawaa-fo kimaruma kyakwa kive nkyo ukureeki lwa efo kwawo na kwa vandu va masanga.
40010019	Na kyeeri vamurambikya-fo nta mulasaukwa kindo mushaambaau. Mashika kyeeri ekyo kyeni mmbo musheniingwaa kya yaamba-u.
40010020	Mashika veerera-u nshi yeni-fo ni Mumuyo wa Nde waany, mmbwe areraa-u akee efo miriminy yaany.
40010021	Kya indi mwanamaye wa nndu akaa nanderambikya-fo mwanamaye nandewaawa, na ndeye wa nndu nanderambikya-fo mwana. Na vana wa nndu vakwiipoo kya isua vamiku vawo vandevarambikya-fo vandewaawa.
40010022	Na yeni mushevaa veesuwa mmbandu woose kimaruma kya irina lyakwa. Indi yeto asisirya-u kafika mafurummyony, mmbwe akirwaa.
40010023	Naasa kwakooya vashemurishisaa vamwaante muriny mmbe, enderishyeny ungyi. Ni kya dede shamuvia, ‘Nta mmushekwanisaa miri yeyo ya kunu Israeli-fo, kulaore Mwana yeto wa nndu ansha.’
40010024	Na nndu wa kiloshyony nta nnairye llosha wakwe-fo, nta nndu kishinga nnairye nndumi wakwe-fo.
40010025	Mmbo kimaa nndu wakiloshyony kwakooya ava sha llosha wakwe; na nndu kishinga kaveva sha nndumi wakwe. Vantana vambaanga yeto muni kyeny Belsebuli afikaany kya va kyeny kwakwe nshi kishiiryaa kilanya?”
40010026	“Naasa nta mulavairyae-fo shamashika nkwiifo kindo kikee kisikye kire kilalollyo-fo. Nta kindo kiifo kisurumi kire kilamanyika-fo.
40010027	Ekyo shamuviiya ireemeny endekyaambeny efo seny. Na ekyo mwamiita muvereryo kuriny endekyaambeny musaamye mmbeeu.
40010028	Na yewo vewaa mwiili yeto wa nndu nta valashiidimaa iwaa nrima yeto nta mulavairyae! Kilanya mmbo mushiiryaa yeto aidima ireta nrima na mwiili fi fivii firekye yefo murony wa Gehena.
40010029	A ngyuruu ivii nshi tikumbwaa senti imwi? Nta lumwi lwa vayo lluwaa si kulaore Nde yeto waany aishi-fo.
40010030	Na yeni naakwa ni fii ta efo nrweny wany mmbo tikee sheekeni toose.
40010031	Naasany nta mulairyee! Mmbo mwiirye ngyuruu na tikava shiingyi.”
40010032	“Naasa wo nndu ankureekaa-u kyakwa efo fisanguny fya vandu, neeny nshevekureekaa-u kyakwe efo kisanguny kya Nde wakwa wa efo iruveeu.
40010033	Na wo nndu ashikana efo fisanguny fya vandu neeny nshevenkanaa efo kisanguny kya Nde wakwa wa efo iruveeu.”
40010034	“Nta mulakusare mmbo shisheye yeende ufoo kunu urukeny. Kindo shisheye yeende nshi ufoo-fo ni usu.
40010035	Mmbo shisheye ilakanisa nndu na mwana na mwana wa kyika na maye, na mwalyi na mammi wakwe.
40010036	Na yewo va kyeny kwa nndu vaveva mmbo vakiduva vakwe.
40010037	Na yeto mwiikunda ndeye ao maye ngota yen, we nshi nndu ashisumannyi-fo. Na yeto mwiikunda mwana wakwe wa womi ao wa kyika ngota yeny, we nshi nndu ashisumannyi-fo.
40010038	Na yeto nalakurika nsalaba wakwe neeshilatya, we nshi nndu ashisumannyi-fo.
40010039	Yeto mwiikuwonisya muu wakwe mmbo asheuretaa. Na yeto mwiikuretya muu wakwe kikava ni kimaruma kyakwa mmbo asheuonisaa.”
40010040	“Na yeto amuwarya efo kyeny kwakwe ni yeny ashiwarya. Na yeto ashiwarya yeny mmbo awarya yeto aleshiruma.
40010041	Na yeto awarya nndu nkisuku aishi ni nndu nkisuku, mmbo aniingwaa waavi lwa nndu nkisuku. Na yeto awarya nndu nsumanu aishi ni nndu nsumanu mmbo aniingwaa waavi lwa nndu nsumanu.
40010042	Na vandu yewo vafwafwa naakwa ni yeto umwi nsi nndu kanrita mura mweni na aishi mmbo akee wakiloshyony kyakwa, shamuvia kya dede waavi lwakwe llukaa lureke-fo.”
40011001	Naasa Yesu ekimaa ivavasya valya vakiloshyony kyakwe ikumi na vavii, kakwiipoo kulya vakai nandelosha vandu na iwoongoya mbony efo miriny yaawo.
40011002	Naasa elyi Yohane akee kulya kifinngyony kashevio mbony ta mashora Kristo aifo arundaa, naasa kanrummya nrumi karika vakiloshyony kyakwe vavii.
40011003	Kandemmbia, “A yewe mmbwe ulya avereyo nashe ao lukavereya ungyi ndesa?”
40011004	Na Yesu karouwa kavavia, “Kweenngye mundevia Yohane kindo mwamiita na ikilolya.
40011005	Vandu vafu miso veefo valolaa, na vandu vakee miketekete veefo vasheendaa, na va ivave veefo vasheeremukaa, na vandu vafu maarwi veefo vashiitaa; na vandu vafu veefo varutwaa, na vandu vakiva veefo vashoongoywaa nrumi ya Iruva ya nsia.
40011006	Na ngoma nndu nalautau nsindara yaa kwakwa.”
40011007	Naasa elyi vandu valya varie shia yeewuya, Yesu kapooka irera na vandu valya vakuummbye-u kavavia kya Yohane kaamba, “A kimaruma mukakwiipoo kyeny mukandefika kulya kasa nkyoki? A ndesa ni indelola ikongye lyivivitwa-vivitwaa ni uraato?
40011008	A kindo kilemuuta kikammufita-fo nkyokyi? A ndesa ni indelola nndu aree soori shisha! Vandu varee findo fisha ekawo vakee efo mmba ta kimangyi.
40011009	A kilemuuta kulya kyeny kikammufita-fo nkyokyi? A ndesa ni indelola nndu mwaauya fisuku? Ee-da na yeny shamuvia mmbo aveng'ani kailanya nndu nkisuku.
40011010	We mmbwe ulya akee mwaambe efo mareiyony meele kaambawa, ‘Akau nrumi wakwa shanruma nakwiirye mbee, nandekusongoya shia yafo.’
40011011	Ni kya dede shamuvia, ‘Nnang'ani ya vandu woose valembonika kulandekwiipoo-fo nndu ang'annyi Yohane Mbatisi-fo. Indi efo umangyi ny lwa iruveeu, nndu aifo akee n-du ya vengyi mmbo amwiirye.
40011012	Na kipookya fyeeri efyo fya Yohane Mmbatisi fika ulaalu, umangyi lwa iruveeu mmbo lwatirwa na finya, na vandu vaafinya vakava velurakwa-u.
40011013	Kimmba veawuya fisuku woose sanda na uvavaso, mmbo valeva veamba fisuku kumande Yohane.
40011014	Na mukakunda iirikya we mmbwe Elia ulya akee nteerye nashe.
40011015	Nndu atiri maarwi a yaaranya navearannya!’
40011016	A irika elyi lya vandu yeva shilyiinanise neekyi? Mmbo lyifwanani na vana vadu vakaa ando a singira vakavaangana na wooroyaawo.
40011017	Vakaamba, ‘A elyi lwamukapya fivale neeni mulafini? A elyi lwakapa kiiyo neeni mulakape mbafu?’
40011018	Yohane mmbo alesha nafo nalakee nndu mwiilyaa nta mwiina, nawo vakaamba, ‘Mmbo atirwa mmumuyo nkasha.’
40011019	Mwana yeto wa nndu kasha nafo akee mwiilyaa na mwiina vakauya yaamba, ‘Akakau makilya na makina mfinyo, kaveva na mbuya ya vadedemi na valyamari,’ kikava waarya lwa Iruva mmbo lukooya ivinga, kyuuka na efo mashoreny a vayo.”
40011020	Naasa kapooka isakira miri ilya kundo kuleutikya mashora akwe a wiidimi meengyi, na vandu nta valaute-u yaalashika efo miriminy.
40011021	Kaamba, “Oshiny lwafo yewe Betisaida! Mashika kulya Tiro na Sidoni, kwee mmbo kuleutikya mashora a wiidimi sha alya aleutikya efo kwany, kwee valemaalashika efo miriminy kasha na iraa masara a ukiva na ikoollya ifu,
40011022	Indi shamuvia, ‘Ekyo kya Tiro na Sidoni mmbo kishangwaa nkonu yeto wa mwaandu ngota yekyo kyany.’
40011023	Na yewe Kapernaumu kuleroswa kwatana kwakooya iruveeu, mmbo kushoolotwaa kufike ando a vafu! Mashika kulya Sodoma kukooye mmbo kuleutika-fo mashora a wiidimi sha alya aleutika kwafo, mmbo verewaa-u vafike nkonu wa inu.
40011024	Indi shamuvia, ‘Nalyo ekyo kya Sodoma mmbo kishangwaa nkonu yeto wa mwaandu ngota ekyo kyafo.’ “
40011025	Naasa kyeeri yekyo kyeni Yesu kaalwa kaamba, “Shakwaarafuma paa woi Nde kukee Nndumi wa efo iruveeu na wa masanga, kimmba mbony yeti kwatisuruma vandu vaarya-reu, na yewo varango, kwawuya itirambuya vakoku.
40011026	Ee-da Nde, ni indo kilevekusenya.
40011027	Mmbo shilerambikywa findo fyoose ni Nde-yaakwa. Nta nkwiifo nndu aishi Mwana-fo kulaore ni Nde. Nta nndu aishi nde-fo, kulaore ni Mwana, na nndu yeto Mwana ankunda inrambuya.
40011028	Kusheyeny na kwakwa yeni moose mwivinaa, mukee varovye mmario, na yeny nshemwiimurisaa!
40011029	Endeny raare neeny mukufunde kwakwa, shamashika shikee mfoo shavekunyiisa na nrima, llyoo-ny musheonisyaa mirima yaanga kiimuyo.
40011030	Mashika raare yakwa ikee shisha na irio lyakwa likava yaangu.”
40012001	Kyeeri kilya Yesu kaira mareminy a nganu elyi lya nkonu wa Sabato. Valya vakiloshyony kyakwe vakalyiwa nshaa, vakapooka yuurushwa fyaa fya nganu vakasisasisa vakalya.
40012002	Naasa Vafarisayo vekilolya vakaamba, “Lla-te vakiloshyony kyafo mmbo vatana kindo kilatiri mumu weetana nkonu wa Sabato.”
40012003	Nawe kavavia, “A mmbo mulandesomi shaasa Davidi aletana kyeeri eetirwa nshaa we na valya eeryani nawo?
40012004	Shaasa aleanga na efo mmba ya Iruva vakalya mikate ilya ya kideesyo, nayo nta we nta wooroye valeetiri mumu weelya, kulaore ni Vakohani veni?
40012005	A ndesa mmbo mulandesomi efo mavavasony kya vakohani yewo elyi nkonu wa Sabato mmbo vaimbwa Sabato nta valatiri uvingo.
40012006	Na yeny shamuvia, ‘Ekyi kyikee yaa mmbo king'annyi mmba ya Iruva!’
40012007	Na kilya kikee kirere kyeamba, ‘Kishisenyi ni ilyillya vandu, nshi irasyo-fo, kwee mwenkimanya shaasa kikai, nta mmweekundaa idenga vandu yeva valatiri uvingo-fo.’
40012008	Shamashika Mwana yeto wa nndu mmbo akee Nndumi wa Sabato.”
40012009	Nalyo kakwiipoo alya vakai kafika efo mmba yaawo yeeterevya.
40012010	Nalyo akakau nndu aifo atiri woko lukee kitongororo. Nawe vakammbesa vakaamba, “Kwiifo mumu-ro weeshiisa nndu nkonu wa Sabato?” Nyeeli vasia kyeenkumba.
40012011	Nawe kavavia, “A mmbo kwiifo nndu kunu kwany atiri mburu yakwe imwi nsi kakooya yamooloka kiroriny elyi nkonu wa Sabato, kara nalayuuta-fo?
40012012	A nndu nshi we ailannyi mburu deny? Naasa mmbo kuveefo mumu-da weetanya vandu mesha nkonu wa Sabato.”
40012013	Nalyo kavia nndu ulya, “Orwa woko lwafo!” Nawe kaorwa. Lukawuya iva usha sha yelo lungyi.
40012014	Na Vafarisayo vakasomuka vakandenruvya shila vasie mwaanya wa immamita.
40012015	Naasa Yesu kamanya kakwiipo-fo.
40012016	Vandu vakallatya veengyi nawe kavashiisa woose kavavia nta mulasheevia nndu.
40012017	Na kimaruma kikeenda indo ni kilya kilererwa ni nkisuku ulya Yesaya kyeamba,
40012018	“Akakau nndundi wakwa shilensauwa, mmbwe nkunde wakwa ashisetye nriminy, neeny nshemmbikya Mumuyo wakwa nankaye. Nawe ashoongoyaa vandu va masanga ngaa ya songosiny.
40012019	Nawe nta nalashaandwa myaandu nta nalashekoomaa. Na unyanga lwakwe nta lulashiitiwa efo shia.
40012020	Na irere lyikee ibobore nta nnyashelyifishaa-fo, na uruu lufumbyaa nsu nta nnyashelurumyaa-fo. Mmbo ashekapannyaa efyo fya usumanu fivinge.
40012021	Na irina lyakwe llyo vandu va masanga vashelyivikaa nsia.”
40012022	Nalyo keengyo nndu atirwa mmumuyo nkasha, avekee mfu miso, kaveva mbimbi. Nawe kankira. Nndu ulya mbimbi kawuya irera na ilola.
40012023	Naasa vandu valya vakuummbye-u mamwiingyi vakaising'ang'a. “A ndesa yeu mmbwe mwana ulya wa Davidi?”
40012024	Na Vafarisayo vekiita kiirerwa indo vakaamba, “Yeto nta nnyaanta mimuyo mikasha kulaore ni elyi aekywa ni Belsebuli yeto akee nniini wa mimuyo mikasha-fo.”
40012025	Nawe kamanya makusaro alya awo kavavia, “Wo umangyi lwiifo lukaraukana lukakukapa weni mmbo luwaa. Na wo muri wa vandu wiiyo naakwa ni mmba ikaraukana ikakukapa sheni nnyikaaufo.
40012026	Na kwakooya satana ashaantaa satana urooye, mmbo araukana kakukapa muni. Naasa umangyi lwakwe mmbo lushidimaa ikaa-u inda?
40012027	Na kwakooya yeny mmbo shaanta mimuyo mikasha sheekywa ni Belsebuli, a vana yewo vany wo mmbo vaanta vaekywa mmbiny? Kimmba ni indo mmbo vashemuutyaa uvingo.
40012028	Indi kwakooya shaanta mimuyo mikasha sheekywa ni Mumuyo wa Iruva, akakakyo mwammaafukywa ni umangyi lwa Iruva-te!”
40012029	“Ao ni inda nndu ashiidimaa yaanga efo mmba kwa mwaafinya nandekamara-fo fiiya fyakwe, kwakooya kulaore ampooka ifinga mbele mwaafinya ulya? Llyony ashekamaraa fya efo mmba kakwe nafimaa-fo.
40012030	Nndu nalakee wa kyaalu kyakwa mmbo akee nkiduva wakwa. Na yeto nalasheekyaa isanyirya mmbo anyanyataa.
40012031	Kimmba ni indo shamuvia, ‘Kya wo ulyamari lwa nndu na kya wo kyaararo kya nndu mmbo asheonaa ifwaaywa. Indi kya kyaararo kya yaarara Mumuyo Mweele, kyeekyo nnaonaa ifwaayo-fo.’
40012032	Kwakooya nndu arera kya imina Mwana yeto wa Nndu asheona ifwaaywa. Indi kwakooya nndu arera kya imina Mumuyo Mweele, ekyo kyo nnaonaa ifwaayo-fo, nta meendi a ulana yelu nta yelo lwiishaa-fo.”
40012033	“Allweny nri uve nsha na ndunda ta vayo tiveshia. Ao allweny nri uve nkasha na ndunda ta vayo shikasha.
40012034	Yeni ufyari lwa shoka a ni inda mushiidimaa irera kisha mummbe vakasha? Mashika efyo fiishwe efo nriminy mfyo kana kafirera.
40012035	Na nndu yeto nsha efyo fisha asurumyi kaveva mwiiutya vandu fisha.
40012036	Indi shamuviany Wo kirero kya ngula vandu varera mmbo vashekireellywaa nkonu yeto wa mwaandu.
40012037	Shamashika marero afo nng'u kusherumbuywaa nang'u kwiivingaa, na marero afo-se kusherumbuywaa nang'u kwiivingwaa.”
40012038	Nalyo velosha va mavavaso vaiyo maata na Vafarisayo vakaallwa vakaamba, “Llosha, mmbo lukunndye lulollye wende kwafo!”
40012039	Nawe kavavia, “Irika elyi yeesi llyiraiye utuusi mmbo lyilanngye lyoorwa wende. Nta llyikaa lyiniingwa wende-fo, kuuta ni wende lwa nkisuku Yona.
40012040	Mashika shaasa Yona alekaa efo ndewuny ya ikunga lyilya iniini kamaa-fo mikonu iraru kio na nsanyiny Mwana yeto wa nndu ni kiwo-da ashevekaa efo si namae-fo mikonu iraru kio na nsanyiny.
40012041	Vasero va kulya Ninive mmbo vashekwiipoo vasalale-u nkonu yeto wa mwaandu amwi na irika elyi valyuutye uvingo, mashika wo valekurya llya valeongoywa mbony ni Yona.
40012042	Mangyi ilya ya kyika ya kulya taari ya sinde mmbo ashekwiipoo nkonu yeto wa mwaandu nasalale amwi na irika elyi nalyuutye uvingo. Shamashika, we alesha auka kishingony kya masanga nandearanya ufundo lwa Solomoni. Na ekyi kyikee yaa akakyi nkiniini kikailanya Solomoni.”
40012043	“Na Mumuyo yeto nkasha kwakooya vansomuka nnduny, mmbo uraaraa kundo kulatiri mura wiisyaa ando a iimuya ulaoni.
40012044	Nalyo ukaamba, ‘A shindewuya na mmba ilya kundo shilesomuka.’ Ukasha nang'u ukakooya ilelwa ikee shaaiye na ishopwa.
40012045	Nalyo ukaenda ukandeende mimuyo ingyi mikasha mfungare ikee myeesi ngota to mweni. Ukasha uryani nayo, nayo ikaanga nafo ikaallwafo kwekaa na mbony teefurumya ta nndu ulya tikakashaa ngota tilya ta mbee. Na kya irika elyi yeesi ni indo-da ekyo kya vayo ni indo kisheendaa.”
40012046	Naasa eefo areraa indo na vandu valya vakuumbye-fo nkuka, akakava maye na vanavamaye vansha nau vasalali yoo poo vakunndye irera nawe.
40012047	Naasa nndu umwi kammbia, “Akakawo mau na vanavamau vasalali yoo poo vakunndye irera neewe.”
40012048	Nawe kaalwa kavia ulya ammbia, “A ma ni vi? Na vanavama?”
40012049	Kooroya vakiloshyony kyakwe woko, kaamba, “Yeva mmbo ma na vanavama.
40012050	Mashika wo nndu atana efyo fisennyi Nde-yaakwa wa efo iruveeu, yeto mmbwe ava mwanama na mfwama na ma.”
40013001	Naasa nkonu ulya mweni Yesu kasomuka efo mmba kandekaa rembo alya mbaambaa ya yeeve ilya.
40013002	Na alya akai nsemu mwiingyi wa vandu ukandekuumbya-u. Nawe katana asaama na efo, ngalaveny kandekaa-fo rembo. Na nsemu ulya wa vandu ukuumbye-u ukasalala yoo waambeu.
40013003	Nawe kavavia mbony shiingyi asheera fyaaso kaamba, “Akau nndu mweera mbeu alekwiipoo kandeera mbeu takwe.
40013004	Nalyo eefo asheeraa tilya maata tikooloka yoo mbai ya shia. Na ndeye tikasha tikalya tikamaa.
40013005	Na tilya tingyi; tikooloka ando iwe lyikwaalye si, alatiri uteri wiingyi. Tikamya na kyaangu, neelyi tilatiri uteri lufikye si.
40013006	Indi elyi mwi ulevaa tikaya tikanaa, neelyi tilasotye miraarii si tikauma.
40013007	Na tilya tingyi tikooloka ando a miingeny. Miinga ilya ikarwa, ikatisisira,
40013008	tingyi tikooloka ando a uteri usha, tikaraaka fimu. Kimwi kikavika iyana, na tingyi makumi arindaru, na kingyi makumi araru.
40013009	Na nndu atiri maarwi earannya navearanya!”
40013010	Naasa valya va kiloshyony kyakwe vakasha na yoo akai vakammbia, “A kimaruma kwarera nawo kusheraa fyaaso nkyokyi?”
40013011	Nawe kaallwa kaamba, “Yeni mmbo mwaniingwa imanya mbony tikee shirike ta umangyi lwa iruveeu. Indi kya yewo wo valaniingwa.
40013012	Kimmba nndu atiri kindo mmbo aniingwaa fiingyi katana afumbukywa. Indi yeto nalatiri kindo, mmbo asokwaa na kilya akooya atiri.
40013013	Nkyo kimaruma sharera nawo shisheraa fyaaso, mashika ilola valolaa valalollyaa, na yaaranya vaarannyi nta valaite nta iitumuso.
40013014	Na kisuku kilya kya Yesaya nng'u kyainukya kyeamba, ‘Yaaranya mushearannyaa mulamanyaa na ilola mulole mulalollyaa.
40013015	Mashika vandu yeva ngoo tawo tammba shuumu. Nawo vakava varoo yaaranya. Na miso awo vakasingira, naambo valakooye ilollya, nta iipuye kindo na maarwi awo, nta iipuye kindo na ngoo tawo wooke efo shieny tawo na yeny shivakire.’
40013016	Indi yeni miso any ava a ngoma mashika alollye kindo, na maarwi any, mashika aitye kindo.
40013017	Ni kya dede shamuvia, ‘Vakisuku veefo veengyi na vandu va usumanu velangye ilollya yekyo mulollye yeni, valalollye, na iita yekyo mwiitye yeni valaite.’ “
40013018	“Naasa yeni arannyiny-te kyaaso ekyo kya mweera mbeu shaasa kyikai.
40013019	Wo nndu aifo ashearannyaa kirero ekyo kya mbony ta umangyi lwa Iruva nalaitumuso mmbo asheywa ni yeto nkasha. Kasherakwa-u mbeu yeyo sheere efo nriminy wakwe. Nto mbeu tilya tilewa efo shia.
40013020	Na kya yeto tileerwa ando iwe lyikwaalye si. We mmbwe nndu mwaarannya kirero ekyo. Nalyo yeni kakyiwarya na nsia nriminy.
40013021	Na kindo atura ni miraarii. Mmbo akee nndu wa veru-veru. Kwakooya ashaatarwaa ao irishiswa kimaruma kya ndera yeyo, nalyo yeni kauta-u nsindara.
40013022	Na kya yeto tileerwa efo miingeny, we mmbwe mwiirannya ndera yeyo kandetirwa ni ngyusau ta muu yeu na ilembwa ni masaa, nafyo fikansisira na ndera yeyo ikakaa indo ilavika kimu.
40013023	Na kya yeto tileerwa ando a uteri usha, we mmbwe nndu mwiirannya ndera yeyo kaitumuso. Naasany kandevika fimu. Umwi kavika iyana, ungyi makumi arindaru, ungyi makumi araru.”
40013024	Na kyaaso kyingyi kaveera kaamba, “Umangyi lwa iruveeu lulesha ifwanana na nndu aleenda yeera mbeu shisha efo ireminy lyakwe.
40013025	Naasa elyi vandu valele rony nkiduva wakwe kasha nau. Kaera mbeu ta mamburu nnang'ani ya nganu tilya, kakweengya.
40013026	Kyasia, elyi mbeu tilya tamya tikava mooro na iraaka, nalyo mamburu alya akavelollywa paa.
40013027	Naasa mashinga a nndu ulya muni irema akansheya akammbia, ‘Ale Nndumi! Yewe kuleera mbeu shisha efo ireminy lyafo-ndi? A kundo lyoota mamburu alya nkwi?’
40013028	Nawe kavavia: Ni nkiduva alekitana. Mashinga alya akammbia, ‘A ndesa kwakunda lundesanyirya?’
40013029	Nawe kaamba, ‘Ode, elyi musanyiryaa mamburu yoo, naambo mulaillwe nganu mutisande nang'u.
40013030	Reny fing'ani fii-fivii ando amwi fifike yoo maveiyony. Na elyi kwamfika maveiyony, neeny mmbo nsheviaa yewo veevyaa Pookeny isanyirya mamburu alya mufinge fikonde fikonde andevivyo murony. Na nganu to tivikwa efo mbesheny yakwa.’ “
40013031	Na kyaaso kingyi kaveera kaamba, “Umangyi lwa iruveeu mmbo lufwanani na mbekye imwi ya haradali. Nndu mmbo aleiipoo kandeyeera efo ireminy lyakwe.
40013032	Nayo mmbo ikee shinnywa ngota mbeu toose. Indi kwakooya yang'ana ikava niini, ikailanya mare alya akee maronge-fo eelonga shoonga, ikava nri mweni. Na ndeye ta efo nginiiu tikatana tasha ishevika fifuri fyavayo marambeny a vayo.”
40013033	Na kyaaso kingyi kaveera, “Umangyi lwa iruveeu mmbo lufwanani na kinruwo kitarang'aa kyeefumbisa nswa. Nndu nka kakiipoo kakisanda na nswa fideeva firaru. Nato ukatana wakwaana itarang'a deny.”
40013034	Naasa mbony yeto toose Yesu alevia vandu valya vakuummbye-u aveeraa fyaaso. Nta nalavavie kindo kulaore aveera fyaaso-fo.
40013035	Na kimaruma kikaenda indo, ni kilya kilererwa na kana ka nkisuku ulya Yesaya naambo kikooye iinukya-u kyeamba, “Nshetarammbwaa kana kakwa sheere fyaaso shipare mbony yeto tekee shirike uka mapookyony a ulana yelu.”
40013036	Nalyo Yesu kasama vandu valya vakuummbye-u nkuka, kaenda efo mmba. Valya vakiloshyony vakasha ikuumbya yoo akai, vakaamba, “Lukapye nsuka wa kyaaso yekyo kya mamburu a efo ireminy, mbee!”
40013037	Nawe kaallwa kavavia, “Yeto mweera mbeu yeto shisha ni Mwana yeto wa Nndu.
40013038	Na irema elyo ni ulana yelu. Na mbeu yeto shisha ni vana va efo umangyi ny. Na mamburu yoo ni vana va yeto nkasha.
40013039	Na nkiduva yeto aleera ni mmbishwa. Na mailullyony ni yoo masiiyony a ulana yelu. Na veelula ni vasu va Iruva.
40013040	Nasaany shaasa mamburu asanyirywa akandevivywa murony, na yoo masiiyony a ulana yelu ni indo-da kishevaa.
40013041	Ni Mwana yeto wa nndu asherumaa vasu vakwe, vandesanyirya yewo veende misindara woose yuutwa efo umangyi ny lwakwe, na yewo vetana fya kiila.
40013042	Nawo vavaere efo irininy lya muro. Nafo kushekaa-fo kiiyo na irafunnya mayoo.
40013043	Llyo yewo va usumanu vashevaa paa sha mwi mweni; vekee efo umangyi ny lwa Nde-yaawo. Yeto atiri maarwi earannya navearannya.”
40013044	“Lyingyi umangyi lwa iruveeu mmbo lufwanani na masaa akee masurumyi ando a ireminy. Nndu kaakooya, kawuya yaalyikya. Na elyi atirwa indo ni nsia kandekumba fyoose atiri kandeura irema lyilya.”
40013045	“Na lyingyi-se umangyi lwa iruveeu mmbo lufwanani na nndu mwiikapa mbusha aruuyaa samana ta ngata shisha.
40013046	Naasa kakooya samana imwi ya uuru uniini. Kaenda kandekumba fyoose atiri kasha iyuura.”
40013047	“Na lyingyi-se umangyi lwa iruveeu mmbo lufwanani na nreiyo wa makunga uleolotwa efo yeeveny ukaummbya wo ngata iifo.
40013048	Ukaishwa vakawoomuya na efo waambeu. Vakakaa-fo rembo. Alya mesha vakasanyirya efo fiiyeny fyawo. Na alya maporu vakaeera efo.
40013049	Na yoo masiiyony a ulana yelu ni indo-da kyishevaa. Ni vasu va Iruva vashekwiipoo vanderauwa-fo yewo veesi vavaute efo nnang'ani ya va usumanu.
40013050	Nawo vasheveeraa efo irininy lya muro. Nafo kukaa-fo kiiyo na irafunnya mayoo.”
40013051	“A ndesa mwaitumuso efo fyoose?” Vakaamba, “Ee-da mbee.”
40013052	Nawe kavavia, “Kimmba ni indo, naasa wo mwiilosha mavavaso aloshywa kya umangyi lwa iruveeu, mmbo avakye nndu muni kyeny asurumyi masaa akwe, kava muuta-fo fyeesimba fiiya na fikuu.”
40013053	Kyikava elyi Yesu ammanda yeera fyaaso efyo kakwiipoo efo akai.
40013054	Kandefika kulya muriny wakwe kundo alelelyo. Kavaloshya efo mmba yaawo yeeterevya. Nawo vakaising'ang'a vakaamba, “A nyira nndu yeu nkwi autye urango yelo na fya wiidimi efi atanaa?
40013055	Yeu nshi we mwana wa mwiipasha firi? Na maye nshi we Maria? Na vanavamaye nshi wo Yakobo na Yosefu na Simion na Yuda?
40013056	Na vamfwamaye nshi wo yewo vakee kunu kweru woose? Naasany nkwi nndu yeu autye findo efyo fyoose?”
40013057	Naasa vakatirwa nnyinyira nawe. Na Yesu kavavia, “Nndu nkisuku nnaminwa kulaore ni efo muriny wakwe muni na efo kyeny kwakwe kweni-fo.”
40013058	Naasa nafo nta nalatani-fo fya wiidimi mashika elyi valera valekusirya nawe.
40014001	Fyeeri efi fyeni mangyi ilya Herode kaita kilya kishaambawaa kya Yesu.
40014002	Naasa kavia vasero va efo poo kwakwe, “Ate yeto mmbwe Yohane mmbatisi? Mmbwe muni aleruka auka kwa vafu. Nkyo kimaruma findo efyo fya wiidimi fikatanyika efo kwakwe.”
40014003	Nyeelyi Herode entira Yohane, kamfinga kandemweera efo mmba ya vafinge kimaruma kya Herodia ekee nka wa mwana-maye, we Filipo.
40014004	Mashika Yohane emmbya, “Nkutiri mumu weenrwaa-fo.”
40014005	Nawe kaamba nammbwae, kawuya iiryaa vandu vashekuumbaa, neelyi vaishi Yohane ni nndu nkisuku.
40014006	Naasa elyi kwanfika nkonu weekummbwa llya Herode alewonika mwana ulya wa kyeny wa Herodia kafina yoo nnang'ani yaawo, kasennya Herode.
40014007	Nalyo kanteerya kyaasa elyaa mboo nanniinge kindo ankitereva na kyikava-kyi.
40014008	Nawe kasha nau akee mwaaye mmaye kaamba, “Shiniinga nrwe wa Yohane mmbatisi wekerwa yaa ndeeveny.”
40014009	Na mangyi ilya kating'wa. Indi kimaruma kya valya akee nawo rembo alya shoongeny, naasa kavavasya nandeniingwa.
40014010	Karuma Yohane nanderumbuwa nrwe kulya kifinngyony.
40014011	Naasa nrwe wakwe ukeendwa ukee nndeeveny ukaniinngyo mwana ulya wa kyeny. Nawe keenda ariiye maye.
40014012	Nalyo valya vakiloshyony kyakwe vakasha nang'u vakaipoo nnying'a ulya vakandeurika. Vakaenda vakafitya Yesu mbony tilya.
40014013	Na Yesu ekiita kakwiipoo-fo kirisi kaenda na ngalava. Kafika kundo kulalelwa ekee kyaanya kyakwe muni. Na vandu valya vakuummbye-fo mamwiingyi vakakiita, vakansora-fo vesheendaa na marende vauka kulya miriny yaawo.
40014014	Naasa eekifika mbai ya nruva, kooka ngalaveny, kalollya vandu vasheye ikuumbya-u nkuka. Kavavyo m muu, kashiisa vandu yewo vawo valwee.
40014015	Naasa elyi kwamiila valya vakiloshyony vakasha na yoo akai vakaamba, “Kunu lukai ni kasa koomu, nalyo kwammiila. Naasany tauwany mamwiingyi yeu wa vandu vakweengye efo miriny yaawo; vandekuurya-fo fyeelya.”
40014016	Nawe kavavia, “Mmbatiri kimaruma kya yeenda-fo, yeni vaniingeny fyeelya.”
40014017	Nawo vakaamba, “Nta llutiri kindo yaa-fo kulaore ni mikate iraanu na makunga avii nsi.”
40014018	Nawe kavavia, “Sheengyeny findo efyo na yaa!”
40014019	Naasa, kavavasya vandu valya vakuummbye-u vavikwa rembo yoo mareny. Kawarya mikate ilya iraanu, na makunga alya avii. Kalla efo iruveeu kaana Iruva. Kaifisha-fisha fyenga. Kaniingya vakiloshyony kyakwe mikate ilya. Na vakiloshyony vakandeavya vandu.
40014020	Vakalya woose vakawuura. Vakaveipoo fipereshu filya fyasaa, ikaishwa mikusha ikumi na ivii.
40014021	Na valya valelya ni womi vafye sha fiku firaanu kuuta-fo vaka na vana.
40014022	Naasa karika valya vakiloshyony kyakwe vandesaama neefo ngalaveny vandesongwa iruuka vafike kulya kwa kulya, nawe natani asamana na vandu valya vakuummbye-u.
40014023	Na elyi ansama mamwiingyi ulya kandesaama na kulya ifumbuny, nandeterevya-fo Iruva ekee kyaanya kyakwe muni. Kukafika kweela ekee-fo we muni.
40014024	Naasa na ngalava ilya yamfika efo nnang'ani ya yeeve ilya, yeefo ishaatarwaa m matundulu mashika uraato lweesumani nawo.
40014025	Naasa elyi kukee kufii ikya, kasha na alya vakai asheendaa yoo uwe ya yeeve ilya.
40014026	Vekilolya ashendaa indo uwe ya yeeve vakasavaa. Vakaamba, “Ni nndu wa kwa vafu.” Vakairyaa vakafua uwui-uwui.
40014027	Nalyo yeni karera nawo, kaamba, “Wuiyony muu, ni yeny, nta mulairyae-fo.”
40014028	Naasa Petro karouwa kaamba, “Nndumi kwakooya ni yewe shivavasyaany shishe na yefo kukai shisheendaa yo uwe ya mura.”
40014029	Nawe kammbia, “Kusheye!” Petro kooloka efo ngalaveny kaenda efo uwe ya mura, kasha na alya Yesu akai.
40014030	Naasa elyi alollya uraato lwaira-u na finya kawuya iryaa. Kapooka irekya kafua, kaamba, “Nndumi shaauwa!”
40014031	Nalyo yeni Yesu kaorwa woko kantira kammbia, “Kukee nndu wa kikusiryo kidu! A nkikyi elyi kwatirwa nnyiinyira?”
40014032	Vakasaama na efo ngalaveny uraato lukamalallya.
40014033	Na valya va efo ngalaveny vakasha na yoo akai; vakamoolokya si. Vakaamba, “Ni kya dede yewe ni Mwana wa Iruva.”
40014034	Naasa elyi valemaa iruuka kwa kulya vakafika uruka lulya lwa Genesareti.
40014035	Naasa vasero va ando alya vekimanya mmbwe, vakaruma kulya kundevaangwa vandu va muungony kwawo woose. Vandu vakasha nang'u ishemweengye vandu valwee woose.
40014036	Vakamooshora nta vakupaanyi naakwa ni nse wa soori yakwe ya yeerya. Na valya vaiyo vapaana woose vakaveshia.
40015001	Nalyo Yesu kasheywa ni Vafarisayo na velosha va mavavaso vauka kulya Yerusalemu. Vakaamba,
40015002	A nkikyi elyi vakiloshyony kyafo vava veimmbwa ngyufundo ta vakuu? Mashika vara valasangya maako elyi valya shoonga.
40015003	Nawe kaallwa kavavia, “Nkyiki elyi yeni mwava veimmbwa ivavaso lya Iruva kimaruma kya ngyufundo yeto tany?
40015004	Shamashika Iruva mmbo avavasye kaamba, ‘Indya ndoo na mau. Na yeto aruma ndeye ao maye iwaawa nawaawa.’
40015005	Na yeni mukaamba-le, ‘Kwakooya nndu amina ndeye ao maye, Kavavia efyo mweewarya kwakwa fyeemulela, akakafyo shammefivika five waavi lwa mmba ya Iruva! Naasa, nndu yeto nalakiindye-se nta ndeye nta maye-fo.’
40015006	Na yeni mukaniinga ivavaso elyo lya Iruva lyikarewa mutewa ni ngyufundo yeto tany.
40015007	Mmbo mukee vakunang'ari, Yesaya kamuronga ninsha elyi aleawuya kisuku kilya kaamba,
40015008	‘Vandu yeva ni firomu fyawo vashiinndya nafyo, indi ngoo tawo tikakaa kwaasha neeny.
40015009	Mmbo vashiinndya kikee kya ruu deny, mashika miloshye yaawo valosha ni mavavaso a kivandu.’ “
40015010	Naasa kavaanga mamwiingyi ulya wa vandu naambo vashekuummbya yoo akai. Kavavia, “Aranyiny mwiitumuso!
40015011	Kindo kireveesa nndu nshi yekyo kishangaa na kaniny-fo, ni yekyo kishuukaa kaniny, nkyo kindo kireveesa nndu.”
40015012	Naasa valya vakiloshyony vakasha na yoo akai, vakaamba, “A ndesa kwamanya Vafarisayo vamiita kirero ekyo vakauta-u nsindara?”
40015013	Nawe kavavia, “Wo kindo kivaakye kiiyo kulaore kyammbaaywa ni Nde-yaakwa wa efo iruveeu mmbo kishiiluwaa.
40015014	Vakureeyeny-te! Mmbo vasongoye vafu miso shia vavekee vafu miso wo veni. Na kwakooya mfu miso asongoya mfu miso uroye shia, mmbo vashoolokaa irininy vee vavii.”
40015015	Naasa Petro kaallwa kammbia, “Lukapye nsuka wa kyaaso ekyo, mbee!”
40015016	Nawe kaamba, “Na yeni-da fika ulaalu nta mulandeipuye kindo?
40015017	A mmbo mulandeitumuso sheelyi wo kindo kishangaa na efo kaniny, mmbo kishoolokaa na ndewuny kikauka-fo kikaenda irininy?
40015018	Indi efyo fishuukaa efo kaniny mmbo fisomukaa fyuuka efo nriminy. Nafyo mfyo fireveesaa nndu.
40015019	Shamashika efo ngoony mfo kundo kushuukaa makusaro meesi, na fya uwai, na fya utuusi, na wiivi, na fya urui, na fya ukureekyi lwa wongo, na fyaararo.
40015020	Mfyo efyo fireveesaa nndu. Indi nndu kalya shoonga na maako alakee masangye nshikyo kireveesaa nndu-fo.”
40015021	Naasa Yesu kakwiipoo warya kooka-u, kafika kulya myuungony ya Tiro na Sidoni.
40015022	Nalyo akau nndu nka wa Kikanaani ansha nau, auka urukeny lwa kufii-fii. Kaonisa unyanga, kaamba, “Woi Nndumi kukee mwana wa Davidi, shisarya ukiva lwakwa! Mmbo shitiri mwana wa kyeny atirwa mmumuyo nkasha ukamwaaruva kyuumu.”
40015023	Nawe nalanndouwe nta kirero. Naasa, vakiloshyony kyakwe vakanserikya, vakantereva, vakaamba, “Ntauwe mbee, mmbo afua nnu yoo numa yeeru.”
40015024	Nawe kaallwa kaamba, “Nshilerumwa kundo-fo, kulaore ni kwa vandu va Israeli varekye sha moonri.”
40015025	Nawe kasha nau kamoolokya si, kaamba, “Woi Nndumi sheekya kima kyakwa-te!”
40015026	Nawe kaallwa kaamba, “Nshi kisha nndu nasoke fivana shoonga yaawo neerye fite-fo.”
40015027	Nawe kaamba, “Ee-da Nndumi. Indi naakwa ni fite fikulyiiyaa fipereshu fishaangaraa fyuuka efo meseny a vanndumi va vayo.”
40015028	Nalyo Yesu kaallwa, “Ee nka, kwankusirya-u kiniini-dwa. Kivekuviiyany indo shaasa kwakukunndya!” " Nalyo mwana ulya wakwe kashia kyeeri kilya kyeni.
40015029	Naasa Yesu kakwiipoo-fo kandefika kulya waambeu lwa yeeve ilya ya Galilaya. Kasaama na kulya ifumbuny kakaa-fo rembo.
40015030	Naasa vandu vakamweengya matorito meengyi varie yewo vakee miketekete, na vafu miso, na mbimbi, na fitongororo, na va ngata ingyi veengyi, vakaveera yoo marendeny akwe. Nawe kavakira.
40015031	Vandu valya vakuummbye-u vakasongololo elyi valollya valya fitongororo veshiaa, na valya vakee miketekete vesheendaa, na valya vafu miso velolaa. Nawo vakauta-u ing'anisa Iruva wa Israeli.
40015032	Naasa Yesu kavaanga valya vakiloshyony kyakwe vakuummbye yoo akai, kaamba, " “Mmbo shavavyo mmuu kya nsemu yeu wa vandu. Mashika kwammiira-u mikonu iraru sele vesisirye yaa kwakwa, nta valatiri kindo kyeelya. Nta nshikunndye ivasama indo valakomba kindo-fo, mmbo valemmywaa efo shia.”
40015033	Valya vakiloshyony vakammbia, “A yaa kasa lukai, nkwi lushuutaa mikate miingyi indo yeewuutisa vandu yeva vamiingifwa indo?”
40015034	Na Yesu kavavia, “Mikate mutiri ni iinga?” Vakammbia, “Ni mfungare, na fikunga fiifo fyaangu.”
40015035	Naasa kavavasya vandu valya vakuummbye-fo mamwiingyi vakee rembo.
40015036	Naasa kawarya mikate ilya mfungare na makunga alya. Kaarafuma Iruva kafisha-fisha fyenga, kaniingya vakiloshyony. Valya vakiloshyony vakandeavya mamwiingyi ulya.
40015037	Vakalya woose vakawuura vakaveipoo na fipereshu filya fyasaa, mikusha ikaishwa mfungare.
40015038	Na vandu valelya vafye womi fiku fiina kwauta-fo vaka na vana.
40015039	Naasa kasama mamwiingyi ulya wa vandu. Kandesaama na efo ngalaveny. Kandefika kulya myuungony ya kulya Magadani.
40016001	Naasa Vafarisayo vakansheya na Vasadukayo vakasha imweesa. Vakantereva nawoore wende luuka iruveeu.
40016002	Nawe kaamba, “Nkwaany mmbo mwaamba, ‘Kwiifo kwiishaa ngesa, mashika efo iruveeu kufwani nsoru.’
40016003	Na elyi ngama mukaamba, ‘Inu kwiikapaa mmbwa ya maruruma.’ Mmbo kufwani samu efo iruveeu kukafumba-fumba. Kikavaany fwana ya efo iruveeu, yo mwaidima iimanya indi ngyende ta meendi yaa to mulatimanyi,
40016004	Irika yelyi yeesi lyiraiye utuusi lyisyaa wende. Nalyo nta llyisheniingwaa wende-fo, kulaore ni wende yelo lwa Yona. " Naasa kavara-u kakweengyany.”
40016005	Naasa elyi valya vakiloshyony varuuka vakafika kulya kwakulya, vakakooya vanrekyo iipoo mikate ya kishau.
40016006	Nalyo Yesu kavavia, " “Manyiny mukwiise na kinruwo kitarang'aa ekyo kya Vafarisayo na Vasadukayo!”
40016007	Nawo vakaumburana wo veni na veni. Vakaamba, “Ni elyi lwarekyo iipoo mikate.”
40016008	Nalyo Yesu kamanya kaamba, “Nyira vandu va kikusiryo kyaangu a ekyo mwaumburana kya mikate ilya mwarekyo iipoo nkyokyi?
40016009	A mmbo mulandeipuye nta kindo, nta ikummbwa mikate ilya na vasero valya fiku firaanu na mikusha ilya muleishura fipereshu mmbo yekee iinga?
40016010	Nta mikate ilya na fiku filya fiina na mikusha muleipoo shaasa yeefye?
40016011	A mmbo kyava-se inda elyi mwarekyo iipuye kindo sharerya nshi kya mikate ilya-fo! Naasa kevekwiiseny na kinruwo ekyo kitarang'aa ekyo kya Vafarisayo na Vasadukayo.” "
40016012	Nawo vakaitumuso, ate nshi akundye ivavia vakwiise na kinruwo ekyo kitarang'ashaa mikate-fo, mmbo akunndye ivavia vakwiise na ufundo lwa Vafarisayo na Vasadukayo.
40016013	Naasa elyi Yesu afika kulya Kaisaria ya Filipo Kavesa yewo vakiloshyony kyakwe, kaamba, " “A vandu varera inda kya Mwana yeto wa nndu mmbo akee vi?”
40016014	Nawo vakaamba, “Kwiifo vaamba ni Yohane Mwiibatisa. Vengyi vakaamba ni Elia. Vengyi vakaamba ni Yeremia ao ni nndu wa vakisuku umwi.”
40016015	Kavavesa, “A yeni mmbo mwaamba yeny ni vi?”
40016016	Simon Petro kaallwa kaamba, “Yewe ni yewe Kristo kukee Mwana wa Iruva yeto muni muu!”
40016017	Yesu kaallwa kaamba, “Ngoma yewe Simion wa Yona! Mashika kyakurambuya ekyo nshi nndu wa vandu-fo Nde-yaakwa wa efo iruveeu.”
40016018	Naasa neeny shakuvia-le, “Yewe ni yewe Petro, na yaa iweu elyi ntannyau mmba nnyo siri yakwa. Nalyo nta finya ta ufu ntilyiidimaa-fo.
40016019	Mmbo nkuniinngyaa ngyufunguo ta efo umangyi ny lwa iruveeu. Na kindo kwankifinga kunu urukeny, na efo iruveeu ni kiwo-da kyaveva kifinge. Na kindo kwankiporommwa kunu urukeny, na efo iruveeu ni kiwo-da kyaveva kiporommwi.” "
40016020	Nalyo kavavasa yewo vakiloshyony nta valandevie vandu vaambe we mmbwe Kristo.
40016021	Naasa fyeeri filya fyeni Yesu kapooka yoora valya vakiloshyony kyakwe mmbo kikee kirummbwe, nandefika kulya Yerusalemu nandelyisyo-fo ukiva wiingyi mmasiingo a uruka na Vakohani yewo vaniini, na vaarya va fitabu. Na iwaawa navewaawa, na elyi lya nkonu wa kararu narukeny.
40016022	Nalyo Petro kanrwaa na mbai. Kapooka inkeemmya kaamba, " “Ekyo Iruva nakiite kwaasha nakamwi! Kindo sha ekyo kilakuwonise-fo!”
40016023	Nawe kainduka kavia Petro, “Kwiipoo wuya numa yakwa Satana! Mmbo kwava nsindara-akwa! Mashika ekyo kikee nrweny kwafo nshi ekyo kya Iruva-fo, ni ekyo kya kivandu.”
40016024	Nalyo Yesu kavia yewo vakiloshyony vakwe, “Kwakooya nndu akunda ishilatya kuti nasue mwiili wakwe muni, nakurike nsalaba wakwe, nashilatyeeny!”
40016025	Mashika nndu yeto akundaa ikira muu wakwe mmbo asheuretaa. Na nndu asheeraa muu wakwe sakyeny kwakooya ni kimaruma kyakwa, mmbo ashuuwonisaa.
40016026	Mashika iviiri nndu ashuutaa-u nkyokyi kwakooya asheonisaa ulana loose luve mbusha yakwe, karetya-fo muu wakwe? Ao kindo nndu avikaa kyeewouwa muu wakwe nkyokyi?
40016027	Mashika mwana yeto wa nndu isha asheshaa aree usuri lwa Ndeye aryani na vasu vakwe va efo iruveeu, nalyo nandetaa wo nndu kiinani na mashora akwe.
40016028	Ni kya dede shamuvia, “Vandu vasalali yaa indi kwiifo valashoshaa ufu kulaore valollya Mwana yeto wa nndu ashe akee na umangyi lwakwe.”
40017001	Nalyo kukaira-u mikonu irindaru, Yesu kaipoo Petro na Yakobo na Yohane we mwanamaye wa Yakobo, kavasaamisa kundo kwa ifumbuny yaasha vakee kyaanya kyawo veni.
40017002	Nalyo kaalashika fwana yakwe valollye. Kisangu kyakwe kikamika sha mwi mweni. Na soori takwe tikava shaa pyai sha sa sheni.
40017003	Nalyo akakava Mose na Elia vansha nau ikoora nawo, vakarera nawe.
40017004	Naasa Petro karouwa kavia Yesu, “Nndumi nkisha elyi yese lukee kunu! Kwakunda ntanaa matengo araru, lyimwi lyafo, na lya Mose lyimwi, na lya Elia lyimwi.”
40017005	Arera indo nalandesyado akalyi ifishi lyitiri sa lyikavavikya kirishe. Akalu na unyanga luvaangaa luuka efo ifishiny lukaamba, “Akakau Mwana wakwa nkunde, yeto shilensauwa, mmbwe mushemwaarannyaa!”
40017006	Naasa valya vakiloshyony vaita kiireraa indo vakawa si na fisangu vakairyaa nnu.
40017007	Yesu kaserikya nau kavapaana, kaamba, “Kwiipony-te! Nta mulairyae-fo!”
40017008	Vakainuya miso na uwe valakilollye-se nndu, kuuta Yesu muni.
40017009	Naasa elyi veefo vashoolokaa kulya ifumbuny, Yesu kavavavasa kaamba, “Kindo ekyo mwamoorwa nta mulandeekivia nndu, na mutani mwafika kyeeri ekyo Mwana yeto wa nndu annduka auka kwa vafu.”
40017010	Naasa yewo vakiloshyony vakammbesa, vakaamba, “Mmbo kyikee inda elyi vaarya va fitabu vaammbaye, ‘Elia kuti napooke isha mbele.’ “
40017011	Nawe kaallwa kaamba, “Elia isha ashaa-da navauwe findo fyoose fishie sha elyo mbee.”
40017012	Indi yeny shamuvia, “Elia alemmeesha nta valammanyi. Vakantannya shaasa vekundye. Na Mwana yeto wa nndu ni kiwo-da, we kuti navelyiswa ukiva mmbo.” "
40017013	Nalyo vakiloshyony vakamanya mmbo arera nawo kya Yohane Mmbatisi.
40017014	Na elyi vansha na efo kundo vandu vakuumbye-fo nkuka kasheyo ni nndu kashemoolokya ng'undeny.
40017015	Kaamba, " “Woi Nndumi! Sarya mwana yeu wakwa ukiva. Mmbo atirwa ni usukwa, kava mwiivavyo kyuumu. Mashika keengyi awa murony na keengyi kavewa efo mureny.
40017016	Na yeny shamweengye yewo vakiloshyony kyafo, nta valaidimi inshiisa.”
40017017	Na Yesu kaallwa kaamba, “Apaa irika lyilemmyi ikusirya-u lyikaenda mbai. A shikae neeni shifike kwi? Mweende na yaa shikai-te!”
40017018	Naasa Yesu kankeemmya, nalyo mumuyo ulya nkasha ukamuuka. Na mwana ulya kashia kipookya sa ilya sheni.
40017019	Nalyo vakiloshyony vakakuumbya yoo Yesu akai vekee kyaanya kyawo, vakaamba, “A elyi yese kulaore luleidima iwaanta nkikyi?”
40017020	Nawe kavavia, “Neelyi kikusiryo kyany kyava kyaangu! Ni kya dede shamuvia, ‘Kwakooya mwatira kikusiryo na kikava kyaangu sha mbekye imwi ya karadali, mmbo musheviaa ifumbu yelyi, kwiipoo yaa kuteshuke-u, nalyo lyiteshukaa-da.’ Nta nkwiifo kindo kilashiidimikaa kwany-fo. [
40017021	Ngata yei nnyishuukaa kulaore ni elyi kwatereva Iruva ando amwi na ikootoya-fo.]”
40017022	Naasa elyi veefo vashiira-iraa kulya Galilaya, nalyo Yesu kavavia, “Mwana yeto wa Nndu eefo anderambikyoo maakony a vandu.
40017023	Nawo vashemmbwaa. Na elyi lya nkonu wa kararu asherukaa. " Nawo vakasokywa mfyoova nnu.”
40017024	Naasa elyi vamfika kulya Kapernaumu, valya veesana ukamba lwa mmba ya Iruva vakasheya Petro, vakaamba, " “A llori yeto waany aniingyaa fesa ya mmba ya Iruva? Petro kavavia, ‘Avikaa-da!’ “
40017025	Naasa kaanga na efo mmba. Yesu kalava irera nawe, kaamba, “A mmbo kukusarye inda Simion? Vamangyi va masanga mmbo vashuutaa udedemi na ukamba kwa vandu vangava? Ndesa ni efo kwa vana vawo, ao ni efo kwa yewo vengyi?”
40017026	Nawe kaamba, “Ni efo kwa vengyi-te!” Yesu kammbia, “Naasany vana yewo mmbo vakee vaute-fo-sho.
40017027	Indi yese nta lulavateve vaute nsindara kweru. Naasa enda efo yeeveny kundeolota kiminya ekyo kya ngorori kyeereiya makunga. Na ikunga yelyo kulavaa ilyuuta-fo mmbo kushelyiipoo kulyitarammbwe kana. Llyo kushekooyaa-fo fesa imwi. Yuute-fo kundevaniinga ando akwa na afo.”
40018001	Naasa sa ilya sheni valya vakiloshyony vakasha ikuummbya yoo Yesu akai, vakaamba, “A yeto akee nniini wa wooroye efo umangyiny lwa iruveeu ni viiny?”
40018002	Nalyo kavaanga kimwana na yoo vakai. Kakivika nnang'ani yaawo.
40018003	Kaamba, “Nkya dede shamuvia, ‘Kwakooya kulaore mwaaluka mukava va ngata ya fivana, efo umangyi ny lwa iruveeu mmukooyaa yaanga-fo nta-fo!’
40018004	Naasany nndu kakwaalwa n-du we muni, kava wa ngata ya kimwana yekyi, yeto mmbwe nniini wa wooroye efo umangyi ny lwa iruveeu.
40018005	Na wo nndu aiyo moose awarya kimwana kya ngata yeyo kimaruma kya irina lyakwa, mmbo ashiwarya yeny.”
40018006	“Na yeto ammba nsindara weetuula yewo vafwafwa vakusirye neeny, naakwa ni yeto umwi tupu, kya nndu yeto kyava kisha kilanya nafinngyo isewe lyirungutwaa ni nshungu efo singony yakwe, nandeolotwa efo uroony lwa yeeve.
40018007	Oshiny lwa ulana yelu kimaruma kya misindara iifo. Kya misindara isha kuti ishe. Indi oshiny lwa nndu yeto nsindara ushaa weendwa mmbwe.
40018008	Na kwakooya woko lwafo ao urende lwafo lushekweenngyee nsindara, lurummbwe kwalweera efo! Mmbo kyava kisha kilanya kwakooya kwaanga na efo muuny kukee kisaya ao kitongororo, ngota elyi kwatira maako ai avii na marende ai avii kwandeerwa efo murony ularumikaa.
40018009	Na kwakooya iriso lyafo lyishekweengyee nsindara, lyiillwe kwalyeera efo! Mmbo kyava kisha kilanya ikwiirya na efo muuny kukee nndu wa iriso lyimwi, ngota elyi kwatira miso ai avii, kwandeerwa efo Gehena ya muro.”
40018010	Manyiny mure mulamina yewo vafwafwa nta umwi! Mmbo shamuvia, vasu vawo efo iruveeu mmbo valollye kisangu kya Nde-yaakwa wa efo iruveeu kyeeri kyoose. [
40018011	Kimmba Mwana yeto wa nndu kindo asheye yuuta ni ishekira ekyo kirekye.]
40018012	A mmbo mukusarye inda? Kwakooya kwiifo nndu atiri moonri iyana kakooya lyimwi lyanreka-u nawe nare nalatiiya-u alya makumi kyeenda na kyeenda nandepara na efo mafumbuny asyaa lilya lyirekye.
40018013	Ikava pule yakwe kalyilollya, nkya dede shamuvia, mmbo afuraa nalyo kilanya ngota kya alya makumi kyeenda na kyeenda alarekye.
40018014	Na efo kisanguny kya Nde yaakwa wa efo iruveeu nawe-da nnakunndye yewo vafwafwa vareke-u nta umwi-fo.
40018015	“Na mwanamau kammeelyamara enda kumoore ulyamari lwakwe mwiiyo muveni. Kammekwiirikya mmbo kyava iviiri lyafo, kwankooya mwanama-u.
40018016	Kanra nalakwiirikya enda kundeende nndu umwi ao vavii-se, kushe nawo wo kindo kirumbuke kisunundwa nkana ka vakureekyi vavii ao vararu.
40018017	Kallema ivairikya wo enda kundekyoongoya siri. Kallema iirikya siri, naasany nakuviiyeeny sha nndu wa masanga na n-dedemi.”
40018018	“Ni kya dede shamuvia, wo kindo mwankifinga kunu urukeny, na efo iruveeu ni kiwo-da kyaveva kifinge. Na kindo mwankiporommwa kunu urukeny, na efo iruveeu ni kiwo-da kyaveva kiporommwi.
40018019	Na kingyi-se shamuvia, ‘Vandu vany vavii ao vararu vakandeeryana kya wo kindo vakitereve efo kwa Iruva, mmbo vashewonisaa kyuuka na Nde-yaakwa wa efo iruveeu.’
40018020	Mashika ando kwankuumbya vavii ao vararu kikee kya ikummbwa irina lyakwa, na yeny mmbu ando nkaa nnang'ani yaawo.”
40018021	Nalyo Petro kaserikya yoo kufii, kaamba, “Ale Nndumi! Mwanama mmbo ashirenngyaa keenga na yeny shive mwiimfwaaya! A ndesa shifike matorito mfungare, naasany?”
40018022	Yesu kammbia, “Shakuvia, nshi matorito mfungare-da-fo. Mmbo kufikaa matorito makumi mfungare ka mfungare.”
40018023	Nkyo kimaruma umangyi lwa iruveeu lukashefwanana na nndu mangyi akundye yeekena siye takwe na mashinga akwe.
40018024	Apooka yeekena kaengywa nndu wa sye atiri sye yakwe ya talanta 10,000.
40018025	Kakooya nalatiri fyeetaa, naasa nndumi ulya wakwe kavavasya nandekumbwa nasandwa na nka na vana, na findo fyakwe fyoose atiri, sye ilya indetawa.
40018026	Naasa ishinga llya lyikakweera si, lyikamweererya, lyikammbia, “Woi Nndumi, shisisirya, shikaa shikutaa-da.”
40018027	Naasa nndumi ulya kalyillya ishinga llya kalyilekeya. Na sye ilya katana alyireeya shoose.
40018028	Naasa ishinga llya kasomuka na efo poo. Kakooya mashinga wooroye, ulya umwi, atiri sye yakwe ya dinari 100. Kantira isanga, kammbia, “Shitaa sye yakwa kutiri!”
40018029	Ishinga llya uroye lyikammbia, “Shisisirya shikaa shikutaa-da!”
40018030	Nawe kalema fushu kandenrwaa kifingyony natani ataa sye ilya yakwe atiri.
40018031	Elyi mashinga wooroye valollya kive indo, vakasukywa nnu, vakanderuuya nndumi ulya wakwe mbony tilya tatanyika toose.
40018032	Nalyo nndumi ulya wakwe kammbaanga, kammbia, “Kukee ishinga yeesi! Sye ilya yakwa mmbo shilekureeya shoose llya kuleshyeererya.
40018033	Afikaany yewe nshi indo kivekusumanyi isarya ishinga uroo, shaasa yeny shavekusarya yewe?”
40018034	Nndumi ulya wakwe karooywa nngoo. Kanrambikya efo maakony a vetuurwa vandu, na natani ataa siye yakwe atiri namae piny.
40018035	Na Nde-yaakwa wa efo iruveeu ni indo-da ashemutanyaa yeni, kwakooya kulaore mwasaryana wo nndu na uroye efo miriminy yaany.
40019001	Kikavaany elyi ammarisya irera marero yoo moose, nawe kawara shia, kauka kulya Galilaya. Kaenda kyaaro kya uruka lwa Yudaya ashiiraa shia ya kwakulya ya Yordani.
40019002	Vandu vakallatya matorito meengyi, nawe kava mwiivakirya-fo.
40019003	Naasa Vafarisayo vakansheya vakamweesa vakaamba, “A ndesa nndu nndumi atiri muumu weelakana na nka wakwe kwakooya kwawonika kiteve kya ngata shoose?”
40019004	Nawe kaallwa, “A mmbo mulasommyi kya yeto aleumba vandu mmbo alevaumba vakee nndu nndumi na nndu nka uka elyo mapookyony?”
40019005	Kaamba, “Kimmba ni indo nndu nndumi ashuukaa kwa ndeye na maye nandekutira na nka wakwe, nawo vee vavii vashevaa mwiili umwi nsi.
40019006	Kikavaany nshi vakee-se vavii-fo, mmbo vava mwiili umwi nsi. Naasany kindo Iruva allunga we muni, na nndu nta nalakirauwe-fo.”
40019007	Nawo vakammbia, “A kyavaany inda, elyi Mose avavasye nndu naniinge nka barua ya llakanu nalakaniny nawe?”
40019008	Nawe kavavia, “Ni kimaruma kya mirima yaany ikee myuumu indo nkyo kileniinga Mose kaniingya muumu weelakana na vaka vany. Uka elyo mapookyony nshi indo kyeekai-fo.”
40019009	Neeny shamuvia, “ ‘Nndu kalakana na nka wakwe kwakooya kulaore ni kimaruma kya utuusi kaora ungyi mmbo atuusa.’
40019010	Naasa valya vakiloshyony kyakwe vakammbia, ‘Kwankooya ekyo kya mmi na nka kikae indo, mmbo kyevaa kisha kilanya kwakooya nndu ara nalaalyika nka.’
40019011	Nawe kavavia, “Nshi woose vamanya itira kirero ekyi-fo, kulaore ni yewo vakee vaniinge.
40019012	Mmbo kwiifo valashiidimaa yoora uka elyo veerwaa, kukavekaa-fo vakee vaallwe indo mmbandu, kukavekaa-fo vakwaaluye indo wo veni kimaruma kya umangyi lwa iruveeu. Mwiidima itira kirero ekyo nakitire.”
40019013	Nalyo keengywa fivana nafyeekerye maako navefiterevya efo kwa Iruva. Na valya vakiloshyony vakavakeemmya.
40019014	Na Yesu kavavia, “Reny fivana efi fikusheye na kwakwa, nta mulafiimi! Mashika vakee va ngata yaawo mmbo umangyi lwa iruveeu lwava lwawo.” "
40019015	Naasa kafyeekerya maako. Kawuya kakwiipoo keenda.
40019016	Nalyo akakau nndu ansha nau kammbia, " “Llori, a fisha ntanaa mfyokyi shikooye muu wa llung'anu?”
40019017	Nawe kammbia, “Nkyiki elyi kwashivesya kya efyo fisha? Yeto aifo akee nsha ni umwi-da! Indi kwakooya kukundye yaanga na muuny wa llung'anu va mwiiringa mavavaso!”
40019018	Kaamba, “Nng'u angaa?” Na Yesu kammbia, “Kulawae, nta kulatuuse, nta kulaive, nta kulavike ukureekyi lwa wongo.
40019019	Indya ndoo na mau. Na nndu uroo kuvenkunda ndesa kukukunndye kumuni.”
40019020	Naasa nndu ulya, kammbia, “Efyo fyoose mmbo shileva mwiifiringa-da-te. A kindo kyashyaanguya-u nkyokyi?”
40019021	Yesu kammbia, “Kwakooya kukundye iva nndu nsongovisi deny, enda kundekumba efyo kutiri, kufyaavye vakiva. Llyo kushetiraa masaa efo iruveeu. Kwammaa oshoony kusheshilatya.”
40019022	Naasa nndu ulya eeta indo kasokywa mfyoova, mashika elyi ekee nndu atiri findo fiingyi.
40019023	Naasa Yesu kavia valya vakiloshyony kyakwe, “Nkya dede shamuvia, ‘Nndu isimba atiri ngatara nnu yaanga umangyi ny lwa iruveeu.’
40019024	Na lyingyi-se shamuvia, ‘Nkyaangu kilanya ngamula iire na mmbweny ya sindanu,’ ngota nndu isimba ashaangaa neefo umangyi ny lwa iruveeu.”
40019025	Naasa valya vakiloshyony vekiita indo, vakamatuka nnu, vakaamba, “Kwakooya ni indo, a nndu ashiidimaa ikirwa ni vi?”
40019026	Naasa Yesu kavalola karii, kavavia, “Kunu vanduny ekyo nkishiidimikaa-fo, indi efo kwa Iruva mmbo fishiidimikaa fyoose.”
40019027	Nalyo Petro kaallwa, kammbia, “Lla-te mbee! Yese mmbo lwiisityo-u findo fyeru fyoose, lukakulatya. A ekyo lusheonisaa-u nkyokyi?”
40019028	Na Yesu kavavia, “Nkya dede shamuvia, ‘Yeni mushilatye mmbo mukooyaa elyi kwamfika meendi findo fyuumbe fisheviirwaa wiiya, elyi Mwana yeto wa nndu ashekaa rembo yoo kitiminy kyakwe kya itumbe, neeni mmbo mushekaa rembo fitimeny ikumi na fivii mushillye ngyufyari ikumi na ivii yeto ta Israeli.’
40019029	Na wo nndu aiyo areeye vanavamaye ao vamfwamaye ao ndeye ao maye ao vana ao marema ao mmba kwakooya ni kimaruma kya irina lyakwa, we mmbo awaryaa ando a kimwi naniingwa ka iyana, navewarya na muu wa llung'anu uve ding'u yakwe.
40019030	Indi yewo vesonngwa veengyi vakaa vaaluke va numa, na yewo va numa vaaluke va mbee.”
40020001	“Umangyi lwa iruveeu mmbo luvakye nndu muni kyeny alekwiipoo ngama nraasi nanderuuya varundi va efo nndeny wakwe wa misabibu.
40020002	Kadeeryana na varundi valya kya urundi, nkonu umwi navaniinge weesi lwa nkonu, kavarika efo nndeny ulya wakwe wa misabibu.
40020003	Kawuya kakwiipoo lyingyi elyi kwamfika sa isaru, kakooya vengyi vasalali kulya singireny valarunda mashora.
40020004	Nawo kavevavia, ‘Na yeni keveendeny efo nndeny wakwa wa misabibu. Mmbo nshemuniingaa ekyo kisumani.’
40020005	Vakaenda. Kakwiipoo lyingyi elyi kwamfika sa irindaru, na sa keenda, kavetana indo,
40020006	Na elyi kwamfika sa ikumi na imwi kavekwiipoo kakooya vengyi vasalali indo, kavavia, ‘N kikyi elyi musalali indo nkonu piti mularunda mashora?’ Vakaamba,
40020007	‘Llwaona nndu aluvika varundi-fo.’ Nawe kavavia, ‘Na yeni keveendeny kulya nndeny wa misabibu.’
40020008	Naasa elyi kwamiila nndu ulya muni kyeny kavia ulya amweekya ikallya findo fyakwe, ‘Vaanga varundi valya kuvaniinge weesi lwawo, kupooke valya vafurummya isha, kufike valya valava isha.’
40020009	Valya va sa ikumi na imwi vakasha. Vakawarya wo nndu weesi lwa nkonu.
40020010	Valya va mbee vakasha, vakakusara kulakooye wo vashewaryaa kilanya. Nawo-da vakavewarya indo, wo nndu weesi lwa nkonu.
40020011	Vekiwarya vakakunung'unnya ulya muni kyeny.
40020012	Vakaamba, ‘Nkyelola yewo vafurummyi ni sa imwi nsi varunda-u, na yewe kwawuya ivainanisa neese. Neese mmbo lwansisirya mavina a nkonu piti, na ikorwa mmwi.’ “
40020013	“Nawe karouwa, kavia ulya umwi, ‘Mbuya yakwa nshi shakutannya kindo kilasumani-fo. A mmbo kulaore kwairikya ludeeryanaa kyaasa kya weesi lwa nkonu?
40020014	Kamarany ekyo kyafo kwakweenngya! Mmbo shikunndye indo iniinga yeto afurummyi kiinani na ekyo kyafo.
40020015	A findo efyo fyakwa mmbo shilatiri mumu wa itana nafyo ndesa shankunda? A mmbo kwanying'a elyi yeny shitiri maako?’
40020016	Naasa ni indo kivaa, yewo vafurummyi vaaluke va mbee, na yewo va mbee vaaluke vefurummya.”
40020017	Na elyi Yesu eefo arie shia yeenda irwa na kulya Yerusalemu, karwaa valya ikumi na vavii mbai, llya vekee kyaarony, kavavia,
40020018	“Llen-te lwiifo lwiirwaa na kulya Yerusalemu, na Mwana yeto wa nndu asherambikywaa maakony a vakohani vaniini na velosha mavavaso, nawo vashemmbutyaa uvingo nandewaawa.
40020019	Mmbo vashenrambikyaa maakony a vandu va masanga, nandeteendwa na ikapwa na ngova na ikapyo nsalabeny, na elyi lya nkonu wa kararu asherukaany.”
40020020	Nalyo maye wa vana va Sebedayo kasha na yoo akai, aryani na vana valya vakwe vavii, kamoolokya si akundye intereva kindo.
40020021	Nawe kammbia, “A ekyo kwakunda nkyokyi?” Kammbia, “Ammba vana yeva vakwa vee vavii vavandami neewe efo umangyi ny lwafo, umwi nakae uvari lwafo usha, na ungyi uvari lwafo umuso.”
40020022	Na Yesu kaallwa kaamba, “Mmwiishi nta ekyo mwatereva shaasa kyikai-fo! A ndesa mushiidimaa ina upata lwakwa shiifo shinaa?” Vakammbia, “Lukwiidimmya-da!”
40020023	Nawe kavavia, “Ina upata lwakwa mushenaa-da. Indi iniinga vandu ando eekaa yoo uvari lwakwa usha ao umuso, ekyo nshi kindo kyakwa yeny-fo.” Vandu vaniingwa-u ni yewo valemmeekideesyo ni Nde-yaakwa.
40020024	Naasa valya ikumi elyi vaita indo, vakasua vana yewo va nka vee vavii.
40020025	Na Yesu kavavaanga na yoo akai, kaamba, “Mwiishi yewo veshillya vandu mmbo vavaafinya. Na yewo vaniini vawo vakavalammya.
40020026	Indi kunu nnang'ani yaany nshi indo kivaa-fo. Indi nndu kakunda ing'ana kunu nnang'ani yaany, we kuti nave nndundi waany.
40020027	Na nndu kakunda iva wa nrwe kunu nnang'ani yaany, we kuti nave ishinga lyany.
40020028	Niindo-da kivekai, Mwana yeto wa nndu nshi asheye irunndyo-fo, mmbo asheye we nave nndundi navevika na muu wakwe uve kiraso kyeewouwa veengyi.”
40020029	Na elyi veefo vashuukaa kulya Yeriko vandu vakallatya nsemu mwiingyi.
40020030	Nalyo akakava vandu vafu miso vavii vakee rembo yoo mbaambaa ya shia. Vakaita Yesu mmbo eefo eshiiraa-u vakaonisa ngyunyanga vakaamba, “Woi Nndumi lusarye! Yewe kukee mwana wa Davidi!”
40020031	Na vandu valya veefo mamwiingyi vakavakeemmya vamalallye. Nawo vakaengera ifua, vakaamba, “Woi Nndumi, Mwana wa Davidi lusarye.”
40020032	Na Yesu kairisha, kavavaanga kaamba, “A mmbo mukunndye shimutannyi inda?”
40020033	Vakaamba, “Woi mbee, ni miso yaa eru naambo alole!”
40020034	Naasa Yesu kavalyilya, kapaana miso alya awo, nalyo yeni vakalola. Vakallatya.
40021001	Naasa elyi Yesu na vakiloshyony kyakwe veefo vashaafukyaa Yerusalemu vamfika kulya Betifage, alya ifumbuny lya miri itiri ndunda tikamwaa mafura, nalyo Yesu karuma-u vakiloshyony vavii.
40021002	Kavavia, “Endeny efo muriny usumani na yaa mukai. Mukamfika-fo llyo yeni mushekooyaa-fo nshungu wa kyika ukee mfingye ando uryani na ngashe ya vayo. Endeny muuporommwi, musheenngye.
40021003	Na kwakooya nndu amuvesa, mmbieny, ‘Ni Nndumi aukunndye, nalyo asheweekeyaa.’
40021004	Na kimaruma kikaenda indo ni kilya kikee kirere na kana ka nndu ulya mwaauya kisuku naambo kikooye iinukya-u kyeamba,
40021005	‘Endevieny muri wa Sion, akakato mangyi yafo eefo ashaa na kwafo akee mfoo, asaammyi mungo wa nshungu na ngashe ya vayo, ikee mwana wa kindo kyeenga mario.’ “
40021006	Naasa valya vakiloshyony vakakweengya vakavetana indo, shaasa Yesu avavavasya.
40021007	Vakeende nshungu ulya na ngashe ya vayo. Vakawuya vakaala soori tawo ta uwe efo mungony wa vayo. Vakansaamisa-u.
40021008	Naasa vandu valya vakuummbye-u vaifo mamwiingyi, veengyi vakakuuta soori tawo ta uwe. Vakaala efo shia. Na valya maata vakandemanya maramba a miriny, vakaveala efo shia.
40021009	Na valya vaifo mamwiingyi, valya vaira mbee vakasanga na valya valatya efo numa, vekapa ukoru veshaambaa, “Hosiana yewe kukee mwana wa Davidi! Kundearafumwa yeu asha arumwa ni Nndumi! Hosiana efo kukee uwe ya findo fyoose!”
40021010	Na elyi amaanga na kulya Yerusalemu vandu va muri woose vakasavaa, vakaamba, “A nndu yeu ni vi?”
40021011	Na mamwiingyi ulya wa vandu ukaallwa, “Mmbwe Yesu, we nkisuku wa Nasareti ya kulya Galilaya.”
40021012	Naasa Yesu kaanga neefo mmba ya Iruva, kaanta-fo woose valya vekummbyaa-fo na yuurya-fo findo. Kafullwa mesa ta valya veshaalashaa fesa na fitima fya valya veekumbaa mbeta.
40021013	Kavavia, “Mmbo kikee kireiye kyeamba, ‘Mmba yakwa mmbo ivaangwaa mmba yeeterevya,’ lyo yeni mukayaallwa mbanga ya veala shia.”
40021014	Nalyo kasheywa ni vandu vafu miso na yewo vakee miketekete ekee alya poo ya mmba ya Iruva, nawe kavakira woose.
40021015	Naasa vakohani valya vaniini na vaarya va fitabu elyi valollya efyo atana filandelollyo lyingyi, na vana vekapaa ukoru efo mmba ya Iruva vashaambaa, “Hosiana yewe mwana wa Davidi, nalyo vakasswa.”
40021016	Vakammbia, “Kwiitye-ndi ndesa vakeamba? Indi Yesu kavavia, ‘Ee-da!’ A mmbo mulasommyi kilya kikee kyaambe, ‘Ni efo kaniny ka vakoku, na yewo vashoonga nng'u kukudeesye nnduma wafo?’ “ "
40021017	Nalyo kavara-u kaenda kipoo auka kulya muriny. Kafika kulya Betania, kandelala-fo.
40021018	Na elyi lya ndesi ngama arie shia yeewuya na kulya muriny katirwa nshaa.
40021019	Kalollya nkuu umwi yoo mbai ya shia. Kandeulola, nalakooye-u nta kindo kuuta maru meni. Nawe kauvia, " “Yewe kulakivike-se ndunda-fo na kufike llung'anu.” Na nkuu ulya nalyo yeni ukariika.
40021020	Naasa yewo vakiloshyony valollya kive indo, vakasongololo. A kyava inda elyi nkuu yeu wariika indo na lyimwi nsi?
40021021	Na Yesu kaallwa kavavia, “Ni kya dede shamuvia, ‘Kwakooya mutiri kikusiryo, nta mulatirwa nnyinyira, nshi ekyo kya nkuu mushekitanaa-da-fo.’ Naakwa mwavia ifumbu yelyi, ‘Iluka yaa kukai kundekweera efo yeeveny, mmbo kisheutikaa-da.’
40021022	Na wo findo mwamfifuuya Iruva yoo ando mwaterevya mukusirye nawe mmbo mushefiwaryaa.”
40021023	Naasa elyi vamfika efo poo ya mmba ya Iruva, eefo aloshaa, kasheywa ni Vakohani vaniini na masiingo a vandu, vakaamba, “A mmbo kutiri mumu wa ngata ingai elyi kwatana findo sha efyo? Na yeto akuniinga mumu yeto ni vi?”
40021024	Na Yesu kaallwa kavavia, “A neeny shimuvese mbony imwi, mukanshivia neeny shimuvie kya mumu yeto shatana nato findo efyo mmbwa ngata ingai.”
40021025	“A ubatiso lulya lwa Yohane luukye kwi ndesa? Ni efo iruveeu ao ni kunu vanduny? Naasa vakarera-rera kikwawo veni.” Vakaamba,
40021026	“Kwakooya lwaamba, ‘Ni lwa efo iruveeu, mmbo asheluviaa, kikavakyi-se mulakunde ikusirya na Yohane?’ Indi kwakooya lwaamba, ‘Ni lwa kunu vanduny, ekakato nkuka yeto wa vandu mmbo walweerese mashika mmbo valollye Yohane ni nkisuku.’ “
40021027	Naasa vakaallwa Yesu vakammbia, “Yese llwiishi-fo.” Nawe kavavia, “Nta yeny nshikimuviaa kya mumu yeto ntanaa nato efyo mmbwa ngata ingai-fo.”
40021028	“Mwakusara inda?” Kweefo nndu etiri vana vavii. Kaenda kwa ulya wa mbee kaamba, “Mwana-akwa, inu enda kunderunda efo nndeny wa misabibu.”
40021029	Nawe kaallwa kaamba, “Nshikunndye-fo. Elyi numa kakuria, keenda.”
40021030	Naasa keenda kwa ulya wa kavii, kavemmbia kiwo-da. Nawe kaallwa kaamba, “Nkisha mbee! Lyo nalaende.
40021031	A vandu yewo vavii nndu aletana ekyo kisenyi ndeye ni ungau ndesa?” Vakaamba, “Ni ulya wa mbee-te!” Yesu kavavia, “Nkya dede shamuvia, ‘Vandu vadedemi na vaka va shia mmbo vakeemusongoya yaanga efo umangyi ny lwa Iruva.’
40021032	Mashika llya Yohane Mwiibatisa alesha na kunu kwany aira shia ya usumanu, neeni nta mulakunde inkusirya. Indi vadedemi wo sanda na vaka va shia mmbo valekunda inkusirya. Na yeni mukalollya kive indo, nta elyi numa mulakurie mukunde inkusirya.”
40021033	Kyevearannyiny kyaaso kingyi, “Kweefo nndu muni kyeny aleronga nnda wakwe wa misabibu. Kauringitya na uvare. Kasuma-u ando eekammya misabibu. Katannya-fo nnara weeringa. Kaara-fo varemi. Kaenda kyaaro.
40021034	Naasa elyi kwamfika kyeeri kya yaaya ndunda karuma mashinga akwe kulya kwa varemi valya vandewarya waavi yelo lwakwe lwa ndunda.
40021035	Naasa varemi valya vakatira mashinga akwe. Ulya umwi vakambondora, ulya ungyi vakammbwaa, ulya ungyi vakankapa na mawe.
40021036	Kawuya karuma mashinga engyi meengyi mmwasi ya valya va mbee, nawo vakavevatannya indo-da.
40021037	Elyi lyefurummya kavarumya mwana wakwe, kaamba, ‘Ni mwana wakwa muni, mmbwe vashenreremyaa!’
40021038	Naasa elyi varemi valya valollya mwana ulya ashe vakarera kikwawo, vakaamba, ‘Akakau muya ding'u! Ndifony-te lummbwae, yese luve veni ding'u!’
40021039	Vakantira vakansomuta kipoo ya nnda ulya vakambwaa.
40021040	A mwaambany inda? Elyi muni nnda ulya wa misabibu ashaa, mmbo ashetanaa inda na varemi valya ndesa?
40021041	Vakammbia, ‘Vammba indo vakasha mmbo ashevarumataa, na nnda yeto wa misabibu naare-fo varemi vengyi, yewo vashenrwaayaa waavi lwakwe lwa ndunda elyi fyeeri fya vayo fyamfika.’ “
40021042	Yesu kavavia, “A mmbo mulandesomi kindo kikee kirere efo mareiyony kyeamba, ‘Iwe yelyo vetana mmba valelyimina, llyo lyilewuya iva iwe lya ndumbeny. Mmbo kileva indo kyuuka kwa Nndumi muni, kikava kindo kyeesongololo elyi lukilollye na miso eru.’
40021043	Elyi kikeeny indo neeny shamuvia, ‘Mmbo mwiikaa musokwa umangyi lwa Iruva lumuuke lundeniingwa vandu va uruka yelo luvikaa ndunda tikwaani nalo.’ [
40021044	Na wo nndu awa iweny yelyo mmbo afika-fikaa. Na nndu kalyiwoya mmbo lyishensaa-saa.]”
40021045	Naasa vakohani valya vaniini veefo na Vafarisayo elyi vamiita fyaaso efyo, vakamanya mmbo arera kikee nkyawo veni.
40021046	Vakasia mwaanya weentira, lyo vakairyaa mamwiingyi ulya wa vandu, mashika to nyelyi wiirikye sheelyi Yesu ni nndu nkisuku.
40022001	Nalyo Yesu karera lyingyi esheraa fyaaso kavavia,
40022002	“Umangyi lwa Iruva mmbo lufwanani na nndu alealyikya mwana wakwe nka.
40022003	Naasa kanderuma mashinga akwe andevaanga valya vakee vaarye nrumi vakavaangyo walyi lulya. Nawo valakunde isha.
40022004	Kawuya karuma mashinga engyi, kavavia, ‘Endevieny valya vakee vaarye nrumi, shoonga takwa akati shantideesya. Shau takwa tanshishwa na nrasa takwa. Na findo fyoose fyandeesyo. Kusheyeny na walyiny.’
40022005	Vakamina vakakweengya kyawo, ulya umwi efo ireminy lyakwe, na ulya ungyi efo mbusheny yakwe.
40022006	Na valya vengyi vasaa-u, vakatira mashinga alya akwe, vakavaila, vakavawaa.
40022007	Nalyo mangyi ilya karooywa nngoo, karika vasikari vakwe, vakamamita vawai valya neekora muri ulya wawo.
40022008	Nalyo kavia mashinga alya akwe, ‘Kya walyi lwemmba, lyo valya vekee vaarye nrumi mbalekisumanya-u-fo.
40022009	Naasa kwiipoony mundefika efo shieny eto niini, na wo vandu mwambakooya-fo muvavaange vashe walyiny!’
40022010	Nalyo mashinga alya akakwiipoo, vakafika efo shieny eto. Na wo vandu valevakooya, vakavasanda woose, na ulya nkasha, na ulya nsha. Na efo walyiny kukaishwa vandu veny.”
40022011	“Naasa mangyi kasha nau ishesengera veny valya. Kakooya-fo umwi nalaree soori ya walyiny.
40022012	Kammbia, ‘Mbuya-akwa, a niinda kwasha na kunu, kularee nta soori ya walyiny?’ Nawe kafulukywa deny.
40022013	Nalyo mangyi kavia valya vefurukannya-u, ‘Mfingeny marende na maako, mundemweera efo ireeminy lyiwoye efo poo. Mfo kundo kushekaa kiiyo na irafunya mayoo.’ “
40022014	Kimmba veevaangwa mmbeengyi na valya vasauwe vakaangwa.
40022015	Nalyo Vafarisayo vakanderuvya shila, vandereiya Yesu na marero.
40022016	Vakanrummya vakiloshyony kyawo varyani na vandu vatiri mbuya na Herode, vakaamba, “Ale llori! Lwiishi mmbo kukee nndu mwiirera fya dede na shia ya Iruva kwaveifunda kya dede, kulalolaa nta fisangu fya vandu.
40022017	Naasany luvie mmbo kukusarye inda? A ndesa yuutya Kaisari usanu ni kindo kisumani ao ode?”
40022018	Na Yesu kamanya uravi lwawo, kaamba, “A kimaruma mukasha isheesa nkyokyi yeni vandu vakunang'ari?
40022019	Keshooreny fesa ya usanu-te!” Vakamweenngye.
40022020	Nawe kavavesa, “A ufwanu elo lwiiyo llwa vi na kireiyo ekyo?”
40022021	Vakarouwa, “Ni fya Kaisari.” Nawe kavavia, “Naasa, niingyeny Kaisari efyo fikwaani na Kaisari. Na efyo fikwaani na Iruva muvefiniinga Iruva.” "
40022022	Naasa vekiita indo, vakasongololo, vakanra-u vakakweengya kyawo.
40022023	Naasa nkonu ulya mweni, kasheywa Vasadukayo, mmbo vandu veshaambaa nkwiifo iruka lya vafu-fo. Vakammbesa,
40022024	" “Ale llori, Mose mmbo aambaye, ‘Nndu kafwa nalareeye-u mwana, naasa nka yeto wakwe, noorwa-se mmwanamaye nave nka wakwe, nawonisye mwanamaye ngyeeri.
40022025	Naasa kunu kweru kweefo vanavanka mfungare. Ulya wa mbee kaalyika kafwa, nalareeye-u mwana. Kareeya mwanamaye nka ulya wakwe.
40022026	Na ulya wa kavii kiwo, na ulya wa kararu kiwo-da, tana vasia woose mfungare.
40022027	Na elyi lya numa ya woose nka ulya nawe kafwa.
40022028	A elyi kwamfika yoo marukyony a vafu, nka yeto ashevaany wa ungau ndesa? Kimmba vemmoora woose?’ “
40022029	Naasa Yesu kaallwa kavavia, “Mmbo mwarekwa deny, mashika elyi mulaishi nta mareiyo nta finya ya Iruva.
40022030	Mashika elyi kwamfika yoo marukyony a vafu, mmbakyaalyika-se-fo nta yaalyikwa-fo. Mmbo vashevaa sha vasu va iruveeu.
40022031	Na kya iruka lya vafu a mmbo mulandesomi ekyo Iruva amuviiye kaamba,
40022032	‘Yeny ni Iruva, wa Abrahamu na Iruva wa Isaki na Iruva wa Yakobo. Naasany, Iruva nshi akee wa vafu-fo, mmbo akee wa vamuu.’ “ "
40022033	Kyasia vandu valya vakuummbye-u elyi vamiita indo vakaising'ang'a kya kiloshyo kyakwe.
40022034	Naasa elyi Vafarisayo vamiita amfindikira kana ka Vasadukayo, nawo vakandekuummbya ando amwi.
40022035	Na umwi waawo akufundye mavavaso kasha immbesa amweesaa,
40022036	kaamba, " “Ale llori! A efo mavavasony ivavaso lyiifo lyikee iniini lyikailanya engyi llyingalyi?”
40022037	Nawe kammbia, “Mmbo kushekundaa Nndumi Iruva wafo kunkunde na ngoo imwi nsi, na nrima umwi nsi, na makusaro amwi nsi.
40022038	Llyo ivavaso iniini lyisongoye engyi.
40022039	Lya kavii lyiifo lyifwanani nalyo, ‘Mmbo kushekundaa nndu uroo shaasa kukukunndye kumuni.’
40022040	Na mavavaso yoo avii nng'u arie mavavaso engyi moose na vakisuku.”
40022041	Naasa elyi Vafarisayo vakuummbye-fo indo, Yesu kavavesa,
40022042	Kaamba, “A ni inda mukusarye kya Kristo? Akee mwana wa vi?” Vakaamba, “Ni wa Davidi-te!”
40022043	Nawe kavavia, “A kikavaany inda elyi Davidi ammbaanga ni Nndumi?” Mmbo aambaye afundwa ni Mumuyo wa Iruva kaamba,
40022044	“Nndumi alevia Nndumi wakwa, ‘Kaa rembo yoo woko lwakwa usha, shitani shaara vakiduva vafo si, kuvaekerye marende afo.’ “
40022045	“Naasa elyi Davidi ammbaanngye ni Nndumi, ni inda ava mwana wakwe?”
40022046	Nalyo kulawonike-fo nndu aidima imwaallwa, nta nndu nalakarye immbesa kindo uka nkonu ulya.
40023001	Nalyo Yesu karera na ironda lilya lya vandu na valya vakiloshyony kyakwe, kaamba,
40023002	“Velosha mavavaso na Vafarisayo mmbo velosha mavavaso a Mose.
40023003	Naasa fyoose vamuvia mufitire muvefiringa. Indi kya mashora awo nta mulatani shawo. Mmbo varera valatani.
40023004	Nawo vakava vefinga mario maroo, vakaekerya vandu meeveny awo. Indi wo veni nta valakunde yaasembera na nni.
40023005	Na mashora awo moose vakaatana vakooye ilolwa mmbandu. Mashika fingova fyawo varee elyi vatereva vakafilambara, na mise ya soori tawo ta uwe vakaing'anisa.
40023006	Nawo vakasia marembo a mbee ando a shoongeny, na fitima fisongoru efo mmba teeterevya.
40023007	Na fiidikiro fya vandu efo singireny, na ivaangwa valori mmbandu.
40023008	Indi yeni nta mulavaangwa valori mashika llori yeto waany aifo ni umwi, neeni moose mukainana.
40023009	Nta mulavaange nndu ni Nde waany, kunu urukeny, Mashika Nde waany aifo ni umwi, ni yeto wa efo iruveeu.
40023010	Nta mulavaangwa vasongoru, mashika nsongoru waany aifo ni umwi-da, we Kristo.
40023011	Indi yeto akee nniini waany, we kuti nave nndundi waany.
40023012	Indi yeto mwiikung'anisa we muni mmbo akaa nanyiiswa. Na yeto mwiikunyiisa we muni akaa nang'aniswa.”
40023013	“Indi yeni veelosha mavavaso na Vafarisayo mukee vakunang'ari, oshiny lwany! Mmbo mwaraya mwaango wa iruveeu mukeema vandu yaanga-fo. Shamashika nta yeni muveni mmushaangaa-fo-fo, nta yewo vakunndye yaanga mulavalekeye vakaanga-fo.” [
40023014	“Nyira veelosha mavavaso na Vafarisayo mukee vakunang'ari, oshiny lwany! Shamashika elyi mwava veemira mmba ta vaka va ding'u mukawuya itereva Iruva na marero maasha kikee kya ukunang'ari. Kimmba ni indo mmbo musheonisaa uvingo uniini nnu.”]
40023015	“Yeni veelosha mavavaso na Vafarisayo mukee vakunang'ari oshiny lwany! Mmbo mwasengetya yeeve yeyo niini na uruka uumu naambo mukooye-fo nndu amulatyaa umwi. Na kwakooya ammba nndu amulatye mukawuya imwaallwa nndu wa gehena ngota yeni kavii.”
40023016	“Yeni vasongoru vafu miso, oshiny lwany! Mmbo mwaambaye, ‘Nndu kalya mboo na mmba ya Iruva, nkitiri mwaandu-fo. Indi nndu kalya mboo na saabu yeyo ya efo mmba ya Iruva, we allyamara.’
40023017	Mmbo mukee vakunang'ari mukaveva vafu miso. A kiniini ni kingakyi? Ni saabu yeyo ao ni mmba yeyo ya Iruva iniinngye saabu yeyo ikava kindo kyeele?
40023018	Mukaveamba-se, ‘Nndu kalya mboo na ando eekorya firaso nkitiri mwaandu-fo. Indi nndu kalya mboo na kiraso ekyo kikee kyeekere-u, we allyamara.’
40023019	Mmbo mwava vandu vafu miso. A kiniini ya kingyi n kingakyi? Ni kiraso ekyo ao ni ando eekerya firaso anniinngye kiraso ekyo kikava kindo kyeele?
40023020	Naasany, yeto alya mboo na ando eekorya firaso, mmbo alya mmbo nang'u kasanda na fyoose fikee fyeekere-u.
40023021	Na yeto alya mboo na mmba ya Iruva, mmbo alya nayo mboo kasanda na yeto akaa-fo.
40023022	Na yeto alya mboo na iruveeu, mmbo alya mboo na kitima kya Iruva kasanda na yeto akeeu rembo.”
40023023	“Yeni veelosha mavavasyo na Vafarisayo mukee vakunang'ari, oshiny lwany! Mmbo mwavika firaso fya findo efyo fyeefwamisa na fyeerolisa na fyeelonga shoonga. Indi efo mavavasony findo fiiyo finiini fyo mukawuya ifira, ni irummbwa fya songosiny na ilyillya vandu na kikusiryo, efyo mfyo fyeetana, nta efyo fingyi mulafire-fo.
40023024	Mukee vasongoru vafu miso! Mmbo mufifinaa mbu, mukawuya imira ngamula.
40023025	Yeni veelosha mavavaso na Vafarisayo mukee vakunang'ari, oshiny lwany! Mmbo mwasangya kikombe na kideeva kunu kipoo, na efo mmba fikaishwa fya usoki na uraami.
40023026	Yewe Mfarisayo mfu miso! Lava mbele isangya kikombe efo kimmba-te, na kunu kipoo kuveva kwaa.
40023027	Yeni veelosha mavavaso na Vafarisayo mukee vakunang'ari oshiny lwaanyi! Mmbo mufwanani na mbanga ta vafu tikee shaambe yeela, kunu kipoo tikalollyo mmbo tikee shisha, na efo kimmba tikaishwa maffwa a vafu na uravi lwa wo ngata.
40023028	Na yeni ni kiwo-da, kunu kipoo mmbo mulolywaa mukee va usumanu, indi efo kimmba mukava vandu vaishwe ukunang'ari na kiila.”
40023029	“Yeni veelosha mavavaso na Vafarisayo mukee vakunang'ari oshiny lwany! Mbanga yeto kundo vakisuku vakee varike mmbo mwatannya-u mmba, na efo kundo valya va usumanu vakee vaare mukaatokopa.
40023030	Mukaamba, ‘Kwee ni yese lweefo meendi alya a vakuu veru, yese llweeshaakanaa nawo iirita samu ya vakisuku valya-fo.’
40023031	Kikavaany mwavika ukureeki lweekuvinga muveni, mukamanyika mmbo mukee vana va valya valewaa vakisuku valya.
40023032	Naasa neeni keveishuryeny-fo ekyo kilerewa kyenga ni vakuu valya vany!
40023033	Yeni shoka mukee fivana fya mashoka, a ni inda mushaashukaa uvingo lwa Gehena?
40023034	Kimmba ni indo, lleny-te, shiifo shimurummyaa veawuya fisuku na vandu vaishi reu na veelosha mavavaso. Na yeni yewo maata mushevawaa, neevakapya nsalabeny, na yewo maata mushevakapaa na ngova efo mmba tany teeterevya, muvevarishisa muri ku muri.
40023035	Naambo mukooye isheywa ni samu ya vandu va usumanu shoose ipookya samu ya nndu ulya wa usumanu Abeli, fika samu ya Sakaria we mwana wa Barakia, yeto mulemmbwaiya efo nnang'ani kavii ya mmba ya Iruva na ando eekorya firaso.
40023036	Ni kya dede shamuvia, ‘Efyo fyoose mmbo fishewoyaa irika elyi lyiiyo.’ “
40023037	“Woi Yerusalemu! Woi Yerusalemu! Mwiiwaa veawuya fisuku, na yewo kwarummywa kwaveveera mawe. Ni keengyi na keengyi sheekunndye yuummbya fivana fyafo, sheelyi nguku yawummbya fivana fya vayo ikasikya na maaru. Na yeni mulakunde!
40023038	Llen-te mwiikaa mureeywa mmba yei yeanga ive irama.
40023039	Mmbo shamuviany, ‘Mmukaa mushilollye-se kipookya ulaalu-fo,’ na kutani mwaamba, ‘Kundearafumwa yeu asha na irina lya Nndumi!’ “
40024001	Nalyo Yesu kakwiipoo auka efo poo ya mmba ya Iruva, arie shia, valya vakiloshyony kyakwe vakakuumbya yoo akai vamoore mmba ta mwiindye.
40024002	Nawe kaallwa kavavia, “Mulollye yoo moose-ndi? Nkya dede shamuvia, ‘Kunu nkwiikaa kurewa-u iwe lyakweekerya iwe uroye lyire lyilasambuwa-fo.’ “
40024003	Naasa elyi ameenda ikaa rembo alya ifumbuny lya miri ya mafura, valya vakiloshyony kyakwe vakashekuummbya yoo akai, vakee kyaanya kyawo, vakaamba, “Luvie-te meendi kwiikaa kuutike indo, na wende lweemanya yoo masheyony afo na masiiyony a ulana yelu.”
40024004	Yesu kaallwa kavavia, “Kwiiseny nndu nalamulembe!
40024005	Mashika veengyi vakaa vashe varee irina lyakwa veshaambaa, ‘Yeny mmbwe Kristo!’ Nawo vaevete veengyi.
40024006	Na kingyi-se mushekooyaa iita kya fira na fyuulaalu fya fira. Manyiny mure mulaereve! Mashika mmbo kikee kirummbwe kyeende indo. Indi yoo masiiyony a ulana nnyandefika-fo.
40024007	Mashika uruka lumwi lushekwiipoo lukape yelo lungyi, na umangyi lukape yelo lungyi. Kuvekaa-fo na shaa shiniini, na fidinasi kundo na kwiingyi.
40024008	Na efyo fyoose mfyo mapookyony a fyuure efyo fyeefurumya.
40024009	Nalyo llyo vashemurambikyaa-fo mulyisywaa ukiva na iwaawa. Na yeni mushevaa veesuwa mmbandu woose va masanga kimaruma kya irina lyakwa.
40024010	Nalyo veengyi vashewonisaa nsindara na iriinngyana na isuvana wo veni na veni.
40024011	Na veawuya fisuku veengyi va wongo vavekwiipoo-fo vasheevetaa vengi.
40024012	Na elyi fya uravi fisheengerekaa indo nkyo kisheniingaa ukundi lwa veengyi lusheangwa.
40024013	Naasa yeto asisirya-u nafike yoo mafurummyony mmbwe ashekirwaa.
40024014	Na nrumi yeyo ya nsia ya mbony ta umangyi yo isheendaa yongoywa kunu ulaniny koose, vandu va masanga vawonise ukureekyi woose. Kikamfika yoo llyony kwamfika yoo masiiyony.”
40024015	“Naasa elyi meendi mushelollyaa uravi lwiilannyi kyeeso usutu lulya lweeallwa ando kweele irama lwansha nang'u lulya lukee waambe ni nkisuku ulya Danieli (na mwiisoma-u nakummbwe!)”
40024016	“Llyo yewo valele kunu Yudaya vanderishya mafumbu-u.
40024017	Na nndu akoyaa akee mmbeeu, nalaoloke-fo nandeipoo fya efo mmba kwakwe.
40024018	Na nndu akooyaa akee efo ireminy, nta nalainduke nawuye na numa nandeipoo soori yakwe ya yeerya.
40024019	Indi vaka yewo vakooyaa vakufingye fyeeri efyo na yewo vashootaa vana, oshiny lwawo!
40024020	Indi tereveny Iruva, kyeeri ekyo kyeerisha kilave ni kyeeri kya mbeo, nta nkonu wa Sabato!
40024021	Shamashika meendi yoo kushekaa-fo fyuure finiini. Nta uka elyo mapookyony a ulana fika ulaalu kulandekae-fo fing'ani indo-fo. Nta meendi a numa mfishekaa-fo finiini indo-fo.
40024022	Na fyeeri efyo kukooye kulaore fyeefiiswaa, nkweekiaa-fo nta nndu-fo. Indi kimaruma kya yewo vasauwe nkyo kisheniingaa fyeeri efyo fifiiswa.”
40024023	Na fyeeri efyo fikamfika, kwakooya nndu amuvia Kristo akakau yaa, ao, “Akakato efo, nta mulairikye-fo.
40024024	Shamashika kushekwiipoo Vakristo va wongo na veawuya fisuku va wongo, nawo vandeora vandu ngyende shiniini na findo filandelollyo lyingyi, na kukooye kyeevaa naakwa na yewo vasauwe verekaa.
40024025	Akakyo shalava imuvia.
40024026	Naasany, kwakooya vashemuviaa, ‘A ulya kulya kasa! Nta mulaende isaiya-fo! Akakato aovye efo firyeny nnang'ani ya mmba! Na yeni nta mulairikye!’
40024027	Mashika shaasa kimwii kimikaa kyuuka taari ya ngama kikatana kyafika taari ya nkwaany, na yoo masheyony a Mwana yeto wa nndu ni indo kisheendaa.
40024028	Na kundo kukee nnying'a na mamutony mfo kundo ashekuumbyaa.”
40024029	“Naasa fyuure efyo fikamiira llyo yeni mwi yeu ushaalukaa ireema, na mwiiri mmbusheendee-se sa yavayo-fo. Na nyinyiri tishoolokaa tyuuka efo iruveeu. Na finya yeto ta efo iruveeu tiverinyiswa.
40024030	Nalyo llyo wende lwa Mwana yeto wa nndu lusheonikaa efo iruveeu, na ngyufyari toose ta vandu va ulana tishekapaa kiiyo. Nato tishelollyaa Mwana yeto wa nndu ashaa ariwa mmafishi a nginiiu akee na wiitori uniini na itumbe.
40024031	Nawe asherumaa vasu vakwe, na mbembe tikapwa na finya. Nawo vandeummbya-u yewo vasauwe vakwe vavaute efo ndumbeny tilya iinya vepookaa marayony yoo a ngina vafite marayony yoo engyi.”
40024032	“Naasa efo nriny wa nkuu uten-fo wende lwekulosha. Iramba lya vayo lyikamfumbisa lyikaora maru, neeni mukamanya meelulyony amfika kufii.
40024033	Na kya findo efyo na kiwo-da. Mukammeefilollya fyoose, kevemanyiny, mmbo ansha kufii na yoo mwaangony.
40024034	Ni kya dede shamuvia, ‘Irika elyi nta llyishiraa kulaore findo efyo fyainukya fyoose-fo.
40024035	Efo iruveeu kwiikaa kurumake, na kunu ulaniny, kilarumakaa ni marero akwa.’ “
40024036	“Indi kya nkonu yeto mweni, na saa yeyo sheni, nkwiifo nndu aishi-fo, nta vasu va efo iruveeu, nta we Mwana-fo, kulaore ni Nde we muni.
40024037	Indi shaasa kyeekee fyeeri filya fya Noe, ni indo-da kisheendaa elyi kwamfika yoo masheyony a Mwana yeto wa nndu.
40024038	Mashika vandu valya veefo meendi alya kulaore yeeve ilya niini yansha, shaasa valeva veelya na ina na yaalyika, na yaalyikwa, vakatana vafika nkonu ulya Noe aleanga na efo isandukuny.
40024039	Nta valaipuye kindo, yeeve ilya niini ikatana yasha ikavakomba kombi. Na yoo masheyony a Mwana yeto wa nndu ni indo-da kisheendaa.
40024040	Nalyo llyo vandu vavii vakooyaa vakee ireminy, yeto umwi awarywaa na yeto ungyi narewa-u.
40024041	Vaka vavii vakooya veesaa iseweeny, yeto umwi ashewarywaa, na yeto ungyi narewa-u.”
40024042	“Naasany veny velala shoovi, kimmba mulaishi nkonu yeto Nndumi waany ashaa nato ni ungau.
40024043	Indi kindo kimwi mwiishi, ‘Kya muni kyeny kukooye mmbo eeishi ni ikamba lya kio lyeeringa lyingalyi inyinyi lyishaa, mmbo elalaa shoovi, nnyeraa mmba yakwe isumwa-fo.’
40024044	Kimmba ni indo neeni veny vandu vakudeesye, mashika Mwana yeto wa nndu asheshaa kyeeri mulakumbuye.”
40024045	“Naasany ishinga lyiiyo lyitiri usaari na urango usha llyingalyiny? Nndumi wakwe kammbika nniini wa mmba yakwe nandeavya mashinga wooroye shoonga kyeeri kisumani.
40024046	Na ishinga elyo elyi nndumi wakwe ashaa, nakooye eetanaa indo, ngoma lyo.
40024047	Nkya dede shamuvia, ‘Mmbo ashemmbikaa nniini wa findo fyakwe fyoose.’
40024048	Indi ishinga elyo ikasha, kwakooya lyaamba efo nriminy: Nndumi wakwa nnashaa uviny-fo.
40024049	Nalyo lyikapooka ikapa mashinga wooroye nawe kasanga na veenangwa kalya na ina nawo.
40024050	Naasa nndumi ulya wa ishinga elyo mmbo asheshaa kyeeri lyilaifo lyimmbereyaa na saa lyilaishi.
40024051	Nawe ashelyirummbwaa tapa nandelyisanda ando amwi na yewo vakunang'ari, kive nkyo waavi lwakwe. Nalyo kukae-fo ikapa kiiyo na irafunnya mayoo.”
40025001	“Nalyo llyo umangyi lwa iruveeu lushekaa-fo lufwanani na vana va kyeny ikumi valeipoo taa tawo, vakauka kyeny, vandeammbya muni walyi.
40025002	Nawo valya varaanu varung'ani, na valya varaanu varango.
40025003	Naasa valya varung'ani vakaipoo taa tawo valakiipoo mafura.
40025004	Na valya varango vakaipoo mafura na fiiya fyawo ando amwi na taa tawo.
40025005	Naasa muni walyi kakyeeywa. Vakarengeya woose vakalala rony.
40025006	Naasa elyi kio nnang'ani kavii kukaitiwa kyoorongye, ‘Akakato muni walyi! Kwiipoony-te mundemwaammbya!’
40025007	Naasa vana valya va kyeny vakakwiipoo woose vakasongosia taa tilya tawo.
40025008	Valya varung'ani vakavia valya varango, ‘Mafura yoo any lwaavyeny-ng'u kidu! Mashika taa teru tiifo tirumikaa.’
40025009	Valya varango vakarouwa vakaamba, ‘Ode, nnyalumaa yese neeni-fo. Nkisha mweende kwa yewo veekumba, mundekuurya-fo any muveni!’
40025010	Naasa varie shia yeenda, muni walyi kasha. Na valya vakooya vekudeesye vakaenda nawe efo walyiny. Mwaango ukaraywa.
40025011	Elyi numa vana valya va kyeny vengyi vakasha nau, vakaamba, ‘Woi Nndumi! Woi Nndumi! Luruye mmba!’
40025012	Nawe kaamba, ‘Nkya dede shamuvia, nshimwiishi yeni-fo.’
40025013	Kimmba ni indo, veny velala shoovi shamashika elyi mulaishi nta nkonu yeto na saa yeyo.”
40025014	“Mmbo kyava sheelyi nndu eekunndye yeenda kyaaro, kapooka ivaanga mashinga akwe muni. Kavaarya masaa akwe.
40025015	Ulya umwi kaniinngya talanta isaanu, na ungyi ivii, na ungyi imwi. Wo nndu kanniinngya kisumani na mwiina wa wiidimi lwakwe. Naasany kaipoo kyaaro.
40025016	Ameenda, nalyo yeni ulya wa talanta isaanu katiipoo, kandekapa nato mbusha. Kalyima-u talanta tingyi isaanu.
40025017	Na ulya wa talanta ivii kavetana kiwo. Kauta-u mbusha ya tingyi ivii.
40025018	Naasa ulya wa talanta imwi kaiipoo. Kandeisummya si. Kasuruma-fo talanta ilya ya nndumi wakwe.
40025019	Naasa kwamiira-u kyeeri kyaasha, nalyo nndumi ulya wa mashinga alya kasha. Kakundany vamweekennyi.
40025020	Ulya alewarya talanta tilya isaanu, kasha nau, kaende talanta isaanu tingyi. Kaamba, ‘Nndumi talanta kuleshyaarya ni isaanu. Akati talanta isaanu tingyi shilelyima-u.’
40025021	Nndumi ulya wakwe kammbia, ‘Aika ishinga isha kwaveva nsaari. Kwekee mwiikallya findo fyaangu kikee kya usaari. Nkuvikaany mwiikallya findo fiingyi. Anga na efo nsieny wa nndumi wafo!’ “
40025022	Na ulya alewarya talanta tilya ivii kavesha nau. Kaamba, “Nndumi talanta kuleshyaarya ni ivii. Akati talanta tingyi ivii shilelyima-u.”
40025023	Nndumi ulya wakwe kammbia, “Aika ishinga isha kwaveva nsaari! Kwekee mwiikallya findo fyaangu kikee kya usaari. Nkuvikaany mwiikallya findo fiingyi. Anga na efo nsieny wa nndumi wafo.”
40025024	Naasa ulya alewarya talanta ilya imwi kavesha nau. Kaamba, “Nndumi shilekumanya mmbo kukee nndu muumu, mmbo kwailula ando kulasuye mbeu, kwavesanyirya ando kulanyanyatye.
40025025	Neeny shairyaa, shandesummya talanta ilya yafo efo si.”
40025026	Naasa nndumi ulya wakwe kaallwa kammbia, “Yewe ishinga yeesi kwaveva mpeere!
40025027	Kuleshimanya-sho, mmbo shailula ando shilasuye mbeu, shavesanyirya ando shilanyanyatye? Kyasiany yewe nshi kyeekusumannyi indeera talanta ilya yakwa efo kwa vandu vekapa mbusha va fesa. Na yeny kwakooya shasha nsheviirywany efyo fyakwa ando amwi na ulyimi lwa vayo.
40025028	Naasa nsokeny talanta yeyo mundeniinngya yeto atiri talanta yeto ikumi.
40025029	Mashika wo nndu atiri findo mmbo asheengerywaa fiingyi katana aingifywa. Indi yeto nalatiri kindo, naakwa na kilya atiri mmbo akisokwaa.
40025030	Na ishinga elyo lya mweelu endelyeereny efo poo. Mfo kuvaa ikapa kiiyo na irafunnya mayoo.
40025031	Naasa elyi Mwana yeto wa nndu ashaa akee na itumbe lyakwe, aryani na vasu va Iruva woose, llyo ashekaa rembo yoo kitiminy kyakwe kya itumbe.
40025032	Nalyo efo kisanguny kyakwe kushesanyiryou vandu va masanga moose. Nawe ashevarauwaa navaave kavii, shaasa nndu mwiisi arauwa moonri na mburu.
40025033	Na moonri asheavikaa yoo woko lwakwe usha, na mburu yeto tivikwaa yoo woko lwakwe umuso.
40025034	Nalyo mangyi asheviaa valya va efo wokony lwakwe usha, ‘Kusheyeny na yaa shikai, mukee vandu va Nde-yaakwa avakunndye mbora! Endekeeny efo umangyi ny, mfo ding'uny yeanga, mulesurummywa uka mapookyony a ulana.
40025035	Shamashika shetirwa nshaa mukashiniinga shoonga. Shetirwa nnyura mukashirita. Shekee muny mukashiwarya efo kyeny kwany.
40025036	Shekuuywa mukashivika soori. Shelwee mukashisengera. Shekee kifingyony mukasha ishisaiya.’
40025037	Nalyo vandu yewo va usumanu vashemwaallwa, ‘Nndumi a niindii lulelollya kutirwa nshaa lukakuniinga shoonga? Ao kutirwa nnyura neese lukakurita?
40025038	A ni indii lulekulollya kukee muny, neese lukakuwarya efo kyeny kweru? Ao kukuuywa neese lukakuvika soori?
40025039	Ao ni indii lulekulollya kulwee ao kukee mfinge, neese lukasha ikusaiya?’
40025040	Nalyo mangyi ashevarouwaa, ‘Nkya dede shamuvia, wo kindo muletannya vanavama wakwa yewo vafwafwa ya woose, naakwa ni ulya umwi nsi, ni yeny muleshitannya.’
40025041	Nalyo asheviaa na yewo va wokony lwakwe umuso naambe, ‘Ukeny yaa shikai mukee vandu vakee vadenge, mundefika efo murony ularumikaa, ulesurummyo Satana na vasu vakwe.
40025042	Shamashika shetirwa nshaa, nta mulashiniinge shoonga. Shetirwa nnyura, nta mulashirite.
40025043	Shekee muny nta mulashiwarye efo kyeny kwany. Shekuuywa nta mulashivike soori. Shelwee, shekee mfinge, nta mulashe ishisaiya.’
40025044	Nawo vasheverouwaa kiwo, ‘Nndumi, a niindii lulekulollya kutirwa nshaa, ao nyura, ao kukee muny, ao kukuuywa, ao kulwee, ao kukee kifingyony, neese lukara lulakufurukannya?’
40025045	Nalyo ashevarouwaa, ‘Nkya dede shamuvia, Wo kindo mulera mulatannya yewo vafwafwa ya woose, naakwa ni ulya umwi tupu, mmbwe yeny mulera mulashitannya.’
40025046	Nawo vasheendaa vandelyiswa ukiva llung'anu, na yewo va usumanu wo vandekaa na muu wa llung'anu.”
40026001	Kyikava elyi Yesu ammarisya marero alya moose, nalyo kavia valya vakiloshyony kyakwe,
40026002	“Mwamanya mmbo kushiraa-u mikonu ivii, kufike yeto wa Pasaka. Llyo Mwana yeto wa nndu ashendaa irambikyo-fo nandekapyo nsalabeny.”
40026003	Nalyo vakohani valya vaniini vakakuumbya ando amwi na masiingo a vandu kulya mmba ikee shaakare ya nkohani ulya nniini avaangwaa ni Kayafa.
40026004	Vakafisha shila shaasa vashetiraa Yesu na ntambo vammbwae.
40026005	Naasa vakaamba, “Nkyivaa elyi lya nkonu yeto nniini-fo. Mmbo kusheshaa mwaaluko-luko wa vandu.”
40026006	Naasa Yesu akee kulya Betania, kulya mmba kwa Simon, yeto etirwa ni ivave,
40026007	kasheywa ni nndu nka arie kipete kitiri mafura eekwaamba a wuuru uniini. Kalletya efo nrueny akee rembo eelyaa shoonga.
40026008	Naasa valya vakiloshyony vakalolya, vakasswa. Vakaamba, “Nkyiki elyi kindo ekyo kyareka indo?
40026009	Kindo ekyi mmbo kyeevaa ikumba wuuru uniini kindeavyo vakyiva.”
40026010	Naasa Yesu kamanya kavavia, “A ekyo mwaatarya nka yeu nkyoki? Mmbo ashitannya ekyo kisha!
40026011	Shamashika vandu vakyiva mmbo mukee nawo kyeeri kyoose. Indi yeny mmukee neeny kyeeri kyoose-fo!
40026012	Nawe elyi aletya mwiili wakwa mafura yoo, mmbo atana indo kya yuudesya underikwa.
40026013	Nkya dede shamuvia, ‘Kundo kwamoongoywa nrumi yeyo ya nsia kunu ulaniny koose, na ekyo kyakwe atana mmbo kishekumbuwaa.’ “
40026014	Nalyo ulya umwi wa valya ikumi na vavii avaangwaa ni Yuda Iskariote, kandefika kulya kwa vakohani vaniini.
40026015	Kaamba, “Kindo musheshiniingaa nkyokyi neeny shindenrambikya maakony any?” " Nawo vakamweesya misasarwe ya fesa makumi araru.
40026016	Nalyo nng'u alepookya isia mwaanya nsha weenrambikya efo maakony awo.
40026017	Naasa elyi lya nkonu wa mbee weelyiwa mikate ilatiri ntarang'o, valya vakiloshyony vakakuumbya yoo Yesu akai, vakaamba, " “A kundo kukundye lundesongosya eelyiya Pasaka nkwi?”
40026018	Nawe kaamba, “Endeny efo muriny kwa ng'anya mundemmbia, ‘Llori akuvia-le vai, Kyeeri kyakwa kyamfika kufii. Ni efo kwafo shikundye yuutya-fo nndumwa yeu wa Pasaka, amwi na vakiloshyony kyakwa.’ “
40026019	Na valya vakiloshyony vakandetana indo-da, shaasa Yesu avavasya. Vakandesongosya Pasaka ilya.
40026020	Naasa elyi kwamfika nkwaany, kasha nau ishekaa-fo rembo nalye shoonga aryani na valya vakiloshyony ikumi na vavii.
40026021	Veefo valyaa kavavia, “Nkya dede shamuvia, ‘Nnang'ani yaany umwi waany asheshiriingyaa.’
40026022	Nawo vakasokywa mfyoova finiini. Vakapooka immbia kwi umwi umwi, ‘A ndesa ni yeny Nndumi?’
40026023	Nawe kavavia, ‘Yeto loolota nawe maako marama efo kideeveny mmbwe asheshiriingyaa.
40026024	Kya Mwana yeto wa nndu yeenda mmbo asheendaa shaasa kyikee kireiye kyakwe. Indi nndu yeto Mwana wa nndu asheriinngyaa mmbwe, oshiny lwakwe!’ Nndu yeto kyakwe mmbo kyekee kisha kwee eraa nalairwa!
40026025	Naasa Yuda yeto mwiinndiinngya kaamba, ‘A ndesa ni yeny-ro llori?’ Nawe kammbia, ‘Kwankyaamba kumuni!’ “
40026026	Naasa elyi veefo valyaa Yesu kaipoo nkate. Kaarafuma Iruva. Kaufisha-fisha fyenga. Kaavya valya vakiloshyony kyakwe kaamba, “Nngeny, lyeny! Yeu ni mwiili wakwa.”
40026027	Kaveipoo na upata kaana Iruva. Kavaniingya kaamba, “Niny-fo moose!”
40026028	Yei ni samu yakwa yeevika nkundanu, iifoo ishiiritwaa kimaruma kya vandu veengyi vakooye ifwaayo ngyulyamari.
40026029	Indi yeny shamuviany, “Kyipookya ulaalu nshishekinaa-se ekyo kyavikwa ni nsabibu-fo, na shifike nkonu yeto shana lya wuiya ando amwi neeni efo umangyi ny lwa Nde-yaakwa.”
40026030	Naasa elyi vamiimba fiimbo vakakwiipoo. Vakaenda kulya ifumbuny lya miri ya mafura.
40026031	Nalyo Yesu kavavia, “Kio yekyi kyeni moose mushesukyoo ni yeny! Kimmba kyikee kyireiye kyeamba, ‘Nshekapaa mwiisi na ironda lya mburu lyindenyanyaka.’
40026032	Indi elyi numa shammaa iruka nshemusongoyaa indefika kulya Galilaya.
40026033	Petro kaallwa kaamba, ‘Naakwa woose vasukyo ni yewe, yeny nta nshishesukyoo-fo.’
40026034	Yesu kammbia, ‘Nkya dede shakuvia, kio yekyi kyeni kulaore nguku yankapa kukooyaa kwanshikana kararu.’
40026035	Petro kammbia, ‘Naakwa shalollya kuti shifwe shisandwa neewe, nshishekukanaa-fo. Na valya vakiloshyony vengyi vakaveamba indo woose.’ “
40026036	Nalyo Yesu keenda aryani nawo. Kafika ando ukee nnda uvaangwaa Getsemane. Kavia valya vakiloshyony vakwe, “Kaeny yaa sheende alya indeterevyau Iruva.”
40026037	Kakamara Petro na vana valya va Sebedayo vavii. Kapooka isokyo mfyoova na yeereve.
40026038	Nalyo kavavia, “Nrima wakwa wiifo usokywaa mfyoova deny, wafika kufii na ifwa. Kaeny yaa mulale shoovi neeny.”
40026039	Kaenda mbee kinnywa. Kawa si na kisangu katereva Iruva kaamba, “Woi Nde, kwakooya kikuviiyaa, upata yelu lushiire shire shilaluna! Indi kilave shaasa shikundye yeny-fo, kiveva shaasa kukunndye yewe!”
40026040	Naasa kasha na alya vakiloshyony vakai, kakooya valele rony. Kavia Petro, “A niinda, nta mulashiidimaa ilala shoovi neeny ando a saa imwi nsi?
40026041	Kyelaleny shoovi mwiterevaa mulakooye iira kyeesyony! Nrima to ulangye indi mwiili ukava mfwafwa.”
40026042	Kaenda lyingyi lya kavii, kandetereva. Kaamba, “Woi Nde-yaakwa, kwakooya kivaa upata yelu lushiire shire shilaluna, lyo kikuviiyeny shaasa kwankunda!”
40026043	Kasha nang'u lyingyi, kakooya velele rony. Mashika miso awo akee marovye nrwe.
40026044	Naasa kavara-u, keenda lyingyi katereva lya kararu. Kaamba marero alya meni.
40026045	Nalyo kasha na yoo vakiloshyony vakwe vakai, kavavia, “A niindo mwalunga ilala na iimuya! Llen-te kyeeri kyamfika, na Mwana yeto wa nndu eefo anderambikywaa maakony a vandu valyamari.
40026046	Kwiipony-te, lweende. Akakato yeto mwiishiriingyaa amaafukya!”
40026047	Na elyi eefo areraa indo, Yuda kasha nang'u, akee umwi wa valya ikumi na vavii, aryani na nsemu mwiingyi wa vandu varie ngyusu na mariinga vauka kwa vakohani vaniini na masiingo a vandu.
40026048	Na nndiingyi yeu eevavikye kiring'isyo kavavia, “Nndu yeto nshemmimindaa mmbwe mushentiraa!”
40026049	Nalyo yeni kafika yoo Yesu akai, kaamba, “Shakwiidikira llori! Kammiminda.”
40026050	Naasa Yesu kammbia, “Mbuya yakwa kyakweende na yaa nkyokyi?” Nalyo vakaserikya na yoo akai, vakaleesya Yesu maako vakantira.
40026051	Nalyo akakau umwi wa valya vavandami na Yesu kaorwa woko, kasommwa usu lwakwe, kamanya nalo ishinga lilya lya nkohani ulya nniini, kammaswa kuri.
40026052	Nalyo Yesu kammbia, “Viira usu efo kipony kya vayo. Kimmba yewo vamiipoo usu, ni usu lushevaretaa.
40026053	A mmbo shilashiidimaa ifuuya Nde-yaakwa, nawe nashirikye vasu va efo iruveeu maronda ikumi na avii na kilanya?”
40026054	A efyo fikee fireiye fyeamba, “Mmbo kyikee kirummbwe kyeende indo, mmbo fyeeshiinukyaa indaany?”
40026055	Naasa kyeeri kilya kyeni Yesu kavia nsemu ulya wa vandu, “Mmbo mwooka kyeny mukasheshisheya sheelyi nkee mwaala shia, murie ngyusu, na mariinga musheshitira. A kyera shekee rembo ando amwi neeni mikonu myoose shiloshaa efo mmba ya Iruva, neeni mulashitire!
40026056	Indi kimaruma kyikaenda indo, ni kilya kyikee kyireiye ni veawuya fisuku, naambo kyikooye iinukya-u.” " Nalyo valya vakiloshyony vakanreeya vakarisha.
40026057	Naasa valya vatira Yesu vakandenrwaa kulya kwa nkohani ulya nniini we Kayafa. Nafo mfo kweekuumbye-fo veelosha mavavaso na masiingo a uruka.
40026058	Naasa Petro eefo allatyaa yoo numa akee kyikwaasha. Kalava ifika mmba ilya shaakare ya nkohani ulya nniini kaanga nafo, kakaa-fo rembo kasanga na vasero valya va poo nakooye ilola shaasa kivaa. "
40026059	Naasa, vakohani valya vaniini vasasangyi na ikwaanu lilya iniini lya masiingo a uruka, vakava varuuyaa ukureekyi lwa wongo naambo vakooye iwaa Yesu,
40026060	nta valaonise, lla ndesa vakureekyi va wongo valesha nang'u veengyi. Elyi lyeefurummya vakasha nang'u vavii.
40026061	Vakaamba, “Nndu yeu aleamba vai, ‘Nshiidimaa isammbwa mmba ya Iruva ando a mikonu iraru shiitani lyingyi shimaa.’
40026062	Kyasia nkohani ulya nniini kasalala-u kammbia, ‘A nkushaambaa nta kindo kyeerouwa ukureekyi lwa yewo vavika lweekukumba?’ “
40026063	Indi Yesu kamalallya sau. Nkohani ulya nniini kaallwa kammbia, “Nkulyisaany mboo, ‘Swa Iruva muni muu kuluvie kwakooya yewe ni Kristo kukee Mwana wa Iruva.’ “
40026064	Yesu kammbia, “Kwankyaamba kumuni. Indi shamuvia, ‘Kupookya ulaalu mushelollyaa Mwana yeto wa nndu akee rembo yoo woko usha lwa Muni itumbe na isha navesha ariwa mmafishi a efo nginiiu.’
40026065	Nalyo nkohani ulya nniini karanndwa soori takwe ta yeerya. Kaamba, ‘Akakyo anruma Iruva nyira!’ A ekyo lusiiyaa vakureekyi vengyi nkyeekyi-se? Mmbo mwiitye ulaalu aruma Iruva.”
40026066	A mwarummbwa inda? Nawo vakaallwa vakaamba, “Kindo kinsumanyi ni iwaawa.”
40026067	Nalyo vakamwiisellye minyiiri efo kisanguny. Vakankapa na ng'unde. Vengyi vakankapa na mbiiri.
40026068	Vakaamba, “Lwaauye kisuku-te Kristo, yeto akukapa mmbi?”
40026069	Naasa Petro ekee rembo efo poo ya mmba ilya shaakare, nka kishinga kasha na yoo akai, kaamba, “Na yewe-da kweekee na Yesu yeto wa kulya Galilaya!
40026070	Nawe kalema-fushu mbee yaawo woose, kaamba, ‘Nshamanya ekyo kwaamba-fo.’ “
40026071	Kakwiipoo-fo kafika yoo ngiriny. Nka kyishinga ungyi kallollya kavia valya, “Yeu avekee nndu umwi na Yesu yeto wa kulya Nasareti.
40026072	Nawe kalema-fushu lyingyi eelyaa mboo kaamba, ‘Nshiishi nndu yeu-fo.’ “
40026073	Kairisha kinnywa, valya vasalali-fo vakasha na kufii. Vakavia Petro, “N-dede-da naakwa nnyewe kukee nndu waawo, ni mirerye yafo yakwaamba.”
40026074	Nalyo Petro kakudenga we muni na ilya mboo eshaambaa, “Nshiishi nndu yeu-fo!” Nalyo nguku ikakapa.
40026075	Naasa Petro kakummbwa kirero kilya Yesu alemmbia, “Kulaore nguku yankapa kukooyaa kwanshikana kararu.” Kasomuka na mbengyeny kaiya kyuumu nnu.
40027001	Naasa elyi kwamfika ikya Vakohani vaniini woose vasasangyi na masingo a vandu vakafisha kyama kikee kya kisuuya naambo vakooye iwaa Yesu.
40027002	Vakankamara vandenrambikya kwa nshilyi ulya wa Kaisari, we Pilato.
40027003	Nalyo Yuda ulya alenndiingya elyi allolya Yesu ameekerywa uvingo lweewaawa nawe kakuria. Kaipoo misasarwe ilya ya fesa makumi araru kandeiviirya Vakohani valya vaniini na masiingo a vandu.
40027004	Kaamba, “Mmbo shiletana ukasha elyi shariinngya samu ilatiri kiteve.” Nawo vakaamba, “A mmbo kiluwore-kyi yese? Lola kyafo kumuni!”
40027005	Nawe kandeera misasarwe ilya ya fesa kulya mmba ya Iruva. Kawara shia, kandekuvanika.
40027006	Naasa vakohani vaniini vakaipoo misasarwe ilya ya fesa, vakaamba, “Nkwiifo mumu wa iivika efo mbolokony ya mmba ya Iruva-fo, kimmba ni wuuru lwa samu.”
40027007	Naasa vakafisha shila vakaura nayo irema lya uteri lwa muumba nungu lyive ando eerika veny.
40027008	Nkyo kimaruma irema lilya lyikavaangwa ni irema lya samu kufike inu.
40027009	Nalyo kilya kyikee kirere na kana ka nkisuku ulya Yeremia kikakooya iinukya-u kyeamba, “Na yeny shileipoo misasarwe ilya makumi araru ya fesa, ni wuuru lwa nndu alererywa wuuru, yeto vana va Israeli valenrerya wuuru.
40027010	Shaivika yeeura irema lilya lya uteeri lwa muumba nungu, shatana shaasa Nndumi avavasye.”
40027011	Naasa Yesu kandeseleeswa mbee ya nshilyi ulya wa Kaisari. Nshilyi wa Kaisari kammbesa kaamba, “Yewe mmbo kukee mangyi ya Vayuda?” Na Yesu kaamba, “Kwankyaamba kumuni.”
40027012	Na elyi eefo akumbwaa ni Vakohani vaniini na masiingo a vandu, nta nalarouwe kindo.
40027013	Nalyo Pilato kammbia, “A mmbo kulaitye efyo vakureeka-u fyeekuutya uvingo shaasa fifye?”
40027014	Nawe nta nalarouwe nta kyimwi ammbesa. Nshilyi ulya wa Kaisari katana afulukywa deny.
40027015	Naasa elyi lya nkonu nniini nshilyi ulya wa Kaisari eishivie iporomuya vandu nndu mfinge umwi ulya vankunda.
40027016	Naasa meendi alya alekooya atiri nndu mfinge umwi aenngye usutu avaangwaa Baraba.
40027017	Naasa elyi vakuummbye-u indo nkuka Pilato kavavia, “A nndu mwankunda shimuporomuye ni ungau ndesa, ni Baraba ao ni Yesu yeto avaangwa ni Kristo?”
40027018	Nyelyi aishi kyavaniinga vakankumba ni kyinying'u.
40027019	Naasa elyi akee rembo yoo kitiminy kya ushilyi, nalyo nka wakwe kanrummya nrumi. Kammbia, “Kulasange mbony ta nndu yeu wa usumanu! Mmbo shilelya ukiva wiingyi kimaruma kyakwe nshooryaa kyio kya inu.”
40027020	Naasa Vakohani valya vaniini vasasangyi na masiingo a uruka vakaaya vandu valya vakuummbye-u nkuka, naambo vakunde Baraba, na Yesu nawaawa.
40027021	Naasa nshilyi ulya wa Kaisari kaallwa kavavia, “A yeva vavii ni ungau mukunndye shimuporomuye-u ndesa? Nawo vakaamba, N Baraba.”
40027022	Pilato kavavia, “A shatana inda na Yesu yeu avaangwa ni Kristo?” Woose vakaamba, “Nandekapywa nsalabeny!”
40027023	Naasa kaamba, A ukasha alelutana llo kyi-ro? Nawo vakakapa kisengelele na kamwi, vakaamba, “Nandekapywa nsalabeny!”
40027024	Naasa Pilato kalollya kulaifo kindo kyikyivaa, kyoorongye kyilya kyikaenda kyiing'anaa tupu. Kawarya mura kasangya maako yoo kisanguny kya vandu valya vakuummbye-u mamwiingyi. Kaamba, “Loleny yeny nshitiri ukasha na samu ya nndu yeu-fo. Loleny yeni muveni!”
40027025	Na vandu vakaallwa woose vakaamba, “Samu yakwe iluwuiye yese na vana veru!” "
40027026	Nalyo kavaporomuya Baraba. Na Yesu kanrambikya-u nandekapo na ngova numa nandekapyony nsalabeny.
40027027	Nalyo vasikari va nshilyi ulya wa Kaisari vakakamara Yesu. Vakanrwaa mmba ya ushilyi. Vakaende nang'u siri shoose ya vasikari. Ikasha inkuummbya.
40027028	Vakamuuta soori takwe muni vakammbika soori ifwani nsoru.
40027029	Vakaoka ureto lwa miinga vakammbika nrueny. Vakanniinngya irere efo wokony lwakwe usha. Vakafiiryandi vakanteenda, vakaamba, " “Lwakwiidikira mangyi ya Vayuda!”
40027030	Vakamwiisellye minyiiri. Vakawarya irere lilya vakankapa nalyo nrwe. "
40027031	Na elyi vammaa inteenda indo vakamuuta soori ilya vakawuya immbika soori tilya takwe muni, vakankamara nandekapyo nsalabeu.
40027032	Naasa elyi vankwiipoo veefo vasheendaa, vakakooya nndu wa Krene avaangwaa Simion, vakamwiitikya nantare nsalaba ulya wakwe.
40027033	Vakafika ando avaangwaa ni Golgota, kyikee sheelyi kyaambawa, “Nkisharongony.”
40027034	Vakanniinga mfinyo ukee nsande na nri weenangisa. Ashosha nalakunde ina."
40027035	Naasa vakankapya nsalabeu. Vakaavana soori takwe veetikapyaa kura.
40027036	Vakakaa-fo rembo vakanringa.
40027037	Na yoo nrweny wakwe vakavika ngumbwa ikee shireiye ule, “YEU MMBWE YESU MANGYI YA VAYUDA.”
40027038	Nalyo veala shia vavii vakakapyo nsalabeny vakasandwa nawe. Umwi kavikwa woko usha na ungyi woko umuso.
40027039	Naasa valya vairau vakanruma, vesisikaa mirwe,
40027040	vakaamba, “Yewe mwiwundwa mmba ya Iruva ando a mikonu iraru kuwuye iitana lyingyi, nkyekukyireeny kumuni, kwakooya mmbo kukee mwana wa Iruva! Kuveolokany nsalabeny!”
40027041	Na Vakohani valya vaniini vakaventeenda kiwo vasasangyi na veelosha mavavaso na masiingo a vandu.
40027042	Vakaamba, “A elyi alekyira vengyi, nalaidimi ikukyira we muni! Mmbo akee mangyi ya Israeli, noolokeny nsalabeny ulaalu indi, neese lumwiirikye!
40027043	Mmbo akusirye na Iruva, naasa we namwaauweeny kwakooya ankunndye. Kyimmba aleamba mmbo akee mwana wa Iruva.” "
40027044	Naasa na valya veala shia vakapyo nsalabeny ando amwi nawe, nawo-da vakavemmina.
40027045	Naasa uruka loose lukawoywa ni ireema kupookya saa irindaru kukafika saa keenda.
40027046	Naasa elyi kwamfika saa keenda Yesu koonisa unyanga waasha kaamba, " “Eli, Eli lama sabaktani.” Nakyo kyikee sheelyi kyaambawa, “Woi Iruva wakwa, Woi Iruva wakwa, nkyikyi elyi kwashira?”
40027047	Naasa vandu vasalali-u maata vaita indo vakaamba, “Nndu yeu mmbo avaanga Elia.”
40027048	Nalyo yeni umwi waawo kanderisha, kandeende kivikaa mura, kakyiishura mfinyo utarang'aa. Kavika irereeny, kanrita.
40027049	Naasa valya vengyi vakaamba, “Ra lulole kwakooya Elia ashaa imwaauwa-u.”
40027050	Naasa Yesu kafua lyingyi na unyanga uniini kakumba muu.
40027051	Nalyo akakalyo isullya lyilya lyaavanisye mmba ya Iruva lyikavambuka nnang'ani kavii lyipookya yo si lyikavambukya uwe. Na uruka lukarerema. Na ngereko ta mawe tikaparika-parika.
40027052	Na mbanga ta vafu tikarwika, minying'a miingyi ikaruka ya vandu veele.
40027053	Vakaruka vauka efo mbangeny, na elyi numa we ammaa iruka vakafika kulya muriny mweele, vakakoora na vandu veengyi.
40027054	Naasa nshilyi ulya wa vasikari na valya akee nawo veeringaa Yesu, elyi valollya kidinasi kilya na filya fyautika fyoose vakatirwa mmbweerei wiingyi. Vakaamba, “Nkya dede yeu mmbo ekee mwana wa Iruva.”
40027055	Naasa kweefo na vaka veengyi velolaa vekee kikwaasha. Nawo mmbo valya valelatya Yesu vauka kulya Galilaya vemfurukanyaa.
40027056	Na efo nnang'ani yaawo kusangyi-fo Maria Magdala na Maria ulya akee maye wa Yakobo na Yosefu, na maye wa vana valya va Sebedayo.
40027057	Naasa elyi kwiifo kushiilaa kukasha nafo nndu isimba wa kulya Arimataya, avaangwaa Yosefu. Nawe muni avealukye Yesu kava nndu wa kiloshyony kyakwe.
40027058	We kafika kulya kwa Pilato kantereva nnying'a ulya wa Yesu. Nalyo Pilato kavavasya nandeniingywa.
40027059	Na Yosefu kaipoo nnying'a ulya kawoososya sooriny shaa pyai.
40027060	Kandewaara mbangeny yakwe shiiya adoshye efo iweny. Kapirimitya iwe iniini yoo mwaangony wa mbanga ilya, kakweengya.
40027061	Naasa na Maria Magdala mfo kundo eekai, na Maria ulya ungyi vakakaa rembo yoo usumanu na mbanga ilya.
40027062	Naasa elyi lya ndesi ukee nkonu ulatye nkonu weekudeesya llyo Vakohani valya vaniini vakandekuummbya kulya kwa Pilato varyani na Vafarisayo.
40027063	Vakaamba, “Ale Nndumi! Lwawuya ikummbwa kyilya llembi ulya alerera ekee na muu eeshaambaa, kushiiraa-u mikonu iraru shirukeny.”
40027064	Naasa vavasyany mbanga yeyo indevikywa kiringisyo kufike nkonu yeto wa kararu naambo yewo vakiloshyony kyakwe valashe nau vamwiive-fo, vandeviany vandu, “Annduka auka kwa vafu, na ulembi yelo lweefurummya luilanyi lulya lwa mbee.”
40027065	Pilato kavavia, “Varingyi vawonikaa. Kweengyeny munderinga shaasa mwaidima.”
40027066	Naasa vakakweengya vakandevikya mbanga ilya uringyi vevikaa iwe lilya kiring'isyo kyawo na varingyi valya vakakaa-u.
40028001	Naasa elyi nkonu ulya wa Sabato wamiira kwiifo kwikyaa elyi lya nkonu yeto wa mbee wa mfungare, llyo Maria wa kulya Magdala kaenda aryani na Maria ulya ungyi, vandelola mbanga ilya.
40028002	Nalyo akakakyo kidinasi kikaira kiniini. Nyeeli nsu ulya wa Nndumi aoloka auka iruveeu. Kasha nang'u, kakunnya iwe lilya mbai kalyikaya.
40028003	Na fwana yakwe ikee shaa pyai sha kimwii kya iruveeu na soori yakwe ikamika paa sha laura ya kulya kyaamwi.
40028004	Na kimaruma kya imwiiryaa varingyi valya vakava sheelyi vamfwa.
40028005	Naasa nsu ulya wa Iruva kaallwa kavia vaka valya, “Nta mulairyee yeni-fo! Mmbo shammanya mmbo mwiifo musiaa Yesu yeto alekapyo nsalabeny.”
40028006	Nnakyikee-se yaa-fo, mashika annduka, shaasa aleamba. Oshony na yaa-te, mushelola ando ekee mwaare.
40028007	Na yeni endeny na ngeta, mundevia valya vakyiloshyony vakwe, mmbo annduka. Nawe llen-te ashemwiiryaa mbee indefika kulya Galilaya, mfo kundo mushellollyaa. Akakakyo shamuvia.
40028008	Nawo kyaangu naakyo vakakwiipoo vauka alya mbangeny vatirwa mmbweerei vakasanda na nsia. Vakarisha pyany vandekyoongoya valya vakiloshyony vakwe.
40028009	Nalyo akakau Yesu ansha ikwaananya nawo efo shia. Kaamba, “Kaeny na ufoo vama mmbee!” Naasa vakaenda na yoo akai, vakallyingillya marende vakamoolokya na fisangu.
40028010	Nalyo Yesu kavavia, “Nta mulairyae-fo! Endevieny vanavama wakwa vafike kulya Galilaya. Mfo kundo vasheshilollyaa.”
40028011	Naasa elyi varie shia yeenda, akakawo varingyi valya maata vankwiipoo, vakaenda kulya muriny. Vakandevia vakohani valya vaniini mbony tilya tautika toose.
40028012	Nawo vakakuumbya ando amwi na masiingo alya a uruka. Vakafisha kyama vakaniinngya vasikari valya fesa shiingyi,
40028013	vakaamba, “Ambeny, ‘Valya vakiloshyony vakwe mmbo valesha kyio, vakamwiiva-fo lwiilele rony.’
40028014	Na kwakooya kindo ekyi kyandeitiwa kwa nshilyi wa Kaisari, neese lushemfweera-fweeraa lumuute mwaandu.” "
40028015	Naasa vakawarya fesa tilya. Vakatana shaasa valefundwa. Na kirero ekyo kyikakwaana kulya kwa Vayuda kyikafika inu.
40028016	Naasa valya vakiloshyony ikumi na umwi vakaenda kulya Galilaya vakafika alya ifumbu-u kundo Yesu evavavasya.
40028017	Vakallolya vakamoolokya na fisangu. Indi kukavekaa-fo na vetirwa nnyinyira.
40028018	Na Yesu kasha na yoo vakai, karera nawo. Kavavia, " “Shanniinngyo ushilyi loose lwa efo iruveeu na lwa kunu urukeny.
40028019	Kyasia endeny mundeallwa vandu va masanga moose vave vakiloshyony vakwa mwiivabatisyaa irina lya Nde na lya Mwana na lya Mumuyo Mweele. Muvevalosha varinge efyo shilemuvavasya fyoose.
40028020	Na yeni manyiny-te, nkaa neeni mikonu myoose kufike yoo masiiyony a ulana.”
41001001	Nrumi ya Iruva ya Nsia ileendwa ni Yesu Kristo, mmbo ilepooka indo,
41001002	shaasa kikee kyireiye efo kitabuny kya nkisuku ulya Yesaya kyeamba, “Akakau shiifo nrumaa nsu wakwa nakusongoye yoo mbee yafo, mmbwe ashekusongosyaa shia yafo.”
41001003	Kwaitiwa unyanga luvaanga kulya kasa lushaambaa, “Deesyeny shia ya Nndumi! Sumaniseny miko yakwe!”
41001004	Ni indo Yohane alefummya vandu ashevabatisaa kulya kasa. Kava mwiikapa weele lwa ubatiso lwa yaalashika efo nriminy vakooye ifwaaywa ngyulyamari tawo.
41001005	Keengywaany ni uruka loose lwa Yudaya na Vayerusalemu woose. Vakandebatisywany kulya mureny wa Yordani veparya Iruva ngyulyamari tawo.
41001006	Nawe Yohane aree soori ta mafwaa a ngamula kakufinga na ukova lwa shony efo kisiny. Kalya nrie na ukyi wa mbakony.
41001007	Kakapa weele ashaambaa, “Yoo numa yakwa kwiifo kwiishaa yeto atiri finya ngota yeny. Nawe nta nshimaa shikwiinyike shiporommwi ukova lwa fyaaru fyakwe-fo.
41001008	Kyakwa yeny ni mura shava mwiibatisa nato. Indi we ni Mumuyo Mweele ashemubatisaa nato.”
41001009	Nalyo fyeeri fyekee filya fyeni Yesu alesha nafo auka kulya Galilaya, kabatiswa ni Yohane kulya Yordani.
41001010	Na llya alesaama auka efo mureny, llyo yeni kalollya efo iruveeu kukarauka na Mumuyo wa Iruva kamoolokya akee sha mbeta.
41001011	Na unyanga lukaitiwa luuka efo iruveeu lushaambaa, “Yewe mmbwe mwana wakwa nkunde, ni yewe shilekusauwa.” "
41001012	Nalyo yeni Mumuyo wa Iruva kanrwaa nafike kulya kasa.
41001013	Kakaa-fo ando a mikonu makumi aana asheeswaa ni Satana. Kakaa-fo amwi na mafisi, na vasu va Iruva vakamfurukannya.
41001014	Naasa elyi numa elyi Yohane ammeerambikywa-fo Yesu kafika kulya Galilaya ashekapaa weele lwa yoongoya vandu Nrumi ya Iruva ya Nsia.
41001015	Kaamba, " “Alashikeny efo nriminy muvekusirya na Nrumi yeyo ya Nsia.”
41001016	Nalyo kaira efo mbaambaa ya yeeve ilya ya Galilaya. Kalollya Simion na Andrea akee mwanamaye wa Simion veefo vashoolotaa nreiyo weereiya makunga efo yeeveny mashika vekee veereiya makunga.
41001017	Na Yesu kavavia, “Oshony, mushilatye, na yeny nshemwaallwa muve veereiya vandu.”
41001018	Nalyo yeni vakara u mireiyo ilya yaawo, vakallatya.
41001019	Keenda na kwambee kinnywa, kalollya Yakobo akee mwana wa Sebedayo, na Yohane we mwanamaye nawo vakee ngalaveny veefo vasongosya mireiyo yaawo.
41001020	Nalyo Yesu kavavaanga. Vakara-u nde-yaawo, we Sebedayo efo ngalaveny ando amwi na varundi valya vakwe. Vakaenda vakallatya.
41001021	Nalyo vakafika kulya Kapernaumu. Nalyo yeni elyi Sabato yansha kaenda efo mmba yaawo yeeterevya, kava eloshaa.
41001022	Na vandu vakaising'ang'a kya miloshye ilya yakwe. Mashika elyi ava mwiilosha sha nndu atiri ushilyi, nalakee wa ngata ya veelosha mavavaso.
41001023	Nalyo yeni efo mmba yaawo yeeterevya kweifo nndu eetirwa mmumuyo wa utefusu.
41001024	Kakooma kaamba, “Nkyiki kyeru na yewe Yesu wa kulya Nasareti? Mmbo kusheye ilurumata! Lukwiishi yewe ni vi! Yewe ni yeto Mweele wa Iruva.”
41001025	Na Yesu kankyeemya eshaambaa, “Malallya sau kwammbuka!”
41001026	Nalyo mumuyo ulya wa utefusu ukamweera efo na efo; ukafua na unyanga waasha ukammbuka.
41001027	Vakauma mwaangaya woose. Vakatana vaumburana vakaamba, “ A kindo ekyi mmbo kyikee inda? Akakakyi kiloshyo kyiiya kitiri ulyimbi! Na mimuyo yeyo ya utefusu kaivavasa, nayo ikamwiirikya.” "
41001028	Nalyo yeni mbony takwe tikakwaana kulya urukeny lufitani na Galilaya loose.
41001029	Na elyi vansomuka efo mmba yeeterevya nalyo vakafika kulya kyeny kwa Simion na Andrea, varyani na Yakobo na Yohane.
41001030	Naasa mayaanka wa Simion eefo atirwa nkitara etirwa mmuro. Nalyo yeni vakamoongoya mbony takwe.
41001031	Nawe kasha nau, kantira woko, kanseleesa. Na muro ulya ukammbuka. Nawe kavafurukannya. "
41001032	Naasa elyi kwamiila mwi wamoolokya, vakamweenngye vandu valya veeiyo valwee woose na yewo vatirwa mmimuyo mikasha.
41001033	Na muri moose ukava mmbo ukuummbye yoo mwaangony kwakwe.
41001034	Nawe kakira vandu veengyi valwee ndwari shive na shive. Kaanta mimuyo mikasha miingyi, nta nalalekeye mimuyo ilya mikasha ikarera-fo, mashika yemwiishi.
41001035	Naasa elyi lya ngama nraasi na ivishivishi kakwiipoo. Kasomuka efo mmba kaenda kundo kulakee vandu, kava mfo aterevya.
41001036	Na Simion kasanga na wooroye, vakammbingya.
41001037	Vakankooya vakammbia, “Woose veefo vakuruyaa.”
41001038	Nawe kavavia, “Ndifony lweende kundo kungyi, miriny yeyo ya minyanuny. Nafo-da shiveenda shindekapa-fo weele. Mashika nkyo kileshiniinga shasha shyuuka kyeny.”
41001039	Kawara shia kava mwiira-ira kulya Galilaya koose eshangaa na efo mmba tawo teeterevya na ikapa-fo weele na yaanta mimuyo yeyo mikasha.
41001040	Nalyo kasheywa ni nndu atirwa ni ivave. Kantereva, kamfiirya-ndi, kammbia, “Kwankunda mmbo kushiidimaa isheeremuta!”
41001041	Nawe kantinnywa kaorwa woko kampaana. Kaamba, “Shankunda, eremukany!”
41001042	Nalyo yeni ivave lilya lyikammbuka kaeremuka.
41001043	Nalyo kantauwa kamwiima deny,
41001044	kammbia, “Manya kulavie nndu kindo! Mmbo kusheendaa ikoora efo kwa nkohani. Na elyi kwameeremuka indo kundevika na kindo kyeeninga Iruva kilya Mose avavasye, kive nkyo ukureekyi lwa efo kwawo.”
41001045	Naasa kauka-fo kapooka indekyoongoya vandu na ifura deny, na ivambisa mbony yeto. Nawe Yesu nalakiidimi-se ikyaanga muriny wa vandu paa. Naasa kandekaa kundo kulalelwa, vandu vakansheya vauka wo ando.
41002001	Naasa mikonu ikaira mive na mive kavefika-se kulya Kapernaumu. Kyikaitiwa we ni efo mmba akai.
41002002	Nalyo vandu vakasha ikuumbyau veengyi. Yoo mwaangony kulaidimi ivatira-se. Nawe kavaviany irero lya Iruva.
41002003	Nalyo vakasha imweengye nndu muumu malungo ariwa mmbandu vaana.
41002004	Nawo valaidimi imfita yoo akai kyimaruma kya mamwiingyi ulya. Vakasammbwa alya mmbeeu kusumani na yoo Yesu akai. Vakarua-u vakaolota nang'u kitara kilya kileeywa ni ulya muumu malungo.
41002005	Na Yesu alolya kikusiryo kyawo kavia ulya muumu malungo, “Mwana-akwa kwammeutwa ngyulyamari tafo!”
41002006	Naasa veelosha mavavaso maata veefo rembo vakarera efo miriminy yaawo,
41002007	Vakaamba, “Nkyiki elyi nndu yeu arera indo? Mmbo aruma Iruva! Mmbi ashiidimaa yuuta nndu ngyulyamari kulaore ni umwi nsi, mmbwe Iruva?”
41002008	Nalyo yeni Yesu kamanya na ngoo yakwe mmbo varera indo efo miriminy, kavavia, “A kimaruma mukarera indo efo miriminy yaany nkikyi?
41002009	A kyaangu nkyokyi? Ndesa ni ivia yeu muumu malungo, ‘Kwammeutwa ngyulyamari tafo, ao ni yaamba, kwiipoo, kwakurika kitara kyafo, kwende kyeny?’
41002010	Indi manyiny-te Mwana yeto wa nndu mmbo atiri ushilyi lweeuta vandu ngyulyamari tawo kunu urukeny. Naasa kavia ulya muumu malungo,
41002011	Shakuviany, ‘Kwiipoo kukurike kitara kyafo; kweende kyeny kwafo.’ “
41002012	Nawe kakwiipoo, nalyo yeni kavekurika kitara kyakwe, kasomuka-fo velollye woose. Nawo woose vakatana vafulukywa deny vakaarafuma Iruva veshaambaa, “Llulendelollye kindo sha ekyi-fo!”
41002013	Nawe kawuya ikwiipoo-fo, kaenda kulya mbaambaa ya yeeve ilya. Mamwiingyi ulya moose wa vandu ukasha na alya akai. Nawe kavalosha-ny.
41002014	Kaira na mbee kalollya Levi ulya wa Alfayo akee rembo efo mmba yeededemmya, kammbia, “Shilatya!” Nawe kakawiipoo kallatya.
41002015	Naasa kyikava elyi Yesu akee rembo efo mmba kwa nndu yeto naambo nalye shoonga nafo kweefo vadedemi veengyi na vandu valyamari. Vakasasanga na Yesu na valya vakiloshyony kyakwe veelya nawo shoonga. Mashika nyelyi veefo veengyi, nawo ni vandu valellatya.
41002016	Naasa vaarya va fitabu va ngata ya Vafarisayo vakusheye nafo vakalolya eelyaa shoonga na vadedemi valya na vandu valyamari, vakavia valya vakiloshyony vakwe, “Mmbo alya na ina asasangyi na vadedemi yewo na vandu valyamari!”
41002017	Na Yesu kakyiita kavavia, “Nshi yewo vakee na finya vakundye ishiiswa-fo, indi ni yewo valwee. Nta nshisheye nafo ishevaanga yewo va usumanu-fo, ni yewo valyamari.”
41002018	Naasa valya vakiloshyony va Yohane na Vafarisayo veefo vakootoyaa. Vakasha vakammbia, “A kyimaruma nkikyi, elyi vakiloshyony kya Yohane vakootoyaa na vakiloshyony kya Vafarisayo-da, indi yewo vakiloshyony kyafo valakootoye?”
41002019	Na Yesu kavavia, “A vandu va walyi vaidimi inda ikootoya elyi muni walyi asindi nawo? Kyeeri kyoose vakee na muni walyi, mmbashiidimaa ikootoya-fo.
41002020	Indi kukaa kushe mikonu vasokwaa muni walyi, llyoony vashekootoyaa nkonu yeto.
41002021	Nta nkwiiyo nndu afummya kirami kya soori shiiya efo sooriny shikuu-fo. Kwakooya ni indo, ekyo kyiveiywaa-u mmbo kyawuya irannduwa-u, yoo kwiiya kukalakana na yoo kukuu.
41002022	Nta nkwiiyo nndu asuruma mfinyo mwiiya efo mbolokony ta masara makuu-fo. Kwakooya ni indo, mfinyo yeto mmbo uriitaa mboloko yeto, na mfinyo ufwe mwasi sanda na mboloko yeto. Mfinyo mwiiya mmbwa ivika efo mbolokony shiiya.”
41002023	Nalyo kikava elyi akee efo shia, keera efo mareminy a nganu elyi lya nkonu wa Sabato. Na valya vakiloshyony vakwe elyi vekeenda na shia vakapooka yuurushwa fyaa.
41002024	Nalyo vafarisayo vakammbia, “Lla-te, nkikyi elyi vatana kindo ekyi kilatiri mumu nkonu yeu wa Sabato?”
41002025	Nawe kavavia, “A mmbo mulandesomi shaasa Davidi aletana llya alekooya atura kyeelya, katirwa nshaa we na valya aryani nawo?
41002026	Shaasa aleanga na efo mmba ya Iruva, meendi a nkohani ulya niini Abyatari, kalya mikate ilya ya kideesyo. Nayo ilatiri mumu weelyiwa ni nndu, kulaore ni Vakohani veni, kaavya na valya aryani nawo.”
41002027	Nawe kavavia, “Nkonu wa Sabato mmbo ulevikwa kimaruma kya nndu, nshi nndu alevikwa kyimaruma kya Sabato-fo.
41002028	Kimmba ni indo, Mwana yeto wa Nndu mmbo aveva nniini wa Sabato.”
41003001	Nalyo kaanga lyingyi efo mmba yeeterevya. Nafo kwiifo nndu atiri woko lufirikye.
41003002	Nawo vakava vallaayany, valole kwakooya ankiraa elyi lya Sabato, naambo vakooye kyeenkumba nakyo.
41003003	Nawe kavia nndu ulya atiri woko lufirikye, “Kwiipoo, kushesalala yoo nnang'ani.”
41003004	Nalyo kavavia, “A ndesa kwiifo mumu weetana mesha nkonu yeu wa Sabato ao ni itana makasha, ikira muu wa nndu ao ni yuureta?” Nawo vakamalallya sau.
41003005	Naasa kavaringitya miso ivalola arooywaa nngoo na isokywa ni fyoova deny kimaruma kya ngoo tilya tawo tammba indo shuumu. Kavia nndu ulya, “Orwa woko yelo lwafo!” " Kaorwa, woko lulya lwakwe lukawuya iva usha.
41003006	Nalyo yeni Vafarisayo vakasomuka-fo, vakandesasanga na Herode. Vakaruvya shila kyikee kya insua, vaoni shia yeenreta.
41003007	Nalyo Yesu kakwiipoo-fo waarya aryani na vakiloshyony vakwe. Kaenda kulya mbaambaa ya yeeve ilya. Vandu vakansora mamwiingyi nniini vakauka kulya Galilaya na kulya Yudaya,
41003008	na kulya Yerusalemu na Idumaya na kulya kwa kulya ya Yordani na kulya myuungony ya Tiro na Sidoni, ni mamwiingyi nniini deny wa vandu, nawo vaitye filya aletana fyoose, vakafika kulya akai."
41003009	Nawe kavia valya va kiloshyony vakwe vairikise ngalava ilya shidu immbere kimaruma kya mamwiingyi ulya wa vandu, naambo valashe insisira.
41003010	Mashika elyi alekira veengyi na valya vatiri fivalyilyisaa vakeeuwa vandu naambo vakooye ifika alya akai, vampaani.
41003011	Na mimuyo ilya ya utefusu elyi ilellollya, ikamwoolokya si, ikafua ishaambaa, “Yewe mmbwe Mwana wa Iruva!”
41003012	Nawe kaveema deny valeshemwaamba.
41003013	Nalyo kasaama alya ifumbu-u. Kavaanga valya ambakunda muni. Vakasha na yoo akai.
41003014	Kavika vandu ikumi na vavii, vave vekaa nawe, navevaruma vandekapa weele.
41003015	Vavetira na ushilyi lwa yaanta mimuyo mikasha.
41003016	Kavika valya ikumi na vavii. Kafishya Simion irina lyakwe ni Petro.
41003017	Na Yakobo ulya wa Sebedayo na Yohane we mwanamaye wa Yakobo, we kavafishya irina ni Boanerge, nakyo ni kyimwi na vana va maruruma.
41003018	Na valya vengyi ni Andrea, na Filipo, na Bartolomayo, na Matayo, na Toma, na Yakobo ulya wa Alfayo, na Tadayo na Simon akee wa yewo vakaari iringa ngata ya Kiyuda.
41003019	Na Yuda Iskariote mmbwe yeto alenndiingya.
41003020	Nalyo kaenda kaanga efo mmba, vandu vakasha ikuummbya-u lyingyi-se mwamwiingyi. Nta valaidimi iwonisa mwaanya weelya shoonga.
41003021	Na valya va kulya kwakwe, elyi vamiita mbony takwe teenda indo, vakawara shia vandentira. Vakaamba, “Ansukwa.”
41003022	Na veelosha mavavaso valya valesoka wooka kulya Yerusalemu, wo vakaamba, “Mmbo atirwa ni Belsebuli, na elyi aanta mimuyo mikasha mmbo aekywa ni yeto nniini wa mimuyo mikasha.”
41003023	Nawe kavavaanga na yoo akai, karera nawo aveera fyaaso kaamba, “A ni inda Satana ashiidimaa yaanta Satana uroye?
41003024	Na kwakooya umangyi lusheraukanaa lukakukapa weni, umangyi yelo nta llushiidimaa ikaa-u-fo.
41003025	Na kwakooya mmba ya nndu isheraukanaa ikakukapa sheni, mmba yeyo nta nnyishiidimaa ikaa-u-fo.
41003026	Na kwakooya Satana akwiipoo kakukapa muni mmbo araukana, nta nnashiidimaa ikaa-u-fo, mmbo ashekombika kombi.
41003027	Indi nta nkwiifo nndu ashiidimaa yaanga kwa nndu mwaafinya nandekamara fiiya filya fyakwe nafimaa-fo, kwankooya kulaore ampooka ifinga mwaafinya yeto llyo-ny ashekamaraa fya efo mmba kwakwe nafimaa.”
41003028	Ni kya dede shamuvia, “Vana va vandu mmbo vashewonaa ifwaaywa kya findo fya ulyamari fyoose, na fyaararo fyoose vamaarara shaasa fifye.
41003029	Indi kwakooya nndu amaarara kya imina Mumuyo Mweele, we nnaonaa ifwaaywa-fo, mmbo akaa na uvingo lwa llung'anu lwa ulyamari lwakwe.”
41003030	Mashika llya valeamba, “Mmbo atirwa mmumuyo wa utefusu.”
41003031	Nalyo maye vakasha nang'u na vanavamaye, vakasha iirisha yoo poo. Vakanrummya nrumi yeembaanga.
41003032	Naasa na mamwiingyi ulya wa vandu ukee rembo unndingitye riti, vandu vakammbia, “Akakawo mau na vanavamau na vamfwamau vakee yoo poo vakuruuyaa.”
41003033	Nawe karouwa kaamba, “A ma na vanavama ni vakyi?”
41003034	Naasa kalola valya vakee rembo vansengetye kavaringitya miso. Kaamba, “Akakava ma na vanavama vakwa.
41003035	Wo nndu aiyo moose atana efyo fisennyi Iruva mmbwe ava mwanama wakwa na mfwama wakwa na ma wakwa.”
41004001	Nalyo Yesu kapooka lyingyi ilosha akee alya waameu lwa yeeve ilya. Kulya akai vandu vakasha ikuumbya-fo mamwiingyi nniini na kamwi ukee yoo kwaarutu. Nawe katana asaama na efo ngalaveny, kakaa rembo efo yeeveny.
41004002	Nawe kava avaloshany kwa fyaaso. Na elyi eefo aloshaa kaamba ule,
41004003	“Aranyiny! Akakato nndu mweera mbeu ankwiipoo nandeera mbeu takwe.
41004004	Kikavaany elyi eefo asheeraa, maata tikolooka yoo mbai ya shia, na ndeye tikasha tikalya tikamaa.
41004005	Na tingyi tikooloka ando iwe lyikwaallye efo si kulatiri uteri wiingyi. Nalyo yeni tikamia neelyi uteri lulaanngye si.
41004006	Na elyi mwi wavaa tikaya. Kimmba tilasotye mirarii si, tikauma.
41004007	Na tingyi tikooloka ando a miingeny. Miinga ilya ikarwa ikatisisira tilavike nta kimu.
41004008	Na tingyi tikaoloka ando a uteri usha, tikarwa, tikawongya, tikavika kimu. Yeyo imwi ikavika makumi araru, na ingyi makumi arindaru, na ingyi iyana.”
41004009	Nalyo kaamba, “Nndu atiri maarwi earanya navearannya!”
41004010	Na elyi akee kyaanya kyakwe muni, valya vanndingitya vakasanga na valya ikumi na vavii vakammbesa kya fyaaso filya.
41004011	Nawe kavavia, “Yeni mmbo mwaniingwa imanya mbony yeto shirike ta umangyi lwa Iruva. Indi yewo va poo kyawo kyoose mmbo vakyikooya veevywaa fyaaso.”
41004012	Naambo, “Ilola valole, valalollyaa. Na yaaranya, vaarannyi valamanyaa. Valasheyaalukya Iruva, vakooye ifwaaywa.”
41004013	Nalyo kavavia, “A elyi mwanra mulamanya kyaaso ekyo, ni inda mumanyaa fyaaso efyo fingyi?
41004014	Yeto mweera mbeu ni irero lya Iruva eera.
41004015	Na yewo va efo mbai ya shia, ni efo kundo asheraa irero lya Iruva. Nawo wakammaa iita nalyo yeni Satana kasha nau, karakwa-u irero llya lyikee yeere efo miriminy yaawo.
41004016	Na kya yewo vakee veere ando iwe lyikwaallye si, kyawo ni kiwo: Vakammaa iita irero lya Iruva, nalyo yeni vakalyilumba na nsia.
41004017	Nawo nta valasotye miraari efo miriminy yaawo, mmbo vakee vandu va veru-veru. Elyi numa vakalolya kushe fyuure ao irishiswa kimaruma kya irero lya Iruva. Nalyo yeni vakawonisa nsindara.
41004018	Na vengyi ni yewo veere ando a miingeny. Yewo mmbo vandu valearannya irero lya Iruva.
41004019	Nalyo ngyusau ta ulana yelu tikaanga-fo na ulembi lweelembwa ni masaa na lango yeto ta findo efyo fiingyi. Nafyo fikasisira irero llya lyilakivike-se kimu.
41004020	Na yewo veere ando a uteri usha mmbo yewo vashaaranyaa irero lya Iruva vakalyilumba, vakeenda vevikaa fimu, umwi kavika makumi araru, na ungyi makumi arindaru, na ungyi iyana.”
41004021	Kawuya kavavia, “A taa mmbo yeendwa indesikywa na nakori ao kitara? Nshi isheendwaa indevikwa ando a yeekyerya taa?
41004022	Mashika nkwiifo kindo kisurumwaa kire kilamanyika-fo. Nta kulaifo kindo kisurumi kire kilamanyika paa-fo.
41004023	Kwakooya nndu atiri maarwi earannya navearannya!”
41004024	Kawuya kavavia, “Manyiny ekyo mwiifo mushiita-te! Myeesye yaany mwameesya nayo vandu, nnyo musheesywaa muviirywaa na yeengerywa muveengerywa-u.
41004025	Mashika nndu atiri kindo mmbo aningwaa fingyi. Na nndu nalatiri kindo, na kilya akooya atiri mmbo avekisokwaa.”
41004026	Kawuya kaamba, “Umangyi lwa Iruva shaasa lukai mmbo lwava sha nndu aleenda yeera mbeu efo uteriny.
41004027	Kava mwiilala na ikwiipoo kio na nsanyiny na mbeu ilya ikamia, ikang'ana, na yeto muni nalamanyi.
41004028	Uteri yelo lukarosa fimu lo weni. Mmbo lulepooka yeende mikongo, numa fyaa, numa nganu tiinukye efo fyaany.
41004029	Na kwakooya kimu yekyo kyankwaamba ivira, nalyo yeni karika finndo kimmba kwamfika yoo maveiyony.”
41004030	Kawuya kavavia, “A nkyokyi umangyi yelo lwa Iruva lushevakaniswaa nakyo ao lulwaallwe kyaaso kyeekyi?
41004031	Mmbo lukee sha mbekye ya Haradali, nndu aleyeera efo sumbai, nayo ikee shidu ikairya mbeu toose teerwa sumbai.
41004032	Nayo ikamaa yeerwa ikarwa, ikang'annya miri ingyi myoose. Ikaende maramba maniini, ndeye ta efo nginiiu tikatana taidima yookya-fo fifuri fisikywa nkirishe kya vayo.” "
41004033	Kawoongoya kirero kya Iruva avaviaa fyaaso fiingyi fya ngata yeyo shaasa vaidima yaaranya.
41004034	Nta nalarere nawo kindo kulaore aveera fyaaso-fo. Lyo valya vakiloshyony veni kavatambashuya fyoose vakee kyaanya kyawo.
41004035	Nalyo nkonu ulya mweni elyi kwamiila kavavia, " “Ndifony, luruuke na kwakulya.”
41004036	Nalyo vakasamana na mamwiingyi ulya wa vandu. Vakankamara shaasa eefo efo ngalaveny. Naasa na ngalava tingyi tikavekaa-fo teemwiimmya!
41004037	Nalyo kukakwiipoo uraato lwa finya lurie mmbwa. Ngalava ilya ikatana yaishwa mura.
41004038	Nawe muni akee efo taari ya ngalava yoo kwa numa eelele rony aekyerye mboloko yeelaaya nrwe. Nalyo vakamwaanta vakammbia, “Llosha, a mmbo kulasarye elyi lwiifo lusiaa?”
41004039	Nawe kakwiipoo kakyeemmya uraato lulya kavia yeeve ilya, “Malallya sau!” Nalyo uraato lukasyado, kukava kimammya sau.
41004040	Nalyo kavavia, “A kikyi elyi mukee veerei indo? Kyavaany inda elyi mwatura kyikusiryo?”
41004041	Vakatirwa mmbweerei wiingyi, vakaviana, “A nndu yeu mmbwa kwi elyi na uraato lwamwiirikya na yeeve yei?”
41005001	Nalyo vakafika kulya kwa kulya ya yeeve ilya kulya urukeny lwa Vagerasi.
41005002	Na elyi amooloka efo ngalaveny nalyo yeni nndu kasha ikwaannya nawe atirwa mumuyo nkasha, auka kulya mbangeny ta vafu.
41005003	Nawe efo mbangeny tilya ta vafu nng'u aaluye kyeny kwakwe, nta kulaiyo nndu aidima imfinga na nse.
41005004	Mashika mmbo enkapywa minya keengyi na ifingwa na mise. Nawe karummbwa mise ilya na minya tilya katifisha-fisha. Nta kulakae-fo nndu aleidima imbinga.
41005005	Nawe kyeeri kilya kyoose mmbo eekaa efo mbangeny ta vafu na efo mafumbuny. Kava moongora-fo kio na nsanyiny na ikumanya-manya na mawe.
41005006	Naasa kalollya Yesu aifo ashaa akee kwaasha. Nawe kanrishya kandemoolokya si.
41005007	Kafua na unyanga waasha kaamba, “A nkyoki kukundye neeny, yewe Yesu, kukee Mwana wa Iruva yeto akee uwe ya findo fyoose? Shilyiiyaany mboo-te, swa Iruva, kwakooya kulasheshiturwa!”
41005008	Nyeeli we arie immbya, “Yewe mumuyo nkasha uka nndu yeu.”
41005009	Nalyo kammbesa, “A irina lyafo ni yewe vi?” Nawe kammbia, “Irina lyakwa ni itorito. Mashika elyi lukee veengyi.”
41005010	Naasa kamfuuya kyuumu nalasheevarika kwaasha valakani na uruka lulya.
41005011	Naasa nang'u kwiifo kushiiswaa ironda iniini lya nguve alya usambalo lwa ifumbu lilya.
41005012	Vakantereva vakaamba, “Lurike lundeanga nguve yeto.”
41005013	Nawe kavaninga mumu. Nalyo mimuyo ilya mikasha ikasomuka-fo, ikaanga nguveny tilya. Naasa ironda lilya lyikooloka lyirishaa na efo waangeu, lyikandesiiya efo yeeveny ilya. Nalyo lyefikye fiku fivii. Tikafumbwa mmura efo yeeveny.
41005014	Nalyo valya vetiisaa vakarisha vakandevia vandu va efo muriny na va efo mareminy, mbony tilya vandu vakeenda vandelola kindo kilya kyatanyika vamanyi mmbo kikee inda.
41005015	Vakafika alya Yesu akai. Na ulya etirwa mmumuyo nkasha vakallollya akee rembo, ammeeraa soori, mmbwe ulya eetirwa mmatorito alya. Nawo vakairyaa.
41005016	Na valya valollya nndu ulya wa mimuyo mikasha shaasa atannywa, na kilya kya nguve tilya vakawoongoya mbony eto.
41005017	Vakapooka imooshora nakwiipoo nooke efo myuungony yaawo.
41005018	Nalyo elyi eefo asaamaa na efo ngalaveny, nndu ulya etirwa mmimuyo mikasha kasha intereva nakukaye nawe.
41005019	Nawe nalamwiirikye, kammbia, “Enda kulya kyeny kwafo kwa vandu vafo kundewoongoya ekyo kiniini kyoose shaasa Nndumi akutannya na ikulillya ukiva lwafo.” "
41005020	Nalyo kaenda kapooka indekapa weele efo kwa vandu va uruka llwa lwa miri ikumi (Dekapoli) evaviaa kilya kiniini Yesu alentannya kyoose. Vakasongololo woose.
41005021	Nalyo Yesu kawuya karuuka lyingyi na kulya kwakulya eeriwa nngalava. Vandu vakasha ikuumbya alya akai mamwiingyi ung'ani. Nawe akee efo mbaambaa ya yeeve ilya.
41005022	Kukasha nau nndu akee umwi wa yewo vekallya mmba ya iterevya. Na irina lyakwe ni Yairo. Allolya kooloka si yoo marendeny akwe.
41005023	Kamooshora kyuumu, kaamba, " “Kimwana kyakwa kya kyeny kiifo kifwaa mbee. Neewe kundany mbee indemweekyerya maako, nakooye ikirwa na iwona muu.”
41005024	Kaenda nawe na vandu vakallatya mamwiingyi ung'ani, vakansisira.
41005025	Nalyo kweifo nka elwee ndwari ya kyika ando a myaaka ikumi na ivii.
41005026	Elyiswaa ukiva wiingyi ni vaanga veengyi, emmaya-fo na findo etiri fyoose, nta kilammbukye-fo kindo, kaveenda asheengeraa iva nnana tupu.
41005027	Naasa elyi amiita mbony ta Yesu kasha numa akusurummyi efo mamwiinginy ulya, kapaana soori yakwe ya yeerya.
41005028	Nawe kaamba, “Kwakooya shapaana naakwa ni soori ta yeerya, mmbo nsheshiaa tupu.”
41005029	Nalyo yeni kishoru kya ndwari ilya yakwe ya kyika kikamanda. Kaita efo mwiiliny wakwe mmbo ankyia kilya kyeeke ntuurwa.
41005030	Nalyo yeni Yesu kamanya efo nriminy mmbo ambukwa mfinya. Kainduka akee efo mamwiinginy wa vandu, kaamba, “Ni vi apaana soori takwa-ro?”
41005031	Valya vakiloshyony vakwe vakammbia, “Kulollye mamwiingyi yeu wiikusisira-sisiraa Neewe kwawuya yaamba, mmbi ashipaana?”
41005032	Kavavikya miso nakooye ilollya ulya ampaana.
41005033	Naasa nka ulya kasha nau atirwa mmbweerei na irerema ameemanya na kilya kyammbutikya, kakweera si yoo akai kamoongoya kya dede kilya kyoose shaasa kyeenda.
41005034	Nawe kammbia, “Mwana-kwa elyi kwankusirya-u indo nkyo kyakukyira. Kweengye na ufoo, kuveva nndu ammeeshia ekyo kyeekulyisaa ukiva.”
41005035	Naasa elyi eefo areraa indo kukasha nau vandu wooka kulya kyeny kwa ulya mwiikallya mmba yeeterevya. Vakaamba, “Mwana yeto wafo amfwa. Nkikyi elyi kwaatara-se llosha yeu?”
41005036	Naasa Yesu kaita kirero kilya kyaambawa, kavia ulya mwiikallya mmba yeeterevya, “Nta kulairyee! Kusirye-u tupu!”
41005037	Nalyo nta nalalekeye nndu nallatye neende nawe-fo kulaore ni Petro na Yakobo na Yohane we mwanamaye wa Yakobo.
41005038	Vakafika kulya kyeny kwa ulya mwiikallya mmba yeeterevya. Kalollya-fo vandu vekapaa ufullwe na kiiyo na irorongya kyuumu.
41005039	Nawe kavavia, “Nkyiki elyi mwakapa indo ufullwe na iiya? Kimwana yekyo nshi kifiiye-fo, mmbo kilele rony.”
41005040	Nawo vakanseka. Naasa we muni kaanta-u woose. Kakamara ndeye wa kimwana kilya na maye na valya aryani nawo. Kaira na efo kundo kimwana kilya kikai.
41005041	Katira kimwana kilya woko kakyivia, “Talita kumi!” Nakyo kwaallwa kyikee sheelyi kyaambawa, “Mwana shakuvia kwiipoo!”
41005042	Nalyo yeni kimwana kilya kya kyika kyikakwiipoo, kyikapooka irua-rua, nawe emaye myaaka ikumi na ivii. Nalyo yeni vakauma mwangaya.
41005043	Nawe kavavavasa kyuumu kindo ekyo nndu nalakooye ikimanya. Kaamba kimwana kilya kiniingwa shoonga.
41006001	Nalyo kawara shia kooka kulya akai, kandefika kulya muriny kundo alelelyo. Na valya vakiloshyony vakeenda varyani nawe.
41006002	Naasa elyi kwamfika nkonu wa Sabato kapooka ilosha efo mmba yeeterevya. Na valya vearanya veefo veengyi. Nawo vakaising'ang'a, vakaamba, “A nyira nndu nkwi yeu autye mbony yeto na urango yelo? Na mitannyi yeyo ya wiidimi ya ngata yeyo ikavetanyika na maako akwe!
41006003	A nndu yeu nshi ulya eepashaa firi, akee mwana wa Maria na mwanamaye wa Yakobo na Yose na Yuda na Simion? Na vamfwamaye nshi vavekee kunu kweru?” Naasa vakava mmbo vawonisaa nsindara efo kwakwe.
41006004	Nalyo Yesu kavavia, “Nndu nkisuku nkwii-fo kundo aminwa, kulaore ni efo muriny kundo alelelyo na efo kwa vandu va ufyari lwakwe na efo kyeny kwakwe-fo.” "
41006005	Nawe nta nalaidimi itana-fo kindo kya wiidimi-fo, kulaore ni vandu vanana vaangu alevaekerya maako kavashiisa.
41006006	Nawe katambiswa elyi valema indo ikusirya-u. Nalyo kava mweenda iira-ira efo miriny midu isengetye-u na ilosha-fo. "
41006007	Nalyo kavaanga valya ikumi na vavii vashekuummbya yoo akai. Kavaruma vavii vavii. Kavaniinga ushilyi lwa iitorya mimuyo ya utefusu.
41006008	Kavavavasa valakamare kishau kulaore ni nsengye mweni, nta kishau-fo, nta mboloko-fo, nta pesa ta efo ukoveny lwa kisiny-fo.
41006009	Kavavia, “Mmbo musheendaa muree fyaaru fya kisima. Nta muleende muree soori ivii-fo.”
41006010	Kawuya kavavia, “Wo kundo mwamaanga mmba ya nndu, kaeny-fo mutani mwauka kundo eko.
41006011	Na wo ando mwanra mulawarywa nta yaaranywa, ukeny-fo mwiikakapaa kilulyi kya marende any, kive ukureeki kwawo.”
41006012	Nalyo vakawara shia vakandekapa weele lwa ivia vandu vaalashike efo nriminy.
41006013	Nawo vakaanta mimuyo mikasha miingyi. Na vandu valwee veengyi vakavaamba mafura vakavashiisa.
41006014	Nalyo mangyi ilya Herode kaita mbony ta Yesu, neelyi irina lyakwe lyeenngye nnduma nawe kaamba, “Ate ni Yohane Mmbatisi, annduka ooka kwa vafu. Nkyo kimaruma finya yeto teetana fya wiidimi tikarunda kwakwe.”
41006015	Naasa vengyi vakaamba, “Ni Elia.” Vengyi vakaamba, “Ni nndu mwauya fisuku akee wa ngata imwi na vakisuku valya va mbee.”
41006016	Naasa elyi Herode aita kirerwaa indo, kaamba, “Ni Yohane ulya shilenrummbwa nrwe, mmbwe alewuya iruka.”
41006017	Nyelyi we Herode muni enruma vandu vaende itira Yohane, kamweera efo mmba ya vafingwa kimaruma kya Herodia ulya ekee nka wa mwanamaye we Filipo, emmurwaa.
41006018	Mashika Yohane evia Herode, “Nkutiri mumu weerwaa nka wa mwanamau-fo.”
41006019	Naasa Herodia kakaa ellyie iyoo. Kavekunda na imbwaa; nalaidimi.
41006020	Neelyi Herode eereiye Yohane eeishi ni nndu nsumanu kaveva mweele. Kakaa anringaa. Kava mumwiirannya kavefulukywa keengyi. Kawuya kavekunda imwaarannya-da.
41006021	Nalyo kukawonika nkonu utiri mwaanya nsha, nyelyi kwamfika nkonu weekummbwa Herode alewonika. Kaniinga ngyama takwe shoonga na vashilyi vakwe va fira valya vaniini, na vandu va nrwe va kulya Galilaya.
41006022	Nalyo mwana ulya wa kyeny we Herodia kaanga nafo kashefina, kasennya Herode na valya akee nawo efo shoongeny. Naasa mangyi kavia mwana ulya wa kyeny, Shitereva kindo kwankunda, na yeny nkuniingaa!
41006023	Kavellyiiya mboo eshaambaa, “Kindo kwankuterevya nkuniinga-da, na kikava kyenga kya umangyi lwakwa.”
41006024	Nawe kasomuka-fo kandevia maye, “A shatereva ki ndesa?” Nawe kaamba, “Ni nrwe wa Yohane Mmbatisi.”
41006025	Nalyo yeni kaanga na efo mangyi akai ashaangusyaa, katereva kaamba, “Mmbo shakunda kushiniinge nrwe wa Yohane Mmbatisi ulaalu indi, ushe uriwa ni nndeeva.” "
41006026	Nalyo mangyi kasokywa m fyoova deny, indi kimaruma kya veny valya na valya akee nawo alya shoongeny nalakunde imwiima.
41006027	Nalyo mangyi karuma umwi wa vasikari vakwe venringa, kammbavasya nandeende nrwe wa Yohane.
41006028	Nawe keenda kandenrummbwa nrwe efo mmba ya vafinge, kasha aurie na nndeeva, Kasheniingya mwana ulya wa kyeny. Na mwana ulya wa kyeny kandeurwaaya maye.
41006029	Naasa valya vakiloshyony vakwe vakaita mbony tilya, vakasha nafo vakaipoo nnying'a ulya wakwe vakawaara mbangeny yeerika.
41006030	Nalyo valya vakiloshyony vakasha ikuummbya alya Yesu akai, vakamoongoya filya valetana na ilosha.
41006031	Nawe kavavia, " “Oshony yeni muveni mweende kyaanya kyany mukooye iimuya-u kyaangu!” Mashika mmbo neelyi vandu vee-fo veengyi veshaa na yeenda nawo nta valaoni mwaanya weelya shoonga.
41006032	Vakakwiipoo-fo vakeenda ando kulalelwa, variwa nngalava, vakaefo kyaanya kyawo.
41006033	Nalyo vandu valya veefo veengyi vakavalollya vesheendaa, vakamanya mmbo. Nawo vakeenda na marende veerisha wooka miriny myoose vandekuummbya kulya arie yeenda. Vakasonngwa ifika-fo ngota wo.
41006034	Naasa elyi aoloka ngalaveny kalollya kwankuummbya-u mamwiingyi wa vandu. Nawe kavatinywa nyelyi vakee sha mburu tilatiri mwiisi. Kapooka ivalosha mbony shiingyi.
41006035	Naasa elyi nkonu wameenda nnu valya vakiloshyony vakwe vakasha na yoo akai, vakaamba, “Yaa lukai ni kasa, na nkonu wameenda nnu.
41006036	Vasami veende kulya mareminy na miriny ilya iringitye na kulya fimuriny vandekuurya-fo fyeelya.”
41006037	Nawe karouwa kavavia, “Vaniingeny yeni kyeelya!” Vakammbia, “A mmbo kwakunda lundeura mikate ya fesa mayana avii, lushevaniinga valye!”
41006038	Naasa kavavia, “A mikate mutiri ni yiinga?” “Endeloleny-te.” “Ni iraanu iifo, na makunda avii.”
41006039	Nawe kavavavasya vakwaale si woose efo mareny vakae mboto-mboto.
41006040	Vakakaa rembo makumi araanu araanu.
41006041	Nalyo kawarya mikate ilya iraanu na makunga alya avii, kalola efo iruveeu kaarafuma Iruva. Kafisha-fisha mikate ilya fyenga fyenga, kaniingyany valya vakiloshyony vandeavya vandu wo nndu kyakwe. Na makunga alya avii kavaavya woose.
41006042	Vakalya woose, vakauura.
41006043	Vakaveipoo na fipereshu mikusha ikumi na ivii,
41006044	Na valya valelya mikate ilya vafye sha womi fiku firaanu.
41006045	Nalyo yeni kaitika vakiloshyony vakwe vaange na efo ngalaveny vasongwe yeenda vanderuuka na kwakulya ya Betisaida, nawe nasami mbele vandu valya.
41006046	Nalyo elyi ansamana nawo kakwiipoo kaenda ando a ifumbuny nandeterevya-fo.
41006047	Naasa na elyi kwamiila ngalava ilya yamfika efo yeeveny nnang'ani, nawe akee kulya kwaarutu we muni.
41006048	Nalyo alollya vaona ngatara yeerwaa ngalava na mbee, mashika uraato lwesumani nawo. Naasa elyi kwafika ikamba lyeeringa kio lya kaana, nawe kafika yoo vakai ashiiraa yoo uuwe ya yeeve ilya, kakunda ivaira na mbee.
41006049	Naasa vekillollya ashiiraa efo uuwe ya mura, vakakusara kulakooye nkirishe, vakafua wui.
41006050	Neelyi vallollye woose vakaising'ang'a. Naasa nalyo yeni karera nawo, kavavia, “Wuiyony mmuu, ni yen-te! Nta mulairyae!”
41006051	Nalyo kasaama na efo ngalaveny kundo vakai. Uraato lulya lukamalallya sau. Nawo vakoomany mwaangaya efo miriminy yaawo.
41006052	Mashika kya mikate ilya walandekiitumuso-fo na ngoo tawo tilakummbwe.
41006053	Nalyo vakaruuka na kulya kwakulya kwaarutu, kulya Genesareti, vakanangyi sya-u ngalava ilya.
41006054	Nalyo yeni elyi vamooloka wooka efo ngalaveny, vandu vakammanya mmbwe,
41006055	vakaenda na ngeta, vakanderingitya uruka lulya loose. Vakapooka indeipoo valya valwee variwa mfitara, vakasengetya-sengetya nawo wo ando vamiita akai.
41006056	Na wo ando amaanga nafo a efo fimiriny, ao miriny, ao efo mmba, vakashevika yewo valwee efo singireny vakanterevany vapaani naakwa ni ikyedu lya soori yakwe ya yeerya. Na yewo vampaana vakaveshia woose.
41007001	Nalyo Vafarisayo vakashekuumbya yoo akai vasangyi na veelosha mavavaso valya maata vauka kulya Yerusalemu.
41007002	Vakalolya vakiloshyony vakwe maata velyaa shoonga na maako arindye, maako nalakee masangye.
41007003	Mashika Vafarisayo naakwa na Vayuda woose mmbeelyaa shoonga, kulaore vasangya maako keengyi-fo. Vakava veeringa indo ngyufundo tilya valereeywa ni vakuu vawo.
41007004	Na elyi vashuukaa singireny kulaore vapooka ikusangya mmbeelyaa shoonga-fo. Kukavekaa-fo na findo fingyi-se fiingyi valereeywa fyeeringa, sha mirumwa yeefwallya ngyupata mura na ndima na nungu.
41007005	Naasa, Vafarisayo valya vasangyi na vaarya valya va fitabu vakasha immbesa, “A nkikyi elyi vakiloshyony vafo valaendaa kisumani na ngyufundo ta vakuu veru? Na ilya vakaveelya shoonga na maako arindye?”
41007006	Nawe kavavia, “Yesaya mmbo alemuronga yeni vakunang'ari ashaauyaa kisuku kyeamba, ‘Vandu yeva ni kana kawo vashiindyaa nako, indi ngoo tawo tikakaa kwaasha na yeny.
41007007	Mmbo vashireremmya kikee kyaruu parany, kimmba mavavaso yoo a kivandu, mmbo ava mbony tawo teelosha.’ “
41007008	“Yeni mmbo mureeye ivavaso lya Iruva mukawuya ikushya ngyufundo yeto ta kivandu.”
41007009	Kawuya kavavia, “Ni indo kyikai: Ivavaso lya Iruva llyo mwalyifullwa naambo mwiidimi iringa ngyufundo yeto tany.
41007010	Mashika Mose mmbo avavasye kyeamba, ‘Indya ndoo na mau. Na yeto aruma ndeye na maye ifwa nafwe.’
41007011	Neeni mukawuya yaamba, ‘Nndu kavia ndeye ao maye ni Korbani,’ kikee sheelyi kyaambawa, ‘Efyo mweewaryaa kwakwa fyeemulela akakafyo shammeefivika waavi lwa mmba ya Iruva.
41007012	Mmukillekeyaa-se katannya ndeye ao maye kindo-fo.’
41007013	Kikavaany mmbo mwamina kirero kya Iruva kimaruma kya ngyufundo yeto tany mulereeywa mukatifitya vandu. Na findo fifwanani na fya ngata yeyo mukatana fiingyi.”
41007014	Nalyo kavaanga-se lyingyi mamwiingyi ulya wa vandu vashekuummbya yoo akai. Kavavia, “Shaaranyiny moose mwiitumuso!
41007015	Nkwiifo kindo kyikee kipoo ya nndu kyikamwiira na efo nnang'ani kishiidimaa imwaalwa ntefusu-fo. Kya indi yekyo kishuuka efo nnang'ani yakwe nkyo kishaallwaa nndu kava ntefusu. [
41007016	Naasa yeto atiri maarwi earannya navearannya!]”
41007017	Naasa elyi vamaanga na efo mmba anrau mamwiingyi ulya, valya vakiloshyony vakwe vakashembesa kya kyaaso kilya.
41007018	Nalyo kavavia, “Na yeni da mmbo mukee vandu valamanyaa kindo? A mmbo mulaishi wo kindo kya kipoo kyoose kishangaa nnduny, nshikyo kishiidimaa imwaallwa ntefusu-fo.
41007019	Mashika kundo kishangaa nafo nshi efo ngoony-fo, ni efo ndewuny. Kikawuya yuuka-fo kikaenda irininy.” Nawe elyi arera indo, kikava nkyo aallwa nakyo shoonga toose tikava shivaramu.
41007020	Naasa kaamba, “Ekyo kishuukaa efo nnduny, nkyo kindo kyamwaallwa kava ntefusu.
41007021	Kimmba efo ngoony ta vandu mfo kundo kuukye makusaro yoo meesi, na fya urui, na fya wiivi, na fya uwai,
41007022	na fya utuusi, na fya unying'u, na fya ngoo-shuu, na ntambo, na ngata ya ngula, na iriso yeesi, na kyaararo na ngata ya kinyala, na ngata ya nria.
41007023	Naasa findo efyo fyeesi fyoose, mmbo fyuukye efo kimmba, nafyo mfyo fyaallwa nndu kava ntefusu.”
41007024	Naasa kakwiipoo-fo kandefika kulya myuungony ya Tiro na Sidoni. Kaira na efo mmba ya nndu nalakunndye kimanyike. Nawe nalaidimi ikusuruma.
41007025	Indi nndu nka eefo akooya atiri mwana wa kyeny atirwa mmumuyo wa utefusu. Kaita mbony tilya takwe. Nalyo yeni kaanga nafo kamoolokya si yoo marendeny akwe.
41007026	Nawe akee nka aishi irera Kigriki aukye Foinike ya kulya Siria. Nawe kamooshora-dwa naante mumuyo ulya nkasha uuke mwana ulya wakwe wa kyeny.
41007027	Nawe kammbia, “Ra fivana fiwuure mbele! Nshi kisha iipoo shoonga ya fivana na indeerya fite-fo!”
41007028	Nawe karouwa kammbia, “Ee-da Nndumi! Naakwa ni fite mmbo fishekulyiiyaa misaaro yeyo ya vana.”
41007029	Nalyo kammbia, “Kimmba kwamaamba indo, kweengyeeny! Mwana yeto wafo ammbukwa ni mumuyo yeto nkasha.” "
41007030	Nalyo kakwiipoo, keenda kyeny kwakwe. Kakooya kimwana kilya kyakwe kilele rony efo kitareny na mumuyo ulya nkasha wammeemmbuka.
41007031	Nalyo kawara shia kooka kulya taari ya kulya Tiro, karummbwa na shia ya kulya Sidoni. Katana afika kulya kwiiduvani na yeeve ilya ya Genesareti kulya muungony wa miri ikumi.
41007032	Naasa, vandu vakamweenngye nndu akee mfu maarwi na ulumi lwakwe lukava utambasi. Vakashemooshora namweekerye maako.
41007033	Nawe kallakanisa efo vanduny vakuummbye-u nkuka, kandenrwaa kyaanya. Kaita nni efo maarwiny akwe, kawuya kafisha maare, kapaana ulumi lulya lwakwe.
41007034	Kainuya miso efo uwe iruveeu. Kadia kaamba, " “Efata!” Nakyo kikee sheelyi kyaambawa, “Tarambuka!”
41007035	Nalyo yeni maarwi alya akwe akawuya itarambuka na kitambisa kya ulumi lwakwe kikatambashuka, kawuya irera nisha.
41007036	Nawe kavavavasa valandeekivia nta nndu. Indi we asheengeraa ivavavasa nawo vakeengera ivambisa.
41007037	Vandu vakaising'ang'a nnu. Vakaamba, “Ate efyo atannyi fyaveshia fyoose! Valya vafiiye maarwi kaveekya vakaita, na valya vakee mbimbi kaveekya vakarera.”
41008001	Naasa mikonu ilya kweekuumbye-fo lyingyi nsemu nniini wa vandu, nawo valatiri kindo kyeelya. Nawe kavaanga valya vakiloshyony kyakwe. Kavavia,
41008002	“Shatinnywa vandu yewo vakuummbye-fo nkuka, mashika vansisirya kunu kwakwa ando a mikonu iraru sele, valatiri kindo kyeelya.
41008003	Na kwakooya shavatauwa indi veende kyeny valakomba kindo mmbo vasherovywaa efo shia. Na yewo maata ni kwaasha vaukye.”
41008004	Na valya vakiloshyony vakanndouwa, “A ni inda nndu ashiidimaa iwuutisa vandu yeva kunu kasa?”
41008005	Nawe kavavesa, “Ni mikate iinga mutiri?” Vakammbia, “Ni mfungare.”
41008006	Nawe kavia mamwiingyi ulya wa vandu vakee rembo. Kawarya mikate ilya mfungare, kaana Iruva. Kafisha fyenga fyenga. Kaniingya valya vakiloshyony kyakwe vandeavya vandu. Vakandeavya vandu vakuummbye-fo.
41008007	Vavetiri na fikunga fyaangu. Kafivikya mbora kaamba, nafyo-da vandefyaava.
41008008	Vakalya vakauura. Vakaveipoo na nsaaro wa fipereshu, mikusha mfungare.
41008009	Na vandu veeiyo vafye sha fiku fiina. Naasa, kavatauwa.
41008010	Nalyo yeni kasaama na efo ngalaveny aryani na vakiloshyony vakwe, Kafika kulya myuungony ya Dalmanuta.
41008011	Naasa Vafarisayo vakansheya vakapooka illya nawe ulai, Vakammbia nawoore wende luuka iruveeu vemweesaa.
41008012	Nawe katirwa ni unyafi kaamba, “Naambo-kyi irika elyi lyasia wende?” Nkya dede shamuvia, “Irika elyi llyisheniingwaa wende nta-fo!”
41008013	Nalyo kavara-u, kawuya kasaama na efo ngalaveny, kawara shia, kafika kulya kwakulya.
41008014	Naasa vakakooya vanrekywa ikamara mikate ya kishau. Na efo ngalaveny nta valarye-fo kindo kulaore ni nkate umwi nsi.
41008015	Nawe kavavavasany ashaambaa, “Manyiny mukwiise ntarang'o wa Vafarisayo na wa Herode.”
41008016	Naasa, vakaumburanaany wo veni na veni, “Ni elyi lulariye mikate ya kishau.”
41008017	Nawe kamanya kavavia, “A kimaruma nkikyi mukaumburana elyi mulariye mikate? A mmbo mulandeipuye nta kindo nta iranngwa. Na mirima yaany ikava ishi?
41008018	Mmbo mutiri miso mulalollye. Mukavetira maarwi mulaitye, nta mulakummbwa kindo!
41008019	Llya shileavya vandu valya fiku firaanu mikate ilya iraanu, a mikusha iishwe fipereshu ni iinga muleipoo-ro? Vakammbia, ‘Ni ikumi na ivii.’
41008020	A llya shileavya valya fiku fiina mikate ilya mfungare ni mikusha iinga iishwe fipereshu muleipoo? Vakaamba, ‘Ni mfungare.’
41008021	Nawe kavavia, ‘A mmbo mulandeitumuso?’ “
41008022	Naasa vakafika kulya Betisaida. Vandu vakamweenngye nndu mfu miso. Vakamooshora nampaani.
41008023	Nawe katira nndu ulya mfu miso woko. Kanrwaa kulya poo ya muri. Kafishya miso alya akwe maare. Kamweekerya maako, kammbesa, kwakooya alollye kindo.
41008024	Nndu ulya katarammbwa miso kaamba, “Shilollye vandu-da, lyo mmbo vakee sha miri isheendaa.”
41008025	Nalyo kamweekerya maako lyingyi efo misony, kaambuka miso, kashia kapooka ilollya findo fyoose fikamanyika paa.
41008026	Nawe kansama neende kyeny kwakwe, kammbia, “Nta kulaire neefo muriny-fo.”
41008027	Nalyo Yesu kakwiipoo-fo kawara shia aryani na vakiloshyony vakwe. Vakafika kulya fimiriny fikee kufii na kulya Kaisaria ya Filipo. Na elyi varie indo shia kavesa valya vakiloshyony vakwe, kaamba, “A vandu vaamba kyakwa, yeny mmbo shikee viiny?”
41008028	Nawo vakamoongoya vakaamba, “Kwiifo vaamba yewe ni Yohane Mmbatisi, na vengyi ni Elia. Na vengyi vakaamba, yewe ni umwi wa vakisuku.”
41008029	Nawe kavavesa, “A yeni mwaamba inda kyakwa, yeny mmbo shikee viiny?” Petro karouwa kammbia, “Yewe ni Kristo!”
41008030	Nawe kavaima valasheerera na nndu ekyo kyakwe.
41008031	Nalyo kapooka ivalosha mmbo kikee kideerye kya Mwana yeto wa Nndu nandeliswa ukiva wiingyi mmbandu na indeminwa mmasiingo a vandu na veelosha mavavaso, na iwaawa nawaawa, na mikonu ikamiira-u iraru nawuye iruka-ny.
41008032	Kavavia kirero ekyo areraa paa. Nalyo Petro kanrwaa na mbai. Kapooka inkeemmya.
41008033	Nawe kainduka kalola valya vakiloshyony vakwe. Kakeemmya Petro, kaamba, “Kwiipoo wuya numa yakwa Satana! Ekyo kukusarye nshi kya Iruva-fo, nkya kivandu!”
41008034	Nalyo kavaanga valya vakuummbye-fo sanda na vakiloshyony vakwe vashesangya yoo akai. Kavavia, “Nndu akunda ishilatya kuti nasue mwili vakwe muni avekurika nsalaba wakwe, naveshilatya-ny.
41008035	Mashika wo nndu ankunda ikira muu wakwe akaa naurete. Na wo nndu areta muu wakwe kwakooya ni kimaruma kyakwa na Nrumi yeyo ya Nsia, we akaa naukire.
41008036	Mashika iviri nndu ashuutaa-u llyo kyi kwakooya ashewonisaa ulana loose luve mbusha yakwe, kawuya iretya-u muu wakwe?
41008037	A kindo nndu avikaa kyeewouwa muu wakwe nkyo kyi?
41008038	Na kunu nnang'ani ya irika elyi lyiraiye utuusi na ulyamari wo nndu aifo amiira sony kyakwa na kya marero akwa, na Mwana yeto wa Nndu asheveiraa sony kyakwe-da elyi meendi ashaa aree itumbe lya Ndeye aryani na vasu yewo veele va Iruva.”
41009001	Nawe kavavia, “Nkya dede shamuvia, vandu vasalali yaa indi kwiifo valasheshosha ufu kulaore vallollya umangyi lwa Iruva lushe na finya.”
41009002	Nalyo mikonu ikaira-u irindaru Yesu kaipoo Petro na Yakobo na Yohane. Kavasaamisa ifumbuny yaasha vakee kyaanya kyawo wo veni. Nalyo kaalashika fwana yakwe valollye.
41009003	Na soori takwe tikamika tikava shaa pyai. Na kunu urukeny nta kulaifo mwiisangya soori ashiidimaa itiilisa indo-fo.
41009004	Nalyo Elia kasha na Mose ishekoora nawe. Vakarera nawe.
41009005	Naasa Petro karouwa kavia Yesu, “Llosha, ni kisha elyi yese lukee ya neese lukunndye itana matengo araru, lyafo lyimwi, na lya Mose lyimwi na lya Elia.”
41009006	Mashika nalaishi kindo arera kyeerouwa, Nyelyi vatirwa mmbweerei.
41009007	Nalyo ifishi lyikasha lyikavavikya nruve. Na unyanga lukarera luuka efo ifishiny lushaambaa, “Yeu mmbwe mwana wakwa nkunde, mwaaranyiny-te!”
41009008	Nalyo yeni elyi velolaa valalollye nndu, kulaore ni Yesu muni-da, eekee nawo.
41009009	Na elyi vee-fo vashoolokaa efo ifumbuny kavavavasa valendeeongoya nndu kilya valollya na kutani elyi Mwana yeto wa Nndu arukaa ooka kwa vafu.
41009010	Naasa kirero ekyo vakakiwarya, vakavesana-vesana wo veni na veni, a iruka elyo na yuuka kwa vafu mmbo lyikee inda ndesa?
41009011	Vakammbesa vakaamba, “A elyi veelosha mavavaso vaambaye mmbo kyikee kideerye Elia nasonngwe isha mbele?”
41009012	Nawe kavavia, “Ee-da ni indo vaambaye Elia asheshaa navauwe findo fyoose fishie sha elyo mbee. Indi kwakooya ni indo, a kyavaany inda elyi kikee kireiye kya Mwana yeto wa nndu nandeliswa ukiva wiingyi na iminwa?
41009013	Kya indi yeny shamuvia, Elia isha alemeesha, nawo vakantannya shaasa vakukunndya, shaasa kyekee kireiye kyakwe.”
41009014	Naasa vakafika kulya vakiloshyony vakwe vakai. Vakalolya vandu mamwiingyi nniini varingitye riti ma vaarya, va fitabu vellyaa nawo ulai.
41009015	Nalyo yeni elyi mamwiingyi ulya wa vandu moose wallollya Yesu, nawo vakamatuka deny. Vakandenrishya, vakamwiidikira.
41009016	Nawe Yesu kavavesa, “A kindo mwiifo mwiilyaa nawo ulai nkyokyi?”
41009017	Nalyo nndu wa efo mamwiinginy ulya kamwaallwa, “Llosha mmbo shemeende mwana wakwa na kunu kwafo atirwa mumuyo mbimbi.
41009018	Nato wo kyeeri wammeentafukya ukamwaaruva. Nawe kava mweende mavia na irafunnya mayoo. Kaenda anaa-naa. Na yeny shavia vakiloshyony yewo vafo vawaante, valaidimi.”
41009019	Nawe kaallwa kavavia, “Eele mukee irika liturye kikusiryo! A shikee neeni shifike indii? A shimusisirye mfike kwi? Kyemweendeny na yaa shikai!”
41009020	Vakamweende na alya akai. Naasa mumuyo ulya elyi walyollya ukansisika. Kawa yoo si kakwaalala-alala-u arosaa mavia.
41009021	Nawe kavesa ndeye, “A mfyeeri fifye inda uka kindo ekyo kimmusheya?” Nawe kaamba, “Uka elyo akee n-du.
41009022	Nato keengyi ukava umweeraa efo murony na mureny kufii umbwaa. Indi kwakooya yewe kushiidimaa kindo, lweekye kwiilusaryaa ukiva!”
41009023	Naasa Yesu kammbia, “Elyi kwaamba, ‘Kwakooya kushiidima!’ Findo fyoose mmbo fishiidimikaa-da efo kwa yeto akusirye-u!”
41009024	Nalyo yeni ndeye wa mwana ulya kaonisa unyanga, kaamba, “Shikusirye-u-da. Na yoo shalemmywa ikusirya-u kuveshitarama, mbee!”
41009025	Naasa Yesu kalollya vandu nkuka veefo vasheengeraa irishya-u, nawe kakeemmya mumuyo ulya wa utefusu kauvia, “Yewe mumuyo wa mbimbi kwaveva na mfu maarwi, yeny mmbo shakuvavasaany uka nndu yeu, nta kulakimwaange-se!”
41009026	Nato ukansisika kyuumu, ukammbuka. Nawe kava sheelyi amfwa. Valya vaiyo vakaamba, “Ankumba muu.”
41009027	Naasa Yesu kantira woko, kamwiinwa. Nalyo kasalala.
41009028	Kyasia, na elyi amaanga na efo mmba, valya vakiloshyony vakammbesa kyama, “A kimaruma yese lulaidimi yuuta nkikyi?”
41009029	Nawe kavavia, “Ngata yeyo nkwiifo kindo uvaa yaanta nakyo kulaore ni kiterewo-fo.”
41009030	Nalyo vakakwiipoo-fo, vakeenda, vakarumbwa na kulya Galilaya. Nawe nalakunde nndu nammanyi.
41009031	Neelyi eefo alosha vakiloshyony vakwe, kavavia, “Mwana yeto wa nndu eefo arambikywaa efo maakony a vandu, na immbwaa vammbwae. Nawe kammewaawa namae mikonu iraru, naruke-ny.”
41009032	Nawo valaitumuso elyi aamba indo, vakairyaa immbesa.
41009033	Naasa vakafika kulya Kapernaumu na elyi ammaanga efo mmba kavavesa, “A kindo mweefo mweereraa muveni na muveni efo shia nkyokyi?”
41009034	Vakamalallya mashika kindo valerera wo veni na veni vakee efo shia ni yeto akee nniini wa wooroye ni vi?
41009035	Nalyo kakaa rembo kavaanga valya ikumi na vavii na yoo akai, kavavia, “Kwakooya nndu akunda iva wa mbee, we kuti naaluke nave wa numa ya woose na mwiifurukannya woose.”
41009036	Nalyo keende kimwana kakyiseleesa yoo nnang'ani yaawo kakyikushya maakony kavavia,
41009037	“Wo nndu ammbwarya fivana efi kimwi kyawo kyikee kya ishikummbwa yeny, mmbo ashiwarya yeny. Na nndu ashiwarya yeny, nshi yeny ashiwarya-fo, mmbo awarya yeu aleshiruma.”
41009038	Naasa Yohane kaamba, “Llosha lulelollya nndu asendaa irina lyafo ashaantaa nalyo mimuyo mikasha, nawe nta nalakee nndu alulatye. Neese lukamwiima kimmba nalakee nndu alulatye.”
41009039	Naasa Yesu kaamba, “Nta mulamwiimi-fo, mashika nkwiifoo nndu asendaa irina lyakwa katana nalyo kindo kya wiidimi, nalyo yeni kamanya ishirera ukasha-fo.
41009040	Nndu nalalusuuye mmbo ava wa kyaalu kyeru.
41009041	Mashika wo nndu amurita mura na upata kyikee kya ishikummbwa yeny elyi mukee vandu va Kristo, ndede shamuvia, isina lyakwe llyikaa lyireke-se-fo, na lyikafika kwi!”
41009042	Na yewo vafwafwa vakusirye neeny naakwa ni yeto umwi-da, wo nndu ammbiiya nsindara weentuula si, kya nndu yeto mmbo kyava kisha kilanya nafinngywa isewe lyirungutwaa ni nshungu efo singony yakwe, nandeolotwa efo yeeveny.
41009043	Na kwakooya woko lwafo lushekweenngyee nsindara, lurummbwe! Mmbo kikee kisha kilanya kukooye ikwiirya neefo muuny kukee kisaya, ngeta elyi kwatira maako ai avii kweenda ifika efo Gehena, efo murony ularumikaa. [
41009044	Nafo sava ya vayo ilashefwaa na muro wa vayo ulasherumikaa.]
41009045	Na kwakooya urende lwafo lushekweenngyee nsindara, lurummbwe! Mmbo kyikee kisha kilanya kukooye ikwiirya na efo muuny kukee kitongororo, ngeta elyi kwatira marende yoo ai avii kweenda yeerwa efo gehena. [
41009046	Nafo sava ya vayo ilashefwaa na muro yeto wa vayo ulasherumikaa.]
41009047	Na kwakooya iriso lyafo lyishekweenngyee nsindara, lyiillwe! Mmbo kyikee kisha kilanya kukooye ikwiirya na efo umanginy lwa Iruva, kukee wa iriso lyimwi, ngeta elyi kwatira miso yoo ai avii kweenda yeerwa yefo Gehena.
41009048	Nafo sava ya wayo ilashefwaa na muro yeto wa vayo ulasherumikaa.
41009049	Mashika wo nndu kindo asheroliswaa nakyo ni muro.
41009050	Mmbala ni kindo kisha, kwakooya wanreta nrolo wa vayo, a nkyokyi musheurolisaa nakyo? Kevekeeny mutiri mmbala efo nnang'ani yaany, muvekaa na ufoo mu veni na veni.
41010001	Nalyo kakwiipoo-fo kafika kulya myuungony ya Yudaya na kulya kwakulya ya Yordani. Vandu vakasha-se ikuummbya kulya akai nseemu mwiingyi. Nawe kava mwiivalosha shaasa eishivie.
41010002	Nalyo Vafarisayo vakansheya, vakammbesa vemweesaa, “A ndesa nndu nndumi atiri mumu weelakana na nka wakwe?”
41010003	Nawe kaallwa kavavia, “A Mose amuvavasye inda?”
41010004	Nawo vakaamba, “Mose mmbo aluvikye mumu nndu nareiye barua ya ilakana nakulakannyiiny nawe.”
41010005	Naasa Yesu kavavia, “Ni kimaruma kya mirima yaany ikee myuumu indo, nkyo kilenniinga kamureiya ivavaso elyo.
41010006	Kya indi uka elyo mapookyony a findo fyuumbe, mmbo alevaumba vakee nndu nndumi na nndu nka.
41010007	Kimmba ni indo, nndu mmbo asheraa ndeye na maye nandekutira na nka wakwe.
41010008	Nawo vee vavii vandeva mwiili umwi nsi. Kikavaany nshi vakee-se vavii-fo, mmbo vava mwiili umwi nsi.
41010009	Naasany kindo Iruva we muni allunga nndu nalakirauwe-fo.”
41010010	Naasa elyi vakee efo mmba valya vakiloshyony vakwe vakammbesa lya kavii kya mbony yeto.
41010011	Nawe kaamba, “Wo nndu allakana na nka wakwe kaalyika ungyi, mmbo atana kindo kya utuusi.
41010012	Nawe nka yeto alakana na mmi, kandealyikwa ni ungyi, mmbo avetana kindo kya utuusi.”
41010013	Nalyo vakamweenngye fivana naambo nafipaani, na valya vakiloshyony vakakeemmya valya vafyeende.
41010014	Naasa Yesu alollya indo kasua, kavavia, “Reny fivana efyo fikusheye na kwakwa, nta mulafiimi. Mashika umangyi lwa Iruva lwava lwa yewo vafwanani nawo.
41010015	Ni kya dede shamuvia, nndu ara nalawarya umangyi lwa Iruva eetiri ngata ya kimwana, nnaonaa yaanga-fo-fo.” "
41010016	Nalyo kafishukura kafivikya mbora afyeekerye maako.
41010017	Naasa elyi ansomuka na poo neende, nndu umwi kasha nau eerishaa, kamfiirya-ndi kammbesa, " “Yewe Llosha nsha, a shitani inda shiwonise muu wa llung'anu uwe nto ding'u yakwa?”
41010018	Naasa Yesu kammbia, “A nkyokyi kwashivaangya nsha? Nkwiifo akee nsha-fo kulaore ni umwi tupu, mmbwe Iruva.
41010019	Mmbo kwiishi mavavaso yoo, ‘Kulawae, kulatuuse nta ituuswa, kulaive, kulavike ukureekyi lwa wongo. Kulasoke nndu kindo. Indya ndoo na mau.’ “
41010020	Nawe kammbia, “Efo fyoose mmbo shileva mwiivallya nafyo uka elyo shikee mwana n-du.”
41010021	Naasa Yesu kammbikya miso, kankunda, kammbia, “Kindo kwasaara-u ni kimwi, enda kundekumba fyoose kutiri kwaavye vakiva, llyony kushekuwonisyaa masaa efo iruveeu. Kwammaa oshoony, kusheshilatya!”
41010022	Nawe kakusha maviri kya ekyo avio. Keenda eesuuye mashika akee nndu atiri findo fiingyi.
41010023	Nalyo Yesu kalola taari toose ellaa vakiloshyony vakwe, kavavia, “A paa ngatara iifo ya yewo veni masaa vakooye yaanga umanginy lwa Iruva!”
41010024	Naasa valya vakiloshyony vakwe vakaising'ang'a elyi arera indo. Naasa Yesu kaallwa lyingyi kavavia, “Nyira fivana! A paa ngatara iifo ya vandu vakooye yaanga na efo umanginy lwa Iruva!
41010025	Mmbo kyava kyaangu ngamula iire efo mmbweny ya sindanu ngeta nndu muni masaa nakooye yaanga efo umanginy lwa Iruva.”
41010026	Naasa vakeengera ising'ang'a. Vakarera wo veni na veni. A nndu akooya ikirwa ni viiny?
41010027	Yesu kavalola swaa kaamba, “Kunu vanduny ekyo nkishiidimikaa-fo, kulaore ni efo kwa Iruva. Mashika efo kwa Iruva fyoose mmbo fishiidimikaa.”
41010028	Nalyo Petro kammbia, “Lla-te, mbee, yeese lureeye findo fyoose lukakulatya.”
41010029	Yesu kaamba, “Nkwiifo nndu areeye mmba ao mwanamaye, ao vamfwamaye, ao maye, ao ndeye, ao fivana, ao minda, kwakooya ni kimaruma kyakwa na Nrumi yeyo ya Nsia,
41010030	nare nalawarya ka iyana, meendi a muu yeu nawarye mmba na vanavamaye, na fivana, na minda, naakwa ni elyi aifo arishiswaa, na efo ulaniny yelo lwiishaa, nawarye muu wa llung'anu.
41010031	Indi yewo vakee va mbee veengyi vakaa vave va numa, na yewo wa numa vakaa vave va mbee.”
41010032	Naasa elyi varie shia yeenda irwa na kulya Yerusalemu, na Yesu eefo avasongoyaa, nawo vakasavaa. Na vandu yewo vallatye vakatirwa mmbweerei. Nalyo kaummbya-se valya ikumi na vavii yoo akai kapooka iwoongoya efyo fikaa finsheye.
41010033	Kaamba, “Llen-te lwiifo lurwaa na kulya Yerusalemu na Mwana yeto wa nndu nanderambikywa efo maakony a vakohani vaniini na vaarya va fitabu, nawo vamweekerye uvingo lweewaawa, vandenrambinkya efo maakony a vandu va masanga.
41010034	Nawo vashentatalaa na imweesellya minyiri na inkapa na ngova na immbwaa vavemmbwaa, nawe namae mikonu iraru narukeny.”
41010035	Nalyo Yakobo na Yohane vakanserikya, wo vana va Sebedayo, vakammbia, “Llosha mmbo lutiri kindo lukunndye ikutereva kulutannyi!”
41010036	Nawe kavavia, “A kindo ekyo mwakunda shimutannyi nkyokyi ndesa?”
41010037	Nawo vakammbia, “Luniinge ando eekaa rembo umwi yoo wokony lwafo usha, na ungyi yoo woko lwafo umuso elyi kukee usuriny lwafo.”
41010038	Naasa Yesu kavavia, “Mmwiishi nta kindo mwatereva-fo. A ndesa mushiidimaa ina upata yelo shinaa, ao ibatiswa ubatiso yelo yeny shibatiswaa?”
41010039	Nawo vakammbia, “Lushidimaa-da!” Naasa Yesu kavavia, “Upata yelu yeny shinaa muvelunaa, na ubatiso yeny shabatiswa muvebatiswa.
41010040	Kya indi iniinga nndu eekaa rembo yoo woko lwakwa usha na umuso, ekyo nshi kindo kyakwa yeny-fo, mmbo akee a yewo vandeesywa.”
41010041	Naasa valya ikumi vekiita indo, vakaswa na Yakobo na Yohane.
41010042	Nalyo Yesu kavavaanga na yoo akai. Kavavia, “Mmbo mwiishi yewo valollywa ni veshilya vandu va masanga, mmbo vavaafinyi. Na yewo vaniini vawo vakavalammya.
41010043	Indi kunu nnang'ani yaany nshi indo kivaa-fo. Indi kunu kwany, wo nndu aiyo akunda iva nniini waany, we kuti nave nndundi waany.
41010044	Na wo nndu akunda iva wa mbee, we kuti nave kishinga kya woose.
41010045	Mashika naakwa na Mwana yeto wa Nndu nshi asheye ishefurukannywa-fo, ni ishefurukannya-u, na ivika-u muu wakwe uve kiraso yeewouwa veengyi.”
41010046	Nalyo vakafika kulya Yeriko. Na elyi eefo akapaa muri ulya wa Yeriko mungo aryani na vakiloshyony vakwe na vandu mamwiingyi nkuka, nalyo vakakooya mwana ulya wa Timayo, we Bartimayo, akee mfu miso akee rembo yoo mbaambaa ya shia asheereryaa vandu kyeelya.
41010047	Kaita mmbwe Yesu wa kulya Nasareti akeeiira. Nalyo kapooka ifua na yaamba, “Woi Yesu kukee mwana wa Davidi shisarya ukiva lwakwa!”
41010048	Vandu veengyi vakankeemmya namalallye. Nawe keengera ifua kilanya, “Woi Yesu mwana wa Davidi, shisarya ukiva lwakwa-te!”
41010049	Nalyo Yesu kairisha kaamba, “Mmbaangeny!” Vakambaanga vakambia, “Wuiyo mmuu! Mmbo akuvaanga!”
41010050	Nawe keera soori takwe mbai, tilya ta yeerya. Karumbuka kasalala, kasha na yoo Yesu akai.
41010051	Nalyo Yesu kammbia, “A nkyokyi kukundye shikutannyi?” Mfu miso kammbia, “Llosha, ni ishaallwa shive nndu alollye!”
41010052	Naasa Yesu kammbia, “Kweenngye, kwankusirya-u indo, nkyo kyakukyira!” Nalyo yeni kava nndu alollye, keenda ellatyaa efo shia.
41011001	Na elyi veefo vaparikyaa kulya Yerusalemu vamfika kulya Betifage na Betania nng'u ifumbuny lya miri ya mafura, nalyo karuma vakiloshyony vakwe vavii.
41011002	Kavavia, “Endeny efo kimuriny ekyo kisumani na yaa mukai. Mukamfika-fo nalyo yeni mushekooya ngashe ya nshungu ikee shaavike. Yaauweny musheenngye!
41011003	Na kwakooya nndu amuvia, a nkikyi elyi mwatana indo? Mbieny ni Nndumi atiri kindo aikunndye! Nawe asheirikaa-se na kyaangu iwuye na yaa.”
41011004	Vakeenda vakavekooya ngashe ilya ya nshungu ikee shaavikye yoo mwaangony wa mmba yoo kipoo yoo ilemmyony lya shia.
41011005	Na vandu vasalali-u maata vakavavia, “A nkikyi elyi mwauwa ngashe yeyo?”
41011006	Nawo vakavavia indo-da shaasa Yesu aamba. Vakavara.
41011007	Vakarwaa ngashe ilya na kulya Yesu akai. Vakaala soori tawo ta yeerya efo mungony wa vayo. Nawe kasaama-u, kakaa-u rembo.
41011008	Na vandu veefo vengyi vakaala soori tawo ta yeerya efo shia. Veengyi-se vakaala-u maramba vamanya efo miriny.
41011009	Nalyo valya vasongwa vakasanga na valya vasha numa, vakaonisa ngyunyanga vashaambaa, “Kundearafumwa yeto asha arumwa ni Nndumi!
41011010	Kundearafumwa umangyi lwa nde weeru Davidi lwiifo lushaa! Hosiana efo uuwe iruveeu!” "
41011011	Nalyo kafika kulya Yerusalemu alya poo ya mmba ya Iruva. Kalola-fo findo fiiyo fyoose, kakwaanisa kakooya kwameenda nnu kwishiilaa. Kakwiipoo-fo keenda kulya Betania aryani na valya ikumi na vavii.
41011012	Na elyi lya ndesi ngama, elyi veefo vashuukaa kulya Betania katirwa nshaa.
41011013	Nalyo kalollya nkuu wa nndeny ukee kwaasha wamoora maru. Kasha nau kaamba kulakooye alollya-u kindo. Ashe na yoo ukai, nta nalakooye-u kindo kulaore ni maru meni. Mashika kulandefika kyeeri kya ndunda-fo.
41011014	Nawe kauvia, " “Kulakikae-se nndu alya ndunda kunu kwafo na kufike llung'anu-fo.” " Na valya vakiloshyony vakwe vakakiita.
41011015	Naasa vakafika kulya Yerusalemu. Nawe kaira na efo poo ya mmba ya Iruva. Kapooka yaanta-fo valya veefo veekumbaa na yuura findo efo poo ya mmba ya Iruva. Kavefullwa na mesa ya valya vealasha fesa na firi fyeekaya fya valya veekumba mbeta.
41011016	Nta nalalekeye nndu kaira na efo poo ya mmba ya Iruva arie kindo.
41011017	Kavalosha kavavia, " “A mmbo kilakee kireiye kyeamba, ‘Mmba yakwa mmbo ivaangwaa mmba yeeterevya ya vandu va masanga moose?’ Neeni mukawuya iyaallwa mbanga ya veala shia.” "
41011018	Nalyo vakohani valya vaniini na veelosha mavavaso vakeeta. Vakasia mwaanya shaasa vemmbwaa. Nyelyi vamweereiye, mashika vandu valya vakuummbye-u mamwiingyi woose vatirwa nntamba kya kiloshyo kilya kyakwe.
41011019	Na wo nkonu elyi kwafika iila kaveuka kulya muriny.
41011020	Naasa elyi lya ndesi ngama vashiiraa efo shia vakakooya nkuu ulya wamuuma upookya miraariiny.
41011021	Na Petro kakummbwa kammbia, " “Llosha llate nkuu yeto kuleudenga, ekakato wamuuma.”
41011022	Na Yesu kaallwa kavavia, “Veny vekusirya Iruva!
41011023	Nkya dede shamuvia, wo nndu avia ifumbu yelyi, ‘Ipowa yaa kukai kundeerwa efo yeeveny,’ kara nalatirwa nnyimyira efo nriminy, kakusirya-u deny, mmbo kishevaa indo-da shaasa amaamba, naasa ni indo ashewonisaa.”
41011024	Kimmba niindo, neeny shamuvia, “Findo fyoose muterevaa efo kwa Iruva na ifyooshora, kevekusiryeny-ng'u mmbo mwammeefiwarya, nalyo mushefiwonisaa tupu.
41011025	Na kyeeri musalalyi-u mwiiterevaa, kwakooya mutiri mwaandu na nndu, mfwaayeny, naambo na Nde waany wa efo iruveeu navemufwaaya yeni kya efyo mulyamarye. [
41011026	Indi kwakooya kulaore yeni mwafwaaya vandu, nta Nde yeto waany wa efo iruveeu nnashemufwaayaa yeni kya ngyulyamari tany-fo.]”
41011027	Nalyo vakafika lyingyi kulya Yerusalemu. Naasa elyi eefo arua-ruaa efo poo ya mmba ya Iruva, kasheywa ni vakohani vaniini na vaarya va fitabu na masiingo a vandu.
41011028	Vakashemmbia, “A ni wiidimi lwa ngata-kyi kwatana nalo findo efi?”
41011029	Naasa Yesu kavavia, “Reny shimuvese kindo kimwi, neeny mushaallwe, llyo na yeny nshemuviaa kya mumu yeto shitiri shatana nato indo mmbwa ngata ingai.
41011030	A ubatiso lulya lwa Yohane kundo luukye nkwi, ni efo iruveeu, ao ni kunu vanduny ndesa? Shirouweny ekyo.”
41011031	Nawo vakaumburana wo veni na veni, vakaamba, “Kwakooya lwaamba, ‘Ni lwa efo iruveeu’, mmbo asheluviaa, ‘Naambo kyi mulamwiirikyeeny?’
41011032	Na kwakooya lwaamba, ‘Ni lwa kunu vanduny’, nkivaa-fo, mashika vandu woose veeshi Yohane mmbo akee nndu nkisuku dede.”
41011033	Naasa vakarouwa Yesu vakaambia, “Llwiishi-fo.” Nalyo Yesu kavavia, “Nta yeny nshimuviaa kya mumu shitiri shatana nato indo mmbwa ngata ingai-fo.”
41012001	Nalyo kapooka irera nawo eveeraa fyaaso, kaamba, “Kweefo nndu aleronga nnda wakwe wa misabibu. Kauringitya na uvare. Kasuma-fo ando eekammya sabibu. Katannya-fo na nganga yeeringa. Kawaarya varemi, numa kaipoo kyaaro.
41012002	Naasa elyi kyeeri kyamfika karuma kishinga kulya kwa varemi valya nandewarya waavi lwa ndunda ta nnda ulya.
41012003	Nawo vakantira, vakankapa nnu. Vakansama wa ruu parany.
41012004	Nalyo kawuya karuma-se ishinga lyingyi kulya kwawo. Nawe-da vakavenkapa mariinga a nrwe, vakamwiinyala.
41012005	Kawuya kaveruma-se ungyi. Nawe vakammbwaa. Na vengyi-se veengyi, maata vakavakapa na maata vakavawaa.
41012006	Naasa kakooya atiri-se umwi, mmbwe mwana wakwe nkunde. Mmbwe alefurummya inruma kakusara, ‘Ammba mwana wakwa mmbo vashenreremyaa.’
41012007	Naasa varemi valya vakaviana, ‘Akakato muya ding'u! Ndifony lundemmbwaa, na ding'u yeyo ive yeeru luveni.’
41012008	Vakantira vakammbwaa. Vakandemweera efo poo ya nnda ulya.”
41012009	A muni nnda yeto mmbo ashetanaa inda ndesa? Mmbo ashekwiipoo nanderumata varemi valya. Na nnda ulya naare-fo vengyi.
41012010	A mmbo mulandesomi kilya kyikee kireiye kyeamba, “Iwe yelyo vetana mmba valelyiinyika, llyo elyo lyilewuya iva iwe lya ndumbeny.
41012011	Mmbo kileva indo kyuuka efo kwa Nndumi. Kikava kindo kyeesongololo lulollye na miso eru.” "
41012012	Nalyo vakasia mwaanya weentira, vakawuya iiryaa mamwiingyi ulya wa vandu. Mashika elyi vaishi kyaaso kilya aamba nkyeevaronga wo. Vakanra-u vakeenda.
41012013	Nalyo vakanrummya Vafarisayo vaangu variani na ngyama ta Herode vashenreiya na marero.
41012014	Vakasha nang'u vakammbia, " “Ale llosha lwiishi mmbo kukee nndu wa dede kulasarye nta nndu. Nyelyi kulakee nndu mwilola fisangu fya vandu. Mmbo kuloshye shia ya Iruva kya songosiny. A ndesa kwiifo mumu weevikya Kaisari ukamba ao oode? A lukanninga aa lukara?”
41012015	Nawe kamanya ukunang'ari lwawo kavavia, “A ekyo mwasha isheesya nkyokyi? Sheengye dinari shiilole.”
41012016	Nawo vakamweenngye. Nalyo kavavia, “A ufwanu yelu lwiiyoo ni lwa vi na kireiyo ekyo?” Nawo vakammbia, “Llwa Kaisari-te!”
41012017	Naasa Yesu kavavia, “Kyasia, efyo fikwaani na Kaisari finiingeny Kaisari. Na efyo fikwaani na Iruva muvefiniinga Iruva.” " Nalyo vakauma ng'any.
41012018	Naasa kasheywa ni Vasadukayo, mmbo vandu veshaambaa, nkwiifo iruka lya vafu-fo. Vakammbesa vakaamba, "
41012019	“Ale Llosha! Mose mmbo areiye kyeeluvia, ‘Kwakooya mwanamaye wa nndu afwa karau nka nalare-u mwana, naasa mwanamaye kuti naalyike nka ulya wakwe, naambo nalunngye-u mwanamaye ufyari.’
41012020	Naasa, kweefo vasero mfungare vekee vana va nka. Ulya wa mbee karwaa nka. Kafwa nalare-u mwana.
41012021	Nalyo ulya wa kavii kanrwaa. Kavefwa nalare-u mwana. Na ulya wa kararu ni kiwo-da.
41012022	Nalyo woose mfungare nkuiyo alera-u mwana-fo. Lyeefurummya nka ulya nawe kavefwa numa ya woose.
41012023	A elyi kwamfika yoo marukyony elyi vandu vafu vasherukaa, nka yeto ashevaany wa ungau wa yewo woose? Mashika woose mfungare vemunrwaa.”
41012024	Naasa Yesu kavavia, “A kindo kyamuniinga mukarekwa shia nshi elyi mulamanyaa efyo fikee fireiye nta finya ya Iruva?
41012025	Mashika elyi vandu vafu varukaa mmbashealyikaa-se-fo, nta yaalyikwa-fo. Mmbo vashevaa sha vasu va efo iruveeu.
41012026	Indi ekyo kya vafu shaasa vakaa varuke, a mmbo mulandesomi mbony tikee efo kitabuny kya Mose ta ngorosho ilya, ndesa Iruva alemmbia kaamba, Yeny ni Iruva wa Abrahamu, na Iruva wa Isaki, na Iruva wa Yakobo.
41012027	Naasa Iruva nshi akee wa vafu-fo, mmbo akee wa vakee na muu. Mmbo mwarekywa mukaangya mbai deny.”
41012028	Nalyo kukasha nau nndu wa efo kwa veelosha mavavaso, kaita verouwana indo. Kalollya eevarouwaa shaasa avaronga nisha, kammbesa, “A ivavaso elyo lyisongoye engyi moose llyingalyi?”
41012029	Yesu kaallwa, “Elyo lya mbee lyikee ule, ‘Yewe Israeli arannya-dwa! Nndumi weeru Iruva ni Nndumi umwi.
41012030	Neewe kunda Nndumi wafo Iruva kunkunde na ngoo imwi nsi, na nrima umwi nsi, na nrwe umwi nsi, na finya imwi nsi.’
41012031	Na lya kavii lyikee ule, ‘Kunda nndu uroo shaasa kukukunndye ku muni.’ Nta nkwiiyo ivavaso lyikee iniini ya yoo-fo.”
41012032	Nalyo mwaarya ulya wa fitabu kammbia, “Mmbo kwarera nisha, kwaamba dede. We mmbwe yeto umwi nsi aiyo nta nkwiiyo ungyi kulaore mmbwe-fo.
41012033	Na kya inkunda na ngoo imwi nsi na urango lumwi nsi, na finya imwi nsi, na kya ikunda uroye weeru shaasa nndu akukundye we muni, ekyo kyava kiniini-da, kikairya firaso fyoose fyeevivya murony.”
41012034	Nalyo Yesu alollya amwaallwa nisha indo kammbia, “Yewe nkukee kwaasha na umangyi lwa Iruva-fo.” Nalyo kulakee-fo nndu akara immbesa-se kindo.
41012035	Nalyo Yesu karouwa aloshaa efo mmba ya Iruva kaamba, “A kyava inda elyi veelosha mavavaso vaambaye Kristo ni Mwana wa Davidi?
41012036	Davidi we muni mmbo alekaywa Mmumuyo Mweele karera kaamba, We Nndumi alevia Nndumi wakwa, ‘Kaa rembo yoo woko lwakwa usha, shitani shaara vakiduva vafo si, vave kitima kyafo kyeekerya marende afo.’
41012037	Kikavaany Davidi we muni mmbo ambaanngye ni Nndumi. A naidimi-se inda iva mwana wakwe?” Nalyo vandu valya vakuummbye-u nkuka vefurye nnu imwaarannya.
41012038	Na elyi eefo aloshaa kaveamba, Kwiiseny na vaarya va fitabu, yewo vakunndye irua-rua varee soori shaasha na iidikirwa mmbandu ando a singira,
41012039	na ikaa rembo fitiminy fya mbee efo mmba teeterevya, na ikaa marembo asongoye elyi vakee kilyiiyony kya shoonga.
41012040	Nawo vakava vandu veemira mmba ta vaka va ding'u, na itereva Iruva fiterewo fyaasha kyikee kya ikoora efo vanduny tupu. Mmbo vashewonisaa uvingo uniini kilanya.
41012041	Nalyo kandekaa rembo alya asumani na isanduku lyeesanyirya fesa ta mmba ya Iruva. Kalola vandu vakuummbye-fo shaasa vavika fesa tawo efo isandukuny. Masimba akasha meengyi, akavika findo fiingi.
41012042	Naasa nka wa ding'u nkiva kasha nau. Kavika fiparwe fivii, nafyo fiinani na senti imwi.
41012043	Nawe kavaanga valya vakiloshyony vakwe na yoo akai kavavia, Nkya dede shamuvia, “Nka yeto wa ding'u avekee indo nkiva mmbo avika kiniini kairya yewo vavika kindo efo isandukuny woose.
41012044	Mashika woose mmbo vavika-fo vautye efo findony fyawo vatiri fya mmwasi, indi we kavika-fo auta efo findony fyakwe fyeerorwa kalekeya fyoose atiri, mfyo fyoose akee nafyo fyeelela muu wakwe.”
41013001	Na elyi asomuka efo poo ya mmba ya Iruva, nalyo umwi wa vakiloshyony kyakwe kammbia, “Llori lla-te mawe yoo shaasa asenyi, na mmba yeto shaasa titiri usuri.”
41013002	Na Yesu kamwallwa kammbia, “Kulollye mmba yeto shiniini indo-ro? Nkwiifo iwe lyisaa uwe ya lyingyi lyilasambuwaa-fo.”
41013003	Naasa nawe kandekaa rembo alya ifumbuny lya miri ya mafura alya asumani na mmba ya Iruva. Na Petro kasanga na Yakobo na Yohane na Andrea vakammbesa kyaanya kyawo.
41013004	“Luvie-te mbee, meendi kindo ekyo kikaa kyuutike! Na wende lweemanya meendi yoo elyi findo efyo fyoose fishiinukya ni indii ndesa?”
41013005	Naasa Yesu kapooka ivavia, “Kwiiseny nndu nalakooye imureta shia.
41013006	Kukaa kushe vandu veengyi varie irina lyakwa vashaambaa mmbwe yeny. Nawo varete vandu veengyi.
41013007	Na elyi meendi mushiitaa fira na fyuulaalu fya fira, nta muleereve, mmbo kikee kirummbwe kyeende indo-da. Indi yoo masiiyony nalandefike-fo.
41013008	Mashika uruka lushekwiipoo lundekapa lungyi, na umangyi lundekapa umangyi yelo lungyi, na kuveira-fo na fidinasi kundo kungyi na kungyi, kuvesha na shaa. Nalyo llyo fipooka fyuure efyo fyeefurumya.
41013009	Kya indi kwiiseny mu veni! Mmbo vashemurambikyaa efo maakony a masiingo awe eerummbwa myaandu, neeni mundekapwa na mbiiri efo mmba teeterevya, na indeseleswa efo fisanguny fya vashilyi vaniini na vamangyi kimaruma kyakwa, kive nkyo ukureekyi lwa efo kwawo.
41013010	Na vandu va masanga moose kuti valave mbele indeongoywa nrumi ya Iruva ya nsia.
41013011	Na elyi meendi vemurwaa vandemurambikya efo maakony a vandu valya, nta mulapooke isaukwa kya kindo mundeambaa-fo. Indi kindo mushaambaa-fo ni ekyo mukooyaa mwankiniingwa kyeeri ekyo kyeni. Mashika veerera-u nshi yeni-fo, ni Mumuyo yeto Mweele.
41013012	Na mwanamaye wa nndu anderambikya-fo mwanamaye nandewaawa, na ndeye wa nndu nanderambikya-fo mwana. Na fivana fya nndu fishekwiipoo kya isua vamiku vawo vandewaawa.”
41013013	“Neeni muve veesuwa mmbandu woose kimaruma kya irina lyakwa. Indi yeto asisirya-u nafike yoo mafurumyony, mmbwe akooya ikirwa.”
41013014	Indi usutu lyulya lwa yaallwa-u irama elyi meendi mushelollyaa lwamfika alya lulasumani ifika-u na yeto mwiisoma-u nakummbwe llyo yewo vakooyaa valele kunu Yudaya vanderisha vapare mafumbu-u.
41013015	Na yeto akooyaa akee efo mmbee-u nalaoloke nandeanga nefo nandeipoo kindo kya efo mmba kwakwe-fo.
41013016	Na yeto akooyaa akee ireminy nalawuye na numa nandeipoo soori yakwe ya yeerya.
41013017	Indi yewo vakooyaa vakufinngye na yoota vana fyeeri efyo, oshiny lwawo!
41013018	Kyaindi mmbo musheterevaa Iruva efyo filasheshaa kyeeri kya mbeo.
41013019	Shamashika fyeeri efyo kushekaa-fo fyuure, nafyo shaasa fikai, filandelollyo fing'ani indo-fo kupookya mapookyony a findo fyuumbe efyo Iruva alefitana kufike ulaalu, nta meendi a numa mfishevaa-se indo-fo.
41013020	Na kwee fyeeri efyo kulaore fyeefiiswaa nkweekaa-fo nndu ekooya ikya-fo. Indi kimaruma kya yewo vasauwe nkyo kimaruma fyeeri efyo fishefiiswaa.
41013021	Nalyo kwakooya nndu ashemuviaa, “Kristo akakau yaa ao akakato efo nta mulairikye-fo!
41013022	Indi kukaa kukwiipoo Makristo wongo, na veauya fisuku va wongo. Nawo vatani fyeora wende na filandelollyo lyingyi, vakooye ireta naakwa ni yewo vasauwe, kukooye kyeevaa.
41013023	Kevekwiiseny muveni! Akakafyo, shalava imuvia fyoose.”
41013024	“Indi fyuure efyo fya fyeeri efyo fikamiira-u, llyo mwi ushaalukaa ireema na mwiiri mbusheendee-se sa ya vayo-fo.
41013025	Na nyinyiri yeto tikooywa tishoolokaa tyuuka efo iruveeu, na finya yeto ta efo iruveeu tiverinyiswa-rinyiswaa.
41013026	Nalyo llyo vashelolyaa Mwana yeto wa Nndu ashaa ariwa mmafishi akee na finya niini na itumbe.
41013027	Nalyo llyo asherumaa vasu va iruveeu vandeumbya yewo vasauwe ando amwi vavaute taari yeto iinya kundo ngyuraato tauka nafo vapooke masiiyony a ulana vafike masiiyony a ngina.”
41013028	“Naasa efo nriny wa nkuu uteny-fo ufundo lweekulosha! Iramba lya vayo lyikammaa ifumbisa na yoora maru neeni mukamanya iilula lyamfika kufii.
41013029	Na yeni ni kiwo-da. Elyi mushelollyaa findo efyo fyutika kevemanyiny, mmbo Nndumi amfika kufii, ni yoo mwaangony akai.
41013030	Nkya dede shamuvia, irika elyi lyishiiraa kulaore findo efyo fyainukya indo fyoose-fo.
41013031	Kya efo iruveeu kukaa kurumake na ulana, indi kilarumakaa ni marero yoo akwa.”
41013032	“Kya indi kya nkonu yeto mweni na kya saa yeyo sheni, nkwiifoo nndu afiishi-fo, nta vasu va efo iruveeu, nta Mwana-fo, kulaore ni Nde muni.
41013033	Naasa kwiiseny muvelala shoovi! Mashika mulaishi kyeeri ekyo meendi kifikaa.
41013034	Mmbo kyikee sheelyi nndu eenda kyaaro, kara mmba yakwe, kavikya mashinga alya akwe mumu wekallya findo fyakwe wo nndu kamwaavya ishora lyakwe. Na nringyi yeto wa poo kammbavasa nalale shoovi.
41013035	Naasa neeni kevelaleny shoovi, kimmba mulaishi kyeeri muni kyeny ashaa, kwakooya ni nkwaany, ao ni kio nnang'ani kavii, ao ni kyeeri nguku yakapa, ao ni ngama.
41013036	Kilave asha tiny nakooye mulele rony.
41013037	Indi kindo shamuvia yeni, nakyo shakyivia woose, Laleny shoovi!”
41014001	Naasa mikonu yeiyo ivii kufike Pasaka na kyeeri kya mikate ilatiri ntarang'u. Nalyo Vakohani valya vaniini vakasanga na veelosha mavavaso vakasia mwaanya wa itira Yesu na ntambo vambwae.
41014002	Mashika nyelyi vaamba, “Nta lulakitani kwiikee nkonu nniini-fo vandu valakooye yaanta kituuru.”
41014003	Naasa, Yesu akee kulya Betania, efo mmba kwa Simion ulya eelwee ivave elyaa-fo shoonga. Kukasha nau nndu nka arie kishupa kya iwe yaa kitiri mafura eekwaamba afwaamaa nisha nnu, akee maa akava a uuru uniini. Kafisha kishupa kilya kaletya Yesu nrweny.
41014004	Naasa kukakaa-fo vandu vasua vakarera wo veni na veni, “A kimaruma mafura yaa akatavanywa indo nkikyi?
41014005	Mafura yaa mmbo eevaa ikumba dinari mayana araru na mmwasi na indeavya vakiva.” Vakasakira nka ulya.
41014006	Naasa Yesu kaamba, “Kunreeyeny-te! A ekyo mwamwaatarya mmbo ashitannya ishora isha!
41014007	Kya vandu vakiva mmbo mukee nawo nkonu simu, na wo kyeeri mwankunda mushiidimaa ivatannya mesha. Indi yeny mmukee neeny kyeeri kyoose-fo.
41014008	Ekyo aidima nkyo atana. Mmbo alava yaamba mwiili wakwa mafura elyi wiifo urikwaa.
41014009	Nkya dede shamuvia, wo kundo kushoongoywaa Nrumi ya Nsia kunu ulaniny, na ekyo kyakwe atana kiveva nng'u kyaambaywa kya inkummbwa.” "
41014010	Nalyo Yuda Iskariote umwi wa valya ikumi na vavii kakwiipoo, keenda kwa vakohani valya vaniini akundye irambikya Yesu efo maakony awo.
41014011	Nawo elyi vaita indo vakafura. Vakandeerya kyaasa vanniinge fesa. Nalyo kava mwikusara shaasa asheonisaa mwaanya weendenrambikya-fo.
41014012	Naasa kwiikee nkonu wa mbee weelyiwa mikate ilatiri ntarang'o, kyeeri vashishaa ngurana ya Pasaka nalyo vakiloshyon vakwe vakashemmbia, " A kundo kukundye lweende indedeesya-fo Pasaka nkwi?
41014013	Nalyo karuma vakiloshyony vakwe vavii kavavia, “Endeny kulya muriny nafo mushekwaanannyaa na nndu arie mura na nungu. Mmbwe mushellatyaa numa.
41014014	Na efo kundo ashangaa nafo, vyieny yeto muni kyeny, ‘Llosha akuvia-le vai, ando a imuuya nkwi, kundo alyiiyaa Pasaka na vakiloshyony vakwe?’
41014015	Nawe muni ashemooraa kirya kya mmba ya uwe. Nafo kukee kwaale kukakwaana piti mfo kundo musheludeesyaa.” "
41014016	Nalyo valya vakiloshyony vakakwiipoo vakafika kulya muriny, vakavekooya indo-da shaasa Yesu avavia. Vakadeesya-fo Pasaka.
41014017	Nalyo elyo kwamfika nkwaany kasha nang'u aryani na valya ikumi na vavii.
41014018	Na elyi vefo velyaa shoonga Yesu kaamba, " “Nkya dede shamuvia, umwi waany nawe shikeelya nawe shoonga mmbo asheshiriingyaa.”
41014019	Vakapooka isokywa mfyoova na immbia ku umwi umwi, “A ni yeny mbee?”
41014020	Nawe kavavia, “Ni umwi waany yeni ikumi na vavii, we nndu loolota nawe maako marama efo kideeveny.
41014021	Lyo Mwana yeto wa nndu yeenda mmbo asheendaa shaasa kikee kyireiye kyakwe. Indi oshiny nndu yeto Mwana yeto wa Nndu asheriingywaa mmbwe. Nndu yeto kyakwe mmbo kyekee kisha kwee era nalairwa.”
41014022	Nalyo elyi veefo valyaa shoonga, kaipoo nkate; kaana Iruva, kaufisha-fisha kavaavya kaamba, “Waryeny yeu nto mwiili wakwa.”
41014023	Kawuya kaipoo upata kaarafuma Iruva, kavaniingya, vakana woose.
41014024	Nalyo kavavia, “Yei nnyo samu yakwa yeevika nkundanu, iifo ishiiritwaa kimaruma kya vandu veengyi.
41014025	Nkya dede shamuvia, nshikikaa-se shini ekyo kyivikwaa ni nsabibu-fo, na shitani shafika nkonu yeto shikinaa lya wiiya efo umanginy lwa Iruva.”
41014026	Nalyo vakaimba fiimbo, vakakwiipoo-fo, vakafika alya ifumbuny lya miri ya mafura.
41014027	Nalyo Yesu kavavia, “Mmbo musheonisaa nsindara moose, kimmba kikee kireiye kyeamba, ‘Nshekapaa mwiisi yeto, na mburu tindenyanyaka.’ “
41014028	Indi elyi numa shammaa iruka llyo nshemusongoyaa ifika kulya Galilaya
41014029	Naasa Petro kammbia, “Naakwa vashewonisa nsindara woose, yeny nshi indo-fo.”
41014030	Nalyo Yesu kammbia, “Nkya dede shakuvia, kio ekyi kya inu kulaore nguku yankapa kavii mmbo kukooyaa kwanshikana kararu!”
41014031	Nawe kakaarya irera deny kaamba, “Na shalollya kuti shiwaawa shisandwa neewe, nshishekukanaa nta-fo.” " Nawo woose vakaverera indo.
41014032	Nalyo vakafika ando a nnda uvaangwaa ni Getsemane. Nawe kavia vakiloshyony vakwe, " “Kaeny rembo yaa shindetereva alya.”
41014033	Nalyo kaipoo Petro na Yakobo na Yohane vakeenda veryani nawe. Nawe kapooka isavaa na yeerera.
41014034	Kavavia, “Nrima wakwa mmbo usokywa mfyoova deny shafika kufii neefwa. Kaeny yaa mulale shoovi!”
41014035	Keenda mbee kinnywa, kaoloka si na itereva Iruva ashambaa, “Kwakooya kivaa, saa yeyo ishiire.”
41014036	Kaamba, “Aba, Nde efo kwafo findo fyoose mmbo fyaidimika. Naasa ita-ny upata yelu mbai lushuuke, indi nta kilaende shaasa shakunda yeny-fo, ni shaasa kwakunda yewe.”
41014037	Nalyo kasha kakooya valele rony, kavia Petro, “Simion, a mmbo kulele-da, nta kulaidimi ilala shoovi neeny ando a saa imwi nsi?”
41014038	Kyelaleny shoovi-te musande na itereva mulakooye yaanga kyeesyony. Nrima to ulangye indi mwili ukava nnana.
41014039	Nalyo keenda lyingyi kandetereva Iruva arera marero alya meni.
41014040	Nalyo kawuya nang'u kakooya valele rony. Neelyi miso awo eefummbye rwe. Nawo valamanyi nta kindo varouwa.
41014041	Nalyo kasha nau lya kararu, kavavia, “A ni indo mwalunga ilala tupu na iimuya na kyeeri ekyi kyoose! Kikufiiyeny! Kyeeri kyamfika. Mwana yeto wa Nndu akakau eefo arambikywaa maakony a vandu valyamari.
41014042	Kwiipoony-te lweende! Akakau, yeto mwiishiriingya ansha kufii.”
41014043	Nalyo yeni elyi eefo areraa indo Yuda Iskariote akee umwi wa valya ikumi na vavii, kasha nang'u aryani na vandu nkuka varie ngyusu na mariinga, varumwa ni vakohani na veelosha mavavaso na vamiku va vandu.
41014044	Na ulya anrambikya-fo emmbadeerya wende kaamba, “Nndu yeto shimmimindaa mmbwe mushentiraa mweende munrie.”
41014045	Naasa elyi asha nau nalyo yeni kafika yoo akai kaamba, “Shakwiidikira llori wakwa.” Kammiminda.
41014046	Vakamoroya maako vakantira.
41014047	Naasa ulya umwi wa valya vasalali-u kasommwa usu lwakwe kakapa nalo ishinga lya nkohani ulya nniini, kammaswa kuri.
41014048	Nalyo Yesu kavavia, “Mmbo mwakwiipoo kyeny murie ngyusu na mariinga sheelyi mwaenngya nndu mwaala shia musheshitira.
41014049	Na nkonu simu mmbo shekee neeni shiloshaa efo mmba ya Iruva, nta mulashitire. Indi kimaruma kikaenda indo ni filya fikee fireiye naambo fikooye iinukya-u fyoose.” "
41014050	Nalyo woose vakanreeya vakarisha.
41014051	Nalyo kweeyo mwana nkoo wa womi eefo ellatyaa eree soori ya yeerya ya lasi, nawo vakakunda intira.
41014052	Kavareeya soori ilya ya lasi, karisha eefo mbereto.
41014053	Nalyo vakaenda varie Yesu, vakamfita kulya kwa nkohani nniini. Nafo kwenkuummbya-fo vakohani valya vaniini woose na masiingo na veelosha mavavaso."
41014054	Na Petro kaengya kwaasha ellatyaa, katana afika efo poo kwa nkohani ulya nniini. Kakooya vasero va efo poo vakee-fo rembo kasanga nawo ashoraa muro.
41014055	Naasa vakohani valya vaniini vasasangyi na ngyama toose vakasia ukureeki lweevinga Yesu naambo vambwaa, lyo valaonise.
41014056	Nyelyi veengyi veefo vavikaa ukureekyi lwa wongo vammbinge, na efyo fya ukureekyi lwawo filave fimwi.
41014057	Nalyo vandu vaangu vakasalala-u vakavika ukureekyi lwa wongo vammbinge, vakaamba,
41014058	Yese mmbo luleita ashambaa, “Yeny mmbo nshewundwaa mmba yei ya Iruva ikee shitani na maako, shitani ingyi ilakee shitani na maako ando a mikonu iraru shimaa.”
41014059	Nta elyi varera indo ukureekyi lwawo lulave lumwi.
41014060	Nalyo nkohani ulya nniini kakwiipoo, kashesalala yoo nnang'ani. Kavesa Yesu, kaamba, “A mmbo kulashaambaa kyafo kyeerouwa efyo vakureekyi yeva vaamba-u fyeekukumba?”
41014061	Nawe kamalallya-sau, nta nalarouwe kindo. Nkohani nniini kammbesa lya kavii, “A nnyewe Kristo we Mwana wa yeto Mwiirumishwa?”
41014062	Naasa Yesu kaamba, “Yeny mmbwe. Neeni mushelollyaa Mwana yeto wa Nndu akee rembo yoo taari ya woko usha lwa Mwaafinya, nashe eeriwa mmafishi a efo nginiiu.”
41014063	Naasa nkohani ulya nniini karanndwa soori takwe ta yeerya kaamba, “A ekyo luruuyaa-se vakureekyi vengyi nkyo-kyi-se nyira?
41014064	Akakakyo mwamiita aruma Iruva-te! A mwarummbwa inda?” Nawo woose vakamweekerya uvingo veshambaa kindo kinsumanyi ni indewaawa.
41014065	Nalyo maata vakapooka imweeselya minyiiri na insikya kisangu na inkapa na ng'unde na immbia, “Kyeluvie kisuku-te!” " Na vasero va efo poo vakankamara venkapaa ngyoyi.
41014066	Nalyo Petro akee rembo kulya poo alya si. Kukasha nau mwana wa kyika umwi akee umwi wa fishinga fya nkohani ulya nniini.
41014067	Kalollya Petro ashooraa muro. Kammbikya miso swaa kaamba, " “Na yewe-da kweeriani na nndu yeto wa Nasareti, we Yesu.”
41014068	Nawe kalema-fushu kaamba, “Kindo ekyo kwaamba nshakimanya-fo, nta shakiitumuso-fo.” Nalyo kakwiipoo alya poo kafika yoo ngiriny. Na nguku ikakapa.
41014069	Kishinga kilya kya kyika kyikallollya kyikapooka lyingyi-se ivia lyingyi valya woorokye yoo mbai, “Yeu mmbwa efo nnang'ani yaawo.”
41014070	Nawe kalemafushu lya kavii. Elyi numa kinnywa valya vasalalyi yoo kufii, vakawuya ivia-se Petro, “Nkya dede kukee wa efo nnang'ani yaawo mashika neewe-da ni wa kulya Galilaya.”
41014071	Nawe kapooka ikudenga we muni na ilya mboo, “Nshiishi nndu yeu mwamwaamba-fo.”
41014072	Nalyo yeni nguku ikakapa lya kavii. Petro kawuya ikummbwa kirero kilya Yesu emmbia, “Kulaore nguku yankapa kavii kukooyaa kwanshikana kararu. Nalyo akummbwa indo kaiya nnu deny.”
41015001	Na kyeeri kulekya vakohani vaniini vakasanga na vamiku va vandu na veelosha mavavaso, na ngyama toose vakafisha shila, vakafinga Yesu, vakankamara, vakandenrambikya kulya kwa Pontio Pilato.
41015002	Nalyo Pilato kammbesa, “Yewe mmbo kukee mangyi ya Vayuda-ro? Nawe kaallwa kammbia, ‘Ni yewe kwakyaamba.’ “
41015003	Nalyo vakohani valya vaniini vakankumba kyuumu.
41015004	Nalyo Pilato kammbesa lya kavii, “A mmbo kulashirouwa kindo? Lla-te findo efyo fiingyi vakukumba nafyo. "
41015005	Na Yesu nta nalarouwe kindo, Pilato katana afulukywa deny.”
41015006	Naasa elyi lya nkonu ulya nniini evaporomuyaa nndu mfinge umwi, ulya vankukunndya.
41015007	Naasa kweefo nndu evaangwaa Baraba emfingwa ando amwi na vandu variingyi va uruka. Nawe Baraba efo kituuruny kilya vaanta vawaiye-fo vandu.
41015008	Naasa mamwiingyi ulya wa vandu ukanderwa nafo. Vakapooka intereva natani shaasa eevatannyaa.
41015009	Naasa Pilato kavavesa, " “Mukunndye shimuporomuye mangyi yeyo ya Vayuda-sho?”
41015010	Mashika elyi eishi kimaruma vakohani vakaaya vandu valya vakuumbye-fo vakunde navaporomuye Baraba.
41015011	Naasa vakohani valya vaniini vakaaya vandu valya vakuumbye-fo vakunde navaporomuye Baraba.
41015012	Nalyo Pilato karouwa lyingyi kavavia, “A nkyokyi ntanyaa yeu mwaamba mmangyi ya Vayuda?”
41015013	Nalyo vakawuya ikooma, “Endenkapye nsalabeny!”
41015014	Naasa Pilato Kavavia, “A ukasha aletana llo-kyi?” Nawo vakeengera ikooma, “Endenkapye nsalabeeny!”
41015015	Naasa Pilato ekunndye itana kindo kyeekushiisa na vandu valya vakuumbye-fo, kavaporomuya Baraba. Na Yesu kanrambikya-fo nandekapyo nsalabeu.
41015016	Naasa vasikari valya vakankamara, vakanrwaa efo poo vakamfita kari. Nng'u mmba ya ushilyi ikai. Vakavaanga siri ya vasikari shoose, vakashekuummbya-u.
41015017	Vakammbika soori ya yeerya ifwani nsoru. Vakaoka ureto lwa miinga vakammbikya nrony.
41015018	Vakapooka imwiidikira kyeemwiinyala, “Lwakwiidikira yewe mangyi ya Vayuda!”
41015019	Vakankapa nrwe na irere na immishia minyiiri. Vakamfiirya-ndi, vakapaana si na kisangu.
41015020	Na elyi vammeentatala indo, vakawuya immbuta soori ilya ya king'ang'ari, vakammbika soori tilya takwe muni.
41015021	Nalyo vakamwiipoo vandenkapya nsalabeu. Vakakooya nndu shia auka ireminy, we Simon wa kulya Krene, nawe ni ndeye wa Iskanda na Rufo. Vakamwiitikya nantare nsalaba ulya wakwe.
41015022	Vakanrwaa Golgota, kwaallwa, ni “Kisharongony.”
41015023	Vakeesa iniinga mfinyo ukee nsasande na nri weenanga, lyo nalakunde iwarya.
41015024	Nalyo vakankapya nsalabeny. Vakaavana soori tilya takwe veetikapyaa kura, kimanyike wo nndu kindo ashiipoo.
41015025	Naasa kwemfika saa isaru nalyo vakankapya nsalabeny.
41015026	Na mwaandu wakwe ukee nreiye yoo uuwe indi, “YEU MMBWE MANGYI YA VAYUDA.”
41015027	Na veala shia vavii vakakapyo nsalabeny ando amwi nawe, umwi taari yei na ungyi taari yeyo. [
41015028	Vakatana indo naambo kilya kyikee kyireiye kyiinukye kyeyaamba, “Mmbo alesandwa na varavi.” ]
41015029	Na vandu vekee iira-u vakarinyisa-rinyisa mirwe, vakamwarara vakaamba, “Akwa, yewe mwiiwundwa mmba ya Iruva na iitana lyingyi ando a mikonu iraru!
41015030	Oloka nsalabeny-te kukukyire kumuni.”
41015031	Na vakohani vaniini na veelosha mavavaso vakavemwiinyala indo-da; veshaambaa, “A mmbo alekira vengyi kalemwa ikukyira we muni.
41015032	Kwakooya kukee Kristo mangyi ya Israeli, oloka nsalabeny ulaalu neese lukwiirikye.” " Na valya vekapyo nsalabeny ando amwi nawe vakavemwiinyala indo.
41015033	Na elyi kwamfika saa irindaru uruka loose lukawoywa ni ireema lukafika saa kyeenda.
41015034	Na saa kyeenda Yesu kafua na unyanga waasha kaamba, " “Eloi, Eloi, lama sabaktani!” Nakyo kwakyaallwa mmbo kyaamba, “Woi Iruva wakwa, woi Iruva wakwa nkyikyi elyi kwashira?”
41015035	Nalyo vandu valya vasalalyi-u maata vaita indo, vakaamba, “Akakau avaanga Elia!”
41015036	Naasa nndu umwi keenda erishaa kandeende kyoonga mura kakyiishura mfinyo utarang'aa. Kavika irereny kakunda inrita ashaambaa, “Reny, lulole kwakooya Elia asheshaa nashemoolota-u.”
41015037	Naasa Yesu kafua lyimwi tupu na unyanga uniini, kakumba muu.
41015038	Nalyo isullya lilya lyaavanisye efo mmba ya Iruva lyikavambuka nnang'ani kavii lyipookya yoo uwe lyikafika si.
41015039	Naasa nshilyi ulya esalalyi yoo usumanu nawe alollya ni indo akumba muu, kaamba, “Nndu yeu mmbo ekee Mwana wa Iruva dede.”
41015040	Naasa kweefo na vaka velolaa vakee kyikwaasha. Na efo nnang'ani ya vaka valya kwiifo Maria wa kulya Magdala na Maria we maye wa Yakobo ulya n-du, na Yose, na Salome.
41015041	Nawo mmbo vellatyaa na imfurukannya meendi ekee kulya Galilaya. Nawo veryani na vaka vengyi-se veengyi valerwa nawe, vakafika Yerusalemu.
41015042	Nalyo elyi kwamfika kyeeri kya nkwaany, na nkonu wiifo ni nkonu weekudeesya, nto usongoye sabato.
41015043	Kukasha nau Yosefu wa kulya Arimataya akee nndu ngyama aishiwa, nawe ni nndu eevereyaa umangyi lwa Iruva. Naasa kakara yaanga na kulya kwa Pilato, kantereva nnying'a ulya wa Yesu.
41015044	Nalyo elyi Pilato aita Yesu amfwa, kasongololo, kanderummya nshilyi ulya wa vasikari nrumi kammbesa kwakooya mmbo afwa kirambo kyaasha.
41015045	Kasunundywa ni nshilyi ulya wa vasikari. Kaniingya Yosefu nnying'a ulya.
41015046	Nawe kandeura soori ya lasi, kandemoolota-fo kamoososya soori tilya ta lasi. Kandemwaara mbangeny ikee shidoshe iweny. Kakunnya-u iwe lyeeraya mwaango wa mbanga ilya.
41015047	Naasa Maria ulya wa Magdala aryani na Maria ulya maye wa Yose, wo veefo velolaa ando aarwa.
41016001	Naasa elyi nkonu ulya wa Sabato wamiira, nalyo Maria wa kulya Magdala vakasanga na Maria ulya ungyi akee maye wa Yakobo, na Salome vakandeura miri ifwaamaa vandemwaamba.
41016002	Naasa elyi ngama nraasi, nkonu wa mbee wa mfungare ulya, vakafika alya mbangeny elyi mwi wanrasa-rasa.
41016003	Vakaumburana wo veni na veni vakaamba, “A nndu alweekyaa iteswa-u iwe lilya lyiraye mwaango wa mbanga ilya lummbutaa kwi?”
41016004	Vainnwa indi miso vakakooya, ate iwe lilya lyantesuwa-u. Nalyo mmbo lyekee iniini nnu.
41016005	Vakaanga na efo mbangeny. Vakalolya mwana nkoo akee rembo yoo taari ya woko usha aree soori shaa pyai. Vakaawukwa mmuu.
41016006	Nawe kavavia, “Nta mulaawukwa mmuu-fo. Mmbo mwiifo musiaa Yesu wa kulya Nasareti, yeto alekapywa nsalabeny. Annduka, nnakyikee-se yaa-fo! Llen-te, akaa ando valemwaara!
41016007	Neeni endeny mundevia valya vakiloshyony vakwe na Petro, nawe mmbo ashemusongoyaa indefika kulya Galilaya. Mfo kundo mushellollyaa shaasa alevemuvia.” "
41016008	Naasa vakauka alya mmbangeny veerishaa mashika vekee irerema na yuuma mwaangaya, nta valavie nndu kindo mashika a elyi vairyaa nnu. [
41016009	Nawe elyi Yesu ammaa iruka elyi ngama nraasi elyi lya nkonu yeto waiduva Sabato kapooka ikoora na Maria wa kulya Magdala, ulya alemuuta mimuyo ilya mikasha mfungare.
41016010	Nawe kakwiipoo kanderuuya valya vekee nawe elyo mbee, nawo vakee vating'i na iiya.
41016011	Nawo elyi vaita indo mmbo eefo na muu alollywa mmbwe, valairikye. " "
41016012	Naasa numa ya vayo kakoora na vavii va efo nnang'ani yaawo etiri fwana ingyi nawo varie shia yeenda ireminy.
41016013	Nawo vakakwiipoo vakanderuuya valya vengyi mbony. Na yewo-da nta valairikye.
41016014	Elyi kyeeri kyeefurummya kakoora na valya ikumi na umwi vaiyo velyaa shoonga. Kavasakira llya valera valakusirya-u, vakaumisa ngoo tawo, nta valairikye valya vallollya annduka.
41016015	Nalyo kavavia, " “Waryeny shia yeenda mundefika masangeny moose dang'a. Na wo kindo kyuumbe kiiyo kyoongoyeny Nrumi yeyo ya Iruva ya Nsia.
41016016	Na nndu kakusirya-u na ibatiswa kavebatiswa, mmbo ashekooya ikirwa. Na nndu kalema ikusirya-u mmbo ashuutywaa uvingo.
41016017	Na ngyende mmbo tishiimmyaa yewo vakusirya-u, ni irina lyakwa vashaantaa nalyo mimuyo mikasha, vaveva vandu veerera na ngyulumi shiiya.
41016018	Mmbo vashetiraa shoka na maako. Na kwakooya vana kindo kiwaa, nkishevamanyaa furu-fo. Mmbo vasheekeryaa vandu valwee maako nawo vashie.”
41016019	Naasa elyi Nndumi Yesu ammaa irera nawo indo, karoswa na efo iruveeu. Kakaa rembo efo woko usha lwa Iruva.
41016020	Naasa vandu valya vakakwiipoo vakandeamba mbony ta Iruva kundo koose. Na Nndumi kavakaya efo kirundyony kyawo. Na ngyende tilya tikavangisa ndera ilya vashaambaa.]
42001001	Ni veengyi veefo valeipoo maako vandevika mbony ta Yesu ando amwi, tyeende ntere, yeto ta findo fileutika kunu kweru,
42001002	shaasa lulefityo ni vandu valya valellollya irero yelyo na miso awo wo veni kumya yoo mapookyony a vayo, na ilyirundya.
42001003	Kimmba ni indo, na yeny shavelollya ni kisha shiiduve mbele mbony yeto udongo kipookya yoo mapookyony a vayo shitisununde nisha, shikwekye-ny itireiya Teofilo wakwa nsuri.
42001004	Naambo kukooye imanya mbony yeto kuleloshwa mmbo titiri ukureekyi lwa vayo.
42001005	Naasa meendi alya Herode akee mangyi ya kulya Yudaya kweefo nndu nkohani evaangwa Sakaria akee wa ufyari lwa Abia. Erie nka wa efo vefuny va Aron, na irina lyakwe ni Elisabeti.
42001006	Nawo vee vavii vekee vandu va usumanu efo usanguny lwa Iruva; veevallya na mavavaso moose a Nndumi na ngyufundo takwe valatiri nta mbese.
42001007	Nawo mmbetiri mwana-fo mashika Elisabeti ekee nka kyuumba nawo vee vavii vemmikwa deny.
42001008	Naasa Sakaria eefo arundaa mashora akwe a ukohani efo kisanguny kya Iruva kikwaani na ikamba lyakwe lya irunda.
42001009	Naasa na vakohani veeshivye ikapa kura, nalyo kawuiyo ni kura nandeanga neefo mmba ya Nndumi nandekora ubani.
42001010	Na vandu vakuumbye-u mamwiingyi moose veefo vaterevaa efo poo kyeeri ekyo ubani lwakorwa.
42001011	Naasa nsu wa Nndumi kasha ikoora nawe asalalyi yoo woko usha lwa mesa eekorya ubani.
42001012	Sakaria kallollya kaising'ang'a kawoywa mmbwerei.
42001013	Naasa nsu ulya wa Iruva kammbia, “Nta kulairyee-fo Sakaria! Kimmba kiterewo kyafo kyammirikywa, na nka wafo Elisabeti akaa nakwiirye mwana wa womi. Neewe kushemfishya irina lyakwe ni Yohane.
42001014	Nawe ashekuniinga ifura na ikyesa, neelyi awonikaa veengyi vashuuta-u nsia.
42001015	Mashika akaa nave nniini yoo kisanguny kya Nndumi, nta nalashenaa mfinyo nta kindo kinangaa, na kipookyaa elyi awonikaa naveva nndu aishwe Mumuyo Mweele.
42001016	Na vana va Israeli veengyi ashevaviiraa vawuye yaalukya Nndumi Iruva waawo.
42001017	Nawe muni ashemwiiryaa mbee akee na Mumuyo wa Elia na finya yakwe nandealwa ngoo ta vandeye va vandu tiwuye yaalukya vana vawo, na yewo vatiri kiila navevaalwa vakooye itira makusaro a vandu va usumanu, naambo vakooye ideesya Nndumi vandu vakwe vakee vasongosye.”
42001018	Nalyo Sakaria kavia nsu ulya wa Iruva: “A kindo ekyo mmbo shikyimanyaa inda? Mashika yeny shammba mmiku, na nka wakwa ni nkyeku wa suku shiingi.”
42001019	Nalyo nsu ulya wa iruva kaallwa kammbia: “Yeny ni Gabrieli shisalalyi yoo kisanguny kya Iruva. Sharumwa shisherera neewe shivekufitya nrumi yeyo ya nsia.
42001020	Neewe llate kushevaa mbimbi kulashiidimaa irera kufike nkonu yeto elyi kisheutikaa indo. Kimmba kwanra kulakusirya na marero yoo akwa. Nang'u ashiinukyaa elyi kyeeri kya vayo kyamfika.”
42001021	Naasa na vandu valya vakuumbye-fo vee-fo vavereyaa Sakaria. Vakatambiswa elyi akyeeywa indo efo mmba ya Iruva.
42001022	Naasa kasomuka na poo nta naleedimi irera nawo. Nawo vakamanya paa mmbo amwoorwa kindo efo mmba ya Iruva. Nawe kava avasinya-sinyaany. Kakaa akee mbimbi.
42001023	Kikava elyi mikonu ya mashora akwe yansia alya a ukohani lwakwe, kakwiipoo keenda kyeny kwakwe.
42001024	Naasa elyi numa ya mikonu ilya nka ulya wakwe, we Elisabeti kakufinga. Kandekusuruma efo kyeny ando a miiri iraanu.
42001025	Kaamba, “Ni indo Nndumi aleshitannya mikonu yei annyisauwa, nashyuute nayo usutu lwakwa kunu vanduny.”
42001026	Naasa elyi kwamfika mwiiri wa karindaru nsu ulya Gabrieli karumwa ni Iruva nandefika kulya muriny wa Galilaya uvangwaa Nasareti,
42001027	kulya kwa mwana wa kyeny umwi akee mfinge ni nsero umwi avangwaa Yosefu, akee wa mmba ya Davidi. Na irina lya mwana ulya wa kyeny ni Maria.
42001028	Nalyo nsu ulya wa Iruva kaanga na efo kwakwo kaamba, “Shakuidikira yewe kukee nkyiiye! Ni Nndumi akee neewe!”
42001029	Naasa elyi eeta avio indo, kaising'ang'a. Kava aswaangyany kya kyiidikiro kyilya nkya ngata-kyi?
42001030	Nalyo nsu ulya wa Iruva kammbia, “Nta kulairyee-fo Maria! Mmbo kwawona ikyiiyo efo kwa Iruva.
42001031	Neewe llate kushekufingaa kwiire mwana wa womi, na irina lyakwe kushemmbangaa Yesu.
42001032	Nawe akaa nave nniini navevaangwa ni Mwana wa yeto akee uve ya findo fyoose. Na Nndumi Iruva nanniinge kitima kya umangyi kya ndeye we Davidi.
42001033	Nawe asheshillya mmba ya Yakobo nafike llung'anu na umangyi lwakwe lulakooyaa nta ando lwamanda-fo.”
42001034	Naasa Maria kavia nsu ulya wa Iruva, “A kindo ekyo kyishutikaa inda elyi yeny shilaishi nta mmi?”
42001035	Nsu ulya wa Iruva kaallwa kambia, “Ni Mumuyo Mweele ashekusokyaa na finya ya yeto akee uwe ya findo fyoose ishekukayaa. Nkyo kyaniinga ekyo kyeele kyishirwaa kyivaangwa ni ‘Mwana wa Iruva.’
42001036	Neewe llate, mfyari ulya wafo Elisabeti nawe-da avekufingye lya mwana wa womi lla ndesa akee nkuu. Na mwiiri yeu wakwe mbwa karindaru. Nawe alevaangwa kyuumba.
42001037	Mashika efo kwa Iruva nkwiifo kindo kyilashiidimikaa-fo.”
42001038	Naasa Maria kaamba, “Akakau yeny shikee kyishinga kya Nndumi, ekyo kyakwa kyivekuviiyany indo shaasa kwaamba.” " Naasa nsu ulya wa Iruva kakwiipoo keenda.
42001039	Naasa Maria kawara shia mikonu ilya myeni. Kandefika kulya mafumbu-u na ngeta, kulya muri wa Yuda.
42001040	Kasha yaanga neefo mmba kwa Sakaria. Kaidikira Elisabeti.
42001041	Kyikavaany elyi Elisabeti aita kyiidikiro kilya kya Maria, nalyo kimwana kilya kyikashonga efo nsangeny wa maye. Na Elisabeti kaishwa Mumuyo Mweele.
42001042	Kaonisa unyanga uniini kaamba, " “Yewe kulelimyo mbora nnang'ani ya vaka! Na ekyo kyeendwa ni nsanga wafo kyivekee kyilimyi mbora!
42001043	Na kindo ekyo kyashukya na kwi, elyi shakusheyo ni maye wa Nndumi wakwa?
42001044	Mashika elyi mangelele a kiidikiro kyafo aanga maarwiny akwa, nalyo kyimwana ekyo kikashonga kunu nsangen mbwakwa kiitirwa ni nsia.
42001045	Na ngoma yewe kulekusirya-u, mashika ekyo kulevio kyuuka kwa Nndumi mmbo kyikaa kiutike indo.”
42001046	Nalyo Maria kaamba, “Nrima wakwa wang'anisa Nndumi
42001047	na ngoo yakwa ikakyesa kyimaruma kya Iruva akee nkira wakwa.
42001048	Mashika elyi alelola ufwafwa lwa kyishinga kyakwe. Mashika kipookya ulaalu Marika moose asheshivia, ‘Ngoma ni yewe!’
42001049	Kimmba yeto Mwaafinya anshitanya findo finiini. Na irina lyakwe lyikava yeele.
42001050	Kalunga isarya vandu marika na marika a yewo vamweereiye.
42001051	Kava mwiitana fya wiidimi na woko lwakwe Katarakanisa yewo vatiri kyiila efo makusarony a mirima yaawo.
42001052	Yewo valyimbye kavakuna efo fitiminy fyawo. Karosa yewo vafwafwa.
42001053	Yewo vatirwa nshaa kavawutisa findo fya muye na yewo masimba kavasama vakeenda ruu,
42001054	Kasheekya kyishinga kyakwe we Israeli. Nandekummbwa ivasarya.
42001055	Ndesa alevia vande valya veru we Abrahamu na ufyari lwakwe kufike llung'anu.” "
42001056	Naasa Maria kakaa na Elisabeti kafika ando a mikonu iraru. Kawuya na kulya kyeny kwakwe.
42001057	Naasa Elisabeti kafita kyeeri kyakwe kya iira mwana. Kaira mwana wa womi."
42001058	Nalyo vandu va nnyanu sanda na va ufyari lwakwe vakaita mmbo Nndumi allilya kyikang'ana. Vakasanga nawe vakafura.
42001059	Kyikavaany elyi kwamfika nkonu wa nyanya vakasha nafo vanderina kimwana kilya. Vakakunda ikyifishya irina lya ndeye Sakaria.
42001060	Nalyo maye karouwa kaamba, “Ode! Mmbo avaangwa Yohane!”
42001061	Nawo vakambia, “A elyi efo ufyariny lwafo kuleefo nndu avaangwaa irina elyi!”
42001062	Naasa vakasinnya ndeye kya immbesa irina akundye imfishya.
42001063	Nawe kakunda ipoo lya ireiya. Kareiya-u kyeamba Irina lyakwe ni Yohane. Vakasongololo woose.
42001064	Naasa kyaangu naakyo kana kakwe kakatambashuka kiwo na ulumi lwakwe. Karera ashaarafumaa Iruva.
42001065	Nalyo valya vafiiti nawo nnyanuny vakawoywa mbweerei woose. Na mbony tilya toose tikaenda ikwaana kulya mafumbuny a Yudaya tikakwaana koose.
42001066	Na valya vaita vakatisuruma efo ngoony tawo vakaamba, “A Mwana yeu mmbo akaa nave wa ngata ingai? Nyeli woko lwa Nndumi lunkaaye.”
42001067	Na ndeye, we Sakaria kaishwa Mumuyo Mweele kaawuya kisuku kaamba,
42001068	“Kundearafumwa Nndumi, we Iruva wa Israeli. Kimmba ansaiya vandu vakwe na ivawouwa.
42001069	Kaluseleesya ngo ya ukiro lwa efo mmba ya nsero wakwe, we Davidi.
42001070	Shaasa alerera na kana ka vakisuku valya vakwe veele kyipookya elyo mbee.
42001071	Kya iluniinga ikirwa misa eru na ilwauwa efo maakony a yewo valusuuye woose.
42001072	Natani indo kya isarya vande valya veru na ikummbwa nkundanu ulya wakwe mweele.
42001073	Mboo ilya alelyiiya nde ulya weeru, we Abrahamu naluniinge,
42001074	ando lushenndundyaa lulakitiri weerei lukee valete maakony a misa.
42001075	Lukooye ikaafo lukee na uvaramu na usumanu efo kisanguny kyakwe fyeeri fyeru fyoose.
42001076	Na yewe kyimwana kukaa kuvaangwa, ‘Nkisuku wa eto akee uwe ya findo fyoose,’ mashika kushiryaa Nndumi mbee efo kisanguny kyakwe kundesongosia shia takwe.
42001077	Kya iniinga vandu vakwe urango usha, lweemanya shaasa vakooyaa ikirwa kyikee kyeefwaayo ngyulyamari tawo.
42001078	Nnyelyi Iruva weeru avavyo mmuu kya ilulyilya. Nkyo kimaruma lukasheyo ni sa yuuka efo uuwe.
42001079	Naambo ishevaiya yewo valele ireeminy na nruveny wa ufu. Nakooye yoorisa marende eru na efo shieny ya ufoo.”
42001080	Naasa kimwana kyilya kyikaenda kyiing'ana-ng'anaa na yeengera itumaa efo nriminy. Nawe kandekaa kundo kwa kasa katana afika nkonu ulya alendekoora na Israeli paa.
42002001	Naasa kikava fyeeri efyo ivavaso lyikauka kwa Kaisari Augusto ulana loose lweende ireiyo kya usanu.
42002002	Na kireiyo kilya kyikava kya kyipooka llya meendi Kirenio aleshillya kulya Siria.
42002003	Nalyo vandu vakandereiyo woose, wo nndu na muriny kwakwe kundo aparikye.
42002004	Na Yosefu nawe kavekwiipoo auka kulya Galilaya kulya muriny wa Nasareti kaenda kulya Yudaya muriny wa Davidi uvaangwaa Betilehemu, nnyeli akee nndu wa efo ufyariny lwa Davidi, mfo ukuuny lwakwe.
42002005	Nandereiyo ando amwi na Maria tindi yakwe nawe akufingye.
42002006	Naasa kyikava elyi vakaa-fo kafika kyeeri kyakwe kya iira mwana.
42002007	Kaira mwana wakwe wa mbee kamfingya firami, kamwaara mundiny wa ng'umbe, nnyeli kulaore valeona mwaanya efo mmba ya veny.
42002008	Naasa kyuungony kilya kyeni kweefo veesi velele mbateny veshaala makamba a iringa ironda lyawo elyi kio.
42002009	Paripari vakasheyo ni nsu wa Nndumi na itumbe lya Nndumi lyikavamikya, vakaringityo ni sa riti. Vakairyaa nnu.
42002010	Nsu ulya wa Nndumi kavavia, “Nta mulairyaa-fo! Mashika akakau shiifo mmongoyaa Nrumi ya Nsia nayo ikaa ifike kwa vandu woose.
42002011	Mashika mwamiiryo NKIRA inu mmbwe Kristo akee Nndumi efo muriny wa Davidi.
42002012	Na wende shamoora; Mmbo mushekooya nkoku yeto akee mfingye firami akee mwaare mundiny wa ng'umbe.”
42002013	Nalyo pariparii kulya kwa nsu ulya wa Iruva kukasha ikuumbye-u nsemu mwiingyi nng'u matorito aefo iruveeu. Vakaarafuma Iruva vakaamba,
42002014	“Nnduma ulele Iruva efo kukee uuwe ya findo fyoose na kunu urukeny kukava na ufoo efo kwa vandu vakundikye.”
42002015	Nalyo kyikava elyi vasu valya va Iruva vankwiipoo kulya veesi valya vakai vaende Iruveu, nawo vakaumburana wo veni na veni, vakaamba, “Ndifony-te lweende lutani lwafika kulya Betilehemu, lundelola kindo ekyo kyatanyika ekyo Nndumi aloongoya.”
42002016	Vakaenda veerishaa vakakooya-fo Maria na Yosefu na nkoku ulya akee mwaare efo mundiny wa ng'umbe.
42002017	Naasa elyi vallolya vakandevambisa mbony eto valevio kya mwana ulya.
42002018	Na vandu vaita vakasongololo woose kya mbony tilya vavio ni veesi valya.
42002019	Na Maria kavika marero alya moose efo nriminy eeswongyaa.
42002020	Na veesi valya vakawuya na kwawo veshiitikisaa Iruva na imwaarafuma kya findo fyoose valeeta vakavelolya indo-da shaasa valevio.
42002021	Na elyi mikonu yamfika nyanya llyo kyeeri kyakwe kyeenda irinwa, kafishywa irina lyakwe ni YESU, llyo alefishywa ni nsu ulya wa Iruva kyeeri kilya kulaore maye enkufinga.
42002022	Na elyi mikonu ya Yosefu na Maria yamiinana ya yeenda ikweeremuta kyikwaani na uvavaso lwa Mose vakandenrosa na kulya Yerusalemu, vandenserisya na efo kisanguny kya Nndumi.
42002023	Shaasa kikee kireiye efo uvavasony lwa Nndumi kyeamba, “Wo kindo kyuumi kiruaa nsanga wa maye kuti kyivaangwa ni kindo kyeele kya Nndumi.”
42002024	Vakatana na kyingi-se kyikee kyivavasye, ni indeniingya kiraso shaasa kyikee kirere efo uvavasony lwa Nndumi, nakyo ni mbeta ivii ao maana avii a mbeta ta mmba.
42002025	Nalyo akakau nndu akee kulya Yerusalemu na irina lyakwe ni Simion. Nawe ni nndu wa usumanu mwiindya Iruva. Kaveva nndu avereyaa kiviiryaa Israeli muu akee nkaye ni Mumuyo Mweele.
42002026	Nawe akee moore Mmumuyo Mweele kyembia nnashefwaa kulaore alolya mbele Kristo eto wa Nndumi-fo.
42002027	Nalyo kasha na efo mmba ya Iruva aitikwa ni Mumuyo Mweele. Na elyi vamiku va kimwana kyilya Yesu veefo vamweende na efo mmba ya Iruva vashemmbutya shaasa kyikee mbuka ya uvavaso,
42002028	kasha imbwarya na maako, kaarafuma Iruva kaamba,
42002029	“Ulaalu shisamaany yeny kishinga kyafo Nndumi shikweengye na ufoo shaasa kuleamba.
42002030	Kimmba miso akwa allolya ukiro lwafo,
42002031	yelo kudeesye usanguny lwa vandu va masanga moose.
42002032	Ukiro elu nsa iniingaa vandu va masanga vakooye irambuyo mbony tafo. Na vandu vafo va Israeli vavikwa itumbeny.”
42002033	Na ndeye na maye vakava mmbo vatirwa ntamba veshiitaa kyilya kyarerwa kya mwana ulya.
42002034	Na Simion kavavikya mbora kavia maye we Maria, “Yeu mmbo akee mmbike-u naambo va kunu Israeli veengyi vakooye iwa nawe na isalala nawe; naveva na wende lurerwa kya iipalwa.
42002035	Na yewe usu lukaa lukwiire efo ngoony na makusaro a vandu veengyi naambo akooye imanyika paa.”
42002036	Naasa kwiiyo na nndu nka mwauya kisuku we Anna akee mfu wa Fanueli wa efo ufyariny lwa Aseri. Nawe amaaye fyeeri fiingyi enkaa na mmi ando a myaaka mfungare uka ammalyikwa.
42002037	Nawe ni nka wa ding'u, na kya ukuu lwakwe amaaye myaaka makumi nyanya na iina. Nawe nnyelakana efo mmba ya Iruva-fo, kava mwiindya Iruva ekootoyaa na itereva Iruva kio na nsanyiny. "
42002038	Nalyo kyeeri kyilya kasha nang'u kaitikisa Iruva. Kandeongoya vandu mbony ta mwana ulya Yesu, valya veefo vaverayaa kufike elyi makiryony a Yerusalemu.
42002039	Naasa elyi vammaa iinutya filya fyoose fikee fivavasye ni Nndumi vakawuya na kulya muriny kwawo kulya Nasareti.
42002040	Na mwana ulya kaenda eng'anaa na itumaa eshishwaa urango usha, na iwona ikyiiyo efo kwa Iruva. "
42002041	Naasa vamiku vakwe veshendaa na kulya Yerusalemu wo mwaaka elyi kwamfika nkonu ulya nniini wa Pasaka.
42002042	Nawe ekifita myaaka ikumi na ivii, vakaveenda inderwa nafo, shaasa vandu vaishivye iindya nkonu ulya nniini.
42002043	Naasa elyi vammawutya mikonu ilya miniini, varie shia yewuya na kyeny, mwana ulya Yesu karewa kulya Yerusalemu vamiku vakwe valeeshi.
42002044	Vakakummbwa kulakooye akee na vandu va kyaaro. Vakaenda efo shia ando a nkonu umwi. Vakansia efo kwa vandu va ufyari, na efo kwa vandu vaishivani nawo.
42002045	Nta valallolye, vakawuya na kulya Yerusalemu, vandensia-fo.
42002046	Kukaira-u mikonu iraru, vakatana vankooya akee rembo efo nnang'ani ya velosha valya avaaranyaa na ivavesa mbony.
42002047	Na valya veiyo vemmwaranyaa vakauma ng'any kya urango lwakwe na mbony tilya arouwa.
42002048	Naasa elyi vallolya indo vakaising'ang'a. Na maye kammbia: Mwana-akwa nkyiki elyi kwalutannya indo? Lla-te ndoo na yeny lwakusia na ting'wa-dwa!
42002049	Nawe kavavia: “A ekyo mwashisiiya nkyokyi? A mmbo mulaishi kundo kushisumanyi isinda ni efo kutiri findo fya Nde?”
42002050	Nawo kyirero kyilya avavia nta valakimanyi.
42002051	Nawe kandeoloka nawo kasha na kulya Nasareti. Kava Mwana avatirye vio.
42002052	Na Yesu keengera irangwa na ing'ana na ikyiiyo efo kwa Iruva kasennya Iruva na vandu.
42003001	Naasa mwaaka wekee wa ikumi na karaanu kipookya Kaisari ulya Tiberio antira uruka na Pontio Pilato ekee nshilyi nniini wa kulya Yudaya na Herode akee mangyi wa kulya Galilaya na Filipo we mwanamaye ekee mangyi wa kulya Iturea na uruka lwa Trakoniti, na Lisania akee mangyi ya kulya Abilene,
42003002	meendi alya Anasi na Kayafa vekee Vakohani vaniini, llyo meendi kirero kya Iruva kilefika kulya kwa Yohane, we mwana wa Sakaria, ekee kulya kasa.
42003003	Nawe kandefika kulya urukeny lufiitani na Yordani loose, kava mwikapa-fo weele lwevia vandu kya ubatiso luryani na yaalashika efo nriminy, naambo vakooye ifwaaywa ngyulyamari tawo.
42003004	Kikaenda indo shaasa kikee kireiye efo kitabuny kitiri marero a nkisuku ulya Yesaya, nang'u akee ule, “Alu unyanga lwa nndu mwiikapa weele kundo kwa kasa ashaambaa, ‘Songosyeny shia ya Nndumi, muveorota na ngyushengye takwe.
42003005	Wo imungo lyiiyo lyishevovirwaa na wo ifumbu lyiiyo na wo kidooro fisholotwaa na si. Na efyo fikulemyi fiveva fyoorotu, na shia eto tikee malomi-lomi tiveva shirambalali.
42003006	Na woose vatiri mwiili valollye ukiro lwa Iruva.’ “
42003007	Nalyo vandu vakava vemweengya mamwiingyi vandebatiswa mmbwe. Nawe kavavia, “Yeni luva ya shoka a ni vi alemusununndya shaasa muturunyaa unyafi elo lwa Iruva lukaa lukape vandu?
42003008	Naasa vikeny ndunda tisumani na nrima waalashikye! Nta mulapooke irera efo nriminy mwaambe, ‘Nde weeru luntiri ni Abrahamu!’ Mmbo shamuvia, Iruva kakunda ashiidimaa iparya Abrahamu vana navaute naakwa ni efo maweny!
42003009	Na kyaara kyammaa ivikwa sindeny ya miri. Naasa wo nri wiiyo ulavikaa ndunda shisha umanywaa na indeerwa murony.”
42003010	Nalyo vandu valya vakuumbye-fo vakammbesa vakaamba, A lukatanany inda?
42003011	Nawe kaalwa kavavia, “Yeto akoyaa atiri soori ivii naniinge yeto nalatiri. Na yeto akoyaa atiri shoonga navetana kiwo.”
42003012	Naasa vandu vadedemi vakasha nafo vashebatiswa. Vakammbia, “Llosha, a yese lukatana inda?”
42003013	Nawe kavavia, “Nta mulaengere isoka nndu kindo ngota ekyo kyikee kivavasye.”
42003014	Naasa vandu vasikari vakavemmbesa vakaamba, “A na yese lukatana inda?” Nawe kavavia, “Nta mulaafinyi nndu, nta mulakumbe nndu kya wongo. Mmbo mushekufuryaa na ekyo muniingwaa kya urundi lwany lwa kyaasikari.”
42003015	Naasa vandu va kulya urukeny woose veefo vavereyaa na ikusara-sara kya Yohane efo nriminy veshambaa kulakooye mmbwe muni akee Kristo.
42003016	Nalyo Yohane kaalwa kavavia, “Yeny ni mura shamubatisa nato. Indi kwiifo kushaa yeto mwaafinya ashiilannyi. Nawe nshammaa shiporomwi nta ukova lwa fyaaru fyakwe-fo. We mmbwe ashemubatisaa na Mumuyo Mweele na muro.
42003017	Nawe arie nndeeva na woko lwakwe nandeaiya efo muunguny wakwe kwiile peru. Na nganu eto natyaalye efo mbesheny yakwe, na muulu nandeuvivya murony ularumikaa.” "
42003018	Naasa kalungya-u na marero engyi-se meengyi eveetikaa ashoongoyaa vandu nrumi yeyo ya nsia.
42003019	Naasa mangyi ilya Herode kakooya areryo mmbwe kimaruma kya Herodia ekee nka wa mwanamaye na kimaruma kya makasha moose aletana.
42003020	Na findo filya fyoose fya ngata yeyo keengerya-fo kingyi kanderaya Yohane kifingyony.
42003021	Naasa kyikava elyi vandu va kulya urukeny vaenda ibatiswa ni Yohane na Yesu kaveenda indebatiswa. Eefo atereva Iruva, kulya iruveeu kukarauka.
42003022	Na Mumuyo Mweele kansokya kashenkaya. Na fwana yakwe alesha afwanani na kindo kyuumbe kyikee na mwiili kyikee sha mbeta. Na unyanga lukavaanga luuka efo iruveeu lwishambaa, " “Yeu mmbwe mwana wakwa nkunde shisenywa mmbwe.”
42003023	Na Yesu muni kava nndu wa myaaka makumi araru elyi alepooka ilosha vandu. Nawe aishiwa mmbo akee mwana wa Yosefu, we mwana wa Eli,
42003024	we mwana wa Matati, we mwana wa Levi, we mwana wa Maliki, we mwana wa Yanai, we mwana wa Yosefu,
42003025	we mwana wa Matatia, we mwana wa Amosi, we mwana wa Nahumu, we mwana wa Esili, we mwana wa Nagai,
42003026	we mwana wa Maati, we mwana wa Matatia, we mwana wa Semei, we mwana wa Yosefu, we mwana wa Yuda,
42003027	we mwana wa Yoana, we mwana wa Resa, we mwana wa Serubabeli, we mwana wa Salatieli, we mwana wa Neri,
42003028	we mwana wa Maliki, we mwana wa Adi, we mwana wa Kosamu, we mwana wa Elmadamu, we mwana wa Eri,
42003029	we mwana wa Yosua, we mwana wa Elieseri, we mwana wa Yorimu, we mwana wa Matati, we mwana wa Levi,
42003030	we mwana wa Simion, we mwana wa Yuda, we mwana wa Yosefu, we mwana wa Yonamu, we mwana wa Eliakimu,
42003031	we mwana wa Melea, we mwana wa Mena, we mwana wa Matata, we mwana wa Natani, we mwana wa Davidi,
42003032	we mwana wa Isai, we mwana wa Obedi, we mwana wa Boas, we mwana wa Salmoni, we mwana wa Naasoni,
42003033	we mwana wa Aminadabu, we mwana wa Aramu, we mwana wa Esrom, we mwana wa Faresi, we mwana wa Yuda,
42003034	we mwana wa Yakobo, we mwana wa Isaki, we mwana wa Abrahamu, we mwana wa Tera, we mwana wa Nahori,
42003035	we mwana wa Seruki, we mwana wa Ragau, we mwana wa Faleki, we mwana wa Eberi, we mwana wa Sala,
42003036	we mwana wa Kaini, we mwana wa Arafaksadi, we mwana wa Semu, we mwana wa Noe, we mwana wa Lameki,
42003037	we mwana wa Metusala, we mwana wa Enoki, we mwana wa Yaredi, we mwana wa Maleleeki, we mwana wa Kenani,
42003038	we mwana wa Enoki, we mwana wa Seti, we mwana wa Adamu we mwana wa Iruva.
42004001	Naasa Yesu kawuya yuuka kulya Yordani aishwe Mumuyo Mweele. Kanderawa ni Mumuyo wa Iruva neende kulya kasa.
42004002	Kakaa-fo ando a mikonu makumi aana asheswaa ni yeto Nkumbi. Nawe mikonu ilya kasinda nalalye shoonga. Nalyo elyi yansia, katirwa nshaa.
42004003	Naasa yeto Nkumbi kashembia, “Kwakooya mmbo kukee mwana wa Iruva, via iwe elyi lyaaluke nkate!”
42004004	Yesu kanndouwa, “Mmbo kyikee kireiye kyeamba, ‘Kindo nndu akirya-u nakyo muu nshi shoonga tupu-fo.’ “
42004005	Nalyo kandensaamisa ando a uuwe kamoora ngyumangyi ta ulana yelu toose sha ikafya lyimwi.
42004006	Nalyo yeto Nkumbi kambia, “Umangyi yelu sanda na usuri lwavayo nkuningaa yewe, mashika ni fyakwa shikee nniingye, neeny nshefikuniingyaa nndu shankunda.
42004007	Naasa neewe kwashoolokya sumbai yoo kisanguny kyakwa mmbo fishevaa fyafo fyoose.”
42004008	Na Yesu kaalwa kammbia, “Mmbo kyikee kireiye kyeamba, ‘Ni Nndumi wafo Iruva mmbwe kushemolokyaa si, nawe mmbwe muni kushemwindyaa.’ “
42004009	Naasa kawuya inrwaa kulya Yerusalemu kansaleesa alya urorony lwa mmba ya Iruva. Kammbia, “Kwakooya mmbo kukee mwana wa Iruva, kilya si kwauka yaa kukai!”
42004010	Mmbo kyikee kireiye kyeamba, “Ashekuvavasyaa vasu vakwe va iruveeu mashika afo, vashekuringa kwaashuke.
42004011	Nawo vashekukamaraa na mai, neewe kulasheekapa nta urende iwe-u.”
42004012	Nalyo Yesu kaalwa kambia, “Mmbo kyikee kyaambe, ‘Nta kulaese Nndumi wafo Iruva!’ “ "
42004013	Nalyo yeto Nkumbi kakooya ammarisya fyeeso fyoose, Kammbuka, katevesa mbele.
42004014	Na Yesu kawuya na kulya Galilaya akee mmbikye finya ya Mumuyo wa Iruva. Na kyulaalu kyakwe kyikandekwaana na kulya urukeny lusengetye loose.
42004015	Nawe kava mwiilosha efo mmba tawo teterevya eerumishwaa mmbandu woose. "
42004016	Nalyo kasha na kulya Nasareti kundo alelelyo. Kandeanga na efo mmba yeeterevya elyi nkonu wa Sabato shaasa eshivye. Kasalala nandesomya vandu.
42004017	Kasheniingyo kitabu kya nkisuku ulya Yesaya. Kakyoororwa kakooya ando akee areiye u-le:
42004018	“Ni Mumuyo wa Nndumi ashikaye kimmba aleshaamba mafura shindeongoya vakiva nrumi ya Iruva ya nsia. Kashiruma shindekapya yewo vafinge weele lweelekeyo. Na yewo vafu miso vakooye ilola, indelotora yewo vaondore vave valeke,
42004019	indekapa weele lwa mwaaka wa Nndumi usennyi.”
42004020	Nalyo kaososa kitabu kilya kaviirya yeto mwiifurukanya-fo. Kakaa rembo. Na vandu vakee efo mmba yeeterevya woose vakammbikya miso swaa.
42004021	Naasa kapooka ivavia, “Ekyo kyikee kireiye kyaamba indo, ni inu kyammiinukya kyikamwaanga maarwiny any.”
42004022	Nalyo vakandumisha woose vakasongololo kya marero alya asennyi indo auka efo kaniny kakwe. Vakaamba, “A yeu nshiwe mwana wa Yosefu?”
42004023	Nawe kavavia, “Mmbo shiishi deny musheshiviaa, ‘Kukee mwaanga kukire kumuni! Findo lwiitye fyambutika kulya Kapernaumu kyevefitani na kunu kweru fyoose kunu muriny kwafo.’ “
42004024	Kawuya kaamba, “Ni kya dede shamuvia, nndu nkisuku mmbo ashiirikyoo koose kuutaa efo kundo alewonikya.
42004025	Nkya dede shamuvia, kweefo vaka va ding'u veengyi kulya Israeli fyeeri filya fya Elia llya meendi efo iruveeu kuleraya ando a myaaka iraru na miiri irindaru, uruka lukatana lwawoywa nshaa shiniini nnu.
42004026	Nta umwi waawo Elia alerumwa kwakwe-fo, kulaore ni kulya kwa nka ulya wa ding'u ekee kulya Sarepta kulya urukeny lwa Sidoni.
42004027	Kukavekaa-fo vandu va ivave veengyi kulya Israeli meendi alya a nkisuku ulya Elisa. Nawo nta umwi waawo alewona yeeremutwa-fo kulaore ni Naemani, nawe ni nndu wa kulya Siria.”
42004028	Nalyo valya vakee efo mmba yeeterevya elyi veeta arera indo vakatirwa ni unyafi woose.
42004029	Vakakwiipoo vakankilyisa vakanfita kulya kwakulya ya muri wawo. Vakanrwaa alya ifumbu-u masasa, kulya kundo muri ulya wawo ukee ntannyi naambo vakooye imwoolota nang'u.
42004030	Nawe kaira efo nnang'ani yaawo vyaa kakweengya.
42004031	Nalyo kandesoka na kulya Kapernaumu. Nato ni muri wa kulya Galilaya. Kava mwiivalosha elyi mikonu ya Sabato.
42004032	Nawo vakaising'ang'a kya miloshye yakwe, nyeli arera kyikee na ushilyi.
42004033	Nalyo efo mmba yeeterevya eefo nndu atirwa mmumuyo wa utefusu. Nawe kafua na unyanga lwa finya.
42004034	Kaamba, “Sha! Nkyiki kyeru na yewe Yesu wa Nasareti? Mmbo kusheye ilurumataro! Neeny shikwiishi yewe Yewe ni yeto Mweele wa Iruva!”
42004035	Nalyo Yesu kankyeemya kaamba, “Malallya sau kummbuke!” Nalyo mumuyo ulya nkasha ukantuula si yoo nnang'ani yaawo ukammbuka, nta ulammanyi furu-fo.
42004036	Vakatirwa ni mwising'ang'o woose, vakava vaumburanaany, vakaamba, “A kirero ekyo nkya ngata-kyi? Ate arera kikee na ushilyi na wiidimi kyevavasa mimuyo yeyo ya utefusu, nayo ikauka-fo.” "
42004037	Nalyo mbony takwe tikaenda ikwaana kundo koose kulya urukeny lwa kufii.
42004038	Naasa kasomuka efo mmba yeeterevya kandefika kulya mmba kwa Simion. Naasa mayaanka wa Simion etirwa mmuro mwiingi. Vakantereva naambo nanshiise.
42004039	Nalyo kasha nang'u kakwiinyika yoo akai kakyeemmya muro ulya. Nato ukammbuka. Naasa kyaangu nakyo kakwiipoo kavafurukannyany. "
42004040	Naasa elyi mwi wiifo ushoolokaa kakooya asheywa ni valya woose vatiri vandu valwee ndwari shive na shive, vakamweenngye. Nawe kaveekerya maako wo nndu umwi umwi shaasa veiyo kavakira.
42004041	Naasa veengyi vakookwa ni mimuyo mikasha, ikafua ishaambaa, “Yewe mmbwe Mwana wa Iruva!” Nawe kaikyeemya nta nalailekeye ikarera, kimmba imwiishi we mmbwe Kristo.
42004042	Naasa elyi kwankya kakwiipoo keenda kundo kulalelwa. Nalyo vandu valya vakuumbye-fo mamwiingyi vakava vannduya-ruyaany. Vakafika kulya akai. Vakakunda intira nalavauke-se.
42004043	Nawe kavavia, “Kuti shindefika na miriny yeyo ingyi shindeongoya vandu nrumi ya nsia yeyo ya umangyi lwa Iruva, mashika nkyo kindo shilerummyo.
42004044	Nalyo kava mwoongoya vandu mbony efo mmba tawo teeterevya ta kulya Galilaya.”
42005001	Kyikava elyi vandu valya vakuumbye-fo veefo vansisiraa veshaaranyaa ndera ya Iruva, nawe asalalyi yoo mbai ya yeeve ilya ya Genesareti.
42005002	Kalollya ngalava ivii tikee shiirikise yoo mbai ya yeeve ilya. Na valya veereiya makunga vambuka-fo veefo vasangyaa mireiyo yaawo ya nruu.
42005003	Naasa ngalava tilya kaalukya ilya imwi, nayo ikee ya Simion Petro. Kantereva naisembere yuuke yoo kwaarutu yeende neefo kimureny kinnywa. Kakaa-u rembo, kalosha.
42005004	Ammanda irera kavia Simion, “Enderwaa ngalava yeyo efo nnang'ani ya mura, moolote-fo mireiyo yaany mureiye makunga.”
42005005	Simion kaalwa kammbia, “Ale Ndumi! Lweelele rembo taa lwiivinaa, lulatire nta kindo. Indi kwammbika-u ulumi lwafo yewe, nsheendaa yoolota mireiyo yakwa efo mureny.”
42005006	Vakatana indo vakareiya kyilula kya makunga. Mireiyo ilya yaawo ikatana yasia iranduka.
42005007	Vakasinnya wooroye valya vawo vakee ngalaveny ilya ingyi, vashe ivatarama yaalutya wambeu. Vakavesha vakaishura ngalava tilya tiivii, tikatana takunda idovya na si.
42005008	Naasa Simion Petro alolya kive indo, kakutuula si yoo marendeny a Yesu, kaamba, “Nndumi uka yaa shikai, mashika shikee nndu llyamari.”
42005009	Nyeli asongololo na valya akee nawo woose kimaruma kya kilula kilya kya makunga vareiya.
42005010	Na vana valya va Sebedayo, we Yakobo na Yohane, wo ni kiwo da. Yesu kavia Simion, “Nta kulairyee! Uka ulaalu kushaalukaa mwireiya vandu.” "
42005011	Vakanderwaa ngalava tilya alya kwaarutu, vakaisityo-u findo fyoose vakallatya.
42005012	Nalyo kyikava elyi amfika muriny ilya umwi wa vayo, akakau nndu nsero asiiye ni ivave deny. Nawe alolya Yesu kamoolokya si kantereva kaamba, " “Woi Nndumi kwankunda kushiidimaa isheremuta.”
42005013	Nalyo kaorwa woko kampaana, kammbia, “Shankunda eremukany!” Nalyo yeni ivave llya lyikammbuka.
42005014	Nawe kammbavasa nalendekivya nndu. Kaamba, “Mmbo kusheendaa ikoora kulya kwa nkohani, kuvevika na kindo kyeniinga Iruva kya elyi kwammeeremuka, shaasa Mose avavasye kive nkyo ukureekyi lwa efo kwawo.” "
42005015	Naasa mbony yeto takwe tikeengera ikwaana. Na vandu vakava vekuumbya-u misemu miingyi vashe imwaaranya na ishiiswa ndwari tawo.
42005016	Nawe muni kandekoovisa kundo kulalelwa katerevya-fo Iruva.
42005017	Nalyo kyikava mikonu ilya elyi lyimwi eefo aloshaa, na Vafarisayo vakee-fo rembo vasangyi na veelosha mavavaso, nawo vasheye vauka wo kimuri kya kulya Galilaya na Yudaya na kulya Yerusalemu. Na wiidimi lwa Nndumi lwinkaye nakooye ishiisa vandu. "
42005018	Nalyo akakava vasoro vansha nang'u varie nndu na kitara akee muumu malungo. Vakasia mwaanya wemwiita na mmba na immbika yoo usumanu nawe.
42005019	Valaoni shia yemwiita nafo kimaruma kya nsemu ulya wa vandu vakuumbye-u. Vakasaama na efo mmbeeu. Matofari alya maale vakauta-fo maata, vakamwoolota nang'u ando amwi na kitara kyilya kafika si yoo Yesu akai.
42005020	Nawe elyi allolya shaasa vakusirya-u indo, kaamba, “Nndu wakwa kwammefwaaywa ngyulyamari tafo!”
42005021	Nalyo veelosha va mavavaso veefo na Vafarisayo vakapooka itirwa mmakusaro vakaamba, “Ni nndu kyi yeu arera indo kyikee kya iruma Iruva?” Mmbi ashiidimaa ifwaaya vandu kya ngyulyamari tawo kuloore ni Iruva muni?
42005022	Naasa Yesu kamanya makusaro alya awo kaalwa kavavia, “A ekyo mukusarye efo nriminy ni kya ngata ingai?
42005023	A kyaangu ni kyingakyi? Ndesa ni yaamba, ‘Kwammefwaaywa ngyulyamari tafo,’ ao ni yaamba, ‘Salala kurue-rue?’
42005024	Naasa manyin-te Mwana yeto wa nndu mmbo atiri mumu-da kunu urukeny wefwaaya vandu kya ngyulyamari tawo.” Naasa kavia nndu ulya muumu malungo, “Salala, kwepoo kitara kyafo, kweende na kyeny kwafo.”
42005025	Na kyaangu naakyo kasalala velollye woose. Kakurika kitara, keenda kulya kyeny kwakwe esharafumaa Iruva.
42005026	Na vandu vaiyo vakaising'ang'a woose, vakava vaarafumany Iruva. Vakatirwa mmbwerei. Vakaamba, “Inu lwalolya findo fya wende.”
42005027	Nalyo ekyo kinsia kakwipoo-fo kalolya nndu n-dedemi, avaangwaa Levi, ekee rembo efo mmba yeededemya. Kammbia, “Shilatya!”
42005028	Nawe keesityo-u fyoose, kakwipoo, kallatya.
42005029	Nalyo Levi kavika suku-kuu niini, kukasha nafo nseemu mwiingyi wa vadedemi na vandu vengyi vasasangyi nawo. Vakakaa-fo rembo vakalya shoonga.
42005030	Nalyo Vafarisayo vasangyi na veelosha mavavaso vakakunung'una veereraa na valya vakiloshyony vakwe vakaamba, “A kimaruma nkyikyi elyi mwalya na ina indo amwi na vadedemi yewo valyamari?”
42005031	Na Yesu kaallwa kavavia, “Nshi yewo vakee na finya vatinnyo mmwaanga-fo, ni yewo valwee.
42005032	Nta nshisheye ivaanga yewo va usumanu-fo, kulaore ni yewo valyamari naambo vakooye yaalashika efo nriminy.”
42005033	Nawo vakammbia, “A elyi vakiloshyony kya Yohane vakootoyaa keengyi na ivika fiterewo, na vakiloshyony kya Vafarisayo vakavetana kiwo, indi yewo vafo wo valya na ina.”
42005034	Naasa Yesu kavavia, “A mwaamba mushiidimaa iitikya vandu va walyi vakootoye elyi muni walyi akee nawo?
42005035	Indi kwikaa kushe mikonu elyi vasokwaa muni walyi. Llyo kyeeri vashekootoyaany.”
42005036	Naasa kaveera kyaaso ekyi. “Nkwiifo nndu asaara kirami efo sooriny shiiya kakifummya efo sooriny shikuu-fo. Kakyifummya-u mmbo asheniingaa na soori ilya shiiya iranduke. Na kirami ekyo kya efo sooriny shiiya nta nkyishiishivanaa na yeyo shikuu-fo.
42005037	Nta nkwiifo nndu asuruma mfinyo mwiiya efo mbolokony ta masara makuu-fo. Kasuruma-fo mfinyo yeto mwiiya mmbo uriita mboloko yeto. Nato mweni upusuke, na mboloko nato tikavelyamarika.
42005038	Indi mfinyo eto mwiiya kuti undesurumwa mbolokony shiiya.
42005039	Nta nkwiifoo nndu ammaa ina mfinyo nkuu kakunda yeto mwiiya-fo. Mmbo ashambaa, yeto nkuu nto utiri muye.”
42006001	Naasa kyikava elyi nkonu wa Sabato, eefo ashiraa mareminy a nganu, valya vakiloshyony vakaurushwa fyaa, vakasisa na maako vakalya.
42006002	Naasa Vafarisayo valya maata vakaamba, “A nkyikyi elyi mwatana kindo kilatiri mumu weetana elyi lya Sabato?”
42006003	Nalyo Yesu kaalwa kavavia, “A mmbo mulandesomi shaasa Davidi aletana, llya eetirwa nshaa na valya aryani nawo?
42006004	Shaasa aleanga na efo mmba ya Iruva kaipoo mikate ilya ya kideesyo? Kalya kaniingya na valya aryani nawo. Nayo nnyetiri mumu weelyiwa ni nndu-fo, kuuta Vakohani veni.”
42006005	Nalyo kavavia, “Mwana yeto wa nndu mmbo akee Nndumi wa Sabato.”
42006006	Naasa kikaa elyi lya Sabato ingyi kaanga nee-fo mmba yaawo yeeterevya kaloshya-fo. Nafo kusheye nafo nndu, woko lwakwe usha lwekee ufiri.
42006007	Naasa vaarya valya va fitabu vasangyi na Vafarisayo veefo vallola kwakooya ashisaa nndu elyi lya Sabato, naambo vakooye inkumba.
42006008	Nawe eeshi makusaro awo, kavia nndu ulya wa woko ufiri, “Kwiipoo, kushe na yaa nnang'ani.” Kakwiipoo kashesalala-u.
42006009	Naasa Yesu kavavia, “Shamuvesany indi, ‘A kwiifo mumu weetanya nndu mesha elyi nkonu wa Sabato, ao niitana ukasha, ni ikira muu wa nndu ao ni yuureta?’ “
42006010	Kavalola kavakwaanisa woose. Kavia nndu ulya. “Orwa woko lwafo!” Nawe katana indo, nalyo woko lwakwe lukawuya iva usha.
42006011	Naasa nawo vakarooyo nngoo, vakavaany varera wo veni na veni kindo vashiidimaa itannya Yesu.
42006012	Naasa kyikava mikonu ilya kakwiipoo-fo kandefika ando a ifumbu-u indeterevya-fo Iruva. Kalala rembo taa eterevaa Iruva.
42006013	Na elyi kwankya kavaanga valya vakiloshyony na ando akai. Efo nnang'ani yaawo kasauwa-fo ikumi na vavii. Nawo mmbo alevavaanga varumi.
42006014	Nawo ni Simion, yeto alemmbaanga ni Petro, na Andrea we mwanamaye, na Yakobo na Yohane, na Filipo, na Bartolomayo,
42006015	na Matayo, na Toma, na Yakobo ulya wa Alfayo, na Simion ulya avaangwa Selote;
42006016	na Yuda Iskariote, mmbwe yeto aleva ndiingyi wakwe.
42006017	Nalyo kooloka-fo aryani nawo. Kasheirisha efo kukee kurambalali. Na vandu vakuumbye-u veengyi vakee vakiloshyony kyakwe. Na ironda iniini lya vandu lyiifo vaukye kulya Yudaya koose na Yerusalemu, na uruka lufiitani na yeeve ilya niini, lulya lwa Tiro na Sidoni. Nawo vasheye ishemwaaranya naishiiswa ndwari tawo.
42006018	Na yewo valyise ukiva mmimuyo yeyo ya utefusu vakaveshiiswa.
42006019	Na vandu valya vakuumbye-fo woose vakakunda ishempaana. Nyeli akee na finya ishyukyaa vandu woose ishiiswa.
42006020	Nalyo kainwa miso kalola valya vakiloshyony kyakwe kaamba, Ngoma yeni mukee vakiva kimmba umangyi lwa Iruva lwava lwany.
42006021	Ngoma yeni mutirwa nshaa ulaalu, kimmba mukaa muwuutiswa. Ngoma yeni mwiifo mwiiyaa ulaalu, kimmba mukaa museke.
42006022	Ngoma yeni elyi vandu vamusua na imwaanta efo ikwaanuny lyawo, na imwaarara, na isuta irina lyany sheelyi ni kindo kyeesi, kwakooya ni kimaruma kya Mwana yeto wa nndu.
42006023	Fureny-dwa nkonu eto na ifina, mashika akakalyi isina lyany lyava iniini efo iruveeu. Mashika findo fya ngata yeyo mfyo vandeye vawo valevetannya vakisuku valya.
42006024	Indi yeni mukee vasuri, oshiny lwany, mashika fimuviryaa muu mulemmaa ifiwarya.
42006025	Na yeni muwuurye shapu ulaalu, oshiny lwany, mmbo mukaa mutirwa nshaa. Na yeni mwiifo musekaa ulaalu oshiny lwany, mmbo mukaa mukunarye na iiya.
42006026	Na yeni vandu vakamurera kya usha woose, oshiny lwany! Mashika niindo vandeyawo valeva vetanya vakisuku valya va wongo.
42006027	Indi kindo shamuvia yeni mwiifo musharanyaa, Kundeny vakiduva vany. Yewo vamusua vatanyiny fya usha.
42006028	Yewo vamudenga vakundyeny mbora. Yewo vamwiinyala vaterevyeny efo kwa Iruva.
42006029	Na nndu kakukapa woi lwa yuundu lyimwi, kyevemmberetye na yelyo lyingyi. Na nndu kakusoka soori yafo ya yeerya, na yeyo kuree nta kulamwiimi.
42006030	Wo nndu akutereva kindo nniinge. Na nndu kakusoka efyo fyafo nreeye.
42006031	Shaasa mukundye vamutannyi yeni, neeni kevevatanyiny indo-da.
42006032	Na kwakooya mwakunda yewo vemukunda yeni tupu, a kyaanu kyany mushutaa-u nkyoki? Naakwa na vandu valyamari mmbo vavekunda yewo veevakunda.
42006033	Mashika vandu muvatanyaa fya usha, kwakooya ni yewo vamutannyaa yeni fya usha, a kyaanu kyany mushuuta-u nkyoki? Naakwa na yevo valyamari ni indo-da vatanaa.
42006034	Na vandu muvaakuyaa kwakooya ni yewo muvikye nsia wewarya-fo kindo, a kyaanu kyany mushutaa-u nkyokyi? Na yewo valyamari mmbo vaveakuya valyamari vauroye vawo vakooye itawo ekyo kiinani.
42006035	Indi veny vekunda vakiduva vany, veny vetanya vandu fya usha na ivaakuya mulavereyaa kindo mutawaa. Llyo isina lyany lyisheng'anaa muveva na vana va eto akee uuwe ya findo fyoose. Kimmba we ava indo mwiisimba naakwa ni yewo valatiri kyaanu na yewo varavi.
42006036	Naasa veny veelyilya vandu, shaasa na Nde eto waany akee mwiilillya.
42006037	Nta mulakuvike veerumbwa kya vandu mukooye ekyo kyany kyarumbuwa indo. Nta mulave veutya vandu uvingo mukooye yuutyo uvingo yeni. Veny vereeya vandu siye tany, neeni mukooye ireeywa siye.
42006038	Simbeny vandu simbo, na yeni muvesimbwa. Ni kyeeso kisha kyikee kisirye, kikee kisisikye, kikee kya mwangara nkyo vashemuletyaa efo maakony. Nyeli kyeeso musheesaa nakyo nkyo musheesyoo yeni mwiviiryo.
42006039	Nawe kaveera kyaaso eki, “Ndesa nndu mfu miso ashiidimaa yoora nndu mfu miso uroye shia? Oode, wo vee vavii mmbo vashoolokaa irininy.
42006040	Nta nkwiiyo nndu wa kiloshyony eerye mwiillosha-fo. Indi kammaa isongosyo deny mmbo ashiinanaa na mwiillosha.
42006041	Neewe naambo-kyi kwalola kinaana kyikee irisony lya mwanamau, na ikongo lyikee irisony lyafo yewe kulalyilolye?
42006042	A ni inda kusheviaa mwanamau, ‘Sya-do mwanama, shikweekye yuuta kinaana kikee irisony lyafo,’ kulalolyaa ikongo lyikee irisony lyafo ku muni? Yewe nkunang'ari songwa yuuta ikongo lyikee irisony lyafo kumuni, llyo kushelolyaa warya kinaana kyikee irisony lya mwanamau kukiute.”
42006043	Mashika nkwiifo nri nsha uvikaa ndunda shikasha-fo. Nta nkwiifoo nri nkasha uvikaa ndunda shisha-fo.
42006044	Mashika wo nri mmbo umanyika na ndunda tavayo. Mashika ndunda ta marwaa nshi efo nrweny tayaywa-fo, nta ndunda ta nsabibu ntidowaa efo miingeny-fo.
42006045	Na nndu yeto nsha, efo findony fyakwe fisha asurumyi efo nriminy mmbo avaa mweende-fo ekyo kisha. Na nndu yeto nravi efo findony fyakwe fya uravi asurumyi nriminy kaveva mweende-fo ekyo kiravi. Mashika efyo fikee efo nriminy mfyo kana karera.
42006046	Neeni naambo ki mwashivanga, “Nndumi, Nndumi, na ekyo shaamba nta mulakitani?
42006047	Wo nndu asha na kwakwa kaaranya marero yoo akwa kaatana, nshemoraa mmbo avakye vi?
42006048	Mmbo avakye nndu aletana mmba yakwe kasuma uvasha kafika si. Kaiveiya uvasha ando iwe lyikwaalye si. Naasa mura ukasoka mwiingyi, mfu yeto ukashesindika mmba ilya, nta uleedimi isingisa, nyeli ikee shitani nisha.
42006049	Na yeto mwaaranya kara nalatana, mmbo avakye nndu aletana mmba kaisimbita si nalasumi uvasha. Ikasha isindikwa ni mfu wa mura. Nalyo yeni ikawunduka na miwoye yavayo ikawa pu!”
42007001	Naasa elyi ammaya marero alya moose efo maarwiny a vandu, kandefika kulya Kapernaumu.
42007002	Naasa kweefo kishinga kya nshilyi umwi wa vasikari iyana elwee nnu deny, nawe ni nndu akundikye efo kwakwe.
42007003	Naasa ammiita mbony ta Yesu kanrummya vamiku va Vayuda vandentereva neende nandeshiisa kishinga kilya kyakwe.
42007004	Nawo vakafika kulya kwa Yesu vakantereva nnu, vakaamba, “Mmbo asumani kumbutye kindo ekyo,
42007005	Kimmba akundye vandu va uruka lweru, katana alutanya na mmba yeyo ya iterevya.”
42007006	Naasa kawara shia yeenda nawo. Naasa elyi amfika ando nalakyikee-se kwaasha nafike efo kyeny kwa nshilyi ulya, karuma vambuya vakashembia, “Nndumi nta kulakwaarise! Mashika nshimaa yewe kufike kyeny kwakwa-fo.
42007007	Nkyo kimaruma na yeny shalolya nshimaa shifike kwafo shimuni-fo. Indi amba kirero kyimwi-da, nalyo kyishinga kyakwa kyishiaa.
42007008	Mashika na yeny mmbo shikee nndu mwiitorye mmbaniini vakwa. Shivetiri na vasikari shivaitorye. Naasa, shavia yeu, ‘Enda!’ Kaveenda. Shavia ungyi, ‘Osho!’ Kavesha. Shavia kishinga ekyo kyakwa, ‘Endetana ule!’ Kavetana.”
42007009	Naasa elyi Yesu aita indo kasongololo kyakwe, Kaindukya valya vasangi-fo vellatyaa, kavavia, “Shamuvia, nta kunu Israeli nshandelolya kyikusiryo king'ani indo-fo.” "
42007010	Nalyo valya varumwa vakawuya na kulya kyeny vakakooya kishinga kyilya kyammishia.
42007011	Naasa kyikava elyi kyeeri kya numa-numa kawara shia yeenda kafika muriny uvangwaa Naini. Na vakiloshyony vakwe varyani nawe na vandu nkuka.
42007012	Naasa elyi afika kufii na ngiri ya muri ulya, nalyo akakau nndu mfu ariwa eefo asomutwaa na kulya kipoo ya muri. Nawe ni mwana wa ngitany efo kwa maye akee nka wa ding'u, na vandu va kulya muriny veefo veengyi vemwimyaa.
42007013	Nndumi kallollya kavavyo mmuu kyakwe, kammbia, " “Kusyedo mai! Kulaiye!”
42007014	Kaserikya yoo kufii, kapaana kitara kilya kirye nnying'a ulya. Na valya vakurikye vakairisha. Nawe Yesu kaamba, “Mwana shakuvia, kwiipoo!”
42007015	Nndu ulya mfu kakwiipoo kakaa rembo, kapooka irera. Kaniingya maye.
42007016	Naasa valya vaiyo vakatirwa mmbwerei woose, vakang'anisa Iruva, vakaamba, “Ate nndu mwawuya kisuku nniini ankwiipoo kunu kweru, na Iruva ansha isaiya vandu vakwe.” "
42007017	Na mbony tilya tikeenda iidukana kulya Yudaya koose na masangeny alya a minyanuny moose.
42007018	Nalyo valya vakiloshyony kya Yohane vakandemwoongoya mbony yeto toose.
42007019	Nalyo Yohane kavaanga vavii va efo kiloshyony kyakwe na yoo akai, kavaruma kulya kwa Nndumi, kaamba, " “A yewe mmbwe ulya avereyoo nashe, ao lukavereya ungyi?”
42007020	Naasa vasoro valya vakafika kulya kwakwe vakaamba, “Ni Yohane Mmbatisi aluruma kunu kwafo kavesa kwakooya yewe mmbwe ulya avereywaa nashe, ao lukavera ungi?”
42007021	Nalyo kyeeri kilya kyeni Yesu eefo ashiisaa vandu veengyi ndwari na fivalyilyisaa na mimuyo mikasha. Na vandu vafumiso veengyi kavasimba simbo yeelola.
42007022	Nalyo kaalwa kavavia, “Endeny mundeongoya Yohane kindo mwalollya na iita, yewo vafu-miso veefo valolaa, yewo vakee miketekete veefo vashendaa, yewo va ivave veefo vasheeremukaa. Yewo vafu-maarwi vee-fo vashitaa. Yewo vafu veefo varukaa. Yewo vakiva veefo vashoongoywaa nrumi ya nsia.
42007023	Na ngoma nndu nalaonisa nsindara yaa kwakwa.”
42007024	Naasa vakiloshyony valya va Yohane vakakwiipoo vakeenda. Nawe kapooka irera na valya vakuumbye-fo kya Yohane kaamba, “A kimaruma mukakwipoo kyeny mukandefika kulya kasa a nkyikyi muleenda ilola-fo? Ndesa ni ikongye lyivivitwa-vivitwaa ni uraato?
42007025	A kimaruma mukakwipoo mukandefika-fo, a nkyikyi muleenda ilola-fo? Ndesa ni nndu aree masara mamamiri? Yewo varee masara a wiitori na ilya usuri akawo vakee efo mmba ta kimangyi.
42007026	A kimaruma mukakwipoo kyeny mukandefika-fo nkyikyi muleenda ilola-fo? Ni nndu mwaawuya fisuku ndesa? Ee-da, neeny shamuvia, Mmbo ang'annyi nndu nkisuku.
42007027	We mmbwe ulya akee ndeiye kyeyamba, ‘Akakau nsu wakwa shanruma nakwiirye mbee, mmbwe ashedeesyaa shia yafo nakusongoye.’ “
42007028	Naasa shamuviany, “Efo nnang'ani ya yewo vaire mmbaka nkwiifo nniini kairya Yohane-fo. Kya indi yeto akee n-du efo umanginy lwa Iruva mmbo ang'ani kamwiirya.”
42007029	Na vandu va uruka loose sanda na vadedemi mmbo valearannya vakairikya Iruva mmbwa usumanu elyi valeenda ibatiswa ubatiso lwa Yohane.
42007030	Indi Vafarisayo sanda na yewo vasunundye uvavaso mmbo valealwa makusaro a Iruva akusarye kyawo akafwa mmwasi elyi valelema indebatiswa mmbwe.
42007031	“Naasany vandu va irika elyi a shivaananise neekyi? Mmbo vafwanani navi?
42007032	Mmbo vafwanani na fivana fikee rembo ando a singira. Fikavaangana fikaamba, ‘A nkyikyi elyi lwamukapya fivale neeni mulafini? Lukaimba fiimbo fya kiiyo neeni mulaiye!’
42007033	Yohane Mmbatisi mmbo alesha ekee nndu nalalyaa nkate nta ina mfinyo. Mukaamba, ‘Mmbo atirwa mmumuyo nkasha.’
42007034	Kukasha nafo Mwana yeto wa Nndu akee mwiilya na ina mukawuya yaamba, ‘Akakau mwitalauwa ndeu na mwiina mfinyo, kavetira mbuya na vandu vadedemi na valyamari.’
42007035	Kyikavaany urango usha mmbo lulekooya ivinga mwaandu kyuuka na efo kwa yewo vakee vana va vayo woose.”
42007036	Naasa nndu wa efo kwa Vafarisayo kasha intereva nandelya nawe shoonga. Nalyo kandeanga na efo mmba kwa Mfarisayo ulya, kakaa-u rembo.
42007037	Nalyo akakau nndu nka ansha nang'u akee wa kulya muriny atannyi fya ulyamari. Nawe elyi ammanya Yesu mmbo akeelya shoonga efo mmba kwa Mfarisayo ulya, kasha arie kishupa kya iwe yaa kitiri mafura ekwaamba afwaamaa nisha.
42007038	Kashesalala yoo numa ando aoroye nang'u marende ashiiyaa kanshoshotya misoru alya marendeny. Kawuya kaangata-u na fii ta nrwe wakwe. Nawe kamiminda-miminda marende alya akwe kaamba mafura alya.
42007039	Naasa mfarisayo ulya ammbaanga elyi alolya kive indo, karera efo nriminy kaamba, “Kukooye nndu yeu ekee nkisuku mmbo emanyaa nka yeu mmbwe vi na ni wa ngata-kyi yeu ampaana ndesa akee llyamari.”
42007040	Nalyo Yesu kaalwa kammbia, “Simon-ro, mmbo ntiri kindo nkuviaa!” Nawe kaamba, “Llosha, kwaambaye mbee!”
42007041	Kammbia, “Kweefo nndu mwaakuya vandu etiri vaasile vavii. Yeto umwi etiri siye yakwe ya dinari mayana araanu, na yeto ungyi ni ya dinari makumi araanu.
42007042	Kakooya valatiri kyetaa. Kavareeya siye woose ve vavii. Naasany, vandu yewo ni ungau ashenkundaa kilanya?”
42007043	Simon kaalwa kammbia, “Shikusarye ni ulya alenreeya siye yeyo shiniini mmwasi.” Nawe kammbia, “Kwarumbwa kisumani.”
42007044	Llyo kaindukya nka ulya kavia Simion, “Kulollye nka yeu-ro? Mmbo shaanga na kunu mmba kwafo, nta kulashiniinge mura wa marende akwa. Nawe katana ashishoshotya misoru yakwe marendeny. Kawuya kaangata na fii takwe ta nrweny.
42007045	Nta nkwashimiminda na fyoomu-fo. Nawe kipookya shammaanga na kunu nalandederya ishimiminda-miminda marende-fo.
42007046	Nta nkwashaamba mafura nrwen-fo. Nawe katana aamba marende akwa mafura afwamaa.
42007047	Nkyo shakuviaany, mmbo amfwaaywa ngyulyamari takwe tikee shiingyi kimmba ankunda nnu. Indi yeto afwaaywa kyaangu, mmbo akunda kyaangu da.”
42007048	Naasa kammbia, “Kwamfwaaywa ngyulyamari tafo!”
42007049	Nalyo valya veefo vellyaa nawe shoonga vakapooka irera efo nriminy, “A nndu yeu ni vi katana afwaaya vandu kya ngyulyamari tawo?”
42007050	Naasa nawe kavia nka ulya, “Kwankusirya-u indo, nkyo kyakukyira! Enda na ufoo!”
42008001	Kyikava kyeeri kya elyi numa we muni ekee kyaaro kafika muriny ungyi na ungyi na kimuriny kingyi na kingyi akapaa weele na yoongoya vandu nrumi ya nsia ya umangyi lwa Iruva, na valya ikumi na vavii varyani nawe.
42008002	Na vaka vaangu vakee vashiise mimuyo mikasha na ndwari, mmbwe Maria wa kulya Magdala embukwa ni mimuyo mikasha mfungare;
42008003	na Yoane akee nka wa Kusa ulya mwiikalya findo fya Herode, na Susana na vengyi veengyi. Nawo vakava vemfurukannya na findo fyawo vatiri.
42008004	Naasa vandu vakasha ikuumbya-fo ironda iniini, vakakwiipoo vauka miri mive na mive vakavingya kulya akai. Nawe karera nawo avaviaa fyaaso.
42008005	“Kweefo nndu mweera mbeu, kakwipoo nandeera mbeu takwe. Eefo asheraa, tilya maata tikawa efo mbai ya shia. Tikavavarwa, na ndeye ta efo nginiiu tikalya tikamaa.
42008006	Na tingyi tikaoloka ando iwe lyikwaalye si. Tikamya tikawuya yuuma mashika tilatiri nsiny.
42008007	Tingyi tikawa ando a miingeny. Miinga ilya ikamia ando amwi nato, ikatifira.
42008008	Tingyi tikawa ando a uteri usha, tikamia tikaraaka, ilya imwi ikavika iyana.” Elyi arera indo kaonisa unyanga kaamba, “Nndu atiri maarwi earanya navearanya!”
42008009	Naasa valya vakiloshyony vakwe vakammbesa, a kyaaso ekyo mmbo kyaambakyi?
42008010	Nawe kaamba, “Yeni mmbo muleniingwa imanya mbony eto ta umangyi lwa Iruva tikee shirike. Na valya vengyi wo vakavio fyaaso tupu, naambo ilola valole valalolye, na yaaranya vaaranyi valaipuye.”
42008011	Na kyaaso ekyo kyikee ule, “Mbeu tilya ni Irero lya Iruva.
42008012	Na valya va mbai ya shia wo ni vandu vearanya. Vekyaaranya, yeto mmbishwa kasha nang'u, kaipoo irero llya efo nriminy mmbwawo, valakooye ikusirya nalyo na ikirwa.
42008013	Na valya va efo iwe-u, mmbo vandu vearanya irero elyo, vakalyitira na nsia. Nawo kindo vauwa ni mirarii, mmbo vakusirye-u kivero tupu, na kyeeri kya yeeswa vakalakana-u.
42008014	Na tilya tawa ando a miingeny, mmbo vandu vearanya-da, vakeenda vakafirwa ni ngyusau ta findo fya muu yeu, na masaa avayo, na lango ta vayo valakyivike-se kimu.
42008015	Na tilya ta uteri usha, to ni vandu vearanya irero elyo vakalyitira na nrima usongovye ukee nsha, vakavika kimu kimaruma kya elyi vakee vandu vakusirye-u.”
42008016	Nkwiifo nndu ashataa taa ya mmba kaisikya na kiiya, ao kaivika kwasi ya kitara-fo. Mmbo aivikaa ando a yeekerya taa na vandu vaanga neefo mmba vakooye ilolya sa woose.
42008017	Mashika kuleefo kindo kyikee kyirike kyikara kyilaparikya paa-fo. Nta nkwiifo kindo kyikee kisurumi kyikara kyilamanyika kyikafumirwa paa-fo.
42008018	Naasany loleny waarya shaasa mushaaranyaa. Mashika wo nndu atiri kindo mmbo aniingwaa kingi, na yeto nalatiri kindo naakwa na ekyo atiri kavekisokwa.
42008019	Naasa kakooya maye na vanavamaye vafika kulya kwakwe. Nalyo valeedimi ifika yoo akai kimaruma kya vandu valya vakuumbye-fo.
42008020	Naasa kashevio sheelyi maye na vanavamaye vasalali yoo poo vakundye illolya.
42008021	Nawe kaalwa kavavia, “Ma na vanavama vakwa mmbo vandu yewo vaaranya ndera ya Iruva vakaveilatya.”
42008022	Naasa kyikava nkonu umwi kasaama na ngalaveny we na vakiloshyony vakwe, kavavia, “Ndifony-te, luruuke lufike kulya kwakulya ya iruva elyi!” Vakaporomwa ngalava ilya ikeenda iivarye.
42008023	Naasa elyi vee-fo vashendaa nayo we karengeya kalala. Nalyo uraato uniini lukaoloka efo iruveny. Ngalava ilya ikeenda ishishwaa mura, kikavany ni ando eeretya muu.
42008024	Nawo vakamweengya vakamwaanta vakaamba, “Woi Llosha, woi llosha, lwiifo lusyaa!” Nawe kakwiipoo kakyeemmya uraato llwa na mwaalukoluko ulya wa mura. Fikamalallya kukava kimammya sau.
42008025	Naasa kavavia, “Nkwi mweera kikusiryo kyany?” Naasa vakasongololo vatirwa mmbwerei. Vakaviana, “A nndu yeu mmbwa kwi katana arerya na ngyuraato na mura, nafyo fikamwiirikya?”
42008026	Nalyo vakaruuka na kulya kwa kulya vakafika kulya urukeny lwa Vagerasi nalo lusumani na lwa Galilaya.
42008027	Naasa elyi ammooloka na kulya kwaarutu auka efo ngalaveny nalyo kakwaannya na nndu umwi auka kulya muriny atirwa mmimuyo mikasha. Nawe kipookya kyeeri kyaasha nnyeraa soori-fo. Na ando akwe ekaa nshi efo mmba-fo, ni efo mmbangeny ta vafu.
42008028	Naasa kalollya Yesu kakooma. Kamwolokya-si karera na unyanga uniini, kaamba, “Nkyiki kyeru neewe Yesu kukee Mwana wa Iruva yeto akee uwe ya findo fyoose? Mmbo shakutereva kulashilyi-se ukiva-fo!”
42008029	Nyeli eekundye ivavasya mumuyo ulya nkasha wa utefusu uuke nndu ulya. Mashika uleva mwiintafukya fyeeri fiingyi. Nawe kava mwiifingwa na mise na ikapyo minya eeringwaa indo. Indi filya fyamfinga kava mwiififisha karumbutwa ni mumuyo ulya nkasha ukamfita kundo kulalelwa.
42008030	Naasa Yesu kauvesa kaamba, “A irina lyafo ni yewe vi?” Nato ukaamba, “Ni itorito,” mashika emmaangwa ni mimuyo mikasha miingyi.
42008031	Nayo ikamfuuya nalaivavasye yeende yooloka irininy.
42008032	Naasa kweifo ironda lya nguve shiingyi lyeshiiswaa yoo kipirimikony kya ifumbu. Nayo ikamwooshora naivikye mumu yeende itaanga. Nawe kaivikya mumu.
42008033	Naasa Mimuyo ilya mikasha ikauka nndu ulya ikandeanga nguve tilya. Nalyo ironda llya lyikapufuka-fo lyikaoloka neefo waangeu. Lyikasiiya kulya iruveny, lyikafumbwa mmura.
42008034	Nalyo veesi valya valolya indo vakarisha vakandevia vandu kulya muriny na kulya mareminy.
42008035	Na vandu vakakwiipoo-fo vandelola kilya kyatanyika. Vakafika kulya Yesu akai. Vakavekooya-fo nndu ulya ammbukwa mmimuyo ilya mikasha akee rembo yoo marendeny a Yesu aree soori ammbuiyo ni urango.
42008036	Naasa valya valolya nndu ulya eetirwa ni mimuyo mikasha shaasa ashiiswa, vakawoongoya.
42008037	Nalyo ikwaanu lyoose lya vandu va Gerasini vasangyi na valya va nnyanu vakantereva nakwipoo kulya kwawo nnyeli vatirwa mmbwerei wiingi. Naasa we muni kandesaama neefo ngalaven. Kawuya na kulya ooka nafo.
42008038	Naasa nndu ulya aukwa ni mimuyo ilya mikasha kantereva mumu wekaa nawe. Nawe kansama kaamba,
42008039	“Kuwuiye na kyeny kwafo kundeongoya-fo vengyi kyoose Iruva akutannya.” " Nalyo kakweengya kandeamba kyoose Yesu alentanya kakwaanisa kulya muriny koose.
42008040	Naasa kikava elyi Yesu awuya nafo mamwiingyi ulya wa vandu ukamwaambya na nsia, nyeli woose veefo vemmbereyaa.
42008041	Nalyo akakau nndu umwi ansha nang'u na irina lyakwe ni Yairo. Nawe ni nndu nsongoru wa efo mmba yeeterevya. Kasha ikweera si yoo marendeny a Yesu. Kantereva nandefika kulya kyeny kwakwe.
42008042	Mashika etiri mwana wa kyeny akee wa ngitany amaye irika lya myaaka ikumi na ivii, nawe eefo akumbaa muu. Naasa elyi eefo ashendaa vandu valya vakuumbye-fo vakava vansisiraa deny."
42008043	Nalyo kweifo nndu nka alwee ndwari ya kyika ando a myaaka ikumi na ivii. Nawe ellyiwa nnu mmbaanga enretya-fo masaa akwe moose efo kwa vaanga nta kulakee-fo nndu eedima inshiisa.
42008044	Nawe kashesha na yoo numa ya Yesu nakooye ipaana nse wa soori yakwe ya yeerya, nalyo yeni kishoru kya ndwari ilya yakwe ya kyika kyikafikya.
42008045	Na Yesu kaamba, “Ni vi ashipaana?” Naasa vakakana woose. Na Petro asangyi na valya aryani nawe kambia, “Llosha, ni vandu vakekusisira-sisira.”
42008046	Naasa Yesu kaamba, “Kwiifo nndu ashipaana-da! Mmbo shamanya shammbukwa ni finya.”
42008047	Naasa nka ulya kalollya nalakiidimi-se imalallya, kasha nang'u eereremaa. Kamwolokya si kaamba paa kimaruma kampaana, na shaasa akooya ishia na lyimwi.
42008048	Nawe kammbia, “Mwana-akwa kwankusirya-u indo nkyo kyakukira! Kweengye kukooyaa ufoo!”
42008049	Naasa eefo areraa indo nalandemanda kukasha nafo nndu auka kyeny kwa nndu ulya nsongoru wa mmba yeeterevya. Kaamba, “Mwana wafo ammaa ifwa, nta kulakivinise llosha yeu!”
42008050	Naasa elyi Yesu eeta kanndouwa, “Kulairyee-fo Kusirye-u tupu! Nawe ashekirwaa.”
42008051	Naasa elyi amfika kulya poo, nta nalalekeye nndu kaanga nawe mmba, kulaore ni Petro na Yohane na Yakobo na ndeye wa mwana ulya na maye.
42008052	Naasa kakooya valya vaiyo woose veshiyaa na ikapa kapa mbafu. Nawe kaamba, “Nta mulaiye-fo! Nshi afiiye-fo, mmbo alele rweny.”
42008053	Nawo vakanseka, nyeli veeshi amfwa.
42008054	Nawe Yesu kantira woko kambaanga kaamba, “Mwana kwiipoo!”
42008055	Nalyo kawuiyo ni muu wakwe kakwiipoo kyaangu naakyo. Nawe kavavasya vanniinge kyeelya.
42008056	Na vamiku vakwe vakeesing'ang'a. Nawe kaveekimba kindo kyilya kyautika valeshekyivia nndu-fo.
42009001	Naasa kavaanga valya ikumi na vavii vakuumbye ando amwi. Kavaniingya wiidimi na ushilyi lwa iitorya mimuyo mikasha myoose neeshisa vandu ndwari.
42009002	Nalyo kavaruma vandekapya vandu weele lwa umangyi lwa Iruva na indevashiisa.
42009003	Kavavia, “Mulakamare kindo kya efo shia, nta nsengye, nta mboloko, nta kishau, nta fesa, nta muleende mwiirye soori ivii ta mwiili-fo.”
42009004	Na efo kwa nndu mwammaanga nafo keeny-fo mutani mwakwiipoo-fo mweende kungyi.
42009005	Na wo kundo mwankooya vandu vara valamwaaranya, ukeny efo muriny eto na kiluulyi ekyo kya efo marendeny any muvekikakapa-fo, kive nkyo ukureekyi lwa efo kwawo lwa uvingo. "
42009006	Naasa vakawara shia vakava veira fimuriny fya vandu kwi kimwi kimwi vewoongoyaa nrumi ya Iruva ya nsia na ivakira ndwari kundo koose vafikaa.
42009007	Naasa mangyi ilya Herode keeta kilya kyoose shaasa kileenda. Nawe kava afulukywa-fulukywany mashika a kilya kyarerwa mmbandu maata veshambaa Yohane ammbuya iruka.
42009008	Na vengyi vakaamba, " “Ni Elia ansha ikoora na vandu.” Na vengyi vakaamba, “Ni umwi wa vakisuku va elyo mbee alewuya iruka.”
42009009	Naasa Herode kaamba, “Yohane ni yeny shilenrummbwa nrwe. Indi yeu shaita shivioo indo kyakwe mbwakwi-se?” " Naasa kasia mwaanya wellolya.
42009010	Nalyo vakiloshyony valya vakawuya nafo vakashemwoongoya fyoose valetana. Nawe kavakamara kawara shia waarya keenda kulya kya taari ya muri ulya uvaangwaa Betisaida, vakandekaa-fo kyaanya kyawo.
42009011	Naasa vandu valya vakuumbye-fo mamwiingyi vakawuya imanya vakandensora-fo. Nawe kavawarya. Kavany arera nawo kya umangyi lwa Iruva, na valya vakee vating'i ni ndwari tawo kavevashiisa.
42009012	Naasa nkonu ukapooka yeenda wisyaa. Valya ikumi na vavii vakasha na yoo akai, vakambia, " “Sama mamwiingyi yeu wa vandu, veende neefo fimuriny fisengetye neefo mareminy vanderuuya ando eelala na iwonisa shoonga, kimmba kundo lukai kwava kasa.”
42009013	Nawe kavavia, “Vaniingeny shoonga yeni te!” Nawo vakaamba, “Llutiri kilanya ya mikate iraanu na makunga avii-fo. Kulakooye ni yese lushendaa lundeura shoonga timaa vandu yeva vakuumbye-u woose.”
42009014	Na womi veefo sha fiku firaanu. Nawe kavia vakiloshyony vakwe, “Endevieny vandu yewo vakee rembo matorito-matorito, wo itorito vandu 50.”
42009015	Vakandetana indo, vakakaa rembo woose.
42009016	Nawe kawarya mikate ilya iraanu na makunga alya avii. Kalla efo iruveeu kaana Iruva kya ifivikya mbora, Kafisha-fisha, kaniingya valya vakiloshyony vandeavya vandu valya vakuumbye-fo.
42009017	Vakalya vakawuura woose. Na nsaaro ulya wa fipereshu ukarorowa, mikusha ikaishwa ikumi na ivii.
42009018	Nalyo kikava elyi eefo aterevaa Iruva akee kyaanya, amwi na vakiloshyony vakwe. Nawe kavavesa, " “A ironda elyo lya vandu ni inda lyaamba kyakwa mmbo shikee vi?”
42009019	Nawo vakaalwa vakaamba, “Ni Yohane Mmbatisi. Na vengyi vakaamba, “Yewe ni Elia. Vengyi vakaamba, Yewe ni umwi wa vakisuku valya va elyo mbee, alewuya iruka.”
42009020	Naasa kavavia, “A yeni mwaamba yeny mmbwe vi?” Naasa Petro kaalwa kaamba, “Yewe ni yewe Kristo wa Iruva!”
42009021	Nawe kavavavasa kindo ekyo valashekivia nndu.
42009022	Kaamba, “Mmbo kyikee kirummbwe, Mwana yeto wa Nndu nandeliswa ukiva wiingyi na indeinyikwa mmasiingo a vandu na vakohani vaniini na veelosha mavavaso, na iwaawa navewaawa na elyi kwamfika nkonu wa kararu naruke-ny!”
42009023	Naasa kavia vandu vaiyo woose, “Kwakooya nndu akunda ishilatya kuti nasue nyama takwe muni, nawe mwikurika nsalaba wakwe wo nkonu naveshilatya-ny.
42009024	Shamashika wo nndu akunda ikira muu wakwe akaa maure-te. Na wo nndu areta muu wakwe kwakooya ni kimaruma kyakwa yeto akoyaa yuukira.
42009025	Mashika iviiri nndu ashutaa-u nkyokyi kwakooya ashewonisaa ulana loose luve mbusha yakwe kakuretya-u we muni, ao muu wakwe ukafiiya-fo mmwasi?
42009026	Mashika wo nndu aira sony kyakwa na kya marero akwa, na Mwana yeto wa nndu mmbo ashiraa sony kyakwe elyi ashaa akee na usuri lwakwe na lwa Ndeye na lwa vasu veele va efo iruve-u.
42009027	Na yeny ni kya dede shamuvia: Yewo vasalalyi yaa kwiifo valasheshosha ufu kulaore vallolya umangyi lwa Iruva.”
42009028	Naasa kikava elyi anrera indo mikonu ikaira-u sha nyanya, kakamara Petro na Yohane na Yakobo kandesaama na ando a ifumbu-u nandeterevya-fo.
42009029	Nalyo elyi eefo aterevaa, fwana ya kisangu kyakwe ikaalashika na soori takwe tikava shaa pyai timika-mikaa.
42009030	Nalyo akakava vandu vavii veefo vareraa nawe, nawo ni Mose na Elia.
42009031	Vakakoora vakee na usuri, vakarera nawe kya yoo mainukyony akwe ashendaa yafutya kulya Yerusalemu.
42009032	Naasa Petro vakee varovye ni rwe na valya aryani nawo. Naasa kyeeri vookya rony vakalolya usuri llwa lwakwe na vasero valya vavii vasalali-u ando amwi nawe.
42009033	Nalyo kikava elyi vallakana nawe, Petro kavia Yesu, “Nndumi nkisha elyi yese lukee yaa. Naasa lushevikaa matengo araru, lyafo lyimwi, na lya Mose lyimwi, na lya Elia lyimwi.” Nawe nta naleeshi kindo arera.
42009034	Naasa eefo areraa indo ifishi lyikasha lyikavavikya nruve. Naasa vakairyaa elyi vakooya ikaa efo nnang'ani ya ifishi llya.
42009035	Nalyo unyanga lukaitiwa luuka efo ifishiny lwishambaa, “Yeu mmbwe mwana wakwa yeto shilensauwa. Mwaaranyiny-te!” "
42009036	Nalyo elyi unyanga llwa lwammiitiwa vakakooya Yesu anrewa-u we muni. Nawo veni vakamalallya, mikonu ilya myeni nta valaongoye nndu mbony ta kilya valolya.
42009037	Nalyo kyikava elyi lya nkonu ulya waiduva vee-fo vashoolokaa kulya ifumbuny vakakwaananya na vandu mamwiingyi nniini.
42009038	Nalyo akakau nndu nsoro akee wa efo mamwiinginy kakapa ngaya kaamba, " “Woi Llosha! Lyilya mwana yeu wakwa wa womi kaveva ngitany.
42009039	Nawe lla-te mumuyo nkasha ava mwintafukya. Nalyo yeni kavefua. Nato ukamwaaruva keende mavia, na kweeta wanra ni kindo kyuumu, nato mmbo weenda vimfirisaa.”
42009040	Neeny shatereva vakiloshyony kyafo vamwaante valaidimi.
42009041	Nalyo Yesu kaalwa kaamba, “Oo yeni mukee irika lya vandu lyauwa kyikusiryo lyeevekye indo. A mmbo nkaa neeni shifike kwi? A shimusisirye shifike indii? Endeny mwana yeu na yaa-te!”
42009042	Naasa elyi mwana ulya eefoo ashaa nang'u, mumuyo ulya nkasha ukantafukya ukankusha-kusha. Naasa Yesu kakyeemmya mumuyo ulya. Kashiisa mwana ulya kammbiirya ndeye.
42009043	Naasa vandu valya vakaising'ang'a woose valolya ulyimbi lwa Iruva. Naasa elyi veefo vasongololo woose kya efyo aletana, nawe kavia valya vakiloshyony vakwe.
42009044	Marero shiifo nshambaa avikeny maarwiny any! Mwana yeto wa nndu mmbo eefo anderambikyoo efo maakony a vandu. "
42009045	Nawo kirero ekyo valakyimanyi kyikavaviiya kindo kirike nta valakooye iitumuso. Na iryaa vakairyaa immbesa kya kirero ekyo.
42009046	Naasa efo nnang'ani yaawo kukakwiipoo marero a ikuvesa-vesa kya nniini nnang'ani yaawo ni ungau.
42009047	Naasa Yesu kamanya makusaro a mirima yaawo. Katira mwana n-du woko, kashemmbika yoo akai.
42009048	Nalyo kavavia, " “Wo nndu awarya kimwana ekyi ekumbwaa irina lyakwa, ni yeny ashiwarya.” “Wo nndu ashiwarya yeny mmbo awarya yeto aleshiruma. Kikavaany yeto akee n-du wa efo nnang'ani yaany moose, mmbo ava mmbwe nniini.”
42009049	Naasa Yohane kaallwa kaamba, “Lulelolya nndu ashantaa mimuyo mikasha asendaa irina lyafo.” Neese lukamwiima, kimmba nalakee nndu alulatye aryani neese.
42009050	Na Yesu kavavia, “Nta mulamwiimi-fo. Mashika nndu nalamuvikyaa kiduva mmbo akee kyaalu kyany.”
42009051	Naasa kikava elyi mikonu yammiinana nanderoswa na uuwe, nawe muni kaorisa kisangu kyakwe kikasumana na shia ya yeenda na kulya Yerusalemu.
42009052	Nalyo karuma varumi vamwiirye mbee. Vakeenda vakandefika muriny wa Vasamaria vakundye inteesya-fo ando a iimuya.
42009053	Nawo valammbwarye, elyi kisangu kyakwe kyammilla Yerusalemu.
42009054	Naasa elyi valya vakiloshyony valolya kive indo, we Yakobo na Yohane vakaambia, “Ale Nndumi! Kwakunda luvaange muro wooloke wuuka efo iruve-u weevarumata, shaasa Elia aletana.”
42009055	Nawe kaveendukya kavakyeemya kaamba, “A mmbo mulaishi mmbo mukee vandu va mumuyo wa ngata ingai?
42009056	Mashika Mwana yeto wa nndu nshi asheye ireta mirima ya vandu-fo, ni iikira! Nalyo vakeenda kimuriny kingyi.”
42009057	Neelyi varie shia yaawo ya yeenda kakooya nndu aamba, “Mmbo nkulatyaa wo kundo kusheendaa!”
42009058	Yesu kambia, “Maparwe atiri marina a vayo na ndeye ta efo nginiiu tikavetira fifuri fya vayo kya indi Mwana yeto wa nndu nnatiri ando a yeekyerya nrwe-fo.”
42009059	Naasa kakooya ungyi kambia, “Shilatya!” Nawe kambia, “Shivikya mbele muumu shinderika nde yaakwa.”
42009060	Nawe kammbia, “Ra vafu varike vafu vawo wo veni! Indi yewe wara shia kundeongoya vandu mbony ta umangyi lwa Iruva kwishiidukanisaa.”
42009061	Naasa kukavekaa-fo ungyi ammbia, “Nndumi shikundye ikulatya-da. Indi shivikya mbele mumu shindelakana na yewo va kyeny kwakwa.”
42009062	Naasa Yesu kambia, “Nndu kammipoo woko natire ikumbi lyeerema na ng'umbe kawuya illa numa we nnyavaa kwa umangyi lwa Iruva-fo.”
42010001	Naasa numa yavayo Nndumi kasauwa vandu vengyi-se makumi mfungare. Kavaruma vavii vavii vandensongoya vafike wo muri wa vandu na wo kundo arie yeenda.
42010002	Naasa kavavia, “Fya iilula fiifo fiingyi, lyo varundi vakaangwa. Kyetereveny Nndumi muni fimu narumi varundi efo mailullyony akwe.
42010003	Kweengyeny! Akakava shamuruma mukee sha ngurana ta moonri nnang'ani a mafite a ngoroshony.
42010004	Nta mulakamare mboloko yesuruma fesa, nta nkusha, nta fyaaru-fo. Nta mulaidikire nndu efo shia.”
42010005	Indi yefo mmba kwa nndu kundo mwaammiira nafo pookeny yaamba, “Keeny na ufoo kunu kyeny!
42010006	Na kwakooya mmbo kwiifo mwana wa ufoo, naasa ufoo elo lwany lushenkayaa. Kilave indo, ufoo lwany mmbo lushemuwuiyaa.
42010007	Indi efo mmba kwa nndu yeto amuwarya kaeny-fo mwilyaa na ina fya efo kwawo. Mashika nndu nndundi nkuti nawonise weesi lwakwe. Nta mulave veuka mmba yei mweende yeyo ingyi-fo.
42010008	Na wo muri wa vandu mwammaanga nafo vakamuwarya kulyiiyeny efyo vamweengye.
42010009	Na yewo mukoyaa-fo valwee vakireny muwoongoye, ‘Mwammaafukyo ni umangyi lwa Iruva kunu kwany!’
42010010	Na wo muri wa vandu mwammaanga nafo valamuwarye, ukeny-fo mufike efo mitaniny yavayo mwishambaa,
42010011	‘Na kiluulyi ekyi kya kunu muriny kwany ekyo kyakutira na marende eru akyo lwamukukutya kimuwuiye! Kyaidi manyiny umangyi lwa Iruva lwamaafukya!’
42010012	Na yeny shamuvia nkonu yeto ukamfika ekyo kya Sodoma kishangwaa ngota kya muri yeto.”
42010013	Oshiny lwafo yewe Korasini! Oshiny lwafo yewe Betisaida! Mashika efyo fya wiidimi filetanyikya kwany kukooye mmbo fileutikya kulya Tiro na Sidoni, kukooye valemaaluka efo nriminy kasha na iraa makunnya na ifu.
42010014	Indi ekyo kya Tiro na Sidoni mmbo kishangwaa ngota ekyo kyany elyi vandu vasherumbuywaa mwaandu.
42010015	Na yewe Kapernaumu nshi kwekee nrose kwafika ngini-u mmbo kushoolotwaa kufike kundo kwa vafu.
42010016	Nndu amwaaranya yeni ni yeny ashaaranya. Na nndu amumina yeny ashimina. Indi yeto ashimina yeny mmbo amina yeto aleshiruma.
42010017	Nalyo valya makumi mfungare vakawuya vefuraa vakaamba, “Nndumi na mimuyo yeyo mikasha mmbo ilevelwiirikya kimaruma kya irina lyafo.”
42010018	Nawe kavavia, “Mmbo shilelollya Satana ashoolokaa auka iruve-u sha kimwii.
42010019	Akakalo shamuniinga wiidimi lwevavara shoka na nguluva na iitorya finya toose ta yeto nkiduva. Nta kulaiyo kindo kishiidimaa imumanya furu-fo.
42010020	Indi kindo mushefuraa nakyo nshi elyi mimuyo yeyo mikasha imwiirikye-fo, mmbo mushefuraa elyi marina any akee mareiye efo iruveeu.”
42010021	Kyeeri kilya kyeni kalooka kyuuka na Mumuyo Mweele kaamba, “Woi Nde shakwaarafuma paa kukee Nndumi wa efo iruve-u na kunu urukeny, kimmba mbony yeti kwatirika vandu veeshi reu na yewo varango, kwawuya itirambuya vakoku. Ee-da Nde, ni indo kivekusenyi!”
42010022	Nalyo kaindukya valya vakiloshyony kaamba, “Mmbo shilerambikywa findo fyoose ni Nde wakwa. Nta nkwiiyo nndu eeshi Mwana kulaore ni Nde-fo, nta Nde mmbwe ungau kulaore ni Mwana-fo,na nndu yeto mwana ankunda inrambuya.”
42010023	Nalyo kaindukya valya vakiloshyony vakee kyaanya kyawo kaamba, “Ngoma vandu miso awo alolye kindo mulolye yeni!
42010024	Shamashika shamuvia, kweiifo veawuya fisuku veengyi naakwa ni vamangyi velangye ilola yefyo mulolye yeni, valalolye, na iita mbony mwaita yeni valaite.”
42010025	Nalyo akakau nndu akufundye mavavasyo ankwipoo kasha imweesa, kaamba, “Ale llosha! Shatana inda shikooye muu wa llung'anu uve ding'u yakwa?”
42010026	Nawe kammbia, “A efo kitabuny kya mavavaso mmbo kyikee kyireiye kwasoma-fo inda?”
42010027	Nawe kaamba, “Mmbo kushekundaa Nndumi Iruva wafo, kunkunde na ngoo yafo shoose, na nrima wafo moose, na finya yafo shoose, na makusaro afo moose. Kuvekunda na nndu uroo shaasa kukukundye kumuni.”
42010028	Nawe kambia, “Mmbo kwaveallwa nisha. Kevetana indo, kuwoniny-muu!”
42010029	Nawe akundye ikwallwa nndu wa usumanu we muni, kavia Yesu, “A uroye wakwa mmbi?”
42010030	Nalyo Yesu karouwa kaamba, “Kweefo nndu aleuka kulya Yerusalemu kandesoka na kulya Yeriko, kakooya veala shia. Nawo wakamuuta soori takwe, vakammbika fyaasha, vakanra-u akee kinanawo kya ifwa na ikya. Vakakweengya.
42010031	Naasa nndu Nkohani kasoka na shia ilya sheni nalamanyi kindo kiifo, kallollya, keera mbai.
42010032	Na nndu wa Valevi ni indo-da kasha nang'u, kallollya, keera mbai.
42010033	Naasa nndu wa Samaria arye kyaaro kafika alya ando akai, kallollya kavavyo mmuu kyakwe.
42010034	Keenda na yoo akai, na fyaasha filya fyakwe kafyaamba mafura na mfinyo. Kafinga-u na firami. Kansaamisa mungony wa nshungu wakwe, kandemfita mmba ya veny, kammbavarya-fo.
42010035	Na elyi lya ndesi kauta fesa kaniingya ulya muni mmba ya veny, kammbia, ‘Sheekya immbavara, na kwakooya kwalekyeya kya mmwasi nkutaa elyi shiwuyaa.’ “
42010036	A kwaambany inda kya vandu valya vararu, ulya akee uroye wa ulya alewoywa ni veala shia ni ungau ndesa?
42010037	Nawe Kaamba, “Ni ulya alensarya ukiva-te!” Yesu kammbia, “Kweengye kuvetana indo!”
42010038	Naasa veefo varie shia, nawe kaira neefo kimuriny kya vandu. Nafo kweifo nndu nka avaangwaa Marta. Kammbwarya efo kyeny kwakwe.
42010039	Nawe atiri mfwamaye avaangwaa Maria. We kashekaa rembo yoo marendeny a Nndumi kava amwaaranyaa marero alya akwe.
42010040	Naasa Marta eefo afurukanaa kya findo fiingyi fyeerunda. Kyasia kasha nang'u kaamba, “Nndumi, a mmbo kilakutinnyi elyi mfwama ashira sharunda shimuni? Mbieny nashyeekye-te!”
42010041	Naasa Nndumi kambia, “Marta, Yewe mmbo kwasaukwa na ikuvinisa na findo fiingyi.
42010042	Kindo kilavaa ira mmbo kyava kimwi nsi, na Maria kakusawuya waavi yelo usha, nalo nta nnashelusokwaa-se-fo.”
42011001	Naasa kafika ando katerevya-fo Iruva kamaa. Nndu wa efo kiloshyony kyakwe kammbia, “Nndumi lufunde shaasa luterevaa Iruva, shaasa na Yohane alevelosha vakiloshyony vakwe.”
42011002	Nawe kavavia, “Mukafika itereva ambeny indi, ‘Woi Nde irina lyafo lyitanwa yeele. Umangyi lwafo lushe. Kindo kukundye kitanyike yaa ulaniny sheefo iruveeu.
42011003	Luniinge wo nkonu shoonga teru tilufye.
42011004	Kulusarye ulyamari lweru, mashika neese lwasarya wo nndu alulyamarya. Nta kulalurwaa kyeesony.’ “
42011005	Nalyo kavavia, “A nndu wa kunu nnang'ani yaany ni vi akooya atiri mbuya yakwe, kamweengya kio nnang'ani kavii kammbia, mbuya-akwa shaakuya mikate iraanu,
42011006	mmbo shasheyo ni mbuya-akwa auka kyaaro, neeny shilatiri kindo kyemweengye kyeelya.
42011007	Na ulya akee efo mmba naalwe naambe, kulashaatare!” “Mmba yanraywa, na vana vakwa vallala. Nshishiidimaa-se ikwiipoo shindekuniingya-fo?”
42011008	Na yeny shamuvia, na kara nalakwiipoo, uviny nandenningya elyi akee mbuya yakwe, indi kimmba nalatiri sony yengeera intereva nkyo kimaruma kakwipoo, kandenniingya fyoose atura.
42011009	Na yeny shamuviany, tereveny, mmbo muniingwaa. Syeny, mmbo musheonaa. Kakapeny mwaango mmbo musheruyoo mmba!
42011010	Mashika wo nndu aterevaa mmbo avewarya. Na yeto mwiisia kavewona.
42011011	A mwana wa nndu wa kunu nnang'ani yaany ni ungau atereva ndeye nkate, nawe nanniinge iwe? Ao kantereva ikunga, nawe nanniinge shoka ando a ikunga?
42011012	Ao kantereva ipore nawe nanniinge nguluva?
42011013	Naasa yeni mukee varavi kwankooya mwammiidima iniinga fivana yefyo fyany findo fisha, aafikaany Nde waany wa efo iruveeu nshi asheengeraa iniinga vandu Mumuyo Mweele yewo vava ventereva?
42011014	Nalyo eefo ashantaa mumuyo nkasha, nato ukee mbimbi, na mumuyo ulya nkasha elyi wammbuka naasa nndu ulya kaidima irera. Vandu valya vakuumbye-u vakasongololo.
42011015	Na valya vaangu vawo vakaamba, “Ni yeto nniini wa mimuyo mikasha, we Belsebuli, mmbwe ammbikye ngarami, kaantany nayo mimuyo yeyo mikasha.”
42011016	Na vengyi vakakunda nawoore wende luuka efo iruve-u vemweesaa.
42011017	Nawe kamanya makusaro alya awo, kavavia, “Wo umangyi lukankwava-ava lukakukapa weni, mmbo lwava nrapu, na mmba iiyo ikankwaava mmbo iwundukaa.
42011018	Naakwa ni Satana kwakooya akwaava-ava kakukapa we muni, a umangyi lwakwe lushidimaa inda ikaa-u? Elyi mwaamba ni ngarami ya Belsebuli shaanta nayo mimuyo yeyo mikasha?
42011019	Na kwakooya ni ngarami ya Belsebuli shaanta nayo mimuyo yeyo mikasha, a vana yewo vany, wo nkyokyi vawaanta nakyo? Kikavaany mmbo vashemutyaa uvingo.
42011020	Indi kwakooya ni finya ya Iruva shaanta nayo mimuyo yeyo mikasha, naasany, umangyi lwa Iruva akakalu lwamfika kwany.
42011021	Elyi mwaafinya aree fisha fyakwe karinga indo poo yakwe, na findo fyakwe atiri mmbo fikaa kipwa.
42011022	Indi kasheywa ni mwaafinya ungyi amwiilanyi kammbinga, mmbo ashensokaa fisha filya fyakwe eefikusirye, na mifungwa ilya kandeyaava.
42011023	Nndu nalakee wa kyaalu kyakwa mmbo akee nkiduva wakwa. Na nndu nalashekyaa isanyirya mmbo anyanyataa.”
42011024	“Na mumuyo nkasha yeto kwankooya wammbuka nndu, mmbo usheiraa kundo kuumu wisyaa ando a iimuya-u ulaoni, ukaamba, ‘A shiwuye neefo mmba kundo shileuka.’
42011025	Ukasha nang'u ukakooya kwammaaiyo na ishopwa.
42011026	Nalyo ukeenda, ukasha uryani na mimuyo mikasha ingyi mfungare ikee mikasha ngota to mweni, ukeenda nafo, Na mbony teefurumya ta nndu yeto mmbo tivaa shikasha ngota tilya ta mbee.”
42011027	Naasa elyi arera indo, nndu nka wa efo vanduny vakuumbye-fo kaonisa unyanga kammbia, “Ngoma nsanga ulya ulekwiira na mavee alya kuloonga.”
42011028	Nawe kaamba, “Kilanya ngoma vandu vearanya irero lya Iruva vakalyiringa.”
42011029	Naasa elyi vandu veefo vasheengeraa isha ishekuumbya-u nkuka nawe kapooka irera ashambaa, “Irika elyi lya vandu lyava irika iravi. Mmbo lyasia yoorwa wende, na wende nta lyilasheniingwaa, kulaore ni wende yelo lwa Yona-fo.
42011030	Mashika Yona shaasa aleviiya vandu va kulya Ninive wende, na Mwana yeto wa nndu ni kiwo-da asheviiyaa irika elyi wende.
42011031	Mangyi ulya wa kyika wa sinde ashekaa-fo ando amwi na vasoro va irika elyi, elyi mwaandu yeto nniini ureraa, llyo ashekwipoo na ivautya uvingo. Mashika we alesha auka marayony a ulana yelu, nashe yaaranya marero alya a urango a Solomon. Neeni lleny-te, yeu akee yaa mmbo ang'annya Solomon.
42011032	Na vasoro va kulya Ninive vashekaa-fo ando amwi na vandu va irika elyi, elyi mwaandu yeto nniini ureraa, llyo vashekwiipoo na ivautya uvingo. Mashika wo valealashika efo nriminy elyi Yona alevakapya weele. Neeni llen-te ekyi kyikee yaa mmbo kyang'annya Yona.”
42011033	Nta nkwiifo nndu ashataa taa kaivika ando kukusurummyi ao kaisikya-fo! Mmbo asheivikaa yoo ando a yeekerya taa, naambo woose vaanga mmba vaoni sa.
42011034	Iriso llyo taa ya imikyaa mwiili, naasa kwakooya iriso lyafo niisha na mwiili yeto wafo mmbo utiraa sa moose. Indi kwakooya iriso ni ikasha na mwili wafo mmbo uvetiraa ireema.
42011035	Naasa sa yeyo ikee nnang'ani yafo ilole kulasheeva ireema!
42011036	Naasany kwakooya mwili yeto wafo ukee sa moose piny, kuleefo-se kyenga kitiri ireema, mmbo uvaa sa moose piny, kyikava sheelyi taa yakuvaiya ng'aa na sa yavayo.
42011037	Naasa eefo areraa indo, nndu Mfarisayo kashentereva nafike kwakwe, nandelya nawe shoonga. Nawe kaveanga nafo kakaa rembo yoo ando eelyiiya shoonga.
42011038	Naasa Mfarisayo ulya kasongololo elyi alepooka ilya kulore ansangya maako.
42011039	Naasa Nndumi kammbia, “A nyira yeni Vafarisayo mmbo musangyaa upata na kideeva efo kipoo, indi yefo nnang'ani yaany mukawuya iishwa usokyi na uravi.
42011040	Mmbo muring'ani-te! Yeto aletana fya kipoo a nshiwe alevetana na fya kimmba?
42011041	Indi yefyo fikee yefo nnang'ani mfyo mushevikaa fyeesarya vakiva llyo fyoose fishemuviyaa fyaa.”
42011042	“Indi oshiny lwany yeni Vafarisayo! Mmbo muvikaa kya ikumi ikumi kya findo fyefwaamisa na fyeerolisa na fyeelonga shoonga! Indi irummbwa fya usumanu na ikunda Iruva, fyo mukawuya ifira. Efyo mfyo fyeetana neefyo fingyi fivekukaya-u filarewa.
42011043	Neeni Vafarisayo oshiny lwany! Mmbo mukundye marembo a mbee efo mmba teererevya na iidikirwa mmbandu efo singireny.
42011044	Oshiny lwany! Mmbo mufwanani na fifu filalollyo na vandu yewo veirau yoo uwe valafimanyi.”
42011045	Naasa nndu wa efo nnang'ani ya valya vakufundye mavavasyo kaalwa, “Llosha elyi kwarera indo mmbo kwalwiinyala na yese!”
42011046	Nawe kaamba, “Na yeni mukufundye mavavasyo oshiny lwany, Mmbo murikaa vandu mario nalavaa ifita, na yeni muveni mario yoo mulaapanaa nta na nni.
42011047	Oshiny lwany mmbo mwatokopa ando valya vakisuku vakee varike, ate ni vandeye valya vany valevawaa.
42011048	Naasa kyikavany mmbo mwavika ukureekyi kya makasha a vandeye valya vany valetana, neeni mukasennywa nng'u, kimmba mmbo valevawaa neeni mukawuya itokopa ando vakee varike.
42011049	Nakyo nkyo kimaruma ufundo lulya lwa Iruva lukaamba, ‘Nshevarumyaa vakisuku na nrumi nawo maata vashevawaa na ivarishisa.’
42011050	Kyikaenda indo naambo irika elyi lyikooye ireelyo kya samu ya vakisuku valya woose ilya ileeritwa kipookya yuumbwa lya ulana yelu.
42011051	Kipookya samu ilya ya Abeli kufike samu ilya ya Sakaria ulya aleretya muu alya nnang'ani kavii ya ando eekorya firaso na mmba ya Iruva sheni. Ee-da, shamuvia, irika elyi lyikaa lyisheveswa kyavayo.”
42011052	“Yeni mukufundye mavavasyo oshiny lwany, mmbo muleuta-fo ufunguo lwa irua mmba yekooya urango usha, na yeni muveni nta mulaange nafo, na yewo varye yaanga nafo mukaveema.”
42011053	Nalyo elyi ansomuka-fo veelosha mavavaso vasasangyi na Vafarisayo vakapooka intirya ndooshuu nakamwi na isha insellwa kya findo fiingyi.
42011054	Vemwalaa vakooye irakwa-fo kirero kyimwi kyauka kaniny kakwe.
42012001	Naasa vandu veefo vashaa ishekuumbya-fo fiku na fiku vakatana vakuvavara. Nalyo kapooka ivia valya vakiloshyony vakwe, “Manyiny mukwiise kinruwo ekyo kitarang'aa kya Vafarisayo, nakyo ni ngata yaawo yekunang'ara.
42012002	Indi nkwiifo kindo kyikee kyisikye kire kyilasukuka-fo, nta kindo kisurumi kire kyilamanyika-fo.
42012003	Kyimmba ni indo, naasa fyoose mwaambaye yefo ireeminy fikaa fiitiwa efo seny. Na kindo mwaambaye yoo kuriny ka nndu mukee efo firyeny fya mmba fikaa fyaambawa paa efo mmbee-u.”
42012004	“Nyeni mukee mbuya takwa shamuvia, nta mulairyae yewo vewaa mwiili yeto wa nndu, valeedimi itana-se kya mmwasi.
42012005	Indi nshemoraa yeto mushemwiiryaa. Ni yeto, atiri wiidimi lwewaa na numa ya iwaa keedima yeera nndu yefo murony wa Gehena! Ee-da shamuvia, mmbwe mushemwiryaa.
42012006	Ngyuruu isaanu takumbwa senti shaangu se? Nato nta lumwi lwavayo llurekekye efo kisanguny kwa Iruva-fo.
42012007	Indi naakwa mfii ta efo mirweny yaany mmbo tikee shyeekyeni toose. Nta mulairyee! Mmbo mwiirye ngyuruu na tikaingifwa.”
42012008	Neeny shamuvia, “Wo nndu ashekureeka-u kyakwa efo usanguny lwa vandu, na mwana wa nndu ashekureeka-u kyakwe efo usanguny lwa vasu va Iruva.
42012009	Indi yeto asheshikanaa efo usanguny lwa vandu mmbwe ashekanwaa efo usanguny lwa vasu va Iruva.
42012010	Na wo nndu ashambaa-u kindo kyeelema Mwana yeto wa nndu, mmbo ashekoyaa ifwaaywa. Indi yeto anruma Mumuyo Mweele, we nnyakoyaa-se ifwaaywa-fo.
42012011	Neeni elyi mukoyaa vemurwaa efo mmba tawo teeterevya na efo kwa vashilyi na kwa vandu vaitorye nta mulasavae mukusare ndesa murouwaa ao kindo mushambaa kyekuuta mwaandu, ao kindo mushambaa-u.
42012012	Mashika Mumuyo Mweele mmbwe ashemufundaa kyeeri ekyo kyeni mumanyi kindo kyisumani irera-u.”
42012013	Nalyo nndu wa efo nnang'ani ya vandu valya vakuumbye-fo kambia, “Llosha, via mwanamaye wakwa naavani ding'u neeny!”
42012014	Nawe kambia, “Yewe nndu wakwa, a ni vi ashivikye mwiirumbwa myaandu yaany ao mwaava ding'u tany?”
42012015	Nawe kavavia, “Manyiny mukwiise waafu lwa wo ngata. Mashika kishyukyaa nndu muu nshi masaa yoo atiri kaingyifyo-fo.”
42012016	Naasa kaveera kyaaso kaamba, “Kweefo nndu eetiri irema lyakwe kakooya lyivesye deny.”
42012017	Kava akusara-saraany efo nriminy kaamba, “A shitani inda? Mashika elyi shauwa ando nshesanyiryaa fimu fyakwa?”
42012018	Nalyo kaamba, “Akakyi kindo ntanaa. Mmbo nsammbwaa mbeshe yeti takwa, shyooke tingyi niini kilanya. Mfo nshesanyiryaa fimu fyakwa fyoose na umasi lwakwa loose.
42012019	Shivieny nrima wakwa, ‘Manya kutiriny findo fisha fingyi kwansurumyo fya myaaka miingyi. Naasany kukaye rembo, kuve mwiilyaa na ina na ifura.’
42012020	Naasa Iruva kashembia, ‘Kukee nrung'ani te! Ni kio eki kya inu muu wafo usheondowaa. A efyo kusurumyi fivaa fya viiny?’
42012021	Naasa kya nndu ashekusanyiryaa findo ni indo kishendaa kwakooya kulaore atiri umasi lwa efo kwa Iruva.”
42012022	Nalyo kavia valya vakiloshyony vakwe, “Nkyo kyimaruma shamuvia, nta mulave vandu veesaukwa-saukwa kya muu yeu kindo mushelyaa, nta kya mwiili eto wany, kindo musheraa.
42012023	Muu nto nniini ngota shoonga na mwiili yeto wa nndu ukairya masara.
42012024	Endeloleny mangola-te! Nta nnyeraa mbeu-fo nta iilula-fo. Na Iruva kava mmbwe aalela. Aafikaany yeni nshi mwiilanyi ndeye kwaasha kyikang'ana deny?”
42012025	A nndu wa kunu kwany ni ungau ashiidimaa yeengerya waasha lwakwe ando a irambo lyimwi tupu na kasaukwa inda?
42012026	Naasany kwakooya mulashiidimaa efyo fidu nta kimwi, a nkyikyi elyi mwasaukwa?
42012027	Endeloleny fivaro efyo fya efo mbuveny-te. Nta mfyooka uruu-fo, nta yooka soori-fo. Neeny shamuvia, nta Solomon na usuri lwakwe loose nnyeree mesha sha kimwi kyavayo-fo.
42012028	Naasa mare yoo efo mbuveny aiyo inu na lya ndesi akandeerwa murony, Iruva antana amaambika indo, a yeni nshi ashemweengeryaa kilanya kyikairya? Mmbo mukee vandu vakusirye-u kyaangu-da!
42012029	Nta mulave vandu veevesa-vesa kindo mushelyaa na ina nta mulatafukwa-tafukwa kya findo efyo-fo.
42012030	Kyimmba vandu valalakyaa findo efyo fyoose ni vandu va masanga. Indi kyany yeni ni Nde eeshi mmumanyaa ikaa indo mulatiri findo efyo-fo.
42012031	Indi veny vandu veevalya na umangyi lwa Iruva na efyo fingyi musheengeryo-u fya mmwasi.
42012032	Nta kulairyee yewe ironda idu! Ni Nde yeto waany anrumbwa indo namuniinge umangyi.
42012033	Endekumbeny findo yefyo mutiri mukandevika fyeesarya vakiva! Kusongosyeny fikushu fyeesuruma fesa filakwaa ni masaa eekusurumya efo iruve-u nalafikyaa, kundo manyinyi nalakooyaa, nta kurukuru ilashiidimaa ilyamara-fo kindo.
42012034	Mashika kundo mwansuruma umasi lwany, na ngoo eto tany mfo kundo tikai. "
42012035	Veny vandu vakwiinivye fisiny, muveva na taa tany tikee shyaate.
42012036	Neeni muvefwanani na vandu veevereya Nndumi waawo kyeeri awuya auka waliny na elyi ashaa lyo yeni kakapa mwaango naambo mwiidimi induya.
42012037	Ngoma mashinga alya nndumi waawo akooya valele shoovi. Nkya dede shamuvia, ashekwiinivaa nashevavika rembo valye shoonga na isha navesha ivafurukanya.
42012038	Kasha ikamba lya kavii lyeringa kyio, naakwa ni lya kararu, kakooya veevereye indo, ngoma wo!
42012039	Indi manyiny, kwe yeto muni kyeny eeshi ni kyeeri kyi inyinyi lyisheshaa mmbo eelalaa rembo nta nneelekeyaa mmba yakwe ifishwa-fo.
42012040	Neeni kevekaeny-fo mwikudeesye mashika mwana yeto wa nndu asheshaa kyeeri mulakyiishi.
42012041	Nalyo Petro kammbia, “Nndumi a kyaaso ekyo mmbo kwalweera kyeeluronga yese ao na vengyi woose ndesa?”
42012042	Na Nndumi kaamba, “A ni nndu ungau avany mmbwe mwiikallya kyeny akee nsaari kaveva nndango, yeto nndumi wakwe ashemmbikaa nniini wa mashinga akwe, nawe mwiivaniinga shoonga kyeeri kisumani?
42012043	Ngoma ishinga elyo kwakooya nndumi wakwe asha kakooya etana indo.
42012044	Nkya dede shamuvia, mmbo ashemmbikaa nniini wa masaa akwe moose.
42012045	Indi kwakooya ishinga elyo lyikusaraa efo nriminy, nndumi wakwa mmbo akeekyeeywa isha, nalyo lyikapooka ikapa mashinga wooroye alya a kyuumi na a kyika, na ilya na ina na inangwa.
42012046	Nndumi wa ishinga elyo, isha asheshaa nkonu nalavereye na kyeeri naleeshi. Nawe ashemparaa fiparwe fivii, na imwaavya waavi lwakwe ando amwi na yewo vamini.
42012047	Indi ishinga elyo lyiishi efyo nndumi wakwe akundye kara nalakudeesya nta itana kisumani na yefyo akundye mmbo ashekapwaa ngapo shiingyi.
42012048	Indi yeto naleeshi katana fisumani ikapwa, we ashekapwaa ngapo shaangu-angu. Indi wo nndu aniingyo fiingyi mmbo asheveswaa fiingyi. Na yeto arambikyo fiingyi vandu mmbo vasheengeraa indesia fiingyi efo kwakwe.”
42012049	“Mmbo shisheye yeera muro kunu urukeny. Nato kwe wemmaaka nsheekundye kindo kingyi kilanya-fo.
42012050	Indi shitiri ubatiso nshebatiswaa nalo, neeny shiifo nshaakarwaa-da kutani lwainutyo.
42012051	Ndesa mukusarye kindo shisheye ni isheende ufoo na kunu ulaniny? Nshi indo-fo! Mmbo shamuvia, ni mirauko.
42012052	Mashika pookya ulaalu vashekaa-fo vandu varaanu valele mmba imwi, nawo varaukani, yewo vararu vasue yewo vavii, na yewo vavii vasue yewo vararu.
42012053	Na vandu vasheraukanaa ni ndeyaa-nndu na mwana wakwe, na mwana wa nndu na ndeye, na mayea-nndu na mfu wakwe, na mfu wa nndu na maye, na mammi wa nndu na mwalyi wakwe, na mwalyi wa nndu na mammi wakwe.”
42012054	Nalyo kavia valya vakuumbye-u mamwiingyi, “Kyeeri mwalollya mafishi akwiipoo taari ya nkwaany, nalyo yeni mukaamba, ‘Kwiifo kwishaa mbua! Nakyo kyikaveva indo.’
42012055	Na kyeeri mwalollya uraato lwiivivitaa luuka taari ya kasa mukaamba, ‘Kwiifo kushevaa mwi! Nalyo kyikaveva indo.’
42012056	Mukee vandu vakunang'ari! Mmbo mwiishi ilola ngata ya ulana yelu na ya efo nginiiu. Mmbo kyava inda elyi mulalolaa fyeeri efyo fiifo shaasa fikai?”
42012057	Nkyiki elyi mularumbwaa fya usumanu yeni muveni?
42012058	Mashika kikee sheelyi kukooyaa kutiri mwaandu na nndu, mwiifo mushendaa nawe kulya kwa mwiirumbwa myaandu, naasa efo shia kutakure kulakooye kwiishenkuutaa, nalashekurambikya efo kwa mwiirumbwa mwaandu. Na yeto mwiirumbwa mwaandu nandekurambikya efo maakony a mwituuro vandu. Na yeto mwituuro nandekweera kyifingyony.
42012059	Mmbo shakuvia, nta nkushukaa-fo fo, na kutani kwataa na senti ya kiparwe.
42013001	Naasa fyeeri filya kweesheye nafo vandu valemwoongoya mbony ta Vagalilaya valya Pilato alesasanda samu yaawo na firaso fyawo.
42013002	Nawe kaalwa kavavia, “A ndesa mmbo mukusarye Vagalilaya yewo mmbo vekee vandu valyamari vakeerya Vagalilaya vengyi woose elyi valeliswa indo ukiva?”
42013003	Nshi indo-fo! Mmbo shamuvia, “Kwakooya mulashaalashikaa nrima ni indo mushesarumyaa moose!
42013004	Naasa na vandu valya ikumi na nyanya valya valewoyo ni nnara kulya Siloamu, ukavawaa. A nyira mukusarye mmbo vekee varekwa vakairyaa vandu valele Yerusalemu woose?”
42013005	Nshi indo-fo! Mmbo shamuvia, “Kwakooya mulashaalashikaa nrima ni indo-da mushesarumyaa moose!”
42013006	Nawe kaveera kyaaso kyikee ule, “Kweefo nndu eetiri nkuu wakwe wa nndeny ukee nronge efo nndeny wakwe wa misabibu. Kasha isya-u ndunda nalaoni.
42013007	Nawe kavia ulya mwiiremmya misabibu, ‘Lla-te kwansia myaaka iraru uka elyo shilepooka isya ndunda kunu nkuuny yeu shilawonise. Umanyiny-te! Nkyiki elyi wakuvisa sumbai ruu?’
42013008	Nawe kaalwa kambia, ‘Nndumi kuureye-u mwaaka yeu umwi-da, neeny shiuremyi na iwaalya kirashi.
42013009	Kulakooye uvikaa ndunda kyeeri ekyi kishaa. Kilave indo llyo kusheumanyaany.’ “
42013010	Naasa eefo eloshaa efo mmba yaawo imwi yeeterevya elyi lya Sabato.
42013011	Nalyo akakau nndu nka eefo atirwa mmumuyo nkasha ullweesye ando a myaaka ikumi na nyanya. Nawe kakulema nta naleedimi yooroka shumu.
42013012	Naasa Yesu allolya kammbaanga na yoo akai, kammbia, “Nka kwameeyauwa unana yelo lwafo!”
42013013	Kamweekerya maako. Nalyo yeni kaoroka, kapookany iitikisa Iruva.
42013014	Nalyo ulya nniini wa mmba ilya yeeterevya kasukyo elyi Yesu akyira vandu nkonu wa Sabato. Kaallwa, kavia vandu valya vakuumbye-fo, “Mmbo kwiifo mikonu irindaru isumani irunda nayo. Naasa nnyo musheshaa nayo ishekirwa nta mulashe nkonu yeu wa Sabato.”
42013015	Nalyo Nndumi kanndouwa kaamba, “Mmbo mukee vakunang'ari-te! A kunu kwany nshi wo nndu ashauwaa shau yakwe ao nshungu wakwe efo nguvanuny, katiauwa kandetiniinga mura, nkonu na ukava wa Sabato?
42013016	Afikaany yeu akee wa ufyari lwa Abrahamu na satana kamfinga myaaka yei ikumi na nyanya myoose, a nshi kyeemaa naauwa elyi akee mwiinive indo, nkonu na ukava wa Sabato?
42013017	Nalyo elyi arera indo, vakatirwa nsony woose valya vantirye kiduva. Na valya vakuumbye-fo mamwiingyi vakafura woose kya findo fya wiitori fitanwaa mmbwe.”
42013018	Naasa kaamba, “A umangyi lwa Iruva mmbo lufwanani neekyi, nalo nkindo kyingakyi nshelwananisaa nalo?
42013019	Mmbo lufwanani na mbeu ya haradali, na Nndu kaiipoo, Kandeyeera efo nndeny wakwe. Nayo ikang'ana ikava nri nniini na ndeye ta nginiiu tikakaa efo marambeny avayo.”
42013020	Nalyo kawuya kaamba, “A nkyikyi nshiinanisaa nakyo umangyi lwa Iruva?
42013021	Mmbo lufwanani na kinruwo kitarang'aa kyifumbisaa nswa.”
42013022	Nalyo kawara shia karumbwa muriny kwi muri na fimuriny asheloshaa-fo. Kavaany arwaany na kulya Yerusalemu.
42013023	Nalyo kakooya nndu ambia, “Yewo vakoyaa ikirwa ni vaangu ndesa?” Nawe kavavia,
42013024	“Kapanyiny ngiri yeyo shisiise mukooye yaanga nafo! Mashika shamuvia, kwiifo veengyi vasiaa yaanga nafo valashiidimaa.”
42013025	Mukammbera muni kyeny kakwipoo na iraya mwaango, neeni kwakooya llyo mwapooka isalala yoo poo na ikakapa mwaango na yaamba, “Woi Nndumi luruye mmba, nalyo ashallwaa, ‘Nshimwiishi kundo muukye-fo!’
42013026	Llyo mushepookaa yaamba, ‘Mmbo lulelya shoonga na ina yoo usanguny lwafo-te, na efo minyanuny yeeru mfo kundo kulelosha.’
42013027	Nalyo asheambaa, ‘Mmbo shamuvia, nshimwiishi kundo muukye-fo. Shyuukeny yeni moose mutannyi fya kiila!’
42013028	Nafo kushekaa-fo ikapa kiiyo na irafunnya mayoo, elyi mushelolyaa Abrahamu na Isaki na Yakobo na vakisuku valya woose vakee efo umangyiny lwa Iruva, neeni muveni musheerwa efo poo.
42013029	Nalyo vasheshaa vandu vauka taari ya ngama na ya nkwaany na nturu na ya sinde vashekaa rembo valye shoonga efo umangyiny lwa Iruva.
42013030	Neeni manyiny, va numa vashevaa va mbee, na vambee vashevaa va numa.”
42013031	Nalyo saa ilya sheni kasheywa ni Vafarisayo vaangu. Vakammbia, “Kwipoo kuuke yaa kukai! Mashika Herode arie ikuwaa!”
42013032	Nawe kavavia, “Endevieny iparwe elyo, akakau shiifo nshantaa mimuyo mikasha na itana mashora eshiisa vandu inu na ndesi. Na nkonu yeto wa kararu nsheinutyony.
42013033	Indi kuti shilunge kyaaro kyakwa inu na ndesi na nrondo. Shamashika nkivaa nndu nkisuku narumatyo ando engyi kulaore ni kulya Yerusalemu-fo.”
42013034	“Yewe Yerusalemu! Yewe Yerusalemu! Kukee mwiwaa vakisuku na yewo varumwa kwafo kwaveera mawe! Ni keengyi sheekundye yuumbya vana vafo shaasa nguku ishyuumbya fivana ikasikya na maaru. Neeni mulakunde.
42013035	Llen-te mmba yeyo yaany mushereywaa ikee irama. Mmbo shamuvia, Mmushekishilolyaa-se-fo kutani kwafika kyeeri elyi musheambaa, ‘Kundearafumwa yeu asha arumwa ni Nndumi!’ “
42014001	Naasa kikava elyi aleanga na efo mmba kwa nsongoru wa Vafarisayo elyi nkonu wa Sabato nandelya-fo shoonga, nawo vakava vanreiyaany.
42014002	Nalyo akakau nndu alwee ndwari yeefumbisa malungo ansha nang'u asalalyi yoo usumanu nawe.
42014003	Yesu kapooka irera, kavia valya vakufunndye-mavavasyo veefo na Vafarisayo, kaamba, “A ndesa kwiiyo mumu weeshisa nndu nkonu yeu wa Sabato ao oode?”
42014004	Vakamalallya sau. Nawe kampaana kanshiisa kansama.
42014005	Kawuya kavavia, “A kunu kwany kwiifo nndu ndesa akooya nshungu wakwe au shau yakwe yammooloka irininy lya mura, nawe kara nalaangusya iyoomwa-fo swany, naakwa ni elyi lya nkonu wa Sabato?”
42014006	Nawo valeedimi irouwa kilya aamba.
42014007	Nawe keera valya vavaange kyaaso, elyi alolya shaasa vakusawuya marembo a mbee, kavavia,
42014008	“Kwavaangwa walyiny ni nndu nta kulakunde ikaa kirembo ekyo kya mbee-fo, kukooyaa kwiiyo nndu nniini akwiilanyi akee mmbaange.
42014009	Na ulya alemuvaanga nashekuvia, ‘Seiya yeu-te!’ Nalyo yewe kuti kukwiipoo kundekaa kirembo kya efo numa kwisukaa!
42014010	Indi kwavaangwa enda kundekaa kirembo kya efo numa, na yeto akuvaanga kasha nang'u nakuvie, ‘Mbuya-akwa serikya efo kya mbee!’ Llyo kushewonisaa nnduma, na valya mukeelya nawo shoonga velollye woose.
42014011	Shamashika wo nndu akwaallwa nniini we muni akaa nanyiiswa neeto akwaalla n-du we muni akaa naroswa.”
42014012	Naasa kavevia na ulya ambaanga, “Kwafika ikora shoonga yevaangya vandu ya ngama ao ya nkwaany nta kulashevaanga mbuya yeto tafo-da-fo nta vanavamau-da-fo, nta vaufyari lwafo-da-fo, nta vandu va nnyanu vakee masimba-da-fo, naambo nawo vakuvaange ikamba lyawo kive ni kileko vakutaa.
42014013	Indi kwafika ikora shoonga yevaangya vandu, vaanga vakiva na fisaya na yewo vakee miketekete, na yewo vafu miso.
42014014	Neewe llyo kushevaa nndu wa ngoma, kyimmba valatiri kindo kyekutaa mmbo kushetawaa yoo marukyony a yewo wa usumanu.”
42014015	Naasa elyi veefo valyaa shoonga, ulya umwi ammiita Yesu arera indo kammbia, “Ngoma nndu ashelyaa shoonga efo umanginy lwa Iruva!”
42014016	Na Yesu kammbia, “Kweefo nndu alekora shoonga shiingi tevaangya vandu, kavaanga veengyi.
42014017	Naasa kyeeri shoonga tilya tileya, karuma ishinga llya lyakwe, lyindevia valya vakee vaarye nrumi, kusheyeny fyoose fyammaa ideesyo.
42014018	Naasa vakapooka na nrwe umwi nsi iviira nrumi ilya. Ulya wa mbee kammbia, ‘Shammuura irema, na shakyi kuti shyeende ilyisengera. Shakutereva manya mmbo shammbiira nrumi ilya.’
42014019	Na ulya ungyi kaamba, ‘Na yeny shammuura nguleta teengya mapaleny araanu, shiifo shindeteesaa. Shakutereva manya mmbo shammbiira nrumi ilya.’
42014020	Na ulya ungyi kaamba, ‘Na yeny shammaalyika nka, nkyo kindo kyashiima isha.’
42014021	Ishinga llya lyikafika kyeny, lyikanderuuya nndumi ulya wakwe mbony tilya. Nalyo ulya muni kyeny karooywa ni ngoo, kavia ishinga llya lyakwe, ‘Iluya kundefika shieny niini na shieny ta efo muriny, kundeende valya vakiva na fisaya na vafu miso, na fitongororo vashe na kunu.’
42014022	Ishinga llya lyikasha lyikaamba, ‘Kyammeeva indo-da shaasa kwavavasya, indi kwasaa-u mwaanya.’
42014023	Nndumi ulya kavia ishinga llya lyakwe, ‘Enda kufike efo shia, na efo minyanuny, kundevaitika vashe yaanga na kunu mmba, mmba yakwa iishwe.
42014024	Mashika shamuvia, valya vakee vaarye nrumi nta umwi nnashelongwaa shoonga yakwa-fo.’ “
42014025	Naasa vandu vakeenda varyani nawe nkuka. Nawe kavaindukya kavavia,
42014026	“Kwakooya nndu akusheya na kwakwa kara nalasua ndeye na maye na nka na vana na vanavamaye na vamfwamaye, navesanda-u na muu wakwe muni, we nnyashiidimaa iva nndu wa kiloshyony kyakwa-fo.
42014027	Nndu kara nalakurika nsalaba wakwe muni nashilatye yoo numa, we nnyashiidimaa iva nndu wa kiloshyony kyakwa-fo.
42014028	A mmbo kwiifo nndu wa kunu kwany akunda itana nnara kara nalakaa mbele rembo neekeni efyo ashelekeiyaa-u namanyi kwakooya atiri fya iinutya mashora yoo?
42014029	Naambo nalakooye ammbika mawe a uvasha nalemwa imarisya. Nalyo vandu vallollyaa vapooke inseka woose,
42014030	veshambaa, ate nndu yeu alepooka itana mmba naleedimi imarisya.
42014031	A mmbo kwiifo nndu mangyi ndesa akwiipoo nandekwaananya na mangyi ingyi kya ikapana, kara nalakaa mbele rembo navike shila namanyi kwakooya ashiidimaa indekapana na ulya arye fiku makumi avii nawe muni kakooya arie fiku ikumi tupu?
42014032	Kwakooya kilavaa mmbo ashutaa varumi veerumya ulya ekee kikwaasha, nandevesa kyindo kyeetana kuwonike ufoo.
42014033	Naasany neeni ni kiwo-da, Wo nndu wa kunu kwany ara nalalakana na findo efyo atiri fyoose nnyashiidimaa iva nndu wa kiloshyony kyakwa-fo.”
42014034	Naasany mmbala nkindo kisha. Indi mmbala kwakooya wammba iturya a kindo uwuyaa iroliswa nakyo nkyokyi?
42014035	Mmbukivaa-se nta ivika sumbai iwaallwa kirashi-fo. Mmbo vasheweeraa efo poo. Yeto atiri maarwi eyaaranya navearanya.
42015001	Naasa vadedemi veefo vensheyaa woose na valyamari vashemwaaranya.
42015002	Na Vafarisayo vasasangyi na veelosha mavavaso vakarininda vakaamba, “Yeu mmbo awarya valyamari kalya nawo shoonga.”
42015003	Nawe kaveera kyaaso kaamba,
42015004	“Ndesa kunu kwany ni nndu ungau akooya atiri moonri iyana, kareta-u lyimwi, nawe nare nalatiiya alya makumi keenda na keenda kulya kasa nandevingya llya lyirekye kutani alyikooya?
42015005	Kammelyikooya nalyivike mevee-u etirwa ni nsia.
42015006	Kamfika kyeny kwakwe kandevaanga mbuya takwe na vandu va nnyanu vakwe, navavie kesangeny neeny mwiifuraa, mashika yoonri llya lyakwa lyeerekye ekakalyi shallyikooya!”
42015007	Na yeny shamuvia, “Efo iruveeu ni indo-da kukaa-fo nsia kya nndu llyamari umwi elyi aaluka, ngota kya vandu va usumanu iyana valatiri kimaruma kya yaaluka.”
42015008	“Ao ni nndu nka ungau eefo atiri shilingyi ikumi, kareta-u imwi, nawe nare nalaata kimwii na yaaiya mmba na iruuya na sina kutani aikooya?
42015009	Kammeikooya mmbo andevangaa vaka vambuya na va nnyanu navavie kyesangeny neeny mwiifuraa mashika shilingyi ilya yakwa sheeretye akakai shammeeikooya.
42015010	Na yeny shamuvia, ni indo-da kukaa-fo nsia efo kwa vasu va iruveeu kya nndu llyamari umwi elyi aaluka.”
42015011	Kawuya kaamba, “Kweefo nndu etiri vana vakwe vavii va womi.
42015012	Na ulya mwanawo wa nndu kavia ndeye shiniinga kyenga kya masaa yoo eefo, ekyo kikwaani neeny. Nalyo kavaavya umasi llwa lwiiyo.
42015013	Nalyo mwana ulya mwanawo wa nndu kavera mikonu myaangu. Kaumbya findo filya fyoose ando amwi. Kasama naambo nandekaa uruka lwa kwaasha. Nafo kanyanyatya-fo masaa alya akwe esindi na vandu va ngula.
42015014	Naasa elyi ammaa findo fyoose, uruka llwa lukawoywa nshaa shiniini nnu. Nawe muni kapooka ifikyo mfindo.
42015015	Nalyo kawara shia kandekunanavya na muni kyeny umwi wa uruka llwa. Nawe kanruma efo mareminy akwe, nandeisa-fo nguve.
42015016	Nalyo kava alangany makanda alya alyiwaa nnguve tilya, kulakae-fo nta nndu anniinga kindo.
42015017	Naasa kakwiindukya we muni kaamba, ‘Varundi vakee efo veekya kwa nde-yaakwa vafye indo, mmbo vatiri fyeelya fiingyi filasiaa. Neeny shatana shafiiya nshaa kunu!’
42015018	A shikwipoo shindefika kwa nde-yaakwa shimmbie, ‘Woi nde, mmbo shilelyamara kya efo iruveeu na yoo usanguny lwafo!
42015019	Nshikisumani-se ivaangwa ni mwana wafo-fo. Shaallwa shive umwi wa varundi vafo.’
42015020	Nalyo kakwipoo keenda kulya kwa ndeye. Elyi akee kwaasha ndeye kallollya, kavavyo mmuu, keenda eerishaa, kallingilya singony kammiminda.”
42015021	“Naasa mwana ulya kammbia, ‘Woi nde mmbo shilelyamara kya efo iruveeu na yoo usanguny lwafo! Nshikisumani-se nta ivaangwa mwana wafo-fo!’
42015022	Naasa ndeye kavia mashinga alya akwe, ‘Angusyeny mundeende soori ya wuuru mumbike na nrashi efo wokony, na fyaaru.
42015023	Muvendeende na ngashe ya shau ikee shivanri mwiishishe. Neese ndifony lulye lukese!
42015024	Kimmba mwana yeu wakwa efiiye kawuya iruka. Erekye kawuya ilollyo.’ Nalyo vakapooka indekesa.”
42015025	Naasa mwana ulya vavaye wa nndu kakooya akee ireminy. Nalyo elyi eefo ashaafukyaa kyeny keeta kwiireraa finanda na ufina.
42015026	Nalyo kavaanga umwi wa mashinga alya kansununda nammbie kindo ekyo kiifo nkyokyi?
42015027	Nawe kammbia, “Ni mwanamau ansha. Na ndoo kanshishya ngashe ilya shivanri, kimmba awuya immbwarya akee na muu.
42015028	Naasa kafulukwa nta nalakunde yaanga na mmba. Naasa ndeye kasomuka na poo kandellelemba.”
42015029	Nawe kavia ndeye, “Lla-te yeny shileva mwikurundya myaaka miingyi indo nta ivavaso lyafo lyimwi shilalyiimbwe. Neewe nta kulakunde ishiniinga nta ngurana ya mburu shifure ando amwi na mbuya takwa.
42015030	Indi mwana yeto wafo alemaa masaa afo moose asangyi na vaka va shia, kwallollya ashe we kwanshishya ngashe shivanri.”
42015031	Nawe kammbia, “Mwana wakwa, mmbo kusindi neeny fyeeri fyoose, na fyoose fikee fyakwa fikaveva fyafo.
42015032	Kya indi yese mmbo lwalollya kuti lufure na ilooka kimmba mwanamau yeu mmbo efiiye kawuya iruka, mmbo eerekye kawuya ilollyo.”
42016001	Naasa kavevia-se valya vakiloshyony vakwe, “Kweefo nndu nsuri eetiri nngari mwikallya findo fyakwe. Nawe kashekumbwa kwakwe mmbo ennyanyata findo filya fyakwe.
42016002	Kammbaanga kammbia, ‘Nto mbony kyi shaita tafo? Shekennya findo efyo kukalyaa-te! Mashika nkukyiidimaa-se iva nngari-fo!’
42016003	Nawe kakusara efo nriminy, ‘A mmbo ntanaa inda elyi nndumi wakwa ashuutaa kunu ungariny? Irema nshishiidimaa-fo, na yeererya vandu mmbo lyisheengye usutu.
42016004	Akakakyo shammanya ndesa shitanaa elyi nsheutwaa kunu ungariny, naambo vashiwarye efo kyeny kwawo.’
42016005	Naasa, kandevaanga vandu vatiri siye ta nndumi ulya wakwe kwi umwi umwi. Kavia ulya wa mbee, ‘A yewe siye ya nndumi wakwa kutiri ifye inda?’
42016006	Nawe kaamba, ‘Ni nakori iyana ta mafura.’ Kammbia, ‘Warya barua yafo ya siye kukee rembo kureiye na ngeta makumi nave araanu.’
42016007	Kawuya kavia ulya ungyi, ‘A yewe siye kutiri ifye inda?’ Nawe kaamba, ‘Ni mindi iyana ya nganu!’ Kammbia, ‘Warya barua yafo ya siye kureiye makumi nave nyanya.’ “
42016008	“Naasa nndumi ulya karumisha nngari ulya llembi. Shamashika elyi aletana kya urango. Kimmba vana va ulana yelu shaasa valyimyana na woofyari lwawo, mmbo vava varango-rango vakeerya vana va sa.”
42016009	Na yeny shamuvia, “Masaa yaa a ulembi kuwonyiny nang'u mbuya, na elyi mukooyaa asya naambo vamuwarye efo kwawo.
42016010	Nndu akee nsaari ikallya yekyo kidu deny, mmbo ashevaa nsaari ikallya na yekyo kyiniini. Na nndu aengye mbai kya ekyo kidu deny, mmbo ashendaa mbai na kya ekyo kiniini. Na nndu nalakee nsaari ikallya ekyo kidu deny, nta nnashevaa nsaari ikallya ekyo kiniini-fo.
42016011	Naasa kwakooya kulaore muleva vasaari ikallya masaa yaa a ulembi a mmbi ashemuningaa ekyo kyikee kyany muveni?
42016012	Na kwakooya kulaore muleva vasaari ikallya findo fya vengyi a mmbi ashemuniingaa ekyo kivaa kyany muveni?
42016013	Nta nkwiifo nsoro wa poo kwa nndu ashiidimaa irundya vanndumi vavii-fo. Kungyi ashesuaa yeto umwi nakunde yeto ungyi, ao kungyi ashekulumbaa yeto umwi namini yeto wa kavii. Nta mmushiidimaa irundya Iruva musande irundya na masaa-fo.”
42016014	Naasa Vafarisayo vakaita ekyo kyoose aamba, nawo ni vandu vaafu va fesa, nalyo vakamwiipoiyo mmbwa.
42016015	Nalyo kavavia, “Yeni mukee vandu vekwallwa va usumanu muveni efo fisanguny fya vandu. Indi Iruva mmbo amwiishi mirima yaany! Mashika yekyo kirose kunu vanduny mmbo kyava usutu efo usanguny lwa Iruva.
42016016	Uvavaso na vakisuku veifo veereraa kutani Yohane asha. Indi kipookya yoo ni Nrumi ya Nsia iifo ishaambawaa ya umangyi lwa Iruva, na wo nndu kapara nafo.
42016017	Indi ngina na ulana nkyaangu firumake ngota mbekye imwi ya uvavaso ishaalashikaa.
42016018	Na wo nndu allakana na nka wakwe kaalyika ungyi, mmbo atana kya utuusi. Na yeto aalyika nka wa nndu allakana nawe mmbo avetana kindo kya utuusi.”
42016019	“Naasa kweefo nndu isimba ekee mwiraa soori ta ki-mangyi ngata shimamiri. Kava mwiisinda alyaa usuri wo nkonu kikava kyeekoora.
42016020	Naasa kukavekaa-fo na nndu nkiva eevaangwaa Lasaro akee mmbike yoo mwaangony kwakwe atirwa mfishavere.
42016021	Nawe mmbo elangye iwuura fipereshu fya fyeelya fiwaa fyuuka efo meseny a nndu ulya nsuri. Na fite fikasha fikakomba fishavere filya fyakwe.
42016022	Naasa nndu ulya nkiva kafwa, kasha iipowa ni vasu va iruveeu, vakanrwaa ng'undeny ta Abrahamu. Na isimba llya lyikavefwa lyikanderikwa.
42016023	Naasa kulya kwa vafu kainwa miso ekee uvavyony kalollya Abrahamu ekee kwaasha na Lasaro ekee ng'undeny takwe.
42016024	Kaonisa unyanga kaamba, ‘Woi Nde Abrahamu shisarya ukiva lwakwa-dwa, kurumi Lasaro nandekapa kisangu kya nni wakwe mureny nashefweera ulumi elu lwakwa; shamashika shikeevavyo nnu kunu kipalapaleny kya muro yeu.’
42016025	Abrahamu kaamba, ‘Mwana-kwa kummbwa mmbo kulewarya mesha alya ekumaye llya meendi kweesindi na muu. Na Lasaro kyakwe kawonisa fya ukiva. Kya indi we ulaalu eefo aviiryoony muu yaa, na yewe kwaliliswany.
42016026	Na kyingyi ngota ekyo, mmbo kuraukye kukatira waanga uniini efo nnang'ani kavii yaany na yese, na yewo vakunndye yuuka kunu kweru vanderuuka vafike kwany, nta valashiidimaa, nta yuuka efo kwany vafike kweru.’
42016027	Naasa kammbia, ‘Kyimmba ni indo, nde, shakutereva kundenruma efo kyeny kwa nde wakwa.
42016028	Mashika shitiri-fo vanavama varaanu, nawe nandevasununndya, valashe ifika kunu uvavyony sheeny.’
42016029	Abrahamu kaamba, ‘Mmbo vatiri Mose na valya veauya fisuku kuti vavaaranyi wo.’
42016030	Nawe kaamba, ‘Ode nde Abrahamu. Indi kwakooya nndu auka kunu kwa vafu kandefika kwawo, llyo vashekuryaa.’
42016031	Nawe kammbia, ‘Vakanra valaaranya nta Mose nta valya veauya fisuku, naakwa nndu aruka auka kwa vafu mmbasheindutwaa-fo.’ “
42017001	Naasa kavevia-se valya vakiloshyony vakwe, “Nkivaa misindara ire ilasha-fo; indi nndu yeto misindara ishaa yeendwa mmbwe, oshiny lwakwe!
42017002	Mmbo kyeesumani nafingyo isewe efo singony nandeerwa efo yeeveny, ngota yeengye yewo vafwafwa nsindara naakwa ni yeto umwi waawo.
42017003	Kwiiseny muveni-te! Kwakooya mwanamau alyamara nrerye na kwakooya arumbuya mfwaaye!
42017004	Na kwakooya akulyamarya matorito mfungare nkonu umwi-da kakuwuiya kaamba, ‘Shanrumbuya!’ Neewe kyevemfwaaye-da!”
42017005	Nalyo varumi valya vakavia Nndumi, “Lweengerye kyikusiryo kyeru!”
42017006	Naasa Nndumi kaamba, “Kukooye mwetiri kyikusiryo kifye sha mbekye ya haradali, mmbo mweeviaa nri yeu wa nkuu iluka kweende efo yeeveny, nato wemwirikyaa.”
42017007	“A nndu wa kunu kwany ni ungau akoyaa atiri ishinga lyiremaa na ng'umbe, ao yiisa findo, kakooya lyasha na kyeny lyuuka ireminy, nawe nalyivie, ‘Angusya isha kukaa rembo, kulye shoonga!’
42017008	Nshi indo-fo! Mmbo alyiviaa, ‘Songosya shoonga nshelya nkwaany, kusheny kukwiinive kushifurukanyi shitani shalya na ina. Shammaa llyony neewe kushekulyiiyaa na ina.’
42017009	A mmbo mwaamba asheviaa ishinga elyo aika, elyi lyatana shaasa lyikee ivavasye?
42017010	Neeni ni kiwo-da, Kwakooya mwantana fyoose mukee vavavasye, ambeny lukee mashinga a mweelu! Mmbo lwatana efyo tupu lweevavasyo lufitani.”
42017011	Nalyo kikava elyi arie kyaaro kya yeenda Yerusalemu, nawe muni eefo erumbwaa kulya Samaria kufiitani na Galilaya.
42017012	Elyi afika yaafukya kundo kwa muri, kakwaanannya na vandu ikumi vatirwa ni ivave.
42017013	Vakoonisa ngyunyanga veshambaa, “Woi Yesu woi Nndumi weeru! Lulyillye ukiva lweru!”
42017014	Nawe kavavia, “Kweengyeny mundekoora efo kwa vakohani!” Naasa veefo vasheendaa vakeeremuka.
42017015	Naasa ulya umwi eekilolya ammishia, kawuya kwa Yesu eng'anisaa Iruva na unyanga uniini.
42017016	Kashekweera yoo marendeny a Yesu, kamwaana, nawe ni nndu wa kulya Samaria.
42017017	Nalyo Yesu karouwa kaamba, “A vandu veremuka nshi ikumi? A valya keenda valla kwi?
42017018	A ndesa nkwawonika-u awuya isheetikisa Iruva, kulaore ni nndu yeu nawe kaveva muny?”
42017019	Naasa kambia, “Kwankusirya-u indo nkyo kyakukira!”
42017020	Naasa Vafarisayo vakavesa Yesu, “A ni indii umangyi lwa Iruva lusheshaa?” Nawe karouwa, “Isha lya umangi lwa Iruva llyivaa isununda-fo!
42017021	Nta llushambawaa, akakalu kunu! Ao akakalo kulya-fo. Mashika lleny-te, umangyi lwa Iruva ni efo nnang'ani yaany lukai!”
42017022	Naasa kavia valya vakiloshyony, “Kukaa kushe fyeeri elyi mushelangaa ilollya mikonu yeyo ya Mwana yeto wa nndu, nta umwi tupu mulaulolyaa.
42017023	Nalyo vandu vashemuviaa, Ekakau kunu! Ekakato efo! Neeni nta muleende-fo nta mularishe nafo-fo!
42017024	Mashika shaasa ukova lushakaa paa luuka marayony a ngina taari yei lukafika marayony a ngina taari yei ingyi lwivevaa paa, na Mwana yeto wa nndu ni indo ashevaa elyi kufikaa nkonu yeto wakwe.
42017025	Indi kindo kyikee kirummbwe kishesongwaa immbonisa ni indeliswa ukiva wiingyi na iminwa ni vandu va irika elyi.
42017026	Na shaasa kileva fyeeri filya fya Noe ni indo kishendaa elyi kufikaa fyeeri efyo fya Mwana yeto wa nndu.
42017027	Mmbo valeva veelya na ina na yaalyika na yaalyikwa kutani kwafika nkonu ulya Noe aleanga na efo isandukuny llya iniini. Nalyo yeeve ilya ikasha ikavarumata woose.
42017028	Nakyo kyikafwanana na kyilya kileutika fyeeri filya fya Loti. Mmbo veefo vellyaa na ina na yuura na ikumba na ivaakya na itana mmba tawo.
42017029	Naasa nkonu ulya Loti alekwiipoo kulya Sodoma, kukooloka mbua ya muro na kibiriti yuuka na efo iruveeu ikavakomba kombi.
42017030	Na elyi kufikaa nkonu yeto Mwana yeto wa nndu ashefumaa nato paa, ni indo-da kishendaa.
42017031	Nkonu yeto nndu akooyaa akee efo mmbeu na fiiya fyakwe fikee efo mmba, nta nalaoloke-fo nandefipoo-fo. Na nndu akooyaa akee ireminy ni kiwo-da nalawuye na numa.
42017032	Kyekummbweny nka ulya wa Loti.
42017033	Nndu katambalya ikyira muu wakwe, mmbo asheuretaa. Na nndu kakuretya, mmbwe akooyaa ikaa nato.
42017034	Mmbo shamuvia, vandu vavii vakooyaa valele kitareny kimwi. Yeto umwi awarywaa, na yeto ungyi narewa-u.
42017035	Kuvekaa-fo na vaka vavii vakee ando amwi vesaa nswa. Yeto umwi awarywaa na yeto ungyi narewa-u. [
42017036	Vandu vavii vakooya vakee ireminy, nawo yeto umwi awarywaa na yeto ungyi narewa-u.]”
42017037	Nawo vakarouwa vakaamba, “A nkwi, Nndumi?” Nawe kaamba, “Kundo kuwoye nnying'a na mamutony mfo kundo ashekuumbyaa.”
42018001	Naasa Yesu kaveera kyaaso kyeevafunda kuti vave vetereva Iruva fyeeri fyoose nta valashelemwa.
42018002	Kaamba, “Kweefo nndu mwiirumbwa myaandu ekee muriny mmbe, kava nndu naleereiye Iruva nta nalasarye nndu.
42018003	Naasa efo muriny ulya kukavekaa-fo nka wa ding'u. Nawe kativa-tiva efo kwakwe kaamba, ‘Shirumbuya mwaandu wakwa nisha kwashiauwa nkiduva wakwa.’
42018004	Nawe kava mwiilema-da ando a mikonu myaashaa. Elyi lyeefurummya karera efo nriminy, ‘Na kyikava shileereiye Iruva na shilasarye nta nndu,
42018005	indi nka yeu wa ding'u elyi ashitivila indo, ra shinrumbuye mwaandu wakwe kya songosiny naambo nalashaatare nnu.’ “
42018006	Kyasia Nndumi kaamba, “Aranyiny-te kindo mwiirumbwa myaandu yeto wa kiila aleamba.
42018007	Iruva mmbo mwaamba we asheraa nalarumbuya yewo asawuye myaandu yaawo kya songosiny, nawo veefo vamfuyaa kio na nsanyiny, nawe navatevese tupu?
42018008	Shamuvia mmbo ashevarumbuyaa myaandu yaawo kya songosiny uviny. Indi Mwana yeto wa nndu elyi asheshaa a ndesa ashewonisaa vandu vakusirye-u kunu ulaniny?”
42018009	Kavavia kyaaso ekyi, “Kwiifo vandu vakusarye wo veni mmbo vakee va usumanu vakamina vengyi.
42018010	Mmbo kweifo vandu vavii valeenda na mmba ya Iruva. Ulya umwi ni mfarisayo, na ulya ungyi ni n-dedemi.
42018011	Naasa Mfarisayo ulya kasalala-u, karera efo nrimin eetereva Iruva, kaamba, ‘Woi Iruva shakwaana elyi yeny shilakee sha vandu vengyi shilakee sha vasoki ao valembi, ao sha vandu vetuusa, shilakee nta sha n-dedemi yeu.
42018012	Ando a mfungare umwi shava mwikootoya kavii, na findo shitiri fyoose kilya kya ikumi ikumi shakivika kya ukamba lwa Iruva.’
42018013	Na n-dedemi ulya kasalala kwaasha nalakare nta iinuya miso kya efo uuwe iruvee-u, kakukapa-kapa mbafu kaamba, ‘Woi Iruva shifwaaya yeny shikee nndu llyamari.’
42018014	Na yeny shamuvia, nndu yeto mmbo aleenda na kyeny eetiri usumanu ngota ulya. Mashika yeto akwaallwa nniini we muni mmbo akaa nanyiiswa, na yeto akunyiisa mmbo akaa nang'aniswa.”
42018015	Naasa vakamweenngye vana vadu naambo naveekerye maako. Valya vakiloshyony vakavakyeemya.
42018016	Naasa Yesu kavavaanga vakusheye na kwakwe. Kaamba, “Reny fivana efyo fikusheye na kwakwa, nta mulafiimi! Mashika yewo va ngata yaawo mmbo umangyi lwa Iruva lwava lwawo.
42018017	Nkya dede shamuvia, kwakooya kulaore nndu awarya umangyi lwa Iruva ekee wa ngata ya fivana yefi, nnyakooya yaanga-fo-fo.”
42018018	Nalyo nndu nsongoru umwi kammbesa, “Ale llosha nsha, a shatana inda shiwonise ding'u ya muu wa llung'anu?”
42018019	Naasa Yesu kammbia, “Nkyiki kwashivaangya nsha? Nkwiifo akee nsha kuuta Iruva muni-fo.”
42018020	Mmbo kwiishi mavavasyo a Iruva, “Kulatuuse, nta kulawae, nta kulaive, nta kulafingye uroo kindo kya wongo. Indya ndoo na mau.”
42018021	Nawe kammbia, “Efyo mmbo shilevefiringa fyoose uka elyo shekee n-du.”
42018022	Naasa Nndumi ekiita indo kammbia, “Ni kimwi kiifo kuturye. Endekumba fyoose kutiri, kundeavya vakiva. Neewe llyo kushekuwonisyaa masaa efo iruveeu. Kwammaa kusheny kushilatye!”
42018023	Naasa ammiita indo kasokywa mfyoova deny, kimmba eetiri masaa meengyi nnu.
42018024	Naasa Yesu eekilolya indo, kaamba, “A paa ndesa kyava kyuumu-dwa kya vandu yewo vatiri masaa vakooye yaanga na efo umanginy lwa Iruva!
42018025	Mmbo kyava kyaangu ngamula iire neefo mmbweny ya sindano, ngota nndu isimba yaanga neefo umanginy lwa Iruva.”
42018026	Naasa valya veeta vakaamba, “Kwakooya ni indo, a nndu ashekooyaa ikirwa ni ungau?”
42018027	Nawe kaamba, “Ekyo kyara kilaidimika kwa vandu, mmbo kyaidimika efo kwa Iruva.”
42018028	Naasa Petro kaamba, “Lla-te yese mmbo lureeye findo fyeru lukasha ikulatya.”
42018029	Nawe kavavia, “Nkya dede shamuvia, nkwiifo nndu anra naakwa ni mmba, naakwa ni nka, naakwa ni vanavamaye, naakwa ni ndeye, na maye, naakwa ni vana, kwakooya ni kimaruma kya umangyi lwa Iruva,
42018030	nare nalaniingwa eviiryoo fingyi fiingyi ando a kilya kimwi na kya efi fya ulaalu; na efo ulaniny elo lwishaa nawarye muu wa llung'anu.”
42018031	Naasa kaumbya valya ikumi na vavii alya ando akai, vakee kyaanya kyawo. Kavavia, “Manyiny lwiifo lushendaa irwa na kulya Yerusalemu, na mbony tilya tikee shireiye ni valya veauya fisuku kya Mwana yeto wa nndu llyo tishiinukya-u indo toose.
42018032	Mashika asherambikywaa efo maakony a vandu va masanga, naveteendwa, naveinyalwa, navemishyo minyiiri.
42018033	Na elyi numa vapooke inkapa na ngova, vambwae-ny. Na elyi lya nkonu wa kararu asherukaany.” "
42018034	Nawo elyi avavia indo valamanyi nta kinnywa, kindo ekyo kikava sheelyi vankisurumwa, nta valamanyi kilya kyaambawa-u.
42018035	Kyasia kikava elyi ee-fo ashaafukyaa Yeriko kwee-fo nndu mfu miso akee rembo yoo mbai ya shia asheereryaa vandu.
42018036	Keeta vandu veshiraa-u nkuka, kavesa kindo kiifo.
42018037	Vakammbia, " “Ni Yesu wa kulya Nasareti ee-fo ashiiraa-u.”
42018038	Nawe kafua nnu kaamba, “Woi Yesu kukee mwana wa Davidi, shisarya ukiva lwakwa!”
42018039	Valya vasongoye vakankyeemya namalalye. Nawe keengera ifua kilanya, “Woi mwana wa Davidi, shisarya ukiva lwakwa!”
42018040	Naasa Yesu kairisha, kavavasya neendwa na alya akai. Afika kufii kammbesa,
42018041	A mmbo kwakunda shikutannyi inda? Nawe kammbia, “Nndumi naambo shimanyi ilola.”
42018042	Yesu kammbia, “Idima ilolany! Kwankusirya-u indo nkyo kyakushiisa.”
42018043	Nalyo yeni kaidima ilola. Kallatya eshaarafumaa Iruva. Na vandu valya vaiyo valolya indo, vakavikya Iruva nnduma.
42019001	Na elyi amfika kulya Yeriko eefo ashiraa-u,
42019002	nalyo akakau nndu avangwaa irina lyakwe ni Sakayo. Nawe ekee nniini wa vadedemi kaveva na nndu isimba.
42019003	Naasa karuuya mwaanya wa ilollya Yesu namanyi mmbwa ngata kyi nalaidimi mashika a mamwiingyi ulya wa vandu, kimmba akee nndu wa yuumba ifii.
42019004	Nalyo karisha na mbee, kasaama nriny wa nkuu, naambo nallolye. Mashika nnyo shia ashiraa.
42019005	Nalyo elyi Yesu afika-u kalola efo uuwe, kammbia, “Sakayo, oloka-fo uviny. Mashika yeny shalollya kuti shive muny wafo inu.”
42019006	Nawe kaangusya yooloka-fo, kammbwarya efo kyeny kwakwe efuraa.
42019007	Na llya vandu valelolya kive indo vakarininda woose, vakaamba, “Mmbo angaa neefo mmba kwa nndu llyamari nandekwiimurisa-fo.”
42019008	Naasa Sakayo kashesalala yoo mbee ya Nndumi kammbia, “Lla-te Nndumi findo shitiri nshaavaa kavii, kyenga shikininge vakiva. Na kwakooya shilensoka nndu kindo nshembiryaa kaana.”
42019009	Naasa Yesu kambia, “Kyeny eka kammbona ukiro inu, kimmba neewe-da ni mwana wa Abrahamu.
42019010	Mashika Mwana yeto wa nndu mmbo asheye iruuya ekyo kirekye nakikire.”
42019011	Naasa veefo veshaaranyaa mbony yeto, nawe kalungya-u kaveera kyaaso. Nyelyi eefo ashaafukyaa Yerusalemu nawo veeshi kulakooye umangyi lwa Iruva lwiifo lufumaa paa na lyimwi.
42019012	Naasa kaamba, “Kweefo nndu wa mmba ya mangyi aleipoo kyaaro kya uruka lwa kwaasha, nandetira-fo umangyi nawuyeny.
42019013	Naasa kavaanga mashinga alya akwe ikumi, kavaniingya fesa ta ikapa mbusha. Kavavia, ‘Endekapeny nato mbusha shitani shawuya.’
42019014	Naasa vandu va uruka llwa lwakwe muni vensuuye. Vakaruma varumi veellatya numa vandeamba, ‘Llukundye kutire umangyi kulwiitorye yese-fo!’
42019015	Nalyo kikava elyi antira umangyi ammbuya na kyeny, kaamba kundevaangwa mashinga alya alevaniingya fesa tilya naambo namanyi wo nndu mbusha alewonisa.
42019016	Nalyo ulya wa mbee kasha nang'u, kaamba, ‘Nndumi iyana llya lyafo lya fesa lyileende mbusha ya mayana ikumi.’
42019017	Nawe kammbia, ‘Eeka ishinga isha, mmbo kweetiri fyaangu kwavefikallya na usaari. Tiraany ushilyi lwa iitorya miri ikumi!’
42019018	Nalyo ulya wa kavii kasha nang'u kaamba, ‘Nndumi iyana lyafo lya fesa lyileende mbusha ya mayana araanu.’
42019019	Naasa na yeu-da kavemmbia, ‘Neewe vaany mwiitori wa miri iraanu!’ “
42019020	“Nalyo ulya ungyi kasha kaamba, ‘Nndumi iyana llya lyafo lya fesa akakalyi shilelyifingya kiraminy shalyisuruma.
42019021	Mashika shilekwiryaa kimmba yewe ni nndu nnyuku. Mmbo koondwa kundo kulaarye. Kwaveilula kundo kulasuye mbeu.’
42019022	Nawe kammbia, ‘Yewe ishinga yeesi! Ekyo kyauka kaniny kafo nkyo nkutyaa nakyo uvingo lwafo. Elyi kweeshi yeny ni nndu nnyuku shoondwa kundo shilaarye, shaveilula kundo shilasuye mbeu.
42019023	A kimaruma kwara kulanderwaa fesa ilya yakwa efo kwa vandu vekapa mbusha na fesa ta vandu nkyikyi? Neeny elyi sheshaa llyo sheewaryaa kimwi na ulyimi lwa vayo?’
42019024	Nalyo kavia valya vasalali yoo kufii, ‘Nsokeny iyana elyo lyakwe lya fesa muniingye yeto atiri mayana ikumi.’
42019025	Nawo vakammbia, ‘Nndumi, mmbo atiri mayana ikumi-te!’
42019026	Neeny shamuvia, ‘Wo nndu atiri kindo mmbo aniingwaa na fingi. Na yeto nalatiri mmbo asokwaa na kilya atiri.
42019027	Indi vakiduva valya vakwa valya valakundye shivikwa mangyi mwivashilya, endeveendeny na yaa muvarengetye si shiilolye!’ “
42019028	Nalyo elyi ammaa irera indo keera na mbee asheendaa irwa na kulya Yerusalemu.
42019029	Nalyo kikava elyi aafukya kulya Betifage na Betania kulya ifumbuny lya miri ya mafura, nalyo karuma vandu vakiloshyony vavii.
42019030	Kaamba, “Endeny efo muriny usumani na yaa lukai. Mukafika-fo mushekooyaa ngashe ya nshungu ikee shifingye ando nayo ilandesaamwa ni nndu. Iporomweny musheengye.
42019031	Na kwakooya nndu amuvesa, nnyeeki mwaiporomwa mmbo mushambaa ni Nndumi aikundye!”
42019032	Naasa valya varumwa vakakweengya vakavekooya indo-da shaasa avavia.
42019033	Naasa elyi veefo veporomwaa ngashe ilya veni valya va vayo vakavavia, “Nkyiki elyi mwaporomwa ngashe yei ya nshungu?”
42019034	Nawo vakaamba, “Ni Nndumi aikundye-te!”
42019035	Nalyo vakayeengye Yesu. Vakawuya vakaala soori tawo ta yeerya efo mungony wa vayo, vakasaamisa-u Yesu.
42019036	Naasa eefo ashendaa nawo vakaala soori tawo ta yeerya efo shia.
42019037	Naasa elyi amfika alya kufii na yoolokyony lya ifumbu llya lya miri ya mafura, nalyo mamwiingyia valya vakiloshyony kyakwe vakapooka iitikisa Iruva na unyanga uniini velookaa, kimaruma kya findo filya fya wiidimi valolye fyoose.
42019038	Vakaamba, “Kundearafumwa yeu asha akee mangyi arumwa ni Nndumi! Efo iruvee-u kuvaa na ufoo na efo kukee uuwe ya findo fyoose kukatira tikisi!”
42019039	Nalyo Vafarisayo vaangu vakee efo nnang'ani ya mamwiingyi ulya wa vandu, vakambia, “Llosha kyeemya vandu yeva vakiloshyony kyafo-te!”
42019040	Nawe kaallwa kaamba, “Kwakooya wo vamalalya ni mawe yaa ashekapaa kyoorongye.”
42019041	Na elyi eefo ashaafukyaa-fo kalola muri ulya kaudonisya misoru.
42019042	Kaamba, “A nkyema kuveishi na yewe kindo kyeekweengyee ufoo naakwa ni nkonu yeu wa inu! Indi kwankisurumwa kulashekilolyaa-se ulaalu-fo.
42019043	Mashika kukaa kushe kyeeri kikuwoyaa tiny elyi misa ashekuringityaa sha isimamba riti vakuraye deny vakushingilye taari toose.
42019044	Nawo vakuwunduye si vakusande na vana vafo va efo nnang'ani yafo, nta mmbasheraa-u iwe lyikweekyerye iwe uroye wa vayo-fo, kimmba kwanra kulamanya kyeeri kyafo kya isengerwa.”
42019045	Nawe keera neefo poo ya mmba ya Iruva kaanta-fo valya veefo veekumbaa findo.
42019046	Kavavia, “Mmbo kyikee kireiye kyeamba, ‘Mmba yakwa kuti ive mmba yeeterevya.’ Lyo yeni mukawuya iyaallwa mbanga ya veala shia.”
42019047	Naasa kava mwiilosha efo mmba ya Iruva wo nkonu. Na vakohani valya vaniini vakasanga na veelosha mavavaso vakasia mwaanya weemmamita, na vandu valya vasongoru va uruka ni kiwo-da.
42019048	Nawo nta valaoni kyeetana mashika mamwiingyi moose wa vandu mmbo weeriani nawe vemwaaranyaa.
42020001	Naasa nkonu umwi elyi eefo aloshaa vandu efo mmba ya Iruva na iwoongoya Nrumi ya Nsia, nalyo vakohani vaniini vakasha nang'u tiny na vaarya va fitabu vasasangyi na masiingo a vandu.
42020002	Vakarera nawe vakaamba, “Elyi kwatana indo mmbo kutiri muumu wa ngata ingai? Na nndu yeto akuvikye muumu yeto mmbi?”
42020003	Naasa kaalwa kavavia, “Ra neeny shimuvese neeni mushirouwe!
42020004	Ubatiso lwa Yohane luukye kwi? Ni efo iruveeu, ao ni kunu vanduny ndesa?”
42020005	Naasa vakakusara-sara kikwawo, vakaamba, “Kwakooya lwaamba ni iruveeu luukye, mmbo ashambaa kikavaany inda elyi mulamwiirikye?”
42020006	Indi kwakooya lwaamba nkunu vanduny luukye, ekakayo mburwa yei ya vandu shoose ishelweeraa mawe, mashika elyi veeshi na nshushwa Yohane mmbo akee nndu nkisuku.
42020007	Nalyo vakarouwa, “Llwamanya kundo luukye-fo.”
42020008	Na Yesu kavavia, “Nta yeny nshimuviaa mumu shatana nato indo mmbo ukee wa ngata ingai-fo.”
42020009	Naasa kapooka irera na vandu kaveera kyaaso ekyi, “Kweefo nndu aleronga nnda wakwe wa misabibu. Kauningya varemi wikee wa waara, keenda kyaaro kya kyeeri kyaasha.
42020010	Neelyi kyeeri kya vayo kyamfika karuma ishinga kulya kwa varemi valya vanniinge waavi lwakwe lwa fimu efyo fya misabibu. Naasa varemi valya vakamwiila vakammbiira ruu.
42020011	Nalyo keengera iruma ishinga lyingyi. Nalyo-da vakavelyiila na ilyipira. Vakalyiviira ruu.
42020012	Nalyo keengera iruma wa kararu. Nawe-da vakankapa mariinga vakampurusa neefo shia.
42020013	Naasa muni nnda ulya wa misabibu kaamba, ‘A mmbo shitanaa inda? Mmbo nshevarumyaa mwana nkunde wakwa. Kulakooye we vashenreremyaa.’
42020014	Naasa varemi valya veekilolya ashe vakaumburana wo veni na veni, vakaamba, ‘Akakato muni ding'u! Ndifonte lumbwae ding'u yeyo ive yeeru luveni!’
42020015	Nalyo vakankunnya neefo kipoo ya nnda ulya, vakambwaa, ‘A muni nnda ulya wa misabibu mmbo ashevatanyaa inda?
42020016	Mmbo asheshaa nasherumata varemi valya na nnda ulya wa misabibu asheningyaa vandu vengyi.’ Naasa elyi veeta indo vakaamba, ‘Nta kilave indo-fo!’ “
42020017	Naasa kavavikya miso swaa kavavia, “A kyavaany inda elyi kilereiyo kyeaamba, Iwe elyo vetana mmba valelyilema, llyo lyileva iwe lya ndumbeny.”
42020018	“Wo nndu awoya iwe elyo afika-fikaa. Na yeto lyammboya lyishensa-saa.” "
42020019	Nalyo veelosha mavavaso valya vakasanga na vakohani vaniini vakasia mwaanya weentira kyeeri kyilya kyeni, vakawuya iiryaa ironda llya lya vandu lyiiyo mashika elyi valemanya mmbo aleera kyaaso kyilya kyeevaronga wo.
42020020	Nalyo vakava vanreiyaa vakaruma vellaa vakunang'arye sheelyi vakee vandu vesha, vandenreiya na ekyo areraa, vawonise kindo naambo vedimi indenrambikya efo maakony a Serikali na mwiitori wa uruka, mmbwe nshilyi wa Kaisari.
42020021	Nawo vakashemmbesa vakaamba, " “Ale llosha! Lwiishi mmbo kukee nndu mwiirera na ilosha kisumani kulalolaa nta fisangu fya vandu. Mmbo kwafunda shia ya Iruva kyikee kya dede.
42020022	A lukataa usanu lwa Kaisari ni kindo kisumani ndesa ao ode?”
42020023	Nawe kaitumuso ntambo wawo, kavavia,
42020024	“Kyeshooreny fesa-te! A ufwanu yelo lwiiyo llwa-vi na kireiyo yekyo?” Nawo vakaamba, “Llwa Kaisari-te!”
42020025	Naasa kavavia, “Kyasiany Kaisari nningye findo fikwaani na Kaisari, na Iruva muvenniingya efyo fikwaani na Iruva.”
42020026	Nawo valeedimi inreiya neekyo areraa efo usanguny lwa vandu valya vakuumbye-fo. Vakatirwa ntamba kya kilya avarouwa. Vakamalallya sau.
42020027	Naasa Vasadukayo vaangu vakansheya nawo ni vandu valemmyi kya iruka lya vafu vakaamba llyiifo-fo, vakashemmbesa,
42020028	Vakaamba, “Ale llosha! Mose mmbo areiye kyeeluvia kwakooya mwanamaye wa nndu afwa nalatiri mwana, kuti mwanamaye narwaa nka yeto, naonisye mwanamaye muya ding'u.
42020029	Naasa kweefo vana va nka mfungare. Ulya wa mbee karwaa nka, kafwa nalare-u mwana.
42020030	Na ulya wa kavii-da.
42020031	Na ulya wa kararu kavenrwaa. Ni indo valya mfungare woose, valare-u nta mwana, vakasia ifwa.
42020032	Neelyi lya ifurummya nka ulya kavefwa.
42020033	Kyivaany inda elyi kufikaa yoo marukyony a vandu vafu kya nka yeto, mmbo ashevaa wa nndu ungau? Mashika woose mfungare veerie nka yeto.”
42020034	Nalyo Yesu kavavia, “Vana va ulana yelu vashalyikaa na yaalyikwa.
42020035	Kya indi yewo vasherumbuyoo mwaandu vandekooya ulana yelo lwishaa na iruka lya vafu, wo mmbashaalyikaa-se-fo, nta yaalyikwa-fo.
42020036	Nta ifwa mmbakiidimaa-se ifwa-fo, mmbo vavaa sha vasu va Iruva, vaveva na vana va Iruva elyi vannduka.
42020037	Na mbony ta vandu vafu shaasa varukaa dede, na Mose-da alevetironga alya akee areiye mbony ta ngorosho ilya yekee yaaka, avaangye-u Nndumi mmbwe Iruva wa Abrahamu, na Iruva wa Isaki, na Iruva wa Yakobo.
42020038	Kyasia, Iruva nshi akee wa vandu vafu-fo, mmbo akee wa valya vakee na muu. Mashika woose vakee vakwe mmbo vava vandu vakee na muu.”
42020039	Naasa veelosha mavavaso valya maata vakaamba, “Llosha mmbo kwarera kwaronga deny!”
42020040	Nawo valakare immbesa-se nta kindo.
42020041	Naasa, nawe kavavia, “Kyava inda elyi vandu vaambaye Kristo mmbo akee mwana wa Davidi?
42020042	Kimmba Davidi we muni arerye efo kitabuny kya Saburi kaamba, ‘Nndumi alevia Nndumi wakwa, kaa rembo yaa woko lwakwa usha,
42020043	shitani shaara vakiduva vafo si, shivaallwe kiri kyafo kya yeekyerya marende.’ “
42020044	“Naasany kimmba Davidi ammbaanga ni Nndumi, a ni inda ava-se mwana wakwe?”
42020045	Naasa elyi vandu valya vakuumbye-fo veefo vashaaranyaa, nawe kavia valya vakiloshyony vakwe,
42020046	“Kwiiseny na veelosha mavavaso vakundye iraa soori shaasha na ilanga iidikiryo efo singireny na indekaa marembo a mbee efo mmba teeterevya na marembo a mbee elyi vavaangwa ando a sukukuu.
42020047	Ate wo mmbo vandu veemira mmba ta vaka va ding'u. Vakava vetereva fiterewo fyaasha kyikee kya ikoora vanduny tupu. Mmbo vashewonisaa uvingo uniini nnu.”
42021001	Naasa Yesu kalolya vandu masimba shaasa vavika firaso fyawo efo isandukuny lyeesanyirya fesa ta mmba ya Iruva.
42021002	Naasa kalollya nka wa ding'u akee nkiva avika-fo senti ivii.
42021003	Nalyo kaamba, “Nkya dede shamuvia, ‘Nka yeu wa ding'u akee nkiva indo mmbo avika kiniini ngota woose.
42021004	Mashika yewo woose ni efo findony fyawo fya mmwasi vauta efyo vavika fya pya.’ Indi we ni efo findony fyakwe fyerorwa aleuta kavika kyoose atiri kyeelela muu wakwe.”
42021005	Nalyo kakooya vandu vereraa kya mmba ya Iruva elyi ikee shishope indo na mawe a utore na findo vandu vavikye fya iishopa, nawe kaamba,
42021006	“Kya efyo mulollye kukaa kushe fyeeri kulasherewaa-u iwe lyikweekyerye iwe lyingyi lyire lyilawunduyo si-fo.”
42021007	Naasa vakammbesa vakaamba, “Llosha a meendi kisheutikaa indo ni indii? Na elyi findo efyo fyamfika isha, wende lwavayo llokyi?”
42021008	Naasa kaamba, “Kwiiseny mulasheelembwa mashika veengi vasheshaa na irina lyakwa vashambaa, ‘Mmbwe yeu!’ vaveamba-se, kyeeri ekyo kyikee kufii kyifike. Neeni nta muleende ivalatya-fo.
42021009	Indi meendi mushitaa kwiikapaa fira na myaalukoluko ya vandu iifo, neeni nta mulairyee! Mmbo kyikee kirummbwe kisongwe yeenda indo, indi yoo masiiyony nshilyo yeni ammba isha-fo.”
42021010	Keengera ivavia, “Uruka lushekwiipoo lukape uruka lungyi, na umangyi luvekapa umangyi lungyi.
42021011	Kushiraa-u na fidinasi finiini, na shaa na ndwari wo ando, na ngyende teeresye tivelolyo tuuka neefo iruveeu.
42021012	Indi kindo kipokaa itanyika kulaore findo yefyo fyansha, mmbo veshemutiraa na imurishisa vandemurwaa efo mmba tawo teeterevya, na mmba ta vafinge, mundevefitwa na efo fisanguny fya vamangyi na vashilyi yewo va Kaisari kimaruma kya irina lyakwa.
42021013	Nakyo nkyo kishemwengyee mwaanya weevika ukureeki lwany.
42021014	Naasa nng'u mushefishyaa shila tapa efo nriminy mure mulakusara-saraa kindo musherouwaa ewo vamukumba.
42021015	Mashika ni yeny nshemuniingaa kana na urango usha, na vakiduva yewo vany woose nta valashiidimaa ifilyimba na ifyaallwa.
42021016	Indi naakwa ni vamiku vany, na vanavamaye vany, na woofyari vany, na vambuya vany, mmbo mushendaa irambikyo mmbo efo maakony a vakiduva, nawo vamwiite na ufuny yeni maata.
42021017	Muveva na veesuwa mmbandu woose kimaruma kya irina lyakwa.
42021018	Manyiny naakwa ni ufii lwa efo nrweny wany nta llusherekaa-u-fo.
42021019	Kwakooya mushesisirya-u llyo mushekirwaa.”
42021020	“Indi meendi mushelolyaa kunu Yerusalemu kushingilyo mmatorito a fira nalyo manyiny, mmbo kwamfika kyeeri kya vayo kyealuka irama.
42021021	Nalyo yewo vakooyaa vakee kunu Yudaya varishe vandepara na mafumbu-u. Na yewo vakooya vakee mareminy, wo valawuye na numa vandeanga nafo-fo.
42021022	Mashika fyeeri efyo mfyo fyeetaiya naambo efyo fikee fireiye fikooye indeinukya-u fyoose.
42021023	Indi yewo vakooyaa vakufingye na yoota vana fyeeri efyo, oshiny lwawo! Mashika llyo uruka lushewoywaa ni ngatara shiniini, na vandu va uruka yelu vakooye iwoywa ni ngapo shinyaasi.
42021024	Nalyo vashewawaa noosu na inderawa mifungwa efo vanduny va masanga na usu. Na kunu Yerusalemu kuve kundo vandu va masanga vavavara kutani fyeeri fyawo fyafika.”
42021025	“Nalyo kushelolyoo ngyende efo ngini-u na efo mwiiriny na efo nyinyiriny. Na kunu urukeny vandu va masanga vasheerevee vatambwa ni yeeve yeyo shiniini ishonaa na irosa matundulu maniini.
42021026	Na vandu vashumaa mwaangaya kimaruma kya weerei na ivereya kindo kikaa kiwoye ulana elu, mashika vekooyaa na finya yeto ta efo iruveeu tirinyiswaa-rinyiswaa.
42021027	Nalyo llyo vashelolyaa paa Mwana yeto wa nndu ashaa ariwa ni ifishi atiri finya shiniini na itumbe.
42021028	Na yeni meendi mukooyaa findo yefyo fipookaa itanyika, kwipoony shu muveinwa mirwe yaany, mashika kwamfika kufii na mawoweny any.”
42021029	Nawe kaveera kyaaso, “Loleny nkuu na miri ingyi myoose.
42021030	Kwakooya yamfumbisa mmbo mwamanya kwamfika kufii na iilula.
42021031	Na yeni ni kiwo-da, meendi mulolyaa findo efyo fiifo fishutikaa, kyevemanyiny ni umangyi lwa Iruva lwamfika kufii lulolyo paa.
42021032	Nkya dede shamuvia, irika elyi llyishesiaa kulaore findo efyo fyamiinukya indo fyoose-fo.
42021033	Ngina na ulana firumakaa, kilarumakaa ni marero akwa.”
42021034	“Kya indi kwiiseny muveni, mirima yaany ilakooye irovyo mwiitalauwaa ndeu na inangwa mmbwari na yaafuka kya findo fya muu yeu, na nkonu yeto umuwoye tiny sha nsoori.
42021035	Shamashika ushesheyaa vandu vakee yaa ulaniny ukooye vakweekye.
42021036	Naasany, laleny shoovi wo kyeeri mwiiterevaa Iruva mwiidimi ikyia findo efyo fyoose fikee fiteerye fishe, muverewa mwiisalalyi yoo mbee ya Mwana yeto wa Nndu.”
42021037	Naasa, fyeeri fya nsanyiny kava mwiilosha efo mmba ya Iruva, na kyio kandelala kulya ifumbuny lya Miri ya mafura.
42021038	Na ironda llya lya vandu lyoose lyikava lyilavaa insheya ngama efo mmba ya Iruva lyishemwaaranya.
42022001	Naasa nkonu nniini ukafika isha ulya wa sukukuu ya mikate ilatiri ntarang'u yeto uvaangwaa ni Pasaka.
42022002	Nalyo vakohani valya vaniini vasasangyi na veelosha mavavaso vakaruuya mwaanya wa iwaa Yesu, mashika veereiye mamwiingyi ulya wa vandu.
42022003	Naasa Satana kaanga Yuda ulya avaangwa Iskariote, nawe akee umwi wa valya ikumi na vavii.
42022004	Nalyo kawara shia kandefisha shila na vakohani valya vaniini na vashilyi veshilya vasoro va efo poo ya mmba ya Iruva karera nawo shaasa ashenrambikyaa efo maakony awo.
42022005	Nawo vakafura vakateeryana nawe vanniinge fesa.
42022006	Nawe kairikya karuuyany mwaanya weenrambikya efo maakony awo kirika.
42022007	Naasa nkonu ulya wa mikate ilatiri ntarang'o ukafika yeto usumani ishisha ngurana ya Pasaka.
42022008	Nalyo karuma Petro na Yohane kaamba, “Yendeny, mundeludeesya Pasaka lushe ilya.”
42022009	Nawo vakambia, “A kundo kwakunda lundeideesya ni kwi, mbee?”
42022010	Nawe kavavia, “Llen-te, mukammaanga efo muriny, mwishekwaananyaa na nndu arie nungu ya mura, mmbwe mushellatyaa mufike nawe efo mmba kundo ashangaa.
42022011	Naasa muvieny yeto muni kyeny, Llosha akunndye ando a ishelyiiya Pasaka ando amwi na vakiloshyony vakwe.
42022012	Nalyo nndu yeto ashemwooraa kirya kiniini kya mmba ya uuwe kyikee kideesye, nng'u mushedeesyaa kilaayo yekyo.”
42022013	Naasa vakeenda vakavekooya indo-da shaasa avavia. Vakandedeesya-fo Pasaka.
42022014	Nalyo elyi kyeeri kyamfika kashekaa-fo rembo ilya shoonga na vakiloshyony vakwe.
42022015	Kavavia, “Sheetirwa mmasha deny shilye shoonga yei ya Pasaka neeni kulaore shammeenda indeliswa ukiva.
42022016	Mmbo shamuvia, ‘Nshisheilyaa-se-fo, na kutani yainutyo efo umanginy lwa Iruva.’ “
42022017	Nalyo kaipoo kikombe kaana Iruva kaamba, “Nngeny ekyi niny-fo moose.
42022018	Mashika shamuvia, kipookya ulaalu nshishekyinaa-se kya kimu ekyo kya nsabibu-fo kutani umangyi lwa Iruva lwasha.”
42022019	Nalyo kaipoo nkate kaana Iruva, kaufisha-fisha fyenga, kavaniingya kaamba, “Ekyi ni mwiili akwa [nato wiifo urambikyoo-u kimaruma kyany. Neeni kevetaniny indo kya ishikummbwa.”
42022020	Na upata lulya lweeniwaa elyi numa ya Kilaayo kilya, kavetana nalo indo-da, kaamba, “Upata yelu ni nkundanu mwiiya wavikwa na samu yakwa, nayo iifo ishiiritwaa kimaruma kyany.]
42022021	Indi loleny-te woko lwa yeto asheshiriingyaa mmbo lukee yaa meseny ando amwi neeny.
42022022	Kya Mwana yeto wa nndu mmbo ashendaa shia yakwe shaasa kikee kirummbwe indi oshiny lwa nndu eto ashendiingyaa!”
42022023	Nawo vakapooka ikuvesa wo veni na veni kya nndu wa efo kwawo ashetanaa indo mmbi?
42022024	Naasa kikava mmbo vallya ulai efo nnang'ani yaawo kya nndu akee nniini waawo.
42022025	Naasa Yesu kavavia, “Vamangyi va vandu va masanga mmbo vavaafinyi, na yewo vavaitorye vakavaangwa, vambuya va uruka.
42022026	Indi kyany yeni nta kilave indo-fo! Kya indi yeto akee nniini wa vengyi kunu nnang'ani yaany naaluke nave n-du wa vengyi. Neeto eefo asongoye vengyi naaluke mwiifurukannya vengyi.
42022027	Mashika nniini wa vengyi ni ungau? Ndesa ni yeto akaa rembo keengyo shoonga ao ni yeto eefo amfurukanyaa-u? Nshi yeto akaa rembo keengyo shoonga? Kyasia, na yeny-da shavekaa kunu nnang'ani yaany shava mwiifurukannya vengyi.”
42022028	“Kya indi yeni mmbo yewo musisirye-u ando amwi neeny efo fyeesyony fyakwa.
42022029	Neeny shamuterevyany ding'u ya umangyi shaasa Nde aleshiterevya yeny,
42022030	neeni muvekooya ikaa efo umanginy lwakwa musasangyi neeny mwilyaa na ina efo meseny akwa. Nalyo mushekaa-fo rembo efo fitiminy fya umangyi mushilye ngyufyari yeto ikumi na ivii ta Israeli.”
42022031	“Yewe Simion, Simion-ro! Ekakato Satana akemuruuya kyuumu nakooye imweela sha nganu.
42022032	Kyaindi yeny mmbo shilekuterevya kwa Iruva naambo kyikusiryo kyafo kilasheangwa. Neewe elyi numa kwakooya kwashiwuiya-se kuvangise vanavamau.”
42022033	Nawe kammbia, “Nndumi shikee neewe mmbo nshidimaa naakwa ni inderawa kyifingyony naakwa ni indewaawa.”
42022034	Nawe kaamba, “Petro shakuvia, oro ya nguku, nnyishereraa kulaore kwanshikana kararu kwaambe nkushiishi-fo.”
42022035	Nalyo kavavia, “Llya shilemuruma mularie nta mboloko nta nkusha, nta fyaaru, a ndesa kwiiyo kindo muletura?” Nawo vakammbia, “Nta kyimwi-fo!”
42022036	“Kya indi ulaalu yeto akooyaa atiri mboloko neende arie, na yeto wa nkusha naa-kiwo-da. Na yeto akoyaa nalatiri nandekumba soori yakwe ya yeerya nandekuurya usu.
42022037	Mmbo shamuvia, ekyo kyikee kireiye mmbo kyanrumbuwa kyindeinukya yaa kwakwa, kyeamba, ‘Nawe mmbo aleekenwa ando amwi na varavi.’ Mashika ekyo kikee kirummbwe kyakwa mmbo kiifo kimarisyony.”
42022038	Naasa vakaamba, “Nndumi akakati ngyusu ivii tikee yaa.” Nawe kavavia, “Kifye.”
42022039	Nalyo kakwipoo-fo kaenda kulya ifumbuny lya miri ya mafura shaasa eeshivye. Na valya vakiloshyony vakallatya.
42022040	Naasa eekyifika ando alya kavavia, “Ketereveny Iruva mulasheanga kyeesyony!”
42022041	Nalyo kooka yoo vakai, kafika sha ando a yeera iwe. Kafiirya ndi kapooka itereva,
42022042	kaamba, “Woi Nde kwakunda, ita upata yelo mbai lushiiyami. Indi kilaende shaasa shikundye yeny-fo.” [
42022043	Naasa nsu wa Iruva kasha ikoora nawe auka efo iruveeu kammbika finya.
42022044	Nalyo kava asavaany kapooka itereva kanangisa. Kasina nrike ukava sha marony a samu wishoshokya-si.]
42022045	Nalyo kakwipoo yoo kiterevyony kasha na alya vakiloshyony vakai, kakooya valele rony kimaruma kya fyoova fivatiri.
42022046	Nawe kavavia, “Naambo-kyi mulele rony? Kwipoon-te mutereve Iruva mulakooye yaanga fyeesyony!”
42022047	Eefo areraa indo akakau mamwiingyi wa vandu vansha nang'u. Na nndu avasongoye ni ulya avaangwa ni Yuda, akee wa valya ikumi na vavii, kasha na yoo kufii na Yesu kammiminda fyoomu.
42022048	Naasa Yesu kammbia, “Yuda mmbo kwariingya Mwana yeto wa nndu na kimimindo?”
42022049	Naasa valya varyani nawe elyi valolya kishendaa indo vakaamba, “Nndumi a lukavamanya na ngyusu?”
42022050	Nalyo umwi wa efo nnang'ani yaawo kamanya kishinga kya nkohani nniini kammaswa kurwi ka woko usha.
42022051	Naasa Yesu karouwa kaamba, “Kureeyeny kimande yoo!” Nalyo kapaana kuri kalya kanshiisa.
42022052	Na Yesu kavia vakohani valya vaniini vansheya na vashilyi veshilya vasoro va efo poo ya mmba ya Iruva na masiingo alya a vandu, “Mmbo mwakwiipoo mukasha murie ngyusu na mbiiri sheelyi shikee mwaalashia?
42022053	A tepa shilesinda neeni mikonu simu efo mmba ya Iruva nta mulashitire Indi ekyi nkyo kyeeri kyany na kya finya ta ireema.”
42022054	Naasa vakantira vakeenda vanrie vakamfita efo mmba kwa nkohani ulya nniini. Na Petro kalatya yoo numa ashengyaa kwaasha.
42022055	Nawo vakaata muro alya poo vakakaa rembo vakauringitya, nawe Petro kakaa-u rembo nawo.
42022056	Naasa nka kishinga wa efo poo kallollya Petro ekee rembo emikyoo mmuro, Kaamba, “Na yeu-da ni nndu eeryani na Yesu!”
42022057	Nawe kanlema-fushu kaamba, “Nshimwiishi-fo-te!”
42022058	Numa kyinnywa nndu ungyi kallola kaamba, “Na yewe-da kukee umwi waawo!” Naasa Petro kaamba, “Ode nndu, nshiwe yeny-fo!”
42022059	Naasa kukaira kyeeri kyaangu, nndu ungyi kavika ukaari kaamba, “Ni dede, na yeu-da akee nndu eeryani na Yesu. Mashika nawe ni nndu wa Galilaya.”
42022060	Naasa Petro kaamba, “Nshiishi ekyo kwaamba-fo nndu!” Nalyo yeni eefo areraa indo oro ya nguku ikakapa.
42022061	Naasa Nndumi kainduka kalola Petro. Nalyo Petro kakummbwa kirero kya Nndumi kilya alemmbia, “Oro ya nguku nyishekapaa inu kulaore kwanshikana kararu-fo!” "
42022062	Nalyo kasomuka na mbengyeny kaiya kavavyo nnu nriminy.
42022063	Nalyo vasoro valya vannrie vakantatala vakankapa na mbiiri.
42022064	Nalyo vakansikya kisangu vakammbesa vakaamba, " “Kyeamba yeto akukapa mmbi?” "
42022065	Vakarera na marero engyi meengyi emwaarara.
42022066	Naasa elyi kwankya masiingo alya a vandu akashekuumbya-fo na vakohani vaniini na vaarya va fitabu, Vakanrwaa efo ikwaanuny lya vaniini.
42022067	Vakaambaya-u, " “Kwakooya yewe mmbwe Kristo luvieny!” Nawe kavavia, “Kwakooya shamuvia mmushiirikyaa-fo,
42022068	Lingyi-se kwakooya shamuvesa kindo mmusherouwaa-fo.
42022069	Indi kipookya ulaalu Mwana yeto wa nndu ashevaa mmbo akee rembo yoo woko usha lwa Iruva yeto Mwaafinya.”
42022070	Naasa vakaamba woose, “A yewe mmbo kukee mwana wa Iruva-ny?” Na Yesu kavavia, “Ni yeni mwakyaamba, yeny mmbwe.”
42022071	Naasa vakaamba, “Naambo-kyi-se lwakaa lwiruyaa ukureeki lungyi? Mmbo lweeta luveni kyuuka kaniny kakwe.”
42023001	Nalyo vakakwiipoo nseemu ulya wawo moose vakanrwaa kwa Pilato.
42023002	Naasa vakapooka inkumba vakaamba, “Nndu yeu mmbo lwankooya asheevetaa vandu va uruka lweru kavaima valaute kodi ya Kaisari, kaamba we muni mmbwe Kristo akee mangyi.”
42023003	Naasa Pilato kawesa Yesu, “A yewe mmbo kukee mangyi ya Vayuda ndesa?” Yesu kaallwa kammbia, “Ni yewe kwakyaamba.”
42023004	Naasa Pilato kavia vakohani valya vaniini na nsemu ulya wa vandu, “Yeny nshilollye kindo kya uvingo kwa nndu yeu-fo.”
42023005	Nawo vakaitika vakaamba, “Mmbo ayaa vandu va uruka eeloshaa kakwaanisa kunu Yudaya koose apookya kulya Galilaya katana afika kunu.”
42023006	Naasa Pilato ekyiita indo kavesa kwakooya akee wa kulya Galilaya.
42023007	Ammanya nisha mmbwa efo ushilyiny lwa Herode, naasa kanrika kulya kwa Herode, nawe asheye na kulya Yerusalemu fyeeri filya-da.
42023008	Naasa llya Herode alelollya Yesu kafura kyuumu, kimmba eelangye illolya uka fyeeri fyaasha mashika elyi emmiita mbony takwe. Herode mmbo evikye nsia mmbo ashorwaa wende luuka kwa Yesu.
42023009	Naasa kammbesa mbony shiingyi, lyo we nalarouwe nta kindo. "
42023010	Naasa vakohani valya vaniini vasasangyi na veelosha mavavaso vakasha isalala-fo, vakeengera inkumba.
42023011	Naasa Herode kamwiinyala ando amwi na vasikari vakwe vakantatala, vakavembika soori shisha, vakambiira-se kwa Pilato.
42023012	Naasa Herode katira mbuya na Pilato nkonu ulya mweni, mashika elyo mbee vesuvani.
42023013	Naasa Pilato kavaanga vakohani valya vaniini na vandu va nrwe na vandu va uruka vashekuummbya ando amwi,
42023014	Kavavia, " “Mmbo mulesheengye nndu yeu mukaamba mmbo akeeveta vandu. Neeny shammeembesa kya mwaandu wakwe mwiitye, llyo shilaoni kindo kya uvingo kya efyo mwankumba nafyo kyikee kwakwe.
42023015	Naakwa ni Herode, nawe nta-fo, llyoony kammbiira na kweru. Nawe akakau nkwiifo kindo kisumani na ufu kyikee kitani mmbwe-fo.
42023016	Naasany, shinkapaany nakweengye.” [
42023017	Nalyo kyikee miishivye yakwe navaporomuye nndu umwi wo kyeeri kya sukukuu.]
42023018	“Naasa vakaongora ando amwi nseemu ulya moose, utau nndu yeu nalakilolyo-fo, kuluporomuye Baraba!”
42023019	Nawe Baraba ni nndu emmeenda yeerwa kifingyony kimaruma kya uriingyi lweefo kulya muriny na vandu vakawaawa.
42023020	Naasa Pilato karera nawo lya kavii ni elyi eekundye ilekeya Yesu.
42023021	Nawo vakakapa ngaya vakaamba, “Nkapye nsalabeny.”
42023022	Naasa kavavia lya kararu, “A kindo kya ukasha nndu yeu aletana nkyokyi? Yeny nshilollye kindo kya uvingo kisumani na ufu kyikee efo kwakwe-fo. Naasany nshenkapaany shillekeye.”
42023023	Nawo vakaitikya vekapaa kisengelele vakundye nandekapyo nsalabeny! Ngyunyanga tawo tikalyimba.
42023024	Nalyo Pilato karumbwa kindetanwa ekyo vakunndye.
42023025	Nalyo kalekeya nndu ulya aleerwa kifingyony kimaruma kya yaanta uriingyi na iwaa, na Yesu kavaniingya vantannyi shaasa vakundye.
42023026	Naasa elyi veefo vasheendaa vanrie vakatira Simon wa Krene asha auka ireminy. Vakanrika nsalaba nashe yoo numa ya Yesu aurie.
42023027	Naasa vandu va uruka vakallatya nseemu mwiingyi na vaka vekukapa-kapaa mbafu na imwiiya.
42023028	Naasa Yesu kavaindukya kaamba, “Nyira vaka va Yerusalemu mulashiiye yeny-fo! Iiyeny kyany muveni na kya vana vany!”
42023029	Llen-te kwikaa kushe fyeeri elyi vandu vashambaa, “Ngoma vaka fyuumba na misanga ilandeire wana na mavee alandeote.
42023030	Llyo meendi vashepokaa ivia mafumbu, Luwoyeny! Na yeni fidooro lusikyeny!
42023031	Mashika kwakooya vatanya nri yeto nshu indo a kya yeto muumu kisheendaa inda?”
42023032	Naasa kweeifo na vasoro vavii vetana uravi veeriwa ando amwi nawe vandewaawa.
42023033	Nalyo vakafika ando avangwaa ni Kisharongony. Nafo vakankapya-fo nsalabeny vakansanda na valya vetana makasha. Ulya umwi kavikwa kwa yoo woko lwakwe usha na ungyi yoo woko umuso.
42023034	Naasa Yesu kaamba, “Woi Nde vafwaaye kimmba valeeshi ekyo vatana.” Naasa vakaavana na soori takwe veetikapyaa kura.
42023035	Na vandu va uruka vasalali-fo velolaa. Na vandu valya va nrwe vakanteenda vakaamba, “Elyi nndu yeto alekira vengyi nalakukire we muni, kwakooya mmbwe Kristo nsauwe wa Iruva!”
42023036	Naasa na vasikari valya vaiyo vakafika yoo kufii vakantatala, Vakanserisya mfinyo utarang'aa.
42023037	Nalyo vakaamba, “Kwakooya yewe mmbo kukee mangyi ya Vayuda, Kukireeny kumuni-te!”
42023038	Naasa na ipoo lyiifo lyikee ivike yoo uuwe ya nrwe wakwe lyikee ireiye, “Yeu mmbwe mangyi ya Vayuda.”
42023039	Na valya veetana makasha valya vavambyo ando amwi nawe, ulya umwi kavemwaarara, “A yewe nshi Kristo? Naasany, kukyire kumuni kulusande-u neese.”
42023040	Indi ulya ungyi karouwa kikee kya insakira kammbia, “A mmbo kulaireiye nta Iruva! Neewe kwaveva nndu kwaona uvingo yelo-da.
42023041	Kyeru yese mmbo lwatannywa kisumani. Mashika kindo lwatawa ni ekyo kyikwaani na efo mitannyi yeeru. Indi yeu nnyatiri kindo atannyi kikasha-fo.”
42023042	Nalyo kaamba, “Woi Yesu shikummbwa elyi kwafika isha kukee na umangyi lwafo!”
42023043	Nawe kammbia, “Nkya dede shakuvia, ni inu-da kukooyaa kukee neeny efo Paradiso.”
42023044	Nalyo kumfika kyeeri kya saa irindaru uruka loose lukawoyo ni ireema kukafika saa kyeenda.
42023045	Na nkyeere ukareta sa ya vayo. Naasa isullya llya iniini lyaavanisye efo mmba ya Iruva lyikavambuka rany nnang'ani kavii.
42023046	Nalyo Yesu kaonisa unyanga waasha kaamba, “Woi Nde ni efo maakony afo shakurambikyaany nrima wakwa.” Ammaa yaamba indo kakumba muu.
42023047	Naasa nshilyi ulya wa vasikari iyana elyi allolya kiutika indo kaarafuma Iruva kaamba, “Ni kya dede nndu yeu ekee wa usumanu!”
42023048	Na vandu vakuumbye-fo nkuka vasheye nafo ishelola ekyo, nawo-da elyi vallolya kilya kyautika, vakawuya na kyeny vekukapa-kapaa mbafu.
42023049	Naasa kusalalye-fo na valya vaitani nawe woose sanda na vaka valya vavandami nawe vauka kulya Galilaya, nawo woose veefo-da velolaa efyo.
42023050	Nalyo akakau nndu nndumi ansha nafo avangwaa ni Yosefu, akee nndu nsongoru ni ntele kaveva wa usumanu.
42023051	Nawe shila ilya yaawo varummbwa nyeerikye kasanga nawo-fo. Na kundo aukye ni kulya Arimataya ukee muri wa Vayuda, nawe ni nndu avereye umangyi lwa Iruva.
42023052	Naasa nndu yeu kaengya Pilato kantereva mwiili ulya wa Yesu.
42023053	Kawoolota kawoososya sooriny sha pyai. Kandewaara kundo kwa mbangeny kukee kudoshe iweny kulandearwa nta nndu.
42023054	Na nkonu ulya ni nkonu wekudeesya na nkonu wa Sabato wiifo upokaany.
42023055	Naasa na vaka valya valesha varyani nawe vauka kulya Galilaya nawo vakasora yoo numa. Vakalolya mbanga ilya na nnying'a wakwe shaasa usharwaa.
42023056	Naasa vakawuya na kyeny. Vakandedeesya miri ifwamaa na mafura eyaamba. Na nkonu ulya wa Sabato mweni vakaimuya shaasa kyikee kivavasye.
42024001	Naasa nkonu ulya wepooka mfungare vakeenda alya mbangeny na ivishivishi lya ngama varie miri ilya ifwaamaa.
42024002	Naasa vakakooya iwe llya lyikee ikunnye mbai lyammbutwa yoo mbangeny.
42024003	Naasa vakaanga nafo valalollye-fo nnying'a ulya wa Nndumi Yesu.
42024004	Nalyo kyikava elyi veefo vafulukyo nkindo ekyo, nalyo akakava vasero vavii vavasheya tiny varee soori timika-mikaa.
42024005	Naasa vakatirwa mmbwerei vakafiikya fisangu si. Nawo vakavavia, “Yeu akee na muu nkyikyi elyi mwanduuya yaa ando a vafu?”
42024006	Nnyakyikee-se yaa-fo, mmbo annduka! Kummbweny kilya alemuvia kulya Galilaya,
42024007	eshambaa kya Mwana yeto wa nndu shaasa kyikee kirummbwe nanderambikyo efo maakony a vandu valyamari na indekapyo nsalabeny na elyi lya nkonu wa kararu nawuye iruka-ny.
42024008	Nalyo vakakummbwa marero alya akwe.
42024009	Nalyo vakawuya na kyeny vauka alya mbangeny. Vakandeongoya valya ikumi na umwi na valya vengyi mbony tilya toose.
42024010	Naasa kwiifo Maria wa kulya Magdala, na Yoana, na Maria we maye wa Yakobo, na valya vengyi veryani nawo, mmbo valendevia vakiloshyony vakwe mbony tilya,
42024011	nawo marero alya akavaviiya ni a urung'ani nta valaveerikye. [
42024012	Naasa Petro kakwiipoo keenda kulya mbangeny eerishaa, keemaiya-fo kalollya firami filya fyeni fyeerika, kawuya eetirwa ntamba kya kilya kyatanyika.]
42024013	Nalyo akakava vandu vavii va efo nnang'ani yaawo na nkonu ulya mweni veefo vasheenda kundo kwa muriny nafo kwauka kulya Yerusalemu kusheendaa ando a saa ivii kufike-fo, na irina lya vayo ni Emau.
42024014	Nawo vakava vareraany kya mbony tilya tiletanyika toose.
42024015	Naasa, veefo vekapaa indo sumu na yuumburana, nalyo Yesu muni kasha nang'u, keenda aryani nawo.
42024016	Na miso awo akasikywa nta valamanyi mmbwe.
42024017	Nawe kavavia, “A ni marero eekyi mwavesana indo elyi mwiifo mushendaa?” Vakairisha vekushye fisangu fyawo.
42024018	Na ulya umwi avangwaa irina lyakwe ni Kleopa kaalwa kambia, “A nnyewe kumuni kusheye na kunu Yerusalemu kukee muny, kwara kulamanya mbony yeto tiletanyika mikonu yei myaangu?”
42024019	Nawe kavavia, “A mbony yeekyi?” Vakammbia, “Ni ta Yesu wa kulya Nasareti-te ekee nndu mwauya fisuku kaveva mwiidimi itana findo finiini, fyeetana na fyeerera kikalollyo ni Iruva na vandu woose va kunu urukeny.
42024020	Na vakohani veru vaniini vakasanga na vandu veru va nrwe vakanrambikya-fo nandeutyo uvingo lweewaawa. Vakankapya nsalabeny.
42024021	Neese mmbo lweembikye nsia lukaamba, we mmbwe yeto eekaa nawouwe vandu va Israeli. Na findo efyo firyani indo nkonu wa inu mmbwa kararu uka fyantanyika indo.
42024022	Na kingyi-se ni vaka va kunu kweru vaangu valelwaawuta muu. Mmbo valefika kulya mbangeny elyi ngama nraasi.
42024023	Nta valakooye-fo mwiili wa Yesu. Vakasha veshambaa ni vasu va Iruva vavakooya-fo vekooraa nawo paa, vakaamba, ‘Eefo na muu.’
42024024	Na vandu va kweru maata vakandesaiya alya mmbangeny vakakooya ni indo kyikai shaasa vaka valya vaamba, indi we muni mmballolya-fo.”
42024025	Nawe kavavia, “Apaa vandu murung'ani, muvetiri na ngoo tikee shiroo ikusirya na filya fikee firere ni valya veawuya fisuku fyoose.
42024026	A nshi indo kivekee kirummbwe Kristo nasonngwe indeliswa ukyiva yelo loose, navekwiiryany neefo usuriny lwakwe?”
42024027	Nawe kapookya Mose na valya veawuya fisuku woose kavatambashuya mbony tikee shirere kyakwe ta efo mareiyony moose.
42024028	Naasa vakaparikya kulya muriny kundo veshendaa. Nawe kakwaalwa sheelyi akundye yeenda na mbee.
42024029	Vakamwiikyima vakaamba, “Kaa kweru mmbee, mashika kwiifo kushilaa.” Nawe kaanga neefo mmba kakaa nawo.
42024030	Naasa kyikava elyi akee nawo rembo vashelyaa shonga, nawe keepoo nkate kaana Iruva, kaufisha-fisha fyenga kavaavya.
42024031	Nalyo miso awo akaambuka vakamanya mmbwe. Veru, kavaverukya valakillolye-se.
42024032	Vakaumburana wo veni na veni vakaamba, “Ate ngoo teru nteekeyaaka-aka kunu nnang'ani yeeru elyi eefo eereraa neese efo shia elutambashuyaa mbony tilya tikee shireiye?”
42024033	Vakakwiipoo saa ilya sheni vakawuya na kulya Yerusalemu. Vakakooya valya ikumi na umwi, vakuumbye ando amwi, na valya vavandami nawo.
42024034	Vakakooya veshambaa, “Nkya dede Nndumi annduka kakoora na Simion!”
42024035	Nawo llyo valevaongoya mbony tilya ta efo shia na shaasa wo vammanya elyi afisha-fisha nkate ulya.
42024036	Naasa veefo vereraa indo we muni kashesalala yoo nnang'ani yaawo. Kavavia, “Kaeny na ufoo!”
42024037	Nawo vakamatuka vakatirwa mmbwerei, veeshi ni kirishe kya nndu mfu valolya.
42024038	Nalyo kavavia, “A kimaruma mukasavaa indo nkyokyi? Mukavetirwa mmakusaro a nyinyira naambo-kyi?”
42024039	Keloleny maako akwa na marende akwa mumanyi mmbwe yeny! Muveshilola mashika kirishe kya nndu mfu nkitiri mwiili nta mafua shaasa mushilollye yeny-fo.
42024040	Ekyaamba indo kawoora maako akwe na marende akwe.
42024041	Kakooya valandeedima iirikya deny kimaruma kya nsia uvatiri sanda na isongololo. Kavavia, “A ndesa mutiri kindo kyeelya yaa?”
42024042	Nalyo vakaniingya kiparwe kya ikunga yookye.
42024043	Kawarya kalya velollye.
42024044	Naasa kavavia, “Marero alya akwa shilemuvia llya shekee neeni ng'u yaa. Mmbo kyikee kirummbwe kundeinutyo mbony tilya toose tikee shireiye efo uvavasony lwa Mose na Vakisuku na Saburi.”
42024045	Nalyo kapooka ivasukuya kya mareiyo.
42024046	Kavavia, “Ni indo-da kyikee kireiye Kristo nandelyiswa ukiva na iruka narukeny auka kwa vafu elyi lya nkonu wa kararu.”
42024047	Nalyo kundekapwa weele kyikee kya irina lyakwe efo kwa vandu va masanga woose vaalashike efo nriminy vakooye ifwaaywa ulyamari lwawo, kipookya kunu Yerusalemu.
42024048	Neeni mukavaany mmbo vakureekyi va mbony eti toose.
42024049	Neeny shimurummyaa ekyo kyiledeeryo kyaasa ni Nde kishemoolokyaa kimukaye. Indi yeni kaeny kunu Yerusalemu kutani mwaningwa finya yuuka efo uwe.
42024050	Naasa kavauta kulya muriny kavafita kulya shia ya yeenda na Betania. Kaipoo maako akwe kavavikya mbora.
42024051	Kyikava elyi eefo avavikyaa mbora kavauka karoswa na efo iruveeu.
42024052	Nawo vakawuya na kulya Yerusalemu vatirwa ni nsia mwiingyi.
42024053	Vakava vesindaa efo mmba ya Iruva kyeeri kyoose veshaarafumaa Iruva.
43001001	Elyo mapookyony llyo Irero eefo. Nawe Irero ekee na Iruva. Nawe Irero ekee Iruva.
43001002	Mmbwe ekee na Iruva elyo mapookyony.
43001003	Findo fyoose fiifo mmbo filetanwa mmbwe. Nawe kulaore aiyo nkuletanwa kindo nta kimwi kya efyo fikee fitani-fo.
43001004	Nawe efo nnang'ani yakwe mfo muu weekai. Nato muu yeto ukava ni sa yeevaiya vandu.
43001005	Nayo sa yeyo iifo ivaa efo ireeminy. Na ireema nta lyilaiwarye.
43001006	Kweefo nndu alerumwa ni Iruva, na irina lyakwe ni Yohane.
43001007	Mmbwe alesha kikee kya ukureeki, navikye sa yeyo ukureeki, naambo vandu woose vakooye ikusirya-u kyeendwa mmbwe.
43001008	We muni nshiwe sa-fo, mmbo alesha navikye sa yeyo ukureeki.
43001009	Sa yeyo ya dede yeyo imikyaa wo nndu, yo yeefo yeeshaa na kunu ulaniny.
43001010	Mmbo alekaa kunu ulaniny, na ulana yelu mmbo luletanwa kyeendwa mmbwe, na ulana yelo nta lulammanyi.
43001011	Mmbo alesha na efo kukee kwakwe muni, na yewo va efo kwakwe nta valammbwarye.
43001012	Indi yewo vammeembwarya woose kavaniingya ulyimbi lwa yaaluka vana va Iruva, mmbo yewo vakusirye na irina lyakwe.
43001013	Mmbo yewo valeirwa kilauka na samu nta kikundyony kya mwiili wa nndu, nta kikundyony kya nndu-fo, mmbo vairwa kyuuka na Iruva.
43001014	Nawe Irero kaaluka nndu kakaa kunu kweru, araiye ikiiya vandu na iva wa dede. Neese lukalollya itumbe lyakwe. Nalyo lyikava ni itumbe lya Mwana wa Ngitany auka kwa Nde arye isarya iingyi na dede.
43001015	Mmbwe Yohane alemmbikya ukureeki kakapa weele kaamba, “Yeto mmbwe ulya shilemwaamba indi: Ni nndu ashaa yoo numa yakwa nawe ekee mbee yakwa kimmba ni nndu eshisongoye. "
43001016	Na elyi atiri fiingyi fikaingiki yese lukava velyimmywa, simbo ikasorywa ni simbo.
43001017	Mashika mavavaso nng'u vandu valeniinngywa aendwa ni Mose. Indi ikiiywa ni Iruva na immanya mmbwa dede efyo fikasha fyeendwa ni Yesu Kristo.
43001018	Nkwiifo nndu alellollya Iruva-fo. Ni Mwana yeto wa Ngitany, yeto akee ng'undeny ta Nde, mmbwe yeto aleloora Nde.”
43001019	Na elu llo ukureeki lwa Yohane, llya meendi Vayuda valeruma vandu vakohani na Valevi vauka kulya Yerusalemu vandemmbesa, " “A yewe ni yewe vi?”
43001020	Nawe kaamba paa, nta nalakani, kaamba paa, Yeny nshi we Kristo-fo.
43001021	Vakammbesa, “Kwakooya kulaore ni indo, a ndesa ni yewe Elia?” Nawe kaamba, “Yeny nshi we-fo.” “A yewe ni ulya mwaauya fisuku?” Nawe kaalwa, “Ode.”
43001022	Naasa vakammbia, “A yewe ni yewe viiny? Mmbo lukunndye luwoni kyeenda yaallwa valya valeluruma. A yewe kumuni mmbo kwaambaye inda kyafo?”
43001023	Nawe kaamba, “Yeny ni unyanga lwa nndu shakapa weele kundo kwa kasa shaamba, ‘Oroteny shia ya Nndumi, shaasa mwaauya fisuku ulya Yesaya aambaye.’ “
43001024	Na valya vakee varumi mmba efo kwa Vafarisayo.
43001025	Vakammbesa, “A nkikyi elyi kwava mwiibatisa vandu kwakooya kulaore kukee Kristo; nta Elia, nta umwi wa Veawuya fisuku?”
43001026	Yohane kaallwa kaamba, “Yeny ni mura shabatisa nato. Indi kwiifo mulamwiishi nawe ni efo nnang'ani yaany akai.
43001027	We mmbwe asheshaa yoo numa yakwa, na yeny nshimaa shiporomwi nta ngova ta fyaaru fyakwe-fo.” "
43001028	Na kundo mbony eti tileutikya ni kulya Betania kwakulya ya Yordani kundo Yohane eebatisyaa.
43001029	Na elyi lya ndesi kalollya Yesu eensheyaa kaamba, " “Akakai Ngurana ya Iruva ishiipoo ulyamari lwa ulana.
43001030	Yeu mmbwe yeto shilerera kyakwe shaamba, Yoo numa yakwa kwiifo kwiishaa nndu nawe ankooya ishiirya mbee kimmba ni nndu eeshisongoye.
43001031	Neeny nnshemwiishi-fo. Indi we naambo namanyike paa efo kwa vandu va Israeli, nkyo kindo shilesheya shibatise na mura.”
43001032	Na Yohane kavika ukureeki kaamba, “Mmbo shilollye Mumuyo wa Iruva eeshemoolokyaa akee sha mbeta auka efo iruveeu kasha inkaya.
43001033	Neeny nshemwiishi nta-fo. Indi yeto aleshiruma shishebatisa na mura mmbwe aleshivia, ‘Yeto kwallollya Mumuyo wa Iruva ashemoolokyaa nashe inkaya mmbwe yeto mwiibatisa na Mumuyo Mweele.’
43001034	Neeny shammellollya, shavikany ukureeki lwakwa shaamba, yeu mmbwe Mwana wa Iruva.”
43001035	Naasa elyi lya ndesi Yohane asalalyi-fo lyingyi aryani na vakiloshyony vakwe vavii.
43001036	Kavikya Yesu miso elyi eefo ashiraa-u kaamba, “Akakayo Ngurana ya Iruva.”
43001037	Naasa valya vakiloshyony valya vavii vamiita eeshaambaa indo vakandelatya Yesu.
43001038	Yesu kainduka kavalola elyi vallatya kavavia, “Ekyo mwasia nkyoki?” Nawo vakammbia, “Rabi! Nakyo kwaallwa ni kimwi na llosha. A nkwi kukaa?”
43001039	Kavavia, “Kusheyeny, mulole.” Naasa vakeenda vakalolya ando yoo akaa. Vakasinda nawe nkonu ulya piti. Nalyo kyeeri kya saa ikumi kyemfika.
43001040	Andrea we mwanamaye wa Simion Petro ni umwi wa valya vavii valeita kilya kyaambawa ni Yohane vakallatya.
43001041	Nawe kapooka ilollya mwanamaye muni, we Simion, kammbia, “Lwallollya Mesiya” nakyo kwaallwa ni kimwi na Kristo.
43001042	Kanrwaa kwa Yesu. Yesu kallola kaamba, “Yewe ni Simon kukee mwana wa Yohane. Mmbo kushevaangwaa ni Kefa.” " (Nakyo kwaallwa, ni iwe.)
43001043	Naasa elyi lya ndesi akunndye ikwiipoo nandefika kulya Galilaya, nalyo kalollya Filipo. Yesu kammbia, " “Shilatya.”
43001044	Na Filipo ni nndu wa kulya Betisaida, kulya muriny ulya wa Andrea na Petro.
43001045	Filipo kalollya Natanaeli kammbia, “Yeto Mose amwaambaye kanndeiya efo uvavasony na vakisuku vakavemwaamba na inndeiya, akakato lwammeellollya, mmbwe Yesu wa kulya Nasareti, we mwana wa Yosefu.”
43001046	Natanaeli kammbia, “A kulya Nasareti kushiidimaa yuuka-fo kindo kisha?” Filipo kammbia, “Oshony kulole!”
43001047	Naasa Yesu kalollya Natanaeli eefo ansheyaa, karera kyakwe kaamba, “Akakato nndu akee Mwiisraeli dede, nalalasye nta ntambo efo nriminy.”
43001048	Natanaeli kammbia, “A kwakooya inda ishimanya?” Yesu karouwa kammbia, “Kyeeri Filipo nalandekuvaanga kukee rembo alya sindeny ya nkuu ulya llyo shakulollya-te.”
43001049	Natanaeli kamwaallwa, “Rabi yewe mmbwe Mwana wa Iruva, yewe mmbwe mangyi ya Israeli.”
43001050	Yesu kaallwa kammbia, “Elyi shakuvia mmbo shakulollya kukee rembo sindeny ya nkuu ulya nkyo kimaruma kwakusirya-u indo ndesa? Mmbo kukaa kulollye findo finiini ngeta efyo.”
43001051	Nalyo kammbia, “Ni dede kya dede shamuvia, mmbo mushelollyaa efo iruveeu kurauka na Vasu va Iruva vasherwaa na yooloka vashekaya Mwana yeto wa nndu.”
43002001	Nalyo elyi lya nrondo kukaalyikwa walyi kulya Kana ya Galilaya. Na maye wa Yesu kasha nafo.
43002002	Na Yesu kavevaangwa-fo ando amwi na vakiloshyony kyakwe.
43002003	Naasa mfinyo ukafikya. Maye wa Yesu kammbia, “Mmbakitiri-se mfinyo-fo.”
43002004	Yesu kammbia, “Nkyiki kyeru lu vavii nka? Kyeeri kyakwa nkindefika-fo.”
43002005	Maye kavia vasero vefurukannya-fo, “Kindo amuvia na kikava-ki kevekitaniny tupu.”
43002006	Nafo kweiyo nungu irindaru ta mawe tikee shisimbite-u kisumani na mbuka ya Vayuda yeesamba. Nato wo imwi itiri sha lita iyana indi.
43002007	Naasa Yesu kavavia, “Endeishureny nungu yeti mura!” Vakaishura shapu.
43002008	Kawuya kavavia, “Ulaalu raany-fo kinnywa mundekirwaaya nkara yeto wa shoonga.”
43002009	Naasa elyi nkara ulya wa shoonga afika ishosha mura ulya nato wammaluka mfinyo nalamanyi kundo wauka. Vandu vaishi ni valya venfurukanya-u valya varaa mura ulya. Kyasia nkara ulya wa shoonga kavaanga muni walyi.
43002010	Kammbia, “Wo nndu apooka yaava mfinnyo yeto nsha. Vandu vakammbuura llyo ashavaa-ny yeto mfwafwa. Ate yewe mmbo kwasuruma mfinyo yeto nsha fika ulaalu.”
43002011	Nkyo kindo kyeeora wende kya mbee Yesu aletana kulya Kana ya Galilaya, kaora usuri lwakwe paa na valya vakiloshyony kyakwe vakautau ikusirya nawe. "
43002012	Naasa kyeeri kilya kyaiduva kandesoka na kulya Kapernaumu we muni na maye na vanavamaye na vandu vakiloshyony kyakwe. Nafo vakakaa-fo mikonu myaangu.
43002013	Nalyo nkonu ulya nniini wa Vayuda, ulya wa Pasaka, ukee kufii Yesu kanderwa na kulya Yerusalemu."
43002014	Nafo efo mmba ya Iruva kakooya-fo valya veekumba ng'umbe na moonri na mbeta na valya vealasha fesa vakee-fo rembo.
43002015	Nawe kasongosia kyeelashwa aoka na fyoove. Kavaumbuta efo mmba ya Iruva ando amwi na moonri na ng'umbe tilya tawo. Na fesa ta valya vealasha katipusuya si, na ifullwa mesa tawo.
43002016	Kavia na valya veekumba mbeta, “Ipoony-fo findo efi muute yaa! Nta mulaallwe mmba ya Iruva ive mmba yekapya mbusha!”
43002017	Na valya vakiloshyony kyakwe vakakummbwa kilya kyikee kirere kyeyaamba, “Mmbo shavavyo nriminy kimaruma kya mmba yafo.”
43002018	Naasa Vayuda vakaallwa vakammbia, “A ni wende-ki kwiifo kulwoora elyi kwakara itana indo?”
43002019	Yesu karouwa kavavia, “Fisheny mmba yei ya Iruva, neeny shiiseleese lyingyi ando a mikonu iraru shimaa piny.”
43002020	Naasa Vayuda vakaamba, “A elyi kwammiira-u myaaka makumi aana na irindaru mmba yei ya Iruva ikatana yasia, na yewe kwiiseleese lyingyi ando a mikonu iraru kumaa?” "
43002021	Indi we mmbo alerera kya mwiili wakwe ukee mmba ya Iruva.
43002022	Naasa llya meendi aleruka auka kwa vafu llyo valya vakiloshyony vakwe valekummbwa kilya aleamba. Nalyo vakakooya ikusirya na efyo fikee fireiye na kirero kilya Yesu alevavia.
43002023	Naasa kyeeri kilya ekee kulya Yerusalemu nkonu ulya nniini wa Pasaka, veengyi vakapooka ikusirya na irina lyakwe valollye filya fya wende atana.
43002024	Indi Yesu we muni nalakunde ikoora kwawo, kimmba avaishi shore woose,
43002025	Nalatiri kisunundyo na nndu kyeemanya mbony ta vandu-fo, mashika we muni eeshi efyo fikee nnang'ani ya nndu. "
43003001	Nalyo kweefo nndu Mfarisayo eevangwaa Nikodemu akee nndu wa nrwe wa Vayuda.
43003002	Nawe kansheya elyi kio kammbia, “Llosha lwiishi mmbo kukee llosha kuukye kwa Iruva muni, mashika kulaiyo nndu ashiidimaa itana efyo fya wende kwatana yewe kwakooya kulaore Iruva akee nawe.”
43003003	Yesu kanndouwa kaamba, “Ni dede kya dede shakuvia, kwakooya kulaore nndu ammiirwa lya kavii, nnashewonaa umangi lwa Iruva-fo.”
43003004	Nikodemu kammbia, “A niinda nndu ashiirwaa akee mmiku? A ndesa ashiidimaa iwuya efo nsangeny wa maye naveiirwa lyingi?”
43003005	Yesu karouwa, “Ni dede kya dede shakuvia, kwakooya kulaore nndu amiirwa auka na mura na Mumuyo nnyashiidimaa yaanga efo umanginy lwa Iruva-fo.
43003006	Kindo kyamiirwa kyuuka na mwiili mmbo kyaveva mwiili tupu, na kindo kyamiirwa kyuuka na Mumuyo mmbo kyaveva kya ngata ya Mumuyo.”
43003007	Nta kulatambwa elyi shakuvia, Kuti mwiirwa lya kavii.
43003008	Uraato mmbo luvivitaa ando lwakukunndya, na unyanga lwa vayo kwavelwiita, kya indi kulaishi kundo lwauka nafo, nta kundo lusheendaa nafo. Naasa, na wo nndu amiirwa auka na Mumuyo akee indo-da.
43003009	Nikodemu karouwa kammbia, “A kindo ekyo kyautika inda?”
43003010	Yesu karouwa kammbia, “Yewe kukee llosha wa kunu Israeli nta kulaishi mbony yeto?”
43003011	Ni dede kya dede shakuvia, “Kindo lwammanya nkyo lwaamba-u paa, na kindo lwallollya nkyo lwakivikya ukureeki. Na ukureeki yelo lweru nta mulaluwarye.
43003012	Kwakooya kulaore mwairikya elyi shimuviaa fya urukeny, a ni inda mushiirikyaa shimuviaa fya iruveeu?
43003013	Nta nkwiiyo nndu alenrwa na efo iruveeu-fo, kulaore ni ulya aleoloka auka iruveeu, mmbwe Mwana yeto wa nndu.
43003014	Na shaasa Mose alerosa shoka ilya kulya kasa, na kya Mwana yeto wa Nndu mmbo kikee kirummbwe naveroswa indo-da,
43003015	na wo Nndu akusirye nawe nakooye iwarya muu wa llung'anu.”
43003016	Iruva mmbo eekunndye ulana karuma Mwana wakwe wa ngitany naambo wo nndu akusirye nawe nalakooye ireka kyeendi nawoni muu wa llung'anu.
43003017	Sha mashika kimaruma Iruva karuma mwana wakwe nashe na kunu ulaniny, nshi anruma nashe yuutya ulana yelu uvingo-fo. Nndu kalema ikusirya nawe, we ammaa iwona uvingo kimmba anra nalakusirya na irina lya mwana wa Iruva wa ngitany.
43003018	Nndu akusirye nawe nnasheonaa uvingo-fo. Nndu kalema ikusirya nawe, we ammaa iwona uvingo, kimmba anra nalakusirya na irina lya Mwana wa Iruva wa ngitany.
43003019	Na iwona uvingo lyikava indi, ni sa ilesha ulaniny, vandu vakakunda ireema ngota sa. Mashika filya vatanyi mmbo fyekee fikasha.
43003020	Mashika wo nndu atannyi fya uravi mmbo asuuye sa nta nnashaa na seny-fo, naambo filya atannyi filakooye iparwa paa.
43003021	Indi wo nndu atanyi fya dede mmbo asha na seny, naambo filya atannyi fimanyike paa, mmbo fyatanwa akutiri na Iruva.
43003022	Naasa Yesu kaenda kulya urukeny lwa Yudaya aryani na valya vakiloshony kyakwe. Kasinda-fo nawo. Kava mwiibatisa vandu.
43003023	Na Yohane nawe-da eefo eebatisaa vandu kulya Ainoni kufii na Salimu, kimmba kweefo mura mwiingi. Vandu vakasha nafo ishebatiswa.
43003024	Mashika Yohane nalandeerwa kifingyony-fo.
43003025	Nalyo kukakwiipoo ulai lwa vakiloshyony kya Yohane na nndu Myuda kimaruma kya mbony ta isamba.
43003026	Vakasha na kulya Yohane akai, vakammbia, “Ulya ekee neewe kulya kwa kulya ya Yordani ulya kulemmbikya ukureeki, akakato ee-fo abatisaa na vandu woose vakamweengya.”
43003027	Na Yohane kaallwa kaamba, “Nkwiifo nndu ashiidima itira kindo kulaore ankiniingwa kyuuka efo iruveeu-fo.
43003028	Neeni muveni mukavaany vakureeki mwiitye kilya shileamba, yeny nshiwe Kristo-fo, mmbo shikee nrumi shive nsongoru wakwe.
43003029	Yeto arie nka mwaalikwa mmbwe muni walyi. Indi mbuya yeyo ya muni walyi, yeto akee nawe mmbo afuraa ashiita unyanga lwakwe. Naasa nto nsia wakwa ushitiri, nato wamiishwa shapu.
43003030	We kuti neende ang'anaa neeny kuti sheende shiinnyaa.”
43003031	Yeto asheye auka uwe mmbwe akee uwe ya woose. Na yeto aparikye kunu ulaniny kaveva wa kunu ulana, kaverera fya kyuulana. Na yeto asheye auka efo iruveeu, mmbwe akee uwe ya woose.
43003032	Nawe mbony yeto alollye na itiita nto ativikya ukureeki, na ukureki lwakwe kulakae-fo nndu alwiirikya.
43003033	Yeto amiirikya ukureeki lwakwe mmbwe avikya Iruva ukureeki sheelyi mmbo akee wa dede.
43003034	Mashika yeto alerumwa ni Iruva mmbo areraa marero a Iruva. Mashika Iruva nnyaniingyaa Mumuyo esheesyaa-fo.
43003035	Nawe Nde mmbo akunndye Mwana, nawe mmbo anrambikye findo fyoose efo maakony akwe.
43003036	Na nndu akusirye na Mwana yeto, mmbwe awarya muu wa llung'anu. Na nndu anra nalairikya mwana yeto nnyasheonaa muu-fo, we ni unyafi lwa Iruva lunkaye.
43004001	Naasa Yesu eekimanya Vafarisayo vamiita we mmbwe akee iwonisa vakiloshyony veengyi na ibatisa vandu veengyi ngota Yohane.
43004002	(Kya indi lyo Yesu we muni nnyalebatisa vandu-fo, ni valya vakiloshony kyakwe).
43004003	Kooka kulya Yudaya kawara shia kaenda lyingyi kulya Galilaya.
43004004	Naasa kalollya kuti naire shia yeerummbwa kulya Samaria.
43004005	Naasa kafika muriny umwi wa kulya Samaria uvaangwaa ni Sikari ukee kufii na irema llya Yakobo aleniinga mwana ulya wakwe Yosefu.
43004006	Nafo kweifo usoka llwa lwa Yakobo. Naasa Yesu kakooya amaariswa nkyaaro kakaa-u rembo indo yoo usokeny, kyeeri mwi usimbiki.
43004007	Kukasha nafo nndu nka wa Kisamaria isheraa mura. Yesu kammbia, “Shirita mura shini.”
43004008	Mashika valya vakiloshyony kyakwe veengye kulya murin vanderuuya-fo shoonga.
43004009	Nka ulya wa Kisamaria kammbia, “Kyavaany inda yewe nndu wa Kiyuda kwashitereva mura neeny shikee nka wa Kisamaria? Nyeeli Vayuda kulaore veshiidikiranaa na Vasamaria.”
43004010	Yesu kaallwa kammbia, “Kwee kweeshi simbo ya Iruva iifo, na nndu yeto akuvia, shirita mura shini, kukooye kweemwiishi mmbo kweenterevaa nawe eekuniingaa mura utiri muu.”
43004011	Nka ulya kammbia, “Nndumi, a elyi kulatiri nta kindo kyeeraa mura na kirori eki kya mura kyoolokye si, nkwi kwauta mura yeto utiri muu?
43004012	A mmbo kukee nniini kwairya nde ulya weeru Yakobo, yeto aleluniinga kirori eki kya mura? Nawe nng'u aleva mwiina mura we muni na vana vakwe na findo fyakwe amasye.”
43004013	Yesu kaallwa kammbia, “Wo nndu ana mura yeu mmbo awuyaa yaakuka-se.
43004014	Indi nndu kana mura yeto shinningaa yeny nnyakyaakukaa-se-fo na kafika llung'anu. Indi mura yeto nshenniinga efo nnang'ani yakwe mmbo ushaalukaa usoka lwa mura wiishwe muu wa llung'anu.”
43004015	Nka ulya kammbia, “Woi Nndumi shiniingaany mura yeto, shilakooye itirwa nnyura nta ikwaarisa isha iraa mura kunu.”
43004016	Nawe kammbia, “Endevaanga mmi wafo kuwuye na yaa!”
43004017	Nka ulya kaallwa kaambia, “Nshitiri mmi-fo.” Yesu kammbia, “Mmbo kwaamba songosiny, elyi kwaamba, Nkutiri mmi-fo.
43004018	Mashika kweeriwa mmbomi varaanu na yeu akurie ulaalu nshiwe mmi wafo-fo. Elyi kwaamba indo ni kya dede.”
43004019	Nka ulya kammbia, “Nndumi shilollye mmbo kukee nndu nkisuku.
43004020	A vande valya veru mmbo valeindya Iruva kunu ifumbuny elyi. Neeni mukaamba, kulya Yerusalemu mfo kundo kusumani iindya Iruva.”
43004021	Yesu kammbia, “Nka shiirikya. Mmbo kukaa kushe kyeeri mulasheindyaa Nde kunu ifumbuny elyi ao nta kulya Yerusalemu.
43004022	Yeni mmbo mwiindyaa kindo mulakiishi, neese lukaindya kindo lukiishi. Kimmba efo kwa Vayuda mfo kundo kuukye ukiro lwa vandu.
43004023	Kya indi kukaa kushe kyeeri naakwa na ulaalu kiveefo-da, elyi veindya Nde va toki vashemwiindyaa kikee kya ngata ya Mumuyo kiveva kya dede. Mashika Nde mmbo akee iruuya vemwiindya va ngata yeyo.
43004024	Iruva mmbo akee wa ngata ya Mumuyo na yewo vamwiindyaa nkuti vamwiindye kikee kya Mumuyo kiveva kya dede.”
43004025	Naasa nka ulya kammbia, “Shiishi mmbo kusheshaa Mesiya yeto avaangwa ni Kristo. Nawe meendi asheshaa mmbo ashelwoongoyaa findo efyo fyoose shaasa fikai.”
43004026	Yesu kammbia, “Yeny sharera neewe mmbwe yeto.”
43004027	Naasa kikeeny yoo, nalyo valya vakiloshyony kyakwe vakasha vakasongololo elyi vakooya ereraa na nndu nka. Indi kulakae-fo nndu ammbesa nkikyi kwasia kwakwe ao nkikyi kwarera nawe.
43004028	Naasa nka ulya katiiya-u nungu ilya yakwe. Kaenda kulya muriny, kandevia vandu,
43004029	“Oshony mushelola nndu ashoongoya findo shitannyi fyoose. Kulakooye mmbwe Kristo ndesa?”
43004030	Vakakwiipoo vauka kulya muriny vakamweengya.
43004031	Kikeeny yoo nnang'ani yeu, valya vakiloshyony vakantereva vakaamba, “Llosha lyaan-te!”
43004032	Nawe kavavia, “Yeny shitiri shoonga yeelya yeni mulaiishi.”
43004033	Naasa valya vakiloshyony vakaviana, “A mmbo kwiifo nndu ammweenngye kindo kyeelya ndesa?”
43004034	Yesu kavavia, “Indetana kindo kikundywa ni yeto aleshiruma na indeinutya mashora akwe nkyo kyava shoonga yakwa.
43004035	A yeni nshi mwaamba kusaa-u miiri iina kufike yoo mailullyony? Manyiny kindo shamuvia, ‘Ipoony miso mulole, marema shaasa avereye yuululwa.’
43004036	Mwiilula ni ulaalu-da aifo awarya isina lyakwe na yuumbya fimu fyeendesanyirya efo muuny wa llung'anu. Na yeto mweera mbeu kusande na yeto mwiilula vafure kimwi.
43004037	Mashika kyaaso kilya ni yoo kyamanyikya mmbo kilererwa dede kyeamba, ‘Mweera mbeu ni ungyi na mwiilula kava ungi’.
43004038	Yeny mmbo shamuruma mundeilula kindo mulavinnyi. Ni vengyi vavinnyi-u neeni mukandesandwa neewo vavinnyi-u.”
43004039	Naasa vandu va Samaria veengyi vakapooka ikusirya nawe kimaruma kya marero a nka ulya elyi avika ukureeki ashaambaa, “Ashoongoya fyoose shaasa shiletana.”
43004040	Naasa elyi Vasamaria vafika kulya akai vakantereva nakae nawo. Kakaa-fo ando a mikonu ivii.
43004041	Nalyo veengyi kilanya vakapooka ikusirya nawe kimaruma kya ndera yakwe.
43004042	Vakavia nka ulya, “Kyaluniinga lukakusirya-u nshi kilya kwaambau yewe-fo. Mmbo lwamiita luveni lukamanya yeu mmbwe dede Nkira wa ulana.”
43004043	Naasany kwemiira-u mikonu ivii, kakwiipoo-fo kandefika kulya Galilaya.
43004044	Mashika Yesu muni alekureeka-u kyeamba, “Nndu nkisuku nshi efo urukeny lwakwe akooya iindywa-fo.”
43004045	Naasa elyi afika kulya Galilaya vandu va Galilaya vakammbwarya valollye fyoose shaasa aletana kulya Yerusalemu nkonu ulya nniini. Mashika nawo-da vesheye nafo kya nkonu ulya nniini.
43004046	Naasa kavefika-se kulya Kana ya Galilaya kulya aleallwa mura ulya ukava mfinyo. Naasa kweefo nndu umwi nshilyi eetiri mwana wakwe wa kyuumi elwee kulya Kapernaumu.
43004047	Nawe elyi amiita mbony ta Yesu ansha na kulya Galilaya auka kulya Yudaya, kawara shia yeenda kafika kulya akai. Kantereva nandesoka nafo, nakire mwana ulya wakwe; mashika ekee rengeny yefwa.
43004048	Naasa Yesu kammbia, “Kwakooya kulaore mwalollya ngyende na findo filandelollyo lyingi, mmushekusiryaa-u-fo?”
43004049	Nndu ulya nshilyi kammbia, “Woi Nndumi, soka-dwa, mwana ulya wakwa kulaore annutuka.”
43004050	Yesu kammbia, “Kweenngye-da, mwana wafo eefo na muu.” Naasa, nndu ulya kakusirya na kirero kilya Yesu ammbia, kavekweengya.
43004051	Arie shia yeenda na kyeny, mashinga akwe akasha imwaammbya, akaamba, “Mwana wafo eefo na muu.”
43004052	Naasa kavasununda kyeeri alepooka iva ng'waana. Vakammbia, “Ni ukwau kumfika saa mfungare, llyo muro ulya ulemmbuka.”
43004053	Naasa nndu ulya kamanya ni sa ilya sheni llya Yesu alemmbia, “Mwana wafo eefo na muu.” Kava nndu akusirye-u, na va kyeny kwakwe woose.
43004054	Nakyo nkyo kindo kya wende kya kavii Yesu aleengera itana llya aleuka Yudaya kasha na kulya Galilaya.
43005001	Elyi numa kukafika nkonu ulya nniini wa Vayuda Yesu kanderwa na kulya Yerusalemu.
43005002	Naasa kulya Yerusalemu, yoo kufii na Ngiri ya Moonri kweifo iruva lyivaangwa irina lya vayo lya Kiebrania ni Betsata. Nalyo lyitiri matengo araanu a uraa.
43005003	Nafo mfo kundo kukee kwaare nsemu mwiingyi wa vandu valwee na vafu-miso, na miketekete, na fitongororo. [Nawo vakava veevereya mura ulya usarywa.
43005004	Mashika kwifo kyeeri nsu wa Iruva ashoolokaa efo iruveny kasarya mura ulya. Naasa nndu ansongwa yooloka-fo elyi mura wansarywa-sarywa, kaveshia, na ndwari yakwe intiri na ikava-ki.]
43005005	Naasa kweifo nndu emaye-fo myaaka makumi araru na nyanya eeserikaa na ndwari yakwe.
43005006	Nndu ulya Yesu kallollya elele-fo, kamanya emaye-fo fyeeri fyaasha. Kammbia, “Kukundye ishia?”
43005007	Nndu ulya alwee kamwaallwa, “Nndumi nshitiri nndu ashoolotaa efo iruveny elyi mura wasarywa-fo. Mashika elyi shiifo nshoolokaa, nndu ungyi kaveshiirya mbee yooloka-fo.”
43005008	Yesu kammbia, “Kwiipoo, kurike kitara kyafo kukweengye.”
43005009	Nalyo nndu ulya kava nsha deny, kaipoo kitara kyakwe, kakweengya. Naasa nkonu ulya wekee wa Sabato.
43005010	Naasa Vayuda vakavia nndu yeu amishia, “Inu ni Sabato-te, nkutiri muumu weekurika kitara-fo.”
43005011	Kavarouwa, “Ni nndu yeto ashishiisa mmbwe ashivia, kurike kitara kyafo kukweengye.”
43005012	Vakammbesa, “A ni vi nndu yeto akuvia kurike kitara kukweengye?” "
43005013	Naasa nndu ulya eelwee nalamanyi mmbwe-vi, kimmba Yesu enrekya efo vanduny valya vakuumbyeu nkuka.
43005014	Naasa elyi numa Yesu kankooya akee efo mmba ya Iruva kammbia, " “Lla-te, kwammishia-ny. Nta kulalyamare-se-fo kukooye iwoywa nkindo kikasha mmwasi yeekyo.”
43005015	Naasa nndu ulya kakweengya kandevia Vayuda ni Yesu anshiisa.
43005016	Nakyo kyikaniinga Vayuda vakatira kisuuya nawe mashika elyi aleva mwiitana indo nkonu wa Sabato.
43005017	Nawe kavaalwa, “Nde-yaakwa aifo arundaa kafika ulaalu, neeny shivee-fo shirundaa-da.”
43005018	Naasa nkyo kimaruma Vayuda vakaengera iruuya mwaanya weembwaa, nshi kimaruma kya iimmbwa Sabato-fo, ni elyi aamba Iruva ni ndeye muni kakwiinanisa na Iruva.
43005019	Naasa Yesu kaallwa kavavia, “Ni dede kya dede shamuvia, We mwana nnyamanyaa itana kindo kikee kya shila yakwe muni, kulaore ni ekyo alollya Nde etanaa-fo. Mashika we kindo atana na mwana nakyo kavekitana indo-da.
43005020	Mashika Nde akunndye Mwana kamoora fyoose atana we muni. Nawe ashemooraa fyeetana finiini kilanya ya efyo, neeni mukooye itambwa.
43005021	Mashika Nde aruta vafu kavaallwa va muu.
43005022	Mashika Nde nta nnyarummbwaa mwaandu wa nndu-fo, mmbo aniinngye Mwana ushilyi loose lweerummbwa mwaandu wa vandu.
43005023	Naambo woose vainndye Mwana shaasa vashiindyaa Nde. Yeto ara nalainndya Mwana mmbo ara nalainndya Nde alenruma.”
43005024	Ni dede kya dede shamuvia, “Nndu asharanyaa ndera yakwa kavekusirya na yeto aleshiruma, mmbwe ammbwarya muu wa llung'anu, nta nnashiitwaa mwaandun-fo. Mmbo ammbuka ufuny; kandeanga muuny.
43005025	Ni dede kya dede shamuvia, kukaa kushe kyeeri, naakwa ni ulaalu kiveefo-da elyi vafu vasheetaa unyanga lwa Mwana wa Iruva na yewo vamiita vawonise muu.
43005026	Mashika shaasa Nde atiri muu ummya efo kwakwe niindo-da aleniinga na Mwana itira muu ummya efo nnang'ani yakwe.
43005027	Kavenniinga na ushilyi lweerummbwa mwaandu kimmba akee Mwana wa Nndu.
43005028	Nta mulatambwa kya ekyo. Mashika kukaa kushe kyeeri elyi yewo valele efo fifuny vasheitaa unyanga lwakwe woose.
43005029	Nawo vashekwiipoo-fo, yewo vatanyi mesha varuke vawonise muu. Na yewo vatannyi makasha varuke vawonise mwaandu.”
43005030	“Yeny nshishiidimaa itana kindo kikee kya shila yakwa shimuni-fo. Mmbo sharummbwa kikwaani na ekyo shamiita, na ekyo sharummbwa kikava kya usumanu. Mashika kindo mmballyaa nakyo nshi yekyo kikundywa ni yeny-fo, ni ekyo kikundywa ni yeto aleshiruma.
43005031	Kwakooya shavika ukureeki kyakwa shimuni, ukureeki lwakwa nshi lwa dede-fo.
43005032	Indi yeto ashivikya ukureeki ni ungi. Neeny shiishi ukureeki yelu akureekye kyakwa ni lwa dede.
43005033	Mmbo muleruma vandu kulya kwa Yohane muveni. Nawe kakureekya dede yeyo.
43005034	Neeny nta nshiwaryaa ukureeki luuka kwa vandu-fo, mmbo shaamba-u ekyo naambo yeni mukooye ikirwa.
43005035	Ulya mmbo akee sha taa yaatwa ikamika, Neeni mukakyesa na sa yakwe ando a kivero.
43005036	Indi yeny ukureeki lwakwa shitiri ni uniini lukailanya lulya lwa Yohane, kimmba mashora Nde aleshiniinga naambo shaainutye nng'u yoo meni shiifo nndundaa. Nang'u akava nng'u ukureeki lwakwa kyeamba ni Nde aleshiruma.
43005037	Nawe Nde aleshiruma kaveshivikya ukureeki we muni. Neeni unyanga lwakwe nta mulandelwiite nta lyimwi-fo nta fwana yakwe mulandelollye-fo.
43005038	Na ndera yeyo yakwe nta mulandeitire mukakaa nayo efo nrimin-fo, mashika yeto alenruma mulakunde ikusirya nawe.
43005039	Mmbo mwava vesununda-sununda mareiyo kimmba mwiishi mmbo mushuutaa-u iwonisa-fo muu wa llung'anu nang'u ashivikye ukureeki.
43005040	Neeni nta mulakunde ikusheya na kwakwa naambo muwoni muu.”
43005041	“Nshiwaryaa nnduma wuuka na vandu-fo.
43005042	Indi yeni shammumanya nshi mukee na ukundi lwa Iruva efo nriminy-fo.
43005043	Yeny mmbo shisheye kyikee kya irina lya Nde-yaakwa, nta mulashiwarye, kyeendi kwakooya ungyi asha kyikee kya irina lyakwe muni, we mushemmbwaryaa.
43005044	A niinda mushewonisaa mwaanya weekusirya-u mummbe vandu vevikyana nnduma muveni na veni nta mulalalakyaa iwonisa nnduma wuuka kwa yeto akee Iruva muni?
43005045	Nta mulakusare mmbo shikunndye imukumba efo kwa Nde-fo, kwiifo yeto amukumba, mmbwe Mose yeto mummbikye nsia yeni.
43005046	Mashika kwee mweekusirye na Mose, mmbo mweevekusiryaa neeny kimmba we areiye kya ishyaambya.
43005047	Indi kwakooya kulaore mwakusirya na mareiyo yoo akwe, ni inda mushekusiryaa na marero akwa?”
43006001	Na elyi numa Yesu kakwiipoo-fo kafika kulya kwa kulya ya yeeve ilya ya Galilaya nayo nnyo Tiberia.
43006002	Na vandu vakansora nseemu mwiingyi mashika velollya filya fya wende atana fyeekira vandu valwee.
43006003	Naasa Yesu kasaama na efo ifumbuny, kakaa-fo rembo. Na valya vakiloshyony kyakwe varyani nawe.
43006004	Naasa na nkonu ulya nniini wa Vayuda, ulya wa pasaka, ukee kufii.
43006005	Yesu kainwa miso, kalollya vandu vansheya nseemu mwiingyi kavia Filipo, “A kundo lushuuraa mikate, vandu yeva vawoni kindo kyeelya nkwi?”
43006006	Karera indo kikee kya imweesa. Shamashika we muni eeshi ninsha kindo akunndye itana.
43006007	Filipo kamwaallwa, “Mikate ya dinari mayana avii nnyimaa wo nndu naoni kipereshu tupu-fo.”
43006008	Na umwi wa valya vakiloshyony kyakwe we Andrea ekee mwanamaye wa Simion Petro kammbia,
43006009	“Kwiiyo mwana wa womi yaa atiri mikate iraanu ya nganu shuu na makunga avii.”
43006010	Indi findo efi fifwanaa kwi vandu vammiingifwa indo? Yesu kaamba, “Vikeny vandu rembo.” Na alya vekai weekee mooro mwiingyi wa mare. Naasa womi valya vakakaa rembo vafikye fiku firaanu.
43006011	Naasa Yesu kawarya mikate ilya iraanu kaana Iruva. Kaavya vandu valya vakwaallye si. Na makunga alya kavevaavya shaasa vakunndye.
43006012	Naasa elyi vammbuura kavia valya va kiloshyony vakwe, “Enderorweny fipereshu efyo fisaa-u, mulare nta kindo kirekye-si.”
43006013	Vakanderorwa vakaishura mikusha ikumi na ivii, fipereshu fya mikate ilya iraanu, filya fyasaa elyi vammaa ilya.
43006014	Naasa vandu valya veekilolya ekyo kya wende atana, vakaamba, “Ate ni dede we mmbwe mwauya fisuku ulya akee nteerye nashe kunu ulaniny.”
43006015	Naasa Yesu kamanya vakundye isha imwipoo vamwallwe mangyi, nawe koovya kandesaama lyingyi neefo ifumbuny we muni.
43006016	Naasa elyi kwamfika iila, valya vakiloshyony kyakwe vakandesoka na alya mbaambaa ya yeeve ilya.
43006017	Vakasaama neefo ngalaveny, varuuke veende na kulya Kapernaumu. Naasa ireema lyikooloka na Yesu nalandefika kundo vekai.
43006018	Na yeve ikaalukaluka kyeendwa ni uraato uniini.
43006019	Naasa elyi vanrwa ngalava ilya na mbee ando alyaa sha kilometa isaanu ao irindaru indi nalyo vakalollya Yesu asheendaa yoo uwe ya yeve amfika kufii na ngalava ilya. Nawo vakatirwa mmbweerei.
43006020	Naawe kavavia, “Ni yen-te, mulairyae-fo.”
43006021	Naasa vakakunda insaamisa efo ngalaveny. Vakakooya ngalava yamfika alya waambeu kulya vasheendaa nafo.
43006022	Naasa elyi lya ndesi nsemu ulya wa vandu valya valerewa vasalalyi kulya kwa kulya ya yeve ilya, vakalollya nkwiifo-se ngalava ingyi-fo kuuta ilya imwi yeefo, na Yesu nalandesanga na valya vakiloshyony kyakwe mmbo valeenda wo veni.
43006023	Naasa vakakooya kwansha nafo ngalava tingyi tuuka kulya Tiberia tikashefika kufii na alya valelyiiya mikate kyeeri Nndumi aleana Iruva.
43006024	Naasa mamwiingyi ulya wa vandu elyi valollya Yesu nalaiyo nta vakiloshyony kyakwe, vakasaama ngalaveny, vakafika kulya Kapernaumu vanderuuya-fo Yesu.
43006025	Vakakooya ammaa iruuka kafika taari ilya ingyi ya yeve, vakammbia, “Llosha a ni indii-da kwafika kunu.”
43006026	Yesu kaalwa kaamba, “Ni dede kya dede shamuvia, kyaniinga mukasheshiruuya nshi mashika a ngyende tilya mulelollya-fo, ni kimaruma kya mikate ilya mulelya mukawuura.
43006027	Nta mulavinnyi shoonga yeyo ikaa ipwaa, vinnyiny shooka yeyo ya muu wa llung'anu. Nayo ni Mwana yeto wa nndu ashemuniingaa. Mmbwe Nde, we Iruva alemmbikya kiringisyo namanyike mmbwa dede.”
43006028	Naasa vakammbia, “A mmbo lutanaa inda lukooye itana mashora yoo a Iruva?”
43006029	Yesu kaallwa kavavia, “Ishora elyo lya Iruva llyo elyi, ni ikusirya na yeto alenruma.”
43006030	Naasa vakammbia, “A nkyo kyi kutanaa kyeeloora wende neese lukilollye lukooye ikusirya neewe? A ni ishora-ki kwatana?
43006031	Vande valya veru mmbo valelya mana kulya kasa shaasa kikee kireiye kyeamba, ‘Alevaniinga nkate wuuka efo iruveeu.’ “
43006032	Naasa Yesu kavavia, “Ni dede kya dede shamuvia, nshi Mose alemuniinga nkate yeto wuuka iruveeu-fo, mmbwe Nde-yaakwa amuniinga nkate yeto wuuka efo iruveeu ukee wa dede.
43006033	Mashika nkate wa Iruva nto yeto wooloka wuuka iruveeu ukaniinga ulana yelu muu.”
43006034	Naasa vakammbia, “Nndumi kyeluniinge nkate yeto kyeeri kyoose!”
43006035	Naasa Yesu kavavia, “Yeny mmbwe nkate yeto wa muu! Nndu akusheya na kwakwa nnakitirwaa nshaa-se-fo. Na nndu kakusirya kwakwa nnatirwaa nyura-se-fo.”
43006036	Indi mmbo shamuvia, “Ilollya mwanshilollya nta mulaute-u ikusirya-fo.”
43006037	Ekyo Nde anshiniinga nkyo kikusheyaa na kwakwa, Na nndu ankusheya na kwakwa nshishemweeraa poo-fo.
43006038	Mashika kyashiniinga shooloka na kunu si, nshi ishetana kindo shikunndye shimuni-fo, ni kindo kikundywa ni yeto aleshiruma.
43006039	Na kindo kikundywa ni yeto aleshiruma nkyo ekyi, Woose Nde aleshiniinga naambo shilarete-u nta umwi, indi shinndute nkonu yeto weefurumya.
43006040	Mashika kindo kikunndywa ni Nde-yaakwa kikee indi, Wo nndu alola Mwana na ikusirya nawe, nawarye muu wa llung'anu na yeny nkaa shinndute nkonu yeto weefurumya.
43006041	Naasa Vayuda vakarininda kyakwe mashika elyi aamba, “Yeny mmbwe nkate yeto uleoloka wuuka iruveeu.”
43006042	Vakaamba, “A yeu nshi Yesu, we mwana wa Yosefu, a mmbo lulaishi ndeye na maye? Kyavaany inda elyi aamba mmbo aolokye auka iruveeu?”
43006043	Yesu kaallwa kavavia, “Nta mulakae murinindaa muveni na veni.
43006044	Nkwiifo nndu aidima ifika kwakwa kulaore ni Nde yeto aleshiruma amwoommwa nafo-fo, neeny nkaa shinndute nkonu yeto wa ifurumya.”
43006045	Mmbo kikee kireiye efo fitabuny fya vakisuku kyeamba, nawo woose vakaa vave vafunde ni Iruva. Naasa, wo nndu amaarannya kyuuka na Nde na ikulosha mmbo ashaa na kwakwa-da.
43006046	Nshi kikee sheelyi kwiifo nndu alollye Nde-fo, kulaore ni yeto aparikye efo kwa Iruva, mmbwe alollye Nde.
43006047	Ni dede kya dede shamuvia, Yeto akusirye-u mmbo ammbwarya muu wa llung'anu.
43006048	Yeny mmbwe nkate yeto wa muu.
43006049	Vandeye valya vany mmbo valelya manna kulya kasa vakavefwa.
43006050	Indi nkate yeto shaamba nto woolokye wuuka efo iruveeu, naambo vandu vaulye valakikooye-se ifwa.
43006051	Yeny mmbwe nkate wa muu yeto uleoloka wuuka iruveeu. Na nkate yeto kwakooya nndu aulya nnyashefwaa-fo. Na nkate yeto shinsimbaa ni mwiili wakwa shyoonisye nato ulana yelu muu.
43006052	Naasa Vayuda vakava vallyaa ulai wo veni na veni vakaamba, A ni inda ashiidimaa ilusimba mwiili wakwe luulye?
43006053	Naasa Yesu kavavia, “Ni dede kya dede shamuvia, kwakooya kulaore mwalya mwiili wa Mwana yeto wa nndu na ina samu yakwe nta mmukaa na muu efo nnang'ani yaany-fo.
43006054	Nndu kalya mwiili wakwa na ina samu yakwa mmbo awaryaa muu wa llung'anu, neeny nkaa shindute nkonu yeto weefurumya.
43006055	Mashika mwiili wakwa nto kyeelya kya dede, na samu yakwa nnyo kyeena kya dede.
43006056	Na nndu kalya mwiili wakwa kavena na samu yakwa mmbo akaa asangyi neeny, neeny nkaa nsangyi nawe.
43006057	Kikava shaasa Nde yeto aleshiruma akee muni muu, neen shakaa na muu kimaruma kya Nde, nakiwo-da yeto ashilya akaa na muu kimaruma kyakwa.
43006058	Eto nto nkate uleoloka uuka efo iruveeu, nta ulakee wa ngata imwi na ulya vande valya veru valelya vakavefwa. Indi nkate yeto, nndu kaulya mmbo alung'anaa ikaa na muu.
43006059	Na kundo aleamba marero yoo ni kulya mmba yeeterevya ya kulya Kapernaumu eeloshyaa-fo.”
43006060	Naasa vandu veengyi nnang'ani ya valya vakiloshyony kyakwe vekiita indo vakaamba, “Marero yoo mmoomu-te, A nndu ashiidimaa yaairanya mmbii?”
43006061	Naasa Yesu kamanya we muni efo nriminy valya vakiloshyony mmbo veefo varininda kya ekyo. Nalyo kavavia, “A ekyo mmbo kyamuviiya nsindara?
43006062	A kishevaany inda kwakooya mushelollya Mwana yeto wa nndu eesherwaa na uuwe efo ekee elyo mbee?”
43006063	Mumuyo nto uningaa muu. Mwiili mmbumaa kindo-fo. Na marero yoo yeny shammeemuvia, nng'u a ngata ya Mumuyo akaveva a muu.
43006064	Indi kunu nnang'ani yaany kwiifo maata valakusirye-u. Nyeli uka elyo mbee Yesu eeshi vandu valakusirye-u mmbo vangava, nndu ashenndiingyaa ni ungau.
43006065	Nalyo kaamba, “Nkyo kimaruma shamuvia, Nkwiifo nndu eedima ifika kwakwa kulaore ni yeto ammbonisywa mwaanya ni Nde wakwa-fo.”
43006066	Naasa llyo vandu va efo kiloshyony veengyi valepooka iwuya na numa valakivandami-se nawe.
43006067	Naasa Yesu kavia valya ikumi na vavii, “A mmbo mukunndye ikweengya na yeni-da?”
43006068	Naasa Simion Petro kamwaallwa, “Lweende kwa vi Nndumi? Mmbo kutiri marero aende muu wa llung'anu.
43006069	Neese lwankusirya neewe, lukamanya yewe mmbo kukee yeto Mweele wa Iruva.”
43006070	Yesu karouwa, “A nshi yeny shimuni shilemukusauya yeni ikumi na vavii? Na efo nnang'ani yaany umwi kawuya iva mmbishwa?”
43006071	Naasa karera indo kya Yuda Iskariote akee mwana wa Simion. Mashika mmbwe aleva nndu yeto alenndiingya nawe ni umwi wa valya ikumi na vavii.
43007001	Naasa numa ya vayo Yesu kava mwiireera kulya Galilaya, Nyeeli nalekunndye iireera kulya Yudaya mashika elyi Vayuda vesiaa immbwaa.
43007002	Na mikonu ilya miniini lya Vayuda ikee kufii, ilya yeemanya matengo.
43007003	Naasa vanavamaye vakammbia, “Wara shia kwakwiipoo kunu kundefika kulya Yerusalemu, na vakiloshyony vafo nawo-da vakooye ilola mashora yoo afo kwatana.
43007004	Mashika nkwiifo nndu atana kindo kirika kakunda nawe amanyike urukeny-fo. Kwakooya mmbo kwakunda itana mashora a ngata yeyo, enda kooreny na va ulana-te.”
43007005	Mashika naakwa ni vanavamaye mmbalemwiirikya-fo.
43007006	Naasa Yesu kavavia, “Kyeeri kyakwa nkyalefika-fo. Indi yeni kyeeri kyany mmbo kiifo nkonu simu.
43007007	Nta ulana llushiidimaa imusua yeni-fo Mmbo lushisuuye yeny mashika a ukureeki lwakwa shivikye kimaruma kya vayo shaamba, mashora a vayo mmeesi.
43007008	Kweengyeny yeni mundelya suku-kuu. Yeny nshiderwaa nafo indelya suku-kuu-fo, kimmba kyeeri kyakwa kilandefika.”
43007009	Amaamba indo, kakukaya kulya Galilaya.
43007010	Naasa elyi vanavamaye vameenda irwa nafo kya mikonu ilya miniini iifo, nalyo we muni nawe-da kanderwa nafo kirika.
43007011	Naasa Vayuda vakava vannduuya elyi lya mikonu ilya miniini. Vakaamba, “A we nkwi akai?”
43007012	Nalyo efo vanduny valya vasasangi-fo nkuka kukakaa-fo kusu-kusu shiniini kimaruma kyakwe. Valya maata vakaamba, “Mmbo akee nndu nsha, maata vakaamba, Ode, mmbo aretaa vandu.”
43007013	Kikeeny indo lyo kulakae-fo nndu arera kyakwe paa-fo, kimaruma kyairyaa Vayuda.
43007014	Naasa mikonu ilya miniini yamfika yoo nnang'ani kavii, Yesu karwa na efo mmba ya Iruva kaloshya-fo.
43007015	Naasa Vayuda vakasongololo vakaamba, “A kyavaany inda elyi nndu yeu aishi indo nta nalakee lloshe?”
43007016	Naasa Yesu kaallwa kaamba, “Kya ufundo kwakwa nshi lwakwa shimuni-fo ni lwa yeto aleshiruma.
43007017	Kwakooya nndu akunda itana ekyo kikundywa mmbwe, mmbo akooyaa imanya kya ufundo yelo lwakwa, kwakooya sharera kyuuka na shila yakwa shimuni.
43007018	Yeto mwiirera kyuuka na shila yakwe mmbo asia ando asheng'anisywa we muni. Indi nndu asiiya yeto aleshiruma ando asheng'anisywa mmbwe nndu wa toki, nalakee na findo fya mwiiri nta.
43007019	A nshi Mose ammuniingye mavavaso? Na kunu nnang'ani yaany nta umwi aifo atana fya uvavaso yelo-fo. A kimaruma nkikyi elyi mukunndye ishiwaa?”
43007020	Vandu valya vakuumbye-fo vakaallwa, “Ako! Kulwee nrwe? A ni vi akunndye ikuwaa?”
43007021	Yesu kaallwa kavavia, “Mmbo shiletana ishora lyimwi neeni mukasongololo moose.
43007022	Mose mmbo amuniinngye nndumwa weerinwa. Nta kilakee ni kwakwe uukye-fo, ni kwa vakuu valya va mbee. Nalyo mukava veerina nndu naakwa ni elyi lya nkonu wa Sabato.
43007023	Naasa kwankooya nndu ashewonisaa irinwa elyi lya Sabato, na uvavaso lwa Mose lulakooye ifuluwa, a ni inda mwashitirya unyafi elyi shileallwa nndu moose kava nsha nkonu wa Sabato?
43007024	Nta mularummbwe mwaandu kya ilola fisangu. Rummbweny kya usumanu.”
43007025	Naasa vandu va kulya Yerusalemu veefo valya maata vakaamba, “Akwa: Nshi we yeto vansia vammbwae?
43007026	Nawe akakau aifo areraa paa, valammbie nta kindo. Kulakooye vandu yewo va nrwe ni dede valekooya imanya yeu mmbwe Kristo ndesa?
43007027	Kya indi nndu yeu lumwiishi kundo aukye, lyo kyeeri Kristo asheshaa nkushekaa-fo nndu amanyaa kundo ooka nafo-fo.”
43007028	Naasa Yesu kaonisa unyanga eeloshaa efo mmba ya Iruva kaamba, “Ee-da na muveshiishi na kundo shuukye nafo muveishi-da. Neeny nta nshisheye kikee kya shila yakwa shimuni-fo. Mmbo kwiifo wa dede aleshiruma, nawe nta mulamwiishi yeni.
43007029	Yeny mmbo shimwiishi kimmba ni efo kwakwe shyuukye. Nawe mmbwe ashirummyi.”
43007030	Naasa vakava vasiaany mwaanya weentira, nta kulakae-fo nndu amooroya woko; mashika kyeeri kyakwe nkyemfika-fo.
43007031	Naasa efo mamwiinginy wa vandu veengyi vakauta-u ikusirya nawe. Vakaamba, “Kyeeri Kristo asheshaa mmbo asheengeraa itana fya ngyende fiingyi ngota efyo nndu yeu aletana?”
43007032	Naasa Vafarisayo vakaita ironda lilya lya vandu lyiikunung'unaa indo kyakwe, nalyo vakohani valya vaniini vakasanga na Vafarisayo, vakaruma vasoro va efo poo vandentira.
43007033	Naasa Yesu kaamba, “Ni ando a kyeeri kidu nsindi neeni, shikweenngyeny kwa yeto aleshiruma.
43007034	Llyo musheshisiaa mulasheshikooyaa, na kundo nshekaa mulashiidimaa ifika-fo.”
43007035	Naasa Vayuda vakarera wo veni na veni, “A nndu yeto nkwi afikaa neese lure lulankooya-se? A mmbo afikaa kulya kwa valya vanyanyakye masangeny a Vagriki, nandeloshya-fo Vagriki yewo?
43007036	A kikeeny inda elyi arera indo kaamba, musheshisiaa mulasheshikooyaa na kundo nkaa yeny mulashiidimaa ifika-u yeni?”
43007037	Naasa elyi kwamfika nkonu yeto nniini weemarisya, nato ukee nniini kitoro ya ingyi, nalyo Yesu kashesalala-u kaonisa unyanga kaamba, “Kwakooya nndu aakuka nakusheye na kwakwa nashe ina!
43007038	Nndu akusirye neeny, kyakwe mmbo kivaa shaasa kikee kireiye kyeamba, ‘Nndu yeto efo nyaminy takwe kusherukaa-fo ngyusoka ta mura wa muu!’ “
43007039	Na elyi arera indo, ni mbony ta Mumuyo Mweele, mmbwe vandu vakusirye nawe vakaa vambwarye, mashika kyeeri kilya Mumuyo Mweele nalandeshe-fo, neelyi Yesu nalandeanga neefo itumbeny lyakwe.
43007040	Naasa efo mamwiinginy ulya wa vandu kukakaa-fo vandu vaita arera indo, vakaamba, “Yeu ni dede mmbwe nkisuku ulya akee nteerye nashe.
43007041	Vengyi vakaamba, mmbwe Kristo. Vengyi vakaamba, A mmbo Kristo asheshaa nauke kulya Galilaya?
43007042	A nshi kikee kireiye kyeamba, Kristo asheshaa aukye efo ukuuny lwa Davidi na efo Betilehemu efo muriny wa Davidi.”
43007043	Naasa mamwiingyi ulya wa vandu ukakumanya kavii kimaruma kyakwe.
43007044	Kukavekaa-fo na vaangu vakunndye intira, indi nndu alleesya woko nalawonike.
43007045	Naasa vasoro valya va efo poo vakawuya na kulya kwa vakohani vaniini na vafarisayo. Nawo vakavavia, “A nkiki kyaima mulamweende?”
43007046	Vasoro valya va efo poo vakaallwa, “Mmbo kulandewonike nndu arera shaasa nndu yeu arera-fo.”
43007047	Vafarisayo vakaallwa, “A mmbo neeni mwallembika?
43007048	A mmbo kwiifo nndu wa nrwe naakwa ni umwi tupu akusirye nawe, ao wa efo kwa Vafarisayo?
43007049	Lyo mburwa yei ya vandu ilaishi uvavaso mmbo vadenge.”
43007050	Nikodemu karera ulya emweengya kio, nawe ni wa efo nnang'ani yaawo, kaamba,
43007051	“A mavavaso a kikweru mmbo autye nndu uvingo kulaore amaarannywa mbele mbony tauka kwakwe kamanyika kindo aletana?”
43007052	Nawo vakaallwa vakammbia, “A mmbo neewe kuukye kulya Galilaya? Soma mbony ntere kumanyi, Kulya Galilaya nkushekwiipoo-fo nndu nkisuku-fo.” [
43007053	Vakawara shia wo nndu kaenda kyeny kwakwe.
43008001	Nawe Yesu kaenda kulya ifumbuny lya miri ya mafura.
43008002	Elyi lya ndesi ngama shuru kafika-se kulya mmba ya Iruva, kaengywa ni Vayuda valele-fo woose. Nawe kakaa rembo kava avaloshaany.
43008003	Naasa vaarya va fitabu vakasanga na Vafarisayo vakaende nang'u nka aaramwa atuuswaa. Vakanseleesa yoo nnang'ani.
43008004	Vakammbia, “Llosha! Nka yeu mmbo aaramwa eetuswaa.
43008005	Naasa Mose mmbo aluvavasye efo uvavasony kya vaka va ngata yeyo luvakape na mawe. A yewe kwaambaany inda ndesa?”
43008006	Naasa kyavaniinga vakarera indo nyeeli vekundye imweesa naambo vawonise kindo vankumba nakyo. Naasa Yesu kakwiinyika kareiya na nni yoo uteriny.
43008007	Naasa elyi vengera immbesa kakwiinwa kavavia, “Nndu wa kunu nnang'ani yaany nalatiri kindo alyamarye we nave wa mbee weenkapa na iwe.”
43008008	Nalyo kawuya kakwiinyika lyingyi na ireiya yoo uteriny.
43008009	Nawo vamiita indo vakapooka isuruka-u umwi umwi vapookya na vamiku vakatana vasia-u. Na Yesu karewa-u we muni na nka ulya asalalyi-u.
43008010	Naasa Yesu kawuya ikwiinnwa kammbia, “A valya vekukumba valla na kwi nka? A mmbo kulakaa-fo nta umwi akuutya uvingo?”
43008011	Nawe kaamba, “Nta umwi-fo Nndumi!” Naasa Yesu kammbia, “Nta yeny nshikuutyaa uvingo-fo. Kweenngye, kure deny kulalyamare-se-fo.” ]
43008012	Naasa Yesu kawuya irera nawo lyingyi kaamba, “Yeny ni sa ya ulana. Nndu kashilatya nnyakyendaa-se ireemin-fo. Mmbo akaa na sa ishendee muu.”
43008013	Naasa Vafarisayo vakammbia, “Mmbo kwakureeka-u kyafo ku muni! Ukureeki lwafo nshi lwa dede-fo.”
43008014	Yesu kaallwa kavavia, “Na kwakooya shakureeka-u kyakwa shimuni ukureekyi lwakwa mmbo lwava lwa dede-da, kimmba shiishi kundo shyuukye na kundo nsheendaa.
43008015	Neeni mmbo mwarummbwa mwiilolaa nyama yeto ta nndu, indi yeny nsharummbwa kya nndu nta-fo.
43008016	Naakwa kwakooya sharummbwa kya nndu, nrumbuye wakwa waveva wa dede-da, mashika nshakaa-fo shimuni-fo, mmbo shakaa-fo yeny na yeto aleshiruma.
43008017	Naakwa na efo uvavasony yelo lwany mmbo kikee kireiye kyeamba, Kindo kyammbikywa ukureeki ni vandu vavii mmbo kikee kya dede.
43008018	Yeny shimuni mmbo shikureekye-u kyakwa, na yeto aleshiruma we Nde, kavekureeka-u kyakwa-da.”
43008019	Naasa vakammbia, “A Nde yeto wafo akee kwi.” Yesu kaallwa, “Yeny mmushiishi-fo, nta Nde wakwa-fo. Kwee mmbo mweeshiishi yeny, mmbo mwemanyaa na Nde yeto wakwa.”
43008020	Nng'u marero alererya alya kufii na isanduku lyeesanyirya fesa efo mmba ya Iruva. Nta kulakae-fo nndu antira nnyelyi kyeeri kyakwe kilandefika.
43008021	Naasa kawuya kavavia lyingi, “Yeny shiifo nkweenngyaa, neeni musheshisiaa. Neefo ulyamariny lwan kundo mukai mfo mushefiiyaa. Kundo yeny nsheendaa nta mmushiidimaa ifika-fo yeni-fo.”
43008022	Nalyo Vayuda vakaamba, kulakooye mmbo akundye ikuwaa ndesa, elyi aamba, kundo yeny nsheenda nta mmushiidimaa ifikafo yeni-fo.
43008023	Nawe kavavia, “Yeni mmbo muparikye kunu si, na yeny ni efo uuwe shiparikye. Yeni mukavaany vandu muparikye kunu ulaniny, yeny shi nndu shiparikye kunu ulanin-fo.
43008024	Naasa neeny shamuviany, ni efo ulyamariny lwany kundo mukai mfo mushefiiyaa. Mashika kwakooya kulaore mukusirye-u yeny mmbwe, na efo ulyamariny lwany kundo mukai mfo mushefiiyaa.”
43008025	Naasa vakammbia, “A yewe ni viiny?” Yesu kavavia, “Ni indo kikai shaasa shilelava imuvia, na ulaalu shavemuvia indo-da.
43008026	Mmbo shetiri fiingyi fyeerera kyany na irummbwa kyany. Kyaindi yeto aleshiruma mmbwa dede. Neeny mbony shamiita shyuuta kwakwe nto nshambaa-u teevia ulana.”
43008027	Nawo nta valamanyi mmbo arera nawo kikee kya Nde.
43008028	Naasa Yesu kaamba, “Mukamfika irosa mwana yeto wa nndu llyo mushemanyaa yeny mmbwe, nta shilatiri kindo shatana kikee kya shila yakwa shimuni. Ni ekyo Nde aleshoora nkyo shaamba.
43008029	Na yeto aleshiruma, mmbo ashikaye. Nta nnashireeye shimuni-fo. Kimmba yeny findo finsennyi we mfyo shava mwiifitana kyeeri kyoose.”
43008030	Naasa elyi arera indo veengyi vakauta-u ikusirya nawe.
43008031	Naasa karera na Vayuda valya vakusirye nawe kaamba, “Kwakooya mwakaa mukutiri na ndera yakwa llyo-ny mushevaa vakiloshyony vakwa dede deny.
43008032	Neeni mushemanyaa ekyo kikee dede, kishemuvikaa muve valeke.”
43008033	Nawo vakamwaallwa, “Mmbo lukee ufyari lwa Abrahamu, nta lyimwi lulandeve mashinga a nndu-fo. A kyavaany inda, elyi kwaamba, mmbo mushevaa vandu valeke?”
43008034	Yesu kavaalwa, “Ni dede kya dede shamuvia, wo nndu atana fya ulyamari mmbo aaluka ishinga lya ulyamari.
43008035	Indi ishinga lyo lyikaa efo kyeny kyeeri kyoose-fo. Nndu akaa kyeny kyeeri kyoose Mmwana.
43008036	Naasany kwakooya mwana ashemwaallwaa muve valeke, llyoony mushevaa valeke dede deny.
43008037	Shiveishi-da mmbo mukee va ufyari lwa Abrahamu. Indi yeni mukasia mwaanya weeshiwaa, kimmba ndera yakwa ilaonnyi kirembo efo nnang'ani yaany.
43008038	Yeny kindo shilollye efo kwa Nde nkyo nshaambaa. Naasany neeni kevetaniny ekyo mwamiita muuta efo kwa Nde.”
43008039	Vakaallwa vakammbia, “A Nde weeru nshiwe Abrahamu?” Yesu kavavia, “Kwee mwekee vana va Abrahamu mmbo mweetanaa mitannyi ya Abrahamu.
43008040	Kya indi ulaalu mukeruuya mwaanya weeshiwaa, neeny shikee nndu shamuvia ekyo kikee kya dede, ekyo shilekiita shyuuta efo kwa Nde. Nta Abrahamu nshi indo aletana-fo-te.
43008041	Yeni mmbo mwava veetana mitannyi ya nde yeto waany.” Vakammbia, “Yese lluwonikye kyuuka na utuusi-fo. Mmbo lutiri Nde umwi-da, ni Iruva.”
43008042	Yesu kavavia, “Kwee Iruva ekee Nde waany, mmbo mweeshikundaa yeny, kimmba yeny shilesha shyuuka kwa Iruva shasha yaa shikai. Nta nshisheye kikee kya shila yakwa shimuni-fo. Mmbwe aleshiruma.
43008043	A kimaruma nkikyi elyi mulakeemanya ekyo nkeemuvia? Mmashika elyi mulashiidimaa yaaranya Irero lyakwa.
43008044	Yeni mmbo mukee va nde yeto waany we mmbishwa. Na efyo fikunndyo mmbwe mfyo mukunndye itana. We ekee mwiiwaa vandu uka elyo mapoonkyony nta nalakee na dede-fo kimmba efo nriminy mmbwakwe kulaifo kya dede yeyo kyeeri arera wongo mmbo arera ekyo kikee kyakwe muni, mashika we akee muni wongo kaveva mmbwe ndeye wa vayo.
43008045	Kya indi yeny elyi sharera ekyo kyikee dede nkyo kyaima mulakusirye neeny.
43008046	A nndu wa kunu kwany ni ungau ashiidimaa ishikureekya sheelyi shikee llyamari? A kwakooya sharera kya dede naambo-ki-se elyi kulaore mwakusirya neeny?
43008047	Yeto aparikye efo kwa Iruva, mmbo ashiitaa marero a Iruva, nkyo kyaniinga yeni mulaite nnyeeli mulakee vandu vaparikye efo kwa Iruva.”
43008048	Naasa Vayuda valya vakarouwa vakammbia, “A nshi lwaronga ninsha elyi lwaamba yewe mmbo kukee Nsamaria, kwavetirwa ni Mumuyo nkasha?”
43008049	Yesu kaallwa, “Yeny nshitirwa nta ni Mumuyo nkasha-fo mmbo shainndyaa Nde wakwa neeni mukashimina.
43008050	Neeny nta nshiruyaa nnduma wakwa shimuni-fo. Mmbo kwiifo yeto ashiniinga nnduma na irummbwa kyakwa na kyany.
43008051	Ni dede kya dede shamuvia, kwakooya nndu aringa ndera yakwa nnasheshoshaa ufu-fo na kafika llung'anu.”
43008052	Vayuda valya vakammbia, “Akakyo ulaalu lwammanya mmbo kutirwa mmumuyo nkasha. Abrahamu mmbo alefwa na valya veauya fisuku vakavefwa, na yewe kwaamba, kwakooya nndu aringa ndera yakwa nnasheshoshaa ufu fika llung'anu-fo.
43008053	A mmbo kukee nniini kwailanya nde weeru Abrahamu, nawe alevefwa-da? Na vakisuku vakavefwa-da. A mmbo kwakwaallwa sha vi?”
43008054	Yesu kaallwa, “Kwakooya shakung'anisa shimuni nng'anu wakwa nshi kindo-fo. Mmbo kwakaa-fo Nde-yaakwa mmbwe yeto ashing'anisaa. Na yeni mukaamba mmbwe Iruva waany.
43008055	Nta mulamwiishi. Kya indi yeny shimwiishi. Na kwakooya shaamba, nshimwiishi mmbo shava mwoongo sheeni. Kya indi shimwiishi na kirero kyakwe shavekiringa.
43008056	Na nde ulya waany we Abrahamu alelooka eeishi mmbo akaa nalollye nkonu wakwe, nawe kaveulollya-da kafura.”
43008057	Naasa Vayuda vakammbia, “A yewe kulandefika irika lya mmyaaka makumi araanu-le, kwaamba inda kwallollya Abrahamu?”
43008058	Yesu kavavia, “Ni dede kya dede shamuvia, meendi Abrahamu nalandekaa-fo, yeny shiifo.”
43008059	Naasa Vayuda valya vakaipoo mawe vamweerye. Yesu kakusuruma kauka efo mmba ya Iruva.
43009001	Naasa eefo ashiiraa ando kalollya nndu akee mfu miso kipookya ammbonika.
43009002	Na valya vakiloshyony kyakwe vakammbesa, “Ale llosha! Nndu alelyamara mmbi, ni nndu yeu ndesa ao ni ndeye na maye kutani awonika indo akee mfu miso?”
43009003	Yesu kaallwa, “Nta nshi nndu yeu alelyamara-fo, nta nshi ndeye na maye-fo. Mmbo kileva indo naambo mashora a Iruva akooye imanyika efo kwakwe.
43009004	Yese kuti luve veetana mashora a yeto aleshiruma elyi kukee nsanyiny. Kio mmbo kiifo kishaa, llyo nndu nnakiidimaa-se irunda-fo.
43009005	Meendi shikee kunu ulaniny mmbo shava sa ya ulana.”
43009006	Amaamba indo kafishya maare si. Maare alya kaumba-umba nang'u mmbumba wa uteri. Mmbumba ulya wa uteri kawaamba yoo misony alya akwe.
43009007	Kammbia, “Enda kundesamba efo iruveny lya Siloamu.” Kwaallwa ni kimwi na nndu Nrumi. Naasa kakweengya kandesamba. Kawuya alolaa.
43009008	Naasa vandu valya va nnyanu na valya valellollya elyo mbee ekee nndu mweererya vandu, nalyo vakaamba, “Nyira, a yeu nshiwe ulya aleva mwiikaa-fo rembo asheereryaa vandu.”
43009009	Vengyi vakaamba, “Nshiwe-fo-te.” Vengyi vakaamba, “Ode, ni nndu afwanani nawe.” Nawe kaamba, “Ee, mmbwe yeny-da.”
43009010	Naasa vakammbia, “A mmbo kileva inda elyi miso afo akooya itarambuka.”
43009011	Nawe kaallwa, “Ni nndu ulya avaangwa ni Yesu, mmbo awumba mmbumba wa uteri kawaamba yoo misony akwa. Kashivia, Enda kulya Siloamu kundesamba-fo. Nalyo shaenda. Shimmeesamba shakooya ate shiifo llolaa.”
43009012	Vakammbia, “A nndu yeto nkwi akai.” Kaamba, “Nshukuny!”
43009013	Nalyo vakanderwaa nndu yeto ekee mfu miso na kulya kwa Vafarisayo.
43009014	Na nkonu ulya wekee wa Sabato llya Yesu aleumba mmbumba ulya wa uteri kawaamba yoo misony akwe.
43009015	Naasa Vafarisayo nawo-da vakammbesa-se shaasa alekooya ilola. Nawe kavavia, “Ni mmbumba wa uteri aleshaamba misony, shandesamba shakooya-ny ilola.”
43009016	Naasa Vafarisayo valya maata vakaamba, “Nndu yeu nshi nndu aukye kwa Iruva-fo, kimmba nalashiinndyaa Sabato.” Vengyi vakaamba, “Kukooye ni nndu llyamari a niinda eeshiidimaa itana fya wende fya ngata yeyo.” Nalyo vakaraukana.
43009017	Naasa vakawuya vakavia ulya ekee mfu miso, “A yewe kwaamba inda kyafo ku muni elyi alekutarammbwa miso?” Nawe Kaamba, “Mmbo akee nndu nkisuku.”
43009018	Naasa Vayuda nta valairikye kyakwe sheelyi mmbo ekee mfu miso kakooya ilola. Vakatana vavaanga ndeye na maye wa nndu ulya alekooya ilola.
43009019	Vakavavesa vakaamba, “Nndu yeu mmbwe mwana waany ulya eishiwa mmbo alewonika eekee mfu miso? A kilevaa-ny inda elyi ulaalu indi ankooya ilola?”
43009020	Naasa ndeye na maye vakaallwa vakaamba, “Kindo lwiishi nndu yeu ni mwana weeru nawe mmbo alewonika eekee mfu miso.
43009021	Kya indi shaasa kileva ulaalu kakooya ilola ekyo yese llukiishi-fo nta llwiishi nndu yeto alentarammbwa miso-fo. Kyemmbeseny-te, mmbo akee nndu nniini, ashaambaa ekyo kyakwe we muni-te!”
43009022	Na kyaninga ndeye na maye karera indo nyeeli veereiye Vayuda. Kimmba Vayuda venfisha kyama, kwakooya kwakaa-fo nndu ashemwamba paa mmbo akee Kristo, nawo vammbikye ishingo efo mmba yaawo yeeterevya.
43009023	Nkyo kimaruma ndeye na maye vakaamba, “Mmbo akee nndu nniini. Kyemmbeseny we muni-te!”
43009024	Naasa vakawuya ivaanga nndu ulya lya kavii, ulya ekee mfu-miso. Vakammbia, “Iruva mmbwe kumwiitikisaa! Kya nndu yeu lwammanya mmbo akee llyamari.”
43009025	Naasa nndu ulya kaallwa, “Kwakooya mmbo akee nndu llyamari ekyo nshiishi-fo. Ni kindo kimwi-nsi shiishi deny, mmbo shekee mfu miso na ulaalu shankooya ilola.”
43009026	Naasa vakammbia, “Mmbo alekutanya inda? Ni inda alekutarammbwa miso?”
43009027	Kavaalwa, “Mmbo shammeemuvia, neeni nta mulaite. Naambo ki-se mukunndye ikiita lya kavii? A mmbo neeni mwakunda iva vakiloshyony kyakwe ndesa?”
43009028	Vakasakya nawe vakammbia, “Nndu akee wa kiloshyony kyakwe ni yewe! Yese mmbo lukee vakiloshyony kya Mose-te
43009029	Kya Mose yese lwiishi, ni Iruva alerera nawe. Indi nndu yeto llwiishi nta kundo aukye-fo.”
43009030	Nndu ulya kaallwa kavavia, “Ate ando atiri tamba ni yoony, elyi mulaishi kundo aukye, nawe mmbwe aleshitarammbwany miso!
43009031	Mmbo luveishi Iruva nnarannyaa nndu llyamari-fo. Indi kwakooya kwakaa-fo nndu areremmya Iruva kavetana kindo kikundywa mmbwe, yeto mmbwe ashemwaarannyaa.
43009032	Kira ulana lwammbikwa kulandeitiwa nndu aletarammbwa miso a nndu alewonika akee mfu-miso.
43009033	Kwee nndu yeto nalaukye kwa Iruva nneemanyaa itana nta kindo-fo.”
43009034	Vakaallwa vakaamba, “Yewe nndu kulewonika kukee na ulyamari, kwatana kwalulosha yese!” Vakamweera neefo poo.
43009035	Naasa Yesu kaita vammweera na poo. Kakwaannya nawe kaamba, “A kukusirye na Mwana yeto wa Iruva ndesa?”
43009036	Nawe kaallwa kaamba, “A mmbo-vi Nndumi, neeny shikooye ikusirya nawe.”
43009037	Yesu kammbia, “Illollya kwammellollya, na yeto aifo areraa neewe mmbwe.”
43009038	Nawe kaamba, “Akau shankusirya-u Nndumi!” Nalyo kamoolokya si.
43009039	Na Yesu kaamba, “Yeny mmbo shisheye na kunu ulaniny naambo ekyo kya vandu kirumbuke, yewo valalollye naambo vakooye ilola, na yewo valollye naambo vakooye iva vafu miso.”
43009040	Naasa Vafarisayo maata varyani nawe vakaita indo vakammbia, “A mmbo lukee vafu miso na yese?”
43009041	Yesu kavavia, “Kwee mwekee vafu miso, mmweevaa valyamari-fo; indi ulaalu mmbo mwamaamba mulollye naasany ulyamari lwany mmbo lwamukaya.” YOHANE
43010001	Ni dede kya dede shamuvia, “Nndu nalashaangaa mfiriny wa moonri aira yoo ngiriny, kasaama na ando engyi, yeto ni mwiivi na nsoki.
43010002	Indi yeto aanga nafo aira yoo ngiriny, we mmbwe mwiisi wa moonri.
43010003	Na yeto mwiiringa yoo ngiriny mmbo annduyaa. Na moonri alya akaaranya unyanga lwakwe. Na moonri alya akee akwe muni kaavaanga marina a vayo kaauwa na poo.
43010004	Na alya akee akwe moose elyi aasomuta na poo kaira mbee asongoye. Na moonri alya akallatya kimmba eeshi unyanga lwakwe.
43010005	Indi nndu muny nnyashellatyaa-fo. Mmbo arishaa kimmba alaishi unyanga yelo lwa nndu yeto munny.”
43010006	Naasa nkyo kyaaso Yesu aleveera. Nawo nta valamanyi ekyo akunndye ivavia nakyo nkyo ki.
43010007	Naasa Yesu kawuya ivavia lingi, “Ni dede kya dede shamuvia, Ngiri yeanga kundo mburu tikai nnyo yeny.
43010008	Yewo vasheye nafo vashisongoye mmbo vekee veevi na vasoki woose, indi moonri alavaaranyi.
43010009	Ngiri yeyo nnyo yeny. Kwakooya nndu aanga nafo ashyaaluye ngiri mmbwe akooya ikirwa, na yaanga nafo na isomuka nafo, navekooya na ura.
43010010	Indi yeto akee mwiivi nnashaa nafo, kulaore ni isha iiva na ishisha na ireta-fo. Yeny mmbo shilesha nafo moonri akooye itira muu na iuwona shapu.”
43010011	“Mwiisi nsha mmbwe yeny. Mwiisi nsha mmbo arekyaa moonri akwe muu.
43010012	Indi nndu mwiisia weesi nalakee mwiisi, nta nalakee muni moonri alya karisha. Naasa nyamandu ikasha ikatitafura neetinyanyata.
43010013	Mashika elyi we akee nndu weesia weesi nalasarye kya moonri.
43010014	Mwiisi nsha mmbwe yeny. Mmbo shiveishi yoo akwa, nang'u aveshiishi yeny.
43010015	Shaasa nde wakwa ashiishi yeny, na yeny shiveishi Nde wakwa. Na muu wakwa shaveureka kimaruma kya moonri akwa.
43010016	Shitiri na moonri engyi-se, alakee a mfiri yeu. Nang'u nkuti shiende nau. Nang'u ashiitaa unyanga lwakwa. Na ironda lyive lyimwi na mwiisi nave umwi.
43010017	Nkyo kyaniinga Nde kashikunda elyi shareka-u muu wakwa.
43010018	Nta nkwiifoo nndu ashiusokaa-fo. Mmbo shaulekeya shikunda shimuni. Mmbo shivetiri na finya ya yuulekeya. Shivetiri na finya ya yuuvira lyingi. Llyo ivavaso shilewarya lyuuka kwa Nde-akwa.”
43010019	Naasa Vayuda vakawuya ikumanya kavii lyingyi kimaruma kya elyi arera indo.
43010020	Naasa veengyi vakaamba, “Mmbo atirwa mmumuyo nkasha kasukwa. A naambo-ki-se elyi mwiifo mumwaarannyaa?”
43010021	Vengyi vakaamba, “Marero yoo arera nshi akee sha a nndu atirwa mmumuyo nkasha-fo. A mmbo kwiifo mumuyo nkasha ushiidimaa itarammbwa miso a vafu-miso?”
43010022	Naasa kukafika nkonu nniini kulya Yerusalemu weekummbwa mmba ya Iruva ilesammywa. Na kyeeri kilya kiifo kikee kya mbeo.
43010023	Na Yesu eefo arua-ruaa efo mmba ya Iruva, efo itengony lya uraa lya Solomon.
43010024	Nalyo Vayuda vakasha inndingitya vakaamba, “A mmbo kufikaa indii kwiisavesaa mirima yeeru? Kwakooya yewe ni Kristo ambaany paa-te!”
43010025	Yesu kaallwa, “Mmbo shilemuvia-da, neeni mulakusirye-u! Ni mashora yoo yeny shatana kikee kya irina lya Nde-akwa, nng'u ashivikye ukureeki.
43010026	Neeni nta mulakusirye-u mashika elyi mulakee ukambeny lwa moonri akwa.
43010027	Na moonri yoo akwa mmbo aishiitaa unyanga lwakwa. Neeny shivetiishi nato tikashilatya.
43010028	Neeny shaaniinga muu wa llung'anu. Nang'u nta nnakaa nareke na akafika llung'anu-fo. Nta nkwiifo nndu asheatafuraa kunu wokony lwakwa-fo.
43010029	Nde yeto wakwa ashiniinngye mmbo ang'annyi woose. Nta nkwiifo nndu ashiidimaa aatafura efo wokony lwa Nde-fo.
43010030	Neeny na Nde mmbo lukee vamwi.”
43010031	Nalyo Vayuda vakeepoo mawe lyingyi vankape nang'u.
43010032	Yesu kavaallwa, “Mmbo shilemoora mashora mesha meengyi auka kwa Nde. A ni kimaruma kya ishora lyingalyi mukunndye ishikapa na mawe?”
43010033	Nalyo Vayuda vakamwaallwa, “Nshi kimaruma kya ishora isha lukunndye ikukapa na mawe-fo. Ni kimaruma kya kirumu kyafo kyeeruma Iruva, na elyi yewe kukee nndu-da kwatana kwakwaalwa Iruva kumuni.”
43010034	Yesu kavaallwa, “Efo uvavaso lwany a mmbo nalakee areiye kyeamba, ‘Yeny shileamba, mmbo mukee maruva?’
43010035	Naasa valya valefitywa irero lya Iruva, kwankooya mmbo alevavaanga ni maruva na ekyo kikee kireiye nta kilave ifullwa.
43010036	Afikaany, yeny shilevikwa Mweele ni Nde kashiruma na kunu ulaniny ni inda mwashivia mmbo sharuma Iruva, elyi shaamba, ‘Shikee Mwana wa Iruva?’
43010037	Kwakooya kulaore shatana mashora a Nde-yaakwa, reny mulakusirye neeny-fo!
43010038	Indi kwakooya mmbo shaatana, na kikava mulakusirye neeny shimuni, kusiryeny na mashora yoo-te, naambo mweende mwiimanyaa na iipuye Nde mmbo asasangyi neeny, neeny nsasangi na Nde.”
43010039	Naasa vakasia mwaanya weentira, lyo we katurushuka efo maakony awo keenda.
43010040	Nalyo kawara shia kafika lyingyi kulya kwakulya ya Yordani, kulya Yohane eebatisyaa kakaa-fo.
43010041	Vandu vakansheya veengyi vakaamba lyo dede we Yohane nta nnyaletana kindo kyeeora wende-fo, kya indi kilya Yohane alerera kya nndu yeu mmbo kikee kya dede kyoose.
43010042	Nalyo vandu va kulya veengyi vakakusirya nawe.
43011001	Naasa kweefo nndu eelwee evaangwaa Lasaro wa kulya Betania, wa kimuri kilya kya Maria na Marta we mfwamaye.
43011002	Na Maria mmbwe ulya aleamba Nndumi mafura afwaamaa nisha. Na marende alya kaangata na fii ta nrweny wakwe. Na mwanamaye we Lasaro, mmbwe ulya elwee.
43011003	Naasa vamfwamaye valya vakwe vakanrummya nrumi, vakaamba; “Nndumi ulya kunkundye alwee.”
43011004	Naasa Yesu aita indo kaamba, “Ndwari yei nshi yeewaa-fo, ni ya yeengye Iruva usuri, naambo Mwana yeto wa Iruva naute-u ing'aniswa.”
43011005	Naasa, na Yesu akundani na Marta, na mfwamaye na Lasaro.
43011006	Naasa elyi amiita alwee, nalyo kulya akai kaengera isinda-fo ando a mikonu ivii.
43011007	Amiirisha-fo indo elyi numa kavia valya vakiloshyon kyakwe, “Ndifony-te luwuye na kulya Yudaya.”
43011008	Valya vakiloshyony vakammbia, “Llosha, ni kyeeri yeki kyenyi Vayuda valya verie ikukapa na mawe-te. Neewe mmbo kwiifo kuwuyaa nafo lyingi?”
43011009	Yesu kaallwa, “Saa ta nsanyiny nshi ikumi na ivii? Na kwakooya nndu arua-rua nsanyiny nnyakapaa urende-fo, kimmba alollye sa ya ulana yelu.
43011010	Indi kwakooya nndu arua-rua kio mmbo akapaa urende kimmba nalakee na sa efo nnang'ani yakwe.”
43011011	Ekyaamba indo kawuya kalungya-u kingyi kavavia, “Mbuya ilya yeeru Lasaro ammeelala, lyo nsheendaa shindemwaanta.”
43011012	Naasa valya va kiloshyony vakammbia, “Nndumi kwakooya mmbo ammeelala, asheshiaa.”
43011013	Na Yesu arera indo neelyi emmeefwa. Nawo vakakusara kulakooye mmbo aamba alele rony.
43011014	Kikee indo nalyo Yesu kavavia paa, “Lasaro amfwa.
43011015	Neeny shavefura kimaruma kyany elyi shakooya shilai-yo, naambo mukooye ikusirya-u. Indi kendifony lundefika kwakwe.”
43011016	Naasa Toma ulya avaangwa Wamaasa, kavia wooroye valya vakiloshyony, “Ndifony-da na yese lundefwa lusange nawe.”
43011017	Nalyo Yesu afika-fo kakooya ammaa mikonu iina kifuny.
43011018	Na kwauka kulya Betania kufike Yerusalemu ni ando a kilometa isaanu.
43011019	Na Vayuda veengyi vasheye na kulya kwa Marta na Maria vavaangate misoru kya mwanamaye ulya waawo.
43011020	Naasa Marta kasheengywa mbony sheelyi Yesu aifo ashaa. Kaenda imwaammbya. Na Maria karewa akee kulya kyenyy.
43011021	Naasa Marta kashevia Yesu, “Nndumi kwee ni kunu kweekai mwanama yeu wakwa nnyeefwaa-fo!
43011022	Lyo naakwaa ni ulaalu mmbo shiveishi-da efyo kusheterevaa Iruva, Iruva mmbo akuniingaa.”
43011023	Yesu kammbia, “Mwanamau asherukaa!”
43011024	Marta kammbia, “Shiishi-da, mmbo arukaa elyi kwamfika yoo marukyony a vafu nkonu yeto weefurumya.”
43011025	Yesu kammbia, “Yeny mmbwe nnduti na muya-muu. Na nndu akusirye neeny naakwa afwa mmbo ashetiraa muu.
43011026	Na wo nndu aifo na muu kakusirya neeny, nnyakikooya-se ifwa-fo, na kafika llung'anu. A yewe kwakusirya-u indo?”
43011027	Nawe kammbia, “Ee-da Nndumi. Yeny mmbo shikusirye neewe mmbo kukee Kristo Mwana wa Iruva, yeto akee mwaambe nashe na kunu ulaniny.”
43011028	Amaamba indo nalyo kakwiipoo-fo kandevaanga mfwamaye we Maria kikee kya kirika. Kaambia, “Llosha ansha eefo akuvaangaa.”
43011029	Nawe ekiita indo kakwiipoo shu uviny kafika alya Yesu akai.
43011030	Na Yesu nalandefika efo kimuriny-fo. Mmbo akee alya akwaanannya na Marta.
43011031	Naasa Vayuda valya veeiyo na Maria kulya kyeny valya vakunndye imwaangata misoru vakalollya Maria akwipoo shu uviny kasomuka. Nawo vakallatya vaishi mmbo asheendaa na efo mbangeny indekapya-fo kiiyo.
43011032	Naasa elyi Maria afika yoo Yesu akai kallollya kawa si yoo marendeny akwe, kammbia, “Nndumi kwe kweekee kunu mwanama yeu wakwa nnyeefwaa-fo.”
43011033	Naasa Yesu alollya ashiiyaa indo na Vayuda valya vasha varyani nawe vakaveiiya, nawe karovyo efo nriminy kasavaa.
43011034	Kaamba, “A kundo mulemwaara nkwi?” Vakammbia, “Osho kushelola.”
43011035	Yesu koolota misoru.
43011036	Naasa Vayuda valya vakaamba, Llen-te ndesa enkunndye.
43011037	Na vengyi vakaamba, “A nshi-we aletarammbwa miso a nndu ulya mfu miso? A mmbo alelemwa itana kindo kyeeima na nndu yeu nalafwe?”
43011038	Nalyo Yesu kawuya irovyo efo nriminy. Kafika yoo mbangeny. Nayo ni mbanga ikee shidoshe iweny na iwe lyikee yaamire-u.
43011039	Nalyo Yesu kaamba, “Ipoony-mbu iwe yelyo.” Marta ulya mfwamaye wa Lasaro kammbia, “Nndumi, ampooka iraa-te. Mmbo ammaa-fo mikonu iina.”
43011040	Yesu kammbia, “A mmbo shilandekuvia kwakooya kwakusirya-u mmbo kushelollyaa itumbe lya Iruva?”
43011041	Nalyo vakaipoo-fo iwe Ilya. Na Yesu kainuya miso na uuwe, kaamba, “Woi Nde shakwaana elyi kwanshyaarannya.
43011042	Neeny shiveeshi-da, mmbo kwava mwiishyaarannya kyeeri kyoose. Indi kyashiniinga shakyaamba-u ni nkuka yeu wa vandu varingitye-u naambo vakooye ikusirya-u vamanyi ni yewe kuleshiruma.”
43011043	Na elyi ammaa yaamba indo, koonisa unyanga kavaanga, “Lasaro somuka na kunu poo.”
43011044	Nndu ulya mfu kasha na poo, na kisangu kilya kyakwe kikee kyoososye kirami. Yesu kavavia, “Moorommwiny munre neende.” "
43011045	Naasa Vayuda valya vasheye na kulya kwa Maria vekilolya kindo kilya atana, veengyi va efo nnang'ani yaawo vakapooka ikusirya nawe.
43011046	Na valya maata vakaenda kulya kwa Vafarisayo vakavavia kilya atana.
43011047	Naasa vakohani valya vaniini vakasanga na Vafarisayo vakavaanga shila shiniini ya ngyama tawo vakaamba, " “A lutaniny inda elyi nndu yeu ava mwiitana fyeeora ngyende shiingyi indo?
43011048	Kwakooya lwankureeya-u indo, vandu mmbo vasiiyaa kwakwe ikusirya nawe. Nalyo Varome vasheshaa vashelusokaa na uruka na vandu.”
43011049	Naasa nndu umwi wa efo nnang'ani yaawo umwi ni Kayafa ekee nkohani nniini wa mwaka ulya. Nawe kavavia, “Mmutiri nta nrwe-fo,
43011050	nta mulakusarye mmbo kyemuviiyaa kisha nndu umwi nafwe ando a vandu va uruka elu loose kyallya vandu va uruka loose varekaa?”
43011051	Na elyi arera indo nshi kya shila yakwe muni-fo. Ni elyi ekee nkohani nniini wa mwaaka ulya karera indo kikee ni kisuku auya kyeamba Yesu asheendaa ifiiya vandu va uruka.
43011052	Nshi kya vandu va uruka elu tupu-fo, ni kimaruma kya vana va Iruva yewo vanyanyakye naambo nakooye ivaummbya ando amwi.
43011053	Naasa kipookya nkonu ulya vakavika shila naambo vakooye immbwaa.
43011054	Naasa Yesu nalakive-se, mwiirua-rua paa efo kwa Vayuda. Indi kakwiipoo-fo kaenda uruka lwiiduvani na kulya kasa. Kafika muriny uvaangwaa ni Efraimu, kakaa-fo na vakiloshyony vakwe.
43011055	Naasa Pasaka ya Vayuda yensha kufii. Vandu veengi vakanderwa na kulya Yerusalemu vauka efo urukeny lulya, kulaore kwamfika Pasaka, vandekwiilyisa.
43011056	Naasa vakava varuuya-ruuya-ny Yesu. Vakarera wo veni na veni vasalalyi efo mmba ya Iruva, vashaambaa, “A mulla kyava inda? Ni dede nnasheshaa ishesaiya nkonu yeu nniini-fo ndesa?”
43011057	Na Vakohani valya vaniini vensanga na Vafarisayo vakauta mavavaso kyeamba, “Kwakooya nndu ammanya kundo akai neende mbony, naambo vakooye intira.”
43012001	Naasa kweeiyo mikonu irindaru kufike Pasaka. Yesu kafika kulya Betania kulya Lasaro elele ulya Yesu alennduta ammbuta kwa vafu.
43012002	Naasa vakanndesya shoonga na Marta kava mmbo afurukana-u. Na Lasaro kava ni umwi wa valya veefo rembo velyaa shoongaa.
43012003	Naasa Maria keende ratili imwi ya mafura eamba afwamaa nisha a ngata ya nardo akee mavaramu, atiri uuru uniini, kaamba marende a Yesu, Kawuya kaangata na fii ta nrweny wakwe. Na mmba ilya ikaishwa kifwaamu kya mafura alya.
43012004	Naasa Yuda Iskariote aiyo ni umwi wa valya vakiloshyon kyakwe ulya asheendaa inndiinngya, we kaamba,
43012005	“A nkyeema mafura yaa akummbwa fesa shiingi, nato tikandeniingwa vakiva.”
43012006	Na kyaaniinga kaamba indo nshi atinnywa vakiva-fo nnyelyi ekee mwiivi, nawe mmbwe arie mboloko ilya ya fesa, na filya fyavikwa-fo kava mwiipoo-fo.
43012007	Naasa Yesu kaamba, “Kunreeyeny-te nadeesye kya nkonu wakwa weerikwa.
43012008	Kya vandu vakiva mmbo mukee nawo mikonu myoose. Indi yeny mmukee neeny mikonu myoose-fo.”
43012009	Naasa vandu valya vakuummbye-fo ironda iniini va efo kwa Vayuda, vakamanya Yesu mfo kundo akai, vakasha nafo, nshi kimaruma kya Yesu tupu-fo, mmbo vakunndye ilollya na Lasaro ulya alennduta ammbuta kwa vafu.
43012010	Naasa vakohani valya vaniini vakafisha kyama naambo vawaa na Lasaro vansande nawe.
43012011	Nyeeli mashika akwe Vayuda veengyi valekusirya na Yesu.
43012012	Naasa elyi lya ndesi kweifo ironda iniini lya vandu lyisheye nafo kya nkonu ulya nniini. Vakaita Yesu eefo ashaa na kulya Yerusalemu.
43012013	Vakakamara maramba a myaangashi. Vakawara shia vandemwaammbya. Vakakapa kisengelele vakaamba, “Hosiana! Kundearafumwa yeto asha arumwa ni Nndumi kaveva mangyi ya Israeli.
43012014	Naasa na Yesu emmbonisa ngashe ya nshungu, kasaama mungony wa vayo. Kikaveva indo shaasa kikee kireiye kyeamba,
43012015	Yeni va Sion mulairyae-fo! Akakato mangyi yafo aifo akusheya asaammyi mungony wa ngashe ya nshungu.”
43012016	Nakyo shaasa kikai valya vakiloshyony valaitumuso mbele. Ni meendi alya Yesu aleira na efo itumbeny llyo meendi valekummbwa ni indo kyekee kireiye na itana vakaventannya indo-da.
43012017	Naasa ironda llya lya vandu valya vekee nawe nkonu ulya alevaanga Lasaro kauka efo mbangeny, kannduta ammbuta vafuny, nawo-da vakava vavikaany ukureeki.
43012018	Nakyo kikaveniinga ironda lyilya lya vandu vandemwaammbya nyelyi vamiita mmbo aletana kindo ekyo kya wende.
43012019	Nalyo Vafarisayo vakaviana nndu na uroye, “Mulollye-da, mmushiidimaa-se kindo-fo. Akakalu ulana loose lwiifo lunsoraa.”
43012020	Naasa efo nnang'ani ya vandu valya valerwa nafo vandeindya Iruva nkonu ulya nniini kukavekaa-fo na Vagriki vaangu.
43012021	Naasa vakaenngya Filipo wa kulya Betisaida ya kulya Galilaya. Vakantereva vakaamba, “Nndumi, lulanngye ilollya Yesu!”
43012022	Filipo kaenda kandevia Andrea. Andrea kasanga na Filipo vakandevia Yesu.
43012023	Na Yesu kavaallwa kaamba, “Akakyo kyeeri kyamfika, Mwana yeto wa nndu nakooye-ny iira na efo itumbeny.”
43012024	Ni dede kya dede shamuvia, “Mbekye yeyo ya nganu kwakooya kulaore yaoloka efo uteriny ikafiiya-fo, mmbo irewaa ikakaa yo sheni. Indi kwakooya yamfiiya-fo mmbo isheendee kimu kiingyi.
43012025	Yeto ankunda muu wakwe akaa naurete. Na yeto ansua muu wakwe kunu ulaniny yelu mmbwe asheuringaa ukooye muu wa llung'anu.
43012026	Kwakooya nndu akunndye ishirunndya nashilatye-ny. Na kundo shakaa yeny, na yeto ashirunndya mfo kundo ashevekaa. Na kwakooya nndu ashirunndya, mmbwe Nde ashenng'anisaa.”
43012027	Ulaalu nrima wakwa wasavaa. Neeny shyaambeny inda? Ndesa shyaambe, “Nde kushaauwe ulaalu? Indi kimaruma nkyo ekyo shakooya saa yei.
43012028	Woi Nde enda kwiing'anisaa irina lyafo yewe!” Nalyo kukaitiwa unyanga luuka efo iruveeu lwiishaambaa, “Shammeelying'anisa na lyingyi nsheendaa ilying'anisa-da.”
43012029	Naasa ironda lilya lya vandu vasalali-fo vakaita vakaamba, “Ni iruruma lyarera.” Veengyi vakaamba, Ni nsu wa Iruva arera nawe.
43012030	Yesu kaallwa kaamba, “Unyanga yelo nshi kimaruma kyakwa lwarera-fo, ni kimaruma kyany.
43012031	Ulaalu ulana elu lwiifo lushuutywaa uvingo. Ni ulaalu nniini wa ulana yelo asheerwaa na efo poo.
43012032	Neeny kwakooya shammeeroswa na uuwe shyuutwa kunu urukeny, llyo nshewoomuyaa na kwakwa woose.”
43012033	Karera indo yoolongya kya ufu ashendaa ifwa llwa ngata-ki.
43012034	Naasa vandu valya vakuummbye-u vakanndouwa, “Yese lwiitye kya Kristo kyuuka efo uvavasony mmbo ashekaa-fo llung'anu. A kyavaany inda elyi yewe kwaamba mmbo kikee kideerye Mwana yeto wa Nndu nanderoswa na uuwe? A Mwana yeto wa nndu ni viiny?”
43012035	Naasa Yesu kavavia, “Kusaa-u kyeeri kidu mukee na sa nnang'ani yaany. Kerueny mukee sha vandu vatiri sa mulakooye imilwa ni ireema. Na yeto mweenda ireeminy nnyamanyaa nta kundo afikaa-fo.
43012036	Elyi mukee na sa kusiryeny na sa yeyo mukooye yaaluka vana va sa.”
43012037	Naasa lla ndesa aleva mwiitana findo finiini indo velollye fya iwoora ngyende, nawo nta valakunde ikusirya-u.
43012038	Mmbo kileenda indo naambo kilya nkisuku ulya Yesaya alerera kiinukye kyeamba, “Nndumi, a nndu alekusirya na kyoongoyo kyeru ni vi? A ni vi alesukuywa woko Nndumi?”
43012039	Na kimaruma valaidimi ikusirya-u ni kilya kingyi Yesaya alerera kyeamba,
43012040	Mmbo alewaa miso awo, kaallwa ngoo tawo tikava shuumu, na miso awo naambo valakooye illa nang'u kindo, na ngoo tawo valakooye iipuye nato kindo vawuye neeny shivakire.
43012041	Ni indo Yesaya alerera llya alelollya itumbe lyakwe karera kyakwe.
43012042	Lyo mmbo kweefo na vandu va nrwe veengyi-da valeva vandu vakusirye nawe, indi ni kimaruma kya Vafarisayo valakyaambe paa valakooye yaantwa efo ikwaanuny lyawo.
43012043	Kaamba wo vakunndye nnduma wa kunu vanduny kilanya ya nnduma wa efo kwa Iruva.
43012044	Naasa Yesu kaonisa unyanga kaamba, “Nndu akusirye neeny nshi yeny ashikusirye-fo, ni yeto aleshiruma.
43012045	Na yeto ashilollye yeny mmbo alollye yeto aleshiruma.
43012046	Na kwakooya nndu aita marero akwa kara nalaaringa nshi yeny nshemmbutyaa uvingo-fo. Kimmba kindo shilesheya na kunu ulaniny nshi isheutya ulana yelu uvingo-fo ni ishekira ulana yelu.
43012047	Na kwakooya nndu aita marero akwa kara nalaaringa, nshi yeny nshemmbutyaa uvingo-fo. Kimmba kindo shilesheya na kunu ulaniny nshi isheutya ulana yelu uvingo-fo, ni ishekira ulana yelu.
43012048	Yeto ashiinyika kara nalawarya marero yoo akwa mmbo akooya yeto ammbutya uvingo. Ndera yeyo yakwa shileamba nyo ishemmbutyaa uvingo nkonu yeto weefurumya.
43012049	Kimmba nshi kindo shikyuutye kwakwa shimuni shilerera-fo. Ni Nde-yaakwa yeto aleshiruma mmbwe ashiniingye ivavaso lya kindo nshaambaa na kindo nshereraa.
43012050	Neeny shiveishi ivavaso elyo lyakwe mmbo lyava lya muu wa llung'anu. Naasany kindo sharera, shaasa kisumani na ekyo Nde ashiviiye, ni indo shareraany.”
43013001	Naasa kyeeri nkonu ulya nniini wa Pasaka ulandefika Yesu amanyaa kyeeri kyakwe kyammeesha nakwiipoo kunu ulaniny yelu indefika kwa Nde. Nawe ndesa alekunda yewo vakwe meendi akee kunu ulaniny, mmbo alevakunda dede deny.
43013002	Naasa kweefo kwelyiwa shoonga ya nkwaany. Na yeto nkumbi emmaa yaanga Yuda Iskariote, ulya akee mwana wa Simon, naambo nandenndiinngya.
43013003	Nawe Yesu emmanya Nde mmbo ammeenrambikya findo fyoose maakony akwe nawe mmbo alesha auka kwa Iruva, na efo kwa Iruva mfo kundo aifo asheendaa nafo.
43013004	Naasa kakwiipoo alya kilyiiyony kya kilaayo. Kakuuta soori yakwe ya yeerya. Kaende soori ya ifurukannya shoongen kakufinga nayo yoo mwiininy.
43013005	Kawuya kaletya mura wa isamba nndeeveny. Kapooka isangya valya vakiloshyony marende nayaangata na soori ilya akufingye.
43013006	Naasa afika yoo kwa Simion Petro, we kammbia, “Nndumi a yewe mmbo kushisangyaa marende?”
43013007	Yesu kaallwa kammbia, “Kindo shiifo ntanaa nkukiishi ulaalu-fo, mmbo kushekimanyaa numa.”
43013008	Petro kammbia, “Ode nta-fo nkusheeshisangyaa marende nakukafika indii-fo.” Yesu kanndouwa, “Kwakooya kulaore shakusangya marende nkukee umwi neeny-fo.”
43013009	Simion Petro kaallwa, “Woi Nndumi, nshi marende tupu-fo, naakwa ni maako na nrwe-da mbee.”
43013010	Yesu kammbia, “Yeto ansamba nnatiri kisanngyo-se-fo, kulaore ni marende meni, mmbo ameeremuka efo mwiiliny koose. Neeni mukee veeremutu-da, indi nshi moose-fo.” "
43013011	Nyeeli eeshi ulya eefo anndinngyaa, nkyo kimaruma kaamba, “Nshi mukee veeremutu moose-fo.”
43013012	Naasa elyi ammaa ivasangya marende kawuya iipoo soori ilya yakwe ya yeerya. Kakaa-fo lyingyi rembo kavavia, " “Mwamanya ekyo shamutannya shaasa kikai-ro?
43013013	Mmbo mwashivaanga llosha na Nndumi. Na elyi mwaamba indo kikava kisha-da, kimmba yeny mmbwe.
43013014	Naasany kwankooya yeny mmbo shamusangya marende shikee nndumi na llosha waany, na yeni-da mmbo kimusumanyi mukusangye marende.
43013015	Mmbo shamureeya kindo kyeelola neeni mundetana indo shaasa yeny shamutannya yeni.
43013016	Ni dede kya dede shamuvia, nkwiifoo nndundi airye nndumi wakwe-fo, nta nndu nrumi airye ulya alenruma-fo.
43013017	Kwakooya mmbo mwammeekimanya, mushevaa va ngoma mukauta indo.
43013018	Nshi shaamba indo kikee kya woose-fo. Yeny shiveishi yewo shilevasauwa. Indi kilya kikee kireiye kuti kindeinukya kyeamba, ‘Yeto alyiiye nkate wakwa, mmbwe ashirosyaa tutu nashikape inanga.’ “
43013019	Mmbo shalava imuvia ulaalu kulaore kyammba indo, na elyi kivaa indo naambo mukooye ikusirya-u sheelyi yeny mmbwe.
43013020	Ni dede kya dede shamuvia, “Yeto awaryaa nndu shanruma ni yeny ashiwarya, na yeto ashiwarya yeny mmbo awarya yeto aleshiruma.”
43013021	Na elyi Yesu amaamba indo nalyo kasavaa efo nriminy, kakureeka-u kaamba, “Ni dede kya dede shamuvia, Nndu umwi wa kunu nnang'ani yaany asheshiriinngyaa.”
43013022	Nalyo valya vakiloshyony vakakulola-lola vakatirwa ntamba kya nndu arera kyakwe.
43013023	Naasa kweifo umwi wa valya vakiloshyony vakwe akaa rembo yoo uvariny lwakwe. Mmbwe ulya Yesu eitani nawe.
43013024	Nawe Simion Petro kansinnya kammbia, “Mmbese yeto arera kyakwe ni vii.”
43013025	Naasa nndu ulya nalyo yeni kakwaamira yoo uvariny lwa Yesu akweevetye kammbia, “Nndumi, ni vii?”
43013026	Yesu kamwaallwa, “Ni yeto shinkapyaa kipereshu eki yoo nndeeveny shinniinngye, yeto mmbwe.” Naasa kipereshu kilya kakikapa efo nndeeveny, kaniingya Yuda Iskariote wa Simion.
43013027	Nawe eekilya kipereshu kilya Satana kamwaanga. Naasa Yesu kammbia, “Ekyo kwiifo kutanaa kitani uviny.”
43013028	Na valya veefo velyaa shoonga nkwiifo nndu alemanya kimaruma kammbia indo-fo.
43013029	Kukakaa-fo vekusaraa kya Yuda elyi arie mboloko yeesuruma fesa kulakooye Yesu mmbo ammbia, Endeura findo efyo lwatura fya nkonu yeu nniini ao nandeniingya vakiva kindo.
43013030	Naasa elyi ammeelya kipereshu kilya nalyo kasomuka na poo na kio kyemmesha.
43013031	Naasa eekisomuka na poo Yesu kaamba, “Mwana yeto wa nndu ni ulaalu ammeng'aniswa na Iruva kaveng'aniswa kyeendwa mmbwe.
43013032	Kwakooya Iruva mmbo ammeeng'aniswa kyeendwa mmbwe, na Iruva ashenng'anisaa kikee kyakwe muni. Na ulaalu indi-da ashenng'anisaa-se.”
43013033	“Nyira fivana nsindaa neeni kyaangu-da. Mmbo musheshiruuyaa. Nakyo kivevaa indo-da shaasa shilevia Vayuda shaamba, ‘Kundo yeny nsheendaa, mmushiidimaa ifika-fo yeni-fo. Neeny shamuviany ulaalu.’
43013034	Mmbo shamuniingya ivavaso iiya lyikee indi, kaeny mukundani shaasa shilemukunda yeni, neeni mukundani indo!
43013035	Kindo vandu woose vashemumanyaa nakyo mukee vakiloshyony kyakwa ni elyi mwakundana.”
43013036	Simion Petro kammbia, “A nkwi kusheendaa Nndumi?” Yesu kaallwa, “Kundo yeny nsheendaa, yewe nkushiidimaa ishisora-fo ulaalu-fo, mmbo kusheshisoraa-fo elyi numa.”
43013037	Petro Kammbia, “Nndumi, a kimaruma nkikyi elyi shilashiidimaa ikusora-fo ulaalu? Mmbo nshelekeyaa muu wakwa kimaruma kyafo.”
43013038	Yesu kaallwa, kaamba, “Mmbo kushelekaya muu wafo kimaruma kyakwa?” Ni dede kya dede shakuvia, “Oro ya nguku nnyikapaa kulaore kwanshikana kararu-fo.”
43014001	“Nta mulasavee efo nriminy, kusiryeny na Iruva, muvekusirya neeny.
43014002	Efo mmba kwa Nde mmbo kwiifo marembo meengyi deny. Kwee kulaore ni indo kikai, mmbo shemuviaa. Nsheendaa ndemudeesya-u ando.
43014003	Kwakooya shameenda indemudeesya ando mmbo mmbuya lyingyi shishemoonndwa na efo kwakwa, neeny ando shikai neeni muvekooya ikaa-fo.
43014004	Na kundo yeny nsheendaa, shia yeyo mwammeeimanya.”
43014005	Toma kammbia, “Nndumi kundo kusheendaa llwiishi nta-fo-te a ni inda lushemanyaa shia yeyo?”
43014006	Yesu kammbia, “Yeny ni shia na dede na muu. Nta nkwiifo nndu afika kwa Nde kulaore aroswa ni yeny-fo.
43014007	Kwakooya mmbo mwanshimanya yeny, mmbo mumanyaa na Nde-da. Na ulaalu indi-da mwammanya na ilollya mwallollya.”
43014008	Filipo kammbia, “Nndumi kelwoore Nde, nakyo kilukumayaany!”
43014009	Yesu kammbia, “Fyeeri efi fifye indo shankaa neeni, neewe kulandeshimanya Filipo? Yeto ashilollye yeny, mmbwe alollye Nde. A kyavaany inda elyi yewe kwaamba, ‘Lwoore Nde!’
43014010	A mmbo kulakusirye-u sheelyi yeny mmbo nsangyi na Nde, na Nde kasanga neeny? Na marero yoo shaamba nta nshaarera auka kwakwa shimuni-fo. Ni Nde akaa asangyi neeny mmbwe ava mwirunndya-u mashora akwe.
43014011	Kusiryeny na yeny-te mumanyi yeny mmbo shisangyi na Nde na Nde kasanga neeny. Kilave kimaruma kya indo, manyiny kimaruma kya mashora yoo akwa meni amuniinga ikusirya-u.
43014012	Ni dede kya dede shamuvia, nndu kakusirya neeny, mashora shatana, nawe-da ashaatanaa na maniini ngota yoo, kimmba yeny ni efo kwa Nde shiifo nkweengyaa.
43014013	Na wo kindo mwankitereva efo kwakwe kikee kya irina lyakwa mmbo akitanaa, na Nde nakooye ing'aniswa kiryani na Mwana.
43014014	Na kwakooya mwatereva kindo kikee kya irina lyakwa na yeny nshekitanaa.”
43014015	“Kwakooya mwashikunda mmbo musheringaa mavavaso yoo akwa.
43014016	Neeny nsheterevaa Nde, nawe ashemuniingaa Mweekyi ungi, nakae neeni nafike llung'anu.
43014017	Ni Mumuyo yeto asheendee mbony ta dede, yeto ulana lulashiidimaa immbwarya kimmba lulatiri miso eellollya nta lulamwiishi. Yeni mmbo mwammanya kimmba asindi neeni kamukaya efo nriminy.”
43014018	“Nta nshemuraa muve vangwera-fo, mmbo nshaa na kwany.
43014019	Kusaa-u kyeeri kidu ulana yelu lulakishilollyaa-se-fo. Neeni mmbo mushilollyaa kimmba shakaa-fo na muu, neeni mushekaa-fo na muu-da.
43014020	Na nkonu yeto mweni, mushemanyaa yeny mmbo shikee llunge na Nde, neeni mmbo mukee valunge neeny, neeny shikee llunge neeni.
43014021	Nndu antira mavavaso akwa kaaringa mmbwe nndu ashikunndye na nndu ashikunda mmbwe ashekundwaa ni Nde-yaakwa, neeny nshevenkundaa na ikoora nawe paa.”
43014022	Naasa Yuda nshi ulya Iskariote-fo, kaamba, “A kyavaany inda elyi kurie ikoora paa na yese-da, kulakoora na ulana yelu?”
43014023	Yesu kaallwa kammbia, “Nndu kashikunda ni ndera yeyo yakwa asheiringaa, na Nde-yaakwa ashevenkundaa, neese mmbo lusheshaa na kwakwe, lwaallwe-fo kuve kweru kweekaa.
43014024	Na nndu kara nalashikunda, nta marero akwa nnaaringaa-fo. Na ndera yeyo mwiitye nshi yakwa shimuni-fo, ni ya Nde, mmbwe aleshiruma.”
43014025	“Yaa nng'u marero akwa sharera neeni, kyeeri yeki nsindi neeni, shamaa-ny.
43014026	Kyaindi yeto Mweekyi, we Mumuyo Mweele, yeto Nde anshenrumaa kikee kya irina lyakwa, mmbwe ashemufundaa findo fyoose navemukumbura fyoose shilemuvia.
43014027	Ni ufoo shamureeya, ni ufoo lwakwa shamusimba. Na nsimmbye wakwa nshi ukee sha nsimmbye wa ulana-fo. Nta mulasavae efo ngoony, nta mulatirwa mmbweerei.
43014028	Mmbo mwiitye shimuviaa shiifo nkweenngyaa mmbewuyaa na kwany. Kwee mweeshikunndye mmbo mweefuraa elyi shakweenngya kwa Nde. Mashika Nde akee nniini ngota yeny.
43014029	Na ulaalu shamuvia elyi kilandeva indo, na yeni elyi kyammeeva indo naambo muute-u ikusirya-u.
43014030	Nshikireraa-se neeni marero meengi-fo, mashika yeto nniini wa ulana yelu eefo ashaa. Nawe nta nalatiri kindo kwakwa-fo.
43014031	Kyaindi ulana yelu nkuti lumanyi mmbo shikunndye Nde, na shaasa Nde aleshivavasya ni indo ntanaa. Naasa ndifony luuke ya lweende.”
43015001	“Yeny ni nsabibu wa dede na Nde-yaakwa kava mmbwe nremi.
43015002	Wo iramba lyikulunngye neeny lyikara lyilavika ndunda mmbo alyiammbwaa-fo. Na elyo lyiiyo lyoose lyivikaa ndunda kalyilyisa lyeengere ivika ndunda.
43015003	Neeni mmbo mukee vailyise kimaruma kya ndera yakwa shammeemuvia.
43015004	Kekaeny-fo mukulunngye neeny, neeny shivekaa-fo shikulunngye neeni. Kikava shaasa iramba lyilashiidimaa ivika ndunda lyikee kyaanya kya vayo kwakooya kulaore lyikulunngye na nsabibu, neeni ni kiwo-da, kwakooya kulaore mwakaa-fo mukulunngye neeny.”
43015005	“Yeny ni nsabibu neeni mukava ni maramba a vayo. Yeto akaa-fo akulungye neeny, neeny shavekaa-fo shikulunngye nawe, mmbwe avikaa ndunda shiingyi. Mashika kwakooya muraukani neeny mmushiidimaa itana kindo nta-fo.
43015006	Kwakooya kulaore nndu akaa-fo akulungye neeny mmbo asheerwaa poo sha iramba nandeuma. Nang'u akasanyiryo andeerwa murony akorwa.
43015007	Kwakooya mwakaa-fo mukulunngye neeny na marero yoo akwa kwakooya mwakaa nang'u efo nriminy, mmbo muningwaa wo kindo mwankunda ikitereva-u.
43015008	Kindo Nde-yaakwa akooya ing'aniswa nakyo ni elyi mwavika ndunda shiingi, mukashiviiya vakiloshyony vakwa.
43015009	Shaasa Nde aleshikunda yeny neeny shavemukunda yeni, kyekaeny na ukundi yelo lwakwa.
43015010	Kwakooya mwaringa mavavaso akwa llyoo-ny mushekaa na ukundi lwakwa. Shaasa na yeny shiriingye mavavaso a Nde-yaakwa shavekaa na ukundi lwakwe.
43015011	Akakakyo shammeemuvia indo naambo nsia yeto ushitiri yeny ukooye imwaanga yeni na nsia yeto wany weende ing'ana.
43015012	Ivavaso lyakwa mmbo lyikee indi, kundaniny muveni na veni shaasa shilevemukunda yeni.
43015013	Nta nkwiifoo nndu atiri ukundi uniini ngota elyi areka muu wakwe kimaruma kya mbuya takwe-fo.
43015014	Naasa yeni mmuvaa mbuya takwa, kwakooya mwatana kindo yeny shilemuvavasya.
43015015	Nta nshikimuvaangaa-se mashinga-fo, mashika nndu ishinga nnamanyaa kindo nndumi yeto wakwe ee-fo atanaa-fo, mmbo shammeemuvaanga ni mbuya, kimmba efyo shileita fyuuka kwa Nde mfyo shilemusununndya fyoose.
43015016	Nta shi yeni muleshisauwa-fo. Ni yeny shilemusauwa yeni, shamuruma mweende mundevika ndunda. Na ndunda yeto tany muvikaa tikooye ikaafo llung'anu. Na wo kindo mwankitereva Nde kikee kya irina lyakwa naambo naidimi imuniinga.
43015017	Naasa ivavaso lyakwa lyikava llyo elyo lyeamba, Kundaniny!”
43015018	“Kwakooya ulana yelu lwamusua, manyiny mmbo lulelava ishisua yeny kulaore lwammusua yeni.
43015019	Kukooye mwekee vakyuulana, ulana yelu mmbo lwemukundaa lwiishi mukee va vayo. Indi elyi mwanra mulava vakyuulana neeny shamusauwa shimuuta ulaniny, nkyo kimaruma ulana lukamusua yeni.
43015020	Kekummbweny kirero kilya shilemuvia shaamba, nkwiifo nndu kishinga airye nndumi wakwe-fo. Kwankooya mmbo valeshuumbuta yeny, neeni-da mmbo vashemuumbutaa kukooye veeringaa ndera yeyo yakwa, mmbo veeringaa na yeyo yaany.
43015021	Kya indi efyo fyoose mmbo vashemutannyaa kimaruma kya irina lyakwa kimmba valaishi yeto aleshiruma.
43015022	Kukooye kulaore shilesha neesherera nawo mmbetiri uvingo lwa ulyamari-fo. Indi ulaalu mmbatiri kindo kyeekuringa kyeekuuta ulyamari yelo lwawo-fo.
43015023	Nndu kashisua yeny, mmbo avesua na Nde-yaakwa.
43015024	Kukooye kulaore shiletana mashora alya efo nnang'ani yaawo alya nndu ungyi nalandeetani, mmbeetiri uvingo lwa ulyamari-fo. Indi ulaalu mmbo valollye-da vakaveshisua yeny na Nde-yaakwa vakavensua.
43015025	Mmbo kileenda indo naambo kirero kilya kiinukye kilya kikee kireiye efo uvavasony lwawo kyeamba, ‘Mmbo valeshisua kikee kyaa ruu parany.’ “
43015026	“Indi Mweekyi yeto shinrumaa auka kwa Nde, akee Mumuyo asheendee mbony ta dede, kwakooya ansha, mmbo asheshivikyaa ukureeki.
43015027	Na yeni ni kiwo-da mushevikaa-u ukureeki kimmba muvandami neeny uka elyo mapookyony.”
43016001	“Na kyashiniinga shamuvia indo nnaambo mulaoni nsindara. Mmbo vakaa vamwaante efo ikwaanuny lyawo.
43016002	Eeda, kushaa kyeeri wo nndu amuwaa naambe mmbo atana kindo kyeeinndya Iruva.
43016003	Na kivaniingaa vatani indo, nyelyi valaishi nta Nde, nta yeny valashiishi.
43016004	Na kimaruma shamuvia indo, kyeeri ekyo kikamfika naambo mumanyi ni yeny shimuni shilelava imuvia indo.” “Nta nshilemuvia indo uka elyo mapookyony-fo, mashika llyo shekee neeni ando amwi.
43016005	Ulaalu mmbo shiifo nkweenngyaa kwa yeto aleshiruma. Naasa nta umwi wa kunu nnang'ani yaany ee-fo ashivesaa naambe, ‘Kwi kusheendaa-fo.’
43016006	Indi elyi shamuvia indo, na yeni mukaishwa fyoova shapu efo nriminy.
43016007	Na yeny shamuvia kya dede, elyi nsheendaa, yeni mushuutaa-u iviiri. Mashika shanra shilaenda, yeto Mweekyi yeto nnyashaa kwany-fo. Indi kwakooya shameenda llyo nshenrumaa kwany.
43016008	Nawe elyi asheshaa ashesununndyaa ulana yelu kya ulyamari na kya usumanu na kya mwaandu.
43016009	Kya ulyamari nnyelyi valema ikusirya neeny.
43016010	Na kya usumanu nyeelyi shiifo nkweenngyaa kwa Nde, na yeni mulakishilollyaa-se.
43016011	Na kya mwaandu nyeelyi nniini wa ulana yelo ammaa yuutwa uvingo.”
43016012	“Mmbo shetiri-se mmbony shiingyi shekundye imuvia kya indi nyeeli mulashiidima itifita ulaalu.
43016013	Indi kyeeri we asheshaa, we Mumuyo mmbo asheendee mbony ta dede, mmbwe ashemooraa shia mumanyi findo fya dede fyoose. Nawe nta nnashereraa afyuuta kwakwe muni-fo. Ni mbony yeto amiita nto ashetyaambaa toose, na findo fikaa fishe nfyo ashemoongoyaa.
43016014	Nawe ni yeny asheshing'anisaa kimmba mbony yeto ashemoongoyaa ni kunu kwakwa ashetuutaa.
43016015	Na findo fyoose Nde atiri mfyakwa. Nkyo kimaruma shamuvia, mbony ashemoongoyaa ni kunu kwakwa ashetiutaa.”
43016016	“Kwiirishe kinnywa mmushekishilollyaa-se. Kuveirisha-se kinnywa muvewuya ishilollya.”
43016017	Naasa valya vakiloshyony maata vakaviana wo veni na veni. “A ekyo aluvia nkyoki ndesa? Kwiirishe kinnywa mmushe kishilollyaa-se-fo. Kuveirisha-se kinnywa muwuye ishilollya. Kaveamba, ‘Shiifo nkweenngyaa kwa Nde?’ “
43016018	Naasa vakaamba, A ekyo aamba kya iirisha kinnywa nkyoki ndesa? Llwiishi kindo aamba-fo.
43016019	Naasa Yesu kamanya mmbo vakunndye immbesa, kavavia, “Kindo mwiifo mushuumburanaa nyelyi shaamba, ‘Kwiirishe kinnywa mmushekishilollyaa-se-fo. Kuveirisha kinnywa muwuye ishilollya.’ “
43016020	Ni dede kya dede shamuvia, “Yeni mmbo mushefuaa na ikapa kiiyo lyo ulana yelu lo lushefuraa-dwa. Na yeni mushesokywaa mfyoova. Kusyeny-do fyoova efyo fyany fikaa fyaaluke nsia mweni.
43016021	Nndu nka kafika kyeeri kyakwe kya iira mwana mmbo ating'wa kimmba kyeeri kyamfika. Indi kamaa iira mwana nnakikummbwaa-se ngatara ilya-fo kimaruma kya nsia untiri kya nndu amiirwa aendwa kunu ulaniny.”
43016022	Na yeni ni kiwo-da, “Kyeeri kya ulaalu mwiifo musokywa mfyoova. Indi nshemulollyaa-se lyingi, na mirima yaany ifure, na nsia yeto wany nkwiifo nndu ashemusokaa-fo.
43016023	Na nkonu yeto ukamfika, mmusheshivesaa-se kindo-fo. Ni dede kya dede shamuvia, kwakooya mwatereva Nde kindo na kikava ki ashemuniingaa kikee kya irina lyakwa.
43016024	Fyeeri efi fika ulaalu mulandetereva kindo kikee kya irina lyakwa-fo. Ketereveny, nalyo musheniingwaa, na nsia wany wiishwe shapu.”
43016025	“Marero yoo shammeerera neeni mmbo ekee a fyaaso. Indi kyeeri kiifo kishaa shilakireraa-se neeni fikee fya fyaaso-fo. Llyo nshemoongoyaa mbony ta Nde paa.
43016026	Na nkonu yeto ukamfika llyo musheterevaa kikee kya irina lyakwa. Nta nshamuvia ni yeny nshemuterevyaa Nde-fo.
43016027	Mashika we Nde amukunndye muni, kimmba mwammeeshikunda yeny mukavekusirya kwakwa mwiishi mmbo shilesha shyuuka kwa Nde.
43016028	Shilesha shyuuka kwa Nde, shakusheya na kunu ulaniny. Na ulalu shiifo mmbukaa-se kunu ulaniny, shiwuye ikweenngya kwa Nde.”
43016029	Naasa valya vakiloshyony vakaamba, “Ate ulaalu kwarera paa, kulakirere-se na fyaaso-fo.
43016030	Na yese lwammeekumanya ulaalu mmbo kwiishi findo fyoose nta kulatiri kivesyo ni nndu. Nkyo kimaruma lukakusirya neewe lwiishi mmbo kusheye kuuka kwa Iruva muni.”
43016031	Yesu kavaalwa, “Ulaalu mwammbaany vandu vakusirye-u indo?
43016032	Llen-te, kukaa kufike kyeeri na isha kyammeesha neeni mundenyanyatwa, wo nndu na kyeny kwakwe muni mushireeye-u shimuni. Nta nshakaa-fo shimuni-fo, mashika ni Nde wakwa akaa-fo neeny.”
43016033	Marero yoo mmbo shammaarera mukooye itira ufoo mukulunngye neeny. Mukee kunu ulaniny mmbo mukee na fimusisiraa. Kaaryeny, yeny mmbo shammbinga ulana elo.
43017001	Yesu ekimaa irera marero yoo kainuya miso na efo uuwe kaamba, “Woi Nde akakakyi kyeeri kyamfikany. Kundany ing'anisa Mwana wafo, na Mwana wafo nakooye ikung'anisa yewe.
43017002	Kiryani na elyi kunniingye ushilyi lweeshillya findo fyoose, na efyo kunniingye naambo nakooye ifilyimmya muu wa lung'anu fyoose.
43017003	Na muu wa llung'anu ukavaany ule, ni ikumanya yewe mmbo kukee Iruva dede, na yeto kulenruma we Yesu Kristo.
43017004	Yeny mmbo shilekung'anisa shikee kunu ulaniny shiinutye ishora elyo kushiniingye shilyitani.
43017005	Na ulaalu woi Nde shing'anisaany efo kwafo kwashiniinga nng'anu ulya shetiri efo kwafo kulaore ulana lwammbikwa.
43017006	Mmbo shilesukuya vandu yewo irina lyafo, yewo kuleshiniinga kunu ulaniny. Vekee vafo, neewe kwavashiniinga. Nawo mmbo vammeeringa ndera yafo.
43017007	Ulaalu vakamanya efyo fyoose kushiiniinngye mmbo fyauka kwafo.
43017008	Kimmba marero yoo kuleshianiinga nng'u shilevaniinga nawo. Nawo vakaawarya. Vakamanya dede mmbo shileuka kwafo. Vakakooya ikusirya-u ni yewe kuleshiruma.
43017009	Neeny mmbo yewo shavaterevya. Nshi ulana yelo shaluterevya-fo, ni yewo kushiniinngye kiimmba mmbo vakee vafo.
43017010	Na efyo fikee fyakwa fikaveva fyafo fyoose. Na efyo fikee fyafo fikaveva fyakwa-da. Neeny efo kwawo shava nng'u shammeeng'anisywa.”
43017011	“Neeny nshikikee-se kunu ulanin-fo. Nawo mmbo vakee kunu ulaniny. Neeny shiifo nkusheyaany kwafo. Woi Nde Mweele, varinge vakae na irina lyafo elyo kushiniinngye yeny nawo vakooye iva vamwi na yese.
43017012	Meendi sheekee nawo ni yeny shileva mwiivaringa kyikee kya irina lyafo. Shavaauwa, nta nkwiifo nndu waawo alereka-u kulaore ni mwana yeto wa ureti-fo, naambo kilya kikee kireiye kikooye indeinukya.
43017013	Indi ulaalu shiifo nkusheyaa na kwafo, na marero yoo sharera shikee kunu ulaniny naambo vakooye ikaa na nsia yeto shitiri nato weende ing'ana efo miriminy yaawo.
43017014	Yeny mmbo shivalyimmyi ndera yafo na ulana yelu lukauta-u ivasua kimmba valakee va ngata ya ulana, shaasa na yeny shilakee wa ngata ya ulana.
43017015	Nshi shavaterevya kuvaute kunu ulanin-fo. Ni ivaringa vakie yeto nkasha.
43017016	Wo nshi va ulana yelu-fo shaasa na yeny shilakee wa mushu ya ulana yelu.
43017017	Vavike veele na ekyo kyikee dede Irero lyafo llyo dede.
43017018	Na shaasa kuleshiruma shishe kunu ulaniny, ni indo neeny shilevaruma vafike ulaniny.
43017019	Na kimaruma kyawo shakuvika mweele naambo nawo-da vakooye ivikwa veele.”
43017020	“Indi lyo nshi kyawo-da shatereva-fo. Mmbo shakummbwa na yewo vashevaa vandu vakusirye neeny, kyeendwa ni kirero kyawo.
43017021	Nawo vakooye iva vamwi woose shaasa yewe Nde kusangi neeny neeny shivesangyi neewe, naambo nawo-da vave vandu vasangyi neese, na ulana yelu luute-u ikusirya-u mmbo kuleshiruma yeny.
43017022	Na usuri yelo kushilyimmyi yeny neeny mmbo shivevalyimmye wo, naambo vakooye iva vamwi,
43017023	Neeny shive mmbo nsangyi neewe neewe kusange neeny nawo-da vakooye iinutya iva vamwi, na ulana yelu luute-u imanya mmbo kuleshiruma yeny, kwavevakunda shaasa kuleshikunda yeny.
43017024	Woi Nde mmbo shakunda kya yewo kuleshivaniinga, nawo-da vakooye ikaa ando amwi neeny efo kundo shikai, naambo vakooye ilollya usuri lwakwa kushiniinngye kimmba kuleshikunda kulaore ulana yelu lwammbeiywa.
43017025	Woi Nde kukee wa usumanu na ulana yelu nta lulakwiishi, yeny mmbo shilekumanya. Na yewo-da vakavemanya yewe mmbo kuleshiruma.
43017026	Neeny shavarambuya irina lyafo, na lyingyi nsheengeraa ivarambuya na ukundi yelo kuleshikunda luvakaye efo nriminy, neeny shive mmbo nsangyi nawo.”
43018001	Naasa elyi Yesu ammaa irera indo kakwiipoo-fo aryani na valya vakiloshyony kyakwe. Kandefika kulya kwakulya ya imungo lya Kedroni kulya nndeny. Nalyo kaira nafo aryani na valya vakiloshyony vakwe.
43018002	Naasa na Yuda ulya anndiinngyaa eishi ando alya mashika mfo kundo Yesu na valya vakiloshyony kyakwe valeva vesasanngyaa-fo keengi.
43018003	Naasa Yuda kandoondwa itorito lyilya lyeefo lya vasikari na vasero va poo maata va efo kwa vakohani vaniini na Vafarisayo. Kasha nafo aryani nawo varie fimishamisha na taa na fisha.
43018004	Naasa Yesu emmanya filya fishenkooyaa fyoose. Kasomuka na efo shia kavavia, “A nndu mwiinnduuyaa ni vi?”
43018005	Vakanndouwa, “Ni Yesu wa kulya Nasareti.” Yesu kavavia, “Mmbwe yeny.” Naasa kusalalye-fo na Yuda ulya mwiinndinngya aryani nawo.
43018006	Naasa elyi avavia, “Mmbwe yen”, nawo vakawuya na numa vakawa sumbai.
43018007	Naasa kawuya kavavesa lya kavii, “A nndu mwiinnduuyaa ni viiny?” Nawo vakaamba, “Ni Yesu wa kulya Nasareti.”
43018008	Yesu kavavia, “Shammeemuvia, mmbwe yeny. Kwakooya ni yeny mushiruuyaa lekeyeny yeva-te vakweenngye!”
43018009	Kikaenda indo naambo kilya alerera kindeinukya indo kyeamba, “Valya kuvashiniinngye nshilereta-u nta umwi-fo.”
43018010	Naasa Simon Petro etiri usu, kalusommwa kakapa nalo kishinga kya nkohani nniini kammaswa kuri ka woko usha, irina lya kishinga kilya ni Maliko.
43018011	Naasa Yesu kavia Petro, “Viira usu efo kipony kya vayo. Upata yelu Nde ashiniinga mmbo kukundye shire shilaluna ndesa?”
43018012	Naasa itorito lyilya lya vasikari lyiryani na vaniini vawo na vasoro valya va poo va Vayuda vakatira Yesu vakamfinga.
43018013	Vakanrwaa kulya kwa Anasi, mashika we eekee ndeyaanka wa Kayafa ulya eekee nkohani nniini mwaaka ulya. "
43018014	Na Kayafa mmbwe ulya aleniinga Vayuda irero llya ashaambaa, mmbo kyamuviiya kisha nndu umwi nafwe ando a vandu va uruka loose.
43018015	Naasa Simion Petro eefo alaatyaa Yesu, na ungyi wa vakiloshyony nawe-da. Naasa nndu ulya wa kiloshyony aishivani na nkohani ulya nniini. Kaira na efo poo kwa nkohani ulya nniini ando amwi na Yesu.
43018016	Naasa Petro kairisha yoo ngiriny yoo kimbengeny. Nalyo ulya ungyi wa kiloshyony ulya aishivani na nkohani ulya nniini kasomuka na mbengeny. Karera na nka ulya kishinga mwiringa ngiri kaita Petro na efo kari.
43018017	Nalyo nka ulya kishinga mwiiringa ngiri kavia Petro, " “Na yewe-da nshi kukee nndu wa kiloshyony kya nndu yeto?” Nawe kaamba, “Nshiwe yeny-fo!” "
43018018	Naasa kusalalye-fo mashinga na vasoro valya va efo poo vaatye muro wa makaa mashika kwee-fo mbeo, vakaora muro.
43018019	Naasa nkohani ulya nniini kavesa Yesu kya vakiloshyon kyakwe na kya miloshye yakwe.
43018020	Yesu kamwaallwa, " “Yeny mmbo shirerye paa ulana lukaita. Yeny nkonu simu shileva mwiilosha efo mmba teeterevya na efo mmba ya Iruva efo kundo Vayuda woose vakwaanannya. Nta shilarere kindo kirika-fo.
43018021	A elyi kwashivesa yeny nkiki? Kyevesa yewo valeita kindo shilerera! Yewo mbo vaishi kindo yeny shileamba.”
43018022	Na elyi arera indo nndu umwi wa vasoro valya vapoo kakapa Yesu woi kaamba, “A niindo kwakara irouwa nkohani nniini?”
43018023	Yesu kanndouwa, “Kwakooya mmbo sharera kikasha oraany ukasha lwavayo! Indi kwakooya ni kisha, a ekyo kwashikapya nkyoki?”
43018024	Naasa Anasi kanrika akee mfinge nafitwa kulya kwa nkohani ulya nniini muni, mmbwe Kayafa.
43018025	Naasa Simon Petro karewa asalalyi-fo ashooraa muro. Nalyo vakammbia, “Na yewe-da, a nshi kukee wa kiloshyony kyakwe?” Nawe kalema-fushu, kaamba, “Nshiwe yeny-fo!”
43018026	Naasa mashinga a nkohani nniini ulya umwi waawo akee mfyari wa ulya Petro alemmaswa kuri kammbia, “A nshi shakulollya alya nndeny kuryani nawe?” "
43018027	Naasa Petro kalema-fushu lyingi. Nalyo yeni oro ya nguku ikakapa.
43018028	Nalyo vakauta Yesu kulya kwa Kayafa vakanrwaa efo mmba ya ushilyi ya Pilato. Naasa kyeeri kikava kya ngama. Nawo veni nta valaange efo mmba ya nshilyi wa Kaisari naasa valakooye itefuka naambo vaidimi ilya Pasaka.
43018029	Nalyo Pilato kasomuka na poo ando vakai kaamba, " “A nkyo kikumbo ki mweende kya nndu yeu?”
43018030	Vakaallwa vakammbia, “Kwee nndu yeu kulaore ekee mwiitana makasha nta llweshaa ishenrambikya maakony afo-fo.”
43018031	Nalyo Pilato kavavia, “Mwiipoony yeni-te munderummbwa kyakwe kisumani na mavavaso a ki-kwany.” Nalyo Vayuda vakammbia, “Llutiri muumu wewaa nndu-fo.”
43018032	Nakyo kikaenda indo naambo kirero kilya kya Yesu kindeinukya kilya aleamba kya ufu ashefwaa llwa ngata ingai?
43018033	Nalyo Pilato kawuya yaanga na efo mmba ya ushilyi. Kavaanga Yesu kammbia, “A yewe mmbo kukee mangyi ya Vayuda?”
43018034	Yesu kaallwa, “Elyi kwarera indo mmbo kwakyuuta kwafo ku muni, ao ni vandu vengyi vakuvia indo kyakwa?”
43018035	Pilato kaallwa, “A yeny mmbo shikee Myuda-ro? Ni vandu va uruka lwafo sanda na vakohani vaniini mmbo vakurambikya kunu maakony akwa. A ekyo kuletana nkyoki ndesa?”
43018036	Yesu kaallwa, “Kya umangyi lwakwa, nshi luukye kunu ulaniny-fo. Kwee ni kunu ulaniny umangyi lwakwa luukye, vasoro vakwa mmbo veshikapanyaa, shilashe irammbikywa maakony a Vayuda yewo. Indi ulaalu shaasa kyikai, umangyi lwakwa nshi lwa kunu-fo.”
43018037	Nalyo Pilato kammbia, “A kwavevaany mangi-ro?” Yesu kaallwa, “Ni yewe kwakyaamba kumuni mmbo shaveva mangyi-da. Kimaruma shawonika na kimaruma shasha na kunu ulaniny ni indevikya ekyo kyikee dede ukureeki. Na wo nndu aparikyeny efo dedeny mmbwe ashaaranyaa unyanga lwakwa.”
43018038	Pilato kammbia, “A yekyo kyikee dede nkyoki-ro?” Ekyaamba indo kawuya isomuka lyingyi na poo kundo Vayuda vakai, kavavia, “Nshakooya kindo kya uvingo lwakwe nta kyimwi-fo.”
43018039	“Neeni mmbo mwiishivie ishitereva shimuporomuye nndu umwi nkonu yeto wa Pasaka. Naasany mwakunda shimuporomuye mangyi yeyo yaany?”
43018040	Nalyo vakakapa kyoorongye lyingyi vakaamba, “Nshi yeto-fo, ni Baraba! Nawe Baraba eekee nndu mwaala shia.”
43019001	Kifika yoo nalyo Pilato kaamba Yesu nadekapwa na ngova.
43019002	Nalyo vasikari valya vakaoka ureto lwa miinga vakammbika nrweny. Vakavemmbika na soori ya yeerya ifwani kinyanyari.
43019003	Vakasha isalala yoo usumanu nawo vakaamba, “Lwakwiidikira mangyi ya Vayuda!” Vakava vankapaa-ny ngyoyi.
43019004	Pilato kawuya kasomuka lyingyi na poo kavavia, “Akakau shamweende na kunu poo kundo mukai mukooye imanya nshaona kindo kya uvingo lwakwe-fo.”
43019005	Naasa Yesu kasomuka na efo poo aree ureto lulya lwa miinga na soori ilya ya yeerya ifwani kinyanyari. Nalyo kavavia, “Llen-te nndu yeu shaasa aamba!”
43019006	Naasa vakohani valya vaniini vasangyi na vasoro valya vawo va efo poo valollya vakakapa kyoorongye vashaambaa, “Endenkapye nsalaben! Endenkapye nsalaben!” Pilato kavavia, “Nkamareny yeni-te mundenkapya nsalabeny, mashika yeny nshilollye kindo kya uvingo kwakwe-fo.”
43019007	Vayuda vakaamba, “Yese mmbo lutiri ivavaso lya kikweru, na ivavaso yelyo kwakooya lyaindyo we kuti nafwe, kimmba akwaallwa Mwana wa Iruva we muni.”
43019008	Naasa elyi aita vaamba indo nawe kaengera iiryaa.
43019009	Kawuya yaanga lyingyi na efo mmba ya nshilyi wa Kaisari kavia Yesu, “A yewe ni nndu wakwi? Naasa Yesu nta nalanndouwe kindo.”
43019010	Pilato kammbia, “A mmbo kulaishi yeny shitiri ushilyi lwekuporomwa, shivetiri na ushilyi lwekukapya nsalabeny?”
43019011	Yesu kaallwa, “Nkutiri ushilyi neeny kwee kulaore kweeluningyo luuka efo uuwe-fo. Nkyo kyaniinga yeto ashirambikya kunu maakony afo kava mmbo awonisa ulyamari uniini nnu.”
43019012	Kipookyaany lyo Pilato karuuya mwaanya weemporomwa. Naasa Vayuda vakava vankapyaany kyoorongye veshaambaa, “Kwakooya kwamporomwa nkukee nndu akundani na Kaisari-fo. Wo nndu akwaallwa mangyi we muni mmbo alema Kaisari.”
43019013	Naasa elyi Pilato aita vaamba indo, nalyo kaamba, “Yesu narawa na efo poo.” Kashekaa rembo yoo kitiminy kya ushilyi efo kundo kuvaangwaa, “Mmbengye shaale mawe.” (Na irina lya vayo lya Kiebrania ni Gabata.)
43019014	Naasa na nkonu ulya ni nkonu weekudeesya ni kyeeri kya saa irindaru. Nalyo kavia Vayuda, “Llen-te mangyi yaany.”
43019015	Nawo vakakapa kyoorongye veshaambaa, “Muute yaa! Muute yaa! Kundenkapya nsalabeny.” Pilato kavavia, “A shitani shakapya mangyi yaany nsalabeny?” Vakohani valya vaniini vakaallwa, “Yese llutiri mangyi kulaore ni Kaisari-fo.”
43019016	Naasa kifikaa yoo nalyo kandenrambikya maakony awo nandekapyo nsalabeny. Vakaenda varie Yesu.
43019017	Nawe kaenda akurikye nsalaba wakwe muni. Kauka kulya muriny, kafika kundo kuvaangwaa ni kisharongony. Na irina lya Kiebrania ni Golgota.
43019018	Nafo vakankapya-fo nsalabeny. Vakansanda na vengi vavii, umwi taari yei na ungyi taari yei. Yesu kakaa yoo nnang'ani.
43019019	Naasa Pilato kareiya kiipoo kyeologya kakikapya yoo nsalabeu kwa uuwe. Na kikee kireiye-u indi: “YEU NI YESU WA NASARETI MANGYI YA VAYUDA.”
43019020	Naasa kipoo kilya Vayuda veengyi vakakisoma, mashika alya Yesu akapywa nsalabeu kukee kufii na kulya muriny. Na marero akee mareiye-u ni a Kiebrania na Kiroma na Kigriki.
43019021	Nalyo vakohani valya vaniini va Vayuda vakandevia Pilato, “Nta kulareiye kyeamba, Akee mangyi ya Vayuda-fo-te! Mmbo kureiyaa kyeamba, Nndu yeto aleamba, Yeny ni mangyi ya Vayuda!”
43019022	Pilato kaallwa, “Kindo shanndeiya ni ekyo shammereiya naasa.”
43019023	Naasa vasikari elyi vakapya Yesu nsalabeny vakaipoo soori takwe, vakaava fyenga fiina wo nsikari na kyenyga kyakwe, na soori ilya ya mwiiliny nnyitiri ufumu-fo mmbo ikee shooke ikarayo.
43019024	Nalyo vakaviana wo veni na veni, “Yeyo lulashe iirandwa-fo. Ndifony lwikapye kura ilolwa yeto immboyaa.” Naasa kyikaenda indo naambo-kilya kyikee kireiye kindeinukya kyeamba, “Valava soori takwa. Na masara akwa vakaakapya kura.” Naasa vasikari valya ni indo valetana.
43019025	Naasa kulya kufii na nsalaba ulya wa Yesu kusalalye-fo maye na mfwamaye wa maye na Maria ulya nka wa Kleopa na Maria wa kulya Magdala.
43019026	Nalyo Yesu alollya maye na ulya wa kiloshyony aitani nawe, kavia maye, “Nka, yeu mmbwe mwana wafo.”
43019027	Kawuya kavia ulya wa kiloshyony, “Yeu mmbwe mau!” " Nalyo kyeeri kilya kyenyi ulya wa kiloshyony kanrwaa na efo kyeny kwakwe.
43019028	Yoo numa Yesu kamanya fyoose mmbo fyammarisyo kundeinutyo filya fikee fireiye. Nalyo kaamba, " “Shaakuka.”
43019029	Naasa kukee kusimbite-u kiiya kitiri mfinyo utarang'aa. Nalyo vakaipoo kyoonga-mura vakakiishura mfinyo ulya utarang'aa, vakakivika irereny vakanrwaaya yoo kaniny.
43019030	Naasa Yesu ekina mfinyo ulya utarang'aa kaamba, “Kyamminutyo!” " Kainyika nrwe kakumba muu kafwa!
43019031	Naasa elyi nkonu wiifoo ukee wa ikudeesya Vayuda vakalollya nshi kisha miili ilya ilale kulya nsalabeu nkonu wa Sabato-fo. Na Sabato, yekee nkonu nniini deny. Vakandetereva Pilato mafua alya awo andefishwa-fishwa vavanuwa-fo. "
43019032	Nalyo vasikari valya vakasha nafo, vakafisha mafua a ulya wa mbee na ulya ungyi valya vakapyo nsalabeny ando amwi na Yesu.
43019033	Naasa vakafikya Yesu. Vakakooya ate ammefwa, nalyo valakimfishe-fishe-se mafua.
43019034	Indi vasikari valya ulya umwi kandosha yoo uvari na ifumu. Nang'u akataa mura usangyi na samu.
43019035	Na yeto akilolye kava mmbo avikau ukureekyi. Na ukureekyi lwakwe ni lwa dede. Nawe aishi ni kya dede, arera, na yeni-da naambo muvange ikusirya-u.
43019036	Mashika kyaniinga kikaenda indo ni kilya kikee kireiye naambo kindeinukya indo kyeamba, “Nashefishwaa nta ifua-fo.”
43019037	Kukavekaa-fo kindo kyikee kireiye kingyi kyeamba, Vakaa valollye yeto valenndosha na ifumu.
43019038	Naasa filya fimiira Yosefu wa kulya Arimataya kasha nawe akee wa kiloshyony kya Yesu kirika kimaruma kya iiryaa Vayuda. Kashetereva Pilato muumu wendevanwa mwiili ulya wa Yesu. Pilato kammbikya muumu. Naasa kasha nang'u kauvanwa.
43019039	Naasa Nikodemu kasha nafo ulya alensheya llya lya mbee kyeeri kya kio. Kasha arie manemane isasangyi na muya ya ngata ingyi ifwaamaa nafyo fyamaa kilo makumi araru indi.
43019040	Naasa vakaipoo mwiili ulya wa Yesu, vakauososya sooriny shaa teerika vakasanda na miri ilya ifwaamaa shaasa kikee mbuka ya Vayuda yerika vafu vawo.
43019041	Naasa na alya alekapyo nsalabeny kweifo nnda. Na efo nndeny ulya kweifo mbanga shiiya yerika ikee shidoshe iweny, nafo kulandearwa nndu-fo.
43019042	Nafo vakaara-fo Yesu mashika nkonu ulya mbwekudeesya wa Vayuda na mbanga ilya ikaveva kufii.
43020001	Naasa nkonu ulya wepooka mfungare elyi ngama nraasi na ivishi-vishi, nalyo Maria wa kulya Magdala kandefika alya mbangeny, kakooya iwe llya lyambutwa yoo mbangeny.
43020002	Nalyo kaenda sere kafika kulya kwa Simion Petro na nndu ulya wa kiloshyony Yesu eetani nawe. Kavavia, “Ate vamiipoo-fo Nndumi kulya mbangeny nta lulaishi kundo veenda imbika.”
43020003	Naasa Petro kakwipoo-fo na ulya ungyi wa kiloshyony. Vakawara shia yefika kulya mbangeny.
43020004	Vakaenda veerisha ve vavii. Nalyo ulya ungyi wa kiloshyony karisha uviny kailanya Petro, kapooka ifika alya mbangeny.
43020005	Nawe kaimaiya-fo akulemmyi kalollya soori tilya teerika tikee shivike-fo, nta nalaange nafo.
43020006	Naasa Simion Petro kafika-u ashe numa yakwe. Nalyo kaira na efo mbangeny. Kalollya soori tilya tikee shivike-fo.
43020007	Na kirami kilya ekee mfingyeny nrony, nakyo kilakee kivike ando amwi na soori tilya teerika, kikee kyososye ando engyi kikakaa kyaanya kya vayo.
43020008	Nalyo na ulya ungyi wa kiloshyony kaveiira nafo ulya alepooka ifika alya mbangeny. Kalollya kakusirya-u.
43020009	Mashika valendeitumuso kilya kikee kireiye kyeamba, “Mmbo kikee kirummbwe nanderuka auka kwa vafu.”
43020010	Naasa valya vakiloshyony vakakwiipoo-fo vakawuya na kyenyy.
43020011	Naasa Maria karewa asalali yoo usumanu na mbanga ilya yoo kipoo ashiiyaa. Naasa elyi eefo ashiiyaa kakulema kaimaiya efo mbangeny.
43020012	Kalollya vasu va Iruva vavii varee soori timikamikaa vakee-fo rembo. Ulya umwi kakaa yoo kinrony na ungi kimarendeny alya ando mwiili ulya wa Yesu wekee mwaare.
43020013	Nawo vakammbia, “A yewe nka nkikyi kwiiyaa?” Kavavia, “Mmbo vamipoo-fo Nndumi ulya wakwa. Neeny nta shilamanyi kundo vambika!”
43020014	Ekyaamba indo kainduka kalla numa kalolya Yesu asalali-u nta nalamanyi ni Yesu.
43020015	Yesu kammbia, “A nkikyi elyi kukeiya? Mmbi mai kukennduuya?” Nawe kakummbwa kulakooye ni mwiremya nnda ulya. Kammbia, “Nndumi kwakooya ni yewe kwamwipoo-fo, shiviany kundo kwaenda imbika neeny shyeende imoondwa-fo.”
43020016	Yesu kammbia, “Maria-ro!” Nawe kainduka kammbia, kwa Kiebrania, “Raboni!” Nakyo mmbo kyaamba, “Llosha wakwa!”
43020017	Yesu kammbia, “Nta kulashitire-fo. Shamashika shilanderwa na efo kwa Nde. Mmbo kushendaa kwa vanavama vakwa kundevavia, shiifo shirwaa neefo kwa Nde-yaakwa, nawe ni Nde waany, efo kwa Iruva wakwa nawe na Iruva waany.”
43020018	Maria wa kulya Magdala kaenda kanderuuya valya vakiloshyony kavavia, “Mmbo shallollya Nndumi.” " Kavewoongoya na kilya ammbia.
43020019	Naasa nkonu ulya mweni-da ukee nkonu wepooka mfungare elyi nkwaany na myaango yanrayo ya iira na alya vakiloshyony vakuumbye mashika elyi veereiye Vayuda, nalyo Yesu kasha nang'u kasalala yoo nnang'ani yaawo kavavia, " “Sindeny na Ufoo!”
43020020	Amaamba indo kawoora maako alya akwe na uvari lulya lwakwe. Nalyo valya vakiloshyony vakafura elyi valolya Nndumi.
43020021	Karera lya kavii kavavia, “Sindeny na ufoo, Shaasa Nde aleshiruma yeny, neeny ni kiwo-da shavemuruma yeni.”
43020022	Arera indo kavavia, “Waryeny Mumuyo Mweele.
43020023	Vandu mwambafwaaya ulyamari lwawo, vamaifwaayo. Na vandu mwambavikya ishingo kya ulyamari, lwawo, vammaa ivikyo ishingo.”
43020024	Naasa umwi wa vakiloshyony ni Toma, na irina lyakwe lya kavii avaangwaa Wamaasa, nawe nalaiyo ando amwi nawo kyeeri kilya Yesu alesha nang'u.
43020025	Naasa vakiloshyony valya vengyi vakandemoongoya, vakammbia, “Lwallolya Nndumi!” Nawe kavavia, “Shanra shilalolya ngoru ta misumari ilya efo maakony akwe, nepaana ngoru ta misumari na nni, nepaana uvari lwakwe na woko, yeny nshishekusiryaa-u-fo.”
43020026	Naasa kukaira-u mikonu nyanya na valya vakiloshyony vakee lyingyi efo mmba na Toma aveiyo ando amwi nawo. Yesu kasha nang'u, na myaango ikee miraye, kashesalala yoo nnang'ani kaamba, “Sindeny na ufoo.”
43020027	Kawuya kavia Toma, “Kyeende nni wafo na yaa kulole maako akwa kuveende na woko lwafo kupaani nalo uvari lwakwa naambo kulave mwira ikusirya-u! Vaany nndu mwikunda ikusirya-u.”
43020028	Toma kaallwa kammbia, “Nndumi wakwa na Iruva wakwa!”
43020029	Yesu kammbia, “Kwanshilollya nkyo kyakuniinga kwakusirya-u, ngoma vandu vakusirya-u valalollya.”
43020030	Naasa kukavekaa-fo na findo fingyi fiingyi Yesu aletana fyeyoora ngyende valya vakiloshyony valollye. Nafyo filakee fireiye fikavikwa kunu kitabuny ekyi-fo.
43020031	Indi filereiyo ni efi fyeni naambo mukooye iva vandu vavangyi ikusirya na Yesu mmbo akee Kristo we Mwana wa Iruva na efo kikusiryony ekyo mukooye-fo muu mukutire na irina lyakwe.
43021001	Naasa elyi numa ya vayo Yesu kawuya ikoora lyingyi na valya vakiloshyony vakee kulya waambeu lwa yeeve ilya ya Galilaya. Na shaasa alekoora nawo kyikee indi.
43021002	Ni Simion Petro vekee ando amwi na Toma ulya avaangwa Wamaasa na Natanaeli wa kulya Kana ya kulya Galilaya, na vana valya va Sebedayo na vengyi-se vavii va efo kiloshyony kyakwe.
43021003	Simon Petro kavavia, “Nsheendaany indereiya makunga.” Vakammbia, “Neese-da lusheendaa neewe.” Vakakwiipoo vakasaama na efo ngalaveny. Nalyo kio kilya valatire nta kindo.
43021004	Naasa kwamfika kwiikyaa, Yesu kashesalala alya waambeu, indi valya vakiloshyony valamanyi ni Yesu.
43021005	Nalyo Yesu kavavia, “Nyira fivana a mmbo mulatiri kindo kyelya?” Vakammbia, “Oode mbee!”
43021006	Kavavia, “Oloteny mireiyo yoo taari ya woko usha lwa ngalava yeyo. Mmbo mushewonisaa!” Nalyo vakoolota-fo. Nawo valakiidimi-se yoomwa vaalutye uuwe kimaruma kya makunga ammba kilula.
43021007	Nalyo ulya wa kiloshyony Yesu aitani nawe kavia Petro, “Ate ni Nndumi!” Naasa Simon Petro ekiita ni Nndumi kakufinga soori ya uuwe, mashika mmbo eree kirami tupu. Kakoolota efo yeeveny.
43021008	Naasa vakiloshyony valya vengyi vakasha variwa ni ngalava ilya mashika mmbeekee kwaasha na alya waambeu-fo. Ando aiyo ni ando sha meta iyana. Vakasha veshomwaa nreiyo ulya wishwe makunga.
43021009	Naasa vakooloka-fo vakafika alya wambeu vakalollya kwikee kuvike muro wa makaa na ikunga lyikee ideerye-u na nkate.
43021010	Yesu kavavia, “Makunga yoo mwareiya ulaalu indi enden-fo maata!”
43021011	Petro kaalukya-fo kaalutya nreiyo ulya na efo wambeu. Nato wishe makunga maniini afikye iyana na makumi araanu na araru. Nang'u Lla ndesa akee meengyi indo, nreiyo ulya ularanduke.
43021012	Yesu kavavia, “Oshony-te mushetuka!” " Naasa valya vakiloshyony nta kulakae-fo nndu akarya immbesa, “A yewe ni yewe vi?” Ni elyi vemmanya ni Nndumi.
43021013	Yesu kasha nau, kaipoo nkate ulya. Kavaniingya, na ikunga lyilya ni kiwo-da.
43021014	Nalyo lyikava lya kararu Yesu alekoora na valya vakiloshyony elyi ammeruka auka kwa vafu.
43021015	Naasa elyi vammeetuka, Yesu kavia Simon Petro, " “Simion wa Yohane kushikundye ngota yeva?” Nawe kaamba, “Ee-da Nndumi, yewe kuveishi shikukundye!” Kammbia, “Endeesa ngurana takwa.”
43021016	Kawuya kammbia lyingyi lya kavii, “Simion wa Yohane kushikundye ndesa?” Nawe kammbia, “Ee-da Nndumi. Yewe kuveishi yeny shikukundye.” Kammbia, “Endeesa moonri akwa.”
43021017	Kammbia lya kararu, “Simion wa Yohane kushikunndye?” Petro kafulukyo elyi ammbia lya kararu, kushikunndye? Nalyo Petro kammbia, “Nndumi mmbo kwiishi findo fyoose, kwavemanya-da mmbo shikukundye.” Yesu kammbia, “Endeesa moonri akwa.”
43021018	Ni dede kya dede shakuvia, Elyi kwekee nkoo mmbo kuleva mwikufinga yoo mwiininy kumuni, na kundo kwakunda kwavekweengya-da. Indi elyi kuvaa mmiku mmbo kushorwaa maako afo na ungyi nakufinge yoo mwiininy nakurwaa kundo kulakundye.
43021019	Na kyaniinga karera indo ni kya yoolongya ufu akaa nawoni nang'anise nalo Iruva mmbo lushevaa lwa ngata ingai. Nalyo elyi amaamba indo kammbia, shilatyaany.
43021020	Petro kainduka kalollya ulya wa kiloshyony ulya Yesu aitani nawe eefo ashaa yoo numa, (nawe mmbwe ulya alekaa rembo yoo uvariny lwakwe llya valelya kilaayo kilya kaamba, “Nndumi a ni vi akuringyaa?”)
43021021	Naasa elyi Petro alollya nndu yeto kavia Yesu, “Nndumi a yeu kyakwe ni inda?”
43021022	Yesu kaamba, “Kwakooya shakunda yeu nakae-fo shitani shawuya a ekyo kikuwore ki yewe? Yewe shilatya-da!”
43021023	Naasa nng'u manuuna alepookya akakwaana efo kwa vana yewo va nka kyeamba nndu yeu wa kiloshyony nnyaafwaa-fo. Na Yesu nnyalembia nnyafwa-fo mmbo alemmbia, shakunda yeu nakae-fo shitani shawuya a ekyo kikuwore ki yewe.
43021024	Naasa yeto mmbwe nndu wa kiloshyony avikye-u ukureeki kya mbony yeti kavetireiya. Neese lukamanya na nshushwa sheelyi ukureeki lwakwe mmbo lukee lwa dede.
43021025	Naasa kukavekaa-fo na findo fingyi fiingyi Yesu aletana. Nafyo kwee fyeereiyoo fyoose, shikusara ulana elu llweshiidimaa itira fitabu efyo fyereiywaa-fo.
44001001	Teofilo wakwa mmbee, kitabu kilya kya mbee shilekireiya mmbo kitiri mbony ta Yesu kya filya alepooka itana na ilosha fyoose,
44001002	kutani kwafika nkonu ulya aleipowa na uwe. Nawe ammaa ivavasya vakiloshyony vakwe kwi shia ya Mumuyo Mweele valya emmbasauwa,
44001003	valya alekoora nawo na shia shiingi, kyeeri alemaa ilyiswa ukiva, vakamanya akee na muu, kakoora nawo ando a mikonu makumi aana, neerera filya fikwaani na umangyi lwa Iruva.
44001004	Kyeeri alekwaanannya nawo mmbo alevavasa valasheuka Yerusalemu, lyo vavereye mbele kyaasa kya Nde, kilya valeita mbony ta vayo kwakwe.
44001005	Kyeyaamba sheelyi Yohane we mmura alebatisa nato; kyaindi yeni mmbo mushebatiswaa na Mumuyo Mweele numa ya mikonu yei myaangu.
44001006	Naasa kyeeri valekwaananya nawe vakammbesa veshambaa, “Ale Nndumi, kyeeri eki nkyo kusheviryaa Vaisraeli umangi?”
44001007	Nawe kavavia. “Nshi kindo kyany imanya meendi na fyeeri efyo Nde avikye efo ushilyiny lwakwe muni-fo.
44001008	Lyo mmbo mushewaryaa finya, elyi Mumuyo Mweele ashemusokyaa neeni mushevaa vakureeki vakwa kunu Yerusalemu, na Yudaya koose, na Samaria, na kufike kishingony kya ulana.”
44001009	Elyi amaa irera indo, velollye indi, Yesu kaipowa na uwe ifishi lyikammbwarya kooka misony awo.
44001010	Kyeeri vekeengera ilola efo uwe iruveeu, llyo ekeerwa na uwe, pari pari ekakava vasero vavii varee soori shaa vakasalala kufii nawo,
44001011	vakaamba, “Yeni vandu va Galilaya a niinda elyi mwasalala mwiilolaa iruveeu? Yesu yeu aroswa na iruveeu auka kwany, mmbo ashewuyaa lyingyi indo shaasa mwallollya eerwaa na iruveeu.”
44001012	Naasa vakawuya na Yerusalemu vauka alya ifumbuny lyevangwaa lya Miseituni, lyikee kufii na Yerusalemu, ando a kirambo kyaangu.
44001013	Kyeeri valefika vakasaama na kai, nawo ni Petro, Yohane, Yakobo, Andrea, Filipo na Toma, Bartolomayo, Matayo, Yakobo wa Alfayo, Simon Selote na Yuda wa Yakobo.
44001014	Yeva woose mmbo vekee ando amwi veterevaa na nrima umwi nsi, ando amwi nawo veifo vaka valya Maria maye wa Yesu na vana va maye.
44001015	Mikonu yeyo Petro kasalala yoo vakiloshyony yewo vekai (yeekena lyawo nsha iyana na makumi avii indi) kaamba,
44001016	“Nyira, kilesenya indo mareiyo neenutyo, shaasa Mumuyo Mweele alerera kasha na kana ka Davidi. Kya mbony ta Yuda, yeto aletetera yewo valetira Yesu.
44001017	Mashika elyi ekee ando amwi neese, kawonisa urundi elu.”
44001018	(“Naasa nndu yeu mmbo aleura irema na fesa ya ulembi; nawe kawa uviny kariika ndeu maala akasomuka.
44001019	Vandu woose yewo vekee Yerusalemu vakamanya; na irema lyilya lyikafishyo Akeldama ni kishomu kyawo kyeyaamba, ni irema lya samu.”)
44001020	Mashika niindo kikee kireiye efo kitabuny kya Saburi: Ando akwe na kuve nrapu nta kulave nndu ashekaa-u lyingi nndu ungyi nashesalala ando akwe.
44001021	Naasa veefo vandu yewo vekee neese kyeeri kyoose ekyo Nndumi ekee neese, eshaangaa neesomuka,
44001022	kupookya ubatiso lwa Yohane, kufike nkonu ulya aleipowa kweru karwa na uwe, kikooye umwi waawo nave nkureeki wa iruka lyakwe ando amwi neese.
44001023	Vakavika-u vandu vavii, Yosefu wa Barsaba, ao Yusto, na Matiya.
44001024	Naasa vakatereva, vakaamba, “Woi Nndumi, yewe kwiishi mirima ya vandu woose, loore ni ungau nnang'ani ya yeva vavii,
44001025	naambo nakae kunu urundiny yelu na nruminy yei natire ando a Yuda.”
44001026	Vakakapa kura; nayo ikawoya Matiya, nawe kasanga ando amwi na vakiloshyony valya ikumi na umwi.
44002001	Naasa kwikifika nkonu ulya wa Pentekoste vakiloshyony woose mmbo vekee ando amwi.
44002002	Kukaitiwa yoona iniini lya uraato lwa finya, nalo lukaishwa kulya mmba kundo vekai.
44002003	Vakasheyo ni findo fivakye fipalapala fya muro fikwaavye-avye fikakaya wo umwi wa valya veiyo.
44002004	Woose vakaishurwa Mumuyo Mweele, vakapooka irera na fishomu fyeny, shaasa Mumuyo alevasimba irera.
44002005	Neefo Yerusalemu kweefo Vayuda, vandu veereiye Iruva, nawo vaukye wo ando ulaniny.
44002006	Naasa kyeeri yoona lyilya lyileitiwa nkuka ulya wa vandu ukasavaa, vakakusanyirya, mashika llya valevaita wo umwi ereraa kishomu kyakwe muni.
44002007	Vakafulukyo nnu, vakaviana, “A nkyelola, yeva vakerera woose nshi Vagalilaya?
44002008	A mmbo kyava indaany elyi wo umwi weeru eeta kishomu kyakwe ekyo awonikye nakyo?
44002009	Vaparti na Vaamedi na Vailami, neewo vakee Mesopotamia, na Yudaya na yewo vakaa Kapadokia, Ponto na Asia,
44002010	Frigia na Pamfilia, Misri na va taari ta Libia kulya kufii na Krene, na veny yewo vaukye Rome, wo Vayuda na vandu veeshi Iruva,
44002011	na Vakrete-da na Vaarabu; yeva woose mmbo lwaita veereraa na fishomu fyeru luveni mbony ta mashora maniini a Iruva.”
44002012	Vakafulukyo deny woose neetirwa nnyinyira, vakaamba, “A nkyoki eki nyira vandu?
44002013	Kukakaa-fo na vengyi vamina, vakaamba, ‘Mmbo vannangwa mmbwari wa kyaanka.’ “
44002014	Lyo Petro kasalala ando amwi na valya ikumi na umwi, kaonisa unyanga kaamba, “Eni vandu va Yudaya, neeni moose va Yerusalemu, manyiny kindo ekyi, mwaranye marero akwa,
44002015	Nshi shaasa mukusarye-fo; vandu yeva mmbanangyo-fo, mashika ulaalu ni saa isaru ta ngama;
44002016	kyaindi kindo ekyi ni kilya kyikee kirere na kana ka nkisuku Yoeli kyeamba,
44002017	‘Mmbo kyishevaa mikonu yeyo yeefurumya, ni Iruva aamba, mmbo nshepusuyaa vandu woose Mumuyo wakwa, na vana vany va womi na va kyeny, vasheambaa fisuku, na vana vakoo vashelolyaa ngyende, na vamiku vasheoryaa moorya.
44002018	Yee, na kyeeri yekyo nshepusuyaa varundi wakwa, womi na vaka, Mumuyo wakwa, nawo vasheavuyaa fisuku.
44002019	Neeny nshoraa ngyende efo nginiiu, neefo urukeny si, samu na muro, na nrike wa nsu.
44002020	Nkyeere mmbo ushevaa ireema, na mwiiri uve samu, kulaore nkonu ulya wa Nndumi wansha, ukee nniini nato ukee kuti ushe.
44002021	Neeto moose ashesendaa irina lya Nndumi, mmbwe ashekirwaa.’ “
44002022	“Yeni vandu va Israeli, aranyeny marero yaa; Yesu wa Nasareti, nndu ulya Iruva amoora paa kyany na shia ya ngyende na findo filandelolyo lyingi, Iruva kafitana kwany na woko lwakwe, shaasa yeni muveni mwiishi.
44002023	Shaasa Iruva alekunda immbika kwany, shaasa eekundye uka elyo mbee, mukanrambikya vandu vakasha vakankapya nsalabeny, mmukambwaa.
44002024	Mmbwe Iruva alenduta, kafisha mwinga wa ufu, mashika lluleidima intira-fo.
44002025	Mashika Davidi alerera mbony takwe kaamba, ‘Shilelollya Nndumi mbee yakwe wo nkonu, mashika elyi akee taari ya woko lwakwa usha, shilashesinga-singa.
44002026	Naasany nrima wakwa ukasennyo, shakapa nndoro, neeny nshevaa nndu mwiivika nsia.
44002027	Mashika nnyasheraa nrima wakwa uretiny-fo. Nta nkusheningyaa mweele wafo nalyamarike-fo.
44002028	Mmbo kuleshoora shia ya muuny kisangu kyafo kisheshiningaa ifura.’ “
44002029	“Nyira wanavama, shisaryeny shirere nookaari yaa mbee yaany, mbony ta nde weeru nniini Davidi, kyeamba mmbo alefwa karikwa, na kifu kyakwe kiiyo fika inu.
44002030	Naasa kimmba akee nkisuku eishi sheelyi Iruva mmbo alelyiiya mboo, sheelyi umwi wa ewo veshaukaa efo ufyariny lwakwe ashekaa yoo kitiminy kyakwe kya umangyi.
44002031	Nawe muni shaasa alesongwa ilolya efyi fyoose, kasenda mbony ta iruka lya Kristo, kyeamba ufu llulentira-fo, nta mwili wakwe mmbulelyamarika-fo.
44002032	Yesu yeto Iruva mmbo alenduta neese mmbo lukee vakureeki vakwe.
44002033	Naasa we ekimaa isaamiswa fika woko usha lwa Iruva, na iwarya kwa Nde kyaasa kilya kya Mumuyo mweele, mmbo alepuswa simbo yei muilollye ulaalu na iita.
44002034	Mashika Davidi muni nnyalensaama iruveeu-fo, lyo kaamba, ‘Nndumi mmbo alevia Nndumi wakwa, salala yewe taari ya woko lwakwa usha,
44002035	kutani shaara vakiduva vafo yoo si ya marende afo.’
44002036	Naasany mmba shoose ya Israeli imanyi paa sheelyi Iruva mmbo alevika Yesu yeto mulenkapya nsalabeu nave Nndumi na Kristo.”
44002037	Kyeeri valeita indo vakaokywa mirima yaawo, vakavia Petro na Varumi valya vengyi, “A lukatana inda vanavama veru?”
44002038	Petro kavavia, kuryeny mundebatiswa wo nndu na irina lya Yesu Kristo, muwoni isaryo ngyulyamari tany, naambo muwoni simbo ya Mumuyo Mweele.
44002039	Mashika kyaasa ekyi ni kimaruma kyany, na vana vany, na kwa yewo vakee kwaasha, neewo woose vashevaangwa ni Iruva Nndumi weeru vansheye.
44002040	Kavautya ukureeki evaviaa findo fiingyi evaikyimbaa, kavavia, kwiiseny na irika elyi lya umini.
44002041	Valya valeirikya marero akwe vakabatiswa, na nkonu eto vakaengerekau vandu sha fiku firaru indi.
44002042	Vakatira ufundo lwa Varumi valya, neekaa ando amwi, neefisha nkate, neetereva.
44002043	Wo nndu katirwa mbwerei, ngyende shiingyi tikatanwa ni Varumi.
44002044	Na yewo woose valekusirya-u vekee ando amwi, vakasanda masaa awo ando amwi.
44002045	Vakakumba masaa awo na findo fyawo vetiri, na yaavya wo nndu shaasa ekee nting'i.
44002046	Wo nkonu mmbo valekaa kulya mmba ya Iruva, vekee na nrima umwi nsi vakalya shoonga mmba kwi mmba, vakalya shoonga tawo na ifura na nrima umwi nsi,
44002047	vakarumisha Iruva, vakavesennya vandu woose. Nndumi kafumbuta yeekena lya valya veeke ikirwa wo nkonu.
44003001	Nkonu umwi Petro na Yohane mmbo vekeenda mmba ya Iruva indetereva, kyeeri kya saa kyeenda.
44003002	Na nndu umwi ekee kitongororo malungo ukya iwonika eeriwa mmbandu, veembikaa yoo mwangony uvaangwaa “Nsha” wa mmba ya Iruva wo nkonu, naambo natereve ngarami kwa vandu yewo vakeanga kulya mmba.
44003003	Nndu yeu kyeeri alelollya Petro na Yohane veshangaa na mmba ya Iruva katereva vanninge kindo.
44003004	Petro na Yohane vakambikya miso swaa, vakammbia, “Lulole yese.”
44003005	Kavalola, evikye nsia mmbo awonisaa kindo kwawo.
44003006	Kyaindi Petro kammbia, “Yeny nshitiri fesa nta saabu-fo lyo ekyo shitiri nkyo nkuningaa, Na irina lya Yesu wa Nasareti, salala kweenda.”
44003007	Kantira woko usha kamwipoo, ngyayo takwe na malungo akwe akavanga.
44003008	Kakupoo shu kasalala, kapooka yeenda kaanga mmba ya Iruva eriani nawo, keenda eshongashongaa erumishaa Iruva.
44003009	Vandu woose vakalollya shaasa ekeenda erumishaa Iruva.
44003010	Vakamanya mmbwe ulya ekee alya mwangony “Nsha” eterevaa, vakasongololo neefulukyo kyeefyo filentanyikya .
44003011	Naasa kyeeri eriani na Petro na Yohane, vandu woose vakakuumbya yoo vakai yoo kari kavangwa ni “Kari ka Solmoni,” vakafulukyo deny.
44003012	Petro ekyilollya indo kavavia, “Eni Vaisraeli, Nkyiki elyi mwafulukyo nkya efi, mukaveluvikya miso yese, sheelyi ni yese na finya yeeru lweedimisya nayo nndu yeu neende, ao na usha lweru yese?
44003013	Iruva wa Abrahamu na Isaki na Yakobo, Iruva wa vande veru mmbo aleng'anisa nsero wakwe Yesu, neeni mukandiingya neekana mbee ya Pilato, llya emmaa irummbwa nalekeyo.
44003014	Neeni mukakana Mweele yeto, muni usumanu yeto, mukatereva muningyo mwiwaa;
44003015	mukawaa Muni muu yeto, na mmbwe Iruva alenduta auka kwa vafu, neese lukee vakureeki vakwe.
44003016	Kimaruma kyekusirya irina lyakwe, irina lyakwe llyo lyaninga nndu yeu mumwiishi, finya na kikusiryo ekyo kyenkusirya nkyo kyaninga nndu yeu muu shaasa mullolye yaa mbee yaany.
44003017	Naasany, ulaalu vanavama, shiishi mmbo muletana efi kimaruma kya ilemwa imanya-da, shaasa na vasongoru vany valetana.
44003018	Kyaindi mbony tilya Iruva uka kasha alevambisa na kana ka vakisuku vakwe woose, kyeamba Kristo wakwe ashelyiswaa ukiva, mmbo aleinutyo indo.
44003019	Kuryeeny-te, mwiinduke, naambo ngyulyamari tany tiutwa, fishe fyeeri fyeellelisyo kimaruma kya Nndumi,
44003020	narumi Kristo Yesu akee mmbike uka elyo mbee,
44003021	kyikasenya nawaryo iruveeu kutani kwasha fyeeri fiiya fya findo fyoose ivikwa wiiya, fikee firere ni Iruva na kana ka vakisuku vakwe veele uka mapookyony a ulana.
44003022	Mashika dede Mose aleamba sheeli, Nndumi waany ashemweengye nkisuku, efo ufyariny lwany, sha yeny, mwaranyiny we efyo fyoose ashemuviaa.
44003023	Na wo nndu moose yeto araa nalaaranya nkisuku yeto mmbo asherumatwaa na ilakaniswaa na vandu vakwe.
44003024	Yee, na vakisuku woose pookya Samweli na valya va numa yakwe, woose yewo, mmbo valeawuya mbony ta mikonu yei.”
44003025	Yeni mmbo mukee vana va vakisuku na va fyaasa efyo, Iruva alevika na vande yewo vany, llya alevia Abrahamu, “Efo ufyariny lwafo mfo ngyufyari toose ta ulana tishevikywaa mbora.
44003026	Iruva, llya alemaa iruta nsero wakwe Yesu, mmbo alesongwa inruma kwany, namulyimyi mbora eshiitaa maravi moose kwaasha neeni.”
44004001	Kyeeri vekee irera na vandu yewo, makohani na nsongoru wa mmba ya Iruva na Vasadukayo vakavasheya,
44004002	vakaereve nnu kimaruma kya elyi vakeelosha vandu na ivambisa mbony ta iruka lya Yesu auka kwa vafu.
44004003	Vakavatira vakavarwaa kifingyony fika elyi lya ngama; mashika kwemmeva nkwaany.
44004004	Llyo veengyi nnang'ani ya valya valeita irero elyo vakakusirya-u, na yekena lya vomi veni lyikafikya fiku firaanu.
44004005	Elyi lya ngama vasongoru na vamiku na vaarya va fitabu vakakusanyirya alya Yerusalemu,
44004006	na Anasi Nkohani nniini, na Kayafa-da na Yohane na Iskanda, na woose valya vekee va kwa Nkohani nniini.
44004007	Kyeeri valevasaleesa yoo nnang'ani, vakavavesa, Ni finya-ki na ni kwa irina lya vi mwatana nalyo yefi?
44004008	Naasa Petro, eishwe Mumuyo Mweele, kavavia, “Yeni vaniini va vandu na vamiku va Israeli,
44004009	kwakooya lwaveswa inu mbony ta kindo kisha nndu ulya mfwafwa aletanywa, na shaasa aleshiiswa,
44004010	manyiny yeni moose na vandu woose va Israeli sheelyi ni irina lya Yesu wa Nasareti, ulya yeni mulenkabya nsalabeeu, na Iruva kanduta kooka kwa vafu, na irina elyo nndu yeu mmbo aselelyi yaa mbee yaany ekee nsha indi.
44004011	We mmbwe iwe elyo lyikee iile ni veetana mmba, nalyo mmbo lyamevikwa lyive iwe lya ndumba.
44004012	Nta nkwiifo ukiro kwa ungyi nta umwi-fo, mashika nkwiifo irina lyingyi kwasi ya ngina vandu vakee vaniinge vakirwa llyo-fo.”
44004013	Naasa kyeeri valelollya ukaari lwa Petro na Yohane, neevamanya nshi vandu vasommyi nnu, valatiri urango, vakafulukywa, vakamanya mmbo vekee na Yesu.
44004014	Na vekilollya nndu aleshiiswa esalalyi ando amwi nawo mbalekiidima irera-fo.
44004015	Vakavaumbuta alya ikwaanuny lilya, numa vakarera wo veni na veni,
44004016	vakaamba, “Lukatannya inda vandu yeva? Mashika vandu woose vakee Yerusalemu mmbo valelollya ni wende uniini luletano mmbo, nta llushidimaa ilema-fo.
44004017	Llyo naambo kindo ekyi kilashekwaana vanduny, luvaimi deny neeverese valasherera lyingyi na nndu moose kwa irina elyi-fo.”
44004018	Vakavavaanga, vakavaima deny valashelosha-se na irina lya Yesu.
44004019	Petro na Yohane vakavavia, “Kwakooya ni usumanu mbee ya Iruva imwaaranya yeni ngota yaaranya Iruva, rumbweny yeni muveni;
44004020	mashika yese llushidimaa ira lulaamba mbony eto lulelollya na itiita-fo.” "
44004021	Naasa vekimaa ivaerese lyingyi vakavaporomwa valalollye kimaruma kyevakapa, nyelyi valeereya vandu mashika vandu woose mmbo vekee irumisha Iruva kya efyo fyoose filetanyika.
44004022	Mashika nndu ulya aletannywa wende elu etiri myaaka makumi aana.
44004023	Llya valemaa iporomuwa, vakaenda kwa vandu vawo, vakavavia mbony toose tilya valevio ni vaniini va makohani na vamiku.
44004024	Nawo vekiita, vakaonisya Iruva ngyunyanga tawo na nrima umwi nsi, vakaamba, " “Nndumi ni yewe Iruva, nnyewe kutannyi iruveeu na ulana na yeeve na fyoose yefyo fiifo;
44004025	kwi Mumuyo Mweele mmbo kulerera na kana ka ndeye weeru Davidi we nsero wafo kwaamba, ‘Ni inda vandu va masanga vakeyuushana. Na vandu va ngyufyari ta vandu vakakusara-sara ruu.
44004026	Vamangyi va ulana vankudeesya na vasongoru vamfisha kyama. Uwe ya Nndumi na uwe ya Kristo wakwe.’ “
44004027	“Mashika ni dede, Herode na Pontio Pilato ando amwi na vandu va masanga na vandu va Israeli mmbo valekusanyirya yaa muriny yeu kimaruma kya nsero wafo mweele Yesu, yeto kulemwaamba mafura,
44004028	naambo vatani fyoose efyo woko lwafo na wiidimi lwafo lwendeesya uka elyo mbee fitanyike.
44004029	Naasa, woi Nndumi ulaalu kulole wiitiki elo lwawo, kwidimisye mashinga afo yaamba irero lyafo na ukaari,
44004030	kuveorwa woko lwafo kushiise, ngyende na myoorye fitanyike na irina lya Mwana wafo Yesu.” "
44004031	Vekimaa itereva Iruva, ando alya vekai kukarinyiswa, woose vakaishurwa Mumuyo Mweele, vakaamba irero lya Iruva na ukaari.
44004032	Na ironda elyo lya vandu va kikusiryo vakatira nrima umwi nsi na ngoo imwi nta kulakae-fo nndu aamba kindo kyoose atiri nkyakwe muni; kyaindi findo fyoose vakaallwa fyawo woose.
44004033	Na Varumi valya vakauta ukureekyi lwa iruka lya Yesu na finya shiniini, na mbora shiingyi tikakaa nawo woose. "
44004034	Nta nkulekaafo nndu umwi waawo aleting'wa nkindo; mashika woose yewo vetiri marema ao mmba mmbo valekumba, vakeende uuru lwa vayo;
44004035	vakaniingya vakiloshony, wo nndu kaniingwa-u shaasa eekunndye.
44004036	Na Yosefu ulya Llevi vakiloshyony valemfishya Barnaba, (kyeamba, “Nmwana wa Iviirya Muu.”) kwawo ni Kipro,
44004037	etiri irema kalyikumba, keengye valya vakiloshyony fesa.
44005001	Kyaindi nndu umwi evangwaa Anania, ando amwi na nkaakwe Safira, mmbo ekumba masaa,
44005002	kasuruma kyenga kya wuuru lwa vayo, na nkaakwe nawe kamanya ekyo, keende kyenga ekyo kakyiniingya Varumi ewo.
44005003	Petro kavia Anania, “Nkyiki elyi mmbishwa akaya nrima wafo kwavia Mumuyo Mweele wongo, kwasuruma kirisi kyenga kya wuuru lwa irema?
44005004	Kyeeri kyekee maakony afo kyekee-se kyafo? Na kyeeri ekyo kyemmaa ikumbwa, fesa ta vayo tekee-se ushilyiny lwafo? Mmbo kileva inda kwakunda itana kindo kya ngata yeyo? Nshi nndu wa vandu kulellemba-fo, ni Iruva.”
44005005	Anania ekiita marero yoo kawa si kafwa. Weerei uniini lukatira vandu woose valeita mbony yei.
44005006	Vasoro vakakwiipoo vakammbika sanda, vakansomuta vakandendika.
44005007	Kyikyisia saa isaru numa nka nawe kasha, nalaishi kindo kyantanyika.
44005008	Petro kammbesa, “Nkyeshivia, Nrema ilya mmbo mulekumba kwa wuuru elo dede?” Kaamba, “Yee, nkwa wuuru yelo.”
44005009	Petro kammbia, “A mmbo kileva inda mukasanga amwi ilemba Mumuyo wa Nndumi? Lola-te, valya valerika mmi wafo vakuvereye mwaangony, nawo vakusomutaa neewe.”
44005010	Llya yeni nawe kawa si yoo marendeny akwe kafwa; vasoro valya vakaanga vakakooya ammaa ifwa, vakansomuta, vakandika ando amwi na mmi wakwe.
44005011	Weerei uniini lukatira Siri shoose na vandu woose valeita mbony yeti.
44005012	Maakony a vakiloshyony tikatanyika ngyende na findo fyeyaawuta fingyi vanduny; nawo woose vakakaa na nrima umwi nsi efo kariny ka Solomon.
44005013	Neewo veengyi woose nkwifoo nndu alekarya yeenda nawofo, kuuta ivarumisha tupu.
44005014	Naasa valya valekusirya Nndumi vakaengereka, veengyi vomi na vaka;
44005015	kutani vandu vasomuta vandu vawo valoe efo shia velele firaany, naambo Petro eshiraa, naakwa ni kirishe kyakwe kipaani umwi waawo.
44005016	Nalyo maronda a vandu va miri ilya ikee kufii na Yerusalemu vakakusanyirya, vakeende vandu valoe, na valya vetirwa mmimuyo mikasha, nawo woose vakashiiswa.
44005017	Nkohani nniini ando amwi na vandu vakwe, (yewo mmbo yewo va kyama kya Vasadukayo), vakaishwa nyashi,
44005018	vakashetira Varumi yewo vakavavika kifingyony.
44005019	Kyaindi Nsu wa Nndumi karua myaango ya kifingyony elyi kio kavasomuta-fo, kavavia,
44005020	“Endeny salaleny mmba ya Iruva muvie vandu mbony ta Muu yeu.”
44005021	Nawo vekiita indo vakaenda mmba ya Iruva nraasi, vakapooka ilosha. Nkohani Nniini ando amwi na vandu vakwe vakasanyirya vandu va ikwaanuny na vamiku va vana va Israeli vakaruma vandu kulya kifingyony naambo vavaende.
44005022	Kyeeri varundi vawo valefika-fo mbalevakooya-fo, vakawuya vavavie mbony,
44005023	vakaamba, “Kifingyo nkiraye nisha, na varingyi vesalalyi mwaangony; lyo kyeeri lwarua llwakoyafo nta ndu-fo.”
44005024	Kyasia nshilyi wa mmba ya Iruva na vaniini va makohani vekiita indo, vakatirwa nnyinyira kimaruma kyawo, kyeyaamba mmbo kivaa inda kindo ekyi.
44005025	Nndu umwi kasha kavavia sheelyi, vandu valya mulevavika kifingyony ekawo vakee kulya mmba ya Iruva, vasalali-fo veeloshaa vandu.
44005026	Lyo nshilyi ulya alekupoo ando amwi na varundi, vakaveende, lyo nshi na finya-fo, mashika valeereya vandu valashevakapa na mawe.
44005027	Vekiveende vakavavika ikwaanuny. Nkohani Nniini kavavesa,
44005028	kavavia, “Lulemwiima-se na finya deny, mulashelosha na irina elyi, lyo yeni mmbo mwammishura Yerusalemu yei ufundo lwany, neeni mmbo mukunndye samu ya nndu yeto iluvavye.”
44005029	Petro na Varumi vakarouwa vakaamba, “Mmbo kilukooye lwiindye Iruva ngota vandu.”
44005030	Iruva wa vande veru mmbo aleruta Yesu, yeto mulembwaa mumbambye nsalabeu.
44005031	Nndu yeto Iruva mmbo aleng'anisa na woko lwakwe usha, nave nniini na Mwikira naniinge Vaisraeli ikurya na ifywayo kya ulyamari.
44005032	Neese mmbo lukee vakureekyi va mbony eti, ando amwi na Mumuyo Mweele yeto Iruva aleniinga woose vakeemwindya.
44005033	Naasa vekiita indo kikavakora miriminy yaawo, vakaumburana kyevawaa.
44005034	Kyaindi nndu umwi Mfarisayo irina lyakwe evangwa Gamalieli, akee mwilosha mavavaso, nawe ni nndu eendyo mmbandu woose, kasalala alya ikwaanuny llya, kavavasya Varumi vavikwa poo kyaangu,
44005035	llyo kavaviany, “Yeni womi va Israeli, kwiiseny shaasa mutannyaa vandu yeva.
44005036	Mashika mikonu yei ya kufii Teuda mmbo alekupoo kakwaalwa nndu nniini, vandu sha mayana aana vakansora, lyo we kawaawa na valya veriani nawe vakanyanyaka vakafwa mmwasi.”
44005037	“Numa ya nndu yeto kakwiipoo Yuda Mgalilaya, mikonu ilya ya ireiyo yeekena, keenduta vandu veengyi vakansora, llyo nawe-da mmbo alereka na woose vemwirikye vakanyanyaka.
44005038	Naasany ulaalu mmbo shamuvia, kwiiseny na vandu yeva, vareny vakae, mashika mbony yei ao ishora elyi kwankooya mmbo lyuukye kwa nndu wa vandu mmbo lyishefikaa;
44005039	lyo kwankooya mmbo lyuukye kwa Iruva mmushidimaa ilyifisha-fo; kilasheeva sheelyi mmbo mukeekapana na Iruva.”
44005040	Nawo vakairikya marero akwe, naasa vekivaanga Varumi valya vakavakapa, vakavavasa valakisende irina lya Yesu; naasa lyo vakavara vakweengye.
44005041	Naasa vekyisomuka alya ikwaanuny llya, vakeenda vefuraa mashika elyi vansandwa na vandu vasumani isutwa kimaruma kya irina elyo.
44005042	Na wo nkonu, efo mmba ya Iruva na kyeny kwawo, mmbalera ilosha neevambisa Nrumi ya Nsia ya Yesu sheelyi ni Kristo-fo.
44006001	Naasa kyeeri kilya yeekena lya vakiloshyony lyekeengereka, kukakaa-fo nkunung'unu wa Vayuda va Kigriki kwa Vaebrania kyeyaamba vaka va ding'u vawo mmbo valerekyo-fo valalolwa efo urundiny lwa nkonu simu.
44006002	Valya ikumi na vavii vakavaanga vakiloshyony woose, vakavavia, Nkivaa yese lure irero lya Iruva lufurukanyi meseny-fo.
44006003	Kyasia vanavama, sauweny vandu mfungare efo nnang'ani yaany, vakureekywa kya usha, vaishwe Mumuyo Mweele, na waarya, naambo luvarambikye mbony yei.
44006004	Neese lusaa na itereva na irundya irero elyo.
44006005	Irero elyi lyikasenya shila shoose; vakasauwa Stefano, nndu atiri kikusiryo eeshwe Mumuyo Mweele, na Filipo, na Prokoro na Nikonori na Timon, na Parmena na Nikolao wa kulya Antiokia;
44006006	nawo vakavikwa mbee ya Varumi yewo, nawo vekimaa ivaterevya, vakavaekerya maako.
44006007	Irero lya Iruva lyikakwaana, na yeekena lya vakiloshyony lyikaengereka nnu kulya Yerusalemu, na ikyenga lya vakohani vakaalukya kyikusiryo ekyi.
44006008	Naasa Stefano nawe, kawona ikiiyo na wiidimi, katana ngyende na findo finiini filandelollyo efo vanduny.
44006009	Kyaindi vandu maata va kyama kyevaangwaa Sinagogi lya Valeke na lya Vakirene na lya Vaiskandaria, na lya valya va Kilikia na Asia, vakasalala na Stefano naambo vammbinge,
44006010	lyo valaidimi immbinga mashika a waarya lwakwe na finya ya Mumuyo eto enkaye.
44006011	Naasa vakafullwa vandu mirwe vakaamba, mmbo luleita nndu yeu eshaararaa Mose na Iruva.
44006012	Vakaaya vandu na vamiku na vaarya va fitabu; vakansora, vakantira vakanrwaa ikwaanuny.
44006013	Vakasaleesa vakureeki va wongo vakaamba, “Nndu yeu nnyakeera nalaarara ando yaa eele na uvavaso-fo;
44006014	mashika mmbo luleeta eshambaa Yesu yeto wa Nasareti mmbo ashelyamaraa ando yaa, na yaalasha mbuka teru tilya lulereeyo ni Mose.”
44006015	Vandu woose valya vekee alya ikwaanuny vakankatuya miso awo, vakalollya kisangu kyakwe kive sha kya nsu wa Iruva.
44007001	Nkohani nniini kaamba, “A mbony yeto niindo tikai?”
44007002	Nawe Stefano karouwa, “Vanama na vande vakwa shaaranyiny. Iruva wa itumbe mmbo alekoora na nde weeru Abrahamu kyeeri ekee Mesopotamia, nalandekae Harani,
44007003	kammbia, ‘Uka urukeny lwafo na kwa vandu vafo kweende urukeny elo nshekooraa.’
44007004	Lyoony kooka urukeny lwa Vakaldayo kakaa Harani, numa kooka-fo llya ndeye alefwa. Iruva kansamisya urukeny elu yeni mukee ulaalu.
44007005	Nta nnyalenningwa ding'u kunu, nta ando kwamaa ivika urende-fo; kavika kyaasa asheningwaa uruka, luve lwakwe deny, luve na lwa ufyari lwakwe lwa numa lla llya nalandetire mwana.
44007006	Iruva kaamba, ‘Ufyari lwakwe mmbo lushevaa veny urukeny lwa vandu vengyi, nawo vashevavika mashinga, neevataa meesi ando a myaaka mayana aana.
44007007	Na vandu yewo vashevallwa mashinga nshevataiyaa, niindo Iruva aleamba, neelyi numa vasheukaa-fo, nawo vasheshiindyaa yaa.’
44007008	Kammbikya kyaasa kya irinwa; naasa Abrahamu kaira Isaki kanrina nkonu wa nyanya. Isaki kaira Yakobo. Yakobo nawe keera valya ikumi na vavii, mmbo vandeye veru.”
44007009	Vande yewo veru vekitirya Yosefu kinying'u, vakankumba keenda Misri. Iruva kakaa nawe.
44007010	Kamuuta ngatareny takwe toose, kanniinga ilyillyo na waarya mbee ya Farao, we mangyi ya Misri nawe kammbika nawe mwishillya Misri amwi na mmba yakwe shoose.
44007011	Naasa kukasha shaa kulya Misri na Kanaani koose na fyuure fiingyi, nta vande veru mbalewonisa shoonga yavamaa-fo.
44007012	Kutani kyeeri Yakobo aleita kulya Misri kwiifo shoonga, karuma-fo vande ewo veru lya mbee.
44007013	Naasa kyaaro ekyo kya kavii llyo Yosefu alekumanyisya kwa vanavamaye, na ufyari lwa Yosefu lukamanyika paa kwa Farao.
44007014	Yosefu karuma vandu kandevaanga ndeye Yakobo na vandu vakwe woose nawo, woose ni vandu makumi mfungare na varaanu.
44007015	Naasa Yakobo kasoka na Misri; numa kawuya ifwa we na vande valya veru;
44007016	vakaipowa vakafitwa Shekemu vakanderikwa kulya mbangeny ilya, Abrahamu aleura na fesa kwa vana va Hamori kulya Shekemu.
44007017	Naasa kyeeri kya kyaasa kilya Iruva alevikya Abrahamu kyekee kufii, vandu valya vakaengereka neefumbuka nnu kulya Misri,
44007018	numa kukakwiipoo-fo mangyi kulya Misri nalaishi Yosefu.
44007019	Yeto katanya vandu veru fya kiila, katannya vande veru makasha, kaveetikya veere vakoku vao efo naambo valakae na muu.
44007020	Kyeeri ekyo llyo na Mose awonika ekee kimwana kisha nnu, kalelwa ando a miiri iraru nsi ekee mmba kwa ndeye.
44007021	Kyeeri alerwa efo, mfu wa Farao kamwiipoo nallele nave sha mwana wakwe.
44007022	Mose kaishivirwa urango loose lwa ki-Misri, kamanya kishomu na ngaa yaawo.
44007023	Nafite myaaka makumi aana karummbwa nriminy wakwe nandesaiya vana va maye wo Vaisraeli.
44007024	Kalollya-fo umwi esisyoo kamweekya itaiya, kawaa Mmisri ulya.
44007025	We kakusara vanavamaye mmbo vamanyaa sheelyi Iruva mmbo akee ivawouwa na woko lwakwe, llyo mbalemanya-fo.
44007026	Elyi lya ndesi kalollya lyingyi vengyi vekapanaa, kakunda ivaleta, kavavia, “Eni vomi vakwa, yeni ni vana va nka. Nkyiki elyi mwakapana?”
44007027	Kyaindi yeto ekeefota eto ungyi kammbira-fo emmbiaa, “Ni vi alekuvika yewe kuve uwe yeeru na mwiluleta-ro?
44007028	A mmbo kukundye ishiwaa neeny shaasa kulewaa Mmisri ulya ukwau?”
44007029	Mose karisha kimaruma kya irero elyo, karisha kandekaa sha muny urukeny lwa Midian, keerya-fo vana vavii.
44007030	Kwikyisia myaaka makumi na aana nsu wa Iruva kansheya kulya kasa ka ifumbu lya Sinai efo murony wa ngorosho ishakaa.
44007031	Mose nalole indo kaaukwa, na kyeeri alesembeya kufii nalole nisha, unyanga lwa Nndumi lukansheya, lukammbia,
44007032	“Yeny ni Iruva wa vande vafo, Iruva wa Abrahamu na Isaki na Yakobo.” Mose karerema, nalakarye ilola.
44007033	Nndumi kammbia, “Utafo fyaaru fyafo, mashika ando ya kuselelyi ni uruka weele.”
44007034	Mmbo shallolya paa, ukiva lwa vandu vakwa vakee Misri, ivavyo lyawo lyanshifikya, neeny mmbo shooloka naambo shivaute-fo. Naasa ulaalu mmbo nkurumaa Misri.
44007035	Mose yeto valellema veshambaa, “Ni vi yeto alekuvika nniini na mwiluleta mmbwe yeto muni alerumwa ni Iruva nave nniini na mwiwouwa na kana ka nsu ulya alensheya alya ngoroshony ilya yekee yaaka.”
44007036	Mose yeto mmbwe alevauta-fo, katana ngyende na firingisyo kulya urukeny lwa Misri, na yeeveny ya Shamu, na kulya kasa ando a myaaka makumi aana.
44007037	Mose yeto mmbwe da alevia vana va Israeli, Iruva Nndumi waany ashemuselesyaa nkisuku efo ufyariny lwany sha yeny, mwaranyiny we.
44007038	We mmbwe yeto ekee kulya kasa ando amwi na nsu ulya alerera nawe alya ifumbuny lya Sinai, na ando amwi na vande veru, mmbwe yeto alewarya marero a muu naluningye yese.
44007039	“Lyo nndu yeto vaninii veru mbalekunda imwirikya-fo, mmbo valemwisityo mbai, vakaviira mirima yaawo Misri tupu,
44007040	vakavia Aron, ‘Ndifo lusongosie maruva ashelusongoyaa; mashika Mose yeto aleluuta urukeny lwa Misri llwiishi kindo kyankooyafo.’
44007041	Vakasongosia ifanu lya ngashe vakaende na firaso kwa ifwanu elyo, vefuryaa mashora a maako awo.
44007042	Naasa Iruva kaalasha makusaro akwe kavara naambo vendye matorito a nginiiu, shaasa kikee kireiye efo fitabuny fya vakisuku kyeamba, ‘A ni yeny muleshyuutya firaso myaaka makumi aana kulya kasa, eni mmba ya Israeli?
44007043	Mmbo muleipoo yeema lya Moleki na nyinyiri ta iruva lyany Refani, mafwanu muleasongosia naambo mwiindye. Neeny mmbo nshemusamisaa mweende kwaasha mwiire Babeli.’ “
44007044	“Yeema lyilya lya ukureekyi lyekee ando amwi na vande veru kulya kasa, shaasa Mose alevavasya, naambo nalyisongosie sha ufwanu llwa aleorwa.
44007045	Llyo vande veru vetarannyaa, vakalyaata ando amwi na Yosua efo ushilyiny lwa vandu va masanga valya Iruva alevaumbuta mbee ya vande veru, kufike kyeeri kya Davidi;
44007046	ulya alewona ikiiyo efo kwa Iruva, llyo aletereva naambo nawonisye Iruva wa Yakobo kirembo kyeekaa.
44007047	Kyaindi Solomon mmbwe yeto alentanya mmba.”
44007048	“Kyaindi lyo yeto akee uwe ya fyoose nnyakaa mmba ikee shitani na maako a vandu-fo, shaasa nkisuku aleammba indi:
44007049	‘Iruveu ni kiri kyako kya itumbe na uruka ni ando a yeekerya marende akwa. Ni mmba ya ngata-ki mushitannyaa? Nndumi avesa.
44007050	Ao ni ando-ki nsheimuyaa? Nshi woko lwakwa luletana efi fyoose?’ “
44007051	“Yeni mutiri singo shuumu, mukava sha vandu va masanga mulashiitaa. Mikonu myoose mmbo mukeekapana na Mumuyo Mweele, shaasa vande vany valetana, neeni, ni indo-da.
44007052	Ni ungau nnang'ani ya vakisuku kulaore vande vany valemmbavisa? Nawo mmbo valewaa valya valeawuya fisuku kya isha lya yeu wa usumanu, yeu ulaalu muleva variingyi vakwe, mukammbwaa.
44007053	Ni nsu wa Iruva alemuvavasya muwarye uvavaso lyo mulakunde itira.”
44007054	Naasa kyeeri valeeta marero yoo, vakakorwa miriminy yaawo, vakanrafunnya mayoo.
44007055	Llyo Stefano eishwe Mumuyo Mweele, kalola iruveeu, kalollya itumbe lya Iruva, na Yesu esalalyi taari ya woko usha lwa Iruva.
44007056	Kaamba, “Lola-te, shilollye kulya iruvee-u kurauka, na Mwana yeto wa Nndu aselelyi woko usha lwa Iruva.”
44007057	Vakaongora vakafinika maarwi awo, vakanrumbukya na lyimwi woose,
44007058	vakansomuta kipoo ya muri, vakankapa na mawe. Na variingyi yewo vakavika soori takwe yoo marendeny a nsoro umwi evaangwa ni Saulo.
44007059	Vakakapa Stefano na mawe, nawe eeterevaa kaamba, “Woi Nndumi Yesu, warya nrima wakwa.”
44007060	Kafiirya ndi, kafua na unyanga waasha, kaamba, “Nndumi kulaveekennyi ulyamari elu-fo.” Amaa yaamba indo kafwa. Na Saulo mmbo elolye ninsha shaasa alewaawa.
44008001	Mikonu yeyo kukapooka ilyiso ukiva siri tikee Yerusalemu, woose vakanyanyaka efo urukeny lwa Uyuda na Samaria, kuuta Varumi yewo veni.
44008002	Vandu vesha vakarika Stefano, vakammbikya kiiyo kiniini.
44008003	Saulo kalyamara Siri eshiraa wo mmba, eruffwaa vomi na vaka neevavika kifingyony.
44008004	Na valya valenyanyaka mmbo valeenda efo neefo vevambisaa Irero elyo.
44008005	Filipo kasoka kaanga muriny wa Samaria, “Kavaongoya mbony ta Kristo.”
44008006	Maronda kwa nrwe umwi nsi vakaaranya marero alya aleambawa ni Filipo kyeeri valeeta neelollya ngyende tilya ekeetana.
44008007	Mashika mimuyo mikasha miingyi ileuka vandu veengyi yewo veetirwa nnyo, veffwaa na unyanga waasha, na vandu veengyi vekee fitongororo malungo, vakashiiswa.
44008008	Lyikava ifura iniini nnu kulya muriny ulya.
44008009	Naasa kweifo ndu umwi evangwaa Simon, elyo mbee mmbo ekee nsavi efo muriny eto, kaawuta vandu va Samaria, eshambaa we ni ndu nsuri.
44008010	Woose vakamwaranya kupookya n-du fika nniini, vakaamba, “Nndu yeu ni wiidimi lwa Iruva, ullya niini.”
44008011	Vakamwarannya nnu mashika elyi emmauta vandu na usavi lwakwe, kyeeri kiingyi.
44008012	Kyaindi kyeeri valeirikya Filipo llya alevambisa Nrumi ya umangyi lwa Iruva, na irina lya Yesu Kristo, vakabatiswa, vomi na vaka.
44008013	Na Simion yeto we muni kakusirya-u, kakutira na Filipo; kafulukyo elyi alelollya ngyende na myoorye miniini yekeetanyika.
44008014	Naasa Varumi yewo vekee Yerusalemu vekiita sheelyi Samaria yambwarya Irero lya Iruva, vakavarikya Petro na Yohane;
44008015	nawo kyeeri valesoka nafo, vakavaterevya naambo vasimbwa Mumuyo Mweele.
44008016	Mashika nnyensokya nta umwi waawo-fo, kuuta elyi da vemmbatiso na irina lya Yesu.
44008017	Llyony valevika maako awo uwe yaawo, nawo vakasokywa ni Mumuyo Mweele.
44008018	Naasa llya Simion alelollya vandu vesimbwaa Mumuyo Mweele veshekerywa maako a Varumi valya, kakunda ivaniinga fesa, kaamba,
44008019	“Shiniingeny neeny wiidimi elu, naambo neeny wo ndu nshemwekeryaa maako nawonise Mumuyo Mweele.”
44008020	Kyaindi Petro kammbia, “Fesa yafo irekye si ando amwi neewe, mashika yewe mmbo kukusarye simbo ya Iruva mmbo yawonika na fesa.
44008021	Nkutiri waavi nta kyenga yaa-fo, mashika nrima wafo mmbukunyiisye kwa Iruva-fo.
44008022	Naasany, kurye ulyamari elu lwafo, kutereve Nndumi, kulakooye ashekusaryaa uravi elu lwa nrima wafo.
44008023	Mashika shilollye mmbo kukeevava sha udwa na lyingyi mmbo kukee kifingyony kya uravi.”
44008024	Simion karouwa kaamba, “Shiterevyeny yeni kwa Nndumi, naambo efyo mwaamba fyoose kilashikooye nta kimwi.” "
44008025	Naasa vekimaa yuuta ukureekyi na ivambisa Irero lya Nndumi vakawuya Yerusalemu, lyo vakaamba mbele Nrumi ya Nsia fyuungony fiingyi fya Vasamaria.
44008026	Nsu wa Nndumi karera na Filipo, kammbia, " “Kwiipoo kweende taari ya sinde kundefika shia ilya isokaa na Gasa kuuka Yerusalemu, nafo ni kasa koomu.”
44008027	Nawe kakwiipoo, keenda, llya yeni kalollya nndu umwi Mwabashi Nndu eto ekee nshilyi kwasi ya Kandake, mangyi ya kika ya Kyabashi, eitorye masaa akwe moose; nawe mmbo eengye Yerusalemu nandeindya-fo Iruva,
44008028	kyeeri ekeewuya, kava eekee rembo yoo ikariny mmbo ekesoma kitabu kya nkisuku Isaya.
44008029	Mumuyo kavia Filipo, “Sembeya kufii neekari elyi.”
44008030	Naasa Filipo keenda sere, kamwaranya esomaa kitabu kya Nkisuku Isaya, kaamba, “A kukeemanya kindo kukeesoma?”
44008031	Kammbia, A mmbo nshidimaa inda imanya, nndu nalashitetera? Katereva Filipo nasaami nakee-u nawe rembo.
44008032	Na kyenga ekyo kya mareiyo ekeekisoma nnyekyi, “Mmbo aleteterwa yeenda kishishyony ekee sha yoonri, na shaasa ngurana ya yoonri imalalyaa sau iisemwaa mafwaa, na indo nawe nnyatarammbwa kana kakwe-fo.
44008033	Kimaruma kya ikunyiisa lyakwe uvingo lwakwe lukautwa-u, ni vi ashevia vandu va kyeeri kyakwe? Mashika muu wakwe wammbutwa urukeny.”
44008034	Nshilyi ulya kavesa Filipo, “Shakutereva, Nkisuku yeu mmbo arera marero yaa kimaruma kya vi, nyakwe a nya nndu ungyi?”
44008035	Filipo nawe katarammbwa kana kakwe, kapooka na mareiyo yoo, kammbia Nrumi ya Nsia ya Yesu.
44008036	Elyi veefo vasheendaa vakafika ando kwiyoo mura, nshilyi ulya kaamba, “Lola mura yeu, nkyokyi kikee ishiima shilabatiswa?” [
44008037	“Filipo kaamba, ‘Kwankusirya-u na nrima wafo moose kivaa.’ “ Karouwa, kaamba, “Shikusirye sheelyi Yesu Kristo ni Mwana wa Iruva.” ]
44008038	Kavavasya ikari lyilya lyisaleeswa; vakaoloka woose ve vavii neefo mureny, we Filipo na nshilyi ulya; nawe kammbatisa.
44008039	Naasa kyeeri valesaama vauka mureny, mumuyo wa Nndumi katakwa-u Filipo, nshilyi ulya nalallollye-se; naasa kakwengya efuraa.
44008040	Nalyo Filipo kashelollyo-kulya Asoto, nawe esheenda kaamba, “Nrumi ya Nsia efo miriny myoose kutani afika Kaisaria.”
44009001	Naasa Saulo keengera ilyilyisa neekusara iwaa vakiloshyony va Nndumi, keengya Nkohani Nniini.
44009002	Kakunda nanniinge barua teenda Dameski tikeeshireiye kwa mmba teeterevya ta Vayuda, naambo vakalollya-fo vandu va shia yei ya Nndumi, vomi na vaka naambo vakalollya-fo navafinge neeveende Yerusalemu.
44009003	Kikava elyi efoo ashendaa, kufii afike Dameski, pari pari karingityo koose nsa niini yuuka iruveeu,
44009004	Kawa si, kaita unyanga lummbia, “Saulo, Saulo-ro, nkikyi elyi kukeeshivavisa?”
44009005	Kaamba, “A ni yewe vi Nndumi?” Nawe kaamba, “Ni yeny Yesu yeto kukeimbavisa yewe.”
44009006	Lyo salala, kwaange muriny llyo kushevioo ekyo kyikukooye itana.
44009007	Na vandu valya veriani nawe vakasalala sau, vakaita unyanga, lyo valalollye nndu.
44009008	Saulo kakwiipoo alya si, na kyeeri aletarambwa miso, nalalollye nta kindo; vakantira woko vakamfita Dameski.
44009009	Kakaa mikonu iraru nalalollye; nalakeelya nta ina.
44009010	Naasa alya Dameski kweiyo wa kiloshyony umwi evaangwa Anania. Nndumi karera na Anania yooryeny. Kaamba, “Ekau yeny, Nndumi.”
44009011	Nndumi kammbia, “Salala kweenda kundekooya shia ivaangwaa Shisaari, kundevesa efo mmba kwa Yuda nndu avaangwaa Saulo, wa Tarso, mashika kushenkoyaa eterevaa,
44009012	nawe allolya nndu avangwaa Anania eshangaa neemwekerya maako, needimi ilollya lyingi.”
44009013	Kyaindi Anania karouwa, “Nndumi, mmbo shilemmiita mbony ta nndu yeu kwa vandu veengyi, kya makasha meengyi atannya veele vafo vakee Yerusalemu;
44009014	naako ni kunu mmbo arye ivavaso alyuutye kwa vaniini va makohani nashefinga woose vakeevaanga Irina lyafo.”
44009015	Kyaindi Nndumi kammbia, “Kweengye tupu; Mashika yeu ni kiiya kisauwe kyakwa, narwaa irina lyakwa kwa vandu va masanga, na vamangyi na vana va Israeli.
44009016	Mashika mmbo nshemoraa shaasa fikee fingyi efyo ashelyisywaa ukiva kimaruma kya Irina lyakwa.”
44009017	Anania keenda, kaanga kulya mmba ilya, kamwekerya maako kaamba, “Mwanama Saulo, Ni Nndumi ashiruma, we Yesu, yeto alekoora neewe efo shia kulesha nayo, naambo kwiidimise ilollya, kuveishurwa na Mumuyo Mweele.”
44009018	Lya yeni fikaangara findo misony akwe fivakye mavala, naasa kaidima ilollya, kasalala, kapatiswa;
44009019	kalya na shoonga, kawuiyo mmuu. Kakaa-fo ando a mikonu mive na mive ando amwi na vakiloshyony vakee Dameski.
44009020	Nalyo yeni kapooka ivambisa mbony ta Yesu efo fisomyony fya Vayuda, sheelyi we ni Mwana wa Iruva.
44009021	Na woose valeita vakafulukyo vakaamba, “A yeu nshi we yeto ekesaveesa yewo vekeesenda irina elyi kulya Yerusalemu?” Na yaa da mmbo alesha kwa kimaruma ekyo, navafinge neevarwaa kwa vaniini va makohani?
44009022	Saulo keengera iva nkaari, kasaveesa Vayuda valya va Dameski, eeringisyaa sheelyi Yesu ni Kristo.
44009023	Naasa kwikyiira mikonu miingyi Vayuda vakaumburana vambwaa,
44009024	kyaindi Saulo kamanya kyama kyawo, vakallaya efo ngiriny kio na nsanyiny naambo vammbwae.
44009025	Vakiloshyony kyakwe vakamwipoo kio vakammbika kikabuny vakamoolota na isimamba lya mmba.
44009026	Kyeeri Saulo alefika Yerusalemu kakunda isanga na vakiloshyony, lyo wo vakamweereya woose, valaidimi ikusara iirikya sheelyi nawe ni wakiloshyony.
44009027	Kyaindi Barnaba kammbwarya kanrwaa kwa Varumi, kavaongoya shaasa alekwanannya na Nndumi efo shia, na kingyi sheelyi alerera nawe, na kingyi shaasa aleamba Nrumi ya Nsia na ukaari kulya Dameski na irina lya Yesu.
44009028	Nawe kakaa nawo efo Yerusalemu eshangaa neesomuka, kaamba mbony na irina lya Nndumi nookaari, eereraa na irouwana na Vayuda va Kigriki.
44009029	Llyo nawo valeesa immbwaa.
44009030	Kyaindi wooroye vekimanya vakamwipoo vakanrwaa Kaisaria, naambo neende Tarso. "
44009031	Naasa Siri ikakaa na ifura efo Uyuda koose na Galilaya na Samaria, siri ikavangiswa ikeengera ing'ana neetirya Nndumi vio, na iviiryo muu ni Mumuyo Mweele.
44009032	Naasa kyeeri Petro ekeiringitya taari toose kashesokya kulya kwa veele vakee muriny uvaangwa Lida.
44009033	Efo kalollya-fo nndu avaangwa Ainea, nawe ellala kitareny ando a myaaka nyanya, mashika mmbo ekee muumu malungo.
44009034	Petro kammbia, " “Ainea, Yesu Kristo akushiisa, kwiipoo kwaalye kitara kyafo kumuni, " lya yeni kakwiipoo.”
44009035	Na vandu woose valya vekee Lida na Sharoni vakallollya, nawo vakaalukya Nndumi.
44009036	Na kulya Yafa kweefo wa Kiloshyony umwi irina lyakwe ni Tabita, kwaalwa ni Dorkasi (nkyo ni sarya); nka yeu mmbo ekee mwitana mesha kasanda na firaso fyakwe eshuutaa.
44009037	Naasa fyeeri filya-da kalwaa, kavefwa; nawo vekimaa insangya vakansaamisa ghorofeny.
44009038	Na kimmba Lida kwekee kufii na Yafa, na vakiloshyony vammaa iita sheelyi Petro mfo akai, vakaruma vandu vavii kwakwe vantereve neemmbia, " “Kulakyeeyo isha kweru.”
44009039	Petro kakwiipoo keenda nawo. Kyeeri alefika-fo vakansaamisa na kulya ghorofeny, vaka va ding'u woose vakasha na yoo akai veiyaa neemora kansu tilya Dorkasi eefumaa kyeeri kilya ekee nawo.
44009040	Petro kavasomuta poo woose, kafiirya ndi, katereva, naasa keendukya nnyinga ulya, kaamba, Tabita, kupoo. Nawe katarammbwa miso akwe, na ekilollya Petro, kakwiipoo, kakaa rembo.
44009041	Kantira woko kansaleesa, naasa ekimaa ivaanga vandu wa Nndumi na vaka valya vading'u kammbika yoo mbee yaawo, ekee na muu.
44009042	Kikamanyika kulya muriny wa Yafa koose; vandu veengyi vakakusirya na Nndumi.
44009043	Naasa Petro kakaa mikonu mive na mive efo Yafa, kyeny kwa nndu umwi, avaangwaa Simion, mwisisa shony.
44010001	Kyasia kweefo nndu umwi wa Kaisaria, irina lyakwe ni Kornelio, ekee nniini wa itorito lya Vasikari lyevangwaa Kiitalia
44010002	ni nndu nsongovisi, mwiindya Iruva, we na mmba yakwe shoose, nawe mmbo eningyaa vandu findo fiingyi fyeevekya, kava na mwiitereva Iruva kyeeri kyoose.
44010003	Nkonu umwi (Nndumi) kamoora paa, kwikee sha saa keenda ta nsanyiny, nsu wa Iruva kansheya kammbia, “Kornelio,
44010004	Fiterewo fyafo na firaso fyafo filefika uwe na iva kindo kyekumbuwa mbee ya Iruva.”
44010005	Naasa ulaalu rika vandu kulya Yafa, kundevaanga-fo Simion avaangwa Petro.
44010006	We mmbo akee muny wa nndu umwi avaangwaa Simion mwisisa shony, mmba yakwe ikee yoo mbai ya iruva; nawe mmbo ashekuviaa kyetana. "
44010007	Naasa nsu ulya wa Iruva arera nawe ekimaa yeenda, Kornelio kavaanga-u varundi vavii va efo kyeny kwakwe, na nsikari umwi akee nndu nsaari nnang'ani ya valya vendundyaa wo nkonu;
44010008	nawe ekimaa ivavia filya fyatanyika fyoose kavaruma veende Yafa.
44010009	Na elyi lya ndesi, veshendaa kufii vaafukye muriny, Petro kasaama ghorofeny naambo nandetereva, saa irindaru ta nsanyiny;
44010010	katirwa nshaa deny, kakunda shoonga; lyo kyeeri shoonga yekeekorwa kaorya, "
44010011	kalollya efo iruveeu kurauka na kiiya kyivakye ntaraso nniini wishoolokaa, wikee nnunute na taari ta vayo iinya kikafika si;
44010012	neefo ntarasony eto kwiifo findo fikee na muu fya wo ngata, fitiri marende aana, neefyo fikurufwaa si na ndeye ta nginiiu.
44010013	Naasa unyanga lukansheya immbia, “Kwiipoo Petro, shisha kwalya.”
44010014	Kyaindi Petro kaamba, “Oode Nndumi, shamashika nshilellye kindo kitefusu tara-fo.”
44010015	Unyanga llwa lukansheya lya kavii, lwiimmbiaa, “Yefyo Iruva amfyeeremuta, yewe kulafivaange mfitefusu-fo.”
44010016	Kindo ekyi kikatanyika kararu sele; numa ntaraso ulya ukawaryose ukawuya iruveeu.
44010017	Naasa kyeeri Petro etirwa nnyinyira nriminy mbwakwe, nalamanyi urango lwa efyo alollya, vandu valya valerumwa ni Kornelio, vekimaa ivesa ando mmba ya Simion ikai, vakasalala yoo mwaangony,
44010018	vakavaanga vakavesa kwakooya Simion avaangwa Petro mfo akai.
44010019	Kyeeri ekyi Petro mmbo ekeekusara mbony ta myoorye ilya. Mumuyo kammbia, “Kwiifo vandu vararu vakeekuruuya.
44010020	Naasa kwiipoo kweende nawo nta kulatirwa nnyinyira-fo, mashika ni yeny shavaruma.”
44010021	Petro kaolokany kakooya vandu valya, kaamba, “Ni yeny mukeeshiruuya. A nkyokyi kyamweende?”
44010022	Vakaamba, “Ni Kornelio nshilyi, akee nndu wa usumanu, mwiindya Iruva, akee nndu atiri irina isha kwa Vayuda woose, mmbo alevavasywa ni nsu mweele, narumi vandu kwafo, kweende kyeny kwakwe, naambo needimi ikwaaranya.” "
44010023	Naasa kavawarya vave veny vakwe. Naasa elyi lya ndesi, Petro kakupoo ando amwi nawo, na vandu maata va Yafa vakamwiimya.
44010024	Elyi lya ndesi vakaafukya Kaisaria. Nawe Kornelio mmbo eevavereye, emma isanyirya va mmba yakwe na vambuya vakwe.
44010025	Kyeeri Petro ekeeyaanga Kornelio kasomuka nandemwaambya, Kammboya yoo marendeny kyemwindya.
44010026	Kyaindi Petro kamwiipoo, kammba, " “Salala, naakwa ni yeny ni nndu wa vandu.”
44010027	Na ereraa indo kaanga na mmba, kalollya-fo vandu veengyi vakuumbyeu.
44010028	Kavavia, “Yeni mwiishi nshi kindo kisumani kwa nndu Myuda netani na nndu wa ufyari lungyi, nta yaanga kwakwe-fo, lyo Iruva mmbo aleshiikyimba, shilavaange nndu moose ntefusu-fo.
44010029	Nkyo kimaruma shasha elyi kwashivaanga, nta shilalemi; naasany, a shimuvese, nkyokyi mwashivaangya?”
44010030	Kornelio kaamba, “Mmikonu iraru ileira, saa yei sheni, nnyo saa kyeenda, mmbo shekee kyeny kwakwa shiterevaa, kukava nndu asalala mbee yakwa, aree soori timikaa,
44010031	kaamba, ‘Kornelio, fiterewo fyafo fyammitiwa, na firaso fyafo fyankumbuwa ni Iruva.
44010032	Naasany, ruma vandu veende Yafa, kundevaanga-fo nndu avaangwaa Petro, nawe mmbo akee mmba ya nndu umwi avaangwaa Simion akee mwisisa shony, kufii na mbai ya iruva; nawe kansha kurere nawe.’
44010033	Llyo neeny sharuma vandu kwafo, neewe kwantana kisha elyi kwasha. Naasany yese loose mmbo lukee yaa mbee ya Iruva, naambo lwaaranyi marero moose Nndumi alekuvavasya.”
44010034	Petro kaamba, “Nkya dede shammanya Iruva nnyatiri ikundya-fo.”
44010035	Kyaindi wo nndu eefo wa wo isanga kantana usumanu mmbo awonaa iwaryo mmbwe.
44010036	Irero llya alerikya vana va Israeli eshambaa Nrumi ya Nsia ya ufoo ya Yesu Kristo (yeto akee Nndumi wa woose),
44010037	kindo ekyi yeni mukiishi, kilekwaana kulya Uyuda koose, kupookya kulya Galilaya, numaya ubatiso llwa lwa Yohane;
44010038	mbony ta Yesu wa Nasareti, shaasa Iruva alemwaamba mafura na shia ya Mumuyo Mweele na finya, nawe karingitya efo neefo erundaa mashora mesha neeshiisa woose vekee vafote ni yeto nkasha; mashika Iruva ekee nawe.
44010039	Neese mmbo lukee vakureekyi va mbony toose aletana kulya urukeny lwa Vayuda na kulya Yerusalemu, mbweny valemmbwaa vembammbyaa nriny.
44010040	Yeu Iruva kannduta nkonu wa kararu, kanniinga imanyika,
44010041	nshi kwa wo nndu-fo, kuuta ni kwa vakureekyi valya vemmaa isauwa ni Iruva, mmbo yeseny, lulelya na ina nawe kyeeri kilya alemaa iruka auka kwa vafu.
44010042	Kaluvavasya luvie vandu na ikureekya sheelyi yeu mmbwe alevavasywa ni Iruva nave we mmbwe mwianduya vakee na muu na vafu.
44010043	Yeu vakisuku woose mmbo vammbikye ukureeki, sheelyi na irina lyakwe yewo vamwirikya mmbo vashewonisaa ifwaayo kya ulyamari.
44010044	Kyeeri Petro ekeerera marero yoo Mumuyo Mweele kaolokya woose valeita irero elyo.
44010045	Na valya vakee varini, vakakusiryau, vakafulukyo, kya vandu woose valya valesha na Petro, elyi vandu va masanga nawo vanletyo simbo ya Mumuyo Mweele.
44010046	Mashika mmbo valevaita veereraa na fishomu, neerumisha Iruva. Naasa Petro kaamba,
44010047	“Ni vi yeto ashiidima iima vandu yeva vare valebatiswa na mura; vandu vambwarya Mumuyo Mweele indo kimwi sha yese?
44010048	Kavavasya vabatiswa na irina lya Yesu Kristo. Llyony valentereva neengere ikaa nawo mikonu mive.”
44011001	Naasany vakiloshyony ewo na Vakristo vekee kulya Uyuda vakeeta sheelyi vandu va masanga nawo vambarya kirero kya Iruva.
44011002	Na kyeeri Petro alerwa na Yerusalemu, valya va ngata ya Kiyuda yeerina vakasalala nawe.
44011003	Vakallya nawe ulai vakaamba, “Mmbo kullenda kwa vandu valakee varini kwalya nawo!”
44011004	Petro kapooka irera nawo waarya-dwa, kaamba,
44011005	“Nkonu umwi mmbo shekee kulya Yafa, shiitereva, shooma, shoorya yooryeny, kiiya kikaoloka, sha ntaraso wa soori niini ikoolotwa yuuka iruveeu na taari tavayo iinya, ikashisheya.
44011006	Shaimaiya-fo shalollya findo fikee na muu fya ngata shiingyi, fya marende aana na fya ngoroshony efyo fikuruffwaa si na ndeye teefo nginiiu.
44011007	Sheeta na unyanga lushambaa, ‘Petro, kwiipoo, kushishe, kulye.’
44011008	Shaamba, ‘Oode Nndumi mashika nkwiifo kindo kitefusu kilemmanga kaniny kakwa tarafo.’
44011009	Unyanga luuka iruveeu lukashirouwa lya kavii, ‘Efyo Iruva anfyeremuta, yewe kulafyallwe fitefusu-fo.
44011010	Kindo eki kikatanyika kararu, numa findo efyo fikaviirwa na iruveeu.’ “
44011011	Na llya yeni ekava vandu vararu vasalali yoo mwaangony wa mmba ilya lwekai, vekee varumi kwakwa vauka Kaisaria.
44011012	Mumuyo Kashivia sheende nawo, shire itirwa nnyinyira. Vanavama eva varindaru vakaenda neeny lukandeanga mmba kwa nndu yeto;
44011013	Kaloongoya shaasa alelollya nsu wa Iruva alesalala kyeny kwakwe na immbia, “Ruma vandu veende Yafa vandevaanga nndu avaangwa Simion Petro,
44011014	nashekuvia marero ashidimaa ikukira, yewe na mmba yafo shoose.”
44011015	Naasa kyeeri llepooka irera Mumuyo Mweele kavasokya shaasa alelusokya naako ni yese mapookyony.
44011016	Neeny shakummbwa irero llya lya Nndumi, shaasa aleamba, Yohane mmbo alebatisa na mura, lyo yeni mmbo mushebatiswaa na Mumuyo Mweele.
44011017	Naasany kwakooya Iruva muni finya toose ammbaniinga wo simbo ilya sheni aleluniinga yese luleirikya Nndumi Yesu Kristo, yeny mmbo shivaa sha vi shivakyane na Iruva?
44011018	Llya valeeta marero yoo vakamalallya sau, vakarumisha Iruva, vakaamba, “Naasa-da Iruva allyilya na vandu va masanga vakakooya yaalashika lyeende muu.”
44011019	Naasany na valya valenyanyaka kimaruma kya ngatara ilya ilevasheya kya mbony tilya ta Stefano, vakaipoo kyaaro vakafika Foinike, Kipro na Antiokia, nawo mmbalevambisa irero llya kuuta kwa Vayuda veni-fo.
44011020	Llyo kyaindi veengyi vawo vekee vandu va Kipro na Krene, nawo kyeeri valefika Antiokia vakarera na Vayuda wa Kigriki, veevambisa mbony shaantu ta Nndumi Yesu.
44011021	Woko lwa Nndumi lukakaa nawo; vandu veengyi vakakusiryau, vakasora Nndumi.
44011022	Mbony ta vandu yewo tikashefikya Siri ya kulya Yerusalemu, vakaruma Barnaba neende Antiokia.
44011023	Nawe ekifika neelolya isarya lya Iruva katirwa nnu ni nsia, kavaikyima vengere yeenda na Nndumi kya nrima deny.
44011024	Mashika ekee nndu nsaari aishwe Mumuyo Mweele na kikusiryo; valya valekaa kyaalu kya Nndumi vakaengereka.
44011025	Numa kauka-u keenda Tarso nanderuuya-fo Saulo.
44011026	Eekyimaa illolya kamweende Antiokia. Naasany ando a mwaaka moose vakakaa isiriny ilya vakalosha vandu veengyi. Na vakiloshyony mmbo valevaangwa vakristo lya mapookyony kulya antiokia.
44011027	Mikonu yeyo myeni veawuya fisuku vave vakasoka vauka Yerusalemu vakandefika Antiokia.
44011028	Kyeeri lulekwaanannya umwi waawo kasalala, irina lyakwe ni Agabo, kaawuya kisuku na finya ya Mumuyo Mweele sheelyi shaa niini ishaa kufii ulaniny koose; nayo dede ileshaa kyeeri kya Kaisari Klaudio.
44011029	Na vakiloshyony valya, wo umwi kiinani na ivesyo lyakwe, vakarummbwa varike ngarami yaawo kwa vanavamaye vawo vakee Uyuda.
44011030	Vakavetana indo, vakavarikya vamiku veeteterwaa ni Barnaba na Saulo.
44012001	Kwiikee fyeeri efyo fyeni mangyi Herode kasisya vandu vave va siri.
44012002	Kawaa Yakobo mwanamaye wa Yohane na usu.
44012003	Na ekilollya mmbo kilesenya Vayuda kawuya itira na Petro nawe. Mikonu yeyo yekee mikonu ya mikate ilatiri ntarang'o.
44012004	Kyeeri alemaa intira kammbika kifingyony maakony a ngyulimali ta vasikari vaana vaana, vamwiise naambo numa ya pasaka nansomute neenrambikya vandu.
44012005	Naasa Petro kavikwa kifingyony. Nalyo siri ikatereva Iruva nnu kimaruma kyakwe.
44012006	Kikava kyeeri Herode ekundye imuuta-fo, kio ekyo kyeni Petro elele nnang'ani ya vasikari vavii, ekeemfinge na mise ivii, na varingyi yoo mwaangony veeringaa kifingyony ekyo.
44012007	Pari pari nsu wa Nndumi kashesalala yoo akai, sa ikamika kulya mmba, nsu wa Nndumi kantukuva yoo uvariny, kamwaanta kammbia, Kweete uviny. Mise ilya ikasuruka efo maakony ikawa si.
44012008	Nsu ulya wa Iruva kammbia, “Kwiinive, kurae fyaaru fyafo.” Katana indo. Kawuya immbia, “Raa soori tafo, kwashisora.”
44012009	Kasomuka kansora; nta nalaitumuso sheelyi ni dede kindo nsu yeto atana, we kakusara mmbo akee yorya tupu.
44012010	Llya valeira kiringyony kya mbee na kya kavii, vakashekooya ngiri ya minya yeaanga kulya muriny, mwaango ulya wa ngiri ukarwiika to mweni. Vakasomuka vakashekooya shia imwi, nsu ulya kanra-u.
44012011	Kyeeri Petro alemarukya-fo, kaamba, “Ulaalu shammanya na nshushwa sheelyi Nndumi mmbo anruma nsu wakwe nasheshuuta maakony a Herode ave ando ufyari loose lwa Vayuda lushevikaa nsia.”
44012012	Na kyeeri ekeekusara efyo fyoose kashekooya amfika kyeny kwa Maria, we maye wa Yohane ulya evaangwaa ni Marko; nafo kweefo vandu veengyi vesasangyi-fo veterevaa.
44012013	Nawe kyeeri alekakapa mwaango wa ngiri yeyo, kishinga kyimwi kyevaangwaa Roda kikashearanya.
44012014	Kyeeri alemanya ni unyanga lwa Petro, nnyalerua mbele ngiri-fo, kyeendwa ni ifura, lyo mmbo alerisha mbele, kaanga mmba kavavia sheelyi Petro mmbo asalalyi yoo mbee ya ngiri.
44012015	Vakammbia, “Ni ukwale lukutiri-ro!” Kyaindi we karumisha deny sheelyi niindo kikai. Vakaamba, ni nsu wakwe.
44012016	Petro keengera ikakapa; naasa kyeeri valenduya, vakallollya vakaawukwa.
44012017	Llyony alevatukya woko naambo vamalallye, kavaongoya shaasa Nndumi alemuuta kulya kifingyony. Kaamba, “Endevieny Yakobo na valya vengyi mbony eti.” Kauka-u keenda kundo kungyi.
44012018	Naasa kwikyikya vasikari vakeereve nnu, mmbo kyava inda kya Petro.
44012019	Na Herode kyeeri alennduuya nalallolye, neekyivesa-vesa varingyi valya, kavavasya vawaawa. Naasa Herode kasama kooka Uyuda kandefika Kaisaria, kakaa-fo.
44012020	Na Herode emmiswa nnu kimaruma kya vandu va Tiro na Sidoni; vakamweengya na nrwe umwi nsi, nawo vammaa iitana na Blasto, yeto mwikallya kiria kya mangyi kyeelala, vakatereva ufoo shamashika uruka lwawo llwewonisaa shoonga yuuka urukeny, lwa mangyi.
44012021	Naasa nkonu umwi ukee n-deerye, Herode karaa masara a kimangyi, kakaa rembo kitiminy kya umangyi, karera mbee yaawo.
44012022	Vandu vakakapa ngaya vakaamba, “Elu ni unyanga lwa Iruva muni, nshi unyanga lwa nndu-fo.”
44012023	Naasa nsu wa Nndumi kankapa, ni llya ara nalaniinga Iruva nnduma; kalyiwa nshoka, kakumba muu kafwa.
44012024	Irero lya Nndumi lyikaengera ikwaana.
44012025	Na kyeeri Barnaba na Saulo valemaa iinutya urundi lwawo, vakawuya vauka Yerusalemu, vakeenda veerie Yohane evangoo Marko ando amwi nawo.
44013001	Na efo siriny yeyo yekee Antiokia kweefo vakisuku na velosha, nawo ni Barnaba, na Simion evaangwaa Nigeri, na Lukio nndu wa Krene, na Manaeni, veeng'anyi ando amwi na Herode, na Saulo.
44013002	Naasa kyeeri yeva vekeevikya Nndumi miindye neetereva, Mumuyo Mweele kaamba, “Kyeshyuutyeny nng'u Barnaba na Saulo kya ishora lyillya shilevavaangya. "
44013003	Llyo vekimaa ikootoya na itereva, vakavaekerya maako, naambo vedimi ikweengya.”
44013004	Naasa vandu yewo veeriwa ni Mmumuyo Mweele vakandesokya na Seleukia, na kuuka-fo vakaira yeeveny vakandefika Kipro.
44013005	Na kyeeri vekee Salami vakaamba irero lya Iruva efo mmba teeterevya ta Vayuda, na Yohane kakaa nawo eevafurukannya. "
44013006	Naasa llya valemaa irummbwa Kipro shoose fika Pafo, vakalollya nndu umwi nsavi, nkisuku wa wongo, ni Myuda avaangoo Bar-Yesu.
44013007	Nndu yeu mmbo ekee na nshilyi wa Sergio Paulo, nndu atiri urango. We nshilyi yeto kavaanga Barnaba na Saulo kwakwe, nawe mmbo alekunda yaaranya Irero lya Iruva.
44013008	Llyo Elima, nsavi ulya (mashika llyo irina lyakwe kwa Kigriki) kawakyana nawe, kakunda iinduta nrima wa nshilyi ulya nare kikusiryo eki.
44013009	Kyaindi Saulo, mbwe Paulo ulaalu, eeshwe Mumuyo Mweele kamulla na unyaasi,
44013010	kaamba, “Ewe kwiishwe ntambo na uravi loose, mwana wa yeto Nkumbi, nkiduva wa usumanu, a ndesa nkuraa yeeveta shia ta Iruva tikee shoorotu?”
44013011	Kyasiany, woko lwa Nndumi lukukapaa, kufwe miso kulallolyaa mwi ando a mikonu. Llya yeni nruve ukansheya na ireema misony, karunguka-runguka eeruyaa nndu mwintira woko nantetere.
44013012	Naasa nshilyi ulya ekilollya efyo fyautika, kakusirya-u, efulukywaa nkya kiloshyo kya Nndumi.
44013013	Naasany Paulo na wooroye vakakwiipoo na ngalava vakafika Pafo vakeenda Perge kulya Pamfilia. Yohane kavara-fo kawuya Yerusalemu.
44013014	Wo vakauka Perge veshiiraa yoo nnang'ani ya uruka vakandefika Antiokia, nto muri wa Pisidia,sabato vakaanga mmba ya kiterevyo vakakaa rembo.
44013015	Naasa uvavaso na mbony ta veawuya fisuku tikimaa isomwa, vaniini va mmba ya iterevya vakaruma nndu kwawo navavie, nyira kwakooya mutiri kindo kisha kyevia vandu yeva, naasa muvavie.
44013016	Naasa Paulo kasalala kavatukya woko, kavavia, “Yeni vomi va Israeli mukeeindya Iruva shaaranyiny-te.
44013017	Iruva wa vandu yeva va Israeli mmbo alesauwa vande veru, kavang'anisa, kyeeri kilya vekee sha veny kulya urukeny lwa Misri, nawe kavauta-fo na woko lwakwe kavatetera.
44013018	Na ando a myaaka makumi aana kavasisirya nnu kulya kasa.
44013019	Nawe ekimaa imamita ngyufyari ta vandu mfungare kulya urukeny lwa Kanaani kavaniinga uruka elo luve ding'u yaawo ando a myaaka mayana aana na makumi araanu;
44013020	numa ya vayo kavaniinga Valeti va myaandu fika kyeeri kya nkisuku Samweli.
44013021	Kwanuma vakatereva vavikyo mangyi; Iruva kavaniinga Sauli mwana wa Kishi, nndu wa ufyari lwa Benyamini, ando a myaaka makumi aana.
44013022	Na kyeeri alemaa yuuta-fo eto, kaipoo Davidi naambo nave mangyi waawo, mmbwe alenkureekya, eshambaa, ‘Shalollya Davidi mwana wa Yese nndu asenyi nrima wakwa, nawe mmbo ashetana efyo shikundye fyoose.’
44013023	Kuuka efo ufyariny lwa nndu yeto Iruva mmbo aleengye Israeli Mwikira, mmbwe Yesu,
44013024	shaasa aledeerya kyaasa; kyeeri Yohane emmaa yoongoya vandu woose va Israeli mbony ta ubatiso lwa yaalashika, kulaore we ensha.
44013025	Yohane nawe nalandemarisya kyaaro kyakwe, kaamba, ‘Mmbo mushikusarye yeny ni vi ndesa? Yeny nshi we-fo. Kyaindi loleny, asheshaa umwi numa yakwa shilasumani nta imwelelisya fyaaru fyakwe.’ “
44013026	“Vanavama vakwa, vana va ufyari lwa Abrahamu, na yewo vengyi nnang'ani yaany veindya Iruva, Irero elyi lya ukiro mmbo lyilerikwa kweru.
44013027	Mashika valya vakee Yerusalemu na vaniini vawo, elyi kulaore valemmanya we, nta marero a vakisuku yoo asomwaa wo nkonu wa sabato, mmbo valeenutya vemutyaa uvingo.
44013028	Na kikava mmbalelollya kiteve kyemmamita, vakatereva Pilato nawaawa.
44013029	Nawe ekimaa iinutya fyoose filya ekeendeerye, vakamoolota kulya nriny ulya vakammbika mbangeny.
44013030	Lyo Iruva kanduta nooke ufuny;
44013031	kalollyo ando a mikonu miingyi mmbalya alesaama nawo auka Galilaya fika Yerusalemu, vakava ulaalu mmbo vakureekyi vakwe kunu vanduny.
44013032	Neese ulaalu mmbo lukee imoongoya nrumi shisha ya kyaasa kilya vakuu valya valeniinngywa,
44013033	kyeyaamba, Iruva mmbo aleinutya kwa vana veru kyaasa kyilya, llya aleruta Yesu; shaasa kikee kireiye kulya Saburiny ya kavii indi: ‘Yewe mmbwe Mwana wakwa inu shakwiira.’ “
44013034	“Na lyingyi sheelyi alenduta auka kwa vafu, nare nalawuiyase urumato, kaamba indi: ‘Nshemoraa yeni mbony sheele ta Davidi tikee dede.’ “
44013035	na ando engyi-da kaamba, “Nkusheraa mweele wafo nawoni irumaka-fo.”
44013036	“Mashika Davidi ekimaa irunndya mbony ta Iruva kya kyeeri kyakwe, mmbo alefwa, kaarwa ando amwi na vandeye, kapwaa.
44013037	Kyaindi yeu alerutwa ni Iruva nnyalepwaa-fo.
44013038	Naasany, vanavama, mumanyi sheelyi kyeendwa ni Yesu mmbo uruka loongoywa mbony teesaryo ulyamari;
44013039	na kyeendwa mmbwe wo nndu yeto ashemwirikyaa mmbo ashekennywaa usumanu kya findo fyoose nalashidimaa iwona usumanu efo uvavasony lwa Mose.
44013040	Ulaalu loleny kilasheeva kwany kilya kilererwa ni veawuya fisuku, kyeyaamba,
44013041	‘Loleny-te yeni vemina, mufulukyo neereka kulu. Mashika yeny sharunda mashora fyeeriny fyany, ishora muleshiidimaa ilyiirikya nta, naako mwoongoywa inda.’ “
44013042	Naasa kyeeri vekee isomuka, vakavatereva vashevavia-se marero yoo-da elyi sabato ya kavii.
44013043	Kyeeri mwindye vekee isomuka, Vayuda na valya vaalukye veengyi vakakutira na Paulo na Barnaba; vekyirera nawo, vakavavika nrima naambo vawarani neekaa na isarya lya Iruva.
44013044	Naasa elyi lya sabato ya kavii, vandu veengyi nnu, kufii muri moose vakakusanyirya naambo vashearanya Irero lya Iruva.
44013045	Kyaindi Vayuda wo kyeeri valelollya nsemu wa vandu vakaishwa kififi, vakakana deny marero alya alererwa ni Paulo, vellyaa ulai na yaarara.
44013046	Paulo na Barnaba vakarera nookaari nnu, vakaamba, Mmbo kileva, nkuti Irero lya Iruva lyaambawa kwany yeni mbele, lyo kimmba mwalyiisityo kwaasha, neekulollya sheelyi yeni mmutinnyo mmuu wa llung'anu, naasa lolely, lweendany kwa vandu va masanga.
44013047	Shamashika Nndumi aleluvia, mmbo shilekuvika kuve sa yeevaiya vandu, kuve ukiri fika fishingony fya ulana.
44013048	Llya vandu va masanga valeita indo vakafura, vakarumisha Irero lya Nndumi, na valya vekee vadeesye umangyi lwa iruveeu vakakusirya-u.
44013049	Irero lya Nndumi lyikakwaana urukeny lulya koose.
44013050	Indi Vayuda vakaaya vaka valya vatiri nnduma vakaveva vasaari amwi na vaniini va muri, na vandu naambo vaarare Paulo na Barnaba; vakavaumbuta vauke efo minyanuny yaawo.
44013051	Wo vakavakukutya kiulye kya marende awo, vakaenda Ikonio.
44013052	Vakiloshyony vakaishwa ifura na Mumuyo Mweele.
44014001	Naasa vekifika kulya Ikonio vakaanga mwiindeny wa Vayuda, na shaasa llya valerera, ironda iniini lya Vayuda na Vagriki vakakusiryau.
44014002	Kyaindi llyo Vayuda valya valandealuke vakafuluta vandu va masanga vakavaishura nrima nkasha kwa valya venkusirya.
44014003	Naasa vakakaafo kyeeri kyaasha, vereraa na ukaari vekayo ni Nndumi, yeto alekureekya irero lya isarya lyakwe, kavalyimya ngyende na findo filandelollyo fitanwa mmbo.
44014004	Lyo yewo vekaa miriny vakaraukana; maata vakakaa kyaalu kya Vayuda na yengyi kyaalu kya Varumi.
44014005	Numa Vayuda veshaakana na vandu va masanga amwi na vaniini vawo vakakusara itannya varumii makasha.
44014006	Varumi vakawonisa mbony yeto vakarishya Listra na Derbe ikee miri ya Likonia na ngyuruka ta nnyanuny,
44014007	vakakaafo, veshaambaa Nrumi ya Nsia.
44014008	Neefo Listra kweifo nndu umwi, ekee, kitongororo uka elyo awonika kwa maye, nnta nnyemwiidima irua-rua-fo.
44014009	Nndu yeto mmbo ekee iirannya Paulo eshaamba Nrumi ya Nsia. Paulo kallola kyuumu kamanya atiri kikusiryo kya inshiisa.
44014010	Nrumi kakooma na na unyanga uniini, kammbia, “Salala shumu na marende afo.” Kasalala swany, kkapooka yeenda.
44014011	Naasa nsemu ulya wikilollya filya Paulo atana vakaonisa ngyunyanga tawo vakaamba kwa Kilikaonia, Maruva allusheya vekee sha vandu.
44014012	Barnaba vakamfishya Zeu, na Paulo vakamfishya Herme mashika elyi we ekeerera.
44014013	Nkohani wa Zeu eetiri mmba yeeterevya yekee yoo mbee ya muri ulya, keende ng'umbe na ngyureto na fivaro fika yoo mwaangony, kakunda iniingya firaso ando amwi na nsemu ulya wa vandu.
44014014	Kyeeri Barnaba na Paulo valemanya, vakarandwa soori tawo, vakaangusya yaanga kulya vanduny vakakooma,
44014015	vakaamba, “Nyira vomi, nkikyi elyi mwatana indi? Yese neese ni vandu va vandu kimwi sheeni moose, mmbo lwamoongoya Nrumi ya Nsia, naambo mwinduke neera mbony yeti ta tangalu, na iindukya Iruva yeu akee na muu, yeu aleumba iruveeu na ulana na yeeve-da na fyoose fiifo;
44014016	mmbwe yeto kasha alera vandu va masanga vasore shia tawo veni.
44014017	Lyo nalare nakae nalatiri ukureeki, mashika aletana mesha, kamuniinga mmbwa yakwe yuuka iruveeu, na kyeeri kya fimu, kawuutisa miri yaany shoonga na nsia.”
44014018	Na kwa marero yoo kikava kiroo kwawo iima nsemu ulya wa vandu ivautya firaso.
44014019	Kyaindi Vayuda vakasha vauka Antiokia na Ikonio vakaaya mamwingyi ulya wa vandu kutani vakapa Paulo na mawe, vakanrufwa na si fika kipoo ya muri, veekusarye mmbo ammaa ifwa.
44014020	Llo kyeeri vakiloshony vendingitye taari toose, kasalala, kaanga na kulya muriny; na elyi lya ndesi kauka-fo, keenda ando amwi na Barnaba fika Derbe.
44014021	Naasa ekimaa yaamba Nrumi ya Nsia kulya muriny ulya, neewonisa vakiloshyony veengyi, kawuya-se na kulya Listra, Ikonio na Antiokia.
44014022	Vakavangisa mirima ya vakiloshyony, neevaikima vakae iirikyony lyilya, na ekyo sheelyi nkuti lwaange umangyiny lwa Iruva na mavina meengyi.
44014023	Naasa vekimaa ivika vamiku va siri, na itereva ando amwi nawo neekotoya, vakavavika maakony a Nndumi yeto vankusirye.
44014024	Vakaira yoo nnang'ani ya Pisidia vakafika Pamfilia.
44014025	Nawo vekimaa yaamba Nrumi ya Nsia efo Perge vakaoloka vakafika Atalia.
44014026	Naasa kuuka yoo vakeenda kyaaro kya mureny fika Antiokia. Efo mfo valeterevyo isarya lya Iruva kyeendwa ni ishora llya vemmaa ilyirunda.
44014027	Llya valefika indi vakaumbya siri, vakavaongoya findo fyoose Iruva aletana ando amwi nawo, na kyeyaamba Iruva mmbo alemmaa iruya vandu va masanga mwango wa iirikyo.
44014028	Vakairisha-fo kyeeri kyaasha kyaangu ando amwi na vakiloshyony.
44015001	Vakasoka nafo vandu valeuka Yudaya, vakashelosha vandu sheelyi, mulanrinwa shaasa lukee uvavaso lwa Mose, mmushidimaa ikirwo-fo.
44015002	Naasa Paulo na Barnaba vekimaa ivakyana na vandu yewo nnu, neerouwana nawo kyuumu, siri karummbwa sheelyi Paulo na Barnaba na vengyi-se nnang'ani yawo varwe na Yerusalemu kwa Varumi na vamiku va siri kyeendwa ni mbony yeyo.
44015003	Naasa siri ikavarika; vakaira yoo nnang'ani ya uruka lwa Foinike na Samaria, vevambisaa mbony ta yaaluka lya vandu va masanga, vandu va kikusiryo vakafura nnu.
44015004	Kyeeri valefika Yerusalemu vakawaryo ni varumi na vamiku, vakavaongoya findo fyoose Nndumi aletana ando amwi nawo.
44015005	Kyaindi vandu vave va siri ya Mafarisayo vaalukye vakasalala vakaamba, nkuti varinwa na ivavasya vatire uvavaso lwa Mose.
44015006	Varumi na vamiku vakakusanyirya naambo vedimi ikusara kindo eki.
44015007	Naasa vammaa irera findo fiingyi Petro kasalala kavavia, “Vanavama, yeni mwiishi sheelyi uka mapookyony Iruva aleshisauwa shyuuke nnang'ani yaany naambo vandu va masanga veete irero lya Nrumi ya Nsia na kana kakwa, neelyiirikya.
44015008	Na Iruva yeto eeshi mirima ya vandu kavakureekya, evaningaa Mumuyo Mweele indo kimwi sha yese;
44015009	nta nnyalevikau kilakaniso nnang'ani yeeru yese nawo-fo; kavasangya mirima yaawo na kikusiryo.
44015010	Naasany ulaalu nkikyi elyi mukeesa Iruva mwivikaa mario singony ta vakiloshyony mario kulaore vande veru nta yese luveni lulashidimaa iipoo.
44015011	Kuuta elyi lwiirikye sheelyi mmbo lushekirwaa kyeendwa ni isarya lya Nndumi Yesu kimwi nsi nawo.”
44015012	Naasa shila shoose ikamalallya, vakaarannya Paulo na Barnaba vevaviaa mbony ta ngyende na findo filandelolyo, Iruva alefitana kimaruma kya nrumi yaawo kwa vandu va masanga.
44015013	Naasa vekimaa imalallya na Yakobo, karouwa, kaamba, “Vanavama, nkyeshaaranyiny-te!
44015014	Simion mmbo aleloongoya shaasa Iruva yoo mapookyony alevaasya vandu va masanga naambo nasauwe vandu nnang'ani yaawo vave vandu vakwe.
44015015	Na marero a veawuya fisuku akasumana na yoo, shaasa kyikee kireiye kyeyaamba,
44015016	‘Numa ya mbony yeti nshewuyaa, neeny nshetanaa se mmba ya Davidi ilya ilewunduka. Nsheitana lyingyi iwa lya vayo neeny nshisaleesaa.
44015017	Naambo vandu yewo valeturunya varuuye Nndumi, na vandu va masanga woose yewo irina lyakwa lyikeesendwa kwawo;
44015018	Nndumi aamba, yefyo uka mapookyony.’ “
44015019	“Kimmba niindo neeny sharumbwa indi; lulasaveese vandu va masanga valya valealukya Nndumi.
44015020	Lyo luvavie vakwiise na utefusu lwa maruva engyi na utuusi na nyama tikee shisasande na samu.
44015021	Mashika uka elyo kasha Mose mmbo atiri vandu vakeyaamba mbony takwe, na wo muriny na wo nkonu wa sabato tikasomwa fisomyony fya Vayuda.”
44015022	Naasa kyikasennya varumi na vamiku na siri shoose isauwa vandu nnang'ani yaawo neevaruma Antiokia ando amwi na Paulo na Barnaba; nawo mmbo yeva, Yuda evaangwaa Barsaba, na Sila, vekee vandu va nrwe nnang'ani ya siri. Vakareiya indi neevaningya vavarwaaye na maako awo,
44015023	Varumi na vanavama vamiku, kwa vanavama veru vakee Antiokia na Shamu na Kilikia, mukee va masanga: Lwamwidikira nnuu.
44015024	Mashika elyi luleeta sheelyi vandu maata valeuka kunu kweru mmbo valemwaatara na marero awo, vakaeveta mirima yaany, nawo nshi yese lulevaruma-fo;
44015025	naasa lukalollya nkisha, kimmba lwammaisanda mirwe ando amwi na nrima umwi, isauwa vandu na ivaruma kwany ando amwi na vakunde veru Barnaba na Paulo,
44015026	nawo ni vandu valemmbika muu wawo nrengeny kimaruma kya irina lya Nndumi weeru Yesu Kristo.
44015027	Naasany mmbo lwamurumya Yuda na Sila, vashemuviaa wo veni na marero yoo meni vaambe na kana kawo.
44015028	Mashika mmbo kilesenya Mumuyo Mweele na yese, lulavarike mario kuuta tupu yekyo kyikee kuti,
44015029	kyeyaamba mukwiise na findo fileniingyo firaso kwa maruva a wongo, na samu na nyama tikee shisasande na samu, na utuusi. Mukankwiisa efyo, mmbo mwantana kisha. Kaeny na ufoo.
44015030	Naasa yewo vekimaa isamwa vakasokya na Antiokia; na vekimaa isanyirya siri shoose vakavarambikya barua ilya.
44015031	Nawo vekimaa iisoma vakafura nnu kimaruma kya iviiryo muu indo.
44015032	Na lyingyi Yuda na Sila, kimmba wo ni veawuya fisuku vakaikima siri na marero meengyi vakavavangisa.
44015033	Nawo vekikaa-fo ando a fyeeri da vakasamwa nsiri vaende na ufoo vawuye kwa yewo valevaruma. [
44015034	Llyo we Sila kalollya nkisha nasaefo.]
44015035	Wo Paulo na Barnaba vakakaa kulya Antiokia, veloshaa na yaamba Irero lya Nndumi, ando amwi na vandu vengyi veengyi.
44015036	Kwikyiira-u mikonu mive na mive Paulo kavia Barnaba, “Kyasia ulaalu luwuye lundelola siri ya wo muri kulya luleamba kirero kya Nndumi, lumanyi shaasa veefo.”
44015037	Barnaba kakunda iipoo Yohane ulya evaangwa Marko neende nawo.
44015038	Paulo nalasenyo imwipoo mashika llya evara kulya Pamfilia, nalaende nawo mashoreny.
44015039	Naasa kukasha-u ngany nnang'ani yaawo kutani valakana. Barnaba kaipoo Marko vakaenda Kipro.
44015040	Paulo we keepoo Sila, kakupoo, ekiterevyo ni siri nawoni isarya lya Nndumi.
44015041	Keera kulya Shamu na Kilikia evangisaa siri.
44016001	Naasa Paulo kafika Derbe na Listra, na yoo kweiyo wa kiloshyony umwi evaangwaa Timoteo, nawe mmwana wa nka umwi Myuda ekee wa siri; kyaindi ndeye we ni Mgriki.
44016002	Nndu yeu mmbo alekureekywa nisha ni siri ya Listra na Ikonio.
44016003	Paulo kakunda yeu neende nawe, kammbwarya kanrina kimaruma kya Vayuda valya vekee taari tilya; mashika woose veishi ndeye ni Mgriki.
44016004	Naasa kyeeri veke iira kulya miriny ilya, vakavaniingya mavavaso alya alevikwa ni varumi na vamiku kulya Yerusalemu, naambo nawo vaaringe.
44016005	Siri tikavanga iirikyony yelyo, yeekena lyawo lyikaengereka wo nkonu.
44016006	Vakaira urukeny lwa Frigia na Galatia, Mumuyo Mweele kaveema valasheenda Asia indeambafo irero elyo.
44016007	Vekifika kufii na Misia, vakaasa yeenda Bitinia, kyaindi Mumuyo wa Yesu mbulevaniinga mumu-fo,
44016008	vakakillya Misia vakasokya Troa.
44016009	Naasa elyi kio Paulo koorwa kindo; mmbo alelollya nndu wa Makedonia esalalyi, kantereva kammbia, “Ruuka kushelweekya kunu Makedonia.”
44016010	Naasa kyeeri alemaa ilolya indo, llya yeni lukakunda yeenda Makedonia, mashika yese mmbo lulelollya deny sheelyi Iruva mmbo aluvaanga-fo lundeamba-fo Nrumi ya Nsia.
44016011	Naasa lukauka Troa na ngalava lukafika Samotrake, na nkonu wa kavii lukafika Neapoli;
44016012	na kuukau lukafika Filipi, muri wa Makedonia nto muri nniini wa uruka lulya, ando Varome vasaamyi; lukakaa muriny yeu, mikonu mive na mive.
44016013	Kwikifika nkonu wa sabato lukasomuka kipoo ya ngiri, lukeenda mbaambaa ya mura, lwikusarye kulakooye luwonaa-u ando esha eterevya; lukakaa rembo lukarera na vaka veiyo.
44016014	Nka umwi, irina lyakwe avaangwa Lidya, ekumbaa fwana ya kinyanyari, ni nndu wa Tiatira, aindye Iruva, kalwarannya waarya, nawe nrima wakwe uleruwa ni Nndumi, navike nriminy marero a Paulo.
44016015	Na kyeeri alemaa ibatiswa, we na va mmba yakwe, kalwikima, kaamba, “Kwakooya dede mushilollye shikee mwiindya Nndumi, angeny kyeny kwakwa mukae-u. " Kalulelemba deny.”
44016016	Naasa kyeeri lwekeenda ando alya eterevya, kishinga kimwi kyetirwa mmumuyo weemanya findo, kalukooya, nawe mmbo emmbonisya vanndumi vakwe fesa shiingyi kwa ishoro elyo.
44016017	Kasora Paulo neese ekomaa, kaamba, " “Vandu yeva ni varundi va Iruva akee uwe, vakeelosha shia ya dede ya ukiro.
44016018	Katana indo ando a mikonu miingyi. Indi Paulo kasua, kainduka kavia mumuyo ulya, ‘Shakukyeemmya na irina lya Yesu Kristo, muuke.’ Kamuuka saa ilya sheni.”
44016019	Naasa vandumi vakwe vekilollya sheelyi mbusha yaawo ikeereka, vakatira Paulo na Sila, vakavarufwa na si fika singireny mbee ya vaniini va muri;
44016020	vakavarwaa kwa verumbwa mwaandu, vakaamba, Vandu yeva mmbo vakeelyamara muri weru nnu, nawo ni Vayuda;
44016021	na lyingyi mmbo vakeamba mbony ta mikaaye ilakee ya usumanu kweru iwarya nta iilatya, mashika yese lukee Varome.
44016022	Nsemu yeto wa vandu moose ukakupoo ukavasora, verummbwa mwaandu vakavauta soori tawo na finya, vakavavasya vakapwa na filemu.
44016023	Na vekimaa ivakapa ngapo niini nnu vakaveera kifingyony, vakavavasya nringyi wa kifingyony navaringe nnu.
44016024	Ekimaa iwonisa ivavaso elyi, kavaerya efo kiryeny kya efo mmba, kavafinga na minyororo.
44016025	Kyeeri kya kio nnang'ani Paulo na Sila mmbo veketereva Iruva na ikwimmbya fiimbo fyeerumisha, Iruva na vafungwa vengyi vevaaranya.
44016026	Paripari kukasha kidinasi, kutani sumbai na kifingyony kyarerema, na lyimwi nsi myaango ikarwiika, fifungo fya woose fikeeleliswa.
44016027	Nringyi ulya wa kifingyo kakupoo, nawe ekilollya myaango ya kifingyo yanrwiika, koommwa usu, kakunda ikuwaa, ekusarye vafungwa mmbo vanrisha.
44016028	Llyo Paulo alekooma na finya, kammbia, kulakuvavise-fo, mashika yese loose luiyo.
44016029	Kaamba taa teendwa, kakillya mmba, eererema na weerei, kawoya Paulo na Sila;
44016030	naasa kavasomuta poo kaamba, “Vanndumi vakwa, shatana-ki ndesa naambo shikooye ukiro?”
44016031	Vakammbia, Kusirye na Nndumi Yesu, neewe kushekiaa ando amwi na va mmba yafo.
44016032	Vakammbia Irero lya Nndumi, we na vandu woose vakeemmba kwakwe.
44016033	Kavawarya kwakwe saa ilya sheni ya kio, kavasangya fyaasha filya fyawo, kavebatiswa, we na vandu vakwe woose kyeeri ekyo kyeni.
44016034	Kaveende mmba kwakwe, kavadeesya shoonga, katirwa ni nsia nnu, we na mmba yakwe shoose, mashika elyi ammaa ikusirya na Iruva.
44016035	Elyi kulekya veanduya vandu vakaruma vaniini va asikari vakaamba, “Kureeyeny vandu valya veende.”
44016036	Nringyi ulya wa kifingyo kasheruuya Paulo mbony yeti kammbia, “Verumbuya vandu mmbo varuma mbony naambo mushelotorwa, naasa ulaalu somukeny, kweengyeny na ufoo.”
44016037	Paulo kammbia, “Mmbo valukapa mbee ya vandu woose kulare valluutya uvingo, neese mmbo lukee Varome, na lyingi vakalweera kifingyony, noolalu mmbo vakundye iluuta-fo kirisi? Oode! Nshi indo-fo, na vashe veni vasheluuta-fo.”
44016038	Vaniini va maaskari vakarwaaya verumbuya vandu mbony ta marero yaa; nawo vakeereya, kyeeri valeeta wo ni Varome.
44016039	Vakavalelemba; na elyi valemaa ivasomuta poo, vakavatereva vauke kulya muriny ulya.
44016040	Nawo vakooka kifingyony vakaanga kyeny kwa Lidya; na elyi valemaa ikwaanannya na Siri neevakaarisa, vakakweengya.
44017001	Kyeeri valemaa iira Amfipoli na Apolonia vakafika Tesalonike, na yoo kweiyo mmba ya Vayuda yeeterevya.
44017002	Na Paulo shaasa eeshivye, kaanga na kulya vakai, kavesana neerouwana nao marero a mareiyo, ando a sabato isaru.
44017003	Kavarambuya mareiyo na ivaora sheelyi mmbo kyekooye Kristo nalyiso ukiva neeruka nooke kwa vafu; na kingi-se, Yesu yeu shikee moongoya yeni mbony takwe niwe Kristo.
44017004	Veengyi nnang'ani yaawo vakakusiryau, vakakulunga na Paulo na Sila; na Vagriki veirikye Iruva, veengyi nnu na vaka vatiri nnduma vekee veengyi.
44017005	Na Vayuda vakalollya kififi, vakaipoo vandu vave vakee vandu va tangalu, valatiri nnduma nsha vanduny, nawo vakaumbya vandu vakaanta kituuru kulya muriny, vakeengya vandu va mmba ya Yason, vakakunda ivarwaa mbee ya vandu va muri;
44017006	kyeeri valevatura vakaburusa Yason na vandu vengyi fika mbee ya vaniini va muri, vekomaa, vakaamba, “Vandu yeva valemfullwa ulana vamfika kunu nafo, na
44017007	Yason kavawarya; na yeva woose mmbo vakeetana findo fikeekapana na mavavaso a Kaisari, veshambaa, ‘Kwiifo mangyi ingyi avaangwaa Yesu.’ “ "
44017008	Vakaerevise nsemu ulya wa vandu na vaniini va muri llya valeita indo.
44017009	Vekimaa ivarya ikari lyuuka Yason na valya vengyi vakavalotora vakakweengya.
44017010	Na llya yeni Siri ilya ikarwaa Paulo na Sila Beroya elyi kio. Nawo kyeeri valefikafo vakaanga kiterevyony kya Vayuda.
44017011	Vandu yeva vekee vafoo ngota valya va Tesalonike, mashika mmbo valewarya irero llya na nrima nsha, vakasununda mareiyo meele wo nkonu, naambo valole kwakooya mbony yeto ni indo tikai. "
44017012	Veengyi nnang'ani yaawo vakakusiryau, na vaka va Kigriki vatiri nnduma, na vomi vekee veengyi.
44017013	Kyaindi kyeeri Vayuda wa Tesalonike valeeta irero lya Iruva mmbo lyikeyoongowa ni Paulo kulya Beroya, vakandefika-fo nafo vakasarya vandu neevasaveesa.
44017014	Kyeeri ekyo kyeni vandu va siri ilya vakarwaa Paulo mbai ya yeve, kyaindi Sila na Timoteo vakasaa-u mbele.
44017015	Llyo valya valeimmya Paulo kulya Atene vakawuya, nao vekaende ivavaso sheelyi Sila na Timoteo walantye Paulo uvinyadwa.
44017016	Kyeeri Paulo ekeevavereya kulya Atene neelollya shaasa muri ulya wiishwe mafwanu a maruva, nrima wakwe ukavava nnu deny.
44017017	Naasa efo mmba ya kiterevyo ya Vayuda na veindya Iruva kavesana neerouwana nawo, ando amwi na valya venlolyaa wo nkonu singireny.
44017018	Na Vaepikureo maata na Vaistoiko, vatiri urango, vakakwanannya nawe. Vengyi vakaamba, “Yeu ni nrung'ani, a nki akunndye yaamba?” Vengyi-se vakaamba, “Akee sheelyi ni mwaamba mbony ta maruva meny, mmashika llya ekeyaamba mbony ta Yesu na iruka lya vafu.”
44017019	Vakantira vakanrwaa mmba ya shila, vakaamba, Ndesa lushiidima imanya kya ufundo yelu wiiya kukeererya?
44017020	Mashika mmbo kukeende mbony shiiya maarwiny eru, mmbo lukunndye imanyany urango lwa mbony eti.
44017021	Mashika Vaatene na veny veefo mmbeekundye imanya kindo kingyi-fo kuuta yaamba na iita mbony shiiya.
44017022	Paulo kasalala yoo nnang'ani kavii ya mmba ya shila kaamba, Yeni vandu va Atene, nnang'ani ya findo fyoose mmbo shilollye yeni ni vandu vekusara nnu mbony ta iindya maruva.
44017023	Mashika kyeeri shekeiira efo neefo neelollya mbony ta miindye yaany, mmbo shilelollya kitara kyerasya kyikee kireiye, KWA IRUVA NALAISHIWA. Kyasiany, yeny mmbo shimuviaa mbony ta yeto mukeemwindya kulaore mumwiishi.
44017024	Iruva yeto atanye ulana na findo fyoose fiifo, we, kimmba akee Nndumi wa iruveeu na si, nalakaa mbeny tikeeshitane na maako;
44017025	nta nalarundyoo mmaako a vandu sheelyi mmbo akee mwaanguye nkindo mmbwe yeto aniinga woose muu na mumuyo na findo fyoose.
44017026	Nawe mmbo alevikafo vandu va wo isanga vauka kwa yeto umwi nsi, vakee yaa ulaniny koose, kyeeri alemaa ivavikya fyeeri filya alefivavasya uka elyo kasha, na minyanu ya efo vakai,
44017027	naambo varuuye Iruva, na kyikava ni iwara-wara, lyo vallolye, na kikava nnyakaa kwaasha neese-fo.
44017028	Shamashika mmbo lukee na muu efo nnang'ani yakwe, lukaruarua-fo. Shaasa umwi waany, mwireiya fyaaso aleamba, Mashika yese loose mmbo lukee vana vakwe.”
44017029	Naasany kimmba yese lukee vana va Iruva, nkivaa yese lukusare Iruva ni wa ngata ya saabu ao fesa ao iwe, nafyo mfindo fikee fipashe na urango na waarya lwa nndu wa vandu-fo.
44017030	Naasa, fyeeri filya fya ireema Iruva mmbo aleva sheelyi nalalollye, indi ulaalu mmbo avavasya vandu woose va wo ando vakurye.
44017031	Shamashika mmbo avikye nkonu yeto asherumbuya ulana yelu mwaandu kya usumanu, kwa nndu ulya alensauwa; nawe mmbo alelyimya vandu nrima nkaari wa mbony yeti elyi alenduta auka kwa vafu.
44017032	Naasa vekiita mbony ta iruka lya vafu, vengyi vakamina; na vengyi vakaamba, lushekwaanyaa lyingyi kya mbony yeyo.
44017033	Paulo ekimaa irera keenda kavara-u.
44017034	Vandu maata vakakutira nawe, vakakusiryau; nnang'ani ya yewo ni Dionisio Mwareopago, na nka umwi irina lyakwe ni Damari, na vandu vengyi-da ando amwi nawo.
44018001	Numa ya findo efyo, Paulo kauka Atene kafika Korinto.
44018002	Kalollya-fo Myuda umwi avaangoo Akila, awonikye Ponto; nawe mmbo asheye auka Italia mikonu ya kufii, ando amwi na nkawakwe Priskila, ni llya Klaudio emmumbuta Vayuda woose wooke Rome, nawe kafikya kwawo,
44018003	na kimmba ishora lyawo lya waarya lyekee lyimwi, kakaa kwawo, vakarundya ando amwi, mashika verunda mashora eefuma meema.
44018004	Wo sabato karera efo mmba yeeterevya, naambo noomwi Vayuda na Vagriki.
44018005	Naasa kyeeri Sila na Timoteo valesoka vauka Makedonia, Paulo kavangisa nnu irero llya, ekureekyaa Vayuda kyeyaamba Yesu ni Kristo.
44018006	Vekillya nawe ulai na yaarara Iruva, kasisika soori takwe kavavia, “Samu yaany imusheye uwe ya mirwe yaany; yeny nshitiri mbese-fo, uka ulaalu mmbo nshendaa kwa vandu va masanga.”
44018007	Kooka-u kaanga mmba kwa nndu umwi avaangwaa Tito Yusto, mwiindya Iruva, nawe mmba yakwe mmbo yekee nnyanu na kiterevyo kya Vayuda.
44018008	Krispo, nniini wa kiterevyo ekyo, kakusirya Nndumi ando amwi na mmba yakwe shoose. Kyeeri Vakorinto veeta indo, nawo vakakusiryau, vakabatiswa.
44018009	Nndumi kavia Paulo na yoorya kio, kulairyee-fo, rera, nta kuladeerye-fo,
44018010	mashika yeny shikee neewe, nta nkwiifo nndu akupaana-fo, nyelyi yeny shitiri vandu veengyi kunu muriny yeu.
44018011	Kakaa-fo ando a mwaka umwi na miiri irindaru eelosha-fo Irero lya Iruva.
44018012	Kyeeri Galio ekee nshilyi wa Akaya, Vayuda vakaanta kituuru na Paulo, vakamweende ishenkumba,
44018013	vakaamba, “Nndu yeu mmbo akee yoomwa vandu vaindye Iruva kafisha mavavaso.”
44018014	Naasa Paulo ekundye itarambwa kana narere, Galio kavia Vayuda, “Kukooye kweiyo kindo kyantambo ao kikasha, yeni Vayuda, kyevaa usumanu yeny shiirikyani neeni;
44018015	kyaindi kwakooya ni mbony ta marero na marina na mavavaso any, Loleny efyo yeni muveni, mashika yeny nshikundye iva mwianduya findo sheefyo-fo.”
44018016	Kavafuna vakauka alya mbee ya kiri kilya kya mwirumbwa myaandu.
44018017	Nawo woose vakatira Sostene, nniini wa kiterevyo kya Vayuda, vakankapya yoo mbee ya kitima ekyo. Galio nalalollye nkindo.
44018018	Numa ya mbony eti Paulo keengera ikaafo mikonu miingyi numa kasamana na siri naambo neende Shamu na ngalava; na Priskila na Akila vakeenda nawe, kyeeri alemaa yuuta fii alya Kenkrea, mashika emmbika kyaasa
44018019	Vekifika Efeso kavatiya-fo. We muni kaanga kiterevyony kya Vayuda karera nawo.
44018020	Lya valekunda nakee-u mmwasi we kalema;
44018021	we kalakana nawo, eshaambaa, shimuwuiyaa-se kwakooya Iruva akunda. Kasaama ngalava kooka Efeso,
44018022	na kyeeri alefika Kaisaria, keedikira siri, naasa kasokany na Antiokia.
44018023	Naasa ekyikaa-fo mikonu mive na mive kakupoo, keera yoo nnang'ani ya uruka lwa Galatia na Frigia, muri kwi muri, ekarisaa vakiloshyony.
44018024	Naasa Myuda umwi irina lyakwe ni Apolo, awonikye Aleksandiria, ni nndu asomyi deny, kafika Efeso, nawe ekee ntakusu wa mareiyo.
44018025	Nndu yeto mmbo elloshwa shia ya Nndumi; na kimmba nriminy wakwe etiri nkukumo, kapooka irera na ilosha mbony ta Yesu songosiny deny; lyo we mmbo eeshi ubatiso lwa Yohane weni.
44018026	Kapooka irera nookaari kiterevyony kya Vayuda, na kyeeri Priskila na Akila walemwiita vakanrwaa kwawo, vakallosha shia ya Nndumi nisha mmwasi.
44018027	Na kyeeri ekundye iruuka yeeve neende Akaya, siri ikareiya, vareiye vakiloshyony barwa naambo vambwarye; nawe kyeeri efika-fo keekya nnu valya vemmaa ikusirya-u kwi isarya lya Iruva.
44018028	Mashika mmbo evinga Vayuda nnu kyuumu vandu woose velollye, ewooraa na mareiyo sheelyi Yesu ni Kristo.
44019001	Naasa kyeeri Apolo ekee Korinto na Paulo ekimaa iira ngyuruka eto ta taari ya ndoo, kafika Efeso, kakwaanannya-fo na vakiloshyo vaangu,
44019002	kavavesa, “A mulewarya Mumuyo Mweele kyeeri mulekusiryau?” Vakammbia, “Oode, nta iita sheelyi kukaa-fo Mumuyo Mweele llulemiita-fo.”
44019003	Kavavesa, “A mmbo mulebatisyo ubatiso lungalu?” Vakaamba, “Ni ubatiso lwa Yohane.”
44019004	Paulo kaamba, “Yohane alebatisa ubatiso lwa ikurya ulyamari, eeviaa vandu vakusirye, yeto asheshaa numa, we Yesu.”
44019005	Vekimaa iita efyo vakabatiswa na irina lya Ndumi Yesu.
44019006	Na Kyeeri Paulo alemaa iveekerya maako Mumuyo Mweele kavaolokya; vakapooka irera na fishomu fingyi verumishaa Iruva.
44019007	Woose yewo vekee vomi ikumi na vavii.
44019008	Kaanga kiterevyony kya Vayuda, Karera na ukaari ando a miiri iraru, eereryana nawo, na yoomwa vandu kya mbony ta umangyi lwa Iruva.
44019009	Vengyi vakaumisa ngoo, vakalema ikusirya-u, vakamina shia yei vandu vengyi veiitye. Naasa kauka-u kavara-u, kavika vakiloshyony mbai, kareryana na vandu wo nkonu efo mmba ya ikwaanu ya nndu umwi avaangwaa Tirano.
44019010	Mbony yeti tikaenda indo ando a myaaka ivii, kutani vandu woose va Asia, Vayuda na Vagriki vaita irero lya Nndumi.
44019011	Iruva kaora na ngyende shiingyi tiilanyi fyeeso fiingy kwa shia ya maako a Paulo,
44019012	kutani vandu valoe veengyo firami na soori tooka mwiiliny wakwe, ndwari tawo tikavauka, na mimuyo mikasha ikavauka.
44019013	Vayuda maata veraaraa na vengyi ni vaanga va mimuyo mikasha vakeesa isenda irina lya Yesu kweewo vekee valammyi ni mimuyo mikasha, veshambaa, shamulyisa mboo na irina lya Yesu, ulya akee yambawa ni Paulo.
44019014	Veefo vana mfungare va nndu umwi avangwaa Skewa, Myuda, nkohani nniini, mmbo vetana indo.
44019015	Mumuyo ulya nkasha kavavia, “Yesu shamumanya na Paulo shimwiishi a yeni ni vaki?”
44019016	Na nndu ulya etirwa mmumuyo nkasha karumbukya vavii, kaveedima kavaringa kutani vasomuka mmba ilya veerishaa valaree soori vammbikwa na fyaasha.
44019017	Mbony yei ikamanyika ni Vayuda na Vagriki woose vakee Efeso, weerei lukavatira woose, na irina lya Nndumi Yesu lyikang'aniswa.
44019018	Na veengyi va valya venkusirya-u vakakurya veshoraa paa mashora awo.
44019019	Na vandu vengyi vasavi vakaipoo fitabu fyawo vakafikora na muro mbee ya vandu woose; vakakapa yeekena lya vayo, tikafika fesa fiku makumi araanu.
44019020	Kikavaany niindo irero lya Nndumi lyileengera ivinga na finya.
44019021	Mbony yeto tikimaa itanyika, Paulo ekimaa iira nnang'ani ya Makedonia na Akaya, karummbwa shila neende Yerusalemu, eshambaa, “Shammuka-fo shivefika na Rumi nafo.”
44019022	Karuma-u vandu vavii nnang'ani ya valya vemfurukanyaa veende Makedonia, nawo ni Timoteo na Erasto, kyaindi we muni keengera ikaa mbele yoo Asia.
44019023	Kyeeri ekyo kukakaa-fo ngatara ilakee shidu kya mbony ta Shia yei ya Nndumi.
44019024	Mashika nndu umwi evaangwa Demetrio mfuru wa fesa na isongosia mafwanu a fesa a mmba teeterevya ta Artemi (iruva lya Kigriki lya kyika) eewonisyaa vaarya valya vawo fesa shiingyi.
44019025	Yewo kavasanyirya na vengyi se yewo vekee va ishora elyo yeni, kaamba, “Eni vomi, mwishi usimba lweru mmbo luukye kunu ishoreny elyi.
44019026	Na ulaalu mwiitye sheelyi nshi kunu Efeso kweni-da-fo, ni Asia koose Paulo mmbo ammeveta vandu veengyi neevainduta mirima yaawo, eshaambaa yoo akeesongosyo mmaako a vandu nshi maruva-fo.
44019027	Nkyo kyaamba ulaalu ishora elyi lyeru nshi lyikee nrengeny yeeminwa-da-fo; kyaindi na mmba ya iruva lya kika elyo lying'ani, we Artemi, mmbo lyilolyoo nshi kindo-fo, lyisokwa itumbe lya vayo, nalyo Asia shoose na ulana loose-da mmbo valyiinndye.”
44019028	Vekiita indo vakarooyo ni unyafi, vakaongora, veshaambaa, “Artemi wa Efeso ni nniini.”
44019029	Muri moose ukasavaa, vandu woose vakeenda vakandefika ando kwa fitavanu veeriani, vammaa itira Gayo na Aristariko ni vandu va Makedonia veriani na Paulo.
44019030	Paulo mmbo ekundye isanga efo vanduny yewo llyo vakiloshyony vakantira.
44019031	Vasongoru va Asia maata, valya vakee vambuya vakwe, vakaruma vandu kwakwe, vamwikimbe nalashendefika tara alya ando a fitavanu.
44019032	Naasany maata mmbo vekee irorongya indi na vengyi indo, mashika ironda lyilya mmbo lyemmalaluka nnu, na vengyi vawo nta mmbemanya nkyokyi kyatanyika kikaveende alya-fo.
44019033	Vakaipoo Iskanda vakamuuta efo irondeny elyo Vayuda vakammbika yoo mbee ya vandu. Iskanda kavatukya woko ekundye nakukureekye woose veiitye.
44019034	Kyaindi llya valemanya we ni Myuda vakarorongya woose ando amwi ando a saa sha ivii indi, veshambaa, “Artemi wa Efeso ni nniini.”
44019035	Kyeeri karani wa muri alemaa imalalyisa vandu, kavavia, “Yeni vomi va Efeso, ni vi yeto nalaishi sheelyi muri wa Efeso ni nringyi wa mmba yeerasya ya Artemi, yeto ang'ani, na wa kindo kilya kiwoye kyuuka iruveeu?”
44019036	Naasany kimmba mbony yei ilavaa imina, kyimukooye mumalalye, mulatani kindo kya kara kara-fo.
44019037	Mashika mmbo mweende vandu yeva, mmbaleiva findo fya mmba ya iruva lyeru nta yaarara iruva lyeru lya kyikaa-fo.
44019038	Kyasiany, kwakooya Demetrio na vaarya yewo (vetana fesa) vakee nawe vatiri irero na nndu, ando kwa yaanduya kwiiyo, na verumbuya vandu veefo, kyasia vanderingyanafo.
44019039	Kwakooya ni mbony ya kindo kingyi kyoose, mmbo fisongosyoo ikwaanuny lya usumanu.
44019040	Mashika lyo mmbo lukee nrengeny yeendekumbwa kimaruma kya iraanga yelyi lya inu, nalyo nta llyetiri kimaruma-fo; na shaasa kikai nshidimaa ikuuta mwaandu yeu-fo.
44019041	Elyi amaa irera indo kafinga ikwaanu llya.
44020001	Ntiri ulya kyeeri ulemanda, Paulo karuma vakiloshyony vandevaangwa, ekimaa ivavavasa, kavavia nakwafo. Naasa kakwiipoo-fo neende Makedonia.
44020002	Ekimaa iira taari yeto nevaviirya muu na marero meengyi, kaafukya Ugriki.
44020003	Ekimaa ikaafo ando a miiri iraru, Vayuda vensaryaa, eekundye yeenda Shamu eeshiraa mureny; karumbwa nawuye eshiraa Makedonia.
44020004	Vandu yeva vakeenda nawe, mmbo Sopatro Mberoya, mwana wa Piro, na Aristariko na Sekundo, vandu vaukye Tesalonike; na Gayo nndu wa Derbe, na Timoteo na Tikiko na Trofumu wo ni vandu va Asia.
44020005	Lyo vandu yewo vemmaa isongwa vakandeluvereya Troa.
44020006	Yese lukasaama ngalava lukeenda numa ya mikonu ya mikate ilatiri ntarang'o, lukauka Filipi, lukavakooya Troa, kyaaro kya mikonu iraanu lukakaa-fo mikonu mfungare.
44020007	Naasany nkonu wa mbee weepooka mfungare, lwikusanyirye lulye kilaayo, Paulo kavaongoya mbony, ekusarye elyi lya ndesi neende kyaaro, lyo keengera irera kafika kio nnang'ani.
44020008	Nafo kweefo taa shiingyi kulya ghorofeny lwekai.
44020009	Nsoro umwi evaangwa Eutiko, mmbo ekee yoo idirisheny karengeya karovyo nrwe, kawa ooka ghorofeny ya kararu kasherorowa ammaa ifwa.
44020010	Paulo kaoloka, kammboya, kankulyingilya, kaamba, “Muleereve-fo nyira, mashika muu wakwe useeri-fo nnang'ani yakwe.” "
44020011	Kawuya isaama-se na uwe, kalya shoonga keengera irera nawo fika nraasi, llyo keendany.
44020012	Vakeende nsoro ulya eifo na muu vakawuiyo mmuu kindo kilavaa yaamba.
44020013	Lyo yese lukasongwa yeenda ngalaveny, lukandefika Aso, yese lwiishi mmbo lundeipoony Paulo, ate we mmbo anrummbwa yeenda na marende.
44020014	Kyeeri alelufikya alya Aso, lukansaamisa lukandefika Mitilene. " "
44020015	Lukauka yoo na elyi lya ndesi lukashefika yoo kwiduvani na Kio; elyi lya ndesi se lukaafukya Samo, lukakaa Trogilio, suku ya kaana lukafika Mileto.
44020016	Mashika elyi Paulo ekundye ifika Efeso na ngalava, naambo nalashekeeyo nnu efo Asia, nnyeli ekeyaangusya, naambo nandesumana na nkonu wa Pentekoste kyikammidimika.
44020017	Uka yoo Mileto Paulo karuma vandu Efeso, kavaanga vamiku va siri.
44020018	Vekisha kavavia, " “Yeni muveni mwiishi uka nkonu wa mbee llya shilesha yaa Asia, shaasa shekee kwany mikonu myoose,
44020019	shiirunndyaa Nndumi shikunyiisye nnu, na misoru, na fyeeso yefyo fyoose fileshikooya kimaruma kya Vayuda.
44020020	Nshilekwiisa shara shilavaongoya irero elyo yoose lyiveekyaa-fo, lyo shava mwivalosha paa, mmba kwi mmba.
44020021	Shikureekya Vayuda na Vagriki naambo vaindukye Iruva, na iirikya Nndumi weeru Yesu Kristo.
44020022	Llyo ulaalu, loleny, yeny mmbo nkeipoo kyaaro sheende Yerusalemu, shikeemfinge kunu nriminy, shilamanyaa findo fisheshikooyaa kulya.
44020023	Llyo Mumuyo Mweele mmbo akee ishikureekya muri kwi muri eshambaa sheelyi ifingwa na ngatara tikee mbee yakwa.
44020024	Llyo nta nshikusarye sheelyi muu wakwa utiri mbusha deny kwakwafo sha imaa kyaaro kyakwa na urundi llwa shilevaangyo ni Nndumi, ikureekya Nrumi ya Nsia ya Isarya lya Iruva.”
44020025	“Ulaalu loleny, yeni moose shilemoongoya mbony ta umangyi lwa Iruva, kyeeri shileenda efo neefo, mmukishilolyaa-se kisangufo.
44020026	Naasany mmbo nkee mukureekya moose nkonu yeu wa inu, sheelyi shitiri mbese na samu ya nndu moose-fo.
44020027	Mashika nshilera shilamoongoya mbony ta ikunda lya Iruva-fo.
44020028	Kwiiseny muveni, na ironda elyo nalyo, elyo Iruva alemuvika nnang'ani ya vayo naambo muve velyisalallya, naambo mwidimi iisa siri ya Iruva, yeyo aleyuura na samu yakwe muni.
44020029	Shiishi deny sheelyi kyeeri yeny shimaa yuuka yaa, mafite a ngoroshony mmbo ashangaa-u, are alasarya ironda lyany.
44020030	Na lyingise nnang'ani yaany muweni vashekwiipoo vandu vashambaa fyelemba vashoommwa na vakiloshyony yewo vavasore wo.
44020031	Kyasiany laleny shoovi mwimanya ando a myaaka yei iraru, kio na nsanyiny nshilera shilaikyimba wo nndu na misoru-fo.”
44020032	“Naasany ulaalu shamurambikya efo kwa Iruva, na kwa isarya lya irero lyakwe, yelyo lyishidimaa imuringa nemuniinga ding'u ando amwi na woose yewo vakee vailyise.
44020033	Nshilelanga fesa nta saabu, nta masara a nndu-fo.
44020034	Neeni mwiishi mukamanya maako yaa akwa mmbo alerundya filya fishitinnyi na fya valya shekee nawo.
44020035	Yefo findony fyoose mmbo shilemoora sheelyi mukarunda mashora indi mmbo mushiidimaa yeekya vafwafwa, neekumbwa marero a Nndumi Yesu, shaasa aleamba, ‘Ni kyeni yuuta ngota iwarya.’ “
44020036	Kyeeri alemaa irera indo kafiirya ndi, katereva ando amwi nawo woose.
44020037	Vakaiya deny woose, vakakulyingillya Paulo singony, vakammiminda,
44020038	llyo verovyo nnu nriminy kimaruma kya irero llya alevavia mbakillolyaa-se kisangu-fo. Vakamwiimya vakamfita ngalaveny.
44021001	Kyeeri lulemaa ilakana nawo neesama ngalava, lukafika Kosi, neelyi lya ndesi lukafika Rodo na kuukau lukafika Patara,
44021002	lukawonisa-u ngalava yekeenda Foinike lukasaama neepoka kyaaro.
44021003	Lukalollya Kipro lyo lukaira yo woko umuso: Lukeenda lukafika Shamu yoo Tiro. Mashika yoo ng'u ngalava yeeru isheolotwaa mario iriye.
44021004	Lwikimaa ilollya vakiloshyony lukakaa-u ando a mikonu mfungare, nawo vakavia Paulo vaorwa ni Mumuyo Mweele naleende Yerusalemu.
44021005	Kyeeri lulemaa mikonu ilya lukaukau lukakwengya, na vandu woose ando amwi na vaka vawo na vana vawo, vakalwiimya fika kipoo ya muri, lukafirya ndi mbai ya yeeve lukatereva,
44021006	lwikimaa ilakana lukasaama ngalaveny, nawo vakawuya kwawo.
44021007	Lwikimaa kyaaro kyeru luuka Tiro lukafika Tolemai, lukeedikira siri neekaa kwawo nkonu umwi.
44021008	Elyi lya ndesi lukauka-fo lukandefika Kaisaria, lukaanga kyeny kwa Filipo, mwiamba Nrumi ya Nsia, umwi wa valya mfungare, lukakaa kwakwe.
44021009	Nndu yeu mmbo etiri vana va kika vaana valandemanya nndu ndumi, vekee veawuya fisuku.
44021010	Naasa kyeeri lulekaa-u mikonu miingyi, nkisuku umwi avaangwaa Agabo kasoka auka Uyuda.
44021011	Ekilukooya kaipoo nkanda wa Paulo kakufinga we muni marende na maako, kaamba, “Mumuyo Mweele aamba ule, ‘Indi niindo Vayuda va Yerusalemu vashefingaa nndu yeu muni nkanda yeu, nawo mmbo vashemmbikaa maakony a vandu va masanga.’ “
44021012	Naasa kyeeri luleita indo, yese na vandu va ando yoo lukamwiima nalasaame na Yerusalemu.
44021013	Nalyo Paulo karouwa, “Nkyokiro mukeetana, iiya na ishiwaa nrima? Mashika, yeny na mbony ta ifingwa, mmbo shikudeesye naakwa ni iwaawa efo Yerusalemu kimaruma kya irina lya Nndumi Yesu.”
44021014	Kyeeri alelema kilya lulemmbia, lukamalallya, lukaamba, “Ikunda lya Nndumi lyitanyike.” "
44021015	Numa ya mikonu yei lukaipoo fiiya fyeru lukasaama yeenda Yerusalemu.
44021016	Vakiloshyony maata va Kaisaria vakeenda veryani neese, vakaipoo na Mnason, ni nndu wa Kipro, ni nndu wa kiloshyo wa kasha na mmbwe yeto lushekaa kwakwe.
44021017	Lukifika Yerusalemu vakiloshyony vakaluwarya na nsia. "
44021018	Elyi lya ndesi Paulo kaanga kwa Yakobo eriani neese, na vamiku woose veiyo.
44021019	Lwikimaa ivaidikira, kavavia wo kindo wo kindo Iruva aletanya vandu va masanga efo urundiny lwakwe.
44021020	Kyeeri valemaiita indo vakaarafuma Iruva, vakammbia, “Mwanama weeru, kulollye shaasa Vayuda yewo valemwaluka vakee fiku fiingyi, kyaindi woose mmbo vatirwa nkififi nnu kimaruma kya uvavaso lwa Mose.
44021021	Nawo mmbo valemmaa ivio mbony tafo, sheelyi mmbo kukeelosha Vayuda woose yewo vakee efo masangeny engyi ilakana na Mose, kwiivaviaa valarini vana vawo-fo, nta valasore mirumwa ya Kiyuda-fo.
44021022	Nkyoki ekyo? Nkuti vashitaa shelyi kusheye kunu.
44021023	Naasa tanany shaasa lukuviaa. Yaa kweru kwiiyo vandu vaana vavikye kyaasa na Iruva.
44021024	Ipoo vandu yewo, kukwiilyise nawo, kuvataiye naambo vaute mirwe yaawo, naambo vandu woose vamanyi mbony toose tilya valeita kyafo nshi indo tikaifo, kyaindi yewe kumuni mmbo kukeenda ninsha neesora uvavaso.
44021025	Kya mbony ta vandu va masanga valya valealuka, lulereiya barwa ya yoora uteteri lweru wo vakwiise ilya findo fileniingyo firaso kwa maruva a wongo, na samu, na findo fikee fisasande na samu, neekwiisa utuusi.”
44021026	Naasa Paulo kaipoo vomi valya na elyi lya ndesi kakwilyisa ando amwi nawo, numa kaanga mmba ya Iruva kaamba mbony ya imaa mikonu yeekwilyisa, kutani kiraso kisheningywaa kimaruma kya wo umwi waawo.
44021027	Naasa kyeeri mikonu ilya mfungare ilefika kufii isya, Vayuda valya vaukye Asia vakallollya kulya mmba ya Iruva, vakasarya vandu woose, vakantira.
44021028	Vakaongora vakaamba, Yeni vomi va Israeli lutaraminy. Yeu mbwe nndu ulya alooshaa vandu woose wo ando vafulute vandu veru na uvavaso lweru na ando yaa. Lyingyi, mmwasi yeefyo, mmbo aleata Vagriki mmba ya Iruva, katefusa ando yaa kweele.
44021029	Mashika mmbo alelollya Trofumu, Mweefeso ando amwi nawe kulya muriny, mbwe yeto valekusara Paulo mmbo alemwaata mmba ya Iruva.
44021030	Muri moose ukasavaa, vakakusanyirya uviny, vakatira Paulo, vakamrufwa na si, vakamuuta efo mmba ya Iruva, llya yeni myaango ikaraywa.
44021031	Kyeeri vekeruuya shia ya imbwaa, mbony tikafikya nnini umwi wa vasikari kyeyamba Yerusalemu mmbo yammushana shoose.
44021032	Naasa keepoo askari na vashilyi kavasora swany. Nawo elyi valollya vasikari na nshilyi waawo vakamanda ikapa Paulo.
44021033	Naasa nshilyi yeto na vasikari kasha, kantira kavavasia nafingwa na mise ivii, kavesa, “Ni vi yeu? A nkyokyi atana?”
44021034	Vengyi va mamwiingyi yeto vakaongora yeva indi na vengyi ekyi. Naasa ekilemwa imanya kimaruma kya kyoorongye kilya, kavavasya neendwa kulya turuveny ya vasikari.
44021035	Kyeeri Paulo alefika ando kwiyoo fitere, vasikari vakaipoo Paulo mashika a finya ya mamwiingyi ulya.
44021036	Mashika ironda lyilya mmbo lyekeesora, vekapaa kyoorongye na yaamba, “Utau nndu yeu.”
44021037	Nawe kyeeri ekeendwa kulya turuveny; Paulo kavia nshilyi ulya wa vasikari, “A shitiri mumu wekuvia kindo ndesa?” Nawe kammbia, “Kwiishi Kigriki?”
44021038	A yewe nshi Mmisri ulya mikonuny yei aleriingya vandu valya fiku fiina, vakavaangwa veewaa, kavatetera fika kasa nng'alo?
44021039	Paulo kammbia, “Yeny ni nndu wa Kiyuda, nndu wa Tarso, muri wa Kilikia, nndu wa muriny ulakee n-du. Shakutereva shiniinga mumu shirere na vandu yeva.”
44021040	Naasa ekinninga mumu, Paulo kasalala alya fitereny, katukya vandu valya woko. Kyeeri valemalallya sau, karera nawo kwa Kiebrania.
44022001	Kaamba, “Yeni vomi, vanavama vakwa na vande vakwa, kye shaaranyiny shiireraa kyakwa shimuni yaa mbee yaany ulaalu.”
44022002	Vekiita mmbo akeerera nawo kwa Kiebrania vakaengera isyado, kaamba,
44022003	“Yeny ni nndu wa Kiyuda, shiwonikye Tarso, muri wa Kilikia, lyo mmbo shilelyo yaa muriny yeu, marendeny a Gamalieli shaloshwa mavavaso a vande veru nisha nnu, sha nndu wa usasari kwa Iruva shaasa yeni muvekai inu.
44022004	Shalyisa vandu va Shia yei ya Nndumi ukiva neevawaa, shavarwaa kifingyony, ee, vomi na vaka.
44022005	Shaasa na Nkohani Nniini eshidimaa ishikureekya, na vamiku va ikwaanu woose-da, yewo shilewarya barua kwawo naambo shirwaye wooroye vawo, sheenda Dameski, naambo shindeende yewo veefo vashe Yerusalemu, vekee veenive naambo vasheorotwa.”
44022006	“Naasany kyeeri sheenda, kufii shifike Dameski, kyeeri kya nsanyiny mwi usimbiki, paripari sa niini ikooka iruveeu ikashiringitya taari toose.
44022007	Shawa si, sheeta unyanga lushaambaa, ‘Saulo, Saulo nkikyi elyi kukeeshivavisa?’
44022008	Sharouwa, ‘A ni yewe vi Nndumi?’ Kashivia, ‘Yeny ni Yesu wa Nasareti, yeto yewe kukeemmbavisa.’
44022009	Valya vekee neeny valelollya sa ilya lyo mmbaleita unyanga lwa yeto alerera neeny-fo.
44022010	Naasa shaamba, ‘A shatana inda Nndumi?’ Nndumi kashivia, ‘Salala kwaange Dameski, neefo kushevioo findo fyoose fikee fivavasye kutani.’
44022011	Na kyeeri shilelemwa ilolya kimaruma kya itumbe lya sa ilya, shateterwa ni maako a valya vekee neeny shaanga Dameski.”
44022012	“Naasa nndu umwi evaangwaa Anania, nsaari wa isora mavavaso, akee nkureekye mesha ni Vayuda woose va efo,
44022013	kashisheya kasalala kufii neeny, kashivia, Mwanama Saulo, lola, ‘Shamwipoiyo miso akwa sa ilya sheni.’
44022014	Kaamba, ‘Iruva wa vande veru mmbo alekusauwa yewe kukooye imanya filya akundye, neelola yeto muni usumanu, na yaaranya unyanga lushuukaa kaniny kakwe.
44022015	Mashika mmbo kushevaa nkureeki wakwe kwa vandu woose, wa findo efyo kulelollya neefiita.
44022016	Naasa ulaalu nkyoki kukeevera? Salala kubatiswa, kusangyo ngyulyamari tafo, kwiivangaa irina lyakwe.’ “
44022017	“Naasa kyeeri shewuya Yerusalemu, shiiterevaa efo mmba ya Iruva, shava sheely shikee yuuma,
44022018	shallolya Nndumi nawe kashivia, ‘Uka yaa Yerusalemu uviny, mashika mmbasheirikyaa ukureeki lwafo kya mbony takwa-fo.’
44022019	Neeny shaamba, ‘Nndumi, wo veeshi sheelyi yeny mmbo shevikaa kifingyony valya vakekukusirya neevakapa efo mmba toose teeterevya.
44022020	Na samu ya Stefano nkureeki ulya wafo kyeeri ilepusuwa, neeny nyoo mbai shesalalyi, sheerikya, neeringa soori ta valya valemmbwaa.’
44022021	Nawe kashivia, ‘Enda, mashika yeny nshekurumaa kweende kwaasha kwa vandu va masanga.’ “
44022022	Vakamwaranya kafikya irero elyo, vakaongora, vakaamba, “Muute yaa urukeny, mashika nkivaa nakee na muu-fo.”
44022023	Kyeeri vekee irorongya na yeereera soori tawo na ifwalafwala kiluulyi uwe,
44022024	nshilyi ulya wa vasikari kavavasya Paulo neendwa kulya turuveny, kaamba naveswa mbony takwe ekapwaa na ngova, naambo namanyi na kimaruma vakankapya kyorongye indo.
44022025	Vekimaa imfinga na kyoove, Paulo kavia nshilyi ulya ekee kufii nawe, “A ni kindo kya usumanu ikapa nndu Mroma indi kulore anrumbuyo mwaandu?”
44022026	Nshilyi ulya aita indo keenda kandevia nshilyi ulya nniini, “Nkyoki kukundye itana? Mashika nndu yeu ni Mroma.”
44022027	Nshilyi nniini kasha, kammbesa, “Nkyeshivia, yewe ni Mroma?” Kaamba, “Yee.”
44022028	Nshilyi yeto nniini kammbia, “Yeny mmbo shilewonisa Uroma na shia ya fesa shiingyi.” Paulo kaamba, “Neeny mmbo shekee Nroma kwa iwonika.” "
44022029	Naasa valya vekundye immbesa vakanrau vakeenda. Na nshilyi ulya nniini nawe keereya, llya alemanya ni Mroma, mashika a llya alemfinga.
44022030	Elyi lya ndesi ekundye imanya songosiny, ni kwa kiteve-ki Vayuda vakashenkumba, kamporomwa, kavavasya vaniini va makuhani na shila yaawo shoose vavike ikwaanu. Kaolota Paulo, kammbika yoo mbee yaawo. "
44023001	Paulo kalola vandu va ikwaanu elyi karii, kaamba, “Vanavama, yeny shitiri nrima mwaa mmbo shilekaa mbee ya Iruva fika inu.”
44023002	Nkohani nniini we Anania kavavasya valya vakee kufii nawe vakape Paulo kana.
44023003	Llyo na Paulo kammbia, “Iruva akukapaa neewe, yewe kuvakye isimamba likee yaambe yeela. Yewe mmbo kwakaa rembo kushiutye uvingo kisumani na mavavaso, neewe kwawuya yaamba shakapwa kilasumani na mavavaso?”
44023004	Valya vesalalyi kufii vakaamba, “A mmbo kushaararaa nkohani nniini wa Iruva.”
44023005	Nshamanya-fo nyira, sheelyi we ni nkohani nniini-fo; mashika lyo kyikee kireiye, kularere nnini wa vandu vafo kikasha-fo.
44023006	Llyo Paulo alemanya ikyenga lyimwi ni Vasadukayo, neelyo lyingyi ni Vafarisayo, kaonisa unyanga alya ikwaanuny lyilya kaamba, “Nyira vanavama vakwa, yeny mmbo shikee Mfarisayo mwana wa Mfarisayo, yeny shikee yuutywa uvingo kyeendwa ni iirikyo lya iruka lya vafu.”
44023007	Ekimaa irera indo kukasha-u ulai nnang'ani ya Vafarisayo na Vasadukayo, ikwaanu lyikatarakana.
44023008	Mashika Vasadukayo wo mmbo vaamba nkwiifo iruka lya vafu-fo, nta vasu-fo, nta mumuyo-fo, kyaindi wo Vafarisayo mmbo veerikye efyo fyoose.
44023009	Kukasha-u kyoorongye kiniini. Vaarya va fitabu valya maata va taari ya Vafarisayo vakasalala, vakaumburana vakaamba, “Llulollye ukasha loose kwa nndu yeu-fo; kyaindi kwakooya Mumuyo ao nsu anrera nawe, ni indaany?”
44023010	Llya raa niini ileshau, nshilyi ulya wa vasikari katirwa nnyinyira, valasheenratwa, kavavasya vasikari vaoloke vanturushwe efo maakony awo, vamweende kulya turuveny.
44023011	Kio kilya Nndumi kasalala kufii nawe, kaamba, “Tira nrima nkaari; mashika, shaasa kuleshikureekya kunu Yerusalemu, kikukooye kushikureekye indo indo na kulya Rome.”
44023012	Kyeeri kulekya, Vayuda vakasanga ando amwi, vakalya mboo, “Kyeyaamba mmbalyaa nta inafo kutani vawaa Paulo.
44023013	Neewo valelyiiyana mboo indo vefikye vandu mwasi ya makumi aana.”
44023014	Naasa vakeenda kwa Vakohani vaniini na vamiku, vakaamba, “Mmbo lwankufinga na mboo, llukombaa nta kindo-fo kutani lwawaa Paulo.
44023015	Naasa yeni ando amwi na vamiku va ikwaanu vieny nniini wa vasikari namoolote alya si kwany, kive sheelyi mmbo mukundye imanya mbony takwe nisha mwasi, neese lukudeesye immbwaa nalandefika-u.”
44023016	Nndu umwi mwana wa mfwamaye wa Paulo ekiita kyama ekyo keenda kandekivia Paulo kulya turuveny ilya.
44023017	Paulo kavaanga nshilyi umwi kammbia, “Rwaa nsoro yeu kwa nshilyi wa vasikari, mashika atiri kindo kyemmbia.”
44023018	Naasa kamwiipoo kandenrwaa kwa nshilyi ulya wa vasikari, kammbia, “Mfungwa ulya avangwaa Paulo mmbo ashivaanga naambo shikweengye nsoro yeu mashika atiri kindo akundye ikuvia.”
44023019	Nshilyi ulya nnini kantira woko kanrwaa mbai, kammbesa kirika, “Nkyokyiro ekyo kukundye ishivia?”
44023020	Kaamba, “Vayuda mmbo valefisha kyama vakutereve koolote Paulo ndesi, kundemmbika alya mmba ya shila, kive sheelyi vakundye imanya mbony takwe nisha mmwasi.
44023021	Naasa yewe kulairikye-fo, mashika vandu mwasi ya makumi aana mmbo vafishye kyama ando amwi vakalya mboo vare valalya nta ina kutani vawaa Paulo. Ulaalu mmbo vankudeesya iinutya kyaasa kyawo.”
44023022	Naasa nshilyi ulya kara nsoro ulya keenda, embavasaa, “Kulavie nta nndu umwi-fo sheelyi kwanshivia mbony yeyo-fo.”
44023023	Kavaanga vashilyi vavii kavavia, “Deesyeny askari mayana avii veende Kaisaria, na askari makumi mfungare va frasi, na va mafumu mayana avii, saa isaru ta kio.
44023024	Deesyeny na frasi musaamisefo Paulo, munrwaa waarya nafike kwa Feliki nshilyi wa uruka.”
44023025	Kareiyany barwa indi,
44023026	“Ni yeny Klaudio Lisia shakureiya Mwiitori Feliki mmbee, shakwidikira.
44023027	Nndu yeu mmbo aletirwa ni Vayuda vakasia immbwaa, llyo sheenda na itorito lya vasikari shandemuuta, kyeeri shileeta sheelyi we ni Mroma.
44023028	Llya shilekunda imanya kikumbo vanriiye, shamweende mmba yeerumbuya myaandu.
44023029	Shakooya ate mmbo vakeenkumba kimaruma kya mbony ta uvavaso lwawo, nta nnyakeekumbwa kimaruma kya irero lyoose lyinkooye nawaawa-fo, nta ifingwa-fo.
44023030	Fika kyeeri shileeta sheelyi kwiifo ntambo vatiri uwe yakwe, shalollya nkuti shimweeende kwafo swany, shavia na valya venkapa vasheamba mbony tawo mbee yafo. Nakwafo mbe!”
44023031	Naasa vasikari valya vakakurika Paulo shaasa valevavasyo, vakafika kwa Antipatri kio;
44023032	elyi lya ndesi vakara veesama frasi vanrwaa, wo vakawuya kulya turuveny.
44023033	Nawo kyeeri valefika Kaisaria, neeningya Mwitori wa uruka barwa ilya, vakafita Paulo mbee yakwe.
44023034	Ekimaa iisoma kavavesa, “Nndu yeu ni wa taari ingai?” Kyeeri alevywa ni wa Kilikia,
44023035	kaamba, “Yewe mmbo shikwaaranyaa kyeeri valya vakeekukumba vashaa.” Kavavasya naringwa nakee kulya mmba ya mwitori ulya Herode.
44024001	Kwiikisia mikonu iraanu, Anania, we Nkohani nniini, kaoloka ando amwi na vamiku vave, na nreri umwi Tertulo, nawo vakavia mwitori wa uruka mbony ta Paulo.
44024002	Nawe Tertulo kyeeri alevaangwa kapooka irera indi kyenkumba, “Kimmba lukeewonisa ufoo wiingyi kwa finya yafo, Feliki mmbee, neelyi kusalallye findo fyoose naambo fyeende nisha kunu vanduny veru,
44024003	mmbo lukeewarya efyo fyoose na kyaanu wo kyeeri na wo ando.
44024004	Kyaindi shakutereva kulasue, lyo kulwaaranyi marero maangu kwi isarya lyafo.
44024005	Mashika mmbo lulollye nndu yeu ngata, alepooka uriingyi kwa Vayuda ulaniny koose, na lyingyi we ni nrwe wa siri ta Vanazorayo.
44024006	Na kingi-se mmbo alekunda itefusa mmba ya Iruva lukantira. [Lukakunda imuutya uvingo kisumani na uvavaso lweru.
44024007	Indi Lisia nshilyi nnini wa vasikari kasha, kamuuta maakony eru na finya,
44024008	kavavasya valya valenkumba vashe kwafo.] Yewe kumuni kwammbesa-vesa nkuti kumanyi mbony yeto lwankumba nato yese.”
44024009	Vayuda nawo vakankumba kya mbony yeto sheni.
44024010	Na llya Mwitori wa uruka aletukya Paulo narere, karouwa indi, Kimmba shiishi shamanya yewe mmbo kukee mwirumbuya vandu va uruka yelu kwa myaaka miingyi, mmbo shikeerera kyakwa shimuni na nrima wa ifura nnu.
44024011	Mashika kushidimaa imanya sheelyi nkwaleirau mwasi ya mikonu ikumi na ivii uka kyeeri shilerwaa na Yerusalemu indeendya Iruva.
44024012	Vandu yeva mmbaleshilollya kulya mmba ya Iruva-fo, nta shireraa na nndu moose, ao sheende mwaandu ikwaanuny nta efo kiterevyo kya Vayuda nta efo muriny-fo.
44024013	Nta wo mmbashidimaa iringisya mbony yeti vasheshikumba nato-fo.
44024014	Kuuta lyo kwiifo kindo kimwi, kyo kuti shikyiirikye, Shia yei ya Nndumi wo vakeiivanga ni ngula, niindo shikeindya Iruva yeu wa vakuu veru, shivikye nsia, mmbo firiani na uvavaso na fikee fireiye efo fitabuny fya vakisuku.
44024015	Shivikye nsia efo kwa Iruva, shaasa nawo vavikye nsia, sheelyi kushekaa-fo iruka lya vafu, kwa yewo va usumanu na valakee va usumanu.
44024016	Neeny mmbo shikekwishivira yoo ufundony yelu naambo nrima wakwa ulawonise usakiro mmbee ya Iruva na mmbee ya vandu vengyi mikonu myoose.
44024017	Numa ya myaaka miingyi mmbo shilesha naambo shuutye vandu vakwa firaso na fyeeningyoo.
44024018	Lyo wo valeshilollya mmba ya Iruva shirundya findo yefyo, shamma iilyiswa, nta nsherye ironda lya vandu nta yaatara-fo; kyaindi lyo kweifo Vayuda maata valeuka Asia,
44024019	kyikavaitikya wo veni vafike yaa mmbee yafo isheshikumba, kwakooya vatiri kirero kyoose neeny.
44024020	Ao vandu yeva wo veni vakureeke, nkyoki valellollya shirengya llya shilesalala alya mwaanduny,
44024021	kuuta tupu ni kimaruma kya unyanga elo lumwi, kyeeri shilefua shisalalyi nnang'ani yaawo, shaamba, “Kyeendwa ni ufundo lwa iruka lya vafu nkyo kyeengye shautyo uvingo yaa mmbee yaany inu.”
44024022	Feliki kaveerikisa, mashika we eishi mbony ta Shia yei ya Nndumi nisha mmwasi kaamba, “Lisia nniini wa vasikari kyeeri ashesokaa na kunu llyo nshemurumbuyaa mbony yeti tany. "
44024023	Kavavasya nshilyi ulya sheelyi Paulo naringwa; naniingwa na uleke, nta kulave nndu aima umwi wa vambuya vakwe imfurukannya.”
44024024	Kwikyisia mikonu mive, Feliki kasha ariani na nkaakwe Drusila akee Myuda, karuma Paulo nandevaangwa naambo nawe nashaaranya mbony ta kikusiryo yekyo kya Yesu Kristo.
44024025	Na Paulo elyi ekeaamba mbony eto ta usumanu, na iva na mwiyanu, na mwaandu wefurumya, Feliki kairyaa, karouwa, " “Ulaalu enda mbele neeny shallollya mwaanya shikuvangaa lyingyi.”
44024026	Na kingi-se kavika nsia kulakooye Paulo anningaa fesa; kweekyo kammbaanga lyingyi-se eerera nawe.
44024027	Myaaka ivii ikiira, Feliki kawarya Porkio Festo nashillye ando akwe. Na kimmba Feliki eekundye ikundya Vayuda kara Paulo nengere ikaa kifingyony.
44025001	Naasa kyeeri Festo alemaa yaanga mashoreny a witori lwa uruka, kukasia mikonu iraru nsi nawe kasaama Yerusalemu auka Kaisaria.
44025002	Nkohani nniini na vaniini va Vayuda vakammbia mbony ta Paulo, vakantereva,
44025003	naambo navairikye naute ivavaso Paulo neendwa Yerusalemu, naambo vammboye neemmbwaa efo shia.
44025004	Kyaindi Festo kavarouwa sheelyi Paulo mmbo akeeringyo kulya Kaisaria, nawe muni nkufii neendefo.
44025005	Kawuya kaamba, “Vasongoru vashe veende ando amwi neeny indenkumba kwakooya kwiifo kiteve uwe ya nndu yeu.”
44025006	Ekimaa ikaa kwawo mikonu irindaru ao nyanya indo nsi, kasoka na Kaisaria, elyi lya ndesi kakaa rembo kitiminy kya mwaandu kavavasya Paulo neendwa.
44025007	Kyeeri alesha, Vayuda valya valesoka vauka Yerusalemu vakasalala kufii nawe vakeende fikumbo fiingyi firoo uwe yakwe, valashiidimaa nta yaasumanisa.
44025008	Paulo ekuringaa kaamba, “Yeny nshileimbwa mavavaso a Vayuda-fo, nta mmba ya Iruva-fo, nta a Kaisari-fo.”
44025009	Kyaindi Festo we ekundye ikushiisa kwa Vayuda karouwa paulo, kaamba, “A kukundye iwuya Yerusalemu kunderumbuyofo mwaandu yeu mmbee yakwa?”
44025010	Paulo kaamba, “Yeny mmbo shisalalyi yaa mmbee ya kitima kya mwaandu kya Kaisari, ng'u ando kusumani ishaanduya, nshilelyamarya Vayuda kindo-fo, shaasa neewe kuveishi ninsha.
44025011	Naasany kwakooya shilyamarye, ao kwakooya shitannyi kindo kishisumanyi ifwa, nshilemaa ntafo, lyo kwankooya nshi kya dede ikumbwa elyi, nkwiifo nndu ashidimaa ishivika maakony awo-fo. Mwaandu wakwa weende mbee kwa Kaisari.”
44025012	Festo ekimaa irera na vandu va ikwaanu lyilya, karouwa kaamba, “Mmbo kwakunda yeenda mmbee kwa Kaisari-sho! Ra kweendeny kwa Kaisari.”
44025013	Kwikyiira mikonu mive, mangyi Agripa na Bernike vakasha Kaisaria, vakaidikira Festo.
44025014	Vekikaa-fo mikonu miingyi Festo koongoya mangyi Agripa mbony ta Paulo, kaamba, “Kwiiyo nndu umwi yaa alerewa ni Feliki kifingyony;
44025015	nawe kyeeri shekee Yerusalemu vaniini va Makohani na vamiku va Kiyuda vakashivia mbony takwe, vakakunda shinrumbuye mwaandu.
44025016	Shavavia sheelyi nshi mbuka ya Varome irummbwa mwaandu wa nndu kulore ankwaanya na valya venkumba-fo, naonise mwaanya wa ikureeka kyakwe muni.
44025017	Naasa kyeeri valekwaananya yaa nshileirisha-fo, kyaindi elyi lya ndesi shakaya kiri kya yaanduya myaandu shavavasya nndu yeto neendwa.
44025018	Na valya venkumba kyeeri valesalala mbaleende nta irero lyimwi ikasha, shaasa sheekusarye-fo.
44025019	Kuuta tupu elyi valeende marero engyi akwaani na kikusiryo kyawo veni na mbony ta nndu umwi avaangwaa Yesu, nawe alemmaa ifwa, na Paulo karingisya sheelyi eefo na muu.
44025020	Neeny shatirwa nnyinyira shaasa shiwonisa udede lwa mbony yei, shammbesa kwakooya akundye yeenda Yerusalemu nadeanduyo-fo mwaandu kya mbony yeti.”
44025021	Paulo kakunda mbony yeti tisherumbuwa ni Kaisari, shavavasya naringwaa shitani shanrwaa kwa Kaisari.
44025022	Agripa kavia Festo, “Naakwa ni yeny shilanje yaaranya nndu yeu.” Kammbia, “Ndesi kumwiitaa.”
44025023	Elyi lya ngama Agripa na Bernike vakasha na utore wiingyi, vakaanga ando earanya mbony na vashilyi vaniini va vandu na vaniini va muri, Festo koota ivavaso Paulo nandeendwa.
44025024	Festo kaamba, “Mangyi Agripa, na yeni moose mukee yaa ando amwi neese, mulolye nndu yeu, nawe ufyari loose lwa Vayuda na kulya Yerusalemu na va yaa valekunda shivaekye, vekapaa kyoorongye na yaamba nnyasumani ikaa na muu-fo.
44025025	Kyaindi lyo yeny shilelollya nnyatanyi kindo kinkooye nawaawa-fo. Nawe muni kyeeri alekunda nandeanduyo ni Kaisari, shakunda inrwaa kwakwe.”
44025026	Neeny efo mbony yeti takwe nshitiri nta irero lyimwi lyoorokye lyereiya-fo. Naasany llyo shamweende yaa mmbee yaany, na mwaasi mmbee yafo yewe Mangyi Agripa, naambo kammaa isunundwa shiwoniny irero lyeereiya.
44025027	Mashika shilollye mmbo kivaa kindo kilatiri nrwe kwakooya sharwaa mfungwa na mmbee kulaore shoora na ikumbwa akee nkumbe nalyo.
44026001	Agripa kavia Paulo, “Ulaalu kutiri muumu wa yaamba marero afo.” Naasa Paulo kaorwa woko lwakwe, kakureeka-u kyakwe indi,
44026002	“Nriminy wakwa shikwiitye shitiri ngoma, Mangyi Agripa mmbee, mashika elyi shikukureekyaa shimuni mmbee yafo inu, kya fyoose fyilya Vayuda vakeeshikumba nafyo.
44026003	Mmwasi deny mashika elyi yewe kwiishi nnu mukee na fiveso fyoose fya Vayuda; kimmba niindo shikutereve kushaaranyi na usisiryo.
44026004	Mashika Vayuda woose veeshi mbony ta muu wakwa ukya ukoo lwaka shaasa muu wakwa wekai ukya mapookyony shikee na vandu vakwa kulya Yerusalemu,
44026005	vakashimanya nnu uka mmbee, kwakooya vakundaa iirikya sheelyi shikee Mfarisayo kwa isora miloshye yeeru ilatiri ivara.
44026006	Naasany ulaalu mmbo shasalala yaa shaanduyo kimaruma kya ivika nsia kya kyaasa kilya kya vande veru valeniingwa ni Iruva,
44026007	ekyo ngyufyari teru ikumi na ivii vavikye nsia ishekiwarya, veshiindyaa Iruva na usau kio na nsanyiny. Neeny mmbo nkeeringyo ni Vayuda kimaruma kya vayo, woi Mangyi.
44026008	A dede nkikyi elyi kwany kyilollyo ni kindo kilavaa iirikya, sheelyi Iruva aruta vafu?
44026009	Dede lyo yeny shimuni shilelollya nkuti shitani findo fiingyi fikapanaa na Irina lya Yesu wa Nasareti;
44026010	shatana indo kulya Yerusalemu; shafinga veele veengyi shivavikaa kifingyony, kyeeri shileningwa ivavaso ni vakohani vaniini, na kyeeri valewaawa ni yeny shilekureekyany.
44026011	Na keengyi nnu shevakapya efo mmba ta Vayuda teeterevya, shavaitikya yaarara Iruva, shavatirya unyafi sha nndu asukwaa, shavavavisa shafika miriny ya kwaasha.”
44026012	“Naasa ishoreny elyi nkonu umwi shishendaa Dameski, shitiri wiidimi na ivavaso lya vaniini va Vakuhani;
44026013	Woi Mangyi, lyo kyeeri mwi usimbiki shikee efo shieny ya Dameski shalollya saa niini yuuka iruveeu, iilanyi sa ya mwi, ikashimikya, ando amwi na valya sheriani nawo.
44026014	Loose lukawa si, sheeta unyanga lureraa neeny na kishomu kya Kiebrania, ‘Saulo, Saulo, nkikyi elyi kukeeshivavisa? Ni kyuumu ikapa mwiisi wafo inanga.’
44026015	Neeny shaamba, ‘A ni yewe vi Nndumi.’ Nndumi kashivia, ‘Yeny ni Yesu yeu yewe kukemmbavisa.
44026016	Llo kwipoo kusalale na marende afo, mashika mmbo shakusheya kwa kimaruma eki, shikuvike kuve nkureeki wa findo efyo fyoose kulelollya, na kwa findo fyoose efyo nshekusukuyaa numa.
44026017	Shikukire na vandu vafo, na vandu va masanga, yewo nshekurumaa kwawo;
44026018	kuvatarammbwe miso, na ivaalasha vauke ireeminy na iindukya sa, vare finya ya mmbishwa nayiindukya Iruva; naambo vaonise ifwaayo ulyamari lwawo, na iwonisa ding'u ya yewo vailyise kimaruma kya kikusiryo ekyo kyakwa.’ “
44026019	“Naasany, woi mangyi Agripa, nshilekarya imina moorya yoo a iruveeu-fo.
44026020	Nkyo mbele shandeongoya valya va Dameski na Yerusalemu, na uruka loose lwa Uyuda, na vandu va masanga, sheelyi vakurye vaindukye Iruva, vatani findo fiinani na ikurya lyawo.
44026021	Kimaruma kya efyo Vayuda vakashitira shikee mmba ya Iruva vakaesa ishiwaa.
44026022	Naasa kimmba shilewonisa ngarami yuukye kwa Iruva nkyo shiselelyi-u fika inu, shikureekye woose vaniini na vadu, nta nshishambaa-u kindo-fo kuuta efyo filererwa ni vakisuku na Mose, kyeyaamba fisheshaa;
44026023	sheelyi Kristo nkuti nalyiswa ukiva nafwe mbele naruke auka kwa vafu naambe mbony ta sa kwa vandu vakwe woose na kwa vandu va masanga.”
44026024	Kyeeri ekerera indi, Festo kammbia, na unyanga uniini, “Paulo mmbo kutirwa ni ukwale? Isoma lyafo nnu mmbo lyilekufullwa nrwe.”
44026025	Kyaindi Paulo kaamba, “Nta nshitirwa nuukwale-fo Festo mmbee, mmbo shikeerera marero a dede deny na a urango tukula.
44026026	Mashika mangyi eeshi mbony yeti, neeny mmbo nshidimaa irera nawe nookaari, mashika shiishi deny sheelyi nnang'ani ya marero yaa nkwiiyo irero kulalyiishi-fo, mashika kindo eki nkiletanyikya kwaasha-fo.
44026027	Mangyi Agripa, a nkwiirikye vakisuku? Yee shiishi shamanya kuvairikye.”
44026028	Agripa kavia Paulo, “Akwa, na kyaangu indo mmbo kushallwaa Nkristo-ro?”
44026029	Paulo kammbia, “Mmbo nkeetereva Iruva, kwakooya nkwa kyaangu eki ao nkwa kyaasha, nta nshi yewe da-fo, lyo na yewo woose vakeshaarannya inu vave sheeny, kuuta minyororo yei.”
44026030	Mangyi na nshilyi ulya na Bernike na valya vekee nawo vakasalala,
44026031	llya valeukau vakaumburana veni na veni vakaamba, Nndu yeu nnyatanyi kindo kisumani ufu-fo nta ifingwa-fo.
44026032	Agripa kavia Festo, “Nndu yeto eshidimaa yeekeyo, kukooye kulaore ekundaa yeenda mbee kwa Kaisari.”
44027001	Naasa kyeeri lulevavasyo lusaami ngalava lweende Italia, vakavika Paulo ando amwi na vafungwa vengyi maakony a nshilyi umwi avaangwaa Yulio, wa itorito lya Augusto.
44027002	Lukasaama ngalaveny ya Adramitio yekudesye yeenda fika miriny ya mbai ya yeeve ya Asia, lukapooka kyaaro, Aristariko nndu wa Makedonia aukye Tesalonike keenda neese.
44027003	Elyi lya ndesi lukafika Sidoni. Yulio katannya Paulo fya isarya kanninga muumu wa yeenda kwa vambuya vakwe, naambo nafurukanyo-fo.
44027004	Lukauka-u lukaenda lukafika Kipro, naambo lukwiise uraato, mashika ngyuraato tekee ta finya.
44027005	Kyeeri lweera yeeve taari ya Kilikia na Pamfilia, lukafika Mira muri wa Likia,
44027006	Nafo nshilyi ulya kakooya-u ngalava ya Aleksandiria, iikudesye yeenda Italia, kalusaamisa-fo.
44027007	Lukeenda kyaaro eki waarya ando a mikonu miingyi lukafikya Nido kwa tamba nnu, mashika elyi uraato lwekeelusindika lukeera kwasinde ya Krete kufii na Salmoni.
44027008	Lukaira-u na ngatara deny, mbaa mbaa ya yeeve, lukashekooya ando avaangwaa, “Shashio Shisha.” Kufii na yoo kwiiyo muri uvangwaa Lasea.
44027009	Na llya kyeeri kiingyi kyemmiira, na kyaaro kikava kya yeerese nnu, mashika na mikonu yekootoya yemmaa iira, Paulo kavaikimba,
44027010	Kavavia, “Nyira vomi, shilollye sheelyi kyaaro eki kishetiraa ngapo na irekyo mfindo fiingyi, nshi ya masaa na ngalava-da-fo, kyaindi na ya muu weru-da.
44027011	Kyaindi Nshilyi ulya kaaranya nniini wa ngalava na muni wa vayo ngota filya Paulo aleamba.
44027012	Na kimmba muri ulya wa alya yeeveny kulore wekevaa ikaa kyeeri kya mbeo, veengyi vakauta makusaro vauke-u veende Foinike, kwakooya kyiivaa, vandekaa-fo kyeeri kya mbeo, nato mmuri wa Krete usumanu na taari ya sinde-nkwaany na ndoo-nkwaany.”
44027013	Na llya uraato lwa sinde lulepooka kyaangu, nawo vakakusara mmbo kivaa shaasa llya vekundye, vakakwiipoo na ngalava vakaira Krete yo kufii na mbai ya yeeve.
44027014	Numa kyaangu lukasha uraato lwa finya, sha kitita-si, nalo luvangwaa Eurakilo.
44027015	Kyeeri ngalava iletamba, ilakiidimise ikuna uraato, lukaikureeya ikakunwa ni uraato.
44027016	Kyeeri luleira uviny kufii na kiuruka kidu kivaangwaa Kauda lukaidima kwa tamba yaashwa ngalava.
44027017	Vekiidima iyaashwa, vakafinga ngalava kwa iita fiwoye efo kwasi ya vayo nawo elyi veetiri weerei valashetammbya efo kwasi-kwa Sitri, vakara naambo ngalava ikunwa ni uraato.
44027018	Kimmba lukekapwa nnu ni kivivita ekyo kya uraato, elyi lya ndesi vakapooka yeerya mario a ngalava efo mureny.
44027019	Elyi lya nkonu wa kararu vakeerya naakwa ni fiiya fya ngalava efo mureny wo veni.
44027020	Nta nkyeere nta nyinyiri mfilelolyo-fo, ando a mikonu na uraato lwa finya lukalukapa, lukauta pa ya iturunya.
44027021	Na llya venkaa kyaasha valalya shoonga, Paulo kasalala yoo nnang'ani yaawo, kavavia, “Vomi, mmbo kyesumani kukooye mmbo muleshaaranya mure mulauka Krete nkonu ulya, neeni mwewona ngatara yei na efi mwanreta-fo.
44027022	Ulaalu a shimuningeny makusaro. Kaariseny ngoo tany, mashika nkwiifo nta nndu umwi waany arekaa-fo, llyo kuuta ngalava sheni.
44027023	Shamashika kio eki kya inu, nsu wa Iruva yeu yeny shikee wakwe, nawe mmbwe nkemwiindya, mmbo alesalala kufii neeny,
44027024	kashivia, ‘Kulairyee-fo Paulo, nkuti kundesalala mmbee ya Kaisari, na lyingyi lola, Iruva mmbo ankuniinga vandu yeva woose kukee nawo kyaarony.’
44027025	Naasany, vomi, kaareny, mashika shikusirye na Iruva, sheelyi fyoose mmbo fishevaa indo shaasa shilevio.
44027026	Kyaindi lyo nkuti lufwallyo mbai ya kiuruka kimwi.”
44027027	Kyeeri nkonu wa ikumi na kaana ulefika, kyeeri lwekerawa efo neefo efo yeeveny ya Adria, kufika kio nnang'ani varundi va ngalaveny vakakusara sheelyii nkufii vakooye uruka wuumu.
44027028	Vakeera kyeeso kya yeesa mura vakaonisa fyeeso makumi avii, vakeenda mmbee vakeerase fikava firaanu.
44027029	Vakairyaa kulakooye lushefwallywa ando iwe lyikwaallye si, naasa vakavika mireiyo ya ngalava vakatereva Iruva kukye.
44027030	Kyeeri vateteri va ngalava valekunda iisitiyou ngalava varishe, kyeeri ekyo valeolota ngalava ta mundi efo mureny kive sheelyi mmbo vakeereiya ngalava-da,
44027031	Paulo kavia nshilyi na nsikari, “Yeva vakanra valamammya kunu ngalaveny mmushidimaa ikia-fo.”
44027032	Naasa vaskari vakarummbwa fiwoye filya fya ngalava ilya ya mundi ikawa kulya mureny.
44027033	Kwikee kufii kukye Paulo kavaitika valye shoonga, evavia, “Inu ni nkonu wa ikumi na kaana lwiveraa na ikootoya, mmulekomba nta kindo-fo.
44027034	Naasa shamuutereva lyeny shoonga, mashika nkyo kishemukiraa. Nta nkwiifoo nta ufii lwumwi lwa nrweny wa umwi waany lurekaafo.”
44027035	Ekimaa yaamba indo kaipoo nkate kaarafuma Iruva velollye woose kaufisha-fisha kapooka iulya.
44027036	Naasa vakakya mirima woose vakalya shoonga wo veni.
44027037	Neese lwekee ngalaveny lwefikye vandu mayana avii makumi mfungare na varinderu indi.
44027038	Vekimaa iwuura vakaangura-se mario a ngalava, vakeera nganu efo mureny.
44027039	Kyeeri kulekya mmbalemanya uruka llwa-fo, lyo mmbo valelollya yoo mbai ando kuvakye mundi, vakalollya nkyeni vasaleese-u ngalava vakamiidima.
44027040	Vakeera nanga teesaleesa ngalava kwaasha, efo mureny, vakaelelisa na fiwoye fya ngalava, na soori eto tikunwaa ni uraato vakarau imwi shidu.
44027041	Vakandefikya ando yeeve ivii tikwaananyi, vakasaleesau ngalava.
44027042	Vasikari vakakunda vafungwa vawaawa, naambo nndu nalakeleye narishe.
44027043	Lyo nshilyi umwi eekundye ikira Paulo, kavaima valashetana shaasa vekundye, kavia valya veeshi ikeleya vapooke mbele ikweera mureny, naambo vafikye uruka uumu.
44027044	Neewo valesaau maata vakasaama uwe ya mapoo na vengyi uwe ya findo efyo fyekee ngalaveny. Naasa indo vandu woose vakatana vafikya uruka wuumu kipwa.
44028001	Lwikimaa ikia, llyo lukamanya sheelyi kyuuruka kilya kidu ni Malta.
44028002	Vandu va kyuruka ekyo vakalutannya mesha elanyi kyeeso. Mashika mmbo valeata muro, vakaluwarya loose, kyeendwa ni mbua yeyo yekeekapa na kya mbeo.
44028003	Kyeeri Paulo ensanyirya ngwi, neetivika murony, ikafumafo shoka kimaruma kya muro, ikarorova efo maakony akwe.
44028004	Vandu va alya vekilollya shoka ilya iising'ang'a yoo wokony lwa Paulo, vakaamba, “Nndu yeu ni nsavi tishi; nawe nakikava ammikya ifiiya mureny lyo usumanu llunraa nakae na muu-fo.”
44028005	Kyaindi we kaisisikya efo murony, we muni nalaoni ukasha.
44028006	Lyo wo mmbo valekusara nkuti nafumbe ao nawe si neefwa tiny; vekimmbikya miso deny, neelolya nkwiifoo nta kindo kyankooya, vakaalasha, vakaamba, “We ni Iruva.”
44028007	Kufii na ando yoo kweiyo marema a mangyi wa kyuuruka ekyo, irina lyakwe ni Publio; nndu yeu kaluwarya na nrima wa ki-umbuya deny, kaluvika veny vakwe ando a mikonu iraru sele.
44028008	Naasa ndeye wa Publio elwee etirwa ni muro na yaarisha samu. Paulo kaanga kwakwe, katereva, kamwekerya maako, nenshiisa.
44028009	Efi fikimaa itanyika na vengyi veetiri vandu valoe kulya kiurukeny kilya vakaveende vakashiiswa.
44028010	Nawo vakaluniinga wiindi uniini nnu, naasa kyeeri lwekesaama ngalava lweende vakaluvikya-fo na findo efyo fyelutinnyi.
44028011	Kwikyisia miiri iraru lukeenda na ngalava ya Aleksandiria nayo yenkaa yoo kyuurukeny ekyo kyeeri kya mbeo; na kiring'isyo kya vayo ni “Vana va Maasa.”
44028012	Lukandefika Sirakusa, lukakaau mikonu iraru.
44028013	Luuka-fo lukaringitya lukandefika Regiumu; elyi lya ndesi uraato lwa sinde lukasha, neelyi lya nrondo lukandefika Puteoli.
44028014	Efo lukakooya-fo vakiloshyony vakalutereva lukae nawo ando a mikonu mfungare; llyony lukaafukya Rome.
44028015	Na kuuka yoo kyeeri vakiloshyony valeeta mbony teru, vakasha fika alya singira ya Apio ishelwaambya, ando kuvangwaa “Mmba Isaru ta Veny.” Paulo ekivalollya kaana Iruva deny, neewuiyo mmuu. "
44028016	Lwikifika Rome Paulo kaniingwa uleke lwekaa ando akwe muni lyo eeringwaa ni nsikari.
44028017	Kwikisia mikonu iraru kavaanga vaniini va Vayuda vakwanannyi. Kyeeri valekwaananya kavavia, " “Vanavama, na kikava nshiletana kindo kikasha kwa vandu, nta kindo kyefullwa mbuka ya vande veru, lyo mmbo shilevikwa maakony a Varoma shasha shikee mfinge uka kulya Yerusalemu.
44028018	Nawo kyeeri valemaa ishivesa-vesa mmbo vekundye ishilotora, mashika nkweefo nta kimaruma kimwi yeny shiwaawa-fo.
44028019	Kyaindi kyeeri Vayuda valesalala neeny shaitikyo ikunda mwaandu wakwa weende mmbee kwa Kaisari. Nta nshi sheelyi yeny mmbo sheetiri kindo kikasha na vandu vakwafo.
44028020	Naasa kikeeny indo, mmbo shamuvaanga naambo musheshilollya neerera neeny; mashika mmbo shikeemfinge na mise yei kimaruma kya kikusiryo kya Israeli.”
44028021	Valya vakammbia, “Yese llulewonisa barua titiri mbony tafo uka kulya Uyuda-fo, na nta nkwifoo wa kiloshyony alesha iluvia mbony eto-fo, ao nta irera kindo kyeesi uwe yafo-fo.
44028022	Kyaindi ulaalu lukunndye kuluvie yewe shaasa kulollye; mashika lyo kimaruma kya ikusirya elyo mmbo tikeererwa mbony shiingyi shikasha kundo koose.”
44028023	Naasa vekimaa ideryana nkonu, vakansheya yoo mmba yeyo eekai, vakasha nkuka wa vandu, kavaongoya waarya neekureekya umangyi lwa Iruva, evaikimbaa kya mbony ta Yesu eshipoo marero a uvavaso lwa Mose na vakisuku, apookya ngama kukafika nkwaany.
44028024	Maata vakakusirya na filya filererwa, na maata mmbalekusirya-u-fo.
44028025	Na kyeeri kilekoora mbakee kindo kimwi wo veni na veni, vakaenda, kyeeri Paulo alemaa irera irero elyi lyimwi nsi, shelyi “Mumuyo Mweele mmbo alerera songosiny deny llya alevia vande veru na kana ka nkisuku Isaya
44028026	kaamba, ‘Enda kwa vandu yeva kwandevavia, iita mushitaa lyo mmumanyaa-fo. Na ilola mulolaa, lyo mmushitumusoo-fo;
44028027	Shamashika mirima ya vandu yeva mmbo irung'ani na maarwi awo mmaroo iita, na miso awo vakaasingira. Naambo tupu valeshelollya na miso awo, na iita na maarwi awo. Na iitumuso na mirima yaawo na yaalasha mirima yaawo shivakire.’ “
44028028	“Kyaindi lyo kaeny mwiishi sheelyi ukiro yelu lwa Iruva mmbo lulerumwa kwa vandu va masanga. Nawo mmbo vakeiita!” " [
44028029	Nawe ekimaa irera efyo, Vayuda vakeenda, vekuvesa- vesaa findo fingyi wo veni na veni.]
44028030	Nawe Paulo kakaa Roma ando a myaaka ivii sele efo mmba ilya yakwe ekai kaitaiya. Kawarya-fo vandu woose yewo vekee insheya.
44028031	Nawe kavaongoya mbony ta umangyi lwa Iruva, neelosha mbony ta Nndumi Yesu Kristo, etiri ukaari, nalakae-fo nta nndu amwiima. "
45001001	Ni yeny Paulo shikee ishinga lya Kristo Yesu, shilevaangwa shive nrumi, neesauwau shaambe mbony shisha ta Iruva;
45001002	tilya Iruva alemmaa ivikya kyaasa na kana ka vakisuku vakwe efo Mareiyony Meele.
45001003	Nto mbony ta mwana wakwe, ekee wa ngata ya mwiili alewonika efo ufyariny lwa Davidi.
45001004	Nawe kasheorwa paa na wiidimi sheelyi we ni Mwana wa Iruva, ngata ya Mumuyo Mweele, na iruka lya vafu, mmbwe Yesu Kristo Nndumi weeru.
45001005	Na efo kwakwe lukawarya isarya na usu naambo vandu va masanga vakooye ikunyiisya efo kikusiryony kyeendwa ni irina lyakwe,
45001006	elyo kimaruma kya vayo yeni mulevikwa vasauwe va Yesu Kristo.
45001007	Kwany yeni moose mukee Rome, mukunndyo ni Iruva, mukee vavaange naambo muve veele. Isarya lyimukae na ufoo luukye kwa Iruva Nde weeru, na kwa Nndumi weeru Yesu Kristo.
45001008	Kya mbee mmbo shaana Iruva wakwa kwi Yesu Kristo kimaruma kyany, yeni moose mashika elyi kikusiryo kyany kikee ivambiswa ulaniny koose.
45001009	Shamashika Iruva yeu shikemwindya na nrima wakwa kwi Nrumi shisha ya Mwana wakwe, we ni nkureeki wakwa eeshi shaasa shilakeemanda imusenda,
45001010	mikonu myoose efo fiterewony fyakwa. Shiiterevaa naambo shishe kwany uviny, kwakoya Iruva akunda ishiidimisya kyaarony ekyi kyakwa.
45001011	Mashika mmbo shilangye nnu imulollya, naambo nkooye imwaavya simbo ta nrima, naambo mukooye itumariswa.
45001012	Llyo iviiryana muu yeny na yeni, wo nndu na kikusiryo kya yeto ungyi, kyany na kyakwa.
45001013	Vanavama vakwa nshikundye mure mulamanya sheelyi nkeengyi shelangye isha kwany lyo shalemmyo-da fika ulaalu, naambo shimuwonisye ndunda na yeni shaasa shilevewonisya neewo va masanga engyi.
45001014	Mmbo shitiri sye kwa Vagriki na kwa yewo valakee Vagriki. Shitiri sye kwa yewo va urango na kwa yewo valatiri urango.
45001015	Kimmba niindo, yeny mmbo kishikooye shaambe Nrumi ya Nsia naakwa nkwany yeni mukee Roma.
45001016	Mashika nshishiiryaa Nrumi ya Iruva ya Nsia sony-fo, mashika nnyo wiidimi lwa Iruva lushendee ukiro, kwa wo umwi akusirye-u, kwa Muyuda mbele na kwa Mgriki-da.
45001017	Mashika usumanu lwa Iruva lwallollyo paa nnang'ani ya vayo, kikusiryo na kikusiryo. Shaasa kikee kireiye, “Yeto wa usumanu nkikusiryo kyintiryaa-u na muu.”
45001018	Mashika unyafi lwa Iruva lwammaa ilollyo paa luuka iruveeu lushe uwe ya uravi loose lwa nndu wa vandu yeto aora uravi kweemina dede yeyo.
45001019	Mbony ta Iruva mmbo tikoorye paa neemanyika kwa woose, mashika Iruva mmbo alevasukuya.
45001020	Mashika mbony takwe tilya tilandelollyo uka yuumbwa lya ulana ulaalu tallollyo, neemanyika efo mashoreny akwe, nkyo wiidimi lwakwe na ngata yakwe ya iva Iruva, naambo numa valashelollya-u kindo kyeekuuta.
45001021	Mashika le, kyeeri kilya valemanya Iruva mmbaleng'anisa sheelyi mmbwe Iruva nta imwaana-fo. Lyo mmbo valerekya efo uretiny, na mirima yeyo yaawo ya utondo ikawoywa niirema.
45001022	Vekusaraa mmbo vakee varango, ate llyo varung'ana mmwasi.
45001023	Vakatavasha itumbe lya Iruva nalatiri ilyamarika na fwana ya nndu wa vandu akee wa ifwa, na ya ndeye na ya mafisi na ya efyo fikurufwaa si.
45001024	Kimaruma kya efyo Iruva kavara efo langony ta mirima yaawo, valatye findo fya ukirinda, kutani veengye miili yawo usutu wo veni na veni.
45001025	Ni llya valealasha dede ya Iruva na wongo, vakafiirya fyuumbe ndi neefiindya ando a Muumbi yeto akeerumishwa llung'anu. Amen.
45001026	Naasa Iruva kavara vasore lango tawo ta usutu, kutani na vaka vaalasha ngata ilya ya mbee nevika-u ngata ilakee ilya ya mbee.
45001027	Na womi nawo naakiwo, vakara ikaa na vaka shaasa kyekai, vakatusana wo veni na veni, womi vakatana findo filakwaani nawo, vakakuwonisya itaiyo wo veni kisumani na uravi lwawo.
45001028	Na kimmba valelema ikaa na Iruva efo umanyony lwawo, Iruva mmbo alevareeya valatye urango lwawo yelo lulavaa, vatani findo filavasumannyi.
45001029	Mmbo veeshwe uravi lwa wo ngata, uravi na lango na weesi, mmbo veeshwe ukasha, uwai, uriingyi, ulembi; vandu va mirima mikasha, veamba fyesuta vengyi,
45001030	vevikya ureeree, mmbo vasuuye Iruva, vatiri ulyang'a vekushopa, vekung'anisa, vesongosia fya wongo, valashiindyaa vamika vawo,
45001031	valatiri umanyo, vefisha fyaasa, valakundye vandu vawo, valalyilyaa vengyi.
45001032	Nawo vammaa imanya ngapo ya usumanu ya Iruva, kyeyaamba vetana efyo mmbo vasumanyo ni ufu, mmbo vakeetana indo, nta nshi indo-da fo, mmbo vakeeyirikyana na yewo vetana indo.
45002001	Naasany, yewe nndu mmbo kwava vi, kushuutyaa ungyi uvingo, nta nkutiri kyeekuuta-fo. Shamashika efyo kukeeyuutya nafyo vengyi uvingo, mfyo fyeni kukeekuutya nafyo uvingo kumuni kyeyaamba kukee nrekwa, mashika yewe kukeeyuutya uvingo mmbo kwatana efyo fyeni.
45002002	Lyo yese lwiishi sheelyi ni mirumbuye ya Iruva myeni ikee ya dede kwa yewo vetana efyo.
45002003	Yewe nndu wa vandu kurumbuyaa vengyi newe kumuni kwatana efyo fyeni. A ndesa mmbo kusheidimaa inda ikyia unyafi lwa Iruva?
45002004	A ndesa mmbo kukeemina wiingyi lwa isarya lyakwe na usisiryo kulamanyi sheelyi usha lwa Iruva mmbo lwakoomwa naambo kufikye ikurya?
45002005	Kyaindi kyeendwa ni uumu lwafo, na nrima wafo ulatiri ngata ya ikurya, mmbo kwakudeesya unyafi kufike nkonu ulya wa unyafi na yaanduyo lyaorwa paa yoo usumanuny lwa Iruva,
45002006	yeto ashetaa wo umwi kiinani na mitannyi yakwe;
45002007	valya veefo vesisiryaa neetana mesha veruuya itumbe na nnduma na ira kulalyamarika, wo vasheningwaa muu wa llung'anu.
45002008	Na valya veerenga, valalatyaa dede, lyo vakairikya uravi, vashewonisaa unyafi na yuumisyo ngoo.
45002009	Ukiva na ngatara nkwa wo nndu mwitana meesi, kava Myuda ao Mgriki.
45002010	Itumbe na wiindi na ufooni kwa yeto mwitana mesha, Myuda mbele na Mgriki-da.
45002011	Mashika kwa Iruva nkwiifo ikunndyo-fo.
45002012	Shamashika yewo valyamarye kulaiyo uvavaso, neewo valelyamara vetiri uvavaso, woose mmbo vasheutyoo uvingo ni mavavaso.
45002013	Lyoony nshi valya veeta mavavaso vatiri usumanu mbee ya Iruva-fo, kuuta ni valya veevallya na mavavaso mmbo vasheekenyoo usumanu.
45002014	Mashika kyeeri vandu va masanga vatana kiinani na mikae yaawo filya fikee efo mavavasony, valya valatiri mavavaso mmbo vammeva mavavaso wo veni.
45002015	Mmbo vaora mashora a mavavaso akee mareiye efo miriminy yaawo, ngoo tawo tiivakureekyaa, na makusaro awo, wo veni, eevautyaa uvingo ao evaletaa,
45002016	kufike nkonu ulya Iruva ashesukwaa fyama fya vandu fyoose vaanduyo, kiinani na Nrumi ya Nsia yei yakwa, kwi Kristo Yesu.
45002017	Lyo yewe kwakooya kukee Myuda kwavevika mavavaso nsia, na irumana na Iruva,
45002018	na imanya filya akundye, na ikunda findo fisha, neewe mmbo kurangusyo efo mavavasony,
45002019	na ikumanya kumuni sheelyi mmbo kukee nteteri wa vafu miso, na sa ya yewo vakee ireeminy,
45002020	mwilosha wa matondo na llosha wa vana vadu, atiri ngata ya urango, na wa dede efo mavavasony.
45002021	Naasany yewe kukeelosha vengyi, a mmbo kuraa kulakulosha kumuni?
45002022	Yewe kushambaa nndu nalatuuse, na yewe kumuni mmbo kutuusaa? Yewe kusuuye maruva a wongo, mmbo kutiraa mmba ta vayo?
45002023	A yewe kwarumana na mavavaso, mmbo kuturaa wiindi kwa Iruva kwiifishaa mavavaso yoo?
45002024	Mashika irina lya Iruva mmbo lyikee yaararwa efo kwa vandu va masanga kimaruma kyany, shaasa lya kikee kireiye.
45002025	Mashika irinwa mmbo lyisheekyaa tupu elyi kukee mwiindya mavavaso, kyaindi kwankooya kukee mwifisha mavavaso, irinwa lyafo mmbo lyikee sheelyi kulakee nrini tusu.
45002026	Naasany kwankooya yeto nalakee nrini antira ufundo lwa mavavaso, ra elyi nalakee nrini we nnyasheekenwa-se sheelyi mmbo akee nrini?
45002027	Na yeto nalakee nrini uka efo nkuu-kuu, kaindya mavavaso, a yeto nnyakuutya-se uvingo yewe kukee nrini lyo kwawuya ifisha mavavaso!
45002028	Kimmba we nshi Myuda akee Myuda kyipoo tupu-fo, nta urini nshi llwa lwa kyapoo tupu yoo mwiliny-fo.
45002029	Ni elyi akee Myuda akee Myuda auka efo nnang'ani na irinwa lyakwe llya efo nriminy, lya ngoony, nshi lya mareiyony-fo. Na nnduma wa vayo nshi wooka kwa vandu-fo, nkwa Iruva muni wooka.
45003001	A Myuda nki kya mmwasi atiri? A irinwa mmbo lyisheekyaa-ki?
45003002	Mmbo lyisheekyaa deny taari toose. Mbele kimmba vakee varambikye fyaasa fya Iruva,
45003003	A ni indaany, kwankooya vengyi valakusiryeu? A ira lyawo valakusiryau mmbo lyisheallwa usha lwa Iruva luve ruu?
45003004	Oode! Iruva mbwelollyo mmbwa dede na nndu ni llembi, shaasa kikee kireiye indi: “Naambo kulolyo yewe ni wa dede elyi kwarera, kweende ivinga elyi kwaanga ando afo a yaanduya.”
45003005	Kyaindi kwakooya uravi lweru mmbo lwaringisya usumanu lwa Iruva, mmbo lushaambaa-u-ki ndesa? A Iruva mmbo akee nravi elyi aora unyafi? (A shirere kinndu.)
45003006	Nta-fo. Kukooye niindo Iruva mmbo eeshidimaa inda yaanduya ulana?
45003007	Lyo kwakooya dede ya Iruva yeengera yoora paa itumbe lyakwe, kyeendwa ni wongo lwakwa, nkikyi elyi shekeengera yuutyo uvingo sheelyi nkee llyamari?
45003008	Nkyoki kishimaa lulaambe (lulefingyo wongo, na vengyi vakakaarisa sheelyi luleamba indo), Ndeny lutani makasha, naambo mesha asorye, nawo yaanduyo lyawo lyitiri usumanu.
45003009	A ni indaany? Yese Vayuda lukee kyeni ngota vengyi? Oode, nta kinnywa-fo. Mashika lwammaa yuutya Vayuda na Vagriki uvingo sheelyi mmbo vakee valammyi ni ulyamari.
45003010	Shaasa kikee kireiye, “Nkwiifo atiri usumanu nta umwi-fo.
45003011	Nkwiifo eeshi-fo, nkwiifo mwiruuya Iruva-fo.
45003012	Woose mmbo vaevekye, vakapwaa woose deny. Nkwiifo mwitana mesha-fo, oode, nta umwi-fo.
45003013	Uroo lwawo ni kifu kirwe, na ngyulumi tawo mmbo tilerera fya ntambo. Uroi lwa shoka mmbo lukee efo kaniny kawo.
45003014	Kana kawo mmbo keeshwe fidengo na kivawo.
45003015	Marende awo mmbo arishyaa indepuswa samu.
45003016	Ikasheesa na nyinyira fikakaa efo shieny tawo.
45003017	Nta shia ya usumanu mbaleimanya-fo.
45003018	Iindya Iruva llyikee efo misony awo-fo.”
45003019	Naasany lwiishi sheelyi findo fyoose firerwaa mmavavaso mmbo fyarerya kwa yewo vakee si ya mavavaso, naambo vamalalyiswa, na ulana loose lukae si ya uvingo lwa Iruva.
45003020	Shamashika nkwiifo nta nndu umwi atiri mwiili asheekenywa usumanu mmashora a mavavaso-fo. Mashika imanya ulyamari mmbo lyeendwaa mmavavaso.
45003021	Lyoony ulaalu, usumanu lwa Iruva lwankoora paa kulaiyo mavavaso, mmbo lukeekureekyo ni mavavaso na vakisuku.
45003022	Ni usumanu lwa Iruva lweendwa nkikusiryo kya Yesu Kristo kwa woose yewo vairikya. Lyo nkwiyoo kilakaniso-fo.
45003023	Shamashika woose mmbo vatannyi ulyamari, na yaanguywa ni itumbe lya Iruva.
45003024	Mmbo vashekenywaa usumanu ruu kyeendwa ni isarya lyakwe, kwa shia ya iwowowa ni Kristo Yesu.
45003025	Mmbwe Iruva alemmbika nave nsandi kyeendwa nkikusiryo efo samuny yakwe, naambo noore usumanu lwakwe, kimaruma kya ilekeya efo usisiryony lwa Iruva ngyulyamari toose tilensongwa itanwa.
45003026	Naambo noore usumanu lwakwe kyeeri eki, naveva mmbwe muni usumanu na mwiekenya usumanu yeto moose airikye Yesu.
45003027	A nkwi ikurosa lyafo lyikai? Akalyo lyanraywa poo. Ni ivavaso lya ngata-ki? Kwa ivavaso lya mitannyi? Oode, nkwa ivavaso lya kikusiryo.
45003028	Naasany mmbo lwalollya sheelyi nndu wa vandu mmbo asheekennywaa usumanu kyuuka na kikusiryo kulaiyo mashora a mavavaso.
45003029	Ao le, Iruva mmbo akee Iruva wa Vayuda veni? Nshi akee Iruva wa Vamasanga woose? Yee ni Iruva wa masanga woose.
45003030	Lyo dede kwankooya Iruva ni umwi, nawe nasheekennya yewo vakee varini usumanu, naakwa ni valya valakee varini mmbo asheveekennyaa usumanu na shia yeyo sheni.
45003031	A le ndesa, mmbo luminaa mavavaso kimaruma kya kikusiryo ekyo? Oode, ando a vayo indo mmbo lwakaarisa mavavaso.
45004001	Naasany, kya Abrahamu lukaamba-ki, nde yeto weeru wa mwiiliny?
45004002	Mashika kwakooya Abrahamu aleekennywa usumanu kimaruma kya mashora akwe, we atiri kyirumannyo. Lyoony, nshi mbee ya Iruva-fo.
45004003	Mashika mareiyo mmbo aamba inda? Abrahamu mmbo aleirikya Iruva, kyiikava nkyo kyamwekennya usumanu.
45004004	Kwa nndu mwirunda mashora, weesi lwakwe llweekenwaa sheelyi ni isarya-fo, ni siye.
45004005	Kyaindi lyo kwa nndu nalarundaa mashora, lyo kakusirya yeto ashemwekennyaa usumanu nalatannyi mesha, kikusiryo kya nndu yeto mmbo kyaekenwa ni usumanu.
45004006	Shaasa na Davidi nawe arera kya pule ya nndu yeto Iruva amwekennya iva na usumanu nalatiri mesha atannyi,
45004007	Ngoma ni yewo vakee vasarye maravi awo, na ngyulyamari tawo tikasikyo.
45004008	Ngoma ni ya nndu yeto Nndumi nalamwekennyaa ulyamari.
45004009	A le ndesa, pule yeyo ni ya yewo vakee varini-da a ni ando amwi na yewo valakee varini? Mashika mmbo lwaamba sheelyi kimaruma kya kikusiryo Abrahamu mmbo aleekennywa usumanu.
45004010	A mmbo aleekennywa inda? Nkyeeri alemaa irinwa a nkulaore anrinwa? Nshi ammaa irinwa-fo nkuvie, nkulaore enrinwa.
45004011	Nawe mmbo alewarya kyaasa ekyo kya irinwa, luve wende lwa usumanu lwa kikusiryo ekee nakyo nalanderinwa, naambo nave ndeye wa woose yewo vasheirikyaa, na kikava mbalerinwa, naambo nawo vekennywa usumanu.
45004012	Na lyingyi nave nde wa veerinwa nave nde wa alakee nrini, kwa valya woose nshi valya vakee varini-da-fo, na kwa valya vakeelatya ngyayo ta kikusiryo kya nde weeru Abrahamu ekee nakyo uka llya nalanderinwa.
45004013	Mashika kyaasa kilya kyeamba mmbo eshevaa muya ding'u wa ulana, Abrahamu mmbo alekiniingwa na vana vakwe, nshi na mavavaso-fo kyaindi kwa usumanu aleekenywa kyuuka na iirikyo.
45004014	Mashika kwakooya valya va mavavaso mmbo verwaa ding'u, iirikyo mmbo lyevaa ruu, na kyaasa kifwe mmwasi.
45004015	Mashika uvavaso llo lweendee unyafi, mashika uvavaso lulaiyo, ukasha llulolywa-fo.
45004016	Kweekyo kyaasa mmbo kilesha na iirikyo, kishe na shia yeesarya, naambo kyaasa ekyo kikooye ivanga efo vaniny va kyaasa. Nshi kwa valya va uvavaso-da-fo, lyo ni kwa valya va kikusiryo kya Abrahamu, nawe ni nde weeru loose.
45004017	(Shaasa kyikee kireiye, “Mmbo shilekuvika kuve Nde wa ngyuufyari shiingyi.”) Usanguny lwa yeto alekusirya Iruva, yeto mwiiviirya vafu muu. Yeto aidima ivaanga filya filandekaa-fo kimwi sheelyi mmbo fiifo.
45004018	Nawe mmbo aleirikya evereyaa filya filavaa ivika nsia, naambo nave nde wa ngyufyari shiingyi, shaasa kileambawa, “Niindo ufyari lwafo lushevaa.”
45004019	Yeto nalakee mfwafwa wa iirikyo, mmbo alekusara kya mwiili wakwe wemmaa ifwa, (kyeeri kilya emmaa myaaka sha iyana), na ngata yeyo ya ifwa ya nsanga wa Sara.
45004020	Llyo llya alelollya kyaasa kya Iruva, nnyaletirwa nnyinyira nare nalairikya-fo, kyaindi mmbo kikusiryo kilemmbika finya, kaarafuma Iruva;
45004021	nawe eishi deny sheelyi Iruva asheinutya fyaasa fyakwe.
45004022	Kekeennywa we sheelyi ni usumanu.
45004023	Kyaindi lyo mfilereiyo kimaruma kyakwe muni-fo sheelyi mmbo aleekennywa muni.
45004024	Kyaindi na yese lusheekenywaa usumanu indo-da, yese lukusirye yeto aleruta Yesu Nndumi weeru nooke kwa vafu.
45004025	Nawe mmbo alerambikywa kimaruma kya uravi lweru, nawe karutwa naambo neese lweekennywa usumanu.
45005001	Kwakooya lwammaa ilyimmyo usumanu kimaruma kya iirikyo, luve vafoo sau yoo kwa Iruva, kyeendwa ni Nndumi weeru Yesu Kristo.
45005002	Mashika mmbwe yeto aleluniinga ifikya isarya elyi na iirikyo elyi lukee nalyo neefura nalyo lwiivikye nsia yaakana itumbe lya Iruva.
45005003	Nta nshi indo-da-fo, luvefura na ngatara-da, mashika ngatara mmbo teende usisiryo.
45005004	Na ishora lya ngatara ni yeende ukaari, na ukaari mmbo lweende ivika nsia.
45005005	Na ivika nsia llyivikaa nyinyira-fo. Mashika isarya lya Iruva lyammaa iletywa miriminy yeeru ni Mumuyo Mweele yeto lulensimbwa.
45005006	Mashika llya yese lwekee vafwafwa, fyeeri fikiinana lyo Kristo aleshelufiiya yese valyamari.
45005007	Kimmba kilavaa nndu nafwe kimaruma kya nndu nsumanu, lyo kyishidimikaa nndu ikarya ifwa kimaruma kya nndu nsha.
45005008	Kyaindi Iruva mmbo aora ukundi lwakwe we muni shaasa alukundye. Mashika Kristo mmbo alefwa kimaruma kyeru llya lwekee valyamari.
45005009	Naasa mmwasi ya efyo lukammaa yekennywa usumanu efo samuny yakwe, mmbo lushekiaa unyafi elo kyeendwa mmbwe.
45005010	Shamashika kwakooya llya lwekee vakiduva mmbo lulesandwa na Iruva kyeendwa ni ufu lwa Mwana wakwe; llyo mmwasi lukammaa isandwa indo mmbo lusheekennywaa usumanu kyeendwa mmuu wakwe.
45005011	Nta nshi indo-da-fo, mmbo luvetiri ifura lwikee na Iruva kyeendwa ni Nndumi weeru Yesu Kristo, yeto luleona isandwa na Iruva kimaruma kyakwe.
45005012	Naasany, ulyamari mmbo luleendwa ulaniny ni nndu umwi, nalo lukaende ufu. Na ulyamari yelo lukasheya vandu woose mashika elyi woose valyamarye.
45005013	Shamashika kulaore uvavaso lwensha ulyamari mmbo lweefo ulaniny, lyo ulyamari llulollywa kulaiyo ivavaso-fo.
45005014	Kyaindi lyo ufu mmbo lulekaa-u uka Adamu kufike Mose, nalo lukashilya naakwa ni valya valatannyi ulyamari luvakye lulya lwa Adamu.Yeto akee kyaaso kya yeto asheshaa.
45005015	Lyo simbo yeyo nyileva sha urekwa elo-fo. Mashika kwakooya kimaruma kya urekwa lwa nndu umwi veengyi mmbo valefwa. Isarya lya Iruva ni mmwasi na wiidimi lwa isarya lya nndu yeto umwi Yesu Kristo mmbo luleilanya kimaruma kya vandu veengyi.
45005016	Nta kyeeso kya nndu yeto umwi nkiinani na wiidimi yelo-fo; shamashika uvingo mmbo luleendwa ni nndu umwi nalo lukaende isisywa, kyaindi simbo ya isarya mmbo ilesha kimaruma kya urekwa wiingyi, ikeende na yeekennywa usumanu.
45005017	Mashika kwakooya llya nndu umwi alelyamara ufu mmbo luleshillya kyeendo ni yeto umwi, ni mmwasiny deny kwa yewo vawaryaa wiingyi lwa isarya, na wiidimi lwa usumanu, nawo mmbo vasheshillyaa efo muuny kyeendwa ni yeto umwi we Yesu Kristo.
45005018	Naasany-da, kwakooya kimaruma kya urekwa lumwi vandu woose mmbo valerumbuywa vasisyo, niindo-da kivekai kimaruma kya usha lumwi luletanwa vandu woose mmbo valekennywa usumanu lurye muu.
45005019	Mashika kwakooya kyeendwa ni uravi lwa nndu umwi vandu veengyi mmbo valewa ulyamariny, naa indo-da, kimmba yeto umwi aleva mwiirikya, vandu veengyi mmbo valeekenywa usumanu.
45005020	Kyaindi lyo uvavaso mmbo lulesha naambo urekwa llwa lung'ani deny; na kyeeri ulyamari luleilanya, na isarya mmbo lyileengera mmwasi.
45005021	Naambo, shaasa ulyamari luleshillya na ufu, kisorye indo na kya shia yeyo ya usumanu isarya lyishillye fika muu wa llung'anu kwi Yesu Kristo Nndumi weeru.
45006001	Lukaambany inda ulaalu? Lukakusindyany ulyamariny naambo isarya lyiingifwa?
45006002	Oode, A yese lulemmaa ifiiya ulyamari mmbo lukaa inda-se ulyamariny?
45006003	A mulemmanya-se sheelyi yese lulebatiswa na irina lya Yesu Kristo mmbo lulebatiswa kya ufu lwakwe?
45006004	Mmbo lulerikwa nawe sheelyi mmbo lulefwa llya lulebatiswa, naambo shaasa Kristo aleruka kawona itumbe kwa Nde, naasa neese lukae na muu mwiiya.
45006005	Mashika kimmba lulelungwa nawe kya ufu lwakwe, niindo-da lushelungwaa nawe kya iruka lyakwe;
45006006	naasa elyi lwammanyany indo, sheelyi ngata yeeru mmbo ilekapyo nsalabeny ando amwi nawe, naambo mwiili wa ulyamari umirwa, lulakirundye ulyamari-fo;
45006007	shamashika yeto alefwa mmbo allyimyo usumanu kautwa ulyamariny.
45006008	Na kwakooya lulefwa na Kristo mmbo lushekaa na muu ando amwi nawe;
45006009	lwiimanyaa elyi Kristo ammeeruka nnyakifwaa-fo, nta ufu llukimwiidimaa-fo.
45006010	Mashika llya alefwa, mmbo alevinga ulyamari lyimwi kikamaa, lyo elyi akee na muu, nkimaruma kya Iruva.
45006011	Naasany na yeni, kya ulyamari veny sheelyi mufiiye, muveny vandu va Iruva vakee na muu kyeendwa ni Kristo Yesu.
45006012	Naasany, ulyamari lulakishillye efo miiliny yaany yeyo isheywa ni ufu kutani mwasora lango ta vayo-fo.
45006013	Nta mulakyeengere iniingya malungo yoo any ave fisha fya uravi na ulyamari-fo; kyaindi kurambikyeny muveni kwa Iruva sha vandu vemmaa ifwa vakawuya ikaa na muu, na malungo yoo any ave fisha fya usumanu kwa Iruva.
45006014	Nkivaa ulyamari lumushillye yeni-fo, mashika mmukikee vashillye mmavavaso-fo, mmbo mushillyo ni isarya.
45006015	A niindaany? Lukatanany ulyamari mashika elyi ando a ishillyo mmavavaso lukee vashillye ni isarya? Oode, ntafo!
45006016	A mmbo mulaishi sheelyi yeto mwakuniingya kwakwe mukava mashinga akwe kyeindya yeto mumwiindye mmbo mwammba mashinga akwe, kwakooya ni ushinga lwa ulyamari lusheendee ufu, ao kwakooya ni ushinga lwa wiindi yelo lweende usumanu.
45006017	Lyo Iruva naanwa nnu, mashika yeni mmbo mwekee mashinga a ulyamari, kyaindi mmbo muleirikya na mirima yaany ngata ilya ya urango yeyo ilemushillya;
45006018	na kyeeri mulemaa ilekwa ulyamariny, mukavikwa mashinga erundya usumanu.
45006019	Mmbo sharera kivandu kimaruma kya ufwafwa lweru. Kimmba shaasa muleniingya miili yaany itani fya ukirinda muve filemi, nkyo ulaalu niingyeny miili yaany irunndye usumanu mukooye iilyiswa.
45006020	Shamashika kyeeri mwekee mashinga a ulyamari mmweishi kya usumanu-fo.
45006021	A mmbusha-ki mulewonisa-fo? Mashika kindo mushefurummyaa iwonisa-fo ni ufu.
45006022	Kyaindi ulaalu mukammaa ivikwa valeke mulakirunndyaa ulyamari, mwaaluwa mashinga a Iruva, nnyo mbusha yaany, llyo iilyiswa muute-u iwona muu wa llung'anu.
45006023	Mashika weesi lwa ulyamari ni ufu. Kyaindi simbo ya Iruva mmuu wa llung'anu, kyeendwa ni Yesu Kristo Nndumi weeru.
45007001	Nyira vanavama vakwa, a mmbo mulaishi (yaa mmbo sharera neewo vaishi mavavaso) sheelyi mavavaso mmbo ashillyaa nndu kyeeri akee na muu?
45007002	Nsha elyi nka akee na mmi akee nshillye ni ivavaso kwa muni ulya kyeeri aiyo na muu, kyaindi mmi ulya kashefwa, we mmbo allekwa ivavasony lya mmi yeto.
45007003	Indi kyeeri mmi wakwe aiyo na muu, kwakooya atira mmi ungyi mmbo avangwaa ntuusi. Lyo mmi kamfwa mmbo ammba lleke, nnyakikee si ya ivavaso elyofo, nta nnyakyikee ntuusi naakwa oorwa ni mmi ungyi-fo.
45007004	Naakiwony-da vanavama, yeni mmbo mulefiiya mavavaso na shia ilya ya mwiili wa Kristo, naambo muve masaa a ungyi, we yeto aleruka auka kwa vafu naambo lwidimi ivikya Iruva ndunda.
45007005	Shamashika llya lwekee na ngata ya mwiili, lango ta ulyamari yeto tilelollyo kimaruma kya uvavaso, mmbo tilerunda mashora efo malungony any kutani taonisya ufu kimu,
45007006	Kyaindi ulaalu yese mmbo lwamboromuwa efo uvavasony, lwamfiiya ngata ilya yekee ilulamya naambo lwidimi irundya ngata shiiya ya nriminy, shi ilya ya kasha-fo, nnyo ilya ya mareiyo.
45007007	A lukaambany inda? Uvavaso ni ulyamari? Oode! Lyo nshemanyaa ulyamari kulaiyo uvavasofo. Mashika nsheemanyaa ilanga, kukooye kulore uvavaso lulaamba, “Kulalange-fo.”
45007008	Nkyo uvavaso mmbo luleniingya ulyamari mwaanya, lukavika kunu nnang'ani yakwa ngata shoose ya lango. Mashika ulyamari kulaiyo ivavaso mmbo lufiiye.
45007009	Neeny mmbo shekee na muu alya mapookyony kuleefo uvavaso, lyo kyeeri ivavaso lyilesha, ulyamari lukakwiipoo, neeny lyo shafwa.
45007010	Shalollyany sheelyi ivavaso llya lyishendee muu yeny mmbo lyilesheengye ufu.
45007011	Shamashika ulyamari kimmba lulewonisa mwaanya efo uvavasony, mmbo shilelembikya-u shafwa.
45007012	Naasany uvavaso mmbo lukee weele na mavavaso akava meele, akaveva a usumanu na mesha.
45007013	A kilya kyeekee kisha mmbo kileva ufu kwakwa? Oode, kyaindi ulyamari naambo lulollyo paa, mmbo lulesheengye ufu na shia yeyo shisha, naambo kimaruma kya ivavaso ulyamari luvave deny.
45007014	Mashika lwiishi kimayeny kya uvavaso ni efo nriminy, kyaindi yeny mmbo nkee wa mwiiliny, mmbo shikee nkumbe ulyamariny.
45007015	Mashika nshiishi kindo nkeetanafo, mashika kilya shikyikunndye nshikeekitana kuuta kilya shilakikunndye nkyo nkeekitana.
45007016	Lyo na shatana kilya shilakikundye, mmbo shaveirikya sheelyi mavavaso mmesha.
45007017	Naasany nshi yeny shimuni shatana indo-fo, ni ulyamari llwa lushikaaye.
45007018	Mashika shiishi kunu nnang'ani yakwa, yee kunu mwiiliny wakwa, nkwiifo mesha-fo, mashika ikunda shikunndye, lyo itana mesha nshaidima-fo.
45007019	Mashika kisha kilya shikundye ikitana nshikeekitana-fo, kuuta ni kilya kikasha shilakikundye, nkyo nkeetana.
45007020	Naasany kwankooya kilya shilakikundye nkyo shikeekitana, naasa nshi yeny shimuni shikeekitana-fo ni ulyamari llwa lushikaaye.
45007021	Naasany shalollya ngata yei, yeny shikundye itana kisha, na kikasha mmbo kiveiyoo.
45007022	Mashika lyo shikundye mavavaso a Iruva na nrima;
45007023	Lyo kunu malungony akwa shalollya-fo ngata ingyi, ikeekapana fira na ngata ilya ya umanyo lwakwa, na ishikamara mfungwa wa ulyamari kyishuukya kunu mwiiliny wakwa.
45007024	Oshiny lwakwa yeny shikee nndu nkiva. A mmbi asheshaauwaa yaa mwiiliny yeu wa ufu?
45007025	Mmbo nkeyaana nnu Iruva kimaruma kya Yesu Kristo Nndumi weeru. Nasaany, kimmba niindo, yeny shimuni na urango lwakwa mmbo sharundya mavavaso a Iruva, lyo efo mwiiliny wakwa sharundya finya ya ulyamari.
45008001	Naasany ulaalu, nkukyiifo uvingo lwa yoorotwa kwa yewo vakee nnang'ani ya Kristo Yesu-fo.
45008002	Mashika ivavaso lya Mumuyo wa muu ulya wa Kristo Yesu mmbo wanshileka, sharawa kwaasha na ivavaso lya ulyamari na ufu.
45008003	Mashika filya fileeshidimikaa ni mavavaso, mashika a ufwafwa lwa vayo lwa ngata ya mwiili, Iruva ekiruma mwana wakwe muni ekee na mwiili uvakye wa ulyamari, mmbo alevinga ulyamari mwiiliny;
45008004	naambo filya mavavaso avavasye fiinutyo ni yese, luve lulaenda lwilatyaa mbony ta mwiili lyo lulatye ta nrima.
45008005	Mashika valya vakeelatya mwili mmbo vakekusara mbony ta mwiili; kyaindi valya vakeesora mbony ta Mumuyo wo mmbo vakeekusara mbony ta Mumuyo.
45008006	Mashika kirengo kya mwiili ni ufu kyaindi kirengo kya Mumuyo ni muu na ufoo.
45008007	Kimmba kirengo kilya kya mwiili ni ukiduva na Iruva, mashika elyi kilashiindyaa mavavaso a Iruva, nta nkishiidimaa iinndya-fo.
45008008	Valya vasoraa mbony ta mwiili mmbashidimaa isenya Iruva-fo.
45008009	Lyo kwakooya Mumuyo wa Iruva ukee nnang'ani yaany, yeni mmukisoraa mwiili-fo; mmbo musoraa Mumuyo. Na nndu moose yeto nalatiri Mumuyo wa Kristo, yeto nshi wakwe-fo.
45008010	Kristo kankaa nnang'ani yaany, miili yaany mmbo ifiiye efo ulyamariny, mirima yaany ikakaa na muu kyeendwa ni usumanu.
45008011	Kyaindi kwakooya Mumuyo wa yeto aleruta Yesu auka kwa vafu akee efo nnang'ani yaany, we yeto aleruta Yesu Kristo mmbo asheviryaa miili yaany muu yeyo itiri ngata ya ifwa, na Mumuyo wakwe yeto amukaye.
45008012	Kimmba niindo, vanavama, mmbo lutiri sye, nshi sye ya mwiili lusore mwiili-fo.
45008013	Mashika kwakooya mwasora mbony ta mwiili mmbo mwaruuya ufu, lyo Mumuyo kammweekya ilammya mbony ta mwiili mmbo mukaa na muu.
45008014	Mashika valya vakee iteterwa Mmumuyo wa Iruva mmbo vakee vana va Iruva.
45008015	Shamashika mmulewarya ngata ya ushinga yeyo ya weeresi-fo, mmbo mulewarya ngata ya ivikwa vana, yalweengye lukavaanga, “Aba” nkyo kyaamba “Nde weeru.”
45008016	Mumuyo Mweele mmbo akureeka ando amwi na mirima yeeru sheelyi yese mmbo lukee vana va Iruva;
45008017	na kimmba lukee vana va Iruva, mmbo lukee veni ding'u, veni ding'u va Iruva, yewo vashekaa na Kristo, yee, lwiilyiswaa ukiva nawe ulaalu numa lusherumishwaa ando amwi nawe.
45008018	Mmbo shilollye sheelyi ngatara yeti tiifo ulaalu nshi kindo, elyi shatiinanisa na itumbe elyo lushelyimywa.
45008019	Mashika naakwa mfyuumbe fyoose mmbo fivikye nsia nnu isheorwa paa itumbe lya vana va Iruva.
45008020	Mashika fyuumbe fyoose mmbo fikee fishillye na finya ni yeto alefivika-u fikee fiivereyaa.
45008021	Mashika nafyo mmbo fisheutwaa ushingeny lwa urumato, kutani fyaanga itumbeny lya vana va Iruva.
45008022	Mashika fyuumbe fyoose mmbo fikee ngatareny fika ulaalu.
45008023	Nta nshifyo-da-fo, naakwa ni yese lukee vakaye mumuyo mmbo luvekee ngatareny, lukavika nsia wa yaauwa efo ushingeny na yaaluwa vana.
45008024	Mashika mmbo lulekirwa kwi ivereya; kyaindi kindo kikee ivereyo kwakooya kyallolyo, nkukiifo ivereya-fo. Shamashika ni vi alemmbereya kilya kyammelollyo?
45008025	Indi lukammbereya kindo lulakilollye, mmbo lukivereyaa na usau.
45008026	Ni indo na Mumuyo nawe mmbo alweekyaa ufwafwa lweru, mashika elyi lulaishi itereva shaasa kisumani; kyaindi Mumuyo muni mmbo aluterevya neerosa uuwo kindo kilavaa yaamba.
45008027	Na yeto aishi mirima ya vandu mmbo aishi ngata ya Mumuyo shaasa ikai, mashika mmbwe ava mwiterevya veele shaasa Iruva akundye.
45008028	Neese mmbo lwishi Iruva mmbo arundaa ando amwi na valya vankundye evawonisyaa mesha, mmbo valya vakee vavaange shaasa akunndye.
45008029	Mashika valya avaishi uka mbee, mmbo alevasauwa uka elyo mbee vavakaniswa na Mwana wakwe naambo we nave mwana mmbee nnang'ani ya vandu veengyi.
45008030	Na valya alevasauwa uka elyo mbee, yewo kavavaanga, na valya alevavaanga, wo kaveekennya usumanu; na valya aleveekennya usumanu wo kavang'anisa.
45008031	A kya efyo fyoose lukaambany inda? Iruva kankaa taari yeeru ni vi ashiidimaa ilukyinga?
45008032	Yeto alelotora mwana wakwe kimaruma kyeru yese loose, mmbo araa inda nalalulyimya findo fyoose ando amwi nawe?
45008033	Ni vi yeto asheringyaa vasauwe va Iruva? Ni Iruva muni aveekennya usumanu.
45008034	Ni vi ashevarumbuyaa mwaandu? Ni Kristo Yesu alefwa, yee, na mmwasi ya efyo mmbo aleruka kooka kwa vafu, nawe mmbo akee woko usha lwa Iruva; na mmbwe yeto akeeluterevya.
45008035	Ni vi ashelurauwaa na ikunda lya Kristo? A ndesa ni ukiva ao ngatara, ao ni fyuure, ao nshaa, ao ni ikuuywa, ao ni nrenga ao ni usu?
45008036	Shaasa kyikee kireiye kyeyaamba, “Mmbo lukee isisyo nkonu piti kimaruma kyafo, lukavevaka moonri eeshisha.”
45008037	Kyaindi nnang'ani ya efyo fyoose mmbo lukeevinga na mmwasi yeevinga, kyeendwa mmbwe yeto alukundye.
45008038	Mashika mmbo shammaa imanya na nshushwa sheelyi, nta ufu ao muu, ao vasu, nta yewo vatiri ushilyi, nta yefi fiiyo ao yefyo fishaa numa, nta yewo vatiri wiidimi,
45008039	nta efyo fikee uwe ao yefyo fikee si, ao nta kyuumbe kingyi kyoose nkishiidimaa ilurauwa na ikunda lya Iruva yelyo lyuukye kwa Yesu Kristo Nndumi weeru-fo.
45009001	Mmbo nkerera kya dede shikee na Kristo, nshireraa wongo-fo, nrima wakwa wiishitikaa shikaayo ni Mumuyo Mweele,
45009002	kyeyaamba mmbo shitirwa nting'wa niini neevavyo nriminy wakwa.
45009003	Mashika sheshiidimaa itereva yeny shimuni shimamitwa na irauwa na Kristo kimaruma kya vandu vakwa, vanavama kwi ngata ya mwiili.
45009004	Mmbo Vaisraeli yewo, vatiri ngata ya iva vana, na itumbe llya, na fyaasa, na iningyo uvavaso, na miindye ya Iruva, na mma yakwe,
45009005	nawo mmbo vasaawoye veru, neefo kwawo mfo Kristo aleuka kwi ngata ya mwiili. Mmbwe yeto akee uwe ya findo fyoose, Iruva, akee mwiitikiswa llung'anu, Amen.
45009006	Nshi sheelyi Irero lya Iruva mmbo lyammukau-fo, mashika woose nshi Vaisraeli yewo vakee vana va Israeli-fo.
45009007	Nta woose yewo vakee vana va Abrahamu nshi vana-fo, kyaindi, kyeendwa ni Isaki vana vakavaangwa;
45009008	nkyo kyaamba, nshi vana kwi ngata ya mwiili vakee vana va Iruva-fo, ni vana valya va kyaasa vakeekenwa mmbo vana.
45009009	Mashika irero lya kyaasa llyo elyi, “Kyeeri sha eki shiwuyaa, na Sara ashewonisaa mwana.”
45009010	Nta nshi indo-da-fo, Rebeka nawe ekimaa ikufinga kyeendwa ni mmi wakwe, we Isaki nde weeru,
45009011	mashika vana yewo valandewonika, ao nta valandemanya itana mesha ao makasha, naambo shaasa Iruva ensauwa we muni kive, nshi kwa isora mashora-fo, indi nshaasa we muni yeto mwivaanga akundye.
45009012	Mmbo evio indi, yeto nniini mmbo asherundya yeto n-du.
45009013	Shaasa kikee kireiye kyeyaamba, “Mmbo shakunda Yakobo, lyo we Esau shansua.”
45009014	A lwaambe-ki? Iruva atiri ukasha? Oode!
45009015	Mashika mmbo eviiye Mose, “Mmbo nshelyillyaa yeto shikunndye illyillya, neesarya yeto shikundye insarya.
45009016	Naasany kwankooya ni indo, nkyiriani na wiidimi lwa ulya akundye-fo, nta lwa ulya mwikutakura-fo; kyaindi kwi wiidimi lwa ulya mwillyillya, mmbwe Iruva.”
45009017	Mashika areiye indi kya Farao, “Kimaruma shilekusaleesa-u ni ekyi, naambo shikoore yewe finya yakwa, na irina lyakwa lyivambiswa urukeny koose.”
45009018	Kyasiany, kwakooya niindo, yeto akundye illyillya mmbo allyillya, neeto akundye imuumisya ngoo, kamuumisya.
45009019	Naasany, kulakooye kushivia, A nkikyi elyi ekeeyuutya vengyi uvingo-da? Mashika lyo mmbi ashidimaa iwakyana na ekyo akundye?
45009020	Oode, nkivaa-fo nndu wakwa. Mmbi yewe-ro kwiidimi irouwa Iruva? A kindo kyuumbe kiidimi ivia yeto alekiumba, “Nkyiki elyi kuleshiumba indi?”
45009021	A yeto mwiumba findo fya uteri atiri-se finya na uteeri na imbumba lyimwi lya uteeri nasongosye nalyo kiiya kitiri nnduma na kyingyikilatiri nnduma?
45009022	A niindaany, kwakooya Iruva elyi atirwa ni unyafi, na yoora wiidimi lwakwe, na usisiryo uniini, mmbo aleva mwiisisirya fiiya filya fyeora unyafi fikee fivike fyesisya vandu.
45009023	Na lyingyi naambo naore paa uniini lwa itumbe lyakwe efo fiiyeny filya fyelyillya, alefivika-fo uka elyo mbee naambo fiwoni itumbe.
45009024	Mmbo yese aluvaangye, nta nshi Vayuda-da-fo, kyaindi na vandu va masanga woose.
45009025	Nshaasa alerera kulya kwa Hosea kyeamba, “Mmbo nshevaangaa vandu valya kulaore vekee vandu vakwa, ‘Na nkunde wakwa yeto kulore ekee nkunde wakwa.’
45009026	Na mmbo kishevaa ando alya valevio, ‘Yeni mmukee vandu vakwa-fo. Ng'u vashevaangywaa vana va Iruva yeto muni muu.’ “
45009027	Isaya nawe kaonisa unyanga lwakwe kya Israeli, kaamba, “Yeekena lya vana va Israeli, na kikava nsha nsanga wa yeeveny, ni nsaaro wawo mweni vashekirwaa.
45009028	Mashika Nndumi mmbo asheinutyaa irero lyakwe kunu urukeny, namaa neerummbwa.”
45009029	Nshaasa llya Isaya alesongwa yaamba, “Kukooye kulaore Nndumi wa matorito alelureeya ufyari, mmbo lwevaa sha Sodoma, luvevakaniswa na Gomora.”
45009030	A lukaambany inda ulaalu? Nsheelyi vandu va masanga, valaishi usumanu, lyo vakaonisa usumanu; lyo ni usumanu llwa lumye iirikyony.
45009031	Lyo Vaisraeli veni uramba llwa lwa usumanu mbaleidima ikooya usumanu-fo.
45009032	A nkikyi ndesa? Mmashika elyi kulaore valesara efyo kwa shia ya iirikyo, lyo vakasora na ngata ya mitannyi. Vakawona nsindara yoo iweny lya nsindara,
45009033	shaasa kilereiyo kyeyaamba, “Lola-te, nkeevika iwe lyepaaya alya Sion, na iwe lyeetuula. Neeto moose ashemwiirikya nnyashesutwaa-fo.”
45010001	Vanavama vakwa, kindo shilangye nnu deny nriminy wakwa, na kiterewo kyakwa shiterevaa Iruva kimaruma kyawo, naambo vakooye ikirwa.
45010002	Mashika lyo shiishi sheelyi vatiri usau kimaruma kya Iruva, lyo nshi kya urango-fo.
45010003	Mashika lyo vekee indo valaishi usumanu lwa Iruva, lyo vekundye yoora usumanu lwawo veni, mbalekunyisya efo usumanuny lwa Iruva-fo.
45010004	Mashika Kristo mmbwe aleinutya uvavaso, naambo wo nndu akusirya-u nakooye yeekennywa usumanu.
45010005	Na Mose nawe kareiya kya usumanu yelo lweendwa mavavaso, kaamba, Yeto mwiinutya efyo mmbo ashekaa na muu kimaruma kya vayo.
45010006	Kyaindi usumanu lulya lwaendwa ni iirikyo, mmbo lwaamba indi, Lola kulasheamba nriminy wafo, Ni vi yeto ashesamaa iruveeu? (nkyo ni yoolota Kristo si),
45010007	ao, Ni vi yeto ashoolokaa nafike kwa vafu? (Nkyo ni isaamisa Kristo uwe, nooke kwa vafu).
45010008	Lyo mmbo aamba inda? Irero llya mmbo lyikee kufii neewe, yoo kaniny kafo, neefo nriminy wafo; llyo irero llya lya iirikyo lukeelyivambisa.
45010009	Mashika kwairikya Yesu na kana kafo sheelyi ni Nndumi, neekusiryau efo nriminy wafo sheelyi Iruva alennruta kooka kwa vafu mmbo kushekoyaa ikirwa.
45010010	Mashika nndu mmbo erikya na nrima kutani awonisa usumanu, na iirikya eereraa na kana kakwe muni kutani awonisa ukiro.
45010011	Mashika mareiyo aamba, “Yeto moose ashenkusiryaa nnyashesutwaa-fo.”
45010012	Mashika nkwiyo kilakaniso nnang'ani ya Myuda na Mgriki-fo. Mashika we ni Nndumi wa woose, araiye simbo kwa woose yewo vemmbaanga.
45010013	Mashika, wo nndu yeto ashevangaa Nndumi mmbo ashekirwaa.
45010014	A mmbo vashevangaa inda yeto valamwirikye? Na lyingyi, mmbo vashiriikyaa inda yeto valandemwiite? A mmbo vamwiitaa inda valatiri mwiwoongoya?
45010015	Na lyingyi mmbo vavambisaa inda irero, valanderumwa? Nshaasa da kikee kireiye, Apaa shaasa marende awo asenyi yewo veevambisa Nrumi Shisha!
45010016	Kyaindi nshi woose valewarya Nrumi ilya ya Nsia-fo. Nshaasa Isaya aamba, A Nndumi, ni vi alewarya nrumi yeeru?
45010017	Kyasiany, kikusiryo kimayeny kya vayo ni iita, na iita mmbo lyishee na irero lya Kristo.
45010018	Indi mmbo shaamba, A wo mmbo kulaore valeita? Yee, valeita. Unyanga lwawo mmbo lulekwaana ulaniny koose, na marero awo fika fishingony fya ulana
45010019	Kyaindi mmbo shavesa, Vaisraeli wo valemanya-se? Mbele Mose mmbo aamba, “Mmbo vashelolyaa kififi kyeendwa ni vandu valakee vakwa, kimaruma kya vandu valaishi shivaengye itafukwa.
45010020	Na Isaya atiri ukaari uniini, nawe aamba indi, Mmbo shilelollyo ni yewo valekeeshiruuya shamanyika paa ni yewo valakeevesa mbony takwa.”
45010021	Lyo kwa Israeli kaamba, “Nkonu moose mmbo shileoroya vandu valashiirikyaa vakee filemi maako akwa.”
45011001	Naasa, mmbo shikeevesa, Iruva mmbo alevivya vandu vakwe mbai? Oode! Mashika naakwa ni yeny ni Mwisraeli, umwi wa vana va Abrahamu, nndu wa ufyari lwa Benyamini.
45011002	Iruva nnyalevivya vandu vakwe alevamanya uka elyo mbee mbai-fo. Ao ndesa mmbo mulaishi filya fikee firere efo mareiyony kya Elia? Shaasa alekumba Vaisraeli efo kwa Iruva,
45011003	kaamba, “Nndumi mmbo valewaa vakisuku vafo, vakasammbwa na fitara fyafo fyeerasya, neeny mmbo shansaau shimuni, nawo mmbo vakeruuya ishiwaa.”
45011004	A kirouwo kya Iruva mmbo kileamba inda? “Mmbo shikusaarisye-fo vandu fiku mfungare valakeefirya Baali ndi.”
45011005	Naasany ni indo-da kyeeri ekyi, kweiifo nsaaro ukeensauwe kwa isarya lya Iruva.
45011006	Kimmba nkya isarya, nkikivaa ni kya mashora a nndu-fo, mashika kukooye niindo isarya llyekivaa isaryafo.
45011007	A mmbo kyava inda? Kindo kilya Israeli ekeekiruuya nnyalekiwonisa-fo; kuuta valya valesauwa wo vakakiwonisa, na vengyi wo vakaumisywa.
45011008	Nshaasa kyikeekireiye kyeyaamba, “Iruva mmbo alevaniinga ngoo tirengeyaa, miso nare nalalollya, maarwi are nalaita kufike nkonu sha yeu wa inu.”
45011009	Na Davidi nawe aamba, “Ando awo kwelyiya shoonga ave a nsindara na nreiyo na kindo kya ivakyinga, llo weesi lwawo.
45011010	Miso awo avikwa ireema vare valalollya, na mungo wawo ukwiinyike mikonu myoose.”
45011011	Kyasia shavesaany, A mmbo valerendeya vawe ppu? Oode nta-fo! Lyo kyeendwa ni urekwa lwawo ukiro mmbo lulefikya vandu va masanga, naambo wo vatirwa nkififi.
45011012	Naasany kwakooya urekwa lwawo mmbo luleengye ulana pule indo, na unana lwawo lukaveva pule ya masanga, a nshi kishevaa indo mmwasi ndesa Vaisraeli vasheakaniswaa ukiro?
45011013	Lyo mmbo shikeerera neeni mukee vandu va masanga. Naasany, kiinani na shaasa shikee llori wa vandu va masanga, mmbo sharumisha urundi lwakwa shimuni?
45011014	Kulakooye nsheengye kififi yewo vakee va samu imwi neeny shikire-u kyenga kyawo.
45011015	Mashika kwakooya ivivyo mbai kyawo mmbo lyileende usandi lwa ulana, a iirikyo lyawo mmbo lyishendee ki kulaore ni muu numa ya ifwa?
45011016	Na lyingyi kwakooya fimu fyeele, niindo-da na imbumba lyoose; na isinde lyikammba yeele, na maramba nang'u nkiwo-da.
45011017	Kyaindi kwankooya maramba engyi ammanywa, neewe nri wa ngoroshony kwalungyau, kwava umwi wa maramba yoo a nri yeto nsha na uredi lwa vayo,
45011018	lola kulashekurumisha mbee ya maramba yoo; awooye kwakooya kushekurumishaa, nshi yewe kurye isinde elyo-fo, ni isinde elyo lyikurye yewe.
45011019	Naasa mmbo kushaambaa, Maramba alya mmbo alemanywa naambo yeny shilungywa-u.
45011020	Kyasia-da, lyo mmbo alemanywa kimaruma kya ira nalakusirya-u, neewe mmbo kwasalala-u kyeendwa ni kikusiryo kyafo. Naasany, kulakushope-fo, iryaa.
45011021	Mashika kwankooya kulaore Iruva alesarya maramba alya a mbee nta yewe nnyashekusaryaa-fo.
45011022	Nkyelolany, usha na unyaasi lwa Iruva kwa valya veewa ni unyafi, indi kwafo yewe ni usha lwa Iruva, lyo kwankaa usheny yelo; lyo kyilammba, neewe-da mmbo kushemanywaa-u.
45011023	Neewo-da, vakara valasinda efo kikusiryony kifu, mmbo vashelungwaa-u, nnyeli Iruva ashidimaa ivalungyau-se.
45011024	Mashika yewe kwakooya kulemanywa yoo nriny yeto ukee wa ngoroshony uka mbee, numa kwalungya-u, kileekee indo uka mbee; nshi mmwasiny deny kwa valya vekee va elyo mbee isheviirwa ando alya awo a mbee ando valemanywa?
45011025	Shamashika vanavama vakwa, nshikundye mure mulamanya kyama ekyi-fo, naambo mulashekusara mmbo mutiri urango sheelyi Vaisraeli vakee woomu, kutani vandu va masanga vasheumbywa.
45011026	Nkyoony Israeli shoose ishekirwaa. Nshaasa kikee kireiye, Mwikira asheshaa ooka Sion. Nasherauwa Yakobo na uravi lwakwe.
45011027	Neekyi nkyo kyaasa kyakwa nawo, elyi nshevaangataa marekyo awo.
45011028	Naasany kyeendwa ni Nrumi ya Nsia mmbo valeva vakiduva vany; kyaindi kyeendwa ni isauwa vakava vakunde kimaruma kya vande veru.
45011029	Mashika simbo ta Iruva ntitiri yaamba shilamanya ilasongwaa-fo, na uvaango lwakwe niindo da.
45011030	Mashika yeni shaasa mulemina Iruva llya kasha, yeni ulaalu mukawona ilyillyo kyeendwa ni imina lyawo;
45011031	niindo-da nawo ulaalu mmbo vakeemina Iruva, naambo shaasa neeni mulewona ilyillyo nawo vavewona ilyillyo.
45011032	Mashika kwa Iruva woose nkimwi vemminaa vakooye ilyillyo woose.
45011033	Apaa utonga lwa Iruva shaasa lung'ani na waarya lwakwe na urango lwakwe. Shila takwe tilavaa isavaiya, nta shia takwe tilavaa ikutwa.
45011034	Mashika ni vi alemanya makusaro a Nndumi? Ao ni vi alemfisha kyama nawe?
45011035	Ao ni vi alensongwa inninga kindo nashekitawa-se?
45011036	Mashika findo fyoose nkwakwe fyuukye, mmbo fiiyoo na wiidimi lwakwe, na mmbo fishewuyaa neefo kwakwe. Nnduma ni wakwe llung'anu. Amen.
45012001	Naasany vanavama vakwa, mmbo shamutereva kikee kya isarya lya Iruva niingyeny miili yaany ive kiraso kyeele kitiri muu, kive nkyo mwiindye wa dede.
45012002	Nta mulasore mikaaye ya ulana yelu-fo, mmbo mushaalashikaa mikaaye yaany, mwiimanyaa nkyoki Iruva akunndye kwany naambo munsenyi neeva vasongovisi.
45012003	Kimaruma kyeelyimyo isarya lya Iruva mmbo shaidima imuvia yeni moose, kulave nndu alanga ikurosa mwasi ngota elyi akai. Veny vandu va mwiina, shaasa Iruva aavye wo nndu mwiina wakwe wa kikusiryo.
45012004	Mashika shaasa mwiili utiri filungo fiingyi nafyo filarundaa ishora lyimwi nsi.
45012005	Niindo neese mmbo lukee filungo fya mwiili wa Kristo wo nndu kalungwa neeto ungyi.
45012006	Naasany kimmba lukee valyimye simbo tikwaavye-avye, kiinani na isarya lya Iruva, kwakooya ni ukisuku, lurere kikee kya iirikyo.
45012007	Kwakooya ni yaambya veny lurunde nisha, neeto mwiilosha, naverunda nisha.
45012008	Neeto ashiikimbaa vengi, navaikimbe kyikee kya usha. Neeto mwiiwarya veny navawarye na nrima nkesi. Na mwiisalallya vengyi navasalallye nalashaaraa. Na mwiilyillya vengyi navalyillye na ifura.
45012009	Ukundi lwany lulatire ukunang'ari-fo. Taniny findo fisha mulakani neefyo fikasha.
45012010	Kundaniny muveni sha vana va nka, kikee kya wiindi na ilekeiya vengyi mwaanya.
45012011	Veny vandu vasasari mulasheelelekaa, muve vakaari miriminy yaany irundya Iruva (Nndumi)
45012012	mwiivikaa nsia na ifura, mutire usisiryo kyeeri kya ngatara, mukutire efo kiterewony.
45012013	Muvetira maako irundya vandu va Iruva, muveambya veny na usau.
45012014	Vemutannya makasha vakunndyeny mbora nta mulavadenge-fo.
45012015	Fureny neewo vafuraa, muveiya neewo vaiyaa.
45012016	Veny va nrwe umwi nsi moose, nta mulave vandu vakurosaa. Indi irikyeny yaatarwa naakwa mfindo fifwafwa. Nta mulave vandu vekushopa na urango mutiri.
45012017	Mulataiye ukasha na ukasha-fo. Latyeny yefyo fisennyaa vandu woose.
45012018	Llyo mushekaa na ufoo na vandu woose.
45012019	Vakunde vakwa, loleny mulataiyane fiduva naambo mulasheesheyo ni unyafi lwa Iruva, kimmba kikee kireiye indi, “Itaiya kiduva llyakwa yeny Nndumi.”
45012020	Lyo nkiduva wafo eetirwa nshaa nniinge shoonga. Eetirwa nnyura nrite. Kwantana indo llyo ashewonaa ngapo imfye.
45012021	Ukasha lulakuvinge-fo, mmbo kutanaa mesha kuvinge ukasha.
45013001	Wo nndu nainndye ushilyi yelo uniini, mashika nkwiifo ushilyi lulaukye kwa Iruva-fo. Ushilyi lwiiyo loose mmbo lukee uvavasye ni Iruva.
45013002	Neewo vekukikisa na ushilyi lwiiyo mmbo vashekuwonisyaa uvingo.
45013003	Shamashika yewo veshillya mmbaeresee vandu mashika elyi vatana mesha-fo, kuuta ni elyi vatana maravi. A mmbo kulakunndye iiryaa yeto atiri ushilyi? Kyasia, tana efyo fikwaani naambo kuwoni-u irerwa kisha.
45013004	Mashika we mmbo avikywa ni Iruva nasalallye kutannywa fya usha. Naasa, kwatana firavi iryaa, mashika yeto mwiishillya nnyatira nsengye wa ushilyi ruu-fo, ni elyi akee mmbike ni Iruva, nataiye yewo veetana makasha kivavavise.
45013005	Nkyoony, nkuti iirikya ushilyi, nshi iryaa unyafi-da-fo, lyo ni kimaruma kya usakiro nriminy.
45013006	Nkyo na kimaruma-da kwataa kodi mmashika elyi veshilya vakeerundya Iruva elyi vakee ishoreny elyo lyawo.
45013007	Niingyeny vandu woose usumanu lwawo, wa kodi naniingywa kodi, na wa usanu naniingywa usanu, yeto asumani yeerewa neerewa, neeto wa wiindi naniingwa wiindi.
45013008	Mulatire sye ya nndu kuuta ukundi-fo. Mashika yeto mwiikunda ungyi mmbo ainutya uvavaso.
45013009	Mashika elyi lwavio kulatuuse, kulawae, kulaive, kulalange, na mavavaso yoo engyi-da, fyoose efyo kwasanda, mmbo kyaamba. Kunda nndu ungyi shaasa kukukundye kumuni.
45013010	Ukundi llutannyaa nndu ungyi kindo kikasha-fo. Naasany, ukundi llo lwiinutyaa mavavaso moose.
45013011	Kimmba niindo, ulaalu lumanyi sheelyi kyeeri kya yuuka rony mmbo kyamfika. Mashika ulaalu ukiro lweru mmbo lwanserikya kufii mmwasi ngota llya lulebatiswa lukakusirya-u.
45013012	Kio mmbo kyammikwa, nkufii kukye. Naasany luute-fo mitannyi ya ireema, luipoo fisha fya sa.
45013013	Mashora a nsanyiny ni itira winndi, nta lulasheeva veelya nnu na inangwa, nta itana fya uravi na fya utuusi, nta isyana myaandu, kififi.
45013014	Mmbo musheraa Nndumi Yesu muuny wany, nta mulalolaa mwiili na yaanta lango ta vayo.
45014001	Yeto akee mfwafwa wa kikusiryo mmbwaryeny kwany, lyo mulamuutye uvingo-fo.
45014002	Nndu wa kikusiryo mmbo akulyiiya shoonga toose, lyo yeto mfwafwa kikusiryony mmbo alya nyany sheni.
45014003	Mwiilya shoonga toose nalamini yeto ara nalalya-fo, mashika woose mmba Iruva.
45014004	A yewe ni vi ndesa kutani kwautya ungyi uvingo? Ni nndumi yeto wakwe muni amwiirikyaa ao nallemi. Ni yoo kwa nndumi yeto wakwe kweni asalalaa ao nawe.
45014005	Nndu ungyi mmbo alollya mikonu myoose nshi kimwi-fo, na ungyi kalollya mikonu myoose nkimwi nsi. Nshaasa wo nndu alollya we muni.
45014006	Yeto alollya nkonu mmbee ntorya mmwasi, ni Nndumi amwiidimisya indo, neeto mwiilya shoonga ni Nndumi da ansimba indo. Na lyingyi-se yeto ara nalalya kindo kive, ni efo kwa Nndumi avekai, kavemwaana.
45014007	Mashika nkwiifo nta nndu umwi aidima ikaau na muu we muni-fo, nta yeto mwiifwa nnyafwa kyuuka nawe muni-fo.
45014008	Mashika kwakooya lwiiyo na muu mmbo lweekyo ni Nndumi, na lukafwa mmbo lwafwa lukee na Nndumi. Kyasiany lukakaa na muu ao lukafwa mmbo lukee va Nndumi.
45014009	Ekyo nkyo kileengye Kristo kafwa numa kawuya iruka naambo nashillye yewo vakee na muu kiwo neewo vafiiye.
45014010	A nkyiki elyi kwautya mwanamau uvingo? Ao kwammina? Lyo lumanyi sheelyi yese loose mmbo lushesalalaa mbee ya kitima kya ushilyi kya Iruva.
45014011	Kimmba kikee kireiye indi, Yeny Nndumi shiiyo, woose mmbo vasheshifiiryaa ndi. Na vandu woose vasheshaambaa paa.
45014012	Niindo kikai, wo umwi weeru mmbo asheutaa yeekena lyakwe muni yoo mbee ya Iruva.
45014013	Naasany lulakiengere ikurera kikasha-fo, kyeendi ng'waana lurummbwe indi, kulave nndu avika kindo kyeengye mwanamaye nsindara ao kyentuula.
45014014	Shiishi deny nesununndywa nnu na irina lya Nndumi Yesu, sheelyi nkwiifo kindo kikee kitefusu uka efo kiparikye-fo. Kyaindi yeto muni alollya kindo nkitefusu, kwakwe we muni mmbo kivaa kitefusu.
45014015	Na nndu wafo kwakooya asherovywaa nriminy kyeendwa nshoonga, yewe mmbo kwamaangwa efo ikundeny lyafo. Kyeendwa nshoonga yafo kulasherovya nndu ulya Kristo alefwa kimaruma kyakwe.
45014016	Naasany, mikaaye yaany misha ilashesendwa na ukasha-fo.
45014017	Mashika umangyi lwa Iruva nshi ilya na ina-fo, ni usumanu, ufoo na ifura nnang'ani ya Mumuyo Mweele.
45014018	Mashika yeto arundya Kristo nisha efo findony efyo mmbo asennya Iruva, naakwa ni vandu vakamwirikya.
45014019	Naasa kwakooya niindo, lusore ngata ya ufoo na yeyo yekaarisana.
45014020	Lola kulashelyamara ishora lya Iruva kweengywa nshoonga. Yee, fyoose mfisha; kyaindi nkikasha kwakooya nndu alya shoonga keengye vengyi nsindara.
45014021	Nkyeni deny shire shilalya nyama ao ina wari ao itana kindo kingyi kyoose kwakooya nndu ungyi asheutaa-u nsindara.
45014022	Kikusiryo kilya kukee nakyo kitire kwikee na Iruva. Ngoma nndu yeto nalalollyaa nyinyira we muni kya findo filya we muni afiirikye.
45014023	Lyo mwiilya na nyinyira, mmbo ambutywa uvingo kyeamba anrenga, mashika elyi alya nalatiri iirikyo. Na wo kindo nndu atana kilaryani na kikusiryo ni ulyamari.
45015001	Kimmba niindo mmbo kilukooye yese lutiri finya lwiipoo ufwafwa lwa valya valatiri finya, nta lulave vandu vekukunda luveni.
45015002	Wo nndu nnang'ani yeeru nalole shaasa ashesennyaa yeto ungyi, nasennywa neetumariswa.
45015003	Mashika naakwa ni Kristo nnyalekusennya we munifo; kuuta nshaasa kikee kireiye. Filya filererwa-u kikasha kyafo ni yeny fileshikooya.
45015004	Shamashika efyo fikee fireiye mmbo filereiyo naambo yese kyeendwa ni usisiryo na iviiryo muu lwawonisa efo Mareiyony yoo Meele lwiidimi ivika nsia.
45015005	Iruva mmbwe mwiluniinga usisiryo na iviiryo muu, nawe namulyimyi ukaari na ikutira efo kwa Yesu Kristo.
45015006	Naambo neeni moose mwikee na nrwe umwi nsi mwiidimi iitikisa Iruva Nde na Nndumi weeru Yesu Kristo.
45015007	Kyasia waryaniny kyeny kwany muveni na veni shaasa Kristo alemuwarya yeni naambo itumbe lya Iruva lyikooye ilollyo.
45015008	Manyiny-te naakwa ni Kristo mmbo alerundya Vayuda naambo naore paa shaasa Iruva akee nsha, na fyaasa filya Iruva alevikya vakuu veru fikooye iinukya.
45015009	Naambo na vandu va masanga engyi vaute-u irumisha Iruva kyeendwa ni ilyillya lyakwe. Mareiyo yoo Meele niindo aamba: “Kimmba niindo mmbo nshekurumishaa efo vanduny va masanga moose. Shiimbe nnduma wa irina lyafo.”
45015010	Nang'u mareiyo akaamba lyingi, “Kyefureny yeni vandu va masanga fureny musange na vandu vengyi woose.”
45015011	Na lyingyi, “Eni vandu va masanga moose ng'aniseny Nndumi eni vandu woose nnganiseny.”
45015012	Nawe Isaya kaamba, “Asheshaa nndu auka efo ufyariny lwa Yese, nawe asheshillyaa vandu va masanga nawo vashembikaa nsia.”
45015013	Naasany, Iruva yeto amwiidimisya ivika nsia namweengye ifura lyoose na ufoo lyuukye efo kikusiryony kyany, naambo na ivika nsia lyany lyeengereke kyeendwa ni finya ya Mumuyo Mweele.
45015014	Vanavama, mmbo shikee nsunundye deny kyany kyeyaamba naakwa nnyeni mutiri mesha meengyi, muraiye urango, mukaidima na iikimbana.
45015015	Lyo mmbo shiifo shimureiyaa findo efi nookaari yaa kyengeny eki kya barwa yei, kive sheelyi shamukumbura-da, kimaruma kya isarya llya shilelyimmyo ni Iruva.
45015016	Naambo shive mwifurukannya Kristo Yesu efo nnang'ani ya vandu va masanga, shirundye Nrumi ya Iruva ya Nsia ishora lya ukohani, naambo vandu va masanga vave kiraso kisenyi, kikammaa iilyiso ni Mumuyo Mweele.
45015017	Naasany, yeny mmbo shilollye kimaruma kya ifura nnu na Kristo Yesu mbee ya Iruva.
45015018	Mashika nshishidimaa isenda nta irero lyimwi ishoreny lyakwa Kristo alyisuuye-fo, naambo vandu va masanga vaindye-u, na irero ao na kindo kyeetana.
45015019	Kwi finya ya ngyende na findo filandelollywa na wiidimi lwa Mumuyo Mweele; naasa kipookya Yerusalemu neefo minyanuny ya vayo kufike Iluriko mmbo shilevambisa Nrumi shisha ya Kristo na ifura.
45015020	Lingyi shakutakura shilaambe Nrumi ya Nsia alya kweni irina lya Kristo lyilemmaa isendwa, naambo tupu shilatanyi mmba uvasheny lwa nndu ungi.
45015021	Kive shaasa kikee kireiye indi, “Valya valandeongoywa mbony takwe vashelollyaa. Na valya valandeite vashemmanyaa.”
45015022	Nkyo kimaruma wo kyeeri shilelemwa isha kwany.
45015023	Kyaindi ulaalu, kimmba shilatiri mwaanya kunu, na lyingyi uka myaaka miingyi sheelangye isha kwany;
45015024	nkonu moose eto nshipoo kyaaro yeenda Hispania mmbo nshaa kwany. Mashika mmbo shilangye imulollya yeni kyaarony ekyo kyakwa. Mushivikye kilyilyika kyaarony ekyo, nrima wakwa uwuutiso nnyeni.
45015025	Lyo ulaalu nkuti sheende mbele Yerusalemu, shindefurukannya veele va Nndumi.
45015026	Mashika mmbo kilesenya vandu va Makedonia na Akaya isanyirya firaso kimaruma kya veele yewo va Yerusalemu vakee vakiva.
45015027	Yee, mmbo kilevasennya indo, nawo mmbo vatiri sye kwawo. Mashika kwakooya vandu va masanga vantarannya nawo mbony ta miriminy, mmbo valesenyo nawo ivafurukannya kya efyo fya mwiili.
45015028	Naasany kwakooya shainutya ishora elyo, na iringisya ndunda eto, mmbo nshiiraa kwany sheende Hispania.
45015029	Neeny shiishi shamanya shansha kwany mmbo nshaa na mbora ya Kristo iishwe shapu.
45015030	Vanavama, mmbo shamutereva kwi Yesu Kristo, na kwi ukundi lwa Mumuyo kutakureny ando amwi neeny efo fiterewony fyany mbee ya Iruva kimaruma kyakwa.
45015031	Shikirwa maakony a valya valairikye kulya Uyuda, na lyingyi naambo urundi elu lwakwa kulya Yerusalemu lukooye iirikywa mbee ya veele.
45015032	Naambo shiidimi isha kwany shiitiri ifura, shaasa Iruva akundye, nsheimuya ando amwi neeni.
45015033	Iruva wa ufoo nakae ando amwi neeni moose. Amen.
45016001	Mmbo shikeerambikya Fibi mwanamaye weeru kwany. We ni mwifurukannya siri ya Kenkrea.
45016002	Shamutereva mbwaryeny kimaruma kya Nndumi; shaasa kikooye veele, mushemweekya kindo kyoose yekyo kishenting'aa, mashika naako niwe mmbo aleva mwiekya vandu veengyi, kavesheekya naako ni yeny.
45016003	Shiidikiryeny Priska na Akila. Yeva ni varundi va Kristo Yesu kimwi sha yeny.
45016004	Nawo mmbo vekudeesye naako ni irumbuwa nrwe kimaruma kyakwa; nawo mmbo nkevaana, nta nshi yeny shimuni-da-fo, kyaindi ando amwi na Siri ta vandu va masanga moose. Shiidikiryeny na siri yeyo ya mmba kwawo.
45016005	Shiidikiryeny Epaineto, nkunde wakwa yeto alepooka tishi iirikya Kristo kulya Asia.
45016006	Shiidikiryeny na Miryamu yeto alekuvinisa nnu-dwa kimaruma kyany.
45016007	Shiidikiryeny na Androniko na Yunia, wo ni vandu vakwa, valefingwa ando amwi neeny, vakavetira nnduma efo nnang'ani ya varumi; nawo mmbo valeshisongoya imanya Nndumi.
45016008	Shiidikiryeny na Ampliato, nkunde wakwa kimaruma kya Nndumi.
45016009	Shiidikiryeny na Urbano, nndundi wa Kristo ando amwi neeny, na Stakisi, nkunde wakwa.
45016010	Shiidikiryeny na Apele, nawe akee mwirikye ni Kristo. Shiidikiryeny na vandu va mmba ya Aristabulo.
45016011	Shiidikiryeny Herodiani, nndu wakwa. Shiidikiryeny na vandu va mmba ya Narkiso, nawo vakee na Nndumi.
45016012	Shiidikiryeny na Trifaina na Trifosa, vasasari nnu efo kwa Nndumi. Shiidikiryeny na Persisi, nkunde alekutakura nnu kimaruma kya Nndumi.
45016013	Shiidikiryeny na Rufo, nsauwe wa Nndumi, na maaye, kaveva na ma-da.
45016014	Shiidikiryeny na Asinkrito, Flegoni, Herme, Patroba, Herma, na vanavama yewo vakee nawo.
45016015	Shiidikiryeny Filologo na Yulia, Nerea na mfwamaye, na Olimpa, na veele woose yewo vakee ando amwi nawo.
45016016	Idikiraniny mwikumimindaa na ngata sheele. Siri toose ta Kristo nato tamwiidikira.
45016017	Vanavama vakwa, shamwiikima, kwiiseny nnu na valya vatiri uriingyi na filya fyeende misindara nafyo fivikyani kiduva na ufundo lwany.
45016018	Mashika yewo vakee indo mmbakeerunndya Nndumi weeru Yesu Kristo-fo, nndeu tawo veni. Nawo mmbo vareraa marero mafoo vekukundisaa, ate mmbo vakeelemba mirima ya vandu vatele.
45016019	Mashika wiindi lwany mmbo lulemanyika ni vandu woose, nkyo kimaruma shafura neeni. Lyo mmbo shikundye muve vaarya nnu mwitanaa findo fisha, muveva vatondo findony fikasha.
45016020	Nawe Iruva mmbo ashekakashaa mmbishwa efo si ya marende any uviny.
45016021	Timoteo, ulya akee nndundi ando amwi neeny amwiidikira, na Lukio na Yason, na Sosipatro, vanavama.
45016022	Neeny Tertio, shareiya barwa yei shamwiidikira shikee na Nndumi.
45016023	Gayo yeto aleshiwarya na Siri shoose-da amwiidikira na irina lya Nndumi. Erasto, mwisalallya muri, nawe amwiidikira, na Kwarto, we mwanamaye weeru. [
45016024	Isarya lya Nndumi weeru Yesu Kristo lyikae neeni moose Amen.]
45016025	Ulaaluny narumishwa yeto ashidimaa imutumarisa kiinani na ndera yakwa na kya elyi Yesu Kristo akee yongoywa kiinani na masukuyony a kyama kilya kyekee kisikye uka kasha.
45016026	Kikashesukuwa kyeeri ekyi efo mareiyony a vakisuku, kikashemanyika ni vandu va masanga moose, shaasa Iruva wa llung'anu alevavasya. Naambo vaindye Kikusiryo ekyo.
45016027	Ni we Iruva muni araiye urango. Nnduma mmbwakwe kyeendwa ni Yesu Kristo, llung'anu na llung'anu. Amen.
46001001	Ni yeny Paulo, shilevaangwa iva nrumi wa Yesu Kristo kwi ikunda lya Iruva, na Sostene mwanamayeru. "
46001002	Yeni va siri ya Iruva ikee Korinto, valya vakee vailyise kyeendwa ni Yesu Kristo, vakavaangwa naambo vave veele, ando amwi na woose valya vakeesenda irina lya Yesu Kristo wo ando, Nndumi waawo na weeru.
46001003	Isarya lyikae neeni na ufoo, yelo luukye efo kwa Iruva Nde weeru, na kwa Nndumi Yesu Kristo.
46001004	Mmbo shava mwaana Iruva mikonu myoose kimaruma kyany, kimaruma kya isarya lya Iruva mulelyimywa kwi Kristo Yesu. "
46001005	Mashika mmbo mulelyimywa mbora shiingyi kyeendwa mmbwe, efo mireryeny yaany na waarya loose;
46001006	shaasa ukureeki lwa Kristo lulekoora paa kwany.
46001007	Nta mmulaanguyo nsimbo nta imwifo, mukavekaa-fo mwiivikaa nsia kya ishekoora paa lya Nndumi weeru Yesu Kristo.
46001008	Mmbwe yeto ashemuvangisaa fika mafurumyony, naambo mulashekapwa mong'wa nkonu ulya wa Nndumi weeru Yesu Kristo.
46001009	Iruva yeto alemuvaanga ni nsaari, nambo mukooye isandwa na Mwana wakwe Yesu Kristo Nndumi weeru.
46001010	Naasany vanavama, shamutereva na irina lya, Nndumi weeru Yesu Kristo, murere kimwi; nta mulatarakani, kyaindi mufikye iva va nrwe umwi na makusaro amwi nsi.
46001011	Mashika-le vanavama, valya va mmba ya Kloe mmbo valeshifitya mbony tany kyeyaamba kwiifo uriingyi kwany.
46001012	Naasany, kirye yaamba indi, wo umwi waany mmbo akee yaamba indi, yeny mmbo shikee wa Paulo, na ungyi kaamba ni wa Apolo, na ungyi ni wa Kefa, na yeny ni wa Kristo.
46001013	A Kristo mmbo akwaavye ndesa? A Paulo yeto mmbo alekapyo nsalabeny kimaruma kyany? Ale ndesa, mmbo mulebatisyo irina lya Paulo?
46001014	Mmbo nkeyaana nnu Iruva mashika efo kwany nshilebatisafo nndu-fo, kuuta Krispo na Gayo;
46001015	naambo kulasheva-fo nndu aamba mmbo alebatiswa na irina lyakwa.
46001016	Na lyingyise shilebatisa vandu va mmba ya Stefana, na mmwasi ya yewo nshiishi kwakooya shilebatisa nndu ungyi nta umwi-fo.
46001017	Shamashika Kristo nnyaleshiruma naambo shindebatisa-fo, kuuta ni ivambisa Nrumi Shisha, na nta nshi na urango lwa marero-fo, naambo nsalaba wa Kristo ulasheeva ruu.
46001018	Mashika irero lya nsalaba kwa yewo vakeereka ni kindo kyeeseta, indi kweru yese lukeekirwa ni finya ya Iruva.
46001019	Mashika kikee kireiye kyeyaamba, “Nshelyamaraa urango lwa yewo vatiri urango, na imanya lya yewo vaamba veeshi, nshelyilema.”
46001020	Yeto atiri urango nkwi akai? Mwilosha mavavaso akee kwi? A yeto mwisuma mbony wa inu akee kwi? A Iruva nnyalealwa urango lwa ulana yelu luve urung'ani?
46001021	Mashika efo waaryeny lwa Iruva kukooyaa kulaore ulana lwamannya-u Iruva na urango lwa vayo, Iruva mmbo alekunda ikira valya vakusiryeu na ufwafwa lwa irero llya lyikeyaambawa.
46001022	Mashika wo Vayuda vakeeruya ngyende, na Vagriki ni urango;
46001023	lyo yese mmbo lukeevambisa Kristo ulya alekapyo nsalebeny, na kwa Vayuda ni nsindara na kwa Vagriki ni kindo kyeseta.
46001024	Kyaindi kwawo vakee vavaange, kwa Vayuda ao Vagriki, ni Kristo, finya ya Iruva, na waarya lwa Iruva.
46001025	Mashika urung'ani lwa Iruva mmbo lutiri urango ngota vandu, na ufwafwa lwa Iruva lukatira finya ngota vandu.
46001026	Mashika-le vandu vakwa, loleny kya uvaango lwany, sheelyi nshi veengyi vatiri urango lwa kivandu, nta nshi veengyi vatiri finya, nshi veengyi vatiri uniini vakee vavaange-fo.
46001027	Mashika Iruva mmbo alesauwa findo firung'ani fya ulana yelu naambo nasute valya vakee varango. Lyingyi Iruva mmbo alesauwa findo fifwafwa fya ulana elu naambo nasute filya fitiri finya.
46001028	Na lyingyi-se Iruva mmbo alesauwa findo finana fya ulana na fikee fiile, yee, filya filaiyo.
46001029	Yeto atiri mwiili moose nalasheekurosa mmbee ya Iruva-fo.
46001030	Mashika nkimaruma kyakwe mukakusirya na Kristo Yesu yeto alealuwa waarya lwa Iruva kweru, na usumanu, na weele, na ukiro;
46001031	naambo shaasa kikee kireiye, yeto mwikushopa nakushope na Nndumi.
46002001	Kyasiany vanavama, kyeeri shilesha kwany nshilesha shishemoongoya kyama kya Iruva na moososo wa marero nta na urango-fo.
46002002	Mashika mmbo shilefisha shila nriminy wakwa shilamanyi kindo kyoose efo kwany kuuta Yesu Kristo ulya alekapyo nsalabeny.
46002003	Neeny mmbo shekee na ufwafwa efo kwany na weerei na irerema nnu.
46002004	Na irero lyakwa na yaamba Nrumi ya Nsia nkyekee kya marero a urango-fo, atiri yoomwa vandu-fo, ni kwa finya na ngata ya Mumuyo.
46002005	Naambo kikusiryo kyany kilave nkya ngata ya urango lwa nndu, indi kive kya finya ya Iruva.
46002006	Kyaindi kwiifo urango lwa vandu yewo vasalalyi nisha, nta nshi waarya lwa ulana elu-fo. Nta lwa yewo veshillya, ulana elu vakava ruu-fo.
46002007	Mmbo lwarerya mbony ta waarya lwa kyama kya Iruva. Llo waarya lukee usurumi, llo Iruva aleluvika-fo uka elyo mbee kimaruma kya itumbe lyeru.
46002008	Nalo yewo veshillya ulana elu mmbalwiishi nta umwi-fo. Mashika kukooye velyishi, mmbekapyaa Nndumi wa itumbe nsalebeny-fo.
46002009	Lyo shaasa kikee kireiye. Findo filya kulaore iriso lyilefilollya nta kuri ifiita, (Nta mfileanga nriminy wa nndu-fo,) mfyo Iruva aledeesya valya venkunda.
46002010	Lyo Iruva mmbo alelusukuya yese na Mumuyo Mweele. Mashika Mumuyo we mmbo aishi fyoose, naakwa ni fyama fya Iruva.
46002011	Mashika efo vanduny mmbi aishi mbony ta vandu kulaore ni ngoo ya nndu yeyo ikee efo nnang'ani yakwe? Ni indo-da na mbony ta Iruva nkwiifo mwitimanya-fo kuuta Mumuyo wa Iruva.
46002012	Kyaindi yese llulewarya mumuyo wa ulana elu fo, ni Mumuyo wuukye kwa Iruva, naambo lwiidimi imanya filya lukee valyimyi ni Iruva.
46002013	Neefyo lukafivera, nshi na marero akeeloshwa ni urango lwa kinndu-fo ni marero akeeloshwa ni Mumuyo, lwitambashwaa findo fya nriminy na marero a nriminy.
46002014	Naasany nndu yeto akee wa mbuka ya llya kipooka nnyashiidimaa iwarya mbony ta Mumuyo wa Iruva-fo; mashika kwa yeto ni kindo kyeseta, nta nnyashidimaa itimanya-fo, mashika mmbo tishidimaa imanyika kwa ngata ya nriminy sheni.
46002015	Kyaindi nndu wa ngata ya nriminy mmbo amanyaa fyoose, naakwa kulaore vengyi vamanya.
46002016	Mashika, Ni vi alemmanya makusaro a Nndumi, nanniinge makusaro? Kyaindi yese lutiri makusaro a Kristo.
46003001	Lyo, vanavama, yeny nshileidima irera neeni sha vandu vatiri ngata ya mumuyo-fo, indi mmbo shilerera neeni sha vandu wa ngata ya mwiiliny, sha fivana fidu kwi Kristo.
46003002	Mmbo shilemuniinga malela, nshilemuninga shoonga shuumu-fo; mashika mmwemiidima iilya-fo. Yee, fika ulaalu mmwaleidima-fo.
46003003	Mashika fika ulaalu yeni mmbo mukee vandu va ngata ya mwiiliny. Mashika kwany kwiifo kififi na uriingyi. Yeni nshi vandu va ngata ya mwiiliny, na lyingyi mukeenda na ngata ya kivandu?
46003004	Mashika yoo nndu umwi ashiidimaa yaamba, yeny shikee wa Paulo, na ungyi, yeny ni wa Apolo, a yeni mmukee vandu?
46003005	Kyasia Apolo mmbi? Na Paulo mmbi? Ni varundi, yeni mulekusirya kimaruma kyawo, na shaasa wo umwi Nndumi alemwidimisya.
46003006	Yeny mmbo shilevaaya Apolo siri; lyo yeto mwirosa ni Iruva.
46003007	Kwa ekyo, mwivaaya nshi kindo-fo nta yeto anisaafo, kuuta yeto arosaa, mmbwe Iruva.
46003008	Naasany yeto akeevaaya na yeto akeenisa mmbo vakee vamwi, na wo nndu mmbo ashewonisaa weesi lwakwe muni kiinani na ngatara yakwe muni.
46003009	Mashika lyo yese mmbo lukee varundi ando amwi na Iruva; yeni mmbo mukee irema lya Iruva, mukaveva mmba ya Iruva.
46003010	Kiinani na isarya lya Iruva shilelyimmyo, yeny, shivakye mwitana mmba atiri urango, mmbo shileveiya uvasha, na nndu ungyi mmbo akeetanyau mmba. Kyaindi wo umwi kuti nalole shaasa atannyaa yoo uwasheny elo.
46003011	Mashika nkwiifo nndu ashiidimaa ivika uvasha lungyi-fo, kuuta yelo lulemmaa ivikwa, llo Yesu Kristo.
46003012	Llyo yoo uvasheny yelo nndu katannya-u, saabu ao fesa ao mawe a wuuru, ao firi ao mamburu ao nyasi, ishora llya wo umwi lyishekooraa paa.
46003013	Mashika nkonu yeto ishesukua, mashika mmbo isheetwaa murony, na muro yeto nto usheesaa ishora lya wo umwi woore ni ngata ki.
46003014	Ishora lya nndu yelyo atannyi-u lyikansalala, ashewonisaa itumbe.
46003015	Ishora lya nndu lyikanrumaka, afwaa mmwasi nndu yeto; kyaindi ikirwa lyake lyishevaa sha nndu aturunya murony.
46003016	A mmbo mulaishi sheelyi yeni ni mmba ya Iruva, na lyingyi sheelyi Mumuyo wa Iruva mmbo akaa nnang'ani yaany?
46003017	Kwakooya nndu alyamara mmba ya Iruva, na Iruva mmbo ashelyamaraa nndu yeto. Mashika mmba ya Iruva nsheele nnyo yeni.
46003018	Nndu nalashekulemba we muni; kwakooya nndu akulollye we muni mmbo atiri urango yaa ulaniny elu, ra nave ntondo naambo nave nnrango.
46003019	Mashika urango lwa ulana yelu ni urung'ani mbee ya Iruva. Mashika kikee kireiye kyeaamba. We mmbwe yeto areiya varango na mireiyo yaawo.
46003020	Na lyingyi, Nndumi eeshi makusaro a yewo vatiri urango sheelyi ni ruu.
46003021	Naasany, nndu nalakurose kimaruma kya vandufo. Mashika fyoose mfyany;
46003022	kwakooya ni Paulo, ao Apolo, ao Kefa; ao ulana; ao muu, ao filya fiiyoo ulaalu ao filyaa fishaa, fyoose mfyany;
46003023	neeni mmbo mukee va Kristo, na Kristo mmbwa Iruva.
46004001	Nndu nalulole indi, sheelyi mmbo lukee varundi va Kristo, na vangari vekallya fyama fya Iruva.
46004002	Kikeeny indo kindo, kikunndwa efo kwa vangari ni nndu ilollyo mmbo akee wa dede.
46004003	Kyaindi yeny nshilollye nkindo kwakooya mwashuutya uvingo-fo, nta na uvingo lwa kivandu-fo, na nta nshikuutyaa uvingo yeny shimuni-fo.
46004004	Mashika nshitiri kimaruma kyetana indo-fo. Lyo nshikyo kyasheekennya usumanu-fo; mashika mwishuutya uvingo ni Nndumi muni.
46004005	Naasa yeni mulaute uvingo lwa kindo kyoose kyeeri kilandefika-fo, kutani elyi Nndumi ashaa; mmbwe yeto ashemikyaa yefyo fikee fisurumi ireeminy, neesukwa fyama fyoose fya ngoony ta vandu, llyony, wo nndu ashewonisaa nnduma wakwe efo kwa Iruva.
46004006	Naasany vanavama, mbony yeto mmbo shatirera na fyaaso kimaruma kyakwa yeny na Apolo kimaruma kyany, na kwa kyaaso kyeru yeni mwiidimi ikulosha mure mularekywa filya fikee fireiye. Naambo nta umwi waany nalakushope kimaruma kya ng'anya kikee kilakaniso na yeto ungyi.
46004007	Mashika lyo ni vi yeto alollya yewe nkukee sha yeto ungyi? A yewe nkyokyi kulandekiwarya? Indi kwakooya kulewarya, mmbo kukung'anisaa inda elyi kulandewarya?
46004008	Mmbo mwammaa iwuura, mwamaa iwarya usimba, mwammaa ishilya lulaiyoo. Yee kyeshiaa, naambo neese lushillye neeni!
46004009	Mashika shikusara Iruva mmbo aleluvika yese varumi yoo mafurumyony, luvake vandu vautye uvingo vandewaawa; luve kindo kyeelola kwa ulana loose, kwa vamalaika na kwa vandu.
46004010	Yese mmbo lukee varung'ani kimaruma kya Kristo, neeni lyo mukava varango kimaruma kya Kristo, yese mmbo lukee vafwafwa, neeni mukatira finya, yeni mmbo mutiri nnduma lyo yese llukeewonisa nta wiindi-fo.
46004011	Na fika ulaalu, mmbo lutirwa nshaa na nyura, lukee ruu, lukeekapwa na ng'unde, nta llutiri ando ekaafo;
46004012	na lyingyi mmbo lukeyaatarika nnu lwirundaa mashora na maako eru luveni. Lukaararwa mmbo lwaavikya mbora, lukavaviswa nriminy lukasisirya;
46004013	lukavikyo ureeree mmbo lwalelemba; mmbo lukee yaaluwa sha kirinda kya ulana na kyoo kya findo fyoose fika ulaalu.
46004014	Nshikeemureiya findo efi naambo shimwiing'ashe-fo; indi naambo shimwikimbe sha vana vakunde.
46004015	Mashika na kikava mutiri veelosha vafye sha fiku ikumi kwi Kristo, lyo mmutiri vande veengyi-fo. Mashika ni yeny shilemwiira kwi Kristo Yesu kyeendwa ni Nrumi ya Nsia.
46004016	Kyasiany shamwiikima mushisore yeny.
46004017	Nkyo kiteve sharuma Timoteo kwany, we mwana wakwa nkunde na nsaari kwa Nndumi, we mmbwe ashemukumburaa shia shileisora kwi Kristo, shaasa shivekeelosha wo ando efo siriny.
46004018	Naasa kukaa-fo vengyi vakeekushopa veshaamba nshikekisha kwany-fo.
46004019	Lyo nkeesha kwany uviny, shammidimisyo, neeny nshemanya, nshi vakeekushopya marero tupu-fo, kyaindi na finya-da.
46004020	Mashika umangyi lwa Iruva llwiiyoo na marero-fo, kyaindi nna wiidimi.
46004021	A nkingakyi musauwaa-u? Shasha kwany na mbiiri, a shasha na ikunda na nrima wa ufoo?
46005001	Ni dede mmbo kikee irerwa efo kwany mbony tikakwaana riti, sheelyi kwiifo utuusi lulakee nta kwa vandu va masanga, sheelyi nndu nakae na nka wa ndeye.
46005002	Neeni mukarumana, nta mmusukaa-fo, kwakooya ashuuka kwany nndu mwitana kindo kya ngata efyo.
46005003	Mashika lyo dede, kwakooya shilaiyoo na mwiili, lyo shakaa-u kinrima, yeny shimuni mmbo shammayuutya yeto aletana kindo ekyo uvingo, kimwi sheelyi sheiyo.
46005004	Kyeeri mukusanyirye na irina lya Nndumi weeru Yesu, neeny shikee neeni kwi mumuyo ando amwi na wiidimi lwa Nndumi weeru Yesu.
46005005	Shirambikye mmbishwa nndu yeto, naambo mwiili ukapwa, indi to nrima ukirwa nkonu yeto wa Nndumi Yesu.
46005006	Irumana lyany nshi isha-fo. Mmbo mulaishi sheelyi ntarang'o munnywa mmbo ushashwa mbumba moose?
46005007	Kyasia, kwiilyiseny, mundeutaa-fo ntarang'o eto wa kasha, muwake mbumba muiya, mukae-fo mulatiri ntarang'o. Mashika Pasaka yeeru ilemmaa yuuto ive kiraso, mmbwe Kristo;
46005008	naasany luvike nkonu nnini, nshi wa ntarang'o ulya wa kasha-fo, ao nta nshi na ntarang'o wa uravi na ukasha-fo, kyaindi nkya filya filataran'gaa, llo waa lwa nrima na dede.
46005009	Mmbo shilemureiya kulya barueny ilya yakwa, kyeyaamba mulasasange na vatuusi-fo.
46005010	Nnshi shikeamba mulasange deny na vatuusi va ulana elu-fo, ao na velanga, ao na vasoki, ao na veindya maruva a wongo-fo; mashika mmbo kyevaa kuti mukee kunu ulaniny yelu.
46005011	Kyaindi shaasa kikai, mmbo shilemureiya mulatarannyi na nndu moose akee umwi weeru, akee ntuusi ao mwilanga ao mwiindya maruva a wongo ao mwiyarara, ao nnangwa ao nsoki-fo. Vandu va ngata yeto mulakunde nta ilya nawo-fo.
46005012	A nkikyi elyi yeny nshuutyaa valya vakee poo uvingo? Yeni mmbo mulakeyuutya uvingo yewo vakee neese?
46005013	Yewo vakee poo ni Iruva ashevautyaa uvingo. Yeto akee nravi muuteny efo nnang'ani yaany.
46006001	A kwakooya umwi wany akeeyava ungyi sye, akaryaa inrwaa mbee ya vandu va masanga, nare-fo vandu veele?
46006002	A mmbo mulaishi sheelyi veele mmbo vasheutyaa ulana uvingo? Na kwankooya ulana mmbo lusheutywaa uvingo ni yeni, mmbo mulasumani ulaalu irumbwa myaandu midu?
46006003	Mmbo mulaishi sheelyi mmbo lusheutyaa vasu uvingo, na nshi mmwasi deny kya mbony ta muu yeu!
46006004	Naasany, kwakooya mutiri ando musheanduyaa mbony ta muu yeu mmbo mwavika veerummbwa yewo vakee ruu kunu siriny?
46006005	Mmbo sharera indo kikee kyeemuteenda. A mmbokyaamba kwany nkwiifo nta nndu umwi atiri urango, ashiidimaa irummbwa mbony ta vandu vakwe?
46006006	Kyaindi mmbo mwakukumba muweni na veni nndu na uroye kwa vandu va masanga.
46006007	Naasany mmbo mukeevaanguye deny mukankuriingya muveni na veni. A nshi ng'waana kwaanguywa, ao isokwa findo fyany?
46006008	Indi kilasha neefyo yeni mmbo mwalammya vengi neevasoka masaa awo; yee, naakwa ni vandu vany veni.
46006009	A mmbo mulaishi sheelyi varavi va ngata yeyo mmbawonaa umangyi lwa Iruva-fo? Mulasheelembika, vatuusi mmbashewonaa umangyi lwa Iruva-fo, nta veindya maruva a wongo-fo, nta vaatuusi, na varavi va ngata eto,
46006010	manyinyi, nta velanga, nta vanangwa-fo, nta veyaarara, nta vasoki-fo.
46006011	Na vengyi vany mmbo mwekee va ngata yeyo; lyo mukailyiswa, mukaekennywa usumanu na irina lya Nndumi Yesu Kristo, na lya Mumuyo wa Iruva weeru.
46006012	Kwakwa yeny findo fyoose mfisha. Lyo nshi fyoose fivaa-fo. Kwakwa yeny findo fyoose mfisha. Lyo yeny nshisheshilywa nta nkindo kimwi-fo.
46006013	Shoonga nnya ndeu, na ndeu nya shoonga. Lyo Iruva mmbo asheutaa-u fyoose, ndeu na shoonga. Indi mwiili nshi wa utuusi-fo, ni wa Nndumi, na Nndumi ni wa mwiili.
46006014	Na Iruva mmbo aleruta Nndumi weeru na lyingyi we mmbo ashelurutaa neese na wiidimi lwakwe.
46006015	A mmbo mulaishi sheelyi miili yaany ni malungo a Kristo? A mmbo nshuutaa fyuungo fya Kristo shifyaallwe five fya ntuusi? Oode!
46006016	A mmbo mulaishi sheelyi yeto akee llunge na ntuusi mmbo akee mwiili umwi nawe? Mashika aamba, mmbo yewo vavii vashevaa mwiili umwi.
46006017	Lyo yeto akellunge na Nndumi ni nrima umwi nawe.
46006018	Risheny utuusi. Wo ulyamari nndu alutana mmbo lukee kipoo ya mwiili wakwe. Kyaindi mwituusa mmbo atannya mwiili wakwe muni ulyamari.
46006019	Ao ndesa mmbo mulaishi sheelyi mwiili wany ni mmba ya Mumuyo Mweele yeto akee nnang'ani yaany mukee vaniinge ni Iruva? Nta yeni mmukee vany muveni-fo.
46006020	Mashika mmbo mukee woore na uuru. Kikeeny indo naasa itikiseny Iruva efo miiliny yaany-te.
46007001	Kyasia kya mbony tilya muleshireiya, nkyeni nndu nndumi nare nalapaana nndu nka.
46007002	Lyo kyeekwiisa utuusi wo nndu nave na nka wakwe muni, na wo nka nave na mmi wakwe muni.
46007003	Mmi naniinge nka wakwe usumanu lwakwe.
46007004	Nka nnyatiri finya na mwiili wakwe-fo, ni mmi wakwe; na indo-da nndumi nnyatiri finya na mwiili wakwe-fo, kuuta nka wakwe.
46007005	Kulaore mmbo mwanrumbwa indo mulakwiimi-fo, naambo mwiidimi iwona mwaanya weetereva, muwuyani lyingyi, mmbishwa nalashewona mwaanya kwany elyi mwara muleva na mwiina.
46007006	Lyo mmbo shamuvia indo, shaasa shilollye yeny, lyo nshi ivavaso-fo.
46007007	Kuuta lyo kindo shikunndye ni vandu woose vave shaasa yeny shikai. Lyo wo nndu mmbo akee nsimbe simbo yakwe yuuka kwa Iruva, yeu indi, na yeto indo.
46007008	Lyo mmbo nkeevia valya valandeora, na vaka va ding'u, nkyeni vakae shaasa yeny shikai.
46007009	Kyaindi vakallemwa isisirya, vaore. Mashika nngw'aana yoora ngota irovyo llango.
46007010	Lyo valya valemmaa ikoora shavavia; na nta nshi yeny-fo, ni Nndumi. Nka nalalakani na mmi-fo.
46007011	Lyo, kwakooya valakana, nalakyoorwa-se-fo, kulakooye vawuyana-se na mmi wakwe, na nndumi nalare nka wakwe-fo.
46007012	Indi vandu vengyi mmbo shavavia yeny, lyo nshi Nndumi-fo; sheelyi kwakooya umwi weeru atiri nka nalairikye, na nka yeto kairikya ikaa nawe, nalanre-fo.
46007013	Na nka, kwakooya atiri nndumi nalairikye, na nndumi yeto alangye ikaa nawe, naasa nalare mmi wakwe-fo.
46007014	Mashika nndumi yeto nalairikye mmbo asheilyiswaa ni nka wakwe. Na nka yeto nalairikye mmbo asheilyiswaa ni mmi wakwe. Kukooye kulaore ni indo vana vany mbevaa vasumanu-fo. Kyaindi ulaalu mmbo vakee vesha.
46007015	Lyo ulya nalairikye kankunda yeenda, nakweengye. Lyo yeto airikye kava nndumi ao nka nnyakee mfinge-fo. Lyo Iruva mmbo aluvaangye ufoo.
46007016	A kwamannya kwi, yewe nka, kwakooya kushekiraa mmi wafo? Ao kwamannya-kwi, yewe nndumi, kwakooya kushekiraa nka wafo?
46007017	Lyo shaasa Nndumi aavye wo nndu, shaasa Iruva avaangye wo nndu, nakae indo. Niindo shikeemuvavasya siriny toose.
46007018	A ndesa kwiifo nndu alevaangwa ammaa irinwa? Nalesheva sheelyi nalakee nrini. A nndu ungyi alevaangwa nalakee nrini? Naasany nalarinwa-fo.
46007019	Irinwa nshi kindo-fo, na ira irinwa nshi kindo-fo. Kindo kisha ni iringa mavavaso a Iruva.
46007020	Wo nndu nakae ngata ilya sheni ekai llya alevaangwa.
46007021	A kulevaangwa kwikee ishinga? Naasa kulasue-fo. Lyo kwakooya kushiidimaa yuuka-fo, nkisha, tana indo.
46007022	Mashika yeto alevaangwa ni Nndumi ekee ishinga, mmbo akee lleke wa Nndumi. Ni indo-da yeto alevaangwa ekee lleke, mmbo akee ishinga lya Kristo.
46007023	Mmbo mukewoore na uuru. Mulasheeva mashinga a vandu-fo.
46007024	Vanavama, wo nndu nakee mbee ya Iruva na ngata ilya alevaangwa nayo.
46007025	Kya vana va kyika nshitiri ivavaso lyuuka kwa Nndumi-fo. Lyo a shuute makusaro akwa, yeny shikee nsarye ni Nndumi iva wa toki.
46007026	Naasany, shilollye ekyi nkisha, kyeendwa ni ngatara tiiyo, sheelyi nkisha nndu nakae shaasa akai.
46007027	A kukee mfinge kwa nka? Kularuuye yaauwa-fo. Kukee mwaauwe? Kularuuye nka-fo.
46007028	Lyo kwakooya koora, nkwalerenga-fo. Nta mwana wa kyeny koorwa nnyalerenga-fo. Lyo vandu va ngata yeyo vatiri ngatara mwiliny; neeny mmbo shikunndye ivaaua efyo.
46007029	Lyo shaamba indi vanavama fyeeri fiiyo nshi fyaasha-fo. Naasany kipookya ulaalu valya varye vaka vave sheelyi valarye vaka.
46007030	Na valya vaiyaa sheelyi valakeiya. Na yewo veefura sheelyi valakeefura. Na valya vakeeyuura sheelyi valatiri kindo.
46007031	Na valya vakeerunda na ulana yelu vave sheelyi valakeerunda nalo nnu. Shamashika findo fya ulana yelu mmbo fishiraa.
46007032	Kyaindi mmbo shikunndye mulawonise waataro. Yeto nalarye nka mmbo akuvinisaa na mbony ta Nndumi shaasa akooyaa insenya.
46007033	Indi yeto arye nka mmbo akwaataraa na findo fya ulana, shaasa ashesenyaa nka wakwe.
46007034	Na lyingyi kwiiyo kilakaniso ekyi kwa nka na mwana wa kyeny. Yeto nalakee moore mmbo akuvinisaa na mbony ta Nndumi, nave nsongovisi mwiili na nrima. Kyaindi yeto akee moore mmbo akwaataraa na findo fya ulana elu, shaasa ashesennyaa mmi wakwe.
46007035	Mmbo shaamba indo shimuviiye mbusha; nshi shimuviiye nsoori-fo, nkimaruma kya filya fisennyi, naambo mwidimi ifurukannya Nndumi mulashoomuwaa mfindo fingyi.
46007036	Lyo kwakooya nndu moose alollye nnyaketannya mwana wakwe wa kyika kisumani, nawe kwakooya ammaa itima naasa ekyo akunndye itana natani. Nnyatana ulyamari-fo; nanniinge mumu noorwa.
46007037	Kyaindi yeto asalalyi nisha na ukaari lwa nrima wakwe, nnyashitikywaa-fo, nawe akeeidima ishillya lango yakwe, nawe mmbo akunndye nriminy wakwe iringa mwana wakwe wa kika, atana nisha.
46007038	Ni indo-da, naakwa ni yeto aorisa mwana wakwe wa kyika atana nisha, neeto nalamoorisaa mmbo atanaa nisha mmwasi.
46007039	Nka mmbo akee mfinge elyi mmi wakwe aiyo na muu. Lyo kwankooya mmi amminutwa, mmbo akee lleke noorwa ni nndu moose yeto ankundaa, kwi Nndumi, naasa.
46007040	Lyo nkyeni mwasi nakae shaasa akai. Nshaasa yeny shilollye; neeny shilollye sheelyi naakwa ni yeny shitiri Mumuyo wa Iruva.
46008001	Yese loose lwiishi mbony ta findo fikee finiingye kiraso kwa maruva a mafwanu, Imanya mmbo lyendee ikushopa, kyaindi ukundi lo lukarosa.
46008002	Nndu kankusara mmbo eeshi, eto nnyeeshi nta kindo shaasa kinsumanyi imanya-fo.
46008003	Lyo kwakooya nndu akunda Iruva, nawe mmbo ammanyaa.
46008004	Naasany kya mbony teelya findo fikee fyuute kiraso kwa mafwanu, lwiishi lukamanya ifwanu nshi kindo kya dede yaa ulaniny-fo, na kingyi sheelyi nkwiifo Iruva kuuta umwi nsi-fo.
46008005	Mashika lla elyi kwiifo avaangwa maruva, kulya iruveeu ao yaa ulaniny, shasany-da kuveefo maruva meengyi na vandumi veengyi,
46008006	kweru yese Iruva ni umwi nsi, we Nde, yeto findo fyoose fimmyi kwakwe, neese nkwakwe lukutiri na muu. Eefo na Nndumi umwi Yesu Kristo, nawe kwakwe findo fyoose mmbo filekaa-fo, neese-da ni yefo kakwe luukye.
46008007	Kyaindi lyo imanya yelyi llyikee kwa vandu woose-fo, lyo vengyi kimaruma kya iishivya mafwanu yoo fika ulaalu mmbo valyee kindo kileutwa kiraso kwa ifwanu, na kyeendwa ni elyi kikusiryo kyawo kilaiyo vakatefuswa mfyo.
46008008	Lyo shoonga nshiyo ilurwaa kwa Iruva-fo, mashika naakwa lwara lulalya llushaanguywaa nkindo-fo, ao lukalya nshi elyi lwammengeryo-u kindo-fo.
46008009	Indi loleny uleke lwany lulashewonisya nsindara valya vakee vafwafwa.
46008010	Shamashika le, yewe kutiri urango nndu kakulollya kwilyaa shoonga mmba ya maruva ao mafwanu, nrima wa nndu yeto akee mfwafwa wa iirikyo, a ndesa nawe nnyalollyaa nkisha ilya findo fikee fyuute kiraso kwa mafwanu?
46008011	Na nndu yeto mfwafwa mmbo alyamarwa kimaruma kya urango lwafo, nawe ate ni nndu Kristo alevefwa kimaruma kyakwe.
46008012	Kikeeny indo, kwakooya mwalyamarya vanavamaye vany na ivavisa mirima yaawo ikee mifwafwa, indo ni Kristo muni mwantannya ulyamari.
46008013	Kimmba niindo, kwakooya shoonga ishengyee mwanama nsindara, naakwa yava nyama nshiilyaa-fo na kukafika indii, naambo tupu shilasheviiya mwanama nsindara.
46009001	A ndesa yeny shikee lleke-se? Shivekee nrumi se? A yeny shilelollya Yesu Nndumi weeru se? A yeni nshi mashora akwa kwi irina lya Nndumi se?
46009002	Mashika kwakooya kwa vengyi shilakee nrumi, lyo kwany yeni shikee nrumi, mashika nyeni mukee kiringisyo kya usu lwakwa efo kwa Nndumi.
46009003	Ekyo nkyo kirouwo kyakwa kwa valya valeshivesa.
46009004	A mmbo lulatiri wiidimi lwa ilya na ina?
46009005	A mmbo lulatiri wiidimi lwa ipoo nka airikye Nndumi shaasa na varumi yewo vengyi valetana, wo vanavamaye va Nndumi, na Kefa-da?
46009006	Aa niinda! Ni yeny shimuni na Barnaba lulatiri wiidimi lwa ira irunda.
46009007	Ni nsikari ungau kyeeri kyoose alemmenda fireny kwa urundi lwakwe we muni? Ni vi yeto avaayaa misabibu nare nalalya ndunda ta vayo? Ao ni vi ashiisaa ironda lyakwe lya findo, nare nalana malela a vayo?
46009008	A mmbo sharera efyo kivandu? A uvavaso nalo nshi efyo fyeni lwarera?
46009009	Shamashika efo uvavasony lwa Mose kikee kireiye kyeyaamba. Kulasheefinga ng'umbe kana kyeeri ikeesa nganu. A ndesa yoo Iruva mmbo akeelola mbony ta ng'umbe sheni?
46009010	A nshi dede ni mbony teru arera? Yee, mmbo tikee shireiye kimaruma kyeru. Shamashika yeto akeerema fimu mmbo akee irema evikye nsia, neeto asaa mmbo avikye nsia wa iwonisau waavi lwakwe.
46009011	Kwakooya yese lulemuvaaya mbeu ta nriminy, a nkindo kilavaa kwakooya lwailula-u findo fya mwiiliny?
46009012	Na kwakooya vengyi vakeewarya-u wiidimi elu yoo kwany yeni, a yese nshi mmwasi, kyaindi yese llulewarya wiidimi elo-fo. Indi mmbo lwasisirya fyoose naambo lulafofise Nrumi ya Nsia ya Kristo.
46009013	A mmbo mulaishi sheelyi valya varundaa mmba ya Iruva mmbo valyee findo fya vayo, na valya varundyaa yoo kitareny kyerasya mmbo vawonisa-u waavi lwawo?
46009014	Na Nndumi nawe ni indo avavasye, valya veamba Nrumi ya Nsia vawonise imutu lyawo lyuuka efo Nruminy ya Nsia.
46009015	Lyo yeny nshiletana indo-fo. Nta nshikeereiya indo naambo kive indo kwakwa-fo. Mashika ni kyeni yeny shifwe ngota elyi nndu moose afofisaa nnduma wakwa.
46009016	Mashika lla elyi shikeyaamba Nrumi ya Nsia, nshitiri kyeekurumisha-fo, mashika shikeembikye ivavaso, neeny oshiny lwakwa shanra shilaamba Nrumi ya Nsia!
46009017	Mashika shiwonisaa ikiiyo kwakooya sharunda ishora elyi na nrima, lyo shanra shilarunda na nrima, lyo shikee nrambikye ungari.
46009018	Kyasiany, ikiiyo lyakwa llyo lyingalyi? Llyo elyi, kyeeri shikeamba Nrumi ya Nsia na nrima moose.
46009019	Mashika, lla elyi shileva lleke kwa vandu woose, mmbo shileva ishinga kwa woose, naambo shiwonise vandu veengyi mmwasi.
46009020	Kwa Vayuda mmbo shileva sha Myuda, naambo shiwonise Vayuda. Na kwa valya vekee si ya mavavaso, shava sheelyi shikee si ya mavavaso (Lla elyi yeny shimuni shilakee si ya mavavaso), naambo shiwonise valya vakee si ya mavavaso.
46009021	Kwa valya valatiri uvavaso shava neeny sheelyi shilatiri uvavaso (nshi sheelyi shilatiri uvavaso mbee ya Iruva-fo, kyaindi mbee ya Kristo shitiri uvavaso), naambo tupu shiwonise yewo valatiri uvavaso.
46009022	Shaveva sha mfwafwa kwa yewo vakee vafwafwa, naambo tupu shiwonise vafwafwa. Mmbo shileva ngata toose kwa vandu woose, naambo na shia yeto toose shikooye ikira vandu.
46009023	Neeny mmbo shatana findo fyoose kimaruma kya Nrumi ya Nsia naambo shiyaavye na vengyi.
46009024	A mmbo mulaishi sheelyi valya vavakyanaa irisha, woose mmbo varisha kyaindi mwiwarya uvingyi ni umwi nsi? Naasa risheny indo-da naambo muwonise.
46009025	Na wo nndu mwivakyana efo fitavanuny mmbo akwiima findo fyoose. Yewo mmbo vatanaa indo naambo vawarye ureto yelo lulyamarikaa. Lyo, lyo yese mmbo luwaryaa ureto lulalyamarikaa.
46009026	Neeny mmbo shiifo shirishaa indo, nshi sha mwikapa ing'ana-fo, mmbo shikeekapana ng'unde, nshi sha nndu akapaa uraato-fo.
46009027	Mmbo shikeesisya mwiili wakwa na iuvinisa naambo kilasheeva elyi shammaa yoongoya vengyi mbony, ate yeny shimuni nsheva nndu wa ilemika.
46010001	Shamashika le vanavama vakwa, yeny nshikundye mure mulamanya sheelyi vande valya veru mmbo valeira woose kwasi ya ifishi, woose vakaira kulya yeeveny,
46010002	woose vakabatiswa naambo vave va Mose kulya ifishiny, na yeeveny ilya.
46010003	Woose vakalya shoonga ilya sheni ya nrima.
46010004	Woose vakana kyeena kilya kyeni kya nrima, mashika mmbo valeniya yoo iweny elyo lyikavakaniswa na Kristo.
46010005	Kyaindi veengyi vawo Iruva nnyalesennywa mmbo-fo, nkyo vakamamityo kulya kasa.
46010006	Naasa mbony yeto tikava nta fyaaso kweru, naambo yese lulasheeva vandu velanga maravi, shaasa na valya valelanga.
46010007	Nta mulave veindya maruva a wongo, shaasa vengyi vawo valetana; shaasa kikee kireiye. Vandu ewo mmbo valekaa rembo naambo valye neena, numa vakakwiipoo vafini mbasa.
46010008	Nta lulatani fya utuusi, shaasa vengyi valevetana, vakafwa vandu fiku makumi avii na varaanu nkonu umwi.
46010009	Nta lulaese Nndumi shaasa valya vengyi valetana vakalyamarwa ni shoka.
46010010	Nta mulakunung'uni, shaasa valya valekunung'una vakaretwa ni nreti ulya.
46010011	Naasa findo efyo mmbo filevakooya wo fikee fyaaso fikareiyo fyelwikimba yese va fyeeri efi.
46010012	Kimmba niindo yeto akulollye sheelyi mmbo aselelyi nalole nalasheewa.
46010013	Nkwiifo kyeeso kilemusheya yeni kuuta ekyo kiinani na nndu wa vandu-fo. Kyaindi Iruva ni nsha, nalaraa mweeswa kiilanyi wiidimi lwany, na lyingyi ando amwi na kyeeso ekyo kavika-u na mwaango weesomuka-u, naambo mwiidimi isisirya.
46010014	Kimaruma kya efyo, vakunde vakwa, kwiiseny iindya maruva a wongo.
46010015	Mmbo shikeerera na vandu vatiri urango nkyekusareny nisha eki nkemuvia.
46010016	A upata lulya lwa mbora luvikyaa mbora, nshi utarannyo lwa mwiili umwi, mashika yese loose mmbo lwawarya kipereshu kya nkate yeto umwi.
46010017	Mashika nkate ni umwi neese lukee vengyi ni mwiili umwi, mashika yese loose mmbo lwawarya kipereshu kya nkate yeto umwi.
46010018	Kummbweny Vaisraeli yewo shaasa vekai kya mwiili, valya velyaa firaso, mmbo valatiri ukulungo na kitara kyerasya?
46010019	A shaambany ki? Shaambany sheelyi kilya kileutwa firaso kwa mafwanu nkindo kya dede? Ao ifwanu nalyo nkindo?
46010020	Nta kinnywa-fo mashika findo filya vafyuuta sha firaso mmbo vafiniingya varumu, nta nshi vaniingya Iruva-fo. Neeny nshikundye yeni mwaakaniswa a varumu-fo.
46010021	Mmushidimaa iniiya upateny lwa Nndumi musande na iniiya upateny lwa varumu-fo. Nta mmushidimaa ilyiiya yoo meseny a Nndumi muvenda ilyiiya meseny a varumu-fo.
46010022	Mmbo lweengye Nndumi kififi ndesa? A mmbo lutiri finya ngota we?
46010023	Findo fyoose mfisha, lyo nshi fyoose fivaa-fo. Findo fyoose mfisha, llyo nshi fyoose fivangisaa-fo.
46010024	Kulave nndu aruuya mbusha yakwe muni-fo, naruuye mbele ya vengi.
46010025	Wo kindo kyakumbwa singireny kulyiiyeny mulavesa-vesaa mwitirwa nnyinyira.
46010026	Shamashika ulana loose mmasaa a Nndumi amwi na fyoose fiishwe-fo.
46010027	Naakwa nndu nalakusirye-u amwaambya kwakwe, neeni mukalanga ikaa kwakwe, kulyiiyeny wo kindo kisheendwaa mbee yaany, mulavesa-vesa nta itirwa nnyinyira.
46010028	Lyo kwakooya nndu amuvia kindo eki mmbo kileutwa kiraso mulakilye-fo, nkimaruma kya yeto aleniingya na nyinyira iveu.
46010029	Mmbo shaamba nnyinyira, nshi yafo yewe-fo, ni ya yeto ungyi. Mashika nkiki-lyo elyi uleke lwakwa lushillywa nnyinyira ya nndu ungyi?
46010030	Kwakooya yeny shawarya filya shaavyo shiitiri kyaanu kwa Iruva, mmbo kivaa inda shaararwa neeny shammaa yaana?
46010031	Naasany, mukalya, ao mukana, ao mukatana kindo kyoose, taniny fyoose mwing'anisaa Iruva.
46010032	Loleny mulasheteva Vayuda ao Vagriki nta siri ya Iruva,
46010033	shaasa yeny nkesennya vandu woose findony fyoose, shilasiaa mbusha yakwa shimuni, kuuta mbusha ya yewo veengyi naambo vakooye ikirwa.
46011001	Shilatyeny yeny shaasa na yeny shikeelatya Kristo.
46011002	Naasany nkemwitikisa, mashika elyi mukeshikummbwa kya findo fyoose, neeni mukatira mikaaye ilya ya mbee shaasa shilemuningya.
46011003	Kyaindi shikundye mumanyi sheelyi nrwe wa wo nndumi ni Kristo, na nrwe wa nka ni mmi wakwe, na nrwe wa Kristo ni Iruva.
46011004	Wo nndu nndumi kyeeri akeetereva, ao eereryaa vandu, kwakooya asikye nrwe, mmbo akeesuta nrwe wakwe.
46011005	Kyaindi nndu nka we eeterevaa, ao eereryaa vandu, kara nalasikya nrwe wakwe, mmbo akusuta we muni, mashika mmbo avaa sha ulya akee nkure nrwe.
46011006	Mashika nka nalasikyaa nrwe nkuti nautwa fii. Ao kwankooya nsony yuutwa nrwe, naasany, asikye,
46011007	Mashika lyo nkisumani nndumi nasikywe nrwe-fo, we ni kyaaso na itumbe lya Iruva. Kyaindi nka we ni itumbe lya nndu nndumi.
46011008	Mashika nndumi nnyaleuka kwa nka-fo, ni nka aleuka kwa nndumi.
46011009	Nta nndumi nnyaleumbwa kimaruma kya nka-fo, ni nka kimaruma kya nndumi.
46011010	Kikeeny indo nkuti nka noore ngata ya ishillyo ooka nrweny kimaruma kya vasu.
46011011	Nta nka nshi kindo kulaiyo nndumi-fo, nta nndumi nshi kindo kulaiyo nka-fo, kimaruma kya Nndumi.
46011012	Shamashika kwakooya nka aleutwa kwa nndumi, na nndumi nawe mmbo eerwaa ni nka. Na findo fyoose kimayeny kya vayo nkwa Iruva. Rummbweny yeni muveni efo miriminy yaany.
46011013	A kivaany nka natereve Iruva nalasikye nrwe?
46011014	A myuumbye yeyo myeni yoorye-se sheelyi nndumi katira fii shaasha ni usutu kwakwe?
46011015	Kyaindi nka we katira fii shaasha ni itumbe kwakwe. Mashika mmbo akee nninge fii yeto nakusikye nato ando a soori.
46011016	Lyo nndu moose kakunda yeende uriingyi, yese llutiri mikaaye ya ngata yeyo-fo, nta siri ta Iruva ntitiri-fo.
46011017	Lyo kyeeri nkeemuvia indi nshikemurumisha-fo, mashika elyi mukesanga amwi nshi kya mbusha-fo, nkya ukasha.
46011018	Mashika mmbo shiitye kyeeri mwakwanannya efo mmba ya Iruva mmbo muraukani, neeny nta nshilemaa-fo.
46011019	Mashika lyo kwany nkuti kukae-fo urere, naambo valya vesha vamanyike paa kwany.
46011020	Naasa kyeeri mukekwaanannya nkivaa mulye shoonga ya Nndumi-fo.
46011021	Mashika wo umwi mmbo arangya iwarya, yeu mmbo atirwa nshaa neeto ungyi mmbo annangwa.
46011022	A mmbo mulatiri mmba tany teelyiya na teeniya? A mmbo mukeemina mmba ya Iruva, na isaveesa yewo valatiri kindo? Shamuviany, shamurumisha? Oode, kya efyo nshimurumishaa-fo.
46011023	Mashika yeny filya shilewarya kwa Nndumi mfyo shilemoora, kyeyaamba, Nndumi weeru Yesu Kristo kio kilya aleriingyo mmbo aleipoo nkate,
46011024	nawe ekimaa yaana Iruva kaufisha-fisha, kaamba, “Eu nto mwiili wakwa ukee kimaruma kyany, veny vetana indi kya ishikumbwa.”
46011025	Naaindo vekimaa ilya kaipoo upata (lwa ina) kaamba, “Upata elu ni mma shiiya ya samu yakwa, taniny indi wo kyeeri mwiina, kive kya ishikumbwa.”
46011026	Mashika wo kyeeri mulyaa neeniya upata elo mmbo mukeevambisa ufu lwa Nndumi kutani elyi ashewuyaa-se.
46011027	Naasany nndu yeto ashelyaa nkate yeto ao iniiya upata elo lwa Nndumi kilasumani mmbo ankuwonisya nsindara kya mwiili wa Nndumi na samu yakwe.
46011028	Naasa nndu nakusununde we muni, llyo nalyeny nkate neeniya upata elo.
46011029	Mashika yeto alya na ina, mmbo alya na ina kya uvingo lwakwe muni, elyi ara nalaitumuso kya mwiili yeto.
46011030	Kimmba niindo efo kwany veefo veengyi valoe na vafwafwa, na vengyi valellala.
46011031	Kyaindi kukooye lukumannyaa luveni shaasa lukai, llweshutyoo uvingo-fo.
46011032	Lyo lwishutyoo uvingo ni Nndumi akeelukapa, naambo numa lulasheutyo uvingo ando amwi na ulana.
46011033	Naasany vanavama vakwa, kyeeri mukekwaanannya vereny vengyi.
46011034	Kwakooya nndu atirwa nshaa, nalye mbele kyeny; naambo mulashekwaanannya kive kya uvingo. Efyo fyasaa-fo nshesongosiaa elyi nshaa kwany.
46012001	Nyira vanavama vakwa, nshikundye mure mulamannya kya simbo yeto ta Mumuyo-fo.
46012002	Mmbo muveishi muveni llya mwekee vandu va masanga, shaasa muleva veraawa efo kwa mafwanu yoo nalashidimaa irera.
46012003	Nkyo shamuviany, nkwiifo nndu ashidimaa irera ekaywa ni Mumuyo wa Iruva naambe, Yesu ni nndenge, nta nndu nnyashiidimaa yaamba, Yesu ni Nndumi, kuloore akaywa ni Mumuyo Mweele-fo.
46012004	Naasany simbo titiri kilasha; kyaindi Mumuyo ni we muni.
46012005	Lyingyi ifurukana lyitiri kilasha, na Nndumi lyo ni yeto muni.
46012006	Kukavekaa-fo na kilasha kya mirundye mashora, kyaindi Iruva niwe yeto muni arunda mashora nnang'ani ya woose.
46012007	Lyo wo umwi mmbo akee nninge urambuyo lwa Mumuyo kya yeekyana.
46012008	Mashika kyeendwa Mmumuyo nndu umwi mmbo aniingwa irero lya waarya, na ungyi ni irero lya urango shaasa Mumuyo yeto akukundya muni.
46012009	Ungyi kasimbwa kikusiryo ni Mumuyo yeto mweni; na simbo yeeshisa aniingwa ni Mumuyo yeto mweni.
46012010	Na ungyi ni mashora a ngyende; na ungyi ni yaawuya fisuku, na ungyi ni yaavanisa mimuyo, ungyi kasimbwa ngata ta fishomu; na ungyi ni itambashwa fishomu.
46012011	Kyaindi mashora yaa moose ni Mumuyo yeto umwi nsi, eshaviaa o nndu umwi umwi shaasa akukundya.
46012012	Shamashika kimwi na shaasa mwiili ukee umwi ukavetira filungo fiingyi, na filungo fyavayo fikaveva fiingyi, ni mwiili umwi lyo, niindo na Kristo akai.
46012013	Mashika yese loose mmbo lulebatisyo Mumuyo umwi lukava mwiili umwi, kwakooya lukee Vayuda ao Vagriki, kwakooya lukee mashinga ao valeke; yese loose mmbo luleritwa Mumuyo yeto umwi.
46012014	Shamashika mwiili nshi ilungo lyimwi-fo, mmengyi.
46012015	Kwakooya urende lwaamba, kimmba shilakee woko yeny nshi wa mwiili-fo, a mmbo luraa luleva lwa mwiili na kimaruma ekyo?
46012016	Na kuri kaambe, kimmba shilakee iriso, yeny nshi wa mwiili-fo, mmbo kuri karaa kaleva ka mwiili kimmba kya ekyo?
46012017	Kukooye mwiili moose wevaa iriso, mmbo lweshitaa inda? Ao kukooye moose wevaa kuri, mmbo lweefwamyaa inda?
46012018	Nkyo kimaruma Iruva evika-fo fyuungo fyoose wo kimwi mwiiliny shaasa alekunda.
46012019	Mashika lyo kukooye fyoose fyekee kyuungo kimwi nsi, mwiili mmbo wevaa inda?
46012020	Lyo ulaalu fyuungo mfiingyi na mwiili ukava umwi.
46012021	Nkyo iriso llyishidimaa ivia woko, nshikutinnyo yewe-fo, nta nrwe mmbushidimaa ivia marende, nshimutinnyo yeni-fo.
46012022	Na mmwasiny deny fyuungo filya fya mwiili filya filollyo mfifwafwa mmwasi mfyo fitiri mashora kilanya.
46012023	Na fyuungo filya filatiri nnu nnduma, fyo mmbo lwafininga wiindi mmwasi, na filya fikee sheelyi mfitiri usha, mfyo fitiri usha deny lukairya.
46012024	Mashika fyuungo fyeru filya fitiri usha mfitiri nnu mashora-fo, kyaindi Iruva mmbo alungye mwiili ando amwi, kyuungo kilya kikee kyaanguye kakiniinga wiindi mmwasi;
46012025	naambo kulakae-fo urauko mwiiliny, naambo fyuungo fyeekyani wo kimwi na urooye.
46012026	Kyuungo kimwi kwakooya kyavavio, na fingyi fyoose mmbo fivavioo nakyo. Na kilya kyarumishwa, efyo fingyi fyoose mmbo fifuraa ando amwi nakyo.
46012027	Naasany yeni mmbo mukee mwiili wa Kristo, na filungo wo kimwi ando a vayo.
46012028	Na Iruva mmbo avikye varundi kunu siriny, va mbee ni varumi, vakavii ni veawuya fisuku, va kararu ni veelosha, vengyi ni ngyende, vengyi ni simbo teeshiisa vandu, vengyi va yeekyana, na uteteri na ngata ta fishomu.
46012029	A woose ni varumi? Woose mbeawuya fisuku? Woose ni veelosha?
46012030	Woose mberera fishomu fyeny? Woose mmbetambashwa fishomu?
46012031	Langeny nnu simbo yeto shisongoru. Naakwa niindo mmbo shamoora shia shisha.
46013001	Na kwakooya sharera na fishomu fya vandu na fya varumi va iruveeu, shanra shilatira ukundi mmbo shava sha ipengele lyishoonaa.
46013002	Lyingyi shawona yaawuya fisuku, neemanya fyoose na urango loose, na shitire kikusiryo kivangyi kutani shaidima isamisa mafumbu, shilatiri ukundi efyo nshikindo kwakwafo.
46013003	Lyingyi shuute mwiili wakwa ukorwa na muro, shilatiri ukundi, nkyashuukyau kindo-fo.
46013004	Ikunda mmbo lyisisirya, lyikalyillya; ukundi llutiri ukasha-fo; nta llutiraa kififi-fo llukurosaa-fo;
46013005	lluturaa wiindi-fo; lluruyaa findo fyavayo weni-fo, nta lluvavioo-fo, llwekenaa makasha-fo,
46013006	mmbo lwiirikyaa fyoose, mmbo luvikaa nsia kya fyoose,
46013007	mmbo lusisiryaa fyoose.
46013008	Ukundi llwangwa-u kindo nta kyeeri kimwi-fo. Yaawuya fisuku lyikaa lyimande, na fishomu fishemandaa, na ngyurango tishevaa ruu.
46013009	Shamashika mmbo lwamanya na kyeeso, na yaawuya fisuku na kyeeso-da.
46013010	Lyo kyeeri ekyo kimaye, kilya kya kyeeso mmbo kishevaa ruu.
46013011	Kyeeri shekee mwana ndu mmbo shereraa sha mwana nndu, shawemannya sha mwana ndu, shevekusaraa sha mwana ndu, kipookya yoo shileva ndu nniini, mmbo shanra mbony ta kimwana.
46013012	Mashika kyeeri eki kya ulalu mmbo lulollye sha kiyoony kikava sha kyaaso. Kyeeri ekyo mmbo lushelollya kisangu na kisangu. Kyeeri eki kya ulaalu mmbo shamanya kyenga, kyeeri ekyo mmbo nshemanyaa deny shaasa neeny shiishiwa nnu.
46013013	Naasany ulaalu mmbo kwasaa-u kikusiryo, ivika nsia, ukundi, efi firaru. Na nnang'ani ya efyo kiilanyi fyoose ni ukundi.
46014001	Soreny ukundi na ilanga nnu simbo ta Mumuyo, lyo kisha mmwasi tereveny mwidimi itambashwa mbony.
46014002	Mashika yeto mwirera na kishomu kyeny, nshi arera na vandu-fo, mmbo arera na Iruva nyelyi kulaifo nndu amanya, lyo mmbo arera findo fya kyama efo nriminy wakwe muni.
46014003	Kyaindi yeto arera eeloshaa, mmbo arera na vandu findo fyeveekya, neevaviirya muu, neevakaarisa.
46014004	Yeto arera na kishomu kyeny mmbo akukaarisa we muni. Kyaindi yeto akee itambashwa mmbo akeekaarisa siri.
46014005	Neeny lyo shikundye yeni moose murere na fishomu fyeny, lyo mmwasi mmbo shikundye mutambashwe. Mashika yeto alosha mmbo ailannyi yeto arera na kishomu kyeny, kuuta lyo kwakooya atambashwa, naambo siri ikooye ikaariswa.
46014006	Lyo ulaalu vanavama, kwakooya shasha kwany neerera na kishomu kyeny, mmbusha-kyi kwany, kuuta elyi sharera neeni na irammbwa, ao na shia ya urango, ao ilosha, ao na shia ya ufundo?
46014007	Naakwa ni findo filatiri muu kyeeri fyuutaa unyanga, sha kivale ao kingi, lyo fyava filoota unyanga lwaalashikye, mmbo kimanyikyaa kwi nkiimbo kya ngata-ki kikee ikapwa nkivale ao ekyo kingi?
46014008	Mashika iranda lyikakapwa lyikauta unyanga lulaishiwa mmbi akudeesyaa kya fira?
46014009	Neeni ni kiwo. Ulumi lwany lukanra luloota kindo kimanyikye, irero lyikeererwa mmbo lyimanyikaa inda? Kilasheeva mmbo mukeererya efo uraatony kweni.
46014010	Lyo dede kwiifo ngyunyanga shiingyi ulaniny, na nkwiifo lumwi lulamanyikye-fo.
46014011	Naasa shanra shilamanya urango lwa unyanga elo mmbo shivaa sha nrung'ani kwa yeto akeerera, nawe yeto mwirera naveva nrung'ani kwakwa.
46014012	Naakiwo neeni, mashika elyi mulangye nnu iwona simbo ta Mumuyo, langeny nnu deny itiwonisa naambo muvangise siri.
46014013	Kimmba niindo yeto mwirera na kishomu kyeny natereve naidimi itambashwa.
46014014	Mashika shatereva na kishomu kyeny, nrima mmbo watereva, lyo urango lwakwa llutiri ndunda-fo.
46014015	A mmbo kyavany inda? Mmbo shitereva na mumuyo, shivetereva na urango-da, mmbo nshiimbaa na ngata ya mumuyo lyo shiveimba na urango-da.
46014016	Mashika kwatereva Iruva efo nriminy, yeto aiyo kava sha itondo mmbo ashidimaa inda yaamba Amen, kyeeri kumaa itereva, elyi nalaishi ekyo kwaamba?
46014017	Mashika lyo n-dede yewe mmbo kwatereva nisha, lyo yeto ungyi nyavikyo mbora-fo.
46014018	Mmbo shaana nnu Iruva mashika yeny mmbo shiishi fishomu shamwilannya yeni moose.
46014019	Lyo kunu siriny mmbo shikunndye irera marero araanu nsi a urango, shiloshe nang'u vengyi, ngota elyi shereraa marero fiku ikumi.
46014020	Vanavama, mulasheva sha vana vadu, lyo efo uraviny veny sha fikoku deny, lyo efo mirweny yaany veny vandu vaniini.
46014021	Mmbo kikee kireiye efo uvavasony, mmbo shireraa na vandu yeva na kishomu kya vandu vengyi, na kana ka vandu veny, lyo nta mmbashitaa-fo. Niindo Nndumi aamba.
46014022	Naasany, fishomu efi ni ngyende, nshi kwa yewo veerikye-fo, lyo kwa yewo valairikye. Lyo ilosha nshi kwa yewo valairikye-fo lyo nkwa yewo vairikye.
46014023	Kyasiany, kwakooya siri shoose mmbo ikusanyirye ando amwi, na woose varere na fishomu fyeny, na yoo kweni vaangeu vandu valaishi kyeni na valakee vakristo, mulla ndesa mmbashambaa mmbo mutirwa ni ukwale?
46014024	Lyo woose vakarera kyeelosha, numa naange-u nndu nalakee nkristo ao nalaishi kyeni, mmbo amanyisywa mmboose na asongosywaa mmboose.
46014025	Filya akusarye efo nriminy mmbo fimanyikaa paa, nawe mmbo ashidimaa isanga neeni iindya Iruva, nafirye ndi deny, na iirikya sheelyi Iruva akee neeni kulaifo nyinyira.
46014026	Kyasiany vanavama, mwalollya inda, Kyeeri mwakwanannya, yeto umwi atiri kiimbo neeto ungyi ufundo, ungyi kindo kyerambuya, ungyi ni kishomu na ungyi ni itambashwa fishomu. Findo fyoose fitanyike kikee kya ivangisa siri.
46014027	Kwakooya nndu ashereraa na kishomu kyeny, lyo varere vavii ao vararu nsi, valailanyi-fo, na lyingyi kwa makamba, na umwi waany natambashwe.
46014028	Kyaindi kwankooya kulaiyo nndu mwitambashwa naasa namalallye efo mmba ya Iruva narere na nrima wakwe muni na Iruva.
46014029	Vakisuku nawo-da varere vavii ao vararu na umwi natambashwe.
46014030	Kwakooya umwi wa valya vakee rembo arambuyo kindo ulya wa mbee namalallye mbele.
46014031	Mashika yeni mmbo mushidimaa irera umwi umwi nsi, naambo vengyi vakooye ikuloshau, na woose vaviiryo muu.
46014032	Na mimuyo ya vakisuku mmbo iirikye vakisuku.
46014033	Shamashika Iruva nshi Iruva wa fulu-fulu-fo, mmbo akee wa ufoo; indo shaasa kikee siriny toose ta vandu va Iruva.
46014034	Vaka wo vamalallye efo mmba ya Iruva, mashika elyi valatiri mumu weerera. Vaindye shaasa uvavaso lwaambaye kyawo.
46014035	Nawo vakankunda imanya kindo kyoose vavese womi vawo waarya efo kyeny kwawo. Mashika nsony nndu nka irera efo mmba ya Iruva.
46014036	A ndesa kirero kya Iruva nkwany kyuukye? Ao mmbo kilemusheya yeni muveni?
46014037	Nndu kakulollya mmbo akee nkisuku ao wa ngata ya mumuyo, navemenya efi shamuvia yaa, sheelyi ni Nndumi afivavasya.
46014038	Lyo yeto akunda iva nrung'ani nave nrung'ani.
46014039	Kimaruma kya efyo, vanavama, langeny nnu ilosha, lyo nta mulaimi kya irera na fishomu-fo.
46014040	Lyo findo fyoose fitanyike kwiiyo umamiri na waarya.
46015001	Naasany vanavama mmbo shikundye imuvia mbony ta Nrumi ya Nsia ilya shilemwoongoya. Nnyo yeyo muleiwarya na mfo muselelyi.
46015002	Mmbo mukeekirwa kyeendwa nnyo; kwankooya muletira nisha marero alya shilemoongoya, na kwankooya kulaore mulekusiryau ruu.
46015003	Mashika yeny llya kiipooka mmbo shilemufitya filya yeny shimuni shilewarya, kyeyaamba Kristo mmbo alefwa kimaruma kya ulyamari lweru, kikwaani na mbony shireiye.
46015004	Na lyingyi karikwa; na lyingyi sheelyi mmbo aleruka nkonu wa kararu kikwaani na mbony shireiye.
46015005	Na sheelyi mmbo alekoora na Kefa na valya ikumi na vavii.
46015006	Numa kakoora na vakristo mmwasi ya mayana araanu vekee ando amwi, nnang'ani yaawo vaiyo fika inu na maata valellala.
46015007	Numa kakoora na Yakobo; numa na vakiloshony woose.
46015008	Na numa ya vandu woose, kakoora neeny, shikee sha nndu alewonika kyeeri kilakee kyakwe.
46015009	Mmashika elyi yeny shikee n-du shanyiyya vakiloshyony woose, shilesumani nta ivaangwa nrumi, mashika llya shilesaveesa siri ya Iruva.
46015010	Lyo kyeendwa ni isarya lya Iruva mmbo shikee shaasa shikai inu; na isarya lyakwe yelyo lyileshisheya llyileva ruu-fo, mashika elyi shilekutakura nnu irunda shavailannya woose. Lyo nta nshi yeny-fo, kyaindi ni isarya lya Iruva lyishikaaye.
46015011	Naasany kwakooya ni yeny ao valya, niindo lukeevambisa irero. Na niindo mulekusirya-u.
46015012	Naasa kwakooya Kristo akeevambiswa sheelyi aleruka auka kwa vafu, a niindaany elyi maata va efo kwany vashambaa nkwiifo iruka lya vafu?
46015013	Lyo kwankooya kulaifo iruka lya vafu na Kristo nawe nnyalerukaa-fo.
46015014	Na lyingyi kwankooya Kristo kuloore aleruka naasa, ivambisa lyeru ni ruu na kikusiryo kyeru nruu.
46015015	Yee, neese mmbo lufwanani na vakureeki va Iruva va wongo, mashika mmbo lulekureekya Iruva wongo sheelyi mmbo aleruta Kristo, nawe nnyalenduta-fo, kwankooya vafu valarutwaa.
46015016	Mashika kwankooya vafu valarutwaa, na Kristo nawe nnyalerukafo.
46015017	Na kwankooya kuloore Kristo aleruka, kikusryo kyany nruu, mmbo muvesindye efo ulyamariny fika ulaalu.
46015018	Na yewo valellala vekusirye Kristo mmbo valereka.
46015019	Mashika kwakooya mmbo lwakusirya Kristo yaa ulaniny kweni naasa, yese mmbo lukee vakiva lukairya vandu woose.
46015020	Kyaindi ulaalu Kristo annduka auka kwa vafu, kava wa mbee wa valya valemfwa.
46015021	Mashika shaasa ufu luleendwa ni nndu, niindo-da na iruka lya vafu mmbo lyileendwa ni nndu.
46015022	Mashika kwakooya woose mmbo vakeefwa kyeendwa ni Adamu, niindo-da woose vakooya muu kyeendwa ni Kristo.
46015023	Lyo wo umwi ando akwe. Mwiivirya muu ni Kristo; numa valya vakee va Kristo elyi ashaa.
46015024	Yoo nng'u mafurummyony, kyeeri Iruva Nde ashenrambikyaa umangyi lwakwe, kyeeri asheallwaa ngyumangyi toose na ushilyi loose luve ruu.
46015025	Mashika nkuti nashillye fyoose, natani avika vakiduva vakwe woose yoo si ya marende akwe.
46015026	Nkiduva wa ifurummya imamitwaa ni ufu.
46015027	Mashika, mmbo alevika findo fyoose yoo si ya marende akwe. Kyaindi kyeeri asheambaa, fyoose fyammaa yaarwa si, yeto, alemmbikya fyoose yoo si lyo nnyakiyo-fo.
46015028	Naasa, findo fyoose fikammaa ivikwa yoo si yakwe, llyony na Mwana muni ashevaa si ya yeto alenrammbikya findo fyoose, naambo Iruva nave mmbwe fyoose nnang'ani ya fyoose.
46015029	A ndesa yewo vabatise kimaruma kya vafu mmbo vashetanaa inda? Kwakooya vafu valarutwaa tusu, kyamaa kyi ibatiswa kimaruma kyawo?
46015030	Neese nkyikyi elyi lukee nrengeny kyeeri kyoose.
46015031	Yee, vanavama, nnduma yeu wakwa kimaruma kyany kwi Kristo Yesu, Nndumi weeru, mmbo nkeefwa wo nkonu.
46015032	Kwankooya shikee na mwiili mmbo shilekapana na mafisi a vandu kulya Efeso, mmbusha-kyi shiwonisaa-u? Vafu vakanra valarutwaa, naasa lulyeny neena, mashika ndesi mmbo lweenda ifwa.
46015033	Mulalembike, usaare ukasha mmbo lulyamaraa ngaa shisha.
46015034	Rundeny na urango shaasa kisumani, mulatanaa ulyamari, mashika vengyi mmbeshi Iruva-fo. Mmbo sharera indo naambo shimusute.
46015035	Kulakooye nndu avesaa, A niinda vafu varutwaa? Na mmbo varukaa na mwiili wa ngata-kyi?
46015036	Ewe itondo! Yekyo kwavaaya nkirukaa kulaore kyafwa mbele-fo.
46015037	Na yekyo kwavaaya, nkwavaaya kilya kisheshaa-fo mmbeu sheni, ikava ya nganu ao ingyi.
46015038	Kyaindi Iruva mmbo aitunndwa shaasa akundye muni, na wo mbeu ngata ya vayo.
46015039	Nyama toose nshi nyama imwi-fo, ingyi ni-nndu, ingyi ni ya ifisi, ingyi nnya ndeye, neengyi nnya ikunga.
46015040	Na lyingyi kwiifo fyuumbe fya iruveeu, kukavekaa-fo fyuumbe fya ulaniny, kyaindi itumbe lya fya iruveeu ni ngata ingyi deny, kweenanisa na yei ya ulana.
46015041	Kwiifo itumbe lya nkyeere na itumbe lya mwiiri, na itumbe lyingyise llya nyinyiri. Mashika kuveefo kilakaniso kya itumbe lya nyinyiri na nyinyiri.
46015042	Niindo-da na iruka lya vafu lyikai. Mmbo urikwaa mwiili na ulyamarikaa, ukarutwaa ulalyamarika-se.
46015043	Mmbo urikwaa na sony, ukarutwaa na itumbe. Mmbo urikwaa ufwafwa, ukarutwa na finya.
46015044	Mmbo urikwaa mwiili wa ngata ilya ya mbee ukarutwa ukee mwili wa ngata ya Mumuyo. Kwankooya wiifo mwiili wa ngata ya mbee naako ni wa ngata ya mumuyo mmbo wiifo-da.
46015045	Niindi kikee kireiye, Nndu wa mmbee we Adamu aleva nndu atiri muu. Adamu weefurumya ni mumuyo mwiruta.
46015046	Kyaindi mbushesongoyaa ulya wa mumuyo-fo, ni ulya wa ngata ilya ya mbee, numa ukasha ulya wa mumuyo.
46015047	Nndu wa mbee ni wa ulaniny, mmbwa uteeri. Nndu wa kavii mmbo ookye iruveeu.
46015048	Shaasa yeto wa uteeri akai niindo yewo va uteeri vakai.
46015049	Na shaasa yese luleipoo fwana ya yeto wa uteeri, niindo-da neese mmbo lusheipoo fwana ya yeto wa iruveeu.
46015050	Vanavama kindo nkeamba n ekyi, sheelyi mwiili na samu mfishidimaa iwona umangyi lwa Iruva-fo. Ao kilya kilyamarikaa nkishiidimaa iwona kilya kilalyamarikaa-fo.
46015051	Loleny-te mmbo nkunndye imuvia kyama kimwi. Llulalaa loose-fo, lyo loose mmbo lushealashikaa.
46015052	Sha lyimwi nsi, sha ikafya miso, kyeeri kya iranda lyefurummya; mashika lyo iranda lyishereraa, llyo vafu varutwa, valakilyamarikaa. Neese mmbo lushealashikaa.
46015053	Mashika nkuti yeu wa ilyamarika urae ira ulalyamarika, na yeu wa ifwa uraa ira ulafwa.
46015054	Naasany elyi yeu weelyamarika usheraa ira ulalyamarika, na yeu weefwa usheraa ira ulafwa, llyo irero llya lyikeeireiye lyisheinukyaa. Ufu lwammirwa ni uvingyi.
46015055	A ivinga lyafo yewe ufu nkwi lyikai? A ivava lyafo yewe ufu nkwi lyikai?
46015056	Ivava lya ufu ni ulyamari, na finya ya ulyamari ni uvavaso.
46015057	Lyo luniinge nnu Iruva kyaanu yeto aluniinga ivinga kyeendwa ni Nndumi weeru Yesu Kristo.
46015058	Naasany vanavama vakwa vakunde, vangeny iirikyony, nta mulasingesinge-fo, mwengere nnu irunda ishora lya Nndumi mikonu myooose, mashika mwiishi sheelyi ngatara yaany kwi Nndumi nshi ruu-fo.
46016001	Kya mbony teesang'irya findo kimaruma kya veele, shaasa llya shilevavasya siri ta Galatia, neeni kevetaniny indo.
46016002	Wo nkonu wa mbee wa mfungare wo nndu nadeesye kindo kyakwe, kiinani na ivesyo lyakwe; naambo isanyirya lyilasheeva nkonu yeto nshaa.
46016003	Neeny kyeeri nshaa mmbo nshevarikaa na barwa yewo muvasauwaa, veepoo isarya lyany fika Yerusalemu.
46016004	Kwakooya kivaa neeny sheende.
46016005	Kyaindi nshaa kwany shammaa iira Makedonia; mashika lyo nshiraa Makedonia mbele.
46016006	Kweenda nshesindaa kwany, yee, kweenda kyeeri kyoose kya mbeo; mushirwaa koose efo nsheendaa.
46016007	Mashika nshikunndye ikwaanya neeni ulaalu-fo, nshiraa-da, mashika mmbo shivikye nsia wekaa neeni kyaangu, kwakooya Nndumi ashiidimisya.
46016008	Lyo mmbo nkaa Efeso fika Pentekoste.
46016009	Mashika kulya mmbo shileruyo mwaango nniini nsha nnu, nafo veefo veengyi vakeshikapa fira.
46016010	Kyaindi, Timoteo kansha, loleny nakae kwany nofoo, elyi akeerunda ishora lya Nndumi kimwi sheeny shimuni.
46016011	Naasa kulave nndu moose amwiila, lyo nrikeny na ufoo, naambo nashe kwakwa, mashika mmbo shimbereye amwi na vanavamaye veru.
46016012	Kyaindi kya mbony ta mwanamaye weeru Apolo, mmbo shilemwikima nnu nashe kwany ando amwi na vanavamaye veru, lyo we nnyekundye isha ulaalu-fo; lyo mmbo ashaa elyi awonisaa mwaanya.
46016013	Laleny shoovi. Salaleny shumu efo kikusiryony. Rundeny kyuumi muve vatakusu.
46016014	Findo fyany fyoose fitanyike na ikunda.
46016015	Na lyingyi vanavama shamutereva; mwiishi vandu va kyeny kwa Stefana, sheelyi wo mfimu fya mbee fya Akaya, nawo mmbo valekwaata ishoreny lya ifurukanya veele.
46016016	Vandu sha yeva veendyeny na wo nndu narunde ando amwi nawo neekuvinisa nnu.
46016017	Neeny mmbo shilefura nnu kyaisha lya Stefana na Fortunata na Akaiko; mashika yeva mmbo valeshilyilya nnu kya filya fyenshaanguya yoo kwany.
46016018	Mashika mmbo valeviirya nrima wakwa muu nnu, na mirima yaany-da. Naasa manyiny nnu vandu sha yewo.
46016019	Siri ta Asia tamwiidikira. Akila na Priska vamwiidikira nnu na irina lya Nndumi, ando amwi na siri yeyo ikee efo mmba kwawo.
46016020	Vakristo woose vamwiidikira. Kwiidikireny na kimimindo kyeele.
46016021	Ekyi nkyo kiidikiro kyakwa shakireiya na woko lwakwa shimuni.
46016022	Nndu moose yeto nalakundye Nndumi, nave n-denge. Maranatha (Nndumi weeru nkufii nashe).
46016023	Isarya lya Nndumi Yesu lyikae neeni.
46016024	Ukundi lwakwa lumukaye yeni moose mukee na Kristo Yesu.
47001001	Paulo, nrumi wa Kristo Yesu kwi isarya lya Iruva, na Timoteo mwanamaye weeru, kwa siri ya Iruva ikee Korinto ando amwi na veele woose yewo vakee urukeny loose lwa Akaya.
47001002	Isarya na ufoo elo lwauka kwa Iruva Nde weeru na kwa Nndumi Yesu Kristo lyimukaye.
47001003	Iruva narumishwa we Nde wa Nndumi weeru Yesu Kristo, Nde wa isarya, Iruva wa ilyilya lyoose;
47001004	yeto aluviirya muu ngatareny teru toose, naambo neese lwiidimi iviirya muu valya vakee ngataareny toose, kya iviiryo muu yelyo lukeeviiryo muu ni Iruva.
47001005	Mashika lyo shaasa ilyiso ukiva lya Kristo lyikeengera ing'ana kweru, ni indo-da na iviiryo muu lyeru lyisheengerekaa kwi Kristo.
47001006	Lyo kwankooya yese lukee ngatareny, nkimaruma kya iviiryo muu yelyo na ukiro lwany; ao kwakooya lwaviiryo muu, ni shia ya iviirya muu lyany, elyo lyikeerunda mashora a vayo kya usisiryo lwa makiva alya neese lukeelyiswa.
47001007	Na ivika nsia lyeru kimaruma kyany mmbo lyivangi, lwiishi sheelyi shaasa yese veakana makiva yoo, ni indo mmbo mukee veakana iviiryo muu elyo.
47001008	Mashika le vanavama, llukundye mure mulamanya mbony ta makiva alya alelukooya kulya Asia, mashika mmbo lulerovyo nnu, kiilaanyi finya yeeru isiika, kutani loota pa yekaa na muu.
47001009	Ee, yese mmbo lwekee vautye uvingo lwee waawa, naambo lure lulakuvikya nsia luveni, kyaindi luvike Iruva nsia, yeto aruta vafu,
47001010	yeto alelukira efo ufuny yelo lung'ani indo, na lyingyi ashelukiraa, na mmbwe lulemmbika nsia sheelyi ashelukiraa;
47001011	neeni kwakooya mwaakana neese itereva kimaruma kya simbo ilya luningwaa nngarami ya vandu vengyi, naambo vandu veengyi vaniingye kyaanu kimaruma kyeru.
47001012	Mashika nnduma weru nto yeu, ukureekyi lwa mirima yeeru kyeendwa ni weele na waa lwa nrima luukye kwa Iruva, nshi kya waarya lwa mwiili-fo, nkwii isarya lya Iruva, mmbo lulekaa yaa ulaniny, na mmwasi kyany yeni.
47001013	Mashika nkwiifo kindo kiiya lukeemureiya kuuta filya mukeesoma-fo, ao ifiirikya, neeny mmbo shivikye nsia sheelyi mmbo musheirikya efo fika masiiyony;
47001014	na lyingyi shaasa mulelwiirikya kyenga, sheelyi yese mmbo lukee kimaruma kya ikurumisha lyany, shaasa yeni mukee kweru, kufike nkonu ulya wa Nndumi weeru Yesu.
47001015	Neeny shivikye nsia indo mmbo shekundye mbele isha kwany, naambo muwewonisa simbo ya kavii;
47001016	na iira kwany na yeenda fika Makedonia; na yuuka Makedonia newuya kwany ne erikwa nnyeni yeenda Uyuda.
47001017	Naasa, kyeeri shekundye itana indo, a mmbo shilereveka-reveka? Ao efyo shikundye itana, mmbo nkundye itana kinndu sheelyi kive indo kwakwa, yaamba yee ni yee, na oode ni oode.
47001018	Na shaasa Iruva akee wa dede, yese lukee va yaamba yee na oode-da-fo.
47001019	Shamashika Mwana wa Iruva, Kristo Yesu, yeto lulevambisa mbony takwe kwany, mmbwe yeny, Silwano na Timoteo, nnyaleva yee na oode-fo; kyaindi kwakwe we ni Yee.
47001020	Mashika fyaasa efyo fya Iruva fyoose ni yee, na kimaruma kya vayo na kwakwe fyoose ni Amen; naambo Iruva nakooye ing'aniswa kyeendwa ni yese.
47001021	Naasany yeto mwiluvangisa ando amwi neeni kyeendwa ni Kristo, na ilwamba mafura, ni Iruva.
47001022	Nawe mmbwe aleluvika wende neeluringisya mirima yeeru na Mumuyo.
47001023	Lyo mmbo shikeevanga Iruva nave nkureeki wa nrima wakwa kimmba kimaruma kyemulyillya nshilefike Korinto-fo.
47001024	Nshi lukeeshillya kikusiryo kyany-fo, mmbo lukee veekyi vaa ifura lyany; mashika mmbo musellelyi kyeendwa nkikusiryo kyany.
47002001	Kyaindi nriminy wakwa mmbo shekundye indi, shilashe kwany na ting'wa.
47002002	Mashika kwakooya shamuniinga ting'wa ni vi yeto ashiningaa ifura yeny kuuta yeto akeeningwa ting'wa nnyeny?
47002003	Neeny mmbo shemureiya irero elyo yeni, naambo elyi nshaa shilashesua na valya kishisumanyi ifura nawo, shimuvikye nsia yeni moose sheelyi ifura lyakwa yeny llyo na lyany yeni.
47002004	Mashika kunu ukiveny lwakwa na ngatareny ta nrima wakwa mmbo shilemureiya na misoru miingyi, nshi naambo mukooye isua-fo, kyaindi naambo mukoye imanya ikunda elyo lyakwa kwany shaasa lying'ani.
47002005	Kyaindi kwakooya nndu anyarika nshi ashinyarisa yeny da-fo lyo kyenga (naambo shilasherovya nndu) mmbo amunyarisa neeni moose.
47002006	Mmbo kyemaa nndu wa ngata yeyo nawoni ngapo yeyo aniingwa nnyewo vengyi;
47002007	na kilasha kya efyo, kyeni munsarye neembirya muu, naambo nndu sheeto nalashemirwa ni unyaario lwiirye kyeeso.
47002008	Nkyo mmbo shamutereva mumoore ikunda lyany.
47002009	Mashika nkyo kimaruma shilereiya naambo nkooye imanya kwany kwakooya muleva veindya kya findo fyoose.
47002010	Kwakooya mwafwaaya nndu kya kindo kyoose neeny mmbo mmufwayaa, mashika naakwa ni yeny kwakooya shafwaaya nndu kindo kyoose, mmbo shamfwaaya kimaruma kyany mbee ya Kristo.
47002011	Loleny, mmbishwa nalasheluvinga, mashika lwiishi ngata takwe.
47002012	Naasa lwikifika Troa kimaruma kya Nrumi ya Nsia ya Kristo, sharuywa mwaango kyeendwa ni Nndumi,
47002013	nriminy shilasenywa mashika nshilelollya mwana-ma Tito-fo, nkyo shavasama sheenda Makedonia.
47002014	Llyo Iruva naarafuma akee iluniinga ifura wo kyeeri lukee na Kristo neekaarisa nrungo eto wemmanya we ando koose kunu ishoreny lyeru.
47002015	Mashika yese mmbo lukee kifwaamu kya Kristo mbee ya Iruva, na kwa yewo vakeekirwa, na kwa yewo vakeereka;
47002016	kwa yewo vakeereka ni kyuuna kya ufu, lyo kwa valya vakekirwa nkifwaamu kishendee muu. A ni vi yeto amaaye kya findo efyo?
47002017	Shamashika yese llukee sha yewo vengyi vakekapya irero lya Iruva mbusha-fo kyaindi mmbo lukee vaa pyai miriminy sha vana vaukye kwa Iruva, niindo lwaamba lukee na Kristo.
47003001	A nyiraa mmbo lwampooka lyingyi ikurumisha luveni? A mmbo lukunndye kimwi sha vengyi barwa teemurumisha timusheye ao tuuke kwany?
47003002	Barwa yeeru nnyo yeni, ikeeshireiye miriminy yaany iishiwa na ikeesomwa ni vandu woose;
47003003	mmbo mumanyikye paa sheelyi mmbo mukee barwa ya Kristo ikeeshirumbani ni yese, ilakee shireiye na winu, kuuta Mumuyo wa Iruva akee na muu, nta nshi maboony a mawe-fo, kuuta ni maboo akee ni mirima ya vandu.
47003004	Na ivika nsia elyo lulyitiri mbee ya Iruva kyeendwa ni Kristo.
47003005	Nshi sheelyi mmbo lumaye ikusara kindo kyoose sheelyi nkyeru luveni-fo kyaindi wiidimisyo lweru mmbo luukye kwa Iruva.
47003006	Nawe mmbwe yeto akeelwiidimisya iva veekeya Nrumi ya Nsia; nshi wa mareiyo-fo, lyo mmbwa mumuyo, mashika mareiyo mmbo awaa, lyo Mumuyo to mmbo urutaa.
47003007	Naasany kwakooya urundi lwa ufu lukeeureiye neetitwa efo maweny lulesha na itumbe nta Vaisraeli valaidimi ivikya kisangu kya Mose miso, kyeendwa ni itumbe lya kisangu kyakwe, nalyo lyeekeny itumbe llya lyilyamarikaa.
47003008	A le ndesa, urundi yelo lwa mumuyo llusheilanyaa ikaa itumbeny?
47003009	Mashika kwakooya urundi lwa ngapwa lutiri itumbe, a urundi yelo lwa usumanu nshi lushetiraa itumbe mmwasi?
47003010	Mashika naakwa ni lulya lulerumishwa lwetiri itumbe indifo kyeendwa ni itumbe elyo lyiilanyi mmwasi.
47003011	Shamashika kwakooya urundi lulya lulyamarikaa lwetiri itumbe, yelo lwesinda-u mmbo lushetiraa itumbe mmwasi.
47003012	Naasany, kimmba lutiri ivereya lyifye indo, mmbo lwakaarya nnu.
47003013	Neese nshi kimwi na Mose llya alesikya kisangu kyakwe na kirami-fo, naambo Vaisraeli valalole nnu itumbe elyo lyilalyamarikaa.
47003014	Kyaindi makusaro akarovyo, mashika kufike inu, kyeeri Kyaasa Kikuu kikee isomwa kirami kilya kyeesikya kisangu mmbo kyiiyo, nkyo kyaamba mmbalesukuyo kyeamba mmbo kyautwa-u ni Kristo-fo.
47003015	Lyo fika inu, kyeeri uvavaso lwa Mose lukeesomwa, kirami kilya kyesikya kisangu mmbo kikaaye mirima yaawo.
47003016	Kyaindi kwakooya vaindukya Nndumi, kirami kilya mmbo kishutwaa-u.
47003017	Kyasiany, “Nndumi” mmbwe Mumuyo, na ando Mumuyo wa Nndumi akai, yoo nng'u na uleke lukai.
47003018	Lyo yese loose, mmbo lukeeviira-u itumbe lya Nndumi lukee na kisangu kilatiri kirami, sha nndu alolaa kiloleny, mmbo lwaalashwa luve va kyaaso ekyo kyeni, itumbe lyisorye itumbe, sha itumbe elyo lyauka kwa Nndumi, we Mumuyo.
47004001	Naasany, kimmba lutiri urundi elu, shaasa lulelyimywa isaryo, llusheelelekaa-fo.
47004002	Mashika findo efyo fya sony fya kirika mmbo lulefilema, nta llukaa na ntambo-fo, nta isasanda irero lya Iruva na wongo-fo. Mashika lukammora ekyo kikee kya dede paa, mmbo loora shaasa lukee va usumanu, mirima ya vandu iiluvikyaa ukureeki mbee ya Iruva.
47004003	Lyo kwankooya Nrumi ya Nsia yei yeeru yansurumwa, mmbo yasurumwa kwa yewo vakeereka;
47004004	yewo iruva lya ulana yelu lyilesingira makusaro awo, kimmba valairikye, na sa ya nrumi ya nsia ya Kristo yeto akee kyaaso kya Iruva ikara ilavafumya.
47004005	Mashika yese llukeekuvambisya luveni-fo, kuuta ni Kristo Yesu sheelyi ni Nndumi, neese sheelyi mmbo lukee varundi vany kimaruma kya Yesu.
47004006	Mashika kimmba Iruva aleamba, “Sa imike ireeminy” mmbwe yeto alemika kunu miriminy yeeru, naambo naluniinge sa ya urango lwemanya Iruva lwiilolaa Yesu Kristo.
47004007	Lyo mmbo lutiri umasi yelu fiiyeny fya uteeri naambo usuri yelo uniini luve lwa Iruva, lulaukye kweru.
47004008	Mmbo luringityo nngatara, lyo lulafotwa, lukatirwa nnyinyira, lyo lulaute pa.
47004009	Lukasutwa lyo llukeerewa-fo, lukafwalywa si, llyo llukeemamitwa-fo.
47004010	Wo nkonu mmbo lurye iwaawa lya Kristo kunu miiliny yeeru, na muu wa Yesu ushelolyo paa miiliny yeeru.
47004011	Mashika yese lukee na muu wo nkonu mmbo lukeerawa lundefwa kimaruma kya Yesu, naambo na muu wa Yesu ulolyo paa miiliny yei yeeru iraiye ufu.
47004012	Naasany yoo nng'u ufu lwakoora nnang'ani yeru, na muu nnang'ani yaany.
47004013	Kyaindi kimmba lutiri mumuyo ulya mweni wa kikusiryo, shaasa kikee kireiye, “Mmbo shilekusirya-u, nkyo kimaruma shilerera, yese mmbo lukusirye-u, na kyeendwa nkyo lukarera.
47004014	Lwiishi sheelyi yeto aleruta Nndumi Yesu, mmbo ashelurutaa neese ando amwi na Yesu, na ilusanda ando amwi neeni.
47004015	Shamashika findo fyoose nkimaruma kyany, naambo elyi isarya elyo lyisheengerwaa nnu kwa yewo veengyi kyaanu king'ani na Iruva nawoni iitikiswa.”
47004016	Kweekyoony llusheelelekaa-fo, na kikava unndu lweru lwa kyipoo lukeekwa. Lyo unndu lweru yelo lwa efo nnang'ani mmbo lukevikwa wiiya nkonu simu.
47004017	Mashika ngatara yeeru nshaang'u ikaveva ya kirambo kyaangu da, nayo mmbo yalweengye itumbe llya lya llung'anu lyiilannyi nnu.
47004018	Naambo lure lulalole nnu yefi filollyo ulaalu, llulle efyo filalollyo. Mashika efi filollyo ulaalu nfya kirambo-da, lyo yefyo filalollyo nfya llung'anu.
47005001	Mashika lwiishi elyi mmba yei lukee ulaalu, nnyo miili yeeru, elyi ishelyamarwaa, mmbo lutiri mmba ingyi kwa Iruva, ilakee shitani mmaako a nndu, ikee yaa llung'anu iruveeu.
47005002	Mashika kunu mmbeny yei mmbo lukee ilyilyika, lwilangaa nnu iwona kirembo ekyo kya iruveeu,
47005003	lukamaa iwona ekyo llukilolyoo lukee mbereto-fo.
47005004	Mashika yese lukee mbeny yei mmbo lukee ishilyilyika, lwiirovyoo, nshi lukunndye luutwa soori-fo, mmbo lukundye luvikwa, naambo kilya kifwaa kimirwa efo muuny.
47005005	Naasany yeto aleluvika-u kimaruma kya irero elyo yeni ni Iruva, na mbwe aleluniinga kiringisyo kya Mumuyo.
47005006	Nkyoony lukatira nrima nkaari nkonu simu, neemanya sheelyi kyeeri lukee na mwiili yeu mmbo lukee kwaasha na Nndumi.
47005007	(Mashika mmbo lwakaa na kikusiryo, nshi kwa ilola na miso-fo).
47005008	Naasa mmbo lutiri nrima nkaari neese mmbo lulollye nkyeni lure lulakaa na mwiili yeu lundekaa na Nndumi.
47005009	Na kyingi-se kwakooya lukee yaa, ao kwakooya lulaiyo mmbo lwavina insennya we.
47005010	Mashika yese loose mmbo kilukooye ishesaleeswa yoo mbee ya kitima kya mwaandu kya Kristo, naambo wo umwi naonise weesi lwakwe kya efyo aletana ekee na mwiili, shaasa aletana, kwakooya fyekee fikasha ao fisha.
47005011	Naasany lukantira weerei lwa iiryaa Nndumi mmbo lloomwa vandu neemanyika paa mbee ya Iruva. Neeny shivikye nsia mmbo lumanyikye deny efo miriminy yaany.
47005012	Shamashika llukikurumishaa luveni mbee yaany-fo, lyo mmbo lwamoora kimaruma kyeekurumisha kimaruma kyany, naambo muwoni nnduma yeto kwa yeto vekurumisha kya findo fya kyipoo, filakee fya efo nriminy.
47005013	Mashika kwakooya lukee sha vasukwa, nkimaruma kya Iruva; ao kwakooya mirwe yeeru mmisha nkimaruma kyany.
47005014	Mashika ikunda lya Kristo mmbo lyikeelwiitika, mashika mmbo lukeyuutyo uvingo, elyi umwi alefwa kimaruma kya woose, naasa woose mmbo valefwa.
47005015	Na lyingyi mmbo alefwa kimaruma kya woose, naambo yewo vakee na muu valakikae na muu kimaruma kyawo veni kyaindi ni kimaruma kya yeto alefwa karuka kimaruma kyawo.
47005016	Nkyoony, uka ulaalu yese lwiishi nta nndu umwi kikee kya mwiili-fo. Na kikava yese mmbo lulemanya Kristo lukee na mwiili yeu, kyaindi ulaalu nshi indo-fo.
47005017	Naasany nndu kankaa nnang'ani ya Kristo mmbo ammaaluka kyuumbe kiiya, mbony ta kasha mmbo tammiira, ekato tammba shiiyaa.
47005018	Kyaindi findo fyoose nkwa Iruva fyuukye, yeto alelusanda nawe kyeendwa ni Kristo, nawe mmbo aleluniinga urundi lwa usandi.
47005019	Nkyo kyaamba Iruva mmbo ekee nnang'ani ya Kristo, ekusandaa we muni na ulana, nalaveekennyi uravi lwawo, nawe kavika nnang'ani yeeru irero elyo lya usandi.
47005020	Naasany mmbo lukee varumi va Kristo, kive sheelyi Iruva mmbo akee iitika na kana keru; mmbo lwamwikima yeni kimaruma kya Kristo musandwa na Iruva.
47005021	Yeto nalaishi ulyamari mmbo aleva llyamari kimaruma kyeru, naambo yese lukooye iva usumanu lwa Iruva kyeendwa mmbwe.
47006001	Neese kimmba lukeerunda mashora ando amwi nawe lulawarye isarya lya Iruva kikee kya ruu.
47006002	(Mashika aamba, “Kyeeri ekyo kyikee kisauwe llyo shilekwiirannya. nkonu wa ukiro llyo shilekweekya;” naasany kyeeri kyikee kisauwe llyo ulaalu, na nkonu wa ukiro lyo ulaalu.)
47006003	Loleny lulasheeva nsindara wa ngata shoose, naambo usu lweru lulasheererwa ukasha.
47006004	Kyaindi lukuwonisye nnduma kya wo kindo, sha varundi va Iruva; na usisiryo wiingyi, na ngatareny, na ifiiyo, na fyuure.
47006005	Neekapwa, na ifingwa, na iriingywa, na ukiva, neelala rembo, na ikootoya.
47006006	Na iva vesha na urango, na usisiryo, na unndu usha, lukee na Mumuyo Mweele, lukee na ukundi lulatiri ukunang'ari.
47006007	Lukee na irero lya dede, lukee na finya ya Iruva, lwiitiri fisha fya usumanu fya woko usha na woko umuso.
47006008	Na lukaniingwa nnduma nkasha, kya irera kikasha neererwa kisha, sheelyi lukee valembi ate ni vandu va dede.
47006009	Sha valaishiwa, ate mmbo lwiishiwa deny; sheelyi lukewawa ate lukee na muu, sheelyi lukeyoorotwa, lyo lulawaawa.
47006010	Sha vandu vatirwa nting'wa, ate mmbo lutiri ifura mikonu myoose, lukee sha vakiva, ate ni veallwa vengyi masimba, sha valatiri kindo ate mmbo lukee veni findo fyoose.
47006011	Mmbo lulangye irera na yeni, Vakorinto, lwikee na mirima myaa.
47006012	Mmukee vasisire-fo, lyo mmbo mukee vasisire efo miriminy yaany.
47006013	Kyasiany, taeny filya mulewarya (mmbo nkeerera neeni sheelyi nreraa na vana vakwa) naambo neeni mutarambuwa mirima.
47006014	Loleny mulashefingywa kindo ando amwi na vandu valairikye kilasumani, kimmba kulaiyo wiitanu nnang'ani ya usumanu na uravi. A mmbo kwiiyo wiitanu kyi nnang'ani ya sa na ireema?
47006015	A mmbo kushiinanisa inda Kristo na uravi? A yeto akusirye-u mmbo atiri waavi-kyi ando amwi na yewo valukusirye-u?
47006016	A mmbo kwiiyo wiitanu kyi kwa mmba ya Iruva na maruva a wongo? Mashika yese mmbo lukee mmba ya Iruva muni muu, shaaasa Iruva aleamba, sheelyi, “Mmbo nkaa nnang'ani yaawo, shirwe-rwe nnang'ani yaawo, neeny nshevaa Iruva waawo nawo vave vandu vakwa.”
47006017	Naasany, Lakaniny nawo, mukee kwaasha nawo, Nndumi aamba indo, mulapaani kindo kitefusu-fo, mmbo nshevawaryaa kwakwa,
47006018	Mmbo shivaa nde waany, neeni muve vana kwakwa, va kyuumi na va kyika, niindo Nndumi muni matorito aamba.
47007001	Naasany vakunde vakwa, kimmba lutiri fyaasa yefyo, lukwiilyise luveni lulakani na kirinda kyoose kya mwiili na nrima, lwishinutyaa weele lweru lushindyaa Iruva.
47007002	Lluniingeny mwaanya miriminy yaany. Llulensoka nndu kindo-fo, nta ikasheesa nndu-fo, nta itafura nndu kindo-fo.
47007003	Nta nshi shaamba indo naambo shoore yeni mmbo mukee varekwa-fo mashika shilesongwa yaamba sheelyi yeni mmbo mukee miriminy yeeru fika ifwa ando amwi, ao ikaa ando amwi.
47007004	Mmbo shitiri ukaari uniini mbee yaany, mmbo shitirwa ni nsia deny kimaruma kyany. Mmbo shiishwe nsia, kunu ngatareny teru mmbo shitiri ifura lyiilanyi kyeeso.
47007005	Mashika llya lulemaa ifika Makedonia miili yeru nnyilesennywa-fo, mmbo luleatarika taari toose, kipoo kukakaa-fo fira, na kimmba weerei.
47007006	Kyaindi Iruva yeto mwiiviirya vafwafwa muu, mmbo aleluvirya muu kyeeri lulesheywa ni Tito.
47007007	Nta nshi elyi alesha-da-fo kyaindi ni ando amwi na iviiryo muu lyakwe efo kwany, kaluvia mbony ta nsia wany, na fiiyo fyany, na usaari lwany kimaruma kyakwa kutani shaengerywa ifura.
47007008	Shamashika, na kikava mmbo shilemuvavisa na barwa ilya nshitinnywa-fo, naakwa shasara, mmbo shilollye barwa ilya mmbo ilemuvavisa lyo kwa kirambo kyaangu da.
47007009	Lyo ulaalu shitiri ifura nshi mashika elyi mulevavywa-fo, kyaindi mmashika elyi mulevavyo kutani mwakurya. Mashika mmbo mulevavyo sha vandu va Iruva, naambo mulashetura pule na shia shoose.
47007010	Mashika ivavyo lyikee lya ngata ya Iruva mmbo lyeendee ikurya yelyo lyishendee ukiro lulaifo iting'wa, kyaindi ivaviywa lya kiulana mmbo lyeende ufu.
47007011	Mashika-le ivaviswa elyo yeni kimaruma kya Iruva mmbo kuleende usasari nnang'ani yaany, yee neekutatarye, neesua, na usau, yee neelanga, yee neekuuta, yee neetaiya kiduva! Mmbo muleora sheelyi mmbo mukee vesha na ngata shoose kya mbony yei.
47007012	Naasany na kikava shilemureiya barwa ilya, nshileireiya kyeendwa ni yeto aletana kikasha-fo, nta kya yeto aletannywa kikasha-fo, kyaindi nnaambo ikuuta lyany kimaruma kyeru lyikooye ilollywa paa mbee ya Iruva.
47007013	Nkyo mmbo luleviirywa muu. Na lyingyi elyi luleviirywa muu mmbo lulefura kiilanyi kyeeso kimaruma kya ifura lyetiri Tito, mashika nrima wakwe mmbo ulemuriswa ni yeni woose.
47007014	Mashika kwakooya shilekurumisha mbee yakwe kya kindo kyoose kimaruma kyany, nshilesuka-fo, mashika kimmba lulemuvia findo fyoose shaasa fikai, niindo-da neerumisha lyeru kimaruma kya Tito ni lya dede.
47007015	Na ikunda lyakwe kwany mmbo lyileng'ana nnu kyeeri akumbwaa wiindi lwany yeni woose, shaasa mulembwarya na usau na wiindi uniini.
47007016	Mmbo shitirwa ni nsia nnu mashika kya findo fyoose mmbo shimuvikye nsia.
47008001	Na lyingyi vanavama, mmbo lukunndye imuvia kya simbo ya Iruva ilya siri ta Makedonia tilesimbwa.
47008002	Kyeeri vekee fyeesony fya ngatara shiingyi, wiingyi lwa ifura lyawo sanda na itura lyawo mmbo filevaengerya usimba lwa ikunda yeekya vengyi.
47008003	Mashika nkeevakureekya sheelyi, kimaruma kya wiidimi lwawo na mmwasi ya wiidimi lwawo, shaasa valekunda wo veni efo nriminy, mmbo valleuta findo fyawo.
47008004	Vakalutereva nnu sanda na ilwiikima kyeendo ni simbo yei, na ilungwaa elyi lyetarama veele.
47008005	Nawo mmbo valetana indo nshi shaasa lwevikye nsia-da-fo, kyaindi mmbo valekurambikya mbele wo veni kwa Nndumi, na kweru-da, na ikunda lya Iruva.
47008006	Kutani lwavavasya Tito neenutye simbo yei kwany shaasa we muni empooka itana.
47008007	Kyaindi shaasa mutiri simbo shiingyi, kikusiryo, mirerye, urango, usasari, ukundi lwany kweru yese, ni endo indo, neeni woniseny wiingyi lwa isarya elyo-da.
47008008	Nsharera indo naambo shimwiitikye-fo, kyaindi kyeendwa ni ikuuta nnu lya vandu vengyi sheese umamiri lwa ikunda lyany.
47008009	Mashika mwammanya simbo ya Nndumi weeru Yesu Kristo, shaasa aleva nkiva kimaruma kyany, lla elyi we ekee isimba, naambo yeni mwaluwa masimba kyiimuukye efo ukiveny lwakwe.
47008010	Kimaruma kya efyo ra shuute ikusaro lyakwa, mashika kindo ekyi nikisha kwany yeni musongoye, ni mwaaka vammira, kya ikunda neetana-da.
47008011	Lyo ulaalu inutyeny itana, naambo shaasa muleirikya itana, ulaalu mwinutye kiinani na filya mutiri.
47008012	Mashika nrima wiilangye, nndu mmbo ashiirikyoo kiinani na filya nndu atiri, nshi kya filya nalatiri-fo.
47008013	Nshi shikeyaamba indo naambo vengyi vasenyo neeni murovyo-fo;
47008014	nnaambo mbony teende nisha, kyeeri ekyi kya ulaalu vengyi vaoni mbusha kya usimba lwany, na usimba lwany, na usimba lwawo lumweekye yeni elyi musheanguyoo, naambo findo fiinani indo.
47008015	Shaasa kikee kireiye, “Yeto alesanyirya fiingyi, nnyaleilanya-fo nta yeto alesanyirya fyaangu nnyaleanguywa-fo.”
47008016	Lyo Iruva narumishwa yeto avika usasari yelo weni nriminy wa Tito kimaruma kyany.
47008017	Mashika dede lyo mmbo alewarya wiikimbi elo, eshengera ikaa na nrima, kakupoo nashe kwany akunda we muni.
47008018	Ando amwi nawe lukaruma mwanama yeto nnduma wakwe wa Nrumi ya Nsia mmbo ukwaani siriny toose.
47008019	Nta nshi indo-da-fo, lyo mmbo alesauwa ni siri naambo neende ando amwi neese eerye simbo yei lukeeirundya, naambo nrima weru umanyike, na Nndumi nauteu ing'aniswa.
47008020	Lukakuvika mbai kimaruma kya mbony yei kulave nndu alukapa mong'wa kimaruma kya simbo yei lukeeirundya.
47008021	Kyeeri lukekusara mesha, nshi mbee ya Nndumi-da-fo, na mbee ya vandu-da.
47008022	Neese ando amwi nawo mmbo luleruma mwanamaye weeru yeto lulellolya keengyi sheelyi atiri nrima, naako ni ulaalu mmbo atiri nrima kimaruma kya elyi amuvikye nsia yeni.
47008023	Naasany kwakooya nndu akunda imanya mbony ta Tito, we ni mweeki wakwa, na mwifurukana ando amwi neeny kimaruma kyany, na nndu kakunda imanya mbony ta vanavamaye veru, wo ni varumi va siri, na va itumbe lya Kristo.
47008024	Naasa oreny siri toose dede ya ikunda lyany, na kya irumisha lyeru kimaruma kyany.
47009001	Kya mbony teefurukannya veele nshitiri kimaruma kya imuvia-fo.
47009002	Mashika shiishi shaasa mutiri maako, nkyo nkeemurumisha nakyo kwa vandu va Makedonia, kyeyaamba Akaya mmbo yenkudeesya ando a mwaaka moose, na nrima wany ukaitika vengyi vawo.
47009003	Kyaindi mmbo shileruma vanavama yewo, naambo irumisha lyeru kimaruma kyany lyilave ruu kya mbony yei, mukee mwivereyaa shaasa shileamba.
47009004	Naambo elyi Vamakedonia vashaa neeny neekoya mmwalekudeesya, lulashesuka, (lulaambe nnyeni-fo), lwivikye-u nsia.
47009005	Naasa mmbo shilelollya nkuti shiitike vanavama yeva vasongwe ifika kwany, mupooke ideesya yekyo mulevikya kyaasa uka mbee, kikooye kiiyo, kive sha kiraso, nta kilasheeva kindo kyaniingywa na kififi.
47009006	Kyaindi lyo manyiny irero elyi, nndu mwivaaya fya unyuku mmbo ashuululaa fya unyuku, na ulya avaakya fya mbora mmbo ashuulula fya mbora.
47009007	Wo nndu natani shaasa anrumbwa efo nriminy wakwe nshi iswa-fo, ao sheelyi aitikywa-fo. Mashika Iruva mmbo awarya yeto aniingya na nrima nkyesi.
47009008	Na Iruva mmbo ashiidimaa imwishura simbo ta wo ngata, naambo neeni kwakooya mutiri imutu lya wo ngata mikonu simu, naambo mwengere deny itana mesha,
47009009	shaasa kikee kireiye, “Mmbo alenyanyata, kasimba vakiva, usumanu lwakwe lwakaa llung'anu.”
47009010	Na ulya mwaava mbeu kwa yeto mwivaaya, na nkate uve shoonga yakwe, mmbo ashemuniingaa mbeu teevaya neetifumbuta, nawe mmbo asheengeraa fimu fya usumanu lwany;
47009011	mwiivikwaa masimba a findo fyoose muve vandu vatiri maako, kya yeengye Iruva kyaanu kya mashora any.
47009012	Mashika urundi lwa ishora elyi nshi lukeewonisya veele imutu-da, kya filya fivaangye-fo, kyaindi mmbo fikeeva fya pule nnu kimaruma kya fyaanu efyo fyautwa kwa Iruva;
47009013	mashika elyi mukeeswa kya urundi elu, mmbo vakeerumisha Iruva kimaruma kya wiindi lwany kyeendwa ni iirikya Nrumi ya Nsia ya Kristo, na kimaruma kya yaavya yewo findo ando amwi na vandu vengyi.
47009014	Nawo veni, vakatereva Iruva kimaruma kyany, vakamukummbwa neefura kyeendwa ni isarya lya Iruva lyilefumbuka nnu nnang'ani yeeru.
47009015	Iruva naitikiswa, kimaruma kya simbo takwe, lulashidimaa nta irumisha shaasa kikwaani.
47010001	Kyasia, yeny Paulo shimuni shamutereva na ufoo na waarya lwa Kristo; yeny shikunyiisye indo shikee neeni, kyaindi shilaiyo mmbo shitiri ukaari uniini;
47010002	yee, mmbo shikundye kwakooya shiiyo, shilave na ukaari kwa yewo valulollye sheelyi yese mmbo lukeesora findo fya mwiili.
47010003	Mashika na kikava lukee na mwiili, lyo fira yeeru nshi ya mwiili-fo.
47010004	Shamashika fisha fya fira yeeru nshi fya mwiili-fo, mmbo fitiri wiidimi lwa Iruva kutani fyaidima iwundwa turuve.
47010005	Lukavika makusaro si na wo kindo kikurosye, kikurosaa uwe ya urango lwa Iruva; neese lukammiidima iwara wo ikusaro naambo lyiindye Kristo.
47010006	Neese lukankunda isisya maravi moose, wiindi lwany lushaawukyaa.
47010007	Loleny efyo fikee yoo mbee ya miso any. Nndu kankuvika nsia we muni sheelyi mmbo akee nndu wa Kristo, navekusara indi we muni, sheelyi shaasa we akee wa Kristo, neese-da ni kiwo.
47010008	Mashika naakwa shakurumisha shimuni mmwasi kinnywa, kimaruma kya wiidimi shikeeniinge ni Nndumi, naambo shiidimi imuvangisa, nta nshi imutuula-fo, naakwa ni indo nshikuryaa-fo.
47010009	Kilasheeva sheelyi mmbo shikundye imumatwa na barwa takwa.
47010010	Mashika mmbo mukee yaamba, barwa takwe nshiroo, nshikaari, llyo eiyo we muni ni mfwafwa, na marero akwe nshi kindo-fo.
47010011	Nndu sha yeto nakusare indi, shaasa lulollywa efo barweny lulaiyoo, niindo da luvekai efo mitanyiny yeeru kyeeri lwiiyo.
47010012	Mashika llukaryaa isanga ando amwi neewo vekurosa wo veni-fo, nta ikwiinanisa nawo-fo, kyaindi wo veni vakankulolalola shaasa vakai, neekwiinanisa wo veni na veni, naasa mmbo vakooya mmbatiri urango-fo.
47010013	Lyo yese llukurumishaa kiilanyi mwiina weru-fo lukeveesye ni Iruva-fo, nkyo kyeeso kyeefika kwany.
47010014	Mashika nta llushidimaa ikurosa luveni ngota elyi lukai-fo, kive sheelyi lulafye sheeni-fo, mashika lulesongwa ifikaa kwany na Nrumi ya Nsia ya Kristo.
47010015	Nta llukurumishaa kiilanyi mwiina weru-fo, yee, efo ngatareny ta vandu vengyi, kyaindi lwivikye nsia sheelyi elyi kikusiryo kyany king'anaa, mmbo lung'aniswaa efo kwany shaasa kilusumanyi, na yeengerya-u;
47010016	kutani lushaambaa Nrumi ya Nsia fika ngyurukeny yeto tiirye efo kwany, lulasheekurumisha na kyeeso kya nndu ungyi kya findo filya fisongosie.
47010017	Lyo mwikurumisha nakurumishe ekee na Nndumi.
47010018	Mashika lyo nndu mwiriikyo nshi yeto akurumisha-fo, kuuta ni yeto arumishwa ni Nndumi muni.
47011001	Kyevaa kisha kukooye mweshisisiryaa kinnywa kya utondo lwakwa! Yee-te mushisisirye.
47011002	Mashika mmbo shimulollye kififi, kififi kisha; kimmba shilemuruiya mmi umwi naambo shiwonisye Kristo mwalyi nsha.
47011003	Kyaindi mmbo sheereiye, shaasa shoka ilya ilelemba Eva na ntambo, mulasheilyamarika makusaro any, mure umamiri na usha lwany kwa Kristo.
47011004	Mashika yeto avambisaa Yesu ungyi kuuta yeto lulemuvia mbony takwe, ao mukawarya mumuyo ungyi kuuta yeto muleuwarya, ao Nrumi ingyi ya Nsia mmbo mwatana nisha isisiryana nawe!
47011005	Mashika shikusara nshaanguywa ni kindo kyoose ngota ekyo varumi yewo vaniini vatiri-fo.
47011006	Mashika na kikava yeny ni nndu nalaishi irera, nshi ngata yakwa ya urango-fo, lyo kya wo kindo mmbo mulwiishi.
47011007	A mmbo shiletana ulyamari elyi shilekunyiisa naambo yeni mung'aniswa, mashika elyi shileamba Nrumi ya Nsia ruu?
47011008	Mmbo shilesoka siri tingyi masaa awo naambo shiwonise imutu lyakwa shiidimi imurundya yeni.
47011009	Na llya shekee neeni na yaanguywa mfindo nshilerovya nta nndu-fo. Mashika vanavama yewo valeuka Makedonia mmbo valeshiniinga filya fyeshitinnyi, shakwiima nnu kya findo fyoose shilasherovya nndu nta kinnywa; na mmbo nshengeraa ikwiisa.
47011010	Shaasa dede ilya ya Kristo ikee nnang'ani yakwa, nkwiifo nndu ashidimaa ishifindikira kana shire shilarumana kulya Akaya-fo.
47011011	Nkyiki? Ndesa mmashika shilamukundye yeni? Ni Iruva eeshi.
47011012	Lyo mmbo ntanaa ekyo nkeetana, naambo shiwaani neewo vakeeruya mwaanya naambo vauture, naambo kya irero elyo vakeekurosa nalyo valollywa mmbo vakee kimwi neese-da.
47011013	Mashika vandu sha yewo mmbo vakee varumi va wongo, varundaa na ntambo, vakakuvakanisa na varumi va Kristo.
47011014	Nta nshi kindo kyeny-fo. Mashika naakwa ni mmbishwa mmbo akwaalashaa naambo nave sha nsu wa Iruva.
47011015	Naasany nta nshi kindo kiniini kwakooya na varundi vakwe vakwaalasha vave sha varundi va usumanu-fo, yewo mafurumyony awo vashevaa kimwi na mashora yoo awo.
47011016	Mmbo sharera lyingyi, nndu naleshekusara yeny mmbo shikee nrung'ani kyaindi naakwa mwashikusarya indo, shiwaryeny sha nrung'ani waany, naambo neeny shiidimi irumana-u kinnywa.
47011017	Ekyi nkeamba nshi ivavaso lya Nndumi-fo lyo kikee sha urung'ani, kunu ukaariny elu lwa ikurumisha.
47011018	Mashika veengyi vakee na mwiili mmbo vakeekurumisha, neny-da mmbo shikurumishaa.
47011019	Yeni kimmba mutiri urango, mmbo mukeesisiryana na vandu varung'ani na ifura.
47011020	Mashika mmbo mwasisiryana na ndu naakwa amuvika ushingeny, naakwa amumira, kamutira mfungwa kakurosa, kamukapa kisangu.
47011021	Mmbo sharera indo kyeekunyiisa sheelyi mmbo lukee vafwafwa. Lyo kwakooya nndu atiri ukaari lwa kindo kyoose, (mmbo sharera kitondo), naakwa ni yeny shitiri ukaari.
47011022	A wo ni Vaebrania? Na yeny da. A wo ni Vaisraeli? Na yeny da. A wo ni ngyeeri ya Abrahamu? Na yeny da.
47011023	A wo ni vefurukannya Kristo? (A shirere sha nsukwa), yeny ni mmwasi; efo ngatareny shavairya deny, na ifingwa shailannya deny, neekapwa shailanya kyeeso; nrengeny ya ufu keengyi.
47011024	Kwa Vayuda ni karaanu shilekapwa ngapo makumi aana utau imwi.
47011025	Kararu shakapwa na kilemu; shakapwa na mawe lyimwi; ni kararu ngalava ileshilyamarikya, kukaila kukakya lwikee mureny nnang'ani.
47011026	Shikee fyaarony keengyi nrengeny ta muro, nrenga ta vasoki, nrenga kwa vandu vakwa, nrenga kwa vandu vengyi, nrenga ta kasa koomu, nrenga ta yeeveny, nrenga kimaruma kya vanavama va wongo.
47011027	Shikee ngatareny na waatarony, na ilala shoovi keengyi, ngatara ya shaa na nyura, na ikootoya keengyi, na iwonisa mbeo na ikaa mbereto,
47011028	Kwara-fo efyo fya kipoo, fiifo fingyi fishisheyaa wo nkonu, ni isalalya siri toose.
47011029	Ni vi yeto akee mfwafwa neeny shire shilava mfwafwa? Ni vi yeto alemwengye nsindara neeny shire shilaswa?
47011030	Kwakooya kyava kuti shikurumishe, mmbo shikurumishaa kya filya fya ufwafwa lwakwa.
47011031	Iruva, we Nnde wa Nndumi Yesu, muni nnduma fika llung'anu, mmbo eeshi sheelyi nshaamba wongo-fo.
47011032	Kulya Dameski nshilyi umwi wa mangyi Areta mmbo ekeeringa muri wa Vadameski, naambo nashireiye.
47011033	Neeny shoolotwa kikapuny sheetwa idirisheny shoolotwa-fo llyo shaturushuka maakony akwe.
47012001	Kyishikooye shikurumishe, indi elyi kilasenyi, Kyaindi nshefikyaa fyama fya Nndumi fikee fisurumi.
47012002	Mmbo shiishi nndu umwi kwi Kristo, uka myaaka ikumi na iina, (kwakooya ekee na mwiili nshiishi-fo ao kwakooya nalekee na mwiili nshiishi-fo, ni Iruva amanyaa). Nndu yeto mmbo etafurwa-u tafuru kakooya ngina ya kararu.
47012003	Neeny shiishi nndu yeto, (kwakooya ekee na mwiili nshiishi-fo, kwakooya nalekee na mwiili nshishi-fo; ni Iruva amanyaa).
47012004	Mmbo etafurwa-u tafuru kafitwa iruveeu, keeta marero alavaa yaamba, marero alava nndu wa vandu aarere.
47012005	Kimaruma kya nndu yeto nsherumanaa, lyo nshi kimaruma kyakwa-fo kuuta lyo kimaruma kya ufwafwa lwakwa.
47012006	Mashika kukooye shekundaa irumana nshevaa nrung'ani-fo, mashika mmbo nshambaa dede. Llyo mmbo nshakwiima, naambo kulave nndu asheekennya mmwasi ya efyo alollye ao iita kwakwa.
47012007	Naambo shilarumani mmwasi, kimaruma kyesukuywa efyo, mmbo shilevikwa mwiinga mwiiliny wakwa, nrumi wa Satana naambo nashikape, naambo shilasheerumana mmwasi.
47012008	Kimaruma kya kindo ekyo mmbo shilefuuya Nndumi kararu sele naambo kishuuke.
47012009	Lyo we kashivia, “Isarya lyakwa lyikufye.” Mashika wiidimi lwakwa mmbo lwalyimba yoo kukee kufwafwa. Nasaany mmbo shirumana kimaruma kya ufwafwa lwakwa shikee na ifura iniini, naambo wiidimi lwa Kristo lushikaye.
47012010	Kimmba niindo mmbo shisennyo ni ufwafwa, na iilwa, na ifiiywa, na fyuure, na ngatara, kimaruma kya Kristo. Mashika alya shikee mfwafwa ng'u shitiri finya.
47012011	Nnyeni mwashiitikya shive nrung'ani. Mashika mmbo shesumani shirumishwa ni yeni, mashika nshike n-du shanyiiya varumi yewo vaniini woose nta kinnywa-fo, naakwa shava sheelyi shilakee kindo.
47012012	Ni kindo kya dede ngyende ta nrumi tiletanyinkya kwany na usisiryo deny, kya ngyende na findo filandelollyo lyingyi.
47012013	Mashika nkyokyi kilemwanguya ngota siri tingyi, kulare ni elyi shilera shilamuroovya? Shifwaayeny kya uravi elu.
47012014	Llen-te, elyi llya kararu shikudeesya isha kwany, nta nshimurovyaa-fo. Mashika nshikeeruuya findo fisha-fo, nnyeni nkeemuruuya, mashika nshi ishora lya vana ivikya vamiku vawo kiraambo-fo, lyo vamiku vavikyaa vana.
47012015	Shikee na ifura deny mmbo nshenyanyataa, na yeny sheerwa efo na efo kimaruma kyany. A ndesa shaasa nkeengera imukunda nnu, yeny mmbo nkeyaangwa ikundwa?
47012016	Kikuviiyeny indo, yeny nshilemurovya-fo; elyi shileva na urango mmbo shilemuwonisa na ntambo.
47012017	A ndesa nndu moose yeto shilenruma kwany alewarya kindo kwany na finya?
47012018	Mmbo shileikimba Tito, sharuma mwanama ulya ando amwi nawe. A Tito alemusoka kindo ndesa? A lluleteterwa ni Mumuyo yeto mweni-da lwiilatyaa ngyayo tilya sheni?
47012019	Yeni fika ulaalu mmbo mukusarye mmbo lukeekuuta usutu. Mmbo lukerera mbee ya Iruva lwikee na Kristo. Na yefyo fyoose, vakunde ni kimaruma kyemuvangisa yeni.
47012020	Mashika mmbo sheereiye, shilasheesha shimukooye mukee ngata ingyi ngota yeyo shikusarye, na yeny nshelollywa ngata ingyi ngota yeyo mukundye iilollya; shilashekooya-fo uriingyi, kififi, kisuuya, na myaandu.
47012021	Na yeny elyi nsheshaa lyingyi, Iruva wakwa nalasheshiviira si mbee yaany, nshetinnywa valya varengye uka elyo, vakara valakurya uravi lwawo, na utuusi, na ukasha yelo valelutana.
47013001	Elyi lya kararu nkeesha kwany. Kya kana ka vakureekyi vavii ao vararu wo irero lyishemanyikaa paa.
47013002	Mmbo shilesongwa imuvia; na shaasa llya shekee kwany lya kavii, ni indo naakwa ni ulaalu shilaiyo, valya valetana ulyamari uka elyo mbee mmbo shavavia paa, na yewo vengyi woose, sheelyi, elyi nshaa nkwiifo kyesarya-fo.
47013003	Mashika mmbo mukeeruuya ngata ya Kristo yeyo ishikaaye nalakee mfwafwa kwany, avetiri wiidimi nnang'ani yaany.
47013004	Mashika we mmbo alekapywa nsalabeny akee na ufwafwa, kyaindi ulaalu mmbo akee na muu akee na finya ya Iruva. Neese kiwo mmbo lukee vafwafwa efo kwakwe, lyo mmbo lushekaa na muu nawe lukee na wiidimi lwa Iruva lukee kwany.
47013005	Kweeseny muveni mulole kwakooya muselelyi iirikyony, kuvangiseny muveni. Ao ndesa mmbo mulakwiishi sheelyi Kristo akee nnang'ani yaany? Kulakooye llyo mulellemika.
47013006	Shivikye nsia lyo mwiishi sheelyi llulemikye-fo.
47013007	Neese mmbo lukeetereva Iruva naambo mulatani nta kindo kiravi, nshi naambo lulolywa mmbo lwiirikyo-fo lyo naambo yeni mukooye itana ekyo kyisha, na kikava yese luvakye yewo valeminkye.
47013008	Mashika llushidimaa itana kindo kyoose kikapanaa na dede-fo. Mmbo lutanaa fyoose kimaruma kya dede.
47013009	Mmbo lufurye kyeeri lukee vafwafwa, lyo yeni mmbo mukee vakaari. Na yekyi nkyo lwatereva kiinutywa kwany.
47013010	Kikeeny indo, mmbo shareiya efi llaiyo yoo mukai, naambo kyeeri shiiyo, shire shilanyaasya kiilanyi wiidimi elo Nndumi ashiniingye, kya irosa kilakee kya isammbwa.
47013011	Na kya ifurummya, vanavama vakwa, nakwany, woniny ivanga na ivirywa muu, mukee na nrwe umwi, mukae iirikyony. Na Iruva yeto muni ukundi ashekaa ando amwi na yeni.
47013012	Kwiidikireny na kimimindo kyeele.
47013013	Veele woose vamwiidikira.
47013014	Isarya lya Nndumi Yesu Kristo, na ikunda lya Iruva, na yaakaniswa Mmumuyo Mweele lyimukaye yeni moose.
48001001	Ni yeny nrumi Paulo, (indi nshi nrumi wa vandu-fo, nta nshi alerumwa ni nndu-fo, ni Yesu Kristo na Iruva Nde yeto alennruta kooka kwa vafu).
48001002	Na vanavama yeva vakee na yeny, shamureiya yeni siri ta Galatia.
48001003	Isarya lyikae na yeni, na ufoo, lyuukye kwa Iruva Nde, na kwa Nndumi weeru Yesu Kristo;
48001004	yeto alekurambikya-u we muni kimaruma kya ngyulyamari teru, naambo nalukire ulaniny elu uravi lwiiyo ulaalu, shaasa Iruva Nde weeru alekunda we muni.
48001005	Nnduma ni wakwe llung'anu na llung'anu, Amen.
48001006	Mmbo shifulukywa nnu mashika elyi mwara yeto alemuvaangya isarya lya Kristo uviny indo, na iindukya nrumi ya ngata ingyi.
48001007	Nta nshi ingyi-da-fo, kyaindi kwiifo vandu vakeemwerevise vakunndye ifullwa nrumi ya nsia ya Kristo.
48001008	Lyo naakwa lwava yese ao nsu wa iruveeu kwakooya ashemoongoyaa nrumi ingyi kuuta yeyo lulemmaa imwoongoya, nave n-denge.
48001009	Shaasa lulemmaa imuvia, na ulaalu shawuiya-se yaamba, kwakooya nndu ashemoongoyaa nrumi ingyi kuuta yeyo muleiwarya, nave n-denge.
48001010	Mashika-le ndesa, ni vandu nkeevalelemba, a ni Iruva? Ao ndesa mmbo shikunndye isenya vandu? Kukooye fika ulaalu mmbo shikeesenya vandu, nta nshevaa ishinga lya Kristo-fo.
48001011	Mashika vanavama vakwa, nrumi yeyo shilemoongoya mmbo shamuvia deny, nshi ya mbuka ya kivandu-fo.
48001012	Mashika nshileyuuta kwa nndu-fo, nta nshileloshwa ni nndu-fo, ni Yesu Kristo muni aleshirambuya.
48001013	Mashika mulemmiita muveni mbony ta ngaa yakwa llya shekee na ufundo lwa Kiyuda. Mashika mmbo shesisya siri ya Iruva kikailanya kyeeso, shakunda iilyamara deny.
48001014	Neeny shatumaa efo ufundony lwa Kiyuda ngota veengyi yewo vekee va irika lyakwa na efo vanduny vakwa, shakutakura nnu itira ngyufundo ta kasha ta vande vakwa.
48001015	Kyaindi lyo Iruva yeto aleshisauwa uka shilandewonika kwa ma, kashivaangya isarya lyakwe,
48001016	shaasa kilensenya ishisunundya mbony ta mwana wakwe, naambo neeny shiidimi yoongoya vandu va masanga mbony yeto takwe, neeny nta nshilevesa mbele nta nndu-fo.
48001017	Nta nshilerwa na kulya Yerusalemu indekwaananya na yewo valeshisongoya iva varumi-fo, mmbo shileenda kulya kasa ka Vaarabu, shooka-fo shawuya na Dameski.
48001018	Numa ya vayo kwiikisia myaaka iraru, sharwa na Yerusalemu naambo shindekwaananya na Kefa, shakaa kwakwe ando a mikonu ikumi na iraanu.
48001019	Lyo nta nshilelollya-fo nrumi ungyi-fo, kuuta Yakobo muni, we mwanamaye wa Nndumi weeru.
48001020	Neefyo shikeemureiya, loleny nnu, shikee mbee ya Iruva nta nshireraa wongo-fo.
48001021	Numa ya vayo sheenda taari ta Siria na Kilikia.
48001022	Lyo siri ta Kristo ta kulya Uyuda ntileshilollya tishimanyi-fo.
48001023	Kuuta elyi valeeta-da, sheelyi yeto ekeelusaveesa elyo mbee, ulaalu mmbo akeevambisa kikusiryo ekyo llya kasha ekeekimamita.
48001024	Vakaitikisa Iruva kimaruma kyakwa.
48002001	Numa ya vayo kwiikisia myaaka ikumi na iina, sharwa lyingyi na kulya Yerusalemu shiryani na Barnaba, shaveipoo na Tito sheenda nawe.
48002002	Na yeny mmbo shileenda nafo mashika elyi Nndumi aleshoora, shavaongoya kya nrumi yeyo shikeongoya vandu va masanga, lyo lwikee luveni na yewo vatiri nnduma, kulashekooya mmbo nkeetambalya ruu, ao mmbo nkeetambalya irisha ruu.
48002003	Kyaindi Tito yeu sheriani nawe, nawe akee Ngriki, nnyaleitikywa irinwa-fo.
48002004	Lyo kimaruma kya vakristo va wongo yewo valeatwa siriny kirisi, valeatwafo kirisi naambo valumanyi shaasa lukai kunu kwa Yesu Kristo, naambo valurwaa ushingeny;
48002005	neese nta llulekunda ivaaranya-fo, naambo dede yeyo ya Nrumi ya Nsia ikooye ikaa na yeni.
48002006	Kyaindi valya vatiri nnduma; (na vakava inda kwakwa yeny nkimwi nsi, Iruva lyo nnalolaa fisangu fya vandu-fo), mmbo nkeyaamba valya vatiri nnduma vandu mbalesheengerya-u nta kindo-fo.
48002007	Kyaindi mbai na efyo, kyeeri valelollya shishoongoyaa valya valakee varini Nrumi ya Nsia, shaasa Petro ekeeyoongoya valya vakee varini;
48002008	(mashika yeto aleidimisya Petro iva nrumi wa yewo varini mmbwe yeto-da aleshiidimisya yeenda kwa vandu va masanga).
48002009	Na llya valemeemanya kya isarya elyo shilesimbwa; varumi Yakobo na Kefa na Yohane yewo vaishiwa ni ngo ta siri, mmbo valeshiwara yeny na Barnaba ng'asa ya woko usha kya wiitanu, naambo yese lweende kwa vandu valakee Vayuda nawo veende kwa Vayuda.
48002010	Nawo vakalukundya kindo kimwi nsi, lukummbwe vakiva; na yeny shakutakura nnu iinutya irero elyi.
48002011	Kyaindi kyeeri Kefa alesha Antiokia mmbo shilewakyana nawe kisangu kwa kisangu, mashika mmbo asumannyi uvingo.
48002012	Mashika kulaore vensha vauka kwa Yakobo mmbo ekeelya na vandu va masanga. Kyaindi kyeeri valesha we mmbo alekaa kwaasha nawo keereya Vayuda yewo vakee varini.
48002013	Na Vayuda yewo vengyi vakainduka ando amwi nawe, kutani na Barnaba nawe eewa ni ukunang'ari lwawo.
48002014	Kyaindi kyeeri shilelollya sheelyi ngata yeyo nnyisumani na Nrumi ya Nsia, mmbo shevia Kefa mbee yaawo woose, “Kwakooya yewe kukee Myuda kwasora mbuka ya vandu va masanga, ilakee ya Vayuda, a nkikyi elyi kukeitikya vandu va masanga isora mbuka ya Kiyuda?”
48002015	Yese lukee Vayuda tukula, lulake varekwa va masanga.
48002016	Neese lwiishi sheelyi nndu wa vandu nnyashekennywaa usumanu kyeendwa ni mashora akwe-fo, nkyeendwa ni ikusirya Kristo Yesu naasa, yese mmbo luleirikya Kristo Yesu naambo lweekennywa usumanu kimaruma kya Kristo, nta nshi kimaruma kya mashora-fo, mashika kyeendwa ni mashora a nndu kwiifo nta umwi asheekennywaa usumanu-fo.
48002017	Nkyoony kwakooya yese luveni lweekennywa usumanu elyi lwairikya Kristo lukalollywa mmbo lukee valyamari-da. A Kristo mmbo akee mwirundya ulyamari? Nta-fo!
48002018	Mashika kwakooya shawuya irosa filya shilefisammbwa, mmbo shakoora yeny shimuni sheelyi mmbo shikee nrekwa.
48002019	Mashika yeny mmbo shilefiiya uvavaso kyeendwa ni uvavaso naambo shikee na muu kwa Iruva.
48002020	Mmbo shilekapywa nsalabeny ando amwi na Kristo; lyo ulaalu shikee na muu, nta nshi yeny-se-fo, ni Kristo akee nnang'ani yakwa, na muu yeu nkee nato wa mwiili yeu, mmbo nkee nato kikusiryony kya Mwana wa Iruva, yeto alelukunda kakuuta we muni kimaruma kyakwa.
48002021	Nshiminaa isarya lya Iruva na ilyaallwa ruu-fo, mashika kwakooya usumanu mmbo luwonikaa kyuukana na mashora a nndu, naasany na Kristo mmbo alefwa ruu.
48003001	Yeni Vagalatia mulatiri urango, a mmbi alemulyamara mirwe. Yeni muleongoywa paa mbony ta Yesu Kristo sheelyi mmbo alekapywa nsalabeny?
48003002	Ni kindo kimwi nsi shikundye ikimanya kwany. A ndesa mmbo mulewarya Mumuyo kyuuka na mashora a nndu, ao nkimaruma kya iita yelyo lyileende kikusiryo?
48003003	A ni indii mulerung'ana indi? Mwammaa ipooka na Mumuyo, ulaalu mmbo mukundye ifurummya na findo fya mwiili?
48003004	A mmbo muleera fyuureny efyo fyoose kisheva kya ruu? A mmbo kishevaa kya ruu dede?
48003005	Naasany yeto mwimuniinga Mumuyo na irunda mashora maniini nnang'ani yaany mmbo atana indo kyuuka na mashora a mwiili, ao nshi kimaruma kya iita elyo lyishendee kikusiryo?
48003006	Nkimwi sha llya Abrahamu aleirikya Iruva kaeekennywa usumanu.
48003007	Kyasia manyiny sheelyi valya va kikusiryo mmbo vana va Abrahamu.
48003008	Mareiyo nang'u shaasa aambaye uka elyo sheelyi Iruva mmbo asheekenyaa vandu va masanga usumanu kivaukya efo kikusiryony, mareiyo mmbo alevia Abrahamu Nrumi ya Nsia elyo kasha, kyeyaamba, “Vandu va masanga woose mmbo vashevikywaa mbora yoo kwafo.”
48003009	Naasa yewo va kikusiryo mmbo vavikywa mbora ando amwi na Abrahamu yeto etiri kikusiryo.
48003010	Shamashika valya woose vakeetana fya uvavaso, mmbo valamywa si nkidengo, mashika nkireiye indi, “Yeto moose nalawarani na efyo fyoose fikee efo uvavasony nafiinutye mmbo akee n-denge.”
48003011	Nkyo kyaambany nkwiifo nndu asheekenywaa usumanu mbee ya Iruva kyuuka na uvavaso-fo, mashika yeto wa usumanu mmbo ashekaa na muu kimaruma kya kikusiryo.
48003012	Na uvavaso lluleendwa nkikusiryo-fo, kyaindi mwitana indo mmbo ashekaa na muu kimaruma kya vayo.
48003013	Kristo mmbo aleluwouwa luuke kidengony kya uvavaso, mashika mmbo alealuwa kidengo kimaruma kyeru, mashika nkireiye kikaambawa, “Yeto moose avanikwa nri-u mmbo akee n-denge.”
48003014	Naambo mbora ya Abrahamu ikooye ifikya vandu va masanga kwi Yesu Kristo, naambo luwarye kyaasa kya Mumuyo lwikee na kikusiryo.
48003015	Vanavama vakwa, mmbo nkeerera sha nndu wa vandu. Na kyikava ni kyaasa kya nndu, lyo kyikammaa ivangiswa nkwiifo nndu akiminaa-fo ao nta yeengerya-u kindo-fo.
48003016	Fyaasa efyo mmbo fileniingwa Abrahamu na mwana wakwe. Nkyaambawa nkwa vana sheelyi mmbo vakee veengyi-fo; kyaindi nkwa umwi, kwa mwana wafo, nawe ni Kristo.
48003017	Ekyo shiifo nshambaa nkyo ekyi, kyaasa ekyo mmbo kilevangiswa mbele ni Iruva, uvavaso yelo lulesha ando a myaaka 430 lluleidima yaalasha-u kindo-fo ao ikiuta-u-fo.
48003018	Mashika kwakooya ding'u mmbo yasha na uvavaso, nnyikivaa ya kyaasa-fo, kyaindi we Iruva mmbo alesimba Abrahamu efyo emmbikya kyaasa.
48003019	A uvavaso nkyokyiny ndesa? Mmbo luleendwa kimaruma kya ukasha lwa vandu kutani asha yeto awonikye kawarya kyaasa ekyo, kikee kyeende ni nsu wa Iruva akee nrumi nasheamba.
48003020	Na yeto akee nrumi nshi asanda kimaruma kya nndu umwi nsi-fo, lyo yeto akee umwi ni Iruva.
48003021	A ndesa uvavaso mmbo lulariani na fyaasa fya Iruva? Oode, mashika kukooye lweeningywaa uvavaso lushendee muu, naasa usumanu mmbo lwewonikaa lweendwa ni uvavaso.
48003022	Kyaindi mareiyo mmbo alesandya fyoose na ifivika finyiny ya ulyamari, naambo yewo vakusirye vaniingwa kyaasa ekyo vekutiri efo iirikyony lya Yesu Kristo.
48003023	Lyo kulaore kikusiryo ekyo kyensha mmbo lwekee si ya uvavaso, lukalamywa si kutani iirikyo elyo lyilesukuwa paa.
48003024	Kikeeny indo uvavaso mmbo luleva sha nteteri wa ilurwaa kwa Kristo, naambo lusheekennywa usumanu kyuuka na kikusiryo.
48003025	Lyo kwankooya kikusiryo kyansha, llukikee-se maakony a nteteri-fo.
48003026	Mashika yeni moose mmbo mukee vana va Iruva kyeendwa nkikusiryo kwi Yesu Kristo.
48003027	Mashika yeni moose mulebatisyo irina lya Kristo mmbo muree Kristo.
48003028	Na yoo nkwiiyo Myuda nta Ngriki-fo. Nta nndu lleke na nndu ishinga-fo. Nta nkwiiyo nndu nndumi na nndu nka-fo. Nnyelyi yeni moose mwammba ngata imwi mukee va Yesu Kristo.
48003029	Na kimmba mukee va Kristo, naasany mmbo mwammba ufyari lwa Abrahamu, na veni ding'u shaasa kyaasa kilya kyikai.
48004001	Lyo mmbo shikeerera mbony ta iva muni ding'u. Kyeeri muni ding'u akee mwana, nnyatiri kilakaniso na ishinga-fo, na kava mmbwe muni wa fyoose.
48004002	Mashika mmbo akee nrambikye vangari na vellela, kufike kyeeri ekyo kikee kideerye ni ndeye.
48004003	Kiwo neese kyeeri lwekee vana vadu, mmbo lweekee vakaye ni miishivye ilya ya mbee ya ulana elu.
48004004	Na kutani llya fyeeri fileinana, llyo Iruva alelurumya mwanaakwe akee mwiire ni nka si ya uvavaso.
48004005	Naambo needimi iwouwa yewo vakee si ya uvavaso, naambo neese lwiidimi iwarya ngata yeyo yeevikwa vana va Iruva.
48004006	Na kimmba yeni mwammba vana, Iruva mmbo aleruma Mumuyo wa Mwana wakwe miriminy yeeru yeto avangaa “Aba” nkyo kyaamba “Woi Nde.”
48004007	Kimmba ni indo yewe nkukikee-se kishinga-fo, mmbo kukee mwana, na kwankooya kukee mwana naasany, mmbo kukee muni ding'u efo kwa Iruva.
48004008	Lyo fyeeri filya fya mbee llya kulaore mwemmanya Iruva, mmbo muleva veerundya maruva alakee iruva dede.
48004009	Kyaindi elyi mwammaa imanya Iruva, na mmwasi imanyika kwa Iruva, nkyi kisheengyee muwuiyese filoshyo filya fya mbee fyekee fifwafwa, fyekee fyaanguye, neeni mukakunda iwuyafo-se ulaalu?
48004010	Mmbo mweekena mikonu, na miiri, na fyeeri na myaaka.
48004011	Shammaawukwa deny nkyany, kulakooye mmbo shikeyaatarika ruu kimaruma kyany.
48004012	Vanavama vakwa, shamutereva nnu muve sha yeny, mashika na yeny mmbo shikee sheeni. Mulenshisoka nta kindo-fo.
48004013	Lyo mwiishi llya shilepooka imoongoya Nrumi ya Nsia mmbo shekee mfwafwa mwiiliny.
48004014	Na kyeeso ekyo mulekiwonisa kimaruma kyakwa mmulekimina, nta ikilema-fo, mmbo muleshiwarya sha nsu wa Iruva, sheelyi mweewaryaa Yesu Kristo muni.
48004015	A nshidimaa inda yaamba shitiri ngoma? Mashika mmbo shamukureekya, kukooye kyevaa, mmbo mweeshillwaa miso any mushivike yeny,
48004016	A ndesa mmbo shivaa nkiduva waany elyi shamuvia kya dede?
48004017	Yewo mmbo valangye imulollya, lyo nshi veetiri kimaruma kisha-fo, lyo mmbo vakundye imuraya poo, naambo yeni mulange ivalollya.
48004018	Nalyo nkindo kisha nnu ilanga ilollyo kimaruma kikee kisha, nta nshi kyeeri shikee ando amwi neeni-da-fo.
48004019	Fivana fyakwa fidu, shikeemuiya nnu mashoya kutani Kristo amuwonikya;
48004020	a nkyema sheshiidimaa ikaa neeni ulaalu, na itundwa unyanga lwakwa! Mashika mmbo shitirwa nnyinyira deny kimaruma kyany.
48004021	Nkyeshivieny, yeni mukundye iitoryo mmavavaso, ao mmbo mulaereye mavavaso?
48004022	Mashika kikee kireiye sheelyi, Abrahamu mmbo etiri vana vavii, umwi kwa nka kishinga na ungyi kwa nka muni kyeny.
48004023	Kyaindi ulya wa nka kishinga mmbo alewonika kyikee kya mwiili-da, lyo ulya wa nka muni kyeny kawonika akee wa kyaasa kya Iruva.
48004024	Findo efi mmbo fikeererwa fikee fya kyaaso; mashika vaka yeva mmbo vavakye fyaasa fivii, kimwi kyuukye ifumbuny lya Sinai, nkyo kya Hajiri aleira vana vakee ushingeny.
48004025	Mashika Hajiri mmbo avakye ifumbu lya Sinai lyikee urukeny lwa Vaarabu, lyikavaka Yerusalemu yei ya ulaalu, mashika elyi akee ushingeny ando amwi na vana vakwe.
48004026	Kyaindi Yerusalemu ya uwe ni muni kyeny, nawe ni maye weeru yese.
48004027	Mashika kikee kireiye indi, Fura yewe nka kyuumba, kulandeire mwana, rosa unyanga, kufwe, yewe kulandetire mavina a mwana, mashika vana va nka akee muni ni veengyi, ngota va yeto akee na mmi.
48004028	Kyasiany, vanavama yese mmbo lukee vana va kyaasa sha Isaki.
48004029	Lyo shaasa ulya alewonika kyuuka na mwiili alesisya ulya wa Mumuyo, ni indo-da kivekai ulaalu.
48004030	Kyaindi mareiyo mmbo aamba inda? “Umbuta nka kishinga na mwana wakwe, mashika mwana wa kishinga nnyawonaa ding'u ando amwi na yeto wa nka muni kyeny-fo.”
48004031	Kikeeny indo vanavama vakwa, yese llukee vana va nka kishinga-fo, mmbo lukee vana va nka muni kyeny.
48005001	Kristo mmbo aleluvika valeke, kwa ekyo salaleny, nta mulasheereiywa muvikwa ushingeny-fo.
48005002	Lolen-te, yeny Paulo mmbo shamuvia, kwakooya mwarinwa Kristo nnyatiri mbusha neeni-fo.
48005003	Na lyingyi mmbo shikeevia wo nndu akee nrini, mmbo kinkooye iinutya uvavaso loose.
48005004	Mmbo mukee varauwe na Kristo yeni moose mukunndye yeekennywa usumanu ni uvavaso, mmbo muwoye mukauka efo isaryeny lya Iruva.
48005005	Mashika yese lwiikayo Mmumuyo mmbo luvereye ivika nsia elyo lya usumanu lweendwa nkikusiryo.
48005006	Mashika kyeendwa ni Yesu Kristo irinwa llyisheekyaa-u kindo-fo, ao nta nndu ira nalarinwa-fo, kitiri-u mashora ni kikusiryo ekyo kikaaywa ni ikunda.
48005007	Mmbo mwekeetammballya nisha, a mmbi alemwiima mulalatye efyo fya dede?
48005008	Yaalashika elyo llyuukye kwa yeto amuvaangye yeni-fo.
48005009	Ntarang'o munnywa mmbo woomwa imbumba lyoose lya nswa.
48005010	Mmbo shimuvikye nsia nnu shikee na Nndumi, sheelyi mmushetiraa nrima wa ngata ingyi-fo. Kyaindi lyo yeto akeemusaveesa mmbo ashewona uvingo lwakwe, na kava vi.
48005011	Na yeny, lyo vanavama vakwa, kwakooya shavambisa mbony ta irinwa, a nkikyi elyi shiifo shitendwaa? Yoo nsindara wa nsalaba mmbo wammba ruu.
48005012	Kyevaa kyeni kukooye yewo vakeemwishura nyinyira veendekuvanikaa!
48005013	Mashika le nyira, vanavama, mmbo mulevaangwa naambo muve valeke, lyo uleke lwany nshi yelo lweelatya mbony ta mwiili-fo, llweetaramana kya ikunda.
48005014	Mashika uvavaso loose mmbo lwainutywa yaa irerony elyi lyimwi nsi, lyeyaamba, “Kunda nndu ungyi shaasa kukukundye kumuni.”
48005015	Lyo kwakooya mwava sha mafisi mukulye muveni, loleny mulasheekumaa.
48005016	Naasany mmbo shaamba, endeny mweendo wany mwiiteterwaa Mmumuyo, nta mulashiinutyaa lango eto ta mwiili.
48005017	Mashika to mwiili mmbo utiri lango wikapanaa na Mumuyo, na Mumuyo ukakapana na mwiili; mashika efi fivii mmbo fivikyani kiduva kutani mwalemwa imanya kyeetana.
48005018	Kyaindi kwakooya mwateterwa Mmumuyo, mmukikee-se vashillye mmavavaso-fo.
48005019	Kyasiany mashora a mwiili nng'u yaa nang'u mmbo amanyikye paa, ni fya urui, ukirinda, uravi.
48005020	Iindya maruva a wongo, usavi, ukiduva, myaandu, itira iriso, irooyo nngoo, uriingyi, iraukana, kyama kikasha.
48005021	Isuvana, unangwa, italauwa ndeu, na findo fivakye efyo. Kya findo fya ngata yeyo mmbo shasongwa imuvia, shaasa llya shilemmaa imuvia, sheelyi vandu veetana findo fya ngata yeyo mbashewonaa ding'u ya umangyi lwa Iruva-fo.
48005022	Kyaindi ndunda ta Mumuyo ni ukundi, ifura, urilalyi, usisiryo, unndu usha, ilyillya, usaari,
48005023	ufoo, mwiiyanu, na veetana efyo uvavaso llutiri kyeetana-fo.
48005024	Na yewo va Kristo Yesu mmbo valemmaa ikapya miili yaawo nsalabeny veisandye-u na makusaro awo maravi na lango yeto sheesi toose.
48005025	Kwakooya lukee na Mumuyo, lweende lwiiteterwaa Mmumuyo,
48005026	Nta lulave vekuninga nnduma luveni, lwitanaa fya kitatarwa neetiryana finying'u luveni na veni.
48006001	Vanavama wakwa, kwakooya nndu arendeya karenga, yeni mukee va ngata ya Mumuyo viireny nndu yeto mukee na nrima wa ufoo, na ikulola yeni muveni mulasheanga fyeesony.
48006002	Taraniny mario any mukooye iinutya ivavaso lya Kristo.
48006003	Mashika kwakooya nndu alollya akee ng'waana ya vengyi, nawe nalakee indo, mmbo akulemba we muni.
48006004	Kyaindi wo nndu nakulole we muni eshesaa mashora akwe, lyo ashemanyaa kwakooya kivaa nakurumishe we muni, nalyo llyo ashewonaa kimaruma kyeefura efo nriminy wakwe we muni, lyo nshi kwa vandu vengyi-fo.
48006005	Kimmba wo nndu mmbo akamaraa irio lyakwe muni.
48006006	Mwiiloshwa naakani na mwiillosha wakwe kya mesha moose.
48006007	Mulasheelembika, Iruva nnyavaa ilemba-fo, mashika wo kindo nndu ammbaaya nkyo asheilulaa.
48006008	Mashika yeto avaaya fya mwiili wakwe mmbo asheilulaa urumato kya mashora yoo; kyaindi yeto avaaya fya ngata ya Mumuyo, kiinani na Mumuyo mmbo asheilulaa-u muu wa llung'anu.
48006009	Nta lulasheyaaraa itana mesha-fo, mashika mmbo lusheilulaa elyi kyeeri kya vayo kifikaa, lukanra lulafwa nrima.
48006010	Nkyo wo kyeeri luwonaa mwaanya lutannyi vandu woose mesha, mmwasi yewo vakusirye-u.
48006011	Loleny shaasa shamureiya na fireiyo finiini na woko lwaka yeny shimuni!
48006012	Yewo valangye ikushiisa kya findo fya mwiili, mmbo yewo vakee imwiitikya irinwa, naambo valasheesuka kimaruma kya nsalaba wa Kristo, naasa da.
48006013	Shamashika naakwa ni yewo vakee varini mmbakeeinutya uvavaso-fo; lyo mmbo vakundye yeni murinwa-da, naambo vakufurye kimaruma kya vayo-da.
48006014	Lyo yeny, nshikundye ifura na kindo kingyi nta kinnywa-fo, kuuta nsalaba wa Nndumi weeru Yesu Kristo, na kimaruma kya vayo ulana loose mmbo lulekapyo nsalabeny yaa kwakwa, na yeny kimaruma kya ulana.
48006015	Mashika irinwa ao ira kularinwa nshi kindo-fo, iva kyuumbe kiiya nkyo kikundywa.
48006016	Na yewo woose vasoraa irero elyi ufoo na isarya fivakayaa, yee, kwa Israeli ya Iruva.
48006017	Kupookya ulaalu, kulakive-se nndu ashaatara-fo mashika mmbo shirye wende lwa Yesu mwiiliny wakwa.
48006018	Vanavama wakwa, isarya lya Nndumi weeru Yesu Kristo lyikee ando amwi na mirima yaany. Amen.
49001001	Ni yeny Paulo, nrumi wa Kristo Yesu, shaasa kilesennya Iruva, shamureiya yeni veele va Efeso mukusirye na Kristo Yesu,
49001002	Isarya lyimukaye na ufoo luukye kwa Iruva Nde weeru na kwa Nndumi Yesu Kristo.
49001003	Iruva nang'aniswa, we Nde wa Nndumi weeru Yesu Kristo, yeto aleluvikya mbora takwe ta nriminy, ulaniny elu lwa kimumuyo lukee lwa Kristo.
49001004	Shaasa alelusauwa lukee va Yesu uka llya kulaore ulana lwemmbeiywa, naambo lukooye iva veele, luveva vandu valatiri mbese mbee yakwe lukae na ikunda.
49001005	Mashika mmbo alesongwa ilusauwa, naambo luvikwa vana vakwe kwi Yesu Kristo, shaasa alekunda we muni.
49001006	Itumbe lya isarya lyakwe lyiniingwa nnduma, elyo alelulyimmya kyuuka na Mwana wakwe.
49001007	Kyeendwa mmbwe na kimaruma kya samu yakwe yese lukawonisa iwowowa lyeru, na ifwaaywa kya ulyamari kiinani na usimba lwa isarya lyakwe.
49001008	Nawe mmbo alelupusuya yefyo kya usaari na urango lwakwe.
49001009	Llya alemaa iloora kyama kya ikunda lyakwe shaasa alekunda we muni.
49001010	Kyeendwa ni Kristo kavika findo fyoose ushilyiny lungyi, yefyo fya iruveeu na fya ulaniny kiwo, ee, kyeendwa mmbwe.
49001011	Yese lukavikwa veni ding'u, mashika shaasa eekundye uka elyo mbee mmbo eelusauye, shaasa akukundya itana fyoose shaasa akundye we muni.
49001012	Neese lukee nnang'ani yakwe luve nnduma wa itumbe lyakwe, yese lulesongwa yoora ivika nsia weru efo kwa Kristo.
49001013	Na yeni ni kiwo-da kyeendwa mmbwe mmbo mulemmaa iita irero lya dede, lyo Nrumi ya Nsia ya ukiro lwany, mukammaa imwiirikya, na ivikwa wende lwa kiringisyo ni Mumuyo ulya ekee nteerye akee Mweele.
49001014	We mmbwe akee kiringisyo kya ding'u yeeru, naambo nalulyimyi ukiro efo umangyiny lwakwe luve nnduma wa itumbe lyakwe.
49001015	Kimmba ni indo na yeny, uka llya shileeta mbony ta kikusiryo kyany kwa Nndumi Yesu, na kya ikunda lyany kwa veele woose,
49001016	nshikeemanda yaana Iruva kimaruma kyany-fo, shiimukummbwaa efo fiterewony fyakwa.
49001017	Iruva Nde wa Nndumi weeru Yesu Kristo we Nde wa itumbe, namuniinge yeni nrima wa urango na imurambuya immanya we.
49001018	Miso any na mirima yaany yeengere imikywa nsa, naambo mumanyi ivika nsia kya uvaango lwany shaasa lukai, na usimba lwa itumbe lwa ding'u yakwe kwa veele shaasa lyikai.
49001019	Na utore lwa uniini lwa wiidimi lwakwe lukee nnang'ani yeeru yese lukusirye shaasa lukai, kiinani na urundi lwa finya yakwe.
49001020	Llo elo alelwiinutya kwa Kristo llya alennduta kauka kwa vafu, kammbika yoo woko lwakwe usha efo ulaniny yelo lwa mumuyo.
49001021	Kanrosa uwe nnu ngota ngyumangyi toose, na wiidimi na finya na ushilyi, kailanya wo irina lyivaa isenda, nta nshi yaa ulaniny-da-fo, naakwa ni yefo ulaniny elo lwiishaa.
49001022	Iruva kavika findo fyoose yoo si ya marende akwe. Kaniinga ulyimbi lweesalallya findo fyoose kimaruma kya siri.
49001023	Ikee nnyo mwiili wakwe, mmbwe yeto amaye fyoose na iinutya fyoose yoo kwakwe.
49002001	Neeni mmbo mwekee vafu kimaruma kya maravi na ngyulyamari tany.
49002002	Tilya muleva veetana mwiisoraa mikaaye ya ulana. Mwisoraa mangyi yeyo ya nginiiu-te, mmbwe mumuyo yeto akeerunda mashora a yaallwa vandu filemi.
49002003	Yewo naakwa ni yese lweekee nnang'ani yaawo elyo mbee, efo langony ta miili yeeru, llya luleinutya lango ta nrima na mwiili, ngaa teru tikava tefuluta unyafi shaasa yewo vengyi vekai.
49002004	Kyaindi we Iruva kimmba akee nnu mwiilyillya, alelukunda ikunda iniini nnu.
49002005	Kyeeri kilya yese lwekee vafu kyeendwa ni maravi, mmbo aleluruta ando amwi na Kristo, nkyo kyaamba mmbo mulekirwa kya isarya yeni.
49002006	Kaluruta ando amwi nawe-sho, kaluvika ando amwi nawe efo ulaniny llwa lwa kimumuyo lukee na Kristo Yesu.
49002007	Naambo fyeeri efi fishaa naore isarya lyakwe paa yelyo lyiilanyi kyeeso kya usha lwakwe kweru yese kwi Kristo Yesu.
49002008	Mashika mmbo mukee vakire kwi isarya kyeendwa ni kikusiryo, nakyo nkilemmya kwany yeni-fo, ni simbo ya Iruva muni.
49002009	Nta nnyileendwa mmashora mesha-fo, nta kulasheeva-fo nndu akurosa.
49002010	Mashika yese mmbo lukee mashora a maako akwe, mmbo luleumbwa kyuuka na Kristo Yesu naambo lurunde mashora mesha yoo Iruva aleludeesya uka elyo mbee naambo luarunde.
49002011	Kimmba ni indo kummbweny sheelyi yeni mwekee vandu va masanga elyo kasha, yeni mukeevaangwa mmukee varini na valya vakee varini, urini yelo lwa mwiiliny.
49002012	Kasha ekyo mmwetiri Kristo-fo, mmbo mweraukani na vandu va Iruva, mukava sha veny valakwaani na kyaasa kilya. Mmweetiri kindo muvikye nsia-fo, mmweetiri Iruva yaa ulaniny-fo.
49002013	Kyaindi ulaalu kimmba mutiri Kristo, yeni elyo mbee mwekee kwaasha ulaalu mmbo mwammendwa kufii nsamu ya Kristo.
49002014	Mashika we mbwe urilalyi lweru, yese lwekee maronda avii lukava vamwi, kasammbwa isimamba lya lyelwaavye kavii.
49002015	Na llya alemaa yuuta-u ukiduva yelo na mwiili wakwe, kafisha finya ya uvavaso na mavavasyo naambo nalunge vandu woose vave ufyari wiiya lwakwe, kavasimba urilalyi.
49002016	Kasanda woose na Iruva, kyuuka na mwiili umwi alya nsalabeny, kamaa ukiduva loose na ishora elyo lya nsalaba.
49002017	Kashemongoya yeni mbony ta urilalyi yeni mwekee kwaasha, kiwo na yewo vekee kufii.
49002018	Mashika kyeendwa mmbwe yese loose mmbo lulewona mwaanya wa iserikya Iruva Nde kwi Mumuyo yeto umwi.
49002019	Kyasiany, kimmba ni indo, mmukikee veny nta vandu vakee iira-fo, mmbo mwammba veni kyeny ando amwi na veele, vandu va kyeny kwa Iruva.
49002020	Mmbo mukee vavike yoo uvasheny lwa varumi na vakisuku na Yesu Kristo we muni ni iwe lya ndumba.
49002021	Yoo kwakwe nng'u mmba shoose yalungwa nisha kutani yava mmba sheele ya Iruva kyeendwa ni Nndumi muni.
49002022	Yoo kwakwe yeni mmbo mukee valunge ando amwi muve mmba ya Iruva ya ngata ya Mumuyo.
49003001	Nkyo kimaruma yeny Paulo shikee mfinge kimaruma kya Kristo Yesu kimaruma kyany yeni vandu va masanga.
49003002	Kwakooya mulemmiita mbony ta ungari lwa isarya lya Iruva shileningwa kimaruma kyany
49003003	sheelyi mmbo shileorwa kyama ekyo, shaasa shilesongwa imuvia kyaangu.
49003004	Naasany, elyi musomaa mmbo mushidimaa ilollya imanya lyakwa lwa kyama ekyo kya Kristo shaasa kyikai.
49003005	Nkwiifo vandu va fyeeri fingyi valeorwa kyama ekyo-fo, kive shaasa varumi va Yesu veele na vakisuku va kyeeri ekyi kwi Mumuyo,
49003006	sheelyi vandu va masanga ando amwi neese ni veni ding'u va ngata imwi nsi, va mwiili umwi, na veakana ando amwi neese kyaasa kilya kya Kristo Yesu kya Nrumi ya Nsia.
49003007	Nrumi yeyo ya Nsia shileivaangywa shiifurukannyi, kiinani na simbo ya isarya lya Iruva shilenningwa kiinani na wiidimi lwakwe.
49003008	Yeny Paulo, shinyiiye yeto akee n-du wa veele woose, mmbo shilesimbwa isarya elyi naambo shoongoye vandu va masanga mbony ta usimba lwa Kristo lulavaa yeesa.
49003009	Na imikya vandu woose naambo vamanyi mbony ta wiidimi lwa kyama ekyo, kyikee efo kwa Iruva yeto aleumba findo fyoose.
49003010	Naambo ulaalu kimaruma kya siri, waarya lwa Iruva lukee lwa ngata shiingyi lumanyike ni ngyumangyi na vaitori va ulana lwa ngata ya mumuyo,
49003011	kimaruma ekyo kya llunga'nu kyikee kideesye kyuuka na Kristo Yesu Nndumi weeru.
49003012	Kyeendwa mmbwe mmbo lutiri ukaari na wiidimi lwa iserikya kyuuka na ivika nsia kyeendwa ni inkusirya.
49003013	Naasa mmbo shamutereva mulaute pa kimaruma kya fyuure efi fyakwa fishitiri kimaruma kyany-fo, nato ni nnduma wany.
49003014	Naasany we Nde mmbo shamfirya ndi.
49003015	Yeto u-nde lwakwe lukeesendwa yaa ulaniny na efo iruveeu.
49003016	Nawe namulyimyi iwona finya neevangiswa kiinani na usimba lwa itumbe lyakwe, kyiriyani na mashora a Mumuyo wakwe alukayaa efo nnang'ani.
49003017	Kristo nakae efo miriminy yaany na kikusiryony mwiikutiri tapu uvasheny lwa ukundi.
49003018	Naambo mwiidimi na imanya ando amwi na veele woose shaasa waasha na ivari, na yeenda uwe na yeenda si,
49003019	neemanya ikunda lya Kristo shaasa lying'ani lyikailanya urango lweru shaasa lung'ani, naambo mwiidimi ivangisywa efo wiidiminy lwa Iruva.
49003020	Naasany naitikiswa yeto aidima itana findo finiini nnu ngota efyo lwatereva na ikusara, kiinani na finya yeyo yakwe irunda mashora efo nnang'ani yeeru,
49003021	yee, naitikiswa kunu siriny ando amwi na Kristo Yesu marika moose a llung'anu na llung'anu. Amen.
49004001	Naasany mmbo shamutereva, yeny shikee mfinge kimaruma kya Nndumi, endeny mweendo wany kiinani na uvaango lwany shaasa mulevaangywa.
49004002	Mwikunyiisye nnu na ufoo, mwitiri usisiryo, mwisheekyanaa kyuuka na ikunda.
49004003	Mwiivekutakuraa nnu iringa umwi wa Mmumuyo, lweendwa ni wiitanu lwa urilayi.
49004004	Mwiili umwi na Mumuyo umwi shaasa mulevaangywa ivika nsia lya ngata imwi lya uvaango lwany.
49004005	Na Nndumi ni umwi, kikusiryo nkimwi, na ubatiso llumwi.
49004006	Na Iruva kaveva nawe ni Nde wa woose, akee uwe ya findo fyoose na nnang'ani ya fyoose.
49004007	Lyo wo umwi weeru mmbo alesimbwa isarya kiinani na mwiina wa simbo ya Kristo.
49004008	Nkyo kikaambawa, “Llya alerwa na uwe mmbo aletira mifungwa, kalyimmya vandu simbo.”
49004009	Naasa irero elyo “Alerwa na uwe”, mmbo lyaamba kyi kulaore ni yaamba we mmbo aleoloka si kafika si deny?
49004010	Na yeto aleoloka si deny mmbwe yeto alerwa na uwe kailanya ngina toose, naambo namulemule findo fyoose.
49004011	Nawe mmbo alevika vengyi vave varumi; na vengyi ni vakisuku, na vengyi ni vatarami va siri na vengyi ni veesi na veelosha.
49004012	Katana indo naambo veele vakooye ikwaaniswa, na mashora a utarami akooye iinutywa, na mwiili wa Kristo uvangiswa.
49004013	Neese loose kyeeri lushefikyaa ukulungo lwa iirikyo lyeru neemanya nnu, Mwana wa Iruva, kutani lwavangiswa, neekooya uniini lwa usongovisi lwa Kristo;
49004014	naambo lure lulakiva sha vakoku, lwiisingiswaa efo na efo, na iipowa ni wo uraato lwa miloshye ya vandu, na mitambo ya vandu, lwiilatyaa shia ta ulembi.
49004015	Naasa lutire dede yeyo lwikee na ukundi naambo lutumae neemfikya we kya findo fyoose, lumfikye we yeto akee nrwe, we Kristo.
49004016	Yoo kwakwe we mwiili moose mmbo ukee llunge filungo fyoose fikainiwa nisha na wo kimwi kirunde ishora lya vayo naambo mwiili wiidimi itumarisywa efo ukundiny.
49004017	Kyasiany mmbo shaamba indi, shavekureeka shikee na Nndumi, kupookya ulaalu mulashekaa sha vandu va masanga na ngaa shiravi ta mirima yaawo-fo.
49004018	Mashika yewo mmbo vavikye ireema miriminy yaawo, vakasuvaniswa na muu wa ki-Iruva, kyeendwa ni urung'ani yelo lukee nnang'ani yaawo, kimaruma kya uumu lwa mirima yaawo.
49004019	Nawo vakammaa ifwa ngashari mmbo vakwaataa findony fya uravi naambo vatani findo fya ukirinda fya wo ngata veetiri lango sheesi.
49004020	Lyo yeni, nshiindo mulekulosha kwa Kristo-fo.
49004021	Kwakooya muleita mukaloshwa mbony takwe, shaasa dede ya Yesu ikai,
49004022	kuute-u deny ngata ilya ya mbee na unndu lwa kasha yelo lulyamarikaa kyeendwa ni ilatya lango yeto tilembaa.
49004023	Mwaaluwa vaiya efo makusarony na miriminy.
49004024	Muveraa unndu wiiya lukee wuumbe lwa ki-Iruva kyikee kya usumanu na weele lwa dede.
49004025	Naasa kuuteny wongo, murere dede sheni wo nndu na ungyi, mashika yese loose mmbo luvakye filungo fya mwiili umwi nsi.
49004026	Kwakooya mwarooyo ni unyafi, lyo loleny mulashelyamara,mwi ulasheoloka neeni mwiivavyoo miriminy.
49004027	Nta mulasheniinga yeto nkumbi mwaanya.
49004028	Nndu mwiiva, nalakiive-fo; kyaindi nakutakure irunda na nrike we muni, naambo nawoni na kindo kyeniinga nndu aanguywa.
49004029	Irero iravi lya ngata shoose lyilasheuka kaniny kany-fo, lyo kuuke-fo marero mesha ashidimaa yeekya nndu akee nting'i, na valya vashitaa vakooye ivikywa mbora.
49004030	Loleny deny naambo mulashevavisa Mumuyo Mweele wa Iruva, yeto yeni mulevikwa wende mmbwe mufikye nkonu yeto wa iwowowa.
49004031	Nrima uvavaa na unyafi na irooywa nngoo na marero na firumu fyuuke kwany deny, ando amwi na uravi lwa wo ngata,
49004032	na lyingyi veny velyilyana muveni na veni, muvesaryana shaasa Iruva nawe alemusarya kyeendwa ni Kristo.
49005001	Naasany, latyeny Iruva, muve sha vana vakunde;
49005002	mukae na ukundi shaasa na Kristo alevelukunda yese, kutani akuvika-u kimaruma kyany, kava kiraso kwa Iruva, kive nrungo nsha ufwamaa.
49005003	Lyingyi utuusi lulasheesendwa nta kinnywa kwany-fo, nta uravi lwa ngata shoose-fo, nta lango sheesi, muve vandu veele;
49005004	nta findo fya sony na urung'ani na itira ngashile, mashika efyo mfisenyi-fo, lyo mukummbwe yaana Iruva.
49005005	Mashika lyo irero elyi mulyiishi nisha nnu, sheelyi nkwiifo ntuusi ao nkirinda nta mwilanga na mwiindya maruva a wongo, ashewonaa ding'u efo umanginy lwa Kristo na Iruva Nde-fo.
49005006	Kulave nndu amulemba na marero a ing'ana; mashika unyafi lwa Iruva mmbo lwasheya vana yewo va uravi.
49005007	Kyasiany, mulaakani nawo-fo.
49005008	Mashika elyo mbee mmbo mwekee ireeminy, kyaindi ulaalu mmbo mukee seny mukee na Nndumi, naasa endeny sha vana va sa.
49005009	Kimmba ndunda ta sa ni usha lwa wo ngata na usumanu na dede;
49005010	mwimanyaa na nshushwa nkyokyi kisenyi Nndumi.
49005011	Nta mulaakani ngaa shikasha titiri ndunda ta ireema-fo, kyeemminy findo fya ngata yeyo;
49005012	mashika efyo vakeetana kirika ni sony ifisenda.
49005013	Kyaindi lyo efyo fikekyeemmywa mmbo filollyo paa yoo seny, mashika ekyo kyalollyo paa mmbo kyamikywa nsa.
49005014	Nkyo kikaambawa, “Marukya yewe kukeerengeya, kuruke kuuke ufuny, naambo Kristo nakumikye.”
49005015	Kyasia loleny nnu shaasa mushendaa; nshi sha vandu valatiri urango-fo, kyaindi muve vandu vatiri urango;
49005016	muvekira fyeeri mashika fyeeri efi mfya uravi nnu.
49005017	Kimmba ni indo mulasheeva varung'ani-fo, mumanyi nkyokyi kisenyi Nndumi.
49005018	Nta mulave veenangwa mmbwari nato utiri nnu ufullwe, lyo lalakyeny iishurwa Mumuyo.
49005019	Muumburani na fiimbo fya zaburi na fiimbo fisongosye fya nriminy, mwiishimbaa na ikapya Iruva ukoru efo miriminy yaany,
49005020	muveana Iruva Nde mikonu myoose kya findo fyoose, kwi irina lya Nndumi weeru Yesu Kristo.
49005021	Neeni muveni na veni mwiikunyisaa mwiireiye Kristo.
49005022	Yeni vaka, indyeny womi vany kimwi sha iindya Nndumi weeru.
49005023	Shamashika nndumi mmbo akee nrwe wa nka, shaasa na Kristo akee nrwe wa siri, nawe mmbo akee mwiikira wa mwiili.
49005024	Na shaasa siri yaindya Kristo, kiwo indo na vaka vendye womi vawo findony fyoose.
49005025	Yeni womi, kundeny vaka vany, shaasa na Kristo nawe alevekunda siri, kakuuta we muni kimaruma kya vayo.
49005026	Naambo nayiilyise neeisangya na mura uriyani na irero lyakwe;
49005027	Naambo nakuwonisye siri itiri itumbe ilatiri ivara nta mbese nta uravi sha elo; naambo ive sheele ilatiri ivara.
49005028	Naasa ni indo kisumani womi vakunde vaka vawo shaasa vakundye miili yaawo veni. Nndu akunda nka wakwe mmbo akukunda we muni.
49005029	Mashika nkukaa-fo nndu asuaa mwiili wakwe muni-fo, kyaindi mmbo auwuutisa na iuvavara, shaasa na Kristo nawe avetanya siri.
49005030	Mashika mmbo lukee fyilungo fya mwiili wakwe.
49005031	Kimmba ni indo nndu mmbo asheraa ndeye na maye, nandekutira na nka wakwe na yewo vavii vashevaa mwiili umwi.
49005032	Kyama ekyi nkiniini nnu, lyo yeny mmbo nkeerera kya Kristo na siri.
49005033	Lyo wo nndu nakunde nka wakwe shaasa akukundye we muni, nta nka nalare nalaindya mmi wakwe-fo.
49006001	Yeni vana, indyeny vamiku vany kimaruma kya Nndumi, mashika elu llo usumanu.
49006002	Indya nde wafo na mae wafo, ivavaso elyi llyo lya mbee lyitiri kyaasa.
49006003	Kuwoni ngoma, kuwoni suku shifumbutu yaa ulaniny.
49006004	Na yeni vande va vana, mulatavise vana vany, kyaindi valeleny vang'ani veetiri vio vaveringa mavavaso a Nndumi.
49006005	Na yeni varundi va vandu, indyeny vanndumi vany yewo va yaa ulaniny mwiireiye neereremya-u, mwiikunyiisye nriminy, kimwi sha iindya Kristo muni.
49006006	Nshi sha wiindi lulollyo na miso lwa vandu vakeekukundisa kwa vandu-fo, kyaindi muve sha mashinga a Kristo, mutani findo fisenyi Iruva na nrima umwi nsi;
49006007	mwikee na nrima nsha sheelyi mukeerundya Iruva na kilave sheelyi nkya vandu-da-fo.
49006008	Mwiimanyaa sheelyi wo kindo kisha nndu atana mmbo ashekitawaa ni Nndumi evirywaa ekyo kyeni, kwava ishinga ao nndu lleke.
49006009	Na yeni vanndumi va vandu, kevetanyiny varundi vany efyo fyeni, nta mulavatavise ao ivamatwa, mwiimanyaa sheelyi Nndumi yeto waawo na waany ni yeto umwi wa iruveeu, nawe nnyatiri ikundya-fo.
49006010	Na kingi-se, engereny iva vakaari mukee na Nndumi na wiidimi lwa finya yakwe.
49006011	Raeny fisha fyoose fya Iruva, mwiidimi ivinga mitambo ya Satana.
49006012	Mashika fira lutiri yekapana nshi ya samu na mwiili-fo, ni fira yekapa ngyumangyi na finya, na vaniini veshillya efo ireeminy, na ya matorito a mimuyo mikasha ulaniny lwa mumuyo.
49006013	Kimmba ni indo ipoony fisha fyoose fya Iruva, naambo mwiidimi ikapana na uravi, na mukammaa iinutya fyoose musalaleny.
49006014	Kyasia kwiipony shu, muveraa dede, neeraa kisha kiringaa mbafu kya usumanu.
49006015	Na marende any nakudeesye yeenda sere indeamba Nrumi ya Nsia yeyo ishendee urilalyi.
49006016	Mmwasi ya fyoose mwiipoo ngao yaany nnyo kikusiryo, nayo nnyo imwekyaa irummya mife yeyo ya muro ya yeto nravi.
49006017	Na lyingyi muvewarya wende lwa ukiro na usu lwa Mumuyo llo irero lya Iruva;
49006018	na fiterewo na fyeerero fyoose mwiiterevaa wo kyeeri mukee na Mumuyo, muvelala shoovi kya efyo mwiiterevyaa veele woose.
49006019	Kiwo neeny da muveshiterevya, naambo shiidimi irera nisha, na yaamba kyama ekyo kya Nrumi ya Nsia shikee na ukaari.
49006020	Mashika nkimaruma kya efyo shilevaangwa shive nrumi kutani shafingwa, kutani shawona ukaari lweerera shaasa kishikooye irera.
49006021	Naasa neeni mukooye imanya mbony takwa, shaasa shiifo, Tikiko mwanama nkunde, nndundi nsaari wa Nndumi, yeto mmbo ashemuviaa mbony toose.
49006022	Nawe mmbo shikeenruma kwany kimaruma kya vayo namuvie mbony teru, navemuviirya muu.
49006023	Siri ikae na urilalyi na ukundi, ando amwi na kikusiryo, kyiluukya kwa Iruva Nde na kwa Nndumi Yesu Kristo.
49006024	Isarya lyikae woose yewo vakunndye Nndumi weeru Yesu Kristo kyikee kya dede.
50001001	Ni yeny Paulo na Timoteo, lukee mashinga a Kristo Yesu, lwamureiya yeni veele va Kristo Yesu mukee Filipi ando amwi na vesalallya siri na vatarami va vayo.
50001002	Isarya lyimukaye na urilalyi luukye kwa Iruva Nde na kwa Nndumi Yesu Kristo.
50001003	Wo kyeeri shamukumbwa yeni mmbo nkeyaana Iruva.
50001004	Wo nkonu shavemuterevya yeni shiiterevaa na ifura,
50001005	kimaruma kya wiitanu lwany ivambisa Nrumi ya Nsia, uka nkonu ulya wa mbee na kufike inu.
50001006	Na kindo shivikye nsia ni ekyi, sheelyi yeto alepooka ishora elyo isha indo efo miriminy yaany nkuti nashelyiinutya kufike nkonu yeto wa Kristo Yesu.
50001007	Na shaasa kivekee kuti yakwa shimukusarye kya efyo fyoose, mashika yeni mmbo mukee kunu nriminy wakwa, kimmba kyeeri kya ikaa lyakwa kifingyony neefo ishoreny elyo lya ikureekya Nrumi ya Nsia na iivangisa, yeni moose mmbo muleakana neeny isarya elyi.
50001008	Mashika na Iruva ni nkureekyi wakwa shaasa shitirwa ni nsia kimaruma kyany yeni moose shikee na nrima wa Yesu Kristo.
50001009	Na kiterewo kyakwa nkyo ekyi, ikunda lyany lyeengere ing'ana nnu mwikee na waarya na umanyo loose;
50001010	muwarye yefyo fikee fisha, naambo mutire mirima myaa, ilatiri ivara, kufike nkonu yeto wa Kristo.
50001011	Indo muvekaa-fo mwiishwe ndunda ta usumanu kyeendwa ni Yesu Kristo, kya itumbe na nnduma wa Iruva.
50001012	Lyo vana vama vakwa, mmbo shikundye mumanyi sheelyi filya fyoose fileshikooya mmbo fileenda indo mmwasi kyeendwa ni ikwaanisa Nrumi ya Nsia.
50001013	Naakwa ni ifingwa lyakwa mmbo lyilekoora paa kwi Kristo, vasikari vakalollya, na vandu vengyi-da.
50001014	Na veengyi va yewo vakusirye Nndumi, kyeeri vakeekaariswa kyeendwa ni ifingwa lyakwa, vakeengera ikaarya yaamba irero lya Iruva kulaiyoo weerei.
50001015	Mashika kwiifo vengyi vakeevambisa mbony ta Kristo kimaruma kya uriingyi na ukasha; na vengyi lyo kikee kya usha.
50001016	Wo mmbo vakeyaamba Kristo na ukundi, veishi sheelyi yeny mmbo shikee nsauwe naambo shikureekye Nrumi ya Nsia;
50001017	kyaindi kwiifo yewo vakeamba Kristo na uriingyi kilakee kya nrima mwaa, naambo vafumbute ngatara ta ifingwa lyakwa.
50001018	A kyamaany-kyi? Lyo na kyikava inda, kwakooya nkwa ntambo, ao kwakooya ni kya dede, lyo Kristo akee yaambawa tupu, nkyo neeny shitirwa ni nsia, na sheengere ifura.
50001019	Mashika shiishi shamanya efyo mmbo fisheshiwuiyaa five ukiro kwakwa, kyeendwa ni fiterewo fyany neesimbwa Mumuyo wa Yesu Kristo;
50001020	shaasa sheevikye nsia deny, na ilanga, sheelyi nshiwonaa isuka-fo, indi shiishi na nshushwa wo nkonu, na ulaalu-da Kristo nkuti nawoni iitikiswa mwiiliny wakwa, kwakoya shikee na muu ao kwakooya shifiiye.
50001021	Mashika kyakwa yeny ikaa na muu ni Kristo na ifwa ni mbusha.
50001022	Lyo kwakooya ikaa na muu shikee indi na mwiili ni ndunda ta mashora akwa, naasa ekyo nsauwaa nshikiishi-fo.
50001023	Mmbo shikee nsisirye yoo nnang'ani ya findo fivii, mmbo shilangye yeenda shindekaa na Kristo, mashika mmbo kyevaa kyisha mmwasi.
50001024	Neekaa na mwiili mmbo lyikee kisha mmwasi lyo kimaruma kyany.
50001025	Neeny shambikya efyo nsia, shiishi sheelyi mmbo nkaa-u na yaakana neeni, naambo mukooye yeengera ifura efo kikusiryony;
50001026	naambo mweengere ifura mukee na Kristo Yesu kimaruma kyakwa kyeendwa ni ishekaa neeni lyingyi.
50001027	Llyo mikaaye yaany ive shaasa kiisumanyi Nrumi ya Nsia ya Kristo. Naambo kwakooya shasha neemulollya, yeni, ao kwakooya shilaiyo, shikooye iita mbony tany, sheelyi mmbo muselelyi shumu mwikee na nrima umwi nsi, mwiikapanyaa iirikyo lya Nrumi ya Nsia.
50001028	Mure mulairyaa vakiduva vany kya kindo kyoose, kwa yewo ni wende lulollyo paa lweereka, lyo kwany yeni ni ukiro yelo luukye kwa Iruva.
50001029	Mashika mmbo muleniingyo kimaruma kya Kristo, nshi naambo mumwiirikye-da-fo, ni ando amwi neelyiswa ukyiva kimaruma kyakwe;
50001030	mwiikee na fira ilya sheni muleilollya kwakwa, na iita sheelyi shikeekapana fika ulaalu.
50002001	Kyasia kwakooya kyiiyo iviryo muu kwi Kristo ao ikaariswa lya ngata shoose lya ikunda, na kwakooya kwiiyo yaakaniswa Mmumuyo na kwakooya kwiiyo isaryo na ilyillyo,
50002002	ishuryeny ifura lyakwa, naambo muve va nrwe umwi nsi, na ikunda lyimwi, na nrima umwi, mwikusaraa kimwi.
50002003	Mulasheetana kindo kyoose mwiiwakyanaa nta mwikung'anisaa-fo, kyaindi taniny fyoose mwikunyiisye, wo nndu nalollye yeto ungyi sheelyi mmbo akee ng'waana ngota we muni.
50002004	Kulave nndu ava mwiisara mbony takwe muni, kyaindi wo umwi waany nave mwiikusara kya yeekya vengyi.
50002005	Veny na nrima wa ngata yeyo sheni shasa yekee nnang'ani ya Kristo Yesu,
50002006	mashika we muni lllya kipooka mmbo ekee na ngata ya Iruva, lyo we nnyalelollya iva wa ngata ya Iruva nkindo kyeekutira nakyo-fo;
50002007	llyo we muni mmbo aleva sheelyi nalatiri itumbe, kava sha ishinga, karaa ngata ya nndu wa vandu;
50002008	lyingyi-se llya alelollyo mmbo atiri fwana ya nndu wa vandu, mmbo alekunyiisa we muni katira wiindi kutani akooya ufu, yee, ufu lwa alya nsalabeny.
50002009	Naasa Iruva kanng'anisa nnu, kansimba irina lyiilanyi marina moose;
50002010	naambo wo nndu nashefiirya irina lya Yesu ndi, va iruvee-u na va ya ulaniny, na va efo si ya ulana.
50002011	Na wo ulumi lwaambe paa sheelyi YESU KRISTO NI NNDUMI, naambo Iruva Nde naute-u ing'aniswa.
50002012	Kyasiany vakunde vakwa, shaasa muletira wiindi mikonu myoose, nta nshi kyeeri kilya shekee neeni-da-fo, kyaindi kive indo mmwasi elyi shilaiyo, moore ukiro lwany yeni muveni mwiitirwa ni usau na irerema.
50002013	Mashika ni Iruva akeerunda mashora nnang'ani yaany, ikunda lyany na irunda lyany, mushiinutyaa mesha yoo akundye.
50002014	Rundeny findo fyoose kulaifo nkunung'unu ao iwakyana,
50002015	naambo mukooye iva vana vesha va Iruva valatiri mbese, nta ulembi, mulatiri nta ntambo yaa irikeny elyi lyikee ilyang'a lyikeenda mwiiri, neeni elyi mukee nnang'ani yaawo mmbo mulollyo sha sa niini ya ulaniny yelu,
50002016	muvetira irero lya muu; naambo shiidimi iwona nrima wa ifura elyi nkonu wa Kristo ufikaa, kyoore sheelyi nshilekutakura ruu-fo, nta nshilekwaarisa ruu-fo.
50002017	Ee, naakwa shaaluwa kiraso kyeepusuwa kimaruma kya kikusiryo kyany, mmbo shitirwa ni nsia; neeny shitirwa ni nsia ando amwi neeni moose.
50002018	Neeni kevefureny indo, muvefura ando amwi neeny.
50002019	Kyaindi shivikye nsia Nndumi Yesu ashiidimisyaa shirumi Timoteo nashe kwany fyeeri fya kufii, naambo neeny shiviiryo muu, elyi shimanyaa mbony tany.
50002020	Kimmba shilatiri nndu ungyi akee kindo kyimwi neeny, ashiidimaa imanya deny mbony tany shaasa tikai.
50002021	Mashika vandu vengyi mmbo vakeeruuya mbony tawo veni, na nshi mbony ta Kristo Yesu-fo.
50002022	Lyo mwiishi nnduma wa Timoteo sheelyi mmbo alerundya Nrumi ya Nsia ando amwi neeny, kava sha mwana neeny sha ndeye.
50002023	Naasany mmbo nshenrumaa uviny, shammeemanya efyo fikaa fishikooye.
50002024	Neeny shikusirye sheelyi Nndumi ashiidimisyaa naakwa nnyeny isha uviny.
50002025	Lyo shavelollya kuti iruma Epafradito kwany, akee mwanama wakwa, avekee mwaakana mashora ando amwi neeny, nsikari uroyaakwa, nawe ni nrumi waany na mwifurukanya filya fishitinyi.
50002026	Mashika mmbo eelangye imulollya yeni moose, karovyo deny, mashika elyi muleeta sheelyi mmbo elwee.
50002027	Mashika mmbo elwee nnu deny, kufii nafwe, lyo Iruva kallyillya, nta nshi we muni-da-fo, neeny da, nta nshikundye iting'wa nnu shifuluye-fo.
50002028	Naasany mmbo shikee ikutakura nnu inruma, naambo elyi mushellolla lyingyi mufure, neeny ting'wa yakwa yaangwe.
50002029	Mmbwaryeny na ifura kimaruma kya Nndumi, nndu sha yeu mulollye ni nndu asumani iindyo.
50002030	Mmbo alefikya kufii ifwa kimaruma kya ishora lya Kristo, naambo tupu nainutye filya fyeyaanguye efo utaraminy lwany kwakwa.
50003001	Numa ya efyo vanavama, fureny mukee na Nndumi. Imureiya mbony tilya sheni nkishirovyaa yeny-fo, mashika kyivaa mbusha kwany.
50003002	Kwiiseny na vandu vavakye fite, kwiiseny na veetana maravi kevekwiiseny na vekurumbwa mwiili.
50003003	Mashika vandu vakee varini kya dede ni yese, lukaveva veinndya Iruva kyikee kya ngata ya Mumuyo neewona ifura nnu elyi lutiri Kristo Yesu, nta lluvikye findo fya mwiili yeu nsia-fo.
50003004	Kulakooye yeny sheshiidima ivikya findo fya mwiili nsia. Kwakooya nndu moose alollya kuti yeevikya findo fya mwiili nsia, yeny ni mmwasi.
50003005	Mashika mmbo sherinwa shiitiri mikonu nyanya, nndu wa ufyari lwa Israeli, va mmba ya Benyamini, Mwisraeli va Vaisraeli, efo kweeringa uvavaso shava Mfarisayo,
50003006	efo kwa utakusu, shava mwiisisya siri, kya usumanu luwonikaa kimaruma kya iringa uvavaso, nsheetiri mbese-fo.
50003007	Kyaindi lyo findo filya sheefilollye mmbusha kwakwa, mmbo shilefilollya nruu kimaruma kya Kristo.
50003008	Ee, kyailanya yefyo, kwakwa yeny mmbo shilelollya findo fyoose ni ruu kwainanisa na usha yelo lwiilanyi kyeeso lweemanya Kristo Yesu, Nndumi wakwa, yeto kimaruma kyakwe shilelollya findo fyoose ni ruu neefyaallwa sha mando naambo tupu shiwoni Kristo.
50003009	Na lyingyi shilollyo shikee nawe, naambo shilasheetira usumanu lwakwa shimuni yelo lushuka uvavasony, kyaindi shiwoni usumanu yelo lushaa na kikusiryo kwa Kristo, llo usumanu luukye kwa Iruva, kyeendwa nkikusiryo.
50003010	Naambo shimmanyi we na wiidimi lwa iruka lyakwe na kya iitana nawe kya makyiva akwe, naambo shivakaniswa na ifwa lyakwe.
50003011	Naambo na kyikakyi shiidimi ifikya iruka lya vafu.
50003012	Lyoony nshi sheelyi shammaa ifika-fo, ao shammaa isongovika-fo, oode, mmbo shikeengera iwaana naambo shikooye iwara kilya Kristo Yesu ashikunndya llya aleshivaanga.
50003013	Vanavama, nshikusarye sheelyi mmbo shammaa itira-fo; lyo shitiri irero lyimwi nsi, fingyi fyoose shafiviira numa, shatamballya yefyo fikee mbee yakwa;
50003014	mmbo nkeyaangusya, nambo nshewonisa ureto lwa simbo yeyo ya uvaango lwa kiiruveu lwa Iruva luukye kwa Kristo Yesu.
50003015	Kyasiany, yese lukee vasongovisi lusoongye yefyo; naakwa mwakusara ngata ingyi kya kindo kyoose, Iruva mmbo ashemusukuyaa neekyo.
50003016	Lyo yaa lufikye ulaalu lweende lwikee indo.
50003017	Vanavama vakwa, shilatyeny yeny, muvelola na valya vakeesora kyaaso kilya lulemoora.
50003018	Mashika lyo kwiifo vengyi shaasa shilemmaa imuvia mbony tawo na ulaalu shimuvye lyingyi na misoru, sheelyi mmbo vakee vakyiduva va nsalaba wa Kristo.
50003019	Yewo mmbo vashefurumyaa na urumato, mashika iruva lyawo nndeu, na itumbe lyawo ni usutu elo lwaawo, valangye findo fya ulana.
50003020	Lyo yese kweru kwekaa ni iruveeu, na yoo nng'u luvikye nsia ilollya Mwikira, we Nndumi Yesu Kristo;
50003021	mmbwe yeto ashealashaa miili yei yeeru ifwaa, ivake mwiili yeto wakwe wa itumbe, na wiidimi yelo lwakwe lushevikaa findo fyoose yoo si ya marende akwe.
50004001	Naasany vanavama vakwa, mukee vakunde vakwa, shimulangye nnu, mukaveva ifura lyakwa na ureto lwakwa, salaleny indo shumu mwiikutiri na Nndumi, ee-te vakunde vakwa.
50004002	Mmbo nkeetereva Euodia, shooka-fo shatereva Sintike, vave na nrwe umi nsi vekee na Nndumi.
50004003	Ee-da, shikundye na yewe, ishinga uroye wakwa wa dede, kweekye vaka yewo, mashika mmbo valekapannya Nrumi ya Nsia ando amwi neeny, ando amwi na Klementi, ando amwi na yewo vengyi valeakana neeny nawo marina awo akee efo kitabuny kya muu.
50004004	Fureny na Nndumi mikonu myoose, shaamba-se, fureny.
50004005	Ufoo lwany lulollyo ni vandu woose, mashika Nndumi nkufii nashe.
50004006	Mulakwaatare na kindo nta kimwi-fo, lyo wo kindo kimuting'aa mmbo muterevaa Iruva, ando amwi neemwaana, Iruva nakooye imanya yefyo fyamwaanguya.
50004007	Na urilalyi lwa Iruva lwiilanyi urango lweru, lo lumweekye iringa mirima yaany na makusaro any kyeendwa ni Kristo Yesu.
50004008	Na kya ifurumya vanavama vakwa, kwakooya kwiiyo mbony shoose ya dede, fyoose fikee fya waarya, fyoose fya usumanu, fyoose fikee fya usha na fisenyi, neefyo fyoose fikee fya nnduma nsha, kwakooya kwiiyo usha loose, kwakooya kwiiyo nnduma nsha, langeny nnu mikaye ya ngata yeyo.
50004009	Findo filya mulewarya kwakwa neekulosha, na iita na ifilollya kwakwa, fitaniny, na Iruva yeto wa isarya nakae neeni.
50004010	Nndumi mmbo aleshiniinga ifura nnu, mashika elyi ulaalu mwammaa ivangisa mirima yaany kimaruma kyakwa, shaasa llya mwekeekusara kyakwa, lyo mulawonise mwaanya.
50004011	Nshi nkeerera indo mashika elyi shaanguywa nkindo-fo, mashika shilemmaa iishivya na iirikya ikaa na mwiina yeto wakwa.
50004012	Shiishivye yaanguywa, shavemanya na iwonisyo, ngata shoose na kya findo fyoose, mmbo shiishi iwuura na itirwa nshaa, itira fiingyi na yaanguywa.
50004013	Neefyo fyoose mmbo shaidima kyeendwa ni yeto mwiishisimba finya.
50004014	Lyo mmbo muletana kyisha nnu elyi muleakana neeny efo ngatareny takwa.
50004015	Na yeni-da, yeni Vafilipi mwiishi muveni, sheelyi kyeeri shileuka Makedonia llya mapookyony a ivambisa Nrumi ya Nsia, nkwiifo nta siri ingyi ileakana neeny kunu urundiny yelu lwa iningya neewarya kuuta yeni muveni-fo.
50004016	Mashika fika kulya Tesalonike mmbo muleshirikya ngarami naambo shilaanguyo, na nta nshi lyimwi da-fo.
50004017	Nta nshi shilangye mweengere ishitannya indo-fo, lyo mmbo shifurye kimaruma kya simbo yeto tany tikeengera ifumbuka efo kwany.
50004018	Lyo yeny mmbo shitiri findo fyoose na mmwasi, shaishwa shapu; findo filya fileuka kwany mmbo shilefityo ni Epafradito fikava nrungo nsha, kikaveva kiraso kyikee kiirikye kikasennya Iruva.
50004019	Nawe Iruva yeto wakwa mmbo ashemeengeryaa wo kindo ekyo kyamwaanguya kiinani na usimba lwakwe na efo itumbeny lyakwe kwi Kristo Yesu.
50004020	Ulaalu Nndumi we Nde weeru nang'aniswa, akee wa llung'anu na llung'anu. Amen!
50004021	Idikireny veele woose na irina lya Kristo Yesu. Wooroye wany yeva vakee neeny vamwiidikira nnu.
50004022	Veele woose vamwiidikira, mmwasi yewo vakee va mmba ya Kaisari.
50004023	Isarya lya Nndumi Yesu Kristo lyimukaye efo miriminy yaany.
51001001	Ni yeny Paulo shikee nrumi wa Kristo Yesu kyeendwa ni isarya lya Iruva shikee na Timoteo mwanamaye weeru.
51001002	Shamureiya yeni vanavama mukee veele, vasaari va Kristo mukee muriny wa Kolosai. Isarya lyimukaye na urilalyi yelo luukye kwa Iruva Nde weeru.
51001003	Mmbo lukeyaana Iruva, Nde wa Nndumi weeru Yesu Kristo wo nkonu lwiimuterevyaa.
51001004	Kipookya kyeeri luleita mbony ta kikusiryo kyany kwa Kristo Yesu, na kya ikunda elyo lyany kwa vandu va Iruva woose.
51001005	Kyeendwa ni ivika nsia eto mulesurummyo iruveeu, eto mbony ta vayo muleita llya mbee efo dedeny ya irero lya Nrumi ya Nsia.
51001006	Nnyo yeyo ilemufikya shaasa ivekee ulaniny koose, ikavevika ndunda tilollyo, shaasa ikeeng'ana efo kwany uka llya muleiita na imanya nnu isarya elyo lya Iruva kya dede.
51001007	Shaasa Epafra akee ishinga urooye wany na nkunde waany alemulosha. Kaveva mwifurukannya Kristo akee nsaari kimaruma kyany.
51001008	Mmbwe yeto aleluvia kya ikunda lyany lyikee lya ngata ya Mumuyo.
51001009	Kimmba ni indo naakwa ni yese, uka nkonu ulya lulepooka iita llukeederya itereva kimaruma kyany-fo, naambo mukooye iishurwa urango lwa ikunda lyakwe na waarya na imanya lya efo nriminy.
51001010	Naambo mukee shaasa kimusumannyi mbee ya Nndumi mukooye insenya deny, muvevika ndunda shisha efo mashoreny mesha moose, na yeengera urango lweemanya Iruva.
51001011	Mwishidimisywaa deny, kiinani na finya ya itumbe lyakwe, muvewona usisiryo lwa wo ngata muvereyaa mukee na ifura;
51001012	mwishanaa Nde yeto alemuniinga iwarya waavi lwa ding'u ya veele efo seny yeyo.
51001013	Nawe mmbo aleluuta efo finyiny ta ireema, kalusamisa-fo kalwaata efo umangyiny lwa Mwana yeto muni ikunda lyakwe.
51001014	Na efo kwakwe mfo lutiri iwowowa na llyo ifwaayo ngyulyamari.
51001015	Nawe mmbo avakye Iruva yeto nalavaa ilollya na miso, kasongoya fyuumbe fyoose ikaafo.
51001016	Mashika fyuumbe fyoose mmbo fileumbwa mmbwe, yefyo fikee iruveeu na efyo fikee uwe ya uruka efyo filollyo na miso na filalollyo, fikava fitima fya itumbe, ao umangyi, ao wiidimi, findo fyoose mmbo fileumbwa kyeendwa mmbwe, na kimaruma kyakwe.
51001017	Nawe mmbo asongoye findo fyoose ikaafo, na fyoose ni efo kwakwe fikutiri.
51001018	Nawe mmbwe nrwe wa mwiili, nnyo siri, nawe ni mapookyony, na wa mbee yuuka kwa vafu, naambo nave nsongoru wa findo fyoose.
51001019	Mashika mmbo alekunda findo fyoose nafyo mmbo fishefurumyaa yoo kwakwe.
51001020	Nawe nashesanda findo fyoose nafyeende yoo kwakwe, elyi alemaa yeende urilalyi na samu yakwe alya nsalabeny, yoo kwakwe ni indo, kwakoya ni kya findo fya yaa ulaniny ao fya iruveeu.
51001021	Na yeni elyo mbee mwekee vatarakanise mukavikyana fiduva, mukatana filasumani, ulaalu mmbo ammaa imusanda;
51001022	kyeendwa mwiili wakwe llya alefwa, naambo namoomwi na yoo akai, muve veele, mulatiri kiteve nta mbese;
51001023	mukaarye efo kikusiryony ekyo mwiikee uvasheny, muvangiswa, nta mulashiindutwaa mure ivika nsia lya Nrumi ya Nsia ilya muleeta mbony ta vayo, ilya ileongoyo fyuumbe fyoose fikee kwasi ya ngina, nnyo yeyo yeny Paulo shileva mwiifurukannya.
51001024	Ulaalu mmbo shikeefura nnu kya makyiva yaa ashitiri kimaruma kyany, neeny shaveinutya-u filya filewiika-u fya makiva a Kristo efo mwiiliny wakwe, nnyo siri yakwe.
51001025	Nayo mmbo shilevikwa shive mwiifurukannya kiinani na ungari lwa Iruva shilerambikywa kive mbusha kwany, naambo shiinutye irero lya Iruva.
51001026	Kyama ekyo mmbo kyekee kirike uka mbee ya marika moose, kyaindi ulaalu mmbo kilesukuyo veele vakwe.
51001027	Nawe Iruva kakunda iwoora shaasa usimba na itumbe lya kyama ekyi efo vanduny va masanga, nawo ni Kristo akee nnang'ani yaawo, ivika nsia kya itumbe elyo.
51001028	Nawe mmbwe yeto lukee ivambisa mbony takwe, lwishiikimbaa wo nndu, neelosha wo nndu lukee na waarya loose, naambo lweende nndu asongovikye kwa Kristo.
51001029	Neeny mmbo shikeekuvinisa nnu kimaruma kya irero elyo yeni, shavekutakura kiinani na iidimisywa ni yeto mwiirunda na finya nnang'ani yakwa.
51002001	Mashika mmbo shikundye mumanyi ikutakura lyakwa shaasa lying'ani kimaruma kyany, na kya valya va Laodikia na kya valya valashilollye na miso yaa,
51002002	naambo vaviiryo muu miriminy yaawo, velungwaa ukundiny, naambo vawonise usimba loose lweemanya songosiny, vaute-u imanya nisha deny fyama efyo fya Iruva, mmbwe Kristo;
51002003	mmbwe yeto kwakwe usimba loose lwa urango lukusurumyi
51002004	Mmbo shaamba irero elyi, naambo tupu kulasheeva nndu amulembaa na marero emuleleveya.
51002005	Mashika ra elyi shilaiyo shimuni, kyaindi efo nriminy mmbo shikee neeni, shilangaa na ivereya uramba lwany na ukaari lwa kikusiryo kyany efo kwa Kristo.
51002006	Naasany shaasa mulewarya Kristo Yesu, we Nndumi weeru, endeny indo indo mwikee nawe;
51002007	mwiikulungye neekutira nawe, muveva vakaari efo iirikyony, shaasa muleloshwa; muveengera iva va kyaanu.
51002008	Loleny mukwiise kulasheeva nndu amukamara mifungwa na urango lwa ing'ana neemulemba, shaasa miishivye ya kivandu ikai, na filoshyo fya uraatony efyo fya kiulana filya fya mbee, filakee fya ngata ya Kristo.
51002009	Mashika yoo kwakwe nng'u usongovisi loose lwa Iruva lukai, efo mwiiliny.
51002010	Na yeni mukasongoviswa yoo kwakwe we akee nrwe wa itumbe na wiidimi loose.
51002011	Yoo kwakwe mmbo mukee sha vandu varini lyo urini lulakee lwa mwiili, sheelyi kwara mwiili wa kinndu, llo urini lwa Kristo.
51002012	Mmbo mulerikwa ando amwi nawe llya mulebatiswa; na yoo ubatisony mukarutwa ando amwi nawe, kyeendwa ni iirikya wiidimi lwa Iruva yeto alennduta auka kwa vafu.
51002013	Na yeni llya mweefiiye kimaruma kya makasha any na ira mularinwa, kamuviirya muu ando amwi nawe, ekyimaa imfwaaya makasha moose,
51002014	kamaa na yaangata barwa ilya yeemutya uvingo ikavika kiduva kweru, kayuuta-u deny neikapya nsalabeny;
51002015	kavinga ngyumangyi na wiidimi, kataallwa ruu ekee na ukaari, katirwaa alya nsalabeny.
51002016	Naasany kulave nndu amuutya uvingo kimaruma kya fyeelya ao fyeena-fo, ao kimaruma kya mikonu miniini ao ilollyo lya mwiiri-fo, ao nta kya sabato-fo;
51002017	yefyo fyoose m-firishe fya findo efyo fishaa; lyo mwiili ni wa Kristo.
51002018	Kulave nndu amusoka simbo yaany, kya ikunyiisya efyo akundye we muni, na iindya vasu, ekuvikaa efo mooryeny neekung'anisa we muni kya ruu, na urango lwa kivandu;
51002019	nta nalasoraa Nrwe yeto ukee ntire na ilungyo ando amwi na miraarii nato ukalungika indo kyuuka na Iruva.
51002020	Naasany kwakooya mmbo mulefwa ando amwi na Kristo na ira filoshyo filya fya mbee fya kiulana, nkikyi elyi mukaa si ya mavavaso, sha vandu va kiulana,
51002021	mulapaani, mulakombe, mulatire;
51002022	(findo efyo fyoose mmbo filyamarikaa elyi fyarunda), mwiisoraa ngyufundo na filoshyo fya kivandu?
51002023	Findo efyo mmbo fivakye sheelyi mmbo fikee fisha, efo urambeny lwa miindye yeyo mulekusongosya muveni, mukaiindya, na ishillya mwiili na unyaasi; lyo filashiidimaa iima lango ta mwiili.
51003001	Naasa kyimmba mukee varute ando amwi na Kristo, ruuyeny efyo fikee uwe efo Kristo akai, akee rembo woko usha lwa Iruva.
51003002	Kusareny efyo fikee uwe, nshi yefyo fikee kunu si-fo.
51003003	Mashika mmbo mulefwa, na muu wany mmbo ukee nsurumi amwi na Kristo kwa Iruva.
51003004	Kyeeri Kristo asheorwaa paa, yeto akee muu weru, llyo neeni musheorwaa paa ando amwi nawe efo itumbeny.
51003005	Kyasia, lakaniny na lango sheesi ta ya ulaniny, utuusi na uravi, na ilanga, llyo iindya maruva a wongo;
51003006	kyeendwa mfindo yefyo unyafi lwa Iruva mmbo lumusheyaa.
51003007	Findony efyo mfo mwekai elyo mbee llya mweifo.
51003008	Lyo ulaalu reny deny efyo, mfyo unyafi, irooyo nngoo, uravi, firumu, na iing'asha filooke kaniny kany-fo.
51003009	Mulaviani wongo-fo, mashika elyi mwankwaatwa deny unndu lulya lwa mbee ando amwi na mashora a vayo;
51003010	muraa unndu wiiya, yelo lulealuwa wiiya luve lwa ngata ya yeto aleluumba.
51003011	Yoo nkwiiyo Mgriki nta Myuda-fo, irinwa ao ira irinwa-fo, nndu nnrango ao itondo, ishinga ao nndu lleke-fo, mashika Kristo mmbo akee fyoose nnang'ani a fyoose.
51003012	Naasany, kimmba mukee vasauwe va Iruva, veele mukakundwa nnu raeny nrima wa ilyillya, unndu usha, ikunyiisa, ufoo, usisiryo,
51003013	muvesisiryana neesaryana, na kwakooya nndu asuuye na ungi, shaasa Nndumi alemusarya yeni, neeni kiwo.
51003014	Mmwasi ya fyoose tireny ukundi mashika llo kyeeso kya usongovisi.
51003015	Na urilalyi lwa Kristo lumusalallye miriminy yaany, nkyo mulevaangyo, muveva vandu va kyaanu.
51003016	Irero lya Kristo lyiwalyi-walyi miriminy yaany na waarya loose, muvekulosha na iikimbana na zaburi na fiimbo, na mbony shisongosye yeto tipanaa nrima, kimmba mwansaryo indo muveimbya Iruva miriminy yaany.
51003017	Na wo kindo mutanaa, na kikava kyeerera ao kyerunda, taniny fyoose na irina lya Nndumi Yesu, muveana Iruva Nde kyeendwa mmbwe.
51003018	Yeni vaka, indyeny vomi vany shaasa kisennyi Nndumi.
51003019	Na yeni vomi kundeny vaka vany nta mulakee na nrima muu nawo-fo.
51003020	Na yeni vana, indyeny vamiku vany kya findo fyoose; mashika ekyi nkyo kisennyi Nndumi.
51003021	Na yeni vande va vana nta mulatavise vana vany, naambo valasheuta pa yoo kwany.
51003022	Na yeni mashinga, irikyen vanndumi yewo vany va yaa ulaniny kya findo fyoose, nta nshi naambo kive kindo kyeelola kya ikukundisa vanduny-fo, kyaindi kive kya nrima muni, mwiireiye Iruva.
51003023	Wo kindo mutanaa kitaniny na nrima deny, sheelyi mwatannya Nndumi muni nta nshi vandu-fo,
51003024	mwiimanyaa sheelyi mmbo mushewaryaa weesi lwany luve ding'u yaany. Mmbo mukerundya Nndumi ake Kristo.
51003025	Mashika yeto mwiitannya vengi fya ukasha mmbo ashetaiywaa kya ukasha lwakwe, nta nnyashesaryoo kya ruu-fo.
51004001	Na yeni vanndumi va vandu, tanyiny mashinga any fya usumanu na fya wiindi, mwiimanyaa sheelyi naakwa ni yeni mutiri Nndumi waany akee wa efo iruveeu.
51004002	Laleny shoovi nnu mwiiterevaa, ando amwi na yaana Iruva,
51004003	muveluterevya neese kiwo, naambo Iruva naluruye mwaango wa irero lyakwe, luvambise kyama ekyo kya Kristo na nkyo ekyo kyileengye shafingwa.
51004004	Naambo shikyoore paa shaasa kishisumanyi irera.
51004005	Kaeny na urango kwa yewo valakee vakristo, mularetaa nta fyeeri.
51004006	Marero any ave a mbora kyeeri kyoose, arolaa, muvemanya shaasa kisumani irouwa wo nndu.
51004007	Tikiko we mwanamaye weeru nkunde akee nsaari na mwiakana neeny mashoreny a Nndumi, mmbo ashemoongoyaa mbony takwa toose.
51004008	Nawe mmbo shanruma kwany kimaruma kya vayo, naambo mumanyi mbony teru, namuviirye nato muu.
51004009	Mmbo ashaa na Onesimo mwanamaye weeru ungyi akee nkunde na nsaari, nawe mmbwa efo kwany. Yewo mmbo vashemuviaa mbony toose ta yaa kweru.
51004010	Na Aristariko ulya alefingwa ando amwi neeny amwiidikira, ando amwi na Marko mwanamaye wa maye wa Barnaba, ulya mulevavaso mmbwe, naasany kansha mwaambyeny.
51004011	Na Yesu yeto avaangwaa Yusto; yewo ni vandu va Kiyuda. Yewo wo veni ni vandu veakana neeny mashoreny yoo a umangyi lwa Iruva; nawo mmbo valeshiviirya nnu muu.
51004012	Epafra ulya wa kwany, nawe akee ishinga lya Yesu Kristo, amwiidikira, nawe mmbo akeevina nnu kimaruma kyany imuterevya, naambo mukooye isalala na ivanga nisha shaasa Iruva akundye.
51004013	Mashika mmbo nkenkureekya deny sheelyi mmbo akee ikuvinisa nnu kimaruma kyany na kya valya vakee Laodikia, na kya valya vakee Hierapoli,
51004014	Na Luka ulya akee mwaanga nkunde, na Dema vamwiidikira nnu.
51004015	Na yeni idikireny nnu siri ya Laodikia, na Nimfa, na siri yeyo ya mmba yakwe.
51004016	Mukammaa isoma barwa yei, niingyeny indesomwa se kulya siriny ya Laodikia, na barwa ilya ya Laodikia nayo isomwa ni yeni.
51004017	Vieny Arkipo indi, “Salallya nnu urundi yelu Nndumi alekurambikya naambo kulwiinutye.”
51004018	Yefi mfyo fiidikiro fyakwa yeny Paulo shareiya na woko lwakwa shimuni. Mukummbwe nnu ifingwa lyakwa. Isarya lya Iruva lyimukaye yeni.
52001001	Ni yese, Paulo, Silvanu na Timoteo lwareiya kwa siri ya Vatesalonike ikee siri ya Iruva Nde na Nndumi Yesu Kristo. Isarya na urilalyi fikae neeni.
52001002	Mmbo lukeana Iruva kyeeri kyoose kimaruma kyany yeni moose, lwimukumbwaa efo fiterewony fyeru.
52001003	Nta llurekywaa ishora lyany iirikyo na ngatara yaany imusheye kimaruma kya ikunda-fo, ando amwi na usisiryo lwany luriani na ivika nsia efo kwa Nndumi weeru Yesu Kristo, na mbee ya Iruva Nde weeru."
52001004	Mashika-le vanavama mukunndyo ni Iruva, lwiishi sheelyi mmbo mukee vasauwe.
52001005	Mashika nrumi yeeru ya nsia nnyilemusheya ikee marero a ruu-fo, mmbo ilesha iitiri finya ya Mumuyo Mweele na ukaariso luvangyi, shaasa mulevelollya mikaaye yeeru efo kwany.
52001006	Neeni mmbo mulelusora yese na Nndumi, llya mulewarya irero mwikee ngatareny shiroo, lyo Mumuyo Mweele kamulyimya ifura.
52001007	Kutani mwava kyaaso kyisha kwa valya vairikye va kulya Makedonia na Akaya.
52001008	Mashika irero lya Iruva mmbo lyilerumwa lyuuka kwany, na nshi lyilefika Makedonia na Akaya-fo, ni wo ando kikusiryo kyany kwa Iruva kilefika, nta yese llutiri-u kya mmwasi kyeyaamba-fo.
52001009	Ni elyi wo veni vakeevambisa mbony teru, shaasa lulesha kwany, na shaasa mulera maruva a wongo mukalatya Iruva, naambo murundye Iruva yeu muni muu akee wa dede;
52001010	muvevereya Mwana wakwe nooke iruveeu, mmbwe yeto alennduta kooka kwa vafu, we Yesu, yeto ashelukiraa unyafi yelo lusheshaa.
52002001	Mashika-le vanavama, yeni muveni mwiishi shaasa lulesha kwany, sheelyi nkileva kya ruu-fo;
52002002	kyaindi lwikimaa ilyiswa ukyiva na itannywa fya kiila, efo Filipi, mwiishi, mmbo lulekaarya yaamba Nrumi ya Iruva ya Nsia kwany, lukaiwaanya nnu.
52002003	Ni elyi wiikimbi lweru kwany lulakee lwa ruu, nta ukasha nta llutiri ntambo-fo
52002004	Llyo shaasa Iruva alekunda lurambikyo Nrumi ya Nsia neese niindo luyaambaa, nshi sheelyi lukesennya vandu-fo, kyaindi lwikee vandu vasenyaa Iruva yeto aishi mirima yeeru.
52002005	Mashika yese lluleamba marero ekukundisa luveni-fo, neeni mwiishi indo, nta llulerera marero esikya unyuku-fo, nawe Iruva eeshi ekyo.
52002006	Nta lluleruuya nnduma kwa vandu-fo, nta kwany-fo, nta kwa vandu vengyi-fo, elyi lukee varumi va Kristo kive mmbo lwamurovya-fo,
52002007	mmbo luleva vafoo sau efo kwany, lukavaka nde mwiilela vana vakwe muni.
52002008	Neese kiwo lukammuvika nsia indo, lukakunda imuniinga fyoose, Nrumi ya Nsia sanda na mirima yeeru, mashika elyi mukee vakunde veru.
52002009	Mashika-le vanavamaye veru, mmbo mukumbuye kya waataro na ngatara teru, mashika yese mmbo lulerunda mashora kio na nsanyiny naambo lulasheerovya nta nndu na kava vi, kyeeri ekyo lwekee imoongoya Nrumi ya Iruva ya Nsia.
52002010	Yeni muveni mmbo mukee vakureekyi, na Iruva kiwo, shaasa lulekaa kwany yeni mwiirikye, lukee vaarya, va usumanu, lulatiri kyeekumbwa.
52002011	Lyingyi-se shaasa muvekumbuye, shaasa luleikimba wo umwi waany shaasa nde wa vana aikimba vana vakwe muni, lukamutumarisa, lwiimukureekyaa neemwitika;
52002012	naambo yeni mukooye ikaa shaasa kimusumanyi mbee ya Iruva, yeu amuvaangye naambo mwaange umanginy lwakwe lwa itumbe.
52002013	Kikeeny indo yese mmbo lukee yaana Iruva kulaifo ideerya mashika uka kyeeri mulewonisa irero elyo lya Nrumi shisha lya Iruva lyuuka kweru, nshi mulelyiwarya lyiikee ni irero lya vandu-fo, mmbo mulemanya ni irero lya Iruva, na niindo lyikai dede deny, lyikarunda mashora nnang'ani yaany yeni mukusirye-u.
52002014	Shamashika yeni vanavama veru mmbo mulelatya siri ta Iruva ta Uyuda, kwi Kristo Yesu, mashika naakwa ni yeni mmbo mulewonisa makyiva yoo meni kyuuka kwa vandu vany, na Vayuda yewo kiwo;
52002015	na mmbo yewo veni valewaa Nndumi Yesu, na vakisuku, vakalusisya neese-da, valatani kyeesenya Iruva nta vandu vengyi,
52002016	vakavelwiima lularere na vandu va masanga naambo vakirwa, vakatana indo kya yaawutya uravi lwawo nkonu simu, lyo unyafi lwa Iruva mmbo luvakaaye fika mafurumyony.
52002017	Lyo ulaalu, vanavama, elyi luraukani neeni ando a kirambo kidu, lyo mmashika elyi lulamulollye, lluraukani nriminy-fo mmbo lulangye nnu imulollya.
52002018	Kyasia mmbo lweekundye isha kwany, ee, yeny Paulo, shilenkunda isha lyimwi na lya kavii, lyo mmbishwa kakukikyisa-u.
52002019	Mashika ivika nsia lyeru, na ifura lyeru, na ureto lwa nsia weru nkyoki? Ndesa nshi yeni mbee ya Nndumi Yesu kufike elyi asheshaa?
52002020	Mashika yeni mmbo mukee itumbe lyeru na ifura lyeru.
52003001	Naasa kyikeeny indo, lwiikyilemwa isisirya mmwasi, lukalollya nkyeni lurewa Atene yese luveni.
52003002	Lukaruma mwanamaye weeru Timoteo akee nndundi wa Iruva mwiirundya Nrumi ya Nsia ya Kristo, naambo namuvangise neemuviiryaa muu kikusiryony kyany;
52003003	kulave nndu asavaa kimaruma kya ngatara eti, mashika lyo yeni muveni mwiishi sheelyi mmbo tiluvereye.
52003004	Mashika kyeeri lweekee kwany mmbo lwesongwa imuvia sheelyi ngatara tisheshaa, nakyo kikaveva indo, mukamanya.
52003005	Nkyo kimaruma kyeeri shilelemwa isisirya mmwasi, shileruma nndu nashemusaiya nalole kikusiryo kyany, kulakooye nkumbi ashemweesa, yeni na usisiryo lwany luve ruu.
52003006	Kyaindi kyeeri Timoteo alesha auka kwany, mmbo alelweengye mbony shisha ta kikusiryo kyany, na ta ukundi lwany, kaveluvia shaasa mukee ilukumbwa nisha nkonu simu, na ilanga nnu ilulollya shaasa neese lulangye imulollya.
52003007	Kyimmba ni indo vanavama, kya mbony yeto tany mmbo lulewuiyo nnu mmuu, lla elyi lweetirwa nngatara shiroo, kikusiryo kyany kyikafweera fyoose.
52003008	Yese mmbo lukee na muu kwankooya neeni muselelyi kwa Nndumi.
52003009	A ndesa nkyoki lushidimaa itaa Iruva kive kyaanu kimaruma kya kikusiryo kyany mashika a ifura lyilutiri mbee ya Iruva weeru?
52003010	Kio na nsanyiny mmbo lukeetereva Iruva naambo lwiidimi imulollya, na iishurya-u fyilya fyaanguye-u efo iirikyony lyany.
52003011	Naasany we Iruva Nde weeru muni, na Nndumi weeru Yesu namusongoye shia naambo lushe kwany.
52003012	Nndumi namuvangise na imwengerya ikunda muveni na veni na kwa vengyi woose, shaasa neese lumukundye;
52003013	naambo navangise mirima yaany ikae ikee mivaramise ilatiri kyiteve mbee ya Iruva, Nde weeru, ivereye isha lya Nndumi weeru Yesu ando amwi na veele vakwe woose.
52004001	Kyasaa-u ulaalu vanavama mmbo lwamwiikyimba na imutereva: musore Nndumi Yesu, shaasa lulemoora yese shaasa kisumani musenyi Iruva, shaasa yeni mukai, mweengere itana indo.
52004002	Mashika mwiishi ni mavavaso-kyi lulemuniinga musore Nndumi.
52004003	Mashika ni indo Iruva akundye, mukooye iilyiswa, mulakani na utuusi.
52004004	Wo umwi waany namanyi shaasa akaa na nka wakwe muni nakae akee mweele naveva na wiindi,
52004005	nta nalasoraa lango sheesi, sha vandu va masanga valaishi Iruva-fo.
52004006	Kulave nndu alemba ungyi kindo nta illyamarya kya efi-fo, mashika Nndumi mmbwe yeto ataiyaa findo fyoose shaasa lulemuvia uka mapookyony lwimukureekyaa nnu.
52004007	Shamashika Iruva nnyaleluvaangya ngata ya ukyirinda-fo, mmbo akundye lukooye iilyiswa.
52004008	Kyasiany, yeto alema yefi nshi alemmya nndu wa vandu-fo mmbo alemmya Iruva yeto amulyimmya yeni Mumuyo wakwe Mweele.
52004009	Kya mbony ta ikundana nta nshitiri kimaruma kya imureiya-fo, mashika yeni muveni mmbo mukeevaloshe ikundana ni Iruva muni.
52004010	Mashika mmbo mukeyoora ekyo kwa vakristo woose va Makedonia koose. Naasa lukamuterevany mweengere deny itana indo.
52004011	Na kingyi-se, kutakureny irunda mashora any, murunde mashora na maako any muveni shaasa lulemuvia;
52004012	naambo moore wiindi kwa yewo valakee Vakristo na nta mulatafukwaa nkindo.
52004013	Lyo vanavama, llukundye mure mulamanya kya valya valellala-fo; naambo elyi numa mulasheesokyo mfyoova sha vandu valatiri kindo vavikye nsia.
52004014	Mashika kwakooya lwiirikye sheelyi Yesu mmbo alefwa karuka, naakiwo neewo valellala vekee na Yesu, Iruva mmbo ashevaviiraa-se ando amwi nawe.
52004015	Ekyi mmbo lwamuvia na irero lya Nndumi, sheelyi yese lukee na muu ulaalu lushesaa-u fika nkonu yeto Nndumi ashewuyaa nato, dede lyo llushesongoyaa yewo valellava ilala kya ufu-fo.
52004016	Mashika Nndumi we muni mmbo asheolokaa auka iruveeu na unyanga luvangaa, lwa nsu ulya nniini na iranda lya Iruva, na valya valefwa vekee na Kristo mmbo vashesongwaa irutwa mbele.
52004017	Numa llyo yese lukee na muu, lusee-u, lusherakuwaa-u lusandwa nawo efo mafishiny lundeambya Nndumi efo uwe; naasa lushekaa na Nndumi llung'anu.
52004018	Naasany, viiryaniny muu na marero yoo.
52005001	Lyo vanavama, Kya mbony ta mikonu na fyeeri nshitiri kimaruma kya imureiyafo.
52005002	Kimmba yeni muveni mmbo mwiishi ninsha sheelyi nkonu yeto wa Nndumi weewuya mmbo usheshaa sha inyinyi kyeeri kya kio.
52005003	Kyeeri ekyo vandu vakusaraa mmbo kukee kusha kukatira urilalyi, llyo urumato lusheshaa tiny, shaasa usu lwasheya nka llemwa, nalyo mmbashekirwaa-fo.
52005004	Kyaindi lyo yeni vanavama, mmukee ireeminy kutani nkonu yeto ushemusheyaa tiny-fo.
52005005	Mashika yeni mmbo mukee vana va sa, mmbo va nsanyiny; ee, yese llukee va ireema nta va kio-fo.
52005006	Kyasiany, lulalale sheewo vengyi-fo, lukae na mwiiyanu lusinde luvereyaa Nndumi.
52005007	Mashika yewo velala mmbo valala kio, neewo veenangwa mmbo vanangwa kio.
52005008	Kyaindi yese lukee va nsanyiny luve vandu va mwiina, luveraa kikusiryo na ikunda five sha fisha ando amwi na ivikya ukiro nsia.
52005009	Mashika Iruva nnyaleluvika yaa ulaniny luvereye unyafi lwakwe-fo, kyaindi naambo luwoni ukiro efo kwa Nndumi weeru Yesu Kristo;
52005010	yeto alefwa kimaruma kyeru naambo lusinde nawe lukee na muu ulaalu kwakooya lwafwa.
52005011	Naasany, kuviiryeny muu neekukaarisa wo nndu na ungyi shaasa mwiifo mutanaa.
52005012	Na kingyi-se vanavama, lukunndye mumanyi valya vakekwaatara kimaruma kyany, valya valemusalallya na irina lya Nndumi vemwikimbaa;
52005013	naambo muveendye nnu mukee na ikunda kimaruma kya ishora elyo lyawo. Muveva vandu va urilalyi yeni muveni na veni.
52005014	Vanavama, mmbo lwamutereva mwikimbe yewo valakee vasaari, muvekaarisa yewo vakee vafwafwa, neevikya kilyilyika yewo vafiiye nrima, muvesisirya vandu woose.
52005015	Kevekwiiseny naambo kulakae-fo nndu ataiya makasha na makasha, mmbo muvaa vandu vetana mesha kyeeri kyoose, muveni na veni na kwa vandu woose.
52005016	Veny vefura wo nkonu;
52005017	tereveny kulaifo iderya.
52005018	Veny veana Iruva kya wo kindo, mashika efyo mfyo Iruva akundye kwany kimmba mukee va Kristo Yesu.
52005019	Mulaimi Mumuyo mwaanya.
52005020	Nta mulasheemina ukisuku;
52005021	eseny findo fyoose, musauwe-u ekyo kikee kyisha;
52005022	muvekwiisa na uravi lwa wo ngata.
52005023	Naasany Iruva yeto wa urilalyi namwiilyise nakamwi, naambo ngoo tany na mirima yaany na miili yaany mukooye iringwa nisha, mukae-fo mulatiri kiteve, kufike nkonu yeto Nndumi weeru Yesu Kristo asheshaa nato.
52005024	We Nndumi yeto amuvaangye mmbo akee nsaari nawe mmbo asheinutyaa fyaasa fyakwe.
52005025	Vanavama, keveluterevyeny,
52005026	Idikireny vanavama na kimimindo kyeele.
52005027	Mmbo shamuvavasya shikee na Nndumi, vakristo woose vasomywa barwa yei.
52005028	Isarya lya Nndumi weeru Yesu Kristo lyimukaye yeni moose.
53001001	Yeny Paulo na Silvanu na Timoteo, mmbo lwamureiya yeni va siri ya Tesalonike, siri ya Iruva Nde weeru na Nndumi Yesu Kristo.
53001002	Isarya lyimukaye ando amwi na urilalyi luukye kwa Iruva Nde na kwa Nndumi Yesu Kristo.
53001003	Vanavama, mmbo kilukooye lwaani Iruva kyeeri kyoose kimaruma kyany, shaasa kilusumannyi, mashika elyi iirikyo lyeru lyikee inga'na nnu, na ikunda lya wo umwi waany lyikang'ana nnu.
53001004	Neese luveni mmbo lutirwa ni nsia nniini kimaruma kyany yeni va siri ta Iruva kyeendwa ni usisiryo lwany, na kya usisiryo lwany kya ngatara na waataro lukee kwany.
53001005	Elo llo ukureekyi loora uvingo luukye usumanuny lwa Iruva, naambo kyoore shaasa musumanyi yaanga umanginy lwa Iruva yelo yeni mukeelyiswa ukyiva kimaruma kya vayo.
53001006	Mashika ni kindo kisumani mbee ya Iruva valya vakeemulyisa ukyiva nawo valyiswa ukyiva.
53001007	Neeni mukeelyiswa ukyiva mutawa nsia ando amwi neese kyeeri ekyo Nndumi Yesu asheorwaa paa akee na finya eriyani na vasu va efo iruveeu.
53001008	Ekee na kipalapala kya muro, etaiyaa yewo valaishi Iruva neewo valairikye Nrumi ya Nsia ya Nndumi weeru Yesu;
53001009	vasheorotwaa ni urumato lwa llunganu, irauwa deny vauke kisanguny kya Nndumi na itumbe lya wiidimi lwakwe.
53001010	Kyeeri we asheshaa narumishwa ni veele vakwe, na yaambyo ni valya vamwiirikye nkonu yeto, (mashika ukureekyi lweru mmbo luleirikyo efo kwany).
53001011	Nkyo kimaruma lukamuterevya mikonu myoose, naambo Iruva weeru nairikye uvaango lwany, naveinutya na wo kindo kimutinnyi na wo ishora lyuukye kikusiryony na finya yakwe.
53001012	Irina lya Nndumi weeru Yesu lying'aniswa nnang'ani yaany, neeni nnang'ani ya vayo, kyeendwa ni isarya lya Iruva weeru na lya Nndumi Yesu Kristo.
53002001	Kyasiany vanavama, lwamooshora, kya isha lya Nndumi weeru Yesu Kristo, na kya ishekuumbya yoo mbee yakwe,
53002002	mulaatarike nnu mure kilya mukee ivinya-fo, nta mulaawukwa efo nriminy-fo ao nta na marero-fo, ao na barwa mukusare nkweru yauka-fo, kyeyaamba sheelyi nkonu yeto wa Nndumi mmbo ulemmaa isha-fo.
53002003	Kulave nta nndu umwi amulemba-fo, mashika nkonu yeto mmbusheshaa kulaore mbele umini llwa lwansha-fo, na nndu yeto kilemi noorwa paa yeto akee mwana wa ureti;
53002004	yeto akee kilemi, yeto mwiikurosa muni mbee ya Iruva yeto mwiindyo, nawe muni kakutemira yoo mmba ya Iruva kakwaalwa mmbwe Iruva.
53002005	A ndesa mmbo mulakumbuye sheelyi kyeeri shekee neeni shilemuvia mbony yeti?
53002006	Neekyo kikee iima nravi yeto nalamanyike ulaalu mukiishi kutani kyeeri kya vayo kyasha.
53002007	Mashika kyama kya urekwa elo kikee ikoora ulaalu lyo kwiiyo umwi akee iima finya ya vayo, na kutani kyautwa-u deny.
53002008	Lyo yeto akee kilemi asheorwaa paa, nawe Nndumi Yesu ashemwiviaa mumuyo wakwe ummbwaa, na inrumata deny elyi aiyo.
53002009	Isha lya kilemi ekyo mmbo lyivakye elyo lya mmbishwa, na wiidimi lwakwe ekooraa na wongo uniini;
53002010	neefo ulembiny lwa yewo vakee ireka, mashika elyi kulaore valekunda dede yeyo naambo vakirwa.
53002011	Nkyo kimaruma kavaora finya ya ureti shaasa ikai, vengere ikutira na wongo;
53002012	naambo yewo woose valelema iirikya dede yeyo vautyo uvingo, mashika elyi valefurya uravi.
53002013	Kyaindi yese kilukooye yaana Iruva wo nkonu kimaruma kyany, yeni vanavama mukundyo indo ni Nndumi, mashika elyi alemusauwa yeni uka elyo mbee naambo muwoni ukiro, mushillyiswaa Mmumuyo na iirikya dede;
53002014	yefyo Iruva alemuvaangya na Nrumi ya Nsia yei yeru, naambo muwoni itumbe lya Nndumi weeru Yesu Kristo.
53002015	Kyasiany, vanavama, salaleny kyuumi, muwarani na mikaye ilya muleloshwa, kyikee kya marero ao kya barwa yei yeeru.
53002016	Na Nndumi weeru Yesu Kristo we muni, na Iruva Nde weeru, yeu alelukunda kalusimba iviirywa muu yelyo lyishendee ivika nsia lya llung'anu kyeendwa ni isarya lyakwe,
53002017	namuviirye muu efo miriminy yaany, na imuvangisya efo irerony na ishoreny isha.
53003001	Na kya ifurumya, vanavama, luterevyeny, naambo irero lya Nndumi lyeende na mbee, nerumishwa kiwo shaasa kyikee efo kwany;
53003002	naambo lwauwa maakony a vandu valakee va usumanu, varavi, mashika vandu woose mmbatiri kikusiryo-fo.
53003003	Kyaindi we Nndumi ni nsaari mmbwe yeto ashemukaarisaa nemuringa mulaevetwa ni nravi yeto.
53003004	Neese mmbo lulevika Nndumi nsia kimaruma kyany, elyi muletana kilya lulemulosha, na mweengere itana indo.
53003005	Nndumi namutetere efo miriminy yaany naambo muwoni ikunda lya Iruva na usisiryo lwa Kristo.
53003006	Vanavama, mmbo lwamwiikimba na irina lya Nndumi Yesu Kristo, kwiiseny na wo nndu nkristo akee nroko, nta nalasoraa mikaaye ilya lulemulosha.
53003007	Yeni mwiishi shaasa kimusumannyi ilulatya mashika naakwa ni yese llulekaa kwany lulatiri waarya-fo;
53003008	nta llulelya shoonga ya nndu ruu-fo, mmbo lulelya shoonga lwannyivinnya nnu, lwirundaa kio na nsanyiny, naambo lulasheeva irio kwa nndu wa kwany na kava vi.
53003009	Nshi mashika elyi kulore lweetiri mumu-fo, kyaindi naambo lumureeye kyaaso kyeelola, mulusore yese.
53003010	Mashika naakwa nkyeeri kilya lweekee kwany mmbo lulemuvia mbony yei, sheelyi, kwakooya nndu nalakundye irunda, naasa, na shoonga nalailye-fo,
53003011	mashika lwiitye efo kwany kwiifo vandu valatiri uramba, valatiri ishora vakeerunda, kyaindi vakakwaataa-ata findony fya vengyi.
53003012	Kyasia yewo lwavaikimbany na ivavia na irina lya Nndumi Yesu Kristo, varunde mashora na usaari neelya shoonga vaivinnya wo veni.
53003013	Lyo yeni vanavama, mulafwe nrima kya itana mesha-fo.
53003014	Na kwakooya nndu moose ara nalawarya kirero kya barua yei yeeru na kava vi, kwiiseny nawe, nta mularere nawe-fo, naambo nasuke deny;
53003015	lyo mulamwaallwe nkiduva-fo, mmbo mumwiikimbaa sha umwi waany.
53003016	Kyasiany, Nndumi muni urilalyi we muni namulyimmyi urilalyi wo kyeeri shieny toose. Nndumi nakae neeni moose.
53003017	Yefi mfiidikiro fyakwa yeny Paulo, shareiya na woko lwakwa shimuni. Ekyi nkyo kiringyisyo barueny takwa toose, llo woko lwakwa.
53003018	Isarya lya Nndumi weeru Yesu Kristo lyimukaye yeni moose.
54001001	Yeny Paulo, nrumi wa Kristo, kwi ivavaso lya Iruva akee Mwiikira weeru na Kristo Yesu akee ekyo luvikye nsia,
54001002	shakureiya yewe Timoteo, mwana-kwa efo kikusiryony. Isarya lya Iruva lyikee neewe, na ilyillyo, na urilalyi luukye kwa Iruva Nde na kwa Kristo Yesu Nndumi weeru.
54001003	Shaasa shilekutereva kukae Efeso, kyeeri kilya shekeenda Makedonia, naambo kwiikimbe vengyi valashelosha ngyufundo tingyi;
54001004	nta valeshearanya ngyuraawe na nganunganu tilatiri umando, tishendee makusaro meengyi nta tilaryani na uvavaso lwa Iruva lwa iirikyo, naasa vaikimbe indo.
54001005	Na kyeefinga ivavaso elyo ni ukundi luukye nriminy nsha na makusaro mesha, na iirikyo lyilatiri ukunang'ari.
54001006	Vandu vengyi vakanra valalatya efi mmbo vankaa marerony a ing'ana.
54001007	Vakalanga iva veelosha va mavavaso, lla elyi valaishi songosiny efyo vakeerera.
54001008	Lyo lwiishi sheelyi uvavaso ni usha kwakooya nndu arunda nalo kya usumanu.
54001009	Navemanya irero elyi, sheelyi uvavaso llutiri mwaandu na nndu nsumanu-fo, kuuta yewo veerenga veni, neewo valakee vaarya, valaishi Iruva, valyamari, na vatefusu, neewo valashinndyaa Iruva, na veekapa vandeye vawo, na veekapa vamaye vawo, na vewaa.
54001010	Na vatuusi, vasodomi na veiiva vandu, vaongo, veelya mboo kya wongo; na kwakooya kwiiyo kindo kingyi kilaryani na ufundo lutiri muu.
54001011	Shaasa kikee kirere efo Nruminy ya Nsia ya itumbe lya Iruva yeto akee iitikiswa, yeyo shilerambikywa.
54001012	Neeny mmbo shaana Kristo Yesu akee Nndumi weeru, yeto aleshisimba finya mashika aleshilollya shikee mwaarya kashivika efo urundiny lwakwe.
54001013	Na kikava elyo mbee shekee nndu mwaarara, shafuluta vandu vengyi, shava nndu llyang'a, lyo shawonisa ilyillyo, mashika elyi shetana indo kikee kya urung'ani neelyi kulaore shetiri kikusiryo.
54001014	Na isarya lya Nndumi weeru mmbo lyileng'ana nnu kweru ando amwi na kikusiryo na ikunda yelyo lyuukye kwa Kristo Yesu.
54001015	Ni irero lyisumani iirikywa nalyo mmbo lyisumani ikusiryo deny, nalyo llyo elyi, Kristo Yesu mmbo alesha ulaniny nashekira valyamari, na wa mbee waawo ni yeny.
54001016	Lyo kimaruma kya vayo mmbo shilewona ilyillyo, naambo shikee yeny ni yeto wa mbee, Yesu Kristo noore-u usisiryo lwakwe loose, shiveva na kyaaso kyeelola kwa yewo vashenkusiryaa numa, naambo vawonise muu wa llung'anu.
54001017	Naasany ulaalu Mangyi yeto wa llung'anu, nalashidimaa ifwa, nta nalalolyoo mmiso, akee Iruva we muni, nawoni iindyo na nnduma mmbwakwe llung'anu na llung'anu. Amen.
54001018	Mwana-kwa Timoteo, mmbo shakurambikya ivavaso elyi kulyiringe kimaruma kya irero lya ukisuku llwa lulenkusongoya, naambo kimaruma kya vayo kukooye ikapana fira yeyo sheele;
54001019	kuraa kikusiryo na nrima nsha, efyo vandu vengyi valafisarye nawo vakarumaka elyi vauwa kikusiryo.
54001020	Nnang'ani ya yewo ni Himenayo na Iskanda, neewo mmbo shilevaniinga mmbishwa naambo navaloshe valasheyaarara-se Iruva.
54002001	Naasany kindo kya mbee kive ni fyeerero na fiterewo neeterevya vengyi Iruva ando amwi na fyaanu, efyo mufitani kimaruma kya vandu woose.
54002002	Kimaruma kya vamangyi neewo woose vatiri ushilyi, naambo luwoni suku shisha na ta urilalyi, lukee na waarya na utele.
54002003	Ekyi ni kindo kisha kikakundika neefo kwa Iruva akee Mwikira weeru.
54002004	Nawe mmbo akundye vandu woose vakirwa neekooya imanya ekyo kikee kya dede.
54002005	Kimmba Iruva ni umwi, na nsandi wa Iruva na vandu ni umwi, mmbwe Mwana yeto wa Nndu we Kristo Yesu;
54002006	mmbwe yeto alekurambikya-u we muni nave ukiro kwa woose, na ukiro elo mmbo lushevikyoo ukureekyi elyi kyeeri kya vayo kifikaa.
54002007	Na kimaruma kya vayo mmbo shilevikwa shive mwiivambisa na nrumi (mmbo sharera dede nta nshi wongo-fo), shive llori wa vandu va masanga efo kikusiryony kya dede.
54002008	Kimmba ni indo, mmbo shikundye vomi vaate miindye wo ando, veshiipoo maako awo vavikye vandu mbora kulaiyo ulai nta unyafi.
54002009	Na kiwo vaka, nawo vakushope na masara esikya mwiili ando amwi na wiindi usha, na nrima wa mwiiyanu, utore lwawo lulave lwa yooka fii, nta lweekwaamba mafura a wuuru ao lwa soori ta wuuru uniini.
54002010	Lyo luve lwa mashora mesha, shaasa kisumanyi vaka valya vatirye Iruva vyo.
54002011	Nndu nka nave mwaaranya sau needimi ikulosha findo, nave mfoo kyeeri kyoose,
54002012	Nndu nka nalaniingwa mwaanya wa ilosha-fo, nta ishillya nndumi-fo, namalallye sau.
54002013	Shamashika Adamu mmbwe alepooka yuumbwa na Eva kasorya.
54002014	Nta nshi Adamu alelembwa-fo, lyo nka mmbo alelembwa deny kaanga urekweny.
54002015	Lyo mmbo ashekirwa kimuukya efo vaniny vakwe, kwakooya vasinda iirikyony na ukundiny na ikwiilyisa, ando amwi na nrima wa mwiiyanu.
54003001	Nkindo kya dede, kwakooya nndu alanga iva askofu mmbo alanga ishora isha.
54003002	Kyasiany kindo kikooye askofu ni iva nndu nalarerwa kikasha, nndumi wa nka umwi, nave wa mwiiyanu na araiye urango, naveva nndu mwaarya, mwiambya vandu naveva nndu eeshi ilosha;
54003003	nta nalave nndu wa wari ao mwiikapana; lyo nave nndu mfoo; nta nalave nndu mwiillya ulai na vandu, nta nalave nndu mwiikunda fesa-fo;
54003004	naveva mwiisalallya kyeny kwakwe nisha neelosha vana vakwe vatire vyo;
54003005	(mashika lyo le, nndu nalashidimaa isalallya mmba yakwe muni, mmbo ashidimaa inda ivavara siri ya Iruva?)
54003006	Nta nalave nndu aangye siriny mikonu ya kufii, nalasheekurosa nawe uvingony lwa yeto nkumbi.
54003007	Lyingyi mmbo kisumani nave nndu akureekyo mesha mmbandu vengyi; naambo nalasheewa uvingony na nreiyony wa yeto nkumbi.
54003008	Kiwo na mashemasi nawo vave vandu vavaa iindyo; valatiri ulumi lwa ntambo, nta valave veena nnu mfinyo-fo, nta valalangaa fesa ya ntambo.
54003009	Vatire ngata ya iirikyo vekee na nrima nsaari.
54003010	Yeva nkuti valolwa mbele, llyo varundeny mashora a ushemasi, elyi vammaa imanyika mmbatiri kyiteve.
54003011	Na vaka vawo naawo, vave vasaari, nta valave vevikya vengyi ureeree, vave va mwiiyanu, vave vaarya findony fyoose.
54003012	Mashemasi nkuti vave vomi va nka umwi, vesalallya vana vawo nisha, na poo kwawo.
54003013	Mashika yewo veerunda mashora a ushemasi nisha mmbo vashewonisaa nnduma nsha, neewona ukaari usongovisi lwa iirikyo valuuta efo kwa Kristo Yesu.
54003014	Efi mmbo shafikureiya lyo shiivikye nsia wesha kwafo mikonu ya kufii.
54003015	Lyo kwallollya shakyeeyo, lyo manya-da shaasa kisumanyi vandu ikaa efo mmba ya Iruva, ikee nnyo siri ya Iruva muni muu, kaveva mmbwe ngo na uvasha lwa dede.
54003016	Na kyama yekyo kya weele nkiniini. Iruva mmbo aleorwa paa kwi ngata ya mwiili na ngata yeyo ya mumuyo ikammanya mmbo akee nsumanu. Kalollyo mmbasu kavambiswa masangeny, kavikwa nsia kunu masangeny. Kavikwa uwe efo itumbeny.
54004001	Naasany Mumuyo mmbo arera paa deny kyeyaamba sheelyi fyeeri fya ifurumya vandu vengyi mmbo vashelakanaa na iirikyo, vakutire na mimuyo yeyo ilembaa, na ngyufundo ta varumu;
54004002	veeriwa ni ukunang'ari lwa vandu va wongo, mirima yaawo ikorwaa mmuro;
54004003	veshimaa vandu valaore vaka, neevavikya ishingo lya shoonga eto Iruva aletivika-fo naambo lutiwarye lumwaani neewo vatiri kikusiryo vengere imanya dede yeyo.
54004004	Shamashika lyo wo kyuumbe kya Iruva mmbo kyikee kisha, nta nkwiifo kivaa ilema-fo kuuta ni ifiwarya lwishaanaa.
54004005	Mashika mmbo kikee kiilyise ni irero lya Iruva na fiterewo.
54004006	Kumbura Vakristo mbony yeto, neewe llyo kushevaa nndundi nsha wa Kristo Yesu, kuvemanya nisha ufundo lwa iirikyo ando amwi na ufundo lwa dede llwa kuleloshwa.
54004007	Lyo ngyuraawe ta kimiku tilakee ta siri, nkuti kutilemi, kuvekwiishivira iva nsaari.
54004008	Shamashika ikwiishivira iwona finya ya mwiili nkisha-da kyaindi usaari mmbo lukee usha kyeeri kyoose, mmbo lukee uvikye kyaasa kya muu wa ulaalu na ulya ushaa numa.
54004009	Ni irero lyeevikyo nsia, nalyo lyisumani iirikyo deny;
54004010	mashika mmbo lukee ikuvinisa nekwaatara kimaruma kya efi, mashika elyi lukusirye Iruva yeu muni muu, yeu avekee Mwiikira wa vandu woose, mmwasi yewo vakusirye.
54004011	Vavasya mbony yeti neetilosha.
54004012	Lola nndu moose nalasheemina ukoo lwafo-fo, mashika nkuti kuve kyaaso kwa yewo vakusirye, kwiireraa na kwiitanaa, na yoora ikunda na kikusiryo kisha.
54004013	Kutani elyi nshaa, kutakure isoma na iikimba neelosha.
54004014	Kulare kularunda na simbo yeyo kulesimbwa, nkimaruma kya ukisuku neelyi kuleekeryo maako a vamiku.
54004015	Swaangya nnu efyo, kukutire nafyo; naambo ivesyo lyafo lyikooye ilollyo mmbandu woose.
54004016	Kuringe kumuni kutire ufundo lwafo. Kusinde ufundony yelo mashika kwatana indo mmbo kusheashuka yewe kumuni ando amwi na yewo vekwaaranya.
54005001	Kulakyeemyi nndu mmiku-fo mmbo kumwiikimbaa sha ndoo, na vakoo sha vanavamau,
54005002	vaka vakuu kuvaikimbe sha mau, na vana va kyika sha vamfwamau, kutani indo na waarya nnu.
54005003	Indya nnu vaka va ding'u yewo vatiri wiindi.
54005004	Kyaindi kwankooya nka wa ding'u atiri vana ao vashuku, yeva vakuloshe itana efyo fivasumanyi efo kyeny kwawo veni, varundye vamiku vawo. Mashika ekyi nkyo kyisenyi kwa Iruva.
54005005	Na yeto akee nka wa dingu deny karewa muni, yeto we mmbo avikye Iruva nsia, kavesinda etereva na yeererya Iruva kio na nsanyiny.
54005006	Kyaindi yeto nalakuvavaraa muni mmbo afiiye na kikava akee na muu.
54005007	Naakwa ni efi fivavasye, naambo valawoni kiteve.
54005008	Lyo nndu yeto nalalolaa vandu vakwe, mmbo yewo va kyeny kwakwe muni, yeto mmbo amina iirikyo, kooka-fo kava nkasha ngota nndu nalakee nkristo.
54005009	Nka wa ding'u nalafitye myaaka 60 nalavaangwa nka wa ding'u-fo nawe nave ekee nka wa mmi umwi-nsi.
54005010	Nawe nkuti nakooye akureekyo mesha, kwakooya alerosa vana, neyaambya veny neesangya veele marende, na yeekya velyiswa ukyiva, neetana findo fisha etiri usau.
54005011	Lyo vaka va ding'u vakee vakoo kulavawarye-fo, mashika elyi vatirwa llango valalatya Kristo mmbo vashelangaa yoorwa.
54005012	Nawo mmbo vakaa uvingony mashika elyi vara kikusiryo kyawo kya mbee.
54005013	Na kya mmwasi mmbo vakulosha iva varoko, vakaringitya efo neefo mmba ku mmba, nta nshi vakee varoko-da-fo mmbo vavikya vengyi ureeree needola mbony ta vandu, vakooka-fo vakarera urere.
54005014	Kyasiany mmbo shaamba vaka yewo va ding'u valandenkwa, vaorwa vaire vana, vaidimi ikallya kyeny kwawo, naambo valasheelekeiya nkiduva yeto mwaanya wa ivautya kiteve.
54005015	Mashika kwiifo vengyi valemmaa iinduka vakasora mmbishwa.
54005016	Nka nkristo, kwakooya atiri vaka va ding'u, naveekye we muni, naambo Siri ilasheerovyo; naambo yo siri yeekye yewo vakee vaka va ding'u deny.
54005017	Vamiku yewo vakallya findo nisha vendyo nnu kavii kararu, mmwasi yewo vekwaatara ivambisa mbony neelosha.
54005018	Mashika mareiyo mmbo aamba, “Ng'umbe ikapaa nganu nnyivaa ifinga kana-fo.” Na kingyi-se, “Mwiirunda mmbo asumani weesi lwakwe.”
54005019	Kulawarye mwaandu wa nndu akeesalala na mmiku-fo, nkuti mbele kukee-u vakureekyi vavii vararu indi.
54005020	Valya vakeengera itana ulyamari vakyeemyi yoo mbee ya woose, naambo vengyi vaute-u iiryaa.
54005021	Mmbo shakuvavasya mbee ya Iruva, na mbee ya Kristo Yesu, na mbee ya vasu vakwe veele, salallya findo efyo nta kulaute uvingo uviny, nta kulatani kindo kweekundya-fo.
54005022	Kulaekyerye nndu maako kuladeesye nisha-fo, nta kulaange ulyamariny lwa vandu vengyi-fo. Kuringe kumuni kuve mwaarya deny.
54005023	Kipookya ulaalu kulani mura mweni-fo sanda-u mfinyo mwaangu kimaruma kyeevavyo nndeu, ando amwi na ndwari yeto takwaatara llya na llya.
54005024	Ngyulyamari ta vandu vengyi mmbo timanyikye paa, tikoora shaasa tikeerwaa vandu uvingony, vengyi ngyulyamari tawo tikavasora.
54005025	Kiwo indo na mashora mesha mmbo amanyikye paa, nta filya filalollyo paa mfishiidimaa ikusuruma-fo.
54006001	Valya woose vakee vafinge vakava mashinga, vairikye vanndumi vawo na ivaniinga wiindi loose, naambo irina lya Iruva lyilaararwa ando amwi na kiloshyo kyeru.
54006002	Na valya vanndumi vawo vakee Vakristo valavamini-fo; nkyeni vengere ivarundya, mashika yewo vakeefura kya urundi lwawo mmbo vatiri iirikyo lyeru vakaveekundwa. Losha findo efi na iikimba deny.
54006003	Kwakooya nndu moose alosha ufundo lungyi neera nalairikya irero elyo lya muu lya Nndumi weeru Yesu Kristo na ufundo yelo lusheendee weele,
54006004	yeto mmbo ankurosa; nalaishi nta kindo, mmbo alyamarikye nrwe vakakusara mbony ta ivesa-vesa, na ulai lwa marero, neefo mfo kuukaa usuvanu, myaandu, na fyaararo, na nyinyira shikasha;
54006005	na ulai lwa vandu mirwe yaawo ilasongovye vakatura fya dede vakakusara sheelyi usaari ni shia ya iwonisa mbusha.
54006006	Kyaindi usaari na ira ifwaiya mmbusha niini.
54006007	Shamashika llulesha na kindo yaa ulaniny-fo, nta llushukaa-u na kindo-fo;
54006008	lyo kwakooya lutiri shoonga na soori teeraa mmbo lufuraa nafyo,
54006009	Indi yewo valangaa itira masaa mmbo vawee nreiyony na fyeesony, na langony shiingyi tilatiri nrwe, tivavisaa, yeto tirwaa vandu uretiny na urumatony.
54006010	Mashika kimayeny kyimwi kya uravi lwa wo ngata ni ikunda fesa, nayo elyi vengyi vanyiilanga nnu vakalakana na iirikyo, neekwaatara na mavavyo meengyi.
54006011	Lyo yewe, kukee nndu wa Iruva, kutirishe findo efyo; kusore usumanu, usaari, iirikyo, ukundi, usisiryo, ufoo.
54006012	Kapana fira yeyo sheele ya iirikyo, tira muu eto wa llung'anu kukee mmbaangye, kutani kulekureeka ukureekyi llwa usha mbee ya vakureekyi veengyi.
54006013	Mmbo shakuvavasa na irina lya Iruva, yeto aniinga fyuumbe fyoose muu, na lya Kristo Yesu, ulya alekureeka ukureekyi llwa usha mbee ya Pontio Pilato.
54006014	Ringa ivavaso elyi nisha, kulaiyo kiteve, kutani nkonu yeto Nndumi Yesu Kristo asheorwaa paa.
54006015	Nawe elyi kyeeri kyakwe kifikaa eshekooraa paa, niwe yeto akee iindyo, kava mmbwe muni wiidimi, kaveva Mangyi ya vamangyi, na Nndumi wa woose;
54006016	mmbwe muni nalasheywaa ni ufu, mmbo akee itumbeny lyilavaa ifikya, nta kulaifo nndu alemmulollya na miso yaa, nta nalashidimaa illolya. Wiindi na wiidimi llwakwe fika llunganu. Amen.
54006017	Yewo vakee masimba yaa ulaniny yelu vavie valakushope-fo, nta valakusirye usimba elo lulakee lwa dede-fo, kyaindi vavike Iruva nsia yeto aluniinga findo fyoose shapu naambo lurunde nafyo neefura.
54006018	Vavie vatani mesha, vave masimba kyeetana mesha, vavetira maako iniingya masaa awo, vasange na vandu vengyi veetiri nrima mwaa.
54006019	Ni indo vasurumi umasi usha efo lukeenda nafo, vashewonisaa muu yeto ukee wa dede deny.
54006020	Ewe Timoteo, ringa nnu isaa elyo; kukwiise na marero alakee a ki-Iruva, alatiri urango, na fiwakyanu fya urango lulakee urango dede,
54006021	na vengyi elyi vakeisora vakara kikusiryo kya dede. Isarya lya Iruva lyimukaye.
55001001	Ni yeny Paulo, nrumi wa Kristo Yesu, shaasa Iruva akundye; kimaruma kya kyaasa kya muu yeto wa Kristo Yesu.
55001002	Shakureiya yewe Timoteo mwana-kwa nkunde. Isarya lyikae neewe, na ilyillyo, na urilalyi luukye efo kwa Iruva Nde na kwa Kristo Yesu we Nndumi weeru.
55001003	Mmbo nkeyaana Iruva, yeto nkemwiindya na nrima mwaa uka elyo kyeeri kya vakuu vakwa, shaasa shikeekukumbwa yewe kyeeri kyoose shiiterevaa kio na nsanyiny.
55001004	Shavelanga nnu ikulollya, shaishwa ifura nnu elyi nkumbwaa kya misoru yafo.
55001005	Na kikusiryo kyafo kilatiri ukunang'ari, shaasa kikusiryo kya kyekuwo Loisi kyeekai na mau we Eonike, neeny shiishi neewe kutiri kikusiryo sheekyo.
55001006	Kyikeeny indo, mmbo nkeekukumbura kunangise nnu simbo yeyo ya Iruva kulesimbwa llya kuleekeryo maako akwa.
55001007	Mashika Iruva nnyaleluniinga nrima wa weerei-fo, mmbo aleluniinga nrima wa ukaari na wa ikunda ukaveva wa mwiiyanu.
55001008	Naasany kulairyee sony ukureekyi lwa Nndumi weeru-fo, nta kulashiirye sony yeny shikee mfingwa wakwe-fo, lyo sisirya makasha yoo ando amwi neeny kimaruma kya Nrumi ya Nsia, kiinani na wiidimi lwa Iruva;
55001009	mmbwe alelukira kalweengye uvaango weele, nshi kimaruma kya mashora eru-fo, kyaindi nkya isarya lyakwe shaasa alekunda we muni. Isarya yelyo mmbo lulesimbwa kyuuka na Kristo Yesu uka llung'anu,
55001010	kyeeri ekyi kikaorwa paa llya Kristo Yesu Nkira weeru alefumirwa paa kweru, yeto alevinga ufu na iloora muu na uvingyi kyeendwa ni Nrumi ya Nsia
55001011	na kimaruma kya vayo llyo shilealuwa mwiivambisa na nrumi na mwiilosha.
55001012	Na kimaruma kya vayo shawona ngatara yeti, nta nshitirwa nnyinyira-fo, mashika shiishi yeto shinkusirye, neemanya deny sheelyi ashiidimaa isheekya iringa ekyo shilerambikywa kufike nkonu yeto ushaa.
55001013	Tira kyaaso kya marero yoo atiri muu kuleeta kwakwa efo kikusiryony na ukundiny lwa Kristo Yesu.
55001014	Ringa nnu ekyo kulerambikywa ni Mumuyo Mweele yeto akee nnang'ani yeeru.
55001015	Shikusara kwiishi sheelyi valya va Asia mmbo valelakana na yeny, nnang'ani yaawo ni Figelo na Hermogene.
55001016	Mmbo shatereva Iruva navikye mbora valya va mmba ya Onesiforo; mashika mmbo aleshiviiryaa muu keengyi nnu, nta nnyaleshiirya sony mashika elyi shikee mfinge-fo.
55001017	Lyo kyeeri ekee kunu Roma mmbo aleshiruuya na sina katana ashikooya.
55001018	Nndumi nanniinge iwona ilyillyo misony akwe elyi nkonu weefurumya. Na shaasa aleshifurukannya nnu kulya Efeso yewe kwiishi nnu.
55002001	Kyasiany, yewe mwana-kwa wona ikaariswa ni isarya lya Kristo Yesu.
55002002	Na mbony tilya kuletiita kwakwa kwiiyo vakureekyi veengyi, tirambikye vandu yewo vasaari yewo vashidimaa ilosha na vengyi.
55002003	Sisirya ngatara ando amwi neeny, kuve sha nsikari nsha wa Kristo Yesu.
55002004	Nkwiifo mwiikapana fira akwaata ngusaniny ta ulana elu needimi isenya yeto mwimmbika-fo.
55002005	Na nndu mwiiwakyana efo fitavanuny nnyawonaa ureto kanra nalawakyana kisumani-fo.
55002006	Mmbo kikooye nremi ankwaatara na mashora akwe nasonngwe we iwona-u waavi lwakwe.
55002007	Soongya nnu yeki nkeekuvia, mashika ni Nndumi ashekurangusaa kya findo fyoose.
55002008	Nkye kummbwa Yesu Kristo ulya aleruka auka kwa vafu, akee wa ufyari lwa Davidi shaasa Nrumi ya Nsia yaamba.
55002009	Neeny mmbo shilelyiswa ukiva kimaruma kya vayo kutani shifingwaa sha nndu mwiitana maravi; lyoony, irero lya Iruva llyivaa ifinga-fo.
55002010	Kyeendwa llyo mmbo nkeesisirya fyoose, kimaruma kyeewo vasauwe, naambo nawo vakooye ukiro elo lweendwa ni Kristo Yesu, ando amwi na itumbe lya llung'anu.
55002011	Ni irero lyisumani iirikyo deny. Shamashika kwakooya lwafwa nawe, mmbo luverutwaa ando amwi nawe.
55002012	Kwakooya lwasisirya, mmbo lusheshillyaa ando amwi nawe. Kwakooya lwankana we naakwa niwe mmbo ashelukanaa yese;
55002013	Kwakooya yese lulakusirye-u we mmbo eengera iva nsaari. Mashika we nnyashiidimaa ikukana we muni-fo.
55002014	Nkye vakumbure mbony yeto kuvevaikimba na irina lya Iruva, naambo valashellya ulai lulatiri mbusha, yelo lulyamaraa yewo vearanya.
55002015	Kaarya nnu yoora sheelyi ni Iruva akusauye, kwaveva nndundi nalatiri nyinyira, kwavesalallya irero lya dede.
55002016	Kwiise nnu na marero a ing'ana alakee a ki-Iruva, mashika yewo mmbo vasheengeraa nnu na uravi,
55002017	na marero awo mmbo ashekwaanaa ree sha itiinga ikasha. Vandu va ngata yeyo nsha Himenayo na Fileto,
55002018	nawo mmbo valenreta ekyo kya dede, vakaveamba mwaandu wa ifurummya ulemmaa iira indo kikava nkyo kyeeveta iirikyo lya veengyi.
55002019	Kyaindi lyo irero lya Iruva lyivangyi, lyikavikywa na kiringisyo ekyi, kyeyaamba, Nndumi eeshi yewo vakee vakwe, na kingyi-se, yeto moose mwiisenda Irina lya Nndumi nare uravi lakwe.
55002020	Kyasiany efo mmba ya Nndumi nshi kwiifo fiiya fya saabu na fya fesa-da-fo, kuveefo na fya firi na fya uteeri, fingyi fitiri nnduma deny, na fingyi mfitiri-fo.
55002021	Naasany kwakooya nndu akusongosye elyi akwiisa na vandu yewo, mmbo ashevakaa kiiya kilya kitiri nnduma, kyisennyi Nndumi, kyikee kideesye kirunde mashora mesha.
55002022	Naasany kukwiise lango yeto ta ukoony, kusore usumanu na iirikyo, ukundi, urilalyi kwikee na valya vakeevaanga Nndumi vekee na nrima wa dede.
55002023	Lyo marero a utondo evesa-vesa alemi mashika nshi a urango-fo, nang'u mmbo ashendee myaandu tupu.
55002024	Na nkivaa nndundi wa Nndumi nave nndu wa myaandu-fo. Mmbo akundyo nave nndu mmamiri kwa vandu woose, eeshi ilosha, atiri usisiryo.
55002025	Na vandu yewo vawakyanaa nawe navaikimbe na ufoo, naambo kwakooya kiivaa naambo Iruva naveekye vakurye neemanya dede yeyo.
55002026	Naambo urango luvawuiye, vauke efo nreiyony wa yeto nkumbi alevareiya, vakatana efyo finsennyi.
55003001	Lyo manya mbony yei, sheelyi kyeeri kya ifurummya mmbo kusheshaa mikonu yeeresye.
55003002	Mashika vandu mmbo vashekukundaa wo veni, valange nnu fesa, vave vekurumisha veni, veekung'anisa, vearara, valashinndyaa vamiku vawo, nta valakee vandu va kyaanu, valakee va miriminy,
55003003	valakundye va kyeny kwawo, nta valakundye isaryana na vengyi, vakava vevikya ureeree, valasiraa ngoo vakava vanyaasi, nta valalangye ngata shoose ya usha na umamiri.
55003004	Mmbo vakee veeriingya vengyi, vakatira utiilyi, neekung'anisa, vakakunda lango ta mwiili ngota ikunda Iruva.
55003005	Vakava sheelyi ni vandu vesha ate lyo mmbo valemmyi ekyo deny. Yewo woose kukwiise nawo.
55003006	Nnang'ani yaawo mmbo kwiifony na valya vakwaataa efo mmbeny ta vandu, vakakamara-fo mifungwa vaka yewo varavi varye maryo a ulyamari, na ilamyo ni lango ta ngata shiingyi;
55003007	vakakwiishivirya-fo indo wo nkonu naambo valasheefikya dede yeyo irye urango.
55003008	Na kivaka llya Yane na Yambre valesalala na Mose kyellema, ni indo neeva mmbo vakelemana na dede yeyo; yewo ni vandu vallyamarikyo mmirwe, vakakaa kwaasha na mbony ta iirikyo.
55003009	Lyo nshi vafikaa kwaasha nta-fo, mashika urung'ani elu lwawo lwammelollyo mmbandu woose, shaasa na urung'ani lwa yewo lulelollyo paa.
55003010	Lyo yewe mmbo kulelatya ufundo lwakwa, na ngaa yakwa, na kilya shikundye itana, na iirikyo, na usisiryo,
55003011	na ukundi, na ivereya, na ngatara eti takwa na makyiva yaa, na filya fileshikooya kulya Antiokia, na Ikonio na Listra, ngata toose ta ngatara yeto shiletisisirya; nawe Nndumi kashaauwa efo koose.
55003012	Ee deny, neewo woose valangye muu mweele mmbo vasheminwaa.
55003013	Lyo vandu vakasha na velemba vasheengeraa ikaafo, na yeengera iraveeka, velembaa neelembwa.
55003014	Kyaindi yewe kutire na filya kuleloshwa neesununndyo, mashika kwiishi ni kwa vaki kulekulosha kwawo;
55003015	neewe lyo uka udu lwafo mmbo kuleloshwa mareiyo meele kwaamanya, nang'u ng'u akurangusaa kuwoni ukiro lukuukya efo kikusiryony kwa Yesu Kristo.
55003016	Mareiyo moose atiri Mumuyo wa Iruva mmbo avaa kwa ilosha, na kwa iikimba vandu makasha awo na kwa ivatetera, neevavika ngeeny ya songosiny ikee ya usumanu.
55003017	Naambo nndu moose akee wa Iruva nasongovike neekaariswa naambo needimi itana findo fyoose nisha.
55004001	Mmbo sheengera ikuvavasa-se na irina lya Iruva, na lya Kristo Yesu yeto asheutyaa vakee na muu na vafu uvingo, elyi ashelolywa paa we na umangyi lwakwe;
55004002	vambisa irero lya Iruva, kyeeri kyisenyi na kyeeri kyilasennyi, sakira na ikyeemya, na iikimba kwikee na usisiryo loose kwiloshaa.
55004003	Mashika kwiikaa kushe fyeeri vashelemaa kiloshyo ekyo kirye muu, lyo kimaruma kyeesora makusaro awo veni mmbo vashekuwonisyaa veelosha nkuka maronda na maronda, ni elyi vatiri maarwi enunnwa.
55004004	Nawo mmbo vashekwiisaa naambo valeete efyo fikee fya dede, vendukye ngyuraawe ta wongo.
55004005	Kyaindi yewe, va na mwiiyanu findony fyafo fyoose, sisirya makasha, runda ishora lya mwiivambisa Nrumi ya Nsia, kwiinutye urundi lwafo.
55004006	Mashika yeny ulaalu nkimwi sheelyi nkeepusuwa sha mura, nkyo kyeeri kya ifwa lyakwa mmbo kyamfika.
55004007	Mmbo shikapanaa fira shisha shyaawutye kyaaro kyakwa, shiringe iirikyo.
55004008	Mafurumyony a vayo mmbo shikee n-deesye ureto lwa usumanu, elo Nndumi yeu mwirummbwa usumanu asheshiniingaa nkonu yeto, nta nshi yeny shimuni-fo, ni ando amwi na vandu woose yewo valelanga ilollya ifumirwa lyakwe.
55004009	Kutakure isha kwakwa uviny.
55004010	Mashika Dema mmbo alelakana neeny, kalanga ulana elu, kakwiipoo keenda Tesalonike, na Kreske mmbo aleenda Galatia; na Tito Dalmatia,
55004011	ni Luka muni akee yaa ando amwi neeny. Ipoo Marko kushe nawe, mashika ashisennyi nnu urundiny lwakwe.
55004012	Kyaindi we Tikiko mmbo shilenruma Efeso.
55004013	Osho na ikoti lya shilelyira kwa Karpo efo Troa, ando amwi na fitabu filya, mmwasi filya fya shony.
55004014	Mfuru ulya wa minya ya arera we Iskanda mmbo aleshitannya findo firavi nnu; nawe Nndumi mmbo ashentaa kiinani na mitannyi yakwe.
55004015	Neewe kwiise nawe, mashika mmbo alemina nnu ufundo lweru.
55004016	Kindo kya mbee shilelollya, nkwiifo nndu alesalala taari yakwa-fo. Woose mmbo valeshira. Neeny mmbo shatereva Iruva nalasheevautya uvingo kimaruma kya vayo.
55004017	Lyo Nndumi mmbo aleshisalallya kashiniinga finya, naambo, kyeendwa ni urundi lwakwa naambo nrumi yeyo yaambawa kisumani, naambo vandu va masanga moose veete; neeny lyo shaauwa efo kaniny ka miiso.
55004018	Nawe Nndumi mmbo asheshaauwaa efo nrengeny toose, neeshiringa kutani shafikya umangyi lwakwe lwa iruvee-u. Nnduma mmbwakwe we fika llun'anu na llung'anu. Amen.
55004019	Shiidikirya Priska na Akila, na valya va kyeny kwa Onesiforo.
55004020	Erasto mmbo alekaa Korinto. Trofimu mmbo shilenra Mileto elwee.
55004021	Kutakure isha kulaore kyeeri kya mbeo kyansha. Eubulo akwiidikira, na Pude na Lino, na Klaudio na vakristo woose da.
55004022	Naasa Nndumi nakae na nrima wafo. Isarya lyimukae.
56001001	Yeny Paulo, shikee ishinga lya Iruva, na nrumi wa Yesu Kristo, kimaruma kya kikusiryo kya vasauwe va Iruva, na wiidimi lweemanya dede ilya ishendee muu nsha.
56001002	Na ivika nsia kya muu wa llung'anu, yeto Iruva yeu nalashambaa wongo aleluvikya nsia uka elyo mbee.
56001003	Kavasukuya irero lyakwe elyi kyeeri kyakwe kyileinana kya nrumi ilya shilerambikywa kwi ivavasyo lya Nkira weeru we Iruva.
56001004	Yewe Tito, mwana-kwa kunu iirikyony elyi lukee ilyivambisa. Isarya lyikae neewe na urilalyi luukye kwa Iruva Nde na kwa Kristo Yesu Mwiikira weeru.
56001005	Nkyo kimaruma shilekura Krete, naambo kutumbani filya fyeanguye, neevika vamiku va siri wo muri shaasa llya shilekuvavasya;
56001006	kwakooya nndu nalatiri kiteve nawe ni nndu wa nka umwi, na vana vakwe vatiri iirikyo, nta valarerwaa kya ukasha nta valakee valyang'a.
56001007	Mashika mmbo kisumani askofu nave nndu nalatiri kiteve, mashika mmbo akee nngari wa Iruva; nta nalave nndu akukundye we muni-fo, nalave mwaangu irosa unyafi-fo ao mwinangwa mmbwari na mwikunda myaandu-fo, nta nalave mwikuwonisya kindo kilasumani-fo.
56001008	Lyo nave nndu alangye yaambya vandu, alangye mesha, wa mwiiyanu, wa usumanu, mweele, ashiidimaa isira ngata yakwe muni.
56001009	Mwikallya irero elyo lya kikusiryo shaasa llya aleloshwa, indo llyo ashiidimaa ilosha vandu evaikimbaa na ufundo elo lwa muu naveidima ivinga yewo vesalala ao vekukyikyisaa nawe.
56001010	Mashika veefo veengyi valakeekiita kindo vavioo, vatiri marero alatiri urango, valembaa vengyi, mmwasi ni yewo veerinwa, na yewo lyo nkuti vafindikirwa kana.
56001011	Yewo mmbo vakee ireta vandu va mmba shoose, vevaloshaa findo filavasumannyi kimaruma kya ikuwonisya findo fya sony.
56001012	Kwiifo nndu umwi wa kwawo ekee nkisuku karera indi kyawo, “Vakrete ni vandu va wongo kyeeri kyoose, mmbo vavakye mafisi maravi, veetalauwa ndeu vakaveva varoko.”
56001013	Ukureekyi yelo ni lwa dede. Kikeeny indo vakyeemyi na finya, naambo vakooye itumaa iirikyony;
56001014	valashearanya nganu nganu ta Kiyuda, nta ilatya mavavasyo a vandu vareeye filya fikee fya dede.
56001015	Findo fyoose mmbo fikee fyeeremutu kwa yewo va usumanu; lyo nkwiifo kyikee kyeeremutu kwa yewo vakyirinda, na kwa yewo valairikye-fo, mashika makusaro awo mmbo akee matefusu na mirima yawo kiwo.
56001016	Vakaamba mmbo vaishi Iruva, lyo na ngaa tawo mmbo vakee inkana; mmbo vatanaa fya yeende unyafi, vakava filemi, valavaa nta kwa kindo kisha.
56002001	Kyaindi yewe rera findo efyo fikwaani na ufundo elo lutiri muu,
56002002	kyeyaamba vamiku vave na mwiiyanu, vakae na wiindi, na waarya vantumaa kikusiryony na ukundiny neeva na usisiryo.
56002003	Kiwo na vamiku va kyika vakae na mikaaye myeeele; valave vevikya vengyi ureeree, valave veena nnu wari, lyo valoshe vengyi findo fya usumanu;
56002004	naambo varanguse vaka vakoo naambo vakunde womi vawo na vana vawo nisha.
56002005	Vave na mwiiyanu, na waa lwa nrima, varundye kyeny kwawo, vave vasaari, vendye womi vawo; naambo Irero lya Iruva lyilawoni yaararwa.
56002006	Ni indo na vana vakoo va kyuumi kuvaikyimbe vave na mwiiyanu;
56002007	yewe kumuni kuve kyaaso kyisha kyeelolwa kwikee na mweendo usennyi findony fyafo fyoose, neefo ufundony lwafo koore woorotu na usaari.
56002008	Kuvetira na marero atiri muu nalavaa yuutyo uvingo, naambo yewo velema efyo vakooye isuka kyeeri vakooyaa valatiri kikasha kyeerera uwe yeeru.
56002009	Yewo vakee mashinga vaindye vanndumi vawo, vavasenyi findony fyoose; valatire ng'anyi.
56002010	Valave veevi; lyo vaore usha lwawo woose, naambo vashope ufundo lwa Mwikira we Iruva weeru findony fyoose.
56002011	Mashika isarya lya Iruva yelyo lyikiraa vandu woose lyammaa yoorwa paa;
56002012	nalyo mmbo lyalulosha ilema uravi na lango ta kiulana; naambo lukooye ikaa na mwiiyanu, usumanu, usongovisi, yaa ulaniny yelu lwa inu,
56002013	lwiivereyaa na nsia ekyo kyeende mbora na yoorwa itumbe lya Kristo Yesu, Iruva mmbwe akee Mwiikira weeru;
56002014	yeto alekuuta we muni kimaruma kyeru, naambo naluute efo maraviny moose, nelyise vandu yewo va ushilyi lwakwe muni, vatiri umale lweetana mashora mesha.
56002015	Ongoya vandu mbony yeti, ikimba na isakyira nookaari loose, nta kulave nndu akumina.
56003001	Kumbura vandu yewo ikunyiisya yewo vatiri wiidimi na ushilyi, vavaindye, neekunda itana mashora mesha;
56003002	valave vearara vandu, valave veruuya myaandu, vave vasaari, vaore urilalyi lwawo kwa vandu woose.
56003003	Mashika elyo mbee naakwa ni yese llweetiri urango-fo, mmbo lwekee varavi, lukalembika, lwiirundyaa lango sheesi ta wo ngata, lwiisindaa uraviny na ukasha neesuvana na vengyi.
56003004	Kyaindi kimaruma kya usha lwa Iruva yeu akee Mwikira weeru, na ukundi lwakwe kwa vandu yelo luleorwa paa kalukira;
56003005	nshi kimaruma kya mashora mesha luletana yese-fo, nkimaruma kya ilyillya lyakwe, luleona llya luleirwa lya kavii na ivikwa wiiya kyuuka na Mumuyo Mweele.
56003006	Yeto luleirityo shapu kyeendwa ni Yesu Kristo Mwikira weeru;
56003007	naambo elyi lukee ekenywa usumanu kyeendwa ni isarya lyakwe, lukooye ivikwa veni ding'u ya muu wa llung'anu, shaasa iirikyo lyeru lyikai.
56003008	Ni irero lya iirikyo dede; na mbony yeto mmbo shikundye kutaambe na ukaari, naambo valya valeirikya Iruva vakummbwe ikaa na mweendo nsha. Efyo mfisha nafyo fitiri mbusha kwa vandu.
56003009	Kyaindi lyo marero a ulai kukwiise nang'u na nganunganu, na myaandu, na ulai lwa mbony toorokye. Mashika efyo mfitiri mbusha-fo nta urango-fo.
56003010	Nndu wa urere, kwammwiikimba lyimwi, kavii, llemi.
56003011	Kwammemanya nndu sheeto mmbo eevekye katana ulyamari neekuutya uvingo we muni.
56003012	Elyi shirumaa Artema ao Tikiko kwafo kutakure isha kwakwa kunu Nikapoli; mashika mmbo shikundye ikaa kunu kyeeri kya mbeo.
56003013	Ruma Zena ulya mwivavara mbony, na Apolo kwa ifura deny, valaanguyo nta nkindo-fo.
56003014	Vandu veru vakuloshe itira maako neetana findo fisha naambo valave sha vandu valavikaa ndunda.
56003015	Yeva woose shikee nawo vakwiidikira. Lwiidikirye valya valukundye efo iirikyony. Isarya lyimukaye yeni moose.
57001001	Ni yeny Paulo, mfingwa wa Kristo Yesu, na Timoteo mwanamaye weeru shakureiya yewe Filemoni nkunde weeru, mwaakana mashora yaa neese,
57001002	na kwa Afia, mwanamaye weeru, na Arkipo nsikari uroyeeru, na kwa siri yeyo ikee efo mmba kwafo.
57001003	Isarya lyimukaye na urilalyi lyuukye kwa Iruva Nde weeru na kwa Nndumi Yesu Kristo.
57001004	Mmbo nkeyaana Iruva wakwa nkonu simu, shiikukumbwaa efo fiterewony fyakwa.
57001005	Elyi nkeeiita mbony ta ikunda lyafo na kikusiryo kyafo kwa Nndumi Yesu na kwa veele woose.
57001006	Naambo ukulungo lwa iirikyo lyafo lurunde mashora mesha a urango kwi Kristo.
57001007	Mashika mmbo shiletirwa ni ifura iniini na iviiryo muu kimaruma kya ikunda lyafo, mashika mirima ya vandu veele mmbo ilevangiswa nnu mwanamaye weeru.
57001008	Naasany, lla elyi shitiri ukaari uniini efo kwa Kristo kyeeri nkekuvavasya efyo fikwani na yewe,
57001009	nkyo kimaruma kya ikunda lyeru mmbo shakutereva, shaasa shifye, yeny Paulo yaa ukuuny lwakwa, shivekee mfinge, kimaruma kya Kristo Yesu.
57001010	Mmbo shikee ikutereva kimaruma kya mwana yeto wakwa Onesimo yeto shilemwiira shikee mfinge.
57001011	Yeto mapookyony kulaore etiri mbusha kwafo lyo ulaalu mmbo akweekyaa deny, yewe na yeny-da.
57001012	Na yeny shanruma kwafo, kasha we muni, ekee na nrima wa ngata yakwa deny.
57001013	Na yeny lyo mmbo shelanngye nakae mbele kunu kwakwa naambo nashirundye ando afo elyi nkee kifingyony ekyi kya Nrumi ya Nsia.
57001014	Lyo nta nshilekunda itana kindo kulore shakuvesa mbele-fo, naambo usha lwafo lulasheeva sha kindo kwaitikywa, kyaindi kive kya ikunda.
57001015	Mashika kulakooye nkyo kimaruma ekaa kwaasha neewe ando a kirambo, naambo nashekaany kwafo deny.
57001016	Uka ulaalu nshi akyikee-se ishinga-fo, lyo ni mmwasi ya ishinga, mwanamaye-akwa nkunde, kwakwa yeny na kwafo yewe ni mmwasi lukee na mwiili.
57001017	Naasany kwakooya kulollye yeny shikee umwi neewe, warya yeu shaasa kweeshiwaryaa yeny.
57001018	Na kwakooya alenkulemba kindo, ao kwakooya atiri sye yafo, findo efyo reiya shitaa yeny.
57001019	Ni yeny Paulo shareiya na woko lwakwa shimuni, yeny mmbo nshekutaa. Nta nshikeekuvia mmbo kukee wa sye kwakwa-fo.
57001020	Naasany mwanamaye wakwa, na shiwoni mbusha kwafo kimaruma kya Nndumi, shiviirya muu kimaruma kya Kristo.
57001021	Kimmba shikwiirikye kya wiindi lwafo nkyo kimaruma neeny shakureiya barwa yei, shiivikye nsia sheelyi mmbo kutanaa nisha mmwasi ngota efi nkeekuvia.
57001022	Ando amwi neefyo mmbo shakutereva kushideesye ando ekaa, mashika mmbo shivikye nsia sheelyi kyeendwa ni fiterewo fyany, mulyimyoo ishiwonisa.
57001023	Epafra yeu akee mfinge ando amwi neeny akwiidikira.
57001024	Na Marko na Aristariko, na Dema na Luka, vakee veerunda ando amwi neeny.
57001025	Isarya lya Nndumi Yesu Kristo lyimukaye miriminy yaany.
58001001	Iruva mmbo alerera neese kasha kalya ka vande veru wo vakisuku, karera na shia shiingyi na kundo kwiingyi.
58001002	Matika yaa a ulaalu mmbo arera neese na shia ya Mwana wakwe, yeto alemmbika nave muya ding'u wa fyoose, na kyeendwa mmbwe kaumba ulana loose.
58001003	Kimmba we akee ngyesa ya usuri lwakwe na wende lwakwe, eshipoo fyoose na ivavaso lya wiidimi lwakwe, ekimaa ivika wiilyiso lwa ulyamari, mmbo alekaa rembo woko usha lwa Uniini lwakwe efo iruveeu;
58001004	mmbo alevikwa nailanyi vasu woose, shaasa irina elyo lyikee ding'u yakwe lyileng'annya lyawo.
58001005	Mashika lyo mmbo alemmivia nsu ungau nta lyimwi, Nnyewe mwana-kwa, “Inu mmbo shakwiira.” Na lyingyi, “Neeny mmbo nshevaa Nde kwakwe nawe kwakwa nave mwana.”
58001006	Na lyingyi-se, elyi aende mwana wakwe mmbee ulaniny kaamba, “Vasu woose va Iruva vamfiirye ndi.”
58001007	Na kya vasu kaamba, “Yeto avika vasu vakwe vave va ngata ya mumuyo, na varundi vakwe vave fipalapala fya muro.”
58001008	Kyaindi kya mbony ta mwana mmbo aamba, “Kitima kyafo kya itumbe, woi Iruva nkya llung'anu na llung'anu; na rungu ya umangyi lwafo ni ya usumanu.
58001009	Mmbo kwalanga usumanu, kwasua uravi. Naasany Iruva, we Iruva wafo, ankwaamba mafura, mafura a nsia ngota a wooroo.”
58001010	Na lyingyi, yewe, Nndumi, llya kipooka mmbo kulevika uvasha lwa ulana, “Na iruveeu mmashora a maako afo.
58001011	Yefyo fyoose fishelyamarikaa, lyo yewe kushesalala-u, nato shoose tisheekaa sha soori.
58001012	Kushetilemaa sha masara, nato taalashike. Kyaindi yewe mmbwe ulya da, na fyeeri fyafo mfishemandaa-fo.”
58001013	A ndesa kwiifo nsu alemmuvia nta lyimwi, “Kaa yewe yoo woko lwakwa usha, kutani shavika vakiduva vafo yoo si ya ngyayo tafo?”
58001014	A yeyo myoose nshi mimuyo mifurukani, yeerumwa indefurukannya valya vashevaa veni ding'u ya ukiro?
58002001	Kyasiany mmbo kilukooye ilola nnu efyo fileitiwa naambo lulasheefitura.
58002002	Mashika kwankooya irero llya lyilererwa ni nsu lyekee iniini, na wo urekwa na uravi lukawonisa weesi lwa usumanu,
58002003	a yese mmbo lusheturunyaa inda, lukanra lulasara ukiro elu uniini indi? Nalo Nndumi alerera kya vayo mapookyony, numa lukakoora kweru paa kyuuka kwa valya valeita.
58002004	Iruva nawe evikaa ukureekyi ando amwi nawo na ngyende na findo filandelollyo na finya ta ngata shiingyi, na yaavyo Mumuyo Mweele, shaasa alekukundya we muni.
58002005	Mashika ulana llwa lukeesha lukeerera mbony ta vayo nnyaleluvika si ya vasu-fo, mashika kwiifo nndu umwi alekureeka kya vayo kaamba,
58002006	A nndu wa vandu nkyokyi kutani kwankumbwa, ao mwana wa nndu, kutani kwallola?
58002007	Mmbo kulemuumba nave n-du deny ngota nsu kwambika ureto lwa itumbe na wiindi kwambika uwe ya mashora a maako afo.
58002008	Mmbo kuvikye findo fyoose yoo si ya uvayo lwakwe. Mashika elyi kulevika findo fyoose si yakwe nnyalera-fo kindo nta kimwi kilakee si yakwe-fo. Kyaindi lyo llwalelollya findo fyoose fivikwa si yakwe-fo,
58002009	lyo yeto aletanwa n-du deny ngota vasu lullollye, mmbwe Yesu, mashika a ivavyo fika ufu, kavikwa ureto lwa itumbe na nnduma, naambo kyeendwa ni isarya lya Iruva na shoshe ufu kimaruma kya vandu woose.
58002010	Mashika yeto kyeendwa mmbwe na kwa kimaruma kyakwe findo fyoose fiiyo, mmbo kyilenkooya nawoni vana veengyi vafikye itumbe, na yaawutya yeto nniini mweende ukiro na shia ya makiva.
58002011	Mashika yeto mwiilyisa na yewo veilyiswa, woose nkwa umwi vammyi. Kimmba kya ekyo nnyalollye sony ivavaanga vanavamaye-fo;
58002012	llya aamba, Mmbo nshevambisaa irina lyafo kwa vanavama. Efo mmba ya Iruva nshekwimbyaa kyerumisha,
58002013	Na lyingyi, Mmbwe yeto nshemmbikaa nsia. Na lyingyise, Lola, yeny shikee yaa na vana yewo Iruva aleshivaniinga.
58002014	Naasany, kyimmba vana valeakaniswa samu na mwiili, nawe ni indo-da aleveakana efyo fyeni, naambo kyeendwa ni shia yeyo ya ufu narumate yeto atiri finya ta ufu, we Nkumbi,
58002015	naambo naleke yewo woose muu wao wekee ushingeny kimaruma kya weerei lwa ufu.
58002016	Shamashika lyo n-dede, nnyatiri ngata ya vasu-fo, mmbo aleipoo ngata ya ngyeeri ya Abrahamu.
58002017	Nkyo kavakaniswa na vanavamaye kya findo fyoose, naambo nave nkohani nniini araiye ilyillya, akutiri na ngata ya Iruva, naambo naleke vandu vakwe kya ngyulyamari tawo.
58002018	Na kimmba we muni alelyiswa ukiva esheeswaa, mmbo ashidimaa yeekya yewo vakeeyeeswa.
58003001	Naasany, vanavama veele, mukee vaakanise uvaango lwa iruveeu, kusareny nnu kya Nrumi na Nkohani Nniini wa kikusiryo kyeru, we Yesu.
58003002	Yeto aleindya yeto mwinruma, shaasa na Mose ekai, kulya mmba koose kwa Iruva.
58003003	Mashika we mmbo akee nninge itumbe mmwasi ngota Mose, kimwi sha nndu mwisongosya mmba awona nnduma ngota mmba yeyo.
58003004	Mashika wo mmba mmbo ikeeshisongosye ni nndu; kyaindi yeto mwisongosya findo fyoose ni Iruva muni.
58003005	Na Mose dede lyo mmbo aleindya fyoose kulya mmba ya Iruva, ekee mwifurukannya-u; nave nkureekyi wa findo fyoose fishererwaa numa;
58003006	lyo we Kristo, akee mwana, mwikallya mmba ya Iruva, yeto mmba yakwe ikee nnyo yese, lyo kwakooya luwaranaa nnu na ukaari lweru na itumbe lya ivereya lyeru fika mafurumyony.
58003007	Naasany shaasa Mumuyo Mweele arera, “Inu yeni kwakooya mwaita unyanga lwakwe.
58003008	Mulasheumisa mirima yaany, sha kyeeri kya yeende unyafi sha nkonu wa kyeeso kulya kasa.
58003009	Llya vande valya vany valesheesa, vakashiisa, vakalollya mitannyi yakwa ando a myaaka 40.
58003010	Nkyo sharooyo ni unyafi kimaruma kya irika elyi, shaamba, ‘Kyeeri kyoose mirima ya vandu yeva mmbo yeevekye, mmbalemanya shia takwa-fo.’
58003011	Kimaruma kya unyafi lwakwa shalya mboo, ‘Mmbashangaa ifureny lyakwa-fo.’ “
58003012	Kyasia, loleny vanavama vakwa, nnang'ani yaany kulashekaa-fo nrima muumu ulatiri kikusiryo; kimaruma kya ikurauwa na Iruva yeu akee na muu.
58003013	Naasa ikimbaniny nkonu simu, naambo kulave-fo nta umwi waany ava muumu elembwaa nnulyamari.
58003014	Mashika mmbo lwammba veakana ando amwi na Kristo, kwankooya lwavandama na ukaari lweru lwa finya uka mbee fika mafurumyony;
58003015	shaasa kyaambawa, Inu yeni kwakooya mwaita unyanga lwakwe mulasheumisa mirima yaany sha kyeeri kya yeende unyafi.
58003016	Mashika ni vakyi valeende unyafi kyeeri valeita? Nshi woose-se valya valeuka Misri veeteterwaa ni Mose?
58003017	A ndesa ni vakyi alerooywa ni unyafi kimaruma kyawo ando a myaaka 40? Nshi valya valelyamara, minying'a yaawo ikawa kulya kasa?
58003018	A ndesa ni vakyi alevalyiiya mboo sheelyi mbashangaa ifureny lyakwe, kulaore ni valya valelyang'aa?
58003019	Naasany mmbo lwakooya sheelyi mbaleidima yaanga ifureny-fo, kimaruma ira valakusirya-u.
58004001	Naasany, kwakooya kyaasa ekyo kyeyaanga ifureny kyisalalyi-u, lweereye, nta kulave umwi waany asheturaa ifura elyo.
58004002	Mashika naakwa ni yese mmbo luleongoyo Nrumi ya Nsia kimwi sha wo. Lyo irero elyi lyileitiwa llyilevasenyafo, mashika elyi lyiletura-u kikusiryo kyeelyiwarya.
58004003	Mashika yese lulekusirya-u mmbo lushangaa ifureny elyo shaasa aleamba, Shaasa shilelya mboo kya unyafi lwakwa, mmbashangaa ifureny lyakwa-fo; na kikava ishora elyo lyilemarisyo uka elyo uvasha lwa ulana lulevikwa.
58004004	Mashika kwiiyo ando alesenda nkonu wa mfungare kaamba, “Iruva mmbo aleimuya nkonu wa mfungare, karau mashora moose.”
58004005	Na yoo nang'u, “Mmbashangaa ifureny lyakwa-fo.”
58004006	Kyasiany, kimmba irero elyi lyiiyo-da kyeyaamba veefo vasheangaa-fo, na valya valeongoywa mbony yeto kasha vakalemwa yaanga-fo kimaruma kya ulyang'a lwawo,
58004007	kavika nkonu ungyi, kaamba na kana ka Davidi numa ya fyeeri fyaasha, “Inu”shaasa kyilererwa uka kasha, Inu yeni, kwakooya musheita unyanga lwakwe, mulasheumisa mirima yaany.
58004008	Mashika kukooye Yosua evaniinga ifura, nnyesendaa nkonu ungyi wa numa-fo.
58004009	Naasany mmbo kusaye-u ifura lya nkonu wa iimuya kwa vandu va Iruva.
58004010	Shamashika yeto aleanga ifureny lyakwe mmbo akeekyesa we muni kya mashora akwe, shaasa na Iruva nave alefura kya mashora akwe.
58004011	Kyasiany neese lukutakure yaanga ifureny elyo, naambo kulashekaa-fo nta nndu afwa kimaruma kya ngata yeyo yelyang'aa.
58004012	Shamashika Irero lya Iruva mmbo lyitiri muu, lyikatira finya, lyikaveva lyoovi ngota usu lukee unnwe kunu na kunu, lyikaidima ikora na yaavanisa miili na mirima, na filungo na mafura a vayo. Na lyingyi kwa vayo nkyaangu imanya makusaro na fyama fya mirima.
58004013	Nta nkwiiyo kyuumbe kilalollyo paa mbee ya vayo-fo, na findo fyoose mmbo fikee mbereto yoo misony a yeto arye mbony teru toose.
58004014	Kyasiany, kimmba lutiri Nkohani yeto aleanga na iruveeu, we Yesu, Mwana wa Iruva, lukutire deny na iirikyo lyeru.
58004015	Mashika Nkohani yeu weeru Nniini nnyalelemwa itamballya neese kunu ufwafweny lweru-fo, mashika we mmbo aleeswa kimwi sheese-da kya findo fyoose, lyo nalatani ulyamari.
58004016	Kyikeeny indo, luserikye kitima ekyo kya isarya lukee nookaari, naambo luwoni ilyillyo, na iwona isarya yelyo lyishelutaramaa kyeeri kya yaanguywa.
58005001	Mashika wo Nkohani Nniini akee imwiipoo efo vanduny mmbo akeembike kimaruma kya vandu navafurukannyi mbee ya Iruva, naniingye firaso na fyaanu kimaruma kya ulyamari.
58005002	Yeto ashidimaa ivallya nawo waarya yewo varung'ani na vakeereka, kimmba naakwa ni we avekee na ngata ya ufwafwa.
58005003	Na kimmba ni indo mmbo kyinkooye naute firaso kimaruma kyakwe we muni na kya vandu vengyi kya isangywa ulyamari.
58005004	Nta nkwiiyo nndu ashidimaa itafurau nnduma yeufo, kuuta yeto Iruva ammuvaanga, shaasa alevaanga Aron.
58005005	Na kiwo-da naakwa ni Kristo nnyalekurosa we muni kava Nkohani Nniini-fo, mmbo kwiifo yeto alemmbia, Ni yewe Mwana wakwa. Inu mmbo shakwiira.
58005006	Na ando engyi kaamba, Nnyewe Nkohani llung'anu kuvakye Melekizedeki.
58005007	We kyeeri ekyo ekee na mwiili, yeto ashidimaa imwauwa ufuny mmbo alensheya, kimaruma kya fiterewo na fyeerero na misoru miingyi, kaaranywa kimmba aleirikya Iruva.
58005008	Na lla elyi akee Mwana, mmbo alesisirya makyiva yoo alenkooya;
58005009	Na kyeeri alemaa iinutya, kava mmbwe mweende ukiro lwa llung'anu kwa yewo vemwirikya.
58005010	Na Iruva kaamba mmbo akee Nkohani Nniini kimwi sha Melekizedeki.
58005011	Kimaruma kya yeto mmbo lutiri findo fiingyi fyeyaamba, lyo kikava kyuumu mashika elyi mukee varoo iita.
58005012	Mashika alya kyemukooye muve yeni mmbo velosha (mashika kwamiira-u fyeeri fyaasha), lyo fika ulaalu mmbo mukee veloshwa ufundo lwa mbee deny lwa mbony yeti ta Iruva, mukava sha vana vanaa malela vakalemwa shoonga shuumu.
58005013	Shamashika yeto moose mwiina malela nnyamanyaa deny marero a usumanu-fo, mashika ni mwana nndu.
58005014	Kyaindi shoonga shuumu nnya vandu vaniini, yewo kimaruma kyekwishivira urango lwawo lwammidima itambashwa kyisha na kyikasha.
58006001	Kimmba ni indo, lukara lulasenda ufundo lwa mbee lwa Kristo, lwangusye yeenda lwaawutye, lulasheva-se vekaa uvasheny lwa mashora alakee a muu, neera kikusiryo kwa Iruva,
58006002	na ufundo lwa ubatiso, na yeekeryo maako, neeruka lya vafu na mwaandu wa llung'anu.
58006003	Na efyo mmbo lutanaa kwakooya Iruva alwiidimisya.
58006004	Mashika yewo valemmainingwa sa, na ishosha simbo yeyo ya iruveeu na iwona yaakaniswa na Mumuyo Mweele,
58006005	na ishosha irero yelyo lyirolaa lya Iruva, na wiidimi lwa fyeeri efyo fishaa,
58006006	vakawuya iwa-da numa ya efyo, nkikiidimikaa-se ivaviira wiiya kutani vakurya-fo, mashika mmbo vakeekapya Mwana wa Iruva nsalabeny lya kavii, na insuta wo veni.
58006007	Mashika naakwa ni sumbai yeyo yana mura wa mmbwa yeyo ikapaau wo kyeeri na ivikya yewo varema ndunda shisha, wo mmbo vawaryaa mbora tishukaa kwa Iruva;
58006008	lyo kwakooya sumbai yeyo yauta miinga tupu na mooro, mmbo ivaa sheelyi yadengwa nyishirikyoo-fo, nayo mmbo ishelyamarwaa.
58006009	Kyaindi vakunde vakwa, lla elyi lwaamba indo, mmbo lwiishi mbony tany, tikee shisha mmwasi, tikee ta ukiro.
58006010	Mashika Iruva nshi nrekwa kutani arekyo mashora any-fo, na ukundi lulya muleora kimaruma kya irina lyakwe, llya mulefurukannya veele, na fika ulaalu ni indo-da mukeetana.
58006011	Neese mmbo lukee mwikima nnu naambo mutire usasari yelo weni na yaawutya ekyo luvereye fika mafurumyony;
58006012	naambo mulasherokwa, naambo musheva vamwi neewo va fyaasa efyo vekee na kikusiryo sanda na usisiryo.
58006013	Mashika kyeeri Iruva alevika kyaasa na Abrahamu, mashika elyi kulaore eiyo ungyi nniini ngota we wellyisa mboo, mmbo alelya mboo we muni,
58006014	kaamba, ni dede ivikya mbora nshekuvikyaa, na ikufumbuta nshekufumbuta.
58006015	Na kyeendwa ni ivika nsia kashefityo kyaasa ekyo.
58006016	Mashika nndu mmbo alyee mboo na yeto amwilannyi, na yekyo kyailanya marero moose ni ilya mboo, evikaa kyiringyisyo.
58006017	Kyikeeny indo Iruva ekundye yoora valya vashewaryaa kyaasa kilya, shaasa fyaasa fyakwe filashaalashikaa, kavika-u kyaasa.
58006018	Naambo kimaruma kya findo fivii filashaalashikaa, nang'u Iruva nalashambaa wongo, lukaariswa lwivirywaa muu, yese lukeetamballya efyo luvikye nsia fikee mbee yeeru,
58006019	nakyo mmbo kivakye kya nrima, kyeluuta nrengeny, itiri finya, yeelwaata efo nnang'ani ya ando eele,
58006020	yefo Yesu aleanga nafo kimaruma kyeru, nsongoru weeru, kava Nkohani Nniini fika llung'anu avakye Melekizedeki.
58007001	Mashika mangyi yeto wa Salemu we Melekizedeki ekee nkohani wa Iruva akee uwe, yeto alekwaananya na Abrahamu llya ekewuya ooka ikapa vamangyi valya, kammbikya mbora.
58007002	Mmbwe ulya Abrahamu alenninga kyenga kya ikumi kya findo fyakwe fyoose; (udongo lwa irina lyakwe ni “Mangyi wa usumanu”, na lyingyi “Mangyi wa Salemu”, nkyo kyaamba ni mangyi wa urilalyi.
58007003	Nnyatiri ndeye nta maye-fo, nnyatiri kyeeri apookye-fo, nta mafurumyony a muu wakwe-fo, lyo mmbo alevakaniswa na Mwana wa Iruva); yeto mmbo akaa llung'anu.
58007004	Naasa, loleny shaasa nndu yeto ekee nsuri, yeto Abrahamu nkuu weeru, alenninga kyenga kya ikumi kya masaa akwe.
58007005	Neefo kwa vana va Levi valya vetira ukuhani, mmbo vatiri ivavaso ipoo kyenga kya ikumi kive kya vandu vawo, mmbo va ufyari lwawo, ni ivavaso, lla elyi vaukye kwa Abrahamu.
58007006	Lyo we, ufyari lwakwe lulaukye kwawo, mmbo alewarya kyenga kya ikumi kwa Abrahamu, yeto atiri kyaasa ekyo kammbikya mbora.
58007007	Mmbo kimanyikye deny, yeto mwivikya mbora mmbo ailannyi yeto avikyo mbora.
58007008	Na Vakohani yewo vawaryaa kyenga ekyo kya ikumi vakee vandu vashefwaa, lyo nkwa yeto akureekyo sheelyi eefo na muu.
58007009	Na lyo ivaa yaamba kyeendwa ni Abrahamu, naakwa Llevi mwiwarya kyenga kya ikumi mmbo aleniingya kyenga kya ikumi;
58007010	mashika mmbo aukye kwa ndeye, yoo Melekizedeki alekwaananya nawe.
58007011	Naasa kukooye kweiyo usongovisi efo ukuhaniny lwa Levi, (mashika vandu yewo mfo valewonisa uvavaso); nkuti ki se yeiyo yewonisa nkohani ungyi avakye Melekizedeki, nta nare nalavakaniswa na Aron?
58007012	Mashika ukuhani lulya lukammaalashika, na ivavaso nalyo mmbo lyishalashikaa.
58007013	Mashika yeto mbony takwe tilererwa mmbo aleakaniswa na ufyari lungyi, neefo nkweifo nndu ungyi mwirundya kitara kyeerasya-fo.
58007014	Mashika nkindo kya paa Nndumi weeru mmbo ookye efo ufyariny lwa Yuda, na Mose nnyalererau kya ufyari yelo kikee kya ukuhani-fo.
58007015	Yefyo lukerera yese mmbo fimanyikye mmwasi, kyimmba alewonika nkohani ungyi avakye Melekizedeki;
58007016	nalakee nkohani kyeendwa ni ivavaso lya uvavaso llwa lwa ngata ya mwiili, akee wa wiidimi lwa muu ulamandaa.
58007017	Mmbwe alekureekywa kyeyaamba, Nnyewe Nkohani llung'anu kuvakye Melekizedeki.
58007018	Mashika kwiiyo yuuta-u ivavaso llya lya mbee, kimaruma kya ufwafwa lwa vayo, neelyi kulore lyilemaa;
58007019	(mashika ivavaso llya lya mbee lyileinutya kindo-fo); na ando amwi na efyo mmbo kulesha-u ivereya iiya isha mmwasi lyelusembera kufii na Iruva.
58007020	Na kimmba kulaore kweiyo ilyiswa mboo,
58007021	(mashika valya mmbo valevikwa vave makuhani kulaiyo ilya mboo, kyaindi we, ando amwi neelyiswa mboo kwa yeto alemmbia, Nndumi mmbo alelya mboo nta nnyashalashaa-fo, yewe mmbo kukee nkohani llung'anu);
58007022	naasany kiinani na efi Yesu mmbo aleva mwisalallya kyaasa ekyo kyikee kyisha mmwasi.
58007023	Na valya valevikwa makuhani veengyi, mashika elyi valeimwa ni ufu valakee-u.
58007024	Kyaindi we, kimmba aiyo llung'anu mmbo atiri ukohani lwakwe lulamandaa.
58007025	Kimmba ni indo we mmbo ashidimaa ikira deny yewo vasheyaa Iruva na irina lyakwe, mashika we akee na muu mikonu myoose evaterevyaa.
58007026	Mashika mmbo kilelukooya lutire Nkohani nniini wa ngata yei akee mweele, nalatiri uravi, nalatiri nta ivara, akee nrauwe na varavi, kavekaa uwe kairya iruveeu;
58007027	nalatiri kimaruma kya yuuta mbele kiraso kimaruma kyeekwilyisa ulyamari lwakwe muni shaasa makuhani valya vengyi vaniini valetana, numa nooteny kiraso kimaruma kya ulyamari lwa vandu yewo, mashika we mmbo aletana indo lyimwi nsi llya alekuuta we muni.
58007028	Mashika uvavaso mmbo lwavika vandu vakee vafwafwa vave makohani vaniini, kyaindi irero elyo mboo yeyo ilesha numa ya uvavaso mbo lyilevika-u Mwana, yeto amaa fyoose fika llung'anu.
58008001	Naasa, nnang'ani ya efyo lukeeamba, irero isongoru llyo elyi, mmbo lutiri Nkohani Nniini indi, akee rembo woko usha lwa kitima kya itumbe kya uniini iruveeu,
58008002	mfurukani wa ando eele, na wa yeema llya dede lyilevikwa ni Nndumi muni nta nshi nndu-fo.
58008003	Mashika Nkohani Nniini moose mmbo avikwaa naambo naniingye simbo na firaso, kweekyo yeu nawe nkuti natire findo fyeeyuuta.
58008004	Kukooye ekee uwe ya uruka, nnyevaa nkohani-fo; mashika veefo yewo vaniingyaa firaso kimaruma kya ivavaso,
58008005	verundya-u sha ando a kirishe kya iruveeu, shaasa Mose alevavasyo ni Iruva, llya emma ivavasyo nadeesye yeema llya, mashika mmbo aamba, Lola kusongosye findo fyoose shaasa kuleorwa kulya ifumbu-u.
58008006	Lyo ulaalu mmbo ambonisa urundi usha mmwasi, kiinani na shaasa nrumi wa kyaasa kiniini mmwasi, kyikee kivavasye nkyaasa ekyo kisha mmwasi,
58008007	Mashika kukooye kyaasa ekyo kya mbee kulaore kyeetiri unana, mmbwekaa-u mwaanya wa iruuya ekyo kya kavii-fo.
58008008	Mashika evasakiraa mmbo aamba, Lola, mikonu iifo ishaa, ni Nndumi arera, neeny nsheinutyaa kyaasa Kiiya kwa mmba ya Israeli na mmba ya Yuda.
58008009	Nakyo nkishevaa sha kyaasa kilya shilevikya vandeyaawo-fo, nkonu ulya shilevatira woko shavauta urukeny lwa Misri. Mashika mbalewarana na kyaasa kyakwa-fo neeny nshilevasara-fo, ni indo Nndumi aamba.
58008010	Mashika ekyi nkyo kyaasa nshevikaa na mmba ya Israeli, numa ya mikonu ilya ni indo Nndumi aamba, Nshevavikya uvavaso lwakwa makusarony awo, nshereiya efo miriminy yaawo neeny nshevaa Iruva waawo, nawo vave vandu vakwa.
58008011	Nawo mbasheloshanaa wo nndu na uroye-fo, na wo nndu na mwanamaye, veshambaa, irikya Nndumi-fo, mashika woose vasheshiirikyaa. Uka yeto akee n-du waawo fika yeto akee nniini waawo.
58008012	Mashika mmbo nshevafwayaa maravi awo na ngyulyamari tawo nshishetikumbwaa-sefo.
58008013	Llya aleamba, ni Kyaasa Kiiya, mmbo aleallwa kilya kya mbee kive kikuu. Na lyo kindo kikampooka iva kikuu mmbo kyamfika kufii na imanda.
58009001	Naasany naakwa nkyaasa kilya kya mbee mmbo kyevikye uramba lwa miindye, na ando a vayo eele a yaa ulaniny.
58009002	Mashika yeema mmbo lyilesongosyo, llya lya kipooka, lyikavikyo ekyerya taa, na mesa, na mikate ya Myoorye, ng'ng'u alevaangwa Eele.
58009003	Na yoo numa ya isullya elyo lya kavii, yeema llya lyivaangwa Eele kwa Kweele,
58009004	lyitiri kirembo kya saabu, na isanduku lya kyaasa lyikee isengetye nsaabu riti, mfo kweiyo na ikopo lya saabu lyetiri mana, na nsengye ulya wa Aron ileshau, na mapoo alya a kyaasa.
58009005	Na uwe ya vayo kukaa-u makerubi na itumbe, akavikya kitima ekyo kyesarya nruve; naasa nta llutiri mwaanya wa yaamba mbony ta findo efyo fyoose kimwi kimwi-fo.
58009006	Naasa findo efyo fikimaa isongosyo indo, wo kyeeri makohani mmbo veshangaa efo yeeminy elyo lya kipooka, vakainutya mirumwa ya miindye.
58009007	Kyaindi efo yeeminy yelyo lya kavii nkohani nnini mmbo eshangaa-fo we muni, na lyimwi nsi wo mwaaka, na samu yeyo yeningyaa kimaruma kyakwe muni na kya ngyulyamari ta itura imanya lya vandu yewo.
58009008	Mumuyo Mweele eshoraa mbony yei, sheelyi shia ya yaanga ando eele nnyensukuwa paa-fo, yoo yeema llya lya kipooka lyeiyo.
58009009	Elyo llyo kyaaso kya kyeeri ekyi kya ulaalu, kyeeri ekyo fyaanu na firaso fyekora na muro, nayo filashidimaa isongovisa nndu yeto akee iindya,
58009010	kyimmba ni uvavaso lwa ngata ya mwiili-da, fyeelya na fyeena neesamba yefyo fyekee fivavasye fika kyeeri kya usongosyo wiiya.
58009011	Kyaindi elyi Kristo ammaa isha, akee nkohani nniini wa findo efyo fishaa, atiri yeema iniini na lyawutye fyoose, lyilakee lyisongosye mmaako, nkyo kyaamba lyilakee lya yaa ulaniny elu.
58009012	Nta kilakee kya samu ya mburu na ngashe, kyaindi kya samu yakwe muni, mmbo aleanga lyimwi nsi ando yoo Eele, ekimaa itira iwouwa lya llung'anu.
58009013	Shamashika kwakooya samu ya mburu na ya shau na ifu lya ngashe ya ng'umbe yeyo valefwallyo yewo vetirwa nkyirinda kya mwiili nawo vakasambika,
58009014	a samu ya Kristo nshi mmwasi, yeto kyeendwa ni Mumuyo wa llung'anu mmbo alekuuta we muni kwa Iruva kava kiraso kya ulyamari, mmbo ishemusangyaa makusaro any na mashora any mafu.
58009015	Kimmba ni indo mmbo akee Nrumi wa Kyaasa Kiiya, naambo, ufu lukammekaa-u kimaruma kya yuuta filya fikasha filetanwa kyeeri kilya kya kyaasa kilya kya mbee, yewo vakee vavaange vawarye kyaasa kya ding'u ya llung'anu.
58009016	Mashika alya kyaasa kya ding'u kikai, nkuti ufu lwa yeto alekivika lukee-u.
58009017	Mashika kyaasa kya ding'u yeyo mmbo kitiri finya alya ufu lwa nndu (we Kristo) lulesheya; mashika kilya kilatiri finya, elyi ulya alekivika akee na muu.
58009018	Naako nkyaasa kilya kya kipooka nkilevikwa kulaiyoo samu-fo.
58009019	Mashika wo ivavaso shaasa lyilererwa ni Mose kwa vandu yewo woose, shaasa uvavaso luleamba, mmbo alewarya samu ya ngashe na ya mburu ando amwi na mafwaa a yaari adodorye na hisopo, kananatya kitabu ekyo kyeni, na vandu yewo woose,
58009020	kaamba, “Yei nnyo samu ya kyaasa ilevavasyo ni Iruva.” "
58009021	Na yeema elyo nalyo na fiiya fyoose fya miindye kafinanatya samu kiwo,
58009022	neefo uvavasony kufii findo fyoose mmbo fyasangyo nsamu, na kulaiyo samu yapusuka nkwiiyo ifwaaywa-fo.
58009023	Naasa kikava nkuti mareiyo a mbony tikee iruveeu tifitwa-fo, kyaindi mbony ta iruveeu tiilyiso mfiraso fisha ngota to. "
58009024	Mashika Kristo nnyaleanga ando kweele kukee kusongosie mmaako-fo, nkyo kyaaso kya ando eele a dede, we mmbo aleanga iruveeu kweni, nalollyo yoo mbee ya kisangu kya Iruva kimaruma kyeru yese.
58009025	Nta nshi akuutaa lyingyi na lyingyi-fo, shaasa llya nkohani nniini aleanga ando eele wo mwaaka na samu ilakee yakwe;
58009026	kukooye ni indo, mmbo elyisoo ukyiva keengyi uka elyo ulana luumbwa; kyaindi ulaalu lyimwi nsi elyi kyeeri kyileinana, kaorwa paa, namaa ulyamari na kiraso kya muu wakwe.
58009027	Na shaasa vandu vakee vavikye ufu lyimwi nsi, na numa yeefwa ni yaanduywa;
58009028	na Kristo nawe, mmbo aleutwa kiraso lyimwi naambo neepoo ngyulyamari ta vandu veengyi, nawe mmbo asheshaa lya kavii, kulaiyo ulyamari, kwa yewo vembereya vaoni ukiro.
58010001	Naasa kyimmba uvavaso ni kyirishe kya mesha yoo asheshaa, lulakee fwana sheni ya findo efyo, kya firaso filya fya iniingywaa wo kyeeri mwaaka moose, nkimaa nta kinnywa isangya deny yewo vashaa-u-fo.
58010002	Kwankooya ni indony, a kukooye firaso fyemandaa, mashika yewo veindya vakammaa iilyiswa lyimwi, mmbekilollyaa-se vatiri ulyamari?
58010003	Lyo ando amwi na firaso efyo mmbo kwiiyo ikummbwa kya ulyamari wo mwaaka.
58010004	Mashika samu ya shau na mburu nnyimaa yuuta ulyamari-fo.
58010005	Nkyo elyi asha ulaniny mmbo aamba, Firaso fyekora na muro na fyaanu nkukundye-fo, lyo mwiili ukashideesya.
58010006	Firaso fyekora na muro na firaso fya ulyamari nkulesennyo mfyo-fo.
58010007	Llyo shileamba, Lola, shansha (mmbo shilereiyo efo kitabuny) shitani filya kukundye, woi Iruva wakwa.
58010008	Yoo uwe aamba, Firaso fyekora na fyaanu fya yuuta ukulefikunda-fo (filya fikee fivavasye ni uvavaso),
58010009	llyo aleamba, “Lola te, mmbo shasha nshetana efyo kukundye. Mmbo auta-u kilya kya mbee kavika-u kilya kya kavii.”
58010010	Yoo efyo akundye fikai ng'u lulewonisya iilyiswa, yoo mwiili wa Yesu Kristo ulerambikywa-u lyimwi nsi.
58010011	Na wo nkohani mmbo asalalaa wo nkonu navike miindye, neeningya firaso efyo fyeni keengyi, nafyo filashidimaa nta yuuta ulyamari.
58010012	Kyaindi yeu, kyeeri alemaa kiraso kimwi kimaa yuuta ulyamari llung'anu, mmbo alekaa rembo woko usha lwa Iruva;
58010013	ukau navereye kutani vakiduva vakwe vavikwa yoo si ya marende akwe.
58010014	Mashika kwa yuuta lyimwi nsi mmbo alesongovisa deny yewo vasheilyiswaa fika llunganu.
58010015	Na Mumuyo Mweele mmbo alukureekya, mashika ekyaamba,
58010016	Ekyi nkyo kyaasa nshevikaa nawo numa ya mikonu ilya. Nshevika mavavaso akwa miriminy yaawo. Na efo makusarony awo nsheareiya-fo.
58010017	Lyo kaamba, Ngyulyamari tawo na ulyang'a lwawo nshishelukumbwaa-se-fo, "
58010018	Naasany, kwankooya yefyo fisheutwaa-u, nkukyiifo-se kiraso kimaruma kya ulyamari-fo.
58010019	Kyasiany, vanavama, kyimmba lutiri ukaari lwa yaanga ando eele kyeendo nsamu ya Yesu,
58010020	shia ilya aleloora shiiya, itiri muu, ishiraa isulyeny, nto mwiili wakwe;
58010021	na iwona Nkohani nniini wa mmba ya Iruva,
58010022	luserikyeny ng'u na nrima wa dede, na kikusiryo kivangyi, lukee vasangye mirima yeeru lure makusaro makasha, lukee vasangye miili yeeru na mura mweele."
58010023	Lutire nnu ikusirya lya filya luvikye nsia, lyilashaalashikaa, mashika lya aleluvikya kyaasa ni wa dede.
58010024	Lukukaarise luveni na veni neekwitika itana mashora mesha a ikunda.
58010025	Nta lulare ikwaanannya ando amwi-fo, shaasa vengyi vaishivye, lyo lwiikimbani; na yeengera itana indo, shaasa mulollye nkonu yeto ukee kufii.
58010026	Mashika kwakooya lwatana ulyamari naambo lukammaa imanya ekyo kya dede, nkukisaa-u kiraso kimaruma kya ulyamari-fo;
58010027	lyo isheshaa ngapo yeeresye, na waami lwa muro yeto ushelyaa yewo valyang'a.
58010028	Nndu amina uvavaso lwa Mose mmbo ashefwaa kulaiyo usari, na irero lya vakureekyi vavii ao vararu.
58010029	Mwalollya inda? Ndesa nndu yeto ashewaryaa Mwana wa Iruva nnyashewaryaase ngapo niini mwasi, neemina samu yeyo ya iilyisa sheelyi nshi kindo-fo, neemina Mumuyo mwiisarya?
58010030	Mashika lwiishi yeto aleamba, Itaiya kiduva ni ishora lyakwa, yeny nshetaiyaa. Na lyingyi, Nndumi mmbo asheanduyaa vandu vakwe.
58010031	Ni kindo kyeeresye iwoya maakony a Iruva muni Muu.
58010032	Lyo kumbweny mikonu ilya ya mbee, llya kyeeri mulewona sa, mmbo mulesisirya isisirya lying'ani lya mavavyo.
58010033	Kyeeri mulelamyo ivikywa ureeree na fyuure, na kyeeri muleakaniswa na vetanywa efyo.
58010034	Mashika valya vekee fifingyony mmbo mulevaiya mashoya, mukairikya na nsia yuuta masaa any, mwiishi sheelyi efo nnang'ani yaany mmbo mutiri masaa ailannyi yoo, alamandaa.
58010035	Kyasia mulashereta ukaari lwany, mashika lutiri simbo niini.
58010036	Mashika mukundye usisiryo, naambo mukammaa itana filya Iruva akundye muwonise kyaasa kilya.
58010037	Mashika nkyeeri kyaangu deny kiiyo. Yeto avereyo asheshaa, nta nalakeywa.
58010038	Lyo yeto wakwa wa usumanu mmbo ashewonaa muu na iirikyo, kwakooya atirwa nnyinyira, nrima wakwa mmbutiri ifura nawe-fo.
58010039	Kyaindi lyo yese llusangyi na yewo vatirwa nnyinyira na vakeereka-fo, mmbo lukee na yewo vakikusiryo ekyo kikiraa mirima yeeru.
58011001	Naasany ikusirya ni ivika nsia deny kya efyo fikaa fishe, kulaore fyallollyo.
58011002	Na vamiku veru mmbo valekureekywa kya ekyo.
58011003	Kyeendwa ni irero lya Iruva ulana mmbo luleumbwa, ni indo lukusirye, naakwa mfindo efi filollyo mfileumbwa mfindo fingyi-se.
58011004	Eetiri kikusiryo, Abeli mmbo aleutya Iruva kiraso kyisha ngota Kaini, kakureekyo sheelyi mmbo akee wa usumanu; Iruva kakureekya firaso fyakwe, kimmba ni indo, na kikava alemmaa ifwa, mmbo eefo areraa.
58011005	Kyeendwa nkikusiryo Enoki mmbo aleipowa-u, nalalollye ufu, nta nnyalelollyo-fo mashika Iruva alemwiipo-u: Mashika elyo kulore emmipowa-u mmbo ekureekye sheelyi mmbo alesennya Iruva.
58011006	Lyo kulaiyo kikusiryo nkushiidimaa insenya-fo; mashika nndu asheengyaa Iruva nkuti mbele neerikye sheelyi eefo, na sheelyi we mmbo alyimyaa mbora yewo vensheya.
58011007	Ekee na kikusiryo, Noe llya alemaa iikimbwa ni Iruva kya findo efyo fikaa fishe numa filandelollyo, shaasa aleirikya Iruva, mmbo aletana mmba ilya ya isanduku, naambo nakire va mmba yakwe. Nkyo kautya ulana uvingo neeva muya ding'u wa usumanu yelo lwawonika kimmya efo kikusiryony.
58011008	Kyeendwa nkikusiryo Abrahamu mmbo aleirika llya alevaangwa, nakupoo neende iwonisa ando alya kushevaa ding'u yakwe, kakwiipoo naleeshi kundo akeenda.
58011009	Na kikusiryo kakaa kulya urukeny llwa weny lwa kyaasa, urukeny lulakee lwakwe, kakaa yeeminy we na Isaki na Yakobo, veni ding'u ando amwi nawe va kyaasa kilya kyeni.
58011010	Mashika mmbo evikye nsia ilollya muri utiri uvasha, ukee n-deesye neetanwa ni Iruva muni.
58011011	Kyeendwa nkikusiryo Sara muni mmbo alewona wiidimi lwa ikufinga lla llya emiilanya kyeeri kyakwe, mashika llya alevika nsia yeto mwiimbikya kyaasa ni wa dede.
58011012	Kyeendwa ni efyo vakairwa ni nndu umwi nawe kava sheelyi amfwa, vakawonika vandu veengyi sha nyinyiri ta efo nginiiu-te, sha nsanga wa mbai ya nruva ulavaa yekyena.
58011013	Yewo woose vakafwa na kikusiryo, valandewarya fyaasa filya, lyo vakafilollya vekee kwaasha na iirikya, neiirikya sheelyi wo ni veny na va kyaaro kunu urukeny.
58011014	Mashika yewo veamba findo sha yefyo mmbo woora paa sheelyi mmbo vakeeruuya uruka lwawo veni.
58011015	Na kukooye veekumbwaa uruka lulya kundo valeuka, mmbo veshidimaa iwuya nafo.
58011016	Kyaindi lyo ulaalu mmbo valangye uruka usha mmwasi, llo elo lwa iruveeu. Kweekyo Iruva nnyasuaa ivaangwa Iruva waawo-fo; kimmba mmbwe yeto alevatannya muri.
58011017	Kwi kikusiryo Abrahamu llya aleeswa mmbo aleuta Isaki nave kiraso, neeto alewarya fyaasa efyo mmbo ekeniingya mwana wakwe wa ngitany.
58011018	Ee-da, mmbo emmivyo, Yoo kwa Isaki ng'u ufyari lwafo lushepookyaa,
58011019	kikallollyo sheelyi Iruva mmbo ashidimaa innduta ooke kwa vafu, nammbonise lyingyi.
58011020	Ekee na kikusiryo Isaki mmbo alevikya Yakobo na Esau mbora, naakwa nkya findo efyo fisheshaa numa.
58011021	Ekee na kikusiryo llya Yakobo emfikya ifwa, mmbo alevikya vana va Yosefu mbora, keendya Iruva ekwinyikye yoo runguny ya nsengye wakwe.
58011022	Ekee na kikusiryo llya Yosefu alefikya yoo mafurumyony akwe, mmbo alesenda mbony ta vana va Israeli yuuka Misri kavavasya kya mafua akwe.
58011023	Na kikusiryo llya Mose alewonika kasurumwa mmbamiku vakwe ando a miiri iraru, llya valellollya nkinkoku kyisha, nta valairyae ivavaso lya mangyi.
58011024	Ekee na kikusiryo ekiva nndu nniini kalema ivaangwa mwana wa mfu wa Farao;
58011025	kalollya nkyeni ilyiswa ukyiva ando amwi na vandu va Iruva ngota ifurya ulyamari ando a kirambo kidu;
58011026	kalolya Kristo iteendwa ni usimba uniini ngota umasi loose lwa Misri, mashika nfyo evereye natawa.
58011027	Na kikusiryo kooka Misri nalairyee unyafi lwa mangyi, kasisirya evikye nsia yeto nalalollyo.
58011028	Na kikusiryo kavika Pasaka, na yaamba samu ilya, naambo ulya asherumataa fyuumbe fivee fyoose wo nalavapaani.
58011029	Na kikusiryo vakaira kulya yeeveny lya Shamu sha ando oomu; Vamisri vakunda nawo itana indo vakamirwa mmura.
58011030	Kyeendwa nkikusiryo isimamba lya Yeriko ukawunduka, llya muri uleringityo ando a mikonu mfungare.
58011031	Ekee na kikusiryo Rahabu ulya ntuusi nnyalerumatwa ando amwi na valyang'a valya-fo; mashika llya alewarya vandu valya va sa na ufoo.
58011032	A yeny shaambe-se kyi? Mashika mwaanya mmbushimaa shaambe mbony ta Gidion na Baraka na Samson na Yefta na Davidi na Samweli na ta vakisuku,
58011033	yewo kyeendwa ni iirikyo valevinga ngyumangyi ta vamangyi, vakatana usumanu, vakatira fyaasa, vakafinga kana ka miiso,
58011034	vakavinga muro, vakakya iwaawa na usu. Vakaniingwa finya llya vekee vafwafwa, vakakaarya fireny, vakoombuta vamisa woose.
58011035	Vaka nawo vakawaarya vafu yewo valerutwa. Lyo vengyi vakawondorwa fika ifwa, valairikye iwouwa, naambo vaoni irutwa.
58011036	Vengyi vakeetwa fyeesony fyeteendwa neekapwa, yee neefingwa, neevikwa kifingyony;
58011037	vakakapwa na mawe, vakaparwa na misumenu, vakavikwa fyeesony, vakawaawa noosu, vakaringitya-ringitya veree masara a moonri na mburu; vakaanguyo mfindo, vakalyiswa ukyiva, vakatannyo uravi;
58011038	(vandu yewo kulore vesumani ikaa yaa ulaniny), mmbo valeraa-raa kulya kasa na kulya mafumbu-u neefo mbangeny na midesheny.
58011039	Na vandu yewo woose mmbo valekureekywa kyeendo nkikusiryo kyawo, lyo valawarye kyaasa.
58011040	Kimmba Iruva elludeesya yese ekyo kikee kyisha mmwasi, naambo wo valashesongwa iwaryo ngota yese.
58012001	Kiwo neeseny-da, kimmba lukee varingitye ni vakureekyi veengyi indo, lukurwe mario yoo maroo, na ulyamari, lutamballye yeenda mbee lwikee na usisiryo efo kivakyanuny kya muu yeu.
58012002	Lwiilolaa Yesu, yeto mwipooka na mwiinutya kikusiryo kyeru; kimaruma kya ifura elyo aleniingwa we mmbo alesisirya nsalaba neemina sony, nawe mmbo akee rembo woko usha lwa kitima kya itumbe kya Iruva.
58012003	Nkye kusareny nnu kya yeto alesisirya iteendwa iniini indo lya vetana ulyamari, mulasheyaaraa-fo, nta ifwa nrima-fo.
58012004	Mulekapana fira mukafikya nta ipuswa samu, mwiwanaa na ulyamari-fo;
58012005	lyingyi mmbo mwanrekyo wiikimbi lulya, lukeerera neeni yeni mukee vana, Mwana-kwa kulaile umbiri lwa Nndumi, nta kulafwe nrima kyeeri akeekukyeemya,
58012006	Mashika yeto Nndumi ankundye mmbo ankapa, na mwana yeto mumwirikya mmbo ankapa.
58012007	Mmbo musumani ikapwa, Iruva mmbo ammutanya sha vana; mashika lyo ni mwana-kyi yeto nalakapwaa n-ndeye?
58012008	Naasa kwankooya mulakapwa shaasa kikee kwa woose, mmbo mwava vana valakee veni kyeny, nshi vana va dede-fo.
58012009	Ando amwi na efyo mmbo lutiri vande veru va ngata ya mwiili nawo vakalukapa, neese lukairikya, a nshi kyeni deny luwarani na Nde yeto wa mirima yeeru lukie muu?
58012010	Mashika lyo dede yewo ando a mikonu myaangu mmbo valelukapa shaasa valelollya wo veni kivaa, nawe kya pule yeeru, naambo lwaakaniswa weele lwakwe.
58012011	Wo ngapo kyeeri kilya nnyilelollyo nkindo kya ifura-fo, nkyeevavisa, kyaindi kwa yewo vakee veeshivire indo numa vakawonisa ndunda ta usumanu titiri ufoo.
58012012	Kyasia orweny maako yoo akee mafwafwa na ndi yeto shipooru,
58012013	sumanisyeny marende any shia, naambo ekyo kikee nketekete kilareke shia, naambo kikirwa.
58012014	Kundeny na nrima moose ikaa na urilalyi na vandu woose, nalo weele yelo kulaifo nndu ashidimaa ilollya Nndumi kwakooya alutura.
58012015	Mulole nnu deny kulasheva nndu amina isarya lya Iruva, kwiiseny nnu naambo nri yeto uvavaa ulasheemya kwany ushemwaatara na veengyi vaone itefuswa.
58012016	Kulakae-fo nndu ntuusi nta nndu naleshiindya Iruva-fo, sha Esau llya alekumba ding'u yakwe ya mwana mmbee kimaruma kya shoonga ikee imutu lyimwi nsi.
58012017	Mashika mwiishi llya numa alekunda iwona mbora, nkilekiva-fo, (mashika nnyalewona mwaanya wa ikurya-fo), lla shaasa aleiruuya na misoru deny.
58012018	Mashika mmulefikya ifumbu lyivaa ipaana-fo, lyileaka muro, nta ifishi yuu, na ireema, na uraato lwa finya,
58012019	na unyanga lwa iranda na unyanga lwa marero, yelo valya valelwiita valetereva valakivyo kindo kingyi-fo,
58012020	mashika mbaleidima isisirya marero alya valevavasyo-fo. Naakwa ni ifisi lyikapaana ifumbu elyo mmbo lyikapwaa na mawe.
58012021	Na efyo filelollyo shaasa fyeeresye, kutani Mose aamba, “Shantirwa mmbwerei neererema.”
58012022	Kyaindi yeni mmbo mwasheya ifumbu lya Sion, na muri wa Iruva akee na muu, Yerusalemu ya iruveeu, na maronda meengyi a vasu fiku fiingyi,
58012023	na ikwaanu iniini na siri ya vana vavee vakee vareiye iruveeu, na Iruva mwileta vandu woose, na mirima ya vandu va usumanu vasongovikye,
58012024	na Yesu nrumi wa kyaasa kiiya, na samu ya inanatywa, yeyo ireraa mesha ngota ilya ya Abeli.
58012025	Loleny mulashelema yeto akeerera. Mashika kwakooya kulaore valekirwa valya valelema yeto alevaikimba yaa ulaniny, ni mmwasiny deny llushekirwaa kwakooya lwaindukya mbai neeto aleuka iruveeu elwikimbaa;
58012026	yeto unyanga lwakwe lulereremisa uruka kyeeri ekyo, lyo ulaalu mmbo avika kyaasa kyeyaamba, ulaalu mmbo shireremisaa lyingyi lyimwi nshi uruka-da-fo na iruveeu-da.
58012027	Kyaindi irero elyi, “Lyingyi lyimwi”, mmbo lyoora paa filya fisheutwaa-u elyi fireremiswaa, mfyo filya fikee fyuumbe, naambo filya filavaa ireremiswa fyo fisalale-u.
58012028	Naasany kimmba lukeewarya umangyi yelo lulavaa ireremiswa, lukaeny na isarya, na kyeendwa llyo luvikye Iruva miindye insenyi, ando amwi neekunyiisa na vio;
58012029	mashika Iruva weeru nsha muro.
58013001	Ukundi sha lwa vana va nka lukee-u.
58013002	Mulare mulawarya veny-fo; mashika indo kwiifo vengyi valembwarya vasu va Iruva valaishi.
58013003	Kummbweny yewo vakee vafinge kimwi sheelyi mukee vafinge nawo; neewo vakeesisyo da muveekye, kimmba neeni mukee vandu.
58013004	Usando lwa nndu na nka luindyo ni vandu woose, na ando elala ashie; mashika vatuusi na vakirinda Iruva mmbo ashevautyaa uvingo.
58013005	Mulatire ngaa yekunda fesa-fo; fureny neefyo mutiri; mashika we muni mmbo aleamba, “Nshishekwaanguyaa nta-fo, nta nshishekuraa-fo.”
58013006	Kutani lwaidima yaamba, Nndumi mmbwe mwishitarama, nshishiryaa-fo; nndu wa vandu nkyoki asheshitannyaa?
58013007	Kummbweny vasongoru vany, valya valemoongoya irero lya Iruva. Na lyingyi, mwiilolaa nnu masiiyony a ngaa tawo, musore kikusiryo kyawo.
58013008	Yesu Kristo ni we yeto muni da aiyoo, ukwau na inu na fika llung'anu.
58013009	Mulashekurikwa ni ngyufundo tingyi shive na shive, na ta veny, mashika nkyisha nrima utumariswa ni isarya nta nshi shoonga-fo, mashika valya valeenda indo mbalewona-u pule-fo.
58013010	Lutiri kitara kyerasya ekyo valya vakee ifurukanyau yoo yeeminy elyo valatiri mumu wa ilya findo fya vayo.
58013011	Mashika findo filya samu ya vayo yeendwaa ando yoo eele ni nkohani nniini kimaruma kya ulyamari, firimbiti fya vayo mmbo fyakoryo efo kipoo ya ulale.
58013012	Kwa kimaruma ekyi Yesu nawe naambo nailyise vandu na samu yakwe muni, mmbo alelyiswa ukyiva kipoo ya muri.
58013013	Naasa lweende lunsheye kipoo ya ulaleny lwakwe, lwiirye uvingo lwakwe.
58013014	Mashika yaa llutiri-u muri ukaa-fo, mmbo lukeeruuya ulya ushaa.
58013015	Naasany, kyeendwa mmbwe, luniinge Iruva kiraso kya nnduma kyeeri kyoose, nkyo kyaamba, eto nto ndunda ta kana eko kakeindya irina lyakwe.
58013016	Lyo mularekywa itana fya usha na yaakana amwi-fo; mashika firaso sha efi mfyo fisenyi Iruva.
58013017	Indyeny vasongoru vany neevatirya vio, mashika wo mmbo vakeelala rembo kimaruma kya mirima yaany, sha vandu vasheveswaa kyany, naambo vatani indo vemusongoyaa na ifura nta valarosaa uuwo, mashika nkishemukyau kyisha-fo.
58013018	Luterevyeny; mashika lwiishi mmbo lutiri nrima nkesi, lukakunda itira ngaa shisha findony fyeru fyoose.
58013019	Neeny mmbo shamutereva nnu mutani indo naambo shiviirwa kwany uviny.
58013020	Naasany, Iruva wa urilalyi yeto aleviira Mwisi Nniini wa ironda lyakwe auka kwa vafu, na samu ya kyaasa kya llung'anu, we Nndumi weeru Yesu,
58013021	namusongovise yeni mutani wo kindo kyisha, mwitanaa shaasa akundye; nawe natani efyo finsennyi nnang'ani yeeru, kwi Yesu Kristo, Nnduma mmbwakwe llung'anu na llung'anu. Amen.
58013022	Lyo shamutereva vanavama, musisiryani na irero elyi lyirye wiikimbi; mashika mmbo shamureiya na marero maangu.
58013023	Manyiny sheelyi mwanamaye weeru Timoteo alemmaa iporomuwa, nawe kansha uviny, mmbo nshekwanannyaa na yeni ando amwi nawe.
58013024	Idikireny vasongoru vany woose, na veele woose; yewo va Italia nawo vamwiidikira.
58013025	Isarya lyikae na yeni moose.
59001001	Ni yeny Yakobo, ishinga lya Iruva na Nndumi Yesu Kristo, shamureiya na imwidikira nnu yeni ngyufyari ikumi na ivii ta Israeli tinyanyankye.
59001002	Vanavamaye vakwa, lollyeny sheelyi ni ifura yeni kyeeri mwavikwa fyeesony five na five.
59001003	Mwiimanyaa sheelyi kikusiryo kyany kikambikwa kyeesony mmbo muwonaa ivika nsia.
59001004	Ivika nsia lyoore usongovisi lwa vayo, naambo mukooye iva vasongovisi na vasaari mulakee vaanguye nkindo.
59001005	Lyo nndu wa kwany kaanguywa ni urango, atereve iruva yeto aniinga woose kwa vingyi, nta nnyakyeemmya-fo, nawe mmbo aniingwaa.
59001006	Lyo natereve etiri kikusiryo deny, nalatirwa nnyinyira nta shinnywa-fo; mashika yeto atirwa nnyinyira mmbo avakye matundulu a mura avivitwaa ni uraato, evivitwaa efo na efo.
59001007	Nndu wa ngata yeyo nalasheekusara awonisaa kindo efo kwa Nndumi-fo.
59001008	Nndu akee ilasa kuvii mmbo atirwa nnyinyira shieny takwe toose.
59001009	Kyaindi nndu nalatiri nnduma we nafure mashika we ammaa ing'aniswa;
59001010	kyaindi kimmba isimba lyansisirwa mmbo lyivakaa kivaro kya mbuveny ekyo kisherumakaa.
59001011	Mashika elyi mwi wavaa mmbo ukoraa mare, kivaro kya vayo kikaangara, na usha lwa vayo lukareka, isimba ni indo kishendaa.
59001012	Ngoma ni ya yeto asisirya fyeeso; mashika elyi ammaa iirikywa ni Nndumi mmbo ashewonaa ureto lwa muu, yelo Nndumi adeesye yewo vankunndye.
59001013	Kyeeri nndu akee yeeswa nalasheamba, “Ni Iruva akee isheesa.” Mashika Iruva nnyeswaa ni uravi-fo, nta we muni nnyesaa nndu-fo.
59001014	Mashika wo nndu mmbo eswaa llango takwe muni timoommwaa na illemba.
59001015	Lango ilya ikammaa ivanga ikeende ulyamari, na ulyamari llwa lukankuvamba lukaende ufu.
59001016	Vanavama vakwa vakunde, loleny mulalembike.
59001017	Wo ngata ya iniingya yeyo ikee shisha, na wo kindo kyaniingywa kikava kisongovisi, mmbo kyauka kwa Iruva, yeto muni sa, yeto kwakwe kulaifo yalashika, nta iveruka-veruka.
59001018	Llya alekunda we muni mmbo alelwiira kyeendwa ni irero lyakwe lya dede, lukava vasongoru va fyuumbe fyoose.
59001019	Efyo mufiishi ninsha, vanavama vakunde, kyasiany wo nndu nave mwaangu yaaranya, lyo nalave mwaangu irera ao iswa-fo,
59001020	mashika unyafi lwa nndu wa vandu llutanaa fya usumanu shaasa Iruva akundye-fo.
59001021	Kyasia kwiiseny deny na uravi na ukasha lwa wo ngata, mukooye iwarya irero llya lyilesongwa kwany mukee vafoo sau, nalyo llyo lyisheidimaa ikira mirima yaany,
59001022	Lyo veny vandu vatanaa kindo nta nshi vearanya-da-fo, mwilembikaa muveni.
59001023	Mashika, kwakooya nndu ava mwiiranya-da nalatanaa, nndu wa ngata yeyo mmbo avaa sha nndu akulolaa yoo kiloleny.
59001024	Mashika nndu mmbo akulolaa kawuya kakweengya, karekyo shaasa akai.
59001025	Kyaindi nndu yeto ammaa iringa ivavaso elyo lyishyallwa nndu nave lleke na ilyitira, nalavaa mwiiranya arekywa, kyaindi kava mwiitana, yeto mmbo ashevaa wa ngoma efo mirundyeny yakwe.
59001026	Kwakooya nndu moose akusara mmbo eshi Iruva, lyo nalasiraa ulumi lwakwe, kava indo mwikulemba we muni, ngata ya nndu yeto nshi yemanya Iruva-fo.
59001027	Imanya Iruva lya dede lyilatiri kiteve mbee ya Iruva Nde llyo elyi, “Ni indesaiya vana va ngwera na vaka va ding'u efo ngatareny tawo, na ikuringa kumuni kulawoni-fo fiteve.”
59002001	Nyira vanavama, mulashetira iirikyo elyi lya Nndumi Yesu Kristo akee Nndumi wa itumbe kikee kya ikundya vandu maata-fo.
59002002	Mashika mmbo lulolyaa kwakooya aanga nndu efo mwiindyeny aree pete ya saabu na soori shisha; elyi yeni naange nafo nndu nkiva, aree soori shikuu.
59002003	Na yeni mukaniinga ulya aree soori shisha wiindi, na immbia, “Yewe kaa rembo yaa kusha.” Na ivia nndu yeto nkiva, “Yewe salala alya, ao kaa ya si marendeny akwa.”
59002004	A ndesa mmwatana kindo kitiri teve miriminy yaany, mukavetira makusaro matefusu a yaava vandu?
59002005	Vanavama vakunde, aranyiny-te, mwiishi sheelyi Iruva mmbo alesauwa vakiva va ulana yelu vave masimba a iirikyo na veni ding'u ya umangyi yelo adeerye kyaasa yewo venkunda?
59002006	Kyaindi yeni mukamina vandu vakiva. A vandu masimba nshiwo yewo vakee imufota na imurwaa mundeutyo uvingo?
59002007	A ndesa nshi vakee yaarara uvaango lwany?
59002008	Kyaindi lyo kwakooya mwainutya ivavaso elyo lyisenyi llya lyikee ireiye indi, “Kunda nndu ungyi shaasa kukukunndye kumuni,” mmbo mutanaa nisha.
59002009	Lyo kwankooya mmbo murauwaa vandu mwivakundyaa, mmbo mwatana kya ulyamari na yeni mmbo musheutywaa uvingo mwikee verenga.
59002010	Shamashika wo nndu asheringaa mavavaso moose, lyo kafisha-u lyimwi nsi-da, mmbo amfisha moose.
59002011	Kimmba yeto aleamba, “Kulatuuse”, mmbwe yeto-da aleveamba, “Kulawae.” Kyasiany kwakooya kulaore kwatuusa, lyo kwawaa, mmbo kwamfisha mavavaso.
59002012	Rereny na itana sha vandu yewo valeke mmavavaso.
59002013	Mashika uvingo llutiri usari kwa yeto nalasaryaa-fo. Isarya vengyi mmbo lyitiri itumbe ngota yuutya uvingo.
59002014	Nyira vanavama, mmbo kwiiyo mbusha kyi kwakooya nndu aamba atiri iirikyo, lyo nalatanaa nta kindo? A ndesa iirikyo yeni lyishidimaa inkira?
59002015	Kwakooya nndu weeru wa kyuumi ao wa kyika nalatiri kyeraa ao anguywa nkya ilya,
59002016	na nndu wa kwany navavie, “Kweengyeny na ufoo, mundeora muro na iwuura, lyo nare nalavanniinga filya fiwaanguye, mmbo kyeekya-u-kyi?
59002017	Na kiwo-da na kikusiryo, kwakooya kilatiri mitannyi misha mmbo kifiiye.”
59002018	Lyo nndu ashidimaa yaamba, “Yewe kutiri kikusiryo, na yeny shatira mitannyi misha. Shoorany kikusiryo kyafo kilatiri mitannyi, na iny shikoore kikusiryo kyakwa na shia ya mitannyi yakwa.
59002019	Nkisha deny elyi kwiirikye sheelyi Iruva ni umwi. Naakwa ni mmbishwa na vasu vakwe veerikye indo na ireremya-u.
59002020	Kyaindi langa imanya yewe nndu wa vandu kulamayi nta kindo, sheelyi kikusiryo kilaryani na mitannyi nkitiri ndunda?
59002021	A nde weeru Abrahamu nshi aleekenywa usumanu kyuukana na mitannyi misha, llya aleniingya mwana ulya wakwe Isaki kava kiraso?
59002022	Yoo mmbo lwalollya kikusiryo mmbo kilerunda mashora ando amwi na mitannyi yakwe, na kikusiryo kilya kikavangiswa ni mitannyi ilya yakwe.
59002023	Mareiyo alya akainutywa alya eambaye, Abrahamu mmbo aleirikya Iruva, kikava nkyo kyamweekenya usumanu, kavevaangwa Mbuya ya Iruva.
59002024	Mmbo mwallollyany sheelyi nndu mmbo asheekenywa usumanu kimuukya efo mitannyiny yakwe, nshi kyuuka na kikusiryo kyeni-da-fo.
59002025	Naakwa Rahabu nawe, we nka ulya ntuusi a mmbo kulore aleekenywa usumanu kya mitannyi yakwe, llya alewarya varumi valya nisha, na ivakira evasomutaa na shia ingyi?
59002026	Kyasiany, shaasa mwiili wamfwa elyi mumuyo ulaiyo, ni indo-da na kyikusiryo mmbo kifiiye kwakooya kulaiyo mitannyi misha.”
59003001	Vanavama, mulakuvike velosha muveni, mashika mmbo musheutywaa uvingo uniini nnu.
59003002	Mashika mmbo lwawona misindara yese loose keengyi nnu. Nndu nalawonaa nsindara efo mireryeny yakwe, yeto ni nndu nsongovisi, yeto ashiidimaa ilammya mwiili wakwe moose.
59003003	Mwiishi mmbo frasi tivikwaa ukova kaniny naambo tisore kilya lukunndye, na itiinduta teende efo lukunndye.
59003004	Lyingyi loleny shaasa ngalava ing'ani, na irawa ni ngyuraato niini, mmbo tiindutwa ni usukani unnywa nsele ikeenda kundo koose efo nsongoru akunndye.
59003005	Naakiwo na ulumi niindo lukee kilungo kidu, lyo mmbo lweendee ikurosa iniini nnu. Loleny shaasa muro munnywa ukoraa nsito nniini nnu.
59003006	Ulumi nalo mmuro, ni uravi lukwaani koose, ulumi mmbo lukee kilungo kyeru, kyaindi llo lutefusaa mwiili moose, nalo mmbo lwaataa muro ularumikaa uvakye wa gehena.
59003007	Mashika wo ngata ya ifisi, na ya ndeye, na ya fyuumbe firufukaa si, na yefyo fikee yeeveny, fyoose efyo fivaa ilammya fivikyo, nafyo filemmaa yaavikwa ni vandu.
59003008	Lyo ulumi lluvee yaavika-fo, ni uravi lulamalalyaa, mmbo lwiishwe uroi lweende ufu.
59003009	Mmbo lwidimaa iindya nalo Iruva Nde weeru, lukavewuya idenga nalo vandu valya alevaumba kwa fwana yakwe.
59003010	Kaniny eko keni mfo kushuukaa mbora na kidengo. Vanavama, nkivaa kive indo-fo.
59003011	A ndesa usoka lumwi lwidimaa yuuta mura nsha na mura wa mmbala?
59003012	Vanavama, ao ndesa nri wa nkuu ushidimaa ivika ndunda ta mafura, ao nsabibu uvike ndunda ta nkuu? Kiwo indo-da usoka llushidimaa yuuta mura wa mmbala na mura nsha-fo.
59003013	Mmbi kwany araiye urango na umanyo? Naasa yeto noore mashora akwe a ngaa shisha, ekee na ufoo na urango.
59003014	Lyo mukantira kififi na irovyo miriminy mwiruyaa myaandu, naasa mulakuroseeny-fo, nta mulasande wongo na dede-fo.
59003015	Urango lwa ngata yeyo lluukye uwe-fo, llwa kiulana, lwa ngata ya kivandu na lwa kimmbishwa.
59003016	Mashika ando kukee kififi na myaandu, nng'u kuiyo mirauko na wo ngata ya uravi.
59003017	Kyaindi urango luukye kwa Iruva mmbo lukee usha, lwa urilalyi na ufoo, lwa waarya, lulangye yaranya vandu vengyi, lukaishwa ilyillya na itira ndunda shisha, lulatiri uriingi, nta lulatiri ukunang'ari.
59003018	Ndunda ya usumanu mmbo yavakywa ni urilalyi kwa yewo veende urilalyi.
59004001	A fira nkwi tikeyuuka ando amwi na ngapanu eto tikee kwany? A nshi kunu kwany kweni efo langony eto tikapanaa na malungo any?
59004002	Mmbo mukee ilanga, lyo mulatiri kindo, mukawaa na ilollya kinying'u, nta mulawonisaa kindo. Mmbo mwakapana lyo mmuwonaa kindo-fo mashika elyi mulaterevaa!
59004003	Naakwa mwatereva, mmuwonisaa-fo mashika elyi muterevaa kikasha, naambo murundye nafyo lango eto tany.
59004004	Yeni vetuusa, a mmbo mulaishi itira mbuya na ulana ni iva nkiduva wa Iruva? Nkyo wo nndu akunda iva mbuya ya ulana mmbo akwallwa nkiduva wa Iruva.
59004005	A ndesa mareiyo mmbo arera kya ruu? Mumuyo yeto akee nnang'ani yeeru mmbo alulangye kindo kyamaa yeende kififi?
59004006	Kyaindi mmbo alusimba yese isarya elyo lyiilannyi kyeeso; nkyo kaamba, Iruva mmbo akingya yewo vekung'anisa veni, kaniinga yewo vakunyiisye isarya lyakwe.
59004007	Kikeeny indo indyeny Iruva. Umbuteny mmbishwa, nawe mmbo ashemurishaa.
59004008	Serikyeny kufii na Iruva nawe mmbo ashekaa kufii na yeni. Maako any nalatani makasha-fo, kimmba mulakee va nrwe umwi.
59004009	Muverovyo nting'wa na ikapa kiiyo. Ikyesa lyany lyaaluke kiiyo, na ifura lyany lyive yaanguywa.
59004010	Kunyiiseny mbee ya Iruva Nndumi naambo nawe namurose.
59004011	Nyira vanavama, mulavikyani ureeree-fo, yeto mwivikya ungyi ureeree ao imuutya uvingo mmbo avikya usumanu ureeree na iluutya uvingo. Nkyoony kwammuutya usumanu uvingo nkwatana kya usumanu-fo, mmbo kwankwallwa mwirumbwa myaandu.
59004012	Mwiniingya usumanu akee na mwirumbuya vandu mwaanduny ni umwi nsi, mmbwe yeto ashidimaa ikira ao irumata. A ni yewe vi kwaidima yuutya ungyi uvingo?
59004013	Kyasiany-te yeni mwambaa, “Inu ao ndesi mmbo lushendaa muriny mmbe na ikaa-fo ando a mwaaka sele, lukapye-fo mbusha na iwona masaa”;
59004014	lyo nta mmwiishi mbony ta ndesi-fo. A muu wany mmbo ukee inda? Mashika yeni mmbo muvakye murwe wa mura ulollyo ulaalu-da numa mmbukiyo-fo.
59004015	Yeni ando a yaamba, “Kwakooya Nndumi akunda, mmbo lukaa-u lwitanaa kive na kive”,
59004016	lyo ulaalu mmbo mwakurosa mwirumanaa, ikurosa lyoose lya ngata yei mmbo lyikee ikasha.
59004017	Kyasiany yeto eeshi kyisha kyeetana nawe kara nalakitana, kwakwe yeto ni ulyamari.
59005001	Naasany-te yeni masimba iyeny, moongore kimaruma kya nyinyira yeyo imusheyaa.
59005002	Masaa any mmbo akee mapooru, na soori tany mmbo tikee shilye nkurukuru.
59005003	Saabu yaany na fesa yaany mmbo yantirwa nkurere, na kurere ya vayo mmbo ishemusutaa, ishelya miili yaany sha muro. Mmbo mwankuvikya kiraambu kya nkonu wa ifurumya.
59005004	Loleny-te, weesi lwa varemi yewo valeilula marema any mukalurwaa na ntambo, weesi yelo mmbo lukeevaanga, na fiiyo fya yewo valeilula mmbo fileanga marwiny a Nndumi muni matorito.
59005005	Mmbo mukeekureka ulaniny, na ikushangala efo langony ta mwiili, mukawuutisa mirima yaany indo.
59005006	Mmbo mukeyuutya yeto wa usumanu uvingo mukammbwaa, nta nalashidimaa isalala na yeni.
59005007	Kimmba ni indo nyira, sisiryeny kufike nkonu eto Nndumi ashaa. Mwiishi, nremi mmbo avereyaa na nsia fimu fya uruka fikee fya wuuru, kavereya kimaruma kya vayo kutani fimu fyawonisa mbua ya mbee na ya ifurumya.
59005008	Na yeni kevesisiryeny-te mukaarise mirima yaany, mashika isha lya Nndumi mmbo lyikee kufii.
59005009	Nyira, mulakunung'uni-fo, naambo mulasheutywa uvingo. Loleny-te, mwileta mwaandu nyoo mwaangony akai.
59005010	Nyira, soreny vakisuku valya valerera na irina lya Nndumi, vave kyaaso kya yewo vasumani iwona makasha, vavesisirya.
59005011	Loleny-te yewo veevereya mmbo lwavio vatiri ngoma. Mmbo muleeta mbony ta usisiryo lwa Yobu, mukavelollya shaasa Nndumi atana yoo mafurumyony, sheelyi Nndumi mmuni ulyilyi na muni isarya.
59005012	Kyaindi mmwasi ya efyo fyoose, vanavama, mulalye mboo-fo, nta na iruveeu nta na ulana-fo, nta na ngata ingyi-fo, kyaindi yee yany ive yee na oode iveva oode, naambo mulasheanga uvingony.
59005013	Kwakooya nndu waany awa rengeny, natereve Iruva. Kwakooya akyesye nriminy, eembe fiimbo fya yaarafuma.
59005014	Na kwakooya nndu wa kwany alwee navaange vamiku va siri; nawo vashenterevya na imwaamba mafura meele na irina lya Nndumi.
59005015	Na itereva kwa kyikusiryo mmbo lyishekiraa nndu yeto alwee na Nndumi namwipoo, na kwakooya elyamarye nakooye isaryo.
59005016	Kuryeny ngyulyamari tany muweni na veni na iterevyana, naambo mukooye ishiiswa. Itereva lya nndu wa usumanu mmbo lyikee isha nnu, kwakooya atereva na sina.
59005017	Nkisuku Elia mmbo ekee nndu wa ngata yeeru yese, katereva na sina mbua ikamanda; mmbwa ikara ilakapa ando a myaaka iraru na kyenga.
59005018	Kooka-fo katereva-se, kulya iruveeu kukarwiika mmbwa ikakapa, na uruka lukaende ndunda ta vayo.
59005019	Vanavama, kwakooya nndu waany ameenda mbai neekywa kikee kya dede, na ungyi kansongosia,
59005020	manyiny sheelyi yeto asongosyaa nndu allyamara kutani ooka efo shieny yakwe ya ureti, mmbo akira nrima ukie ufu, na isikya ulyamari wiingyi.
60001001	Yeny Petro, Nrumi wa Yesu Kristo, shamureiya yeni Vakristo munyanyakye mukakaa kundo kweny efo Ponto na Galatia, Kapadokia na Asia na Bitinia.
60001002	Shaasa Iruva Nde alesongwa imumanya llya alemwiilyisa na Mumuyo, mukatana mwakunyiisa mukaletywa samu ya Yesu Kristo. Nndumi namweengerye urilalyi na isarya.
60001003	Iruva naitikiswa, we Nde wa Nndumi weeru Yesu Kristo, yeto alelwiira lya kavii kyuuka na isarya lyakwe naambo luwoni ivika nsia elyo lyeende muu kimaruma kya iruka lya Yesu Kristo auka kwa vafu;
60001004	Naambo luwoni ding'u yeyo ilalyamarikaa, ilatiri ivara, ilashuumaa, ikeeshisurumi iruveeu kimaruma kyany.
60001005	Na yeni mmbo mukeeringwa ni finya ya Iruva kimuukya kikusiryony kutani mwawona ukiro yelo lushelolywa paa kyeeri kya ifurummya.
60001006	Mmbo mufuraa nnu kyeeri ekyo, na kikava ulaalu kyeeri ekyi kifii mmbo kimukooye irovyo ni fyeeso fya ngata shive na shive.
60001007	Naambo elyi kikusiryo kyany kisheeswaa, nakyo mmbo kiilanyi saabu shoose yeyo yeeswa na muro, kushe nnduma na itumbe na wiindi, elyi Nndumi Yesu Kristo ashelolywa paa.
60001008	Nawe mmbo munkundye, lla elyi mulandellollye na miso, na kikava mmullollye ulaalu, lyo mumwiirikye, na ifura nawe nnu deny ifura lyilavaa imina nta, ifura lyitiri itumbe,
60001009	kya iwarya ekyo mushefurumya nakyo kya iirikyo lyany, llo ukiro lwa mirima yaany.
60001010	Kya mbony ta ukiro elo vakisuku mmbo valeruuyaruuya, nesununda-sununda, vakaawuya kisuku kya isarya elyo lyishekaa lyimusheye yeni.
60001011	Vakaruuya ni indii na ni kyeeri kyi kileorwa ni Mumuyo wa Kristo yeto ekee nnang'ani yaawo, yeto alepooka ikureekya makiva yoo ashekoyaa Kristo, na itumbe elyo lyisheshaa numa ya vayo.
60001012	Vakaorwa sheelyi nshi kimaruma kyawo veni-fo, kyaindi kimaruma kyany nkyo vakafurukannya efyo, na mfyo muleongoywa ni valya valemoongoya Nrumi ya Nsia vekaywa ni Mumuyo Mweele yeto alerumwa auka iruveeu. Mbony eti naakwa ni vasu mmbo valangye itilola.
60001013	Kyasia, kaaryeny efo miriminy yaany, muve na mwiina findony fyany muvikye isarya elyo nsia deny eto muleorwa paa lya Yesu Kristo alesha.
60001014	Veny sha vana vatiri wiindi mure mulasora lango tilya ta mbee teeriyani na utondo.
60001015	Muvevaka yeto alemuvaanga akee mweele, neeni muveva veele efo mikaayeny yaany;
60001016	kimmba kikee kireiye indi, mmbo mushevaa veele shaasa neeny shikee mweele.
60001017	Na kimmba mwambaanga Nde, nawe mmbwe yeto ashaanduyaa wo nndu kulaifo ikundya shaasa akunda we muni, naasa kaeny na usau kyeeri ekyi mukee yaa ulaniny mukee veny.
60001018	Muvemanya sheelyi nshi mulewowowa na findo filyamarikaa-fo, sha fesa ao saabu, naambo muuke efo ngaany ya ureti mulewarya kwa vande vany-fo.
60001019	Kyaindi mmbo mulewowowa na samu ya wuuru, shaa ya ngurana ilatiri ivara nta mfere, nnyo ya Kristo.
60001020	Nawe mmbo aishiwa deny uka elyo mbee kulaore ulana elu lwemmbeiywa, nawe kaorwa paa fyeeri efi kimaruma kyany.
60001021	Yeni muleirikya Iruva kyeendwa mmbwe, nawe mmbo alennruta auka ufuny kaniinga itumbe, naambo muwoni kikusiryo neevika nsia efo kwa Iruva.
60001022	Mukammaa ikwiilyisa mirima yaany na iirikya dede yeyo, muvefikya ikunda lya Kikristo lyilatiri ukunang'ari, mukundani na nrima.
60001023	Mashika mmbo muleirwa lya kavii, nshi kyuuka ufyariny yelo lukeesia-fo, nkwa yelo lulasiaa, na irero lya Iruva lyitiri muu, elyo lyakaa llung'anu.
60001024	Mashika, Mwiili wa nndu mmbo uvakye mare, na itumbe lya vayo lyoose nkimwi sha kivaro kya mare, mare mmbo ashumaa na kivaro kyaangare.
60001025	Kyaindi irero lya Iruva mmbo lyakaa-u llung'anu. Na irero elyo ni irero llya isha lyileongowa kwany.
60002001	Naasany, rweeny kwaasha uravi loose na ntambo moose, na ukunang'ari na ukasha na ivikyana ureeree loose.
60002002	Mukee sha vakoku vaonika ulaalu indi, langeny urango luvakye malela alakee malonge-longe, naambo mwiidimi itumaa efo ukirony.
60002003	Kimmba mwammaa ishosha ulyilyi lwa Nndumi.
60002004	Endeny kwa yeto akee iwe lyitiri muu, yelyo vandu valelyilema, kyaindi kwa Iruva mmbo lyikee isauwe, lyikavetira nnduma.
60002005	Neeni mukee sha mawe atiri muu, mmbo mukee vatani muve mmba ya Mumuyo, ukohani weele mukooye yuuta firaso fya mirima, efyo fishiirikywa ni Iruva, kwi Yesu Kristo.
60002006	Mashika mmbo kikee kireiye efo mareiyony indi, Lola-te yoo Sion mmbo shavika-u iwe iniini lya ndumba, lyikee isauwe lyitiri nnduma na yeto mumwiirikya nnyashefiyaa sony-fo.
60002007	Naasany nnduma yeu ni wany yeni mukusirye-u. Kyaindi kwa yewo valakusirye-u, Iwe elyo veetana mmba valelyilema, mmbo lyilealuwa iwe iniini lya ndumba.
60002008	Na lyingyi-se, lyikava iwe lyekapa urende, na lyitulaa. Mashika irero elyo mmbo lyileva nsindara kwawo, valalyiirikye, nawo mmbo vekee vadeesye efyo.
60002009	Kyaindi yeni mmbo mukee ufyari usauwe, lukee ukohani lwa kimangyi, ufyari lwa vandu veele, vandu va ushilyi lwa Iruva, naambo mwiidimi ivambisa isarya lyakwe yeto alemuvaanga naambo muuke ireeminy na yaanga seny yakwe iilanyi;
60002010	yeni kulaore mbee mwekee ufyari elyo, kyaindi ulaalu ni ufyari lwa Iruva, mwekee vandu valaishi isarya lya Iruva, kyaindi ulaalu mmbo mwammaa iwarya isarya.
60002011	Vakunde vakwa, mmbo shamwiikima mwikee sha vandu va kyaaro valaiyo kyaasha, kwiiseny na lango ta mwiili yeto tikapanaa na mumuyo.
60002012	Kaeny na ngaa shisha efo kwa vandu va masanga, naambo kwakooya vamweekerya fya wongo sheelyi mukee veetana makasha, elyi valolaa mikaaye yaany misha, vang'anise Iruva elyi nkonu ufikaa.
60002013	Indyeny wo ivavasyo mwaniingwa, mwishiryaa Iruva, kwakooya mmbo kyauka kwa mangyi, yee mmbo atiri ushilyi uniini.
60002014	Kwakooya ni vaniini, yee, mmbo varumwa mbwe naambo vaorote yewo veetana makasha na irumisha yewo vetana mesha.
60002015	Mashika ni indo Iruva akunndye, naambo kyeendwa ni itana mesha mufindikire kana ka vandu yewo varung'ani;
60002016	muve sha vandu valeke, lyo mure mularunda na uleke lwany kyikee kya isikya makasha, kyaindi mukae sha vana va Iruva.
60002017	Indyeny vandu woose. Kundeny Vakristo vengyi. Ishikeny Iruva. Niingyeny mangyi wiindi.
60002018	Yeni varundi, indyeny vanndumi vany na usau nnu, nta nshi yewo vakee vesha na vafoo-da-fo, naakwa ni yewo vanyaasi.
60002019	Mashika usha lwa dede ni elyi nndu asisirya eireiye Iruva kyeeri akeelyiswa ukiva kilakee kya usumanu.
60002020	Shamashika ni usha-ki nndu ashewonisaa-u elyi asisirya ekapwaa ngyoi elyi atannyi ulyamari? Kyaindi isisirya mwikapwaa elyi mutannyi mesha, elu llo usha lwa dede mbee ya Iruva.
60002021	Mashika ekyo nkyo mulevaangywa; mashika naakwa ni Kristo mmbo alelyiswa ukiva kimaruma kyany, kamoora shia ya ilatya, mukooye insora.
60002022	We nnyaletana ulyamari-fo, nta kindo kya ntambo-fo.
60002023	Kyeeri aleararwa nnyaleviira firumu-fo; llya alelyiswa ukiva nnyalekutatarye-fo, lyo mmbo alekurambikya kwa yeto mwirumbwa fya usumanu.
60002024	We mmbo aleipoo ngyulyamari teru mwiiliny wakwe alya nsalabeny, naambo lukava vafu kya ulyamari, lukae na muu kya mbony ta usumanu, na llya alekapwa nkyo kilemukira.
60002025	Mashika lyo mmbo mwekeereka sha mburu; kyaindi ulaalu mmbo mwambuiya Mwiisi waany na Mwiisalallya mirima yaany.
60003001	Naasany na yeni vaka indyeny womi wany; naambo kwakooya veefo valairikye Irero lya Iruva, vaalashwa ni ngaa ta vaka vawo kulore nta vaita irero elyo,
60003002	kyeeri valolaa ngaa yaany shisha itiri vyo.
60003003	Utore lwany lulave utore lwa kipoo, sha yooka fii, na ikwaamba findo fisha na ikwaambika soori-fo;
60003004	kyaindi luve unndu usha lwa efo nriminy lulalolywa ni miso lukee llo utore lulalyamarikaa, nto nrima wa urilalyi na umamiri lukee lwa wuuru uniini mbee ya Iruva.
60003005	Mashika indo ni indo vaka valya veele va kasha valekutokopa vakaora usha lwawo kwa Iruva veshiindyaa womi vawo.
60003006	Mukumbuye shaasa Sara aleindya Abrahamu katana ammbaanga nndumi. Na yeni nkiwo mukee sha vana vakwe, mutani mesha, nta nshi kimaruma kya iryaa ikapwa-fo.
60003007	Neeni womi kiwo, kaeny na vaka vany na urango, muveniinga nka wiindi, mashika avakye kiiya kilatiri finya, kimmba nawo vakee veni ding'u ya isarya lya muu, naambo fiterewo fyany filafwe mmwasi.
60003008	Na kirero kya ifurumya ni ekyi, veny na nrwe umwi, muve velyillyana, muvekundana sha vana va nka, veiyana mashoya mwiikunyiisye.
60003009	Muveva vandu valataa ukasha na ukasha, ao ikapa mong'wa; lyo muve vevikya mbora. Shamashika, efyo mfyo mulevaangywa naambo muwoni mbora ive ding'u yaany.
60003010	Shamashika, yeto akundye muu wakwe, nawoni suku shisha. Naimi ulumi lwakwe irera makasha, na kana kakwe kalarere fya ntambo.
60003011	Nare makasha natani mesha, nalange urilalyi, na ilulalakya deny
60003012	Mashika miso a Nndumi mmbo alola yewo va usumanu na maarwi akwe akaaranya fiterewo fyawo. Kyaindi kisangu kya Nndumi mmbo kyafummbya yewo veetana makasha.
60003013	A ni vi yeto ashemuvavisaa, mukankutakura itana mesha?
60003014	Lyo kwakooya mwalyiswa ukiva kimaruma kya usumanu ngoma ni yaany. Mulaereye elyi vamweerese, nta mulaereve, lyo itikiseny Kristo Nndumi weeru efo miriminy yaany.
60003015	Wo nkonu kudeesyeny irouwa wo nndu yeto ashemuvesaa mbony ta ivika nsia elyi lyany, lyo murouwe na urilalyi na wiindi.
60003016	Neeni kaeny na nrima nsha ulatiri usakiro, naambo kwakooya mwavikywa ureeree, yewo vetendaa mweendo wany nsha efo kwa Kristo vakooye isutwa.
60003017	Mashika mmbo kikee ngoma ilyiswa ukiva kimaruma kya elyi lwatana mesha, kwakooya Iruva ankunda kive indo, ngota elyi lwelyiswaa ukiva lwiitanyi makasha.
60003018	Mashika naakwa ni Kristo alelyiswa ukiva lyimwi kimaruma kya ngyulyamari, we kava muni usumanu ando a yewo valatiri usumanu, naambo nalurwaa kwa Iruva. Mwiili wakwe mmbo ulewaawa, lyo nrima wakwe ukakaa na muu,
60003019	na nto aleengya nato yewo vekee vafinge, kavaongoya nrumi shisha,
60003020	nawo vekee vandu vemina elyo mbee, kyeeri Iruva evavereye na usisiryo uniini, sha kyeeri kilya kya Noe, llya mmba ilya ya maboo yekee songosyo, nafo ni vandu vaangu valeanga-fo vandu nyanya nsi, vakakya iwaawa ni mura.
60003021	Ubatiso mmbo luvakye findo efyo, mashika ubatiso mmbo lukeemukira yeni mikonuny yei, (nshi kya ira uravi lwa mwiili-da-fo, kyaindi kya nrima ulatiri usakiro mbee ya Iruva), kyeendwa ni iruka lya Yesu Kristo.
60003022	Nawe akee rembo woko usha lwa Iruva kakweengya na iruveu, vasu na, itumbe na finya fikyimaa ivikwa si yakwe.
60004001	Naasany kimmba Kristo alelyiswa ukiva ekee na mwiili, na yeeni raeny fisha fya kirengo ekyo kyeni. Mashika yeto alelyiswa ukiva ekee na mwiili mmbo amfuna ulyamari.
60004002	Kipookya ulaalu mulakyeengere ikaa efo langony ta kivandu-fo, kuuta ni ikaa efo Iruva akunndye fyeeri efi fyany fyamusaaya fyekaa yaa ulaniny.
60004003	Mashika fyeeri fyeru efyo fyammira fivekufiye itana fya lango ta kiulana, nto yeenda efo uraviny, na lango, na unangwa, na mirumwa ya italauwa ndeu, na ngyari, na miindye ya maruva a wongo ilasumani;
60004004	efo findony efyo wo mmbo vatinnywa nkyany deny elyi mulakeesanga nawo efo uraviny elu lulatiri nta kyeeso, nawo vakava vamutendaany.
60004005	Nawo mmbo vasheveswaa kimwi kimwi ni yeto akudeesye isherumbuya yewo vakee na muu na valya vafiiye.
60004006	Mashika elyi kikee indo naakwa ni valya vafiiye valeongoywa nrumi yeyo ya nsia naambo vautywa uvingo vekee na mwiili kiinani na ngata ya kivandu. Lyo vashekaa na muu wa kimumuyo indo shaasa Iruva akee na muu.
60004007	Lyo masiyony a findo fyoose ansha kufii, naasany, wareny urango muvelala shoovi mwiterevaa.
60004008	Mmwasi ya findo fyoose veny na usasari nnu lwa ikundana, mashika ukundi mmbo lulamyaa ulyamari na lukang'ana inda.
60004009	Waryaniny muveni efo kyeny kwany kulaifo ikunung'una,
60004010	wo umwi kiinani na shaasa akee nsimbe kive kyerundyana muveva sha vangari vesha vekallya fyama fya Iruva fya wo ngata. "
60004011	Kwakooya nndu arerya vandu navarerye shaasa irero lya Iruva lyikai, kwakooya arunda narunde na wiidimi elo Iruva anningye naambo Iruva naute-u ing'aniswa kya findo fyoose kwi Yesu Kristo. Nnduma na wiidimi mfyakwe we llung'anu na llung'anu. Amen.
60004012	Nyira vakunde, loleny mulasheyaawutwa ni ngatara yeto tikee nnang'ani yaany timusheyaa sha muro naambo timweese, eto tilave sha kindo kyeny kyamusheya-fo.
60004013	Lyo shaasa muleakana makiva a Kristo, fureny, naambo na kyeeri ekyo kya itumbe lyisheorwa paa mushefura na ikapa ukoru. "
60004014	Mukee va ngoma kwakooya mwakapwa mong'wa, kimaruma kya irina lya Kristo mashika Mumuyo yeto wa itumbe wa Iruva mmbwe yeto amukaaye.
60004015	Nkivaa nndu wa kwany noorotwa kya iwaa-fo, ao kya unyinyi, ao kya maravi, ao sha nndu mwikulambika findony fya vandu vengyi-fo.
60004016	Kyaindi kwankooya orotwa elyi akee Nkristo nalafiiyo ni nrwe-fo, lyo neengere irumisha Iruva na irina elyo.
60004017	Mashika fyeeri fyammaa iinana yuutywa uvingo kyipooka na efo mmba ya Iruva; na elyi kishepookaa neese, a kyefurumya kya yewo valatirye Nrumi yeyo ya Iruva wo mmbo kishevaa inda?
60004018	Na kwakooya yeto wa usumanu kishemmbiyaa tamba ikya, a yeto nalakee mwiindya Iruva kaveva llyamari ashelollywaa dede?
60004019	Naasany yewo veorotwa shaasa Iruva akunndye vasurumi mirima yaawo efo kwakwe, vavekaa-fo vetanaa fya usha, kive ni Muumbi yeto weeru nsha vantannya.
60005001	Kya vamiku yewo vakee efo kwany, yeny shikee mmiku uroyeawo, na nkureekyi wa makiva a Kristo na mwiakana itumbe llya lyishesukuwaa paa elyi numa; mmbo shamoolokya,
60005002	mwiise na isalallya nisha ironda elyo lya Iruva lyikee kwany, nta mulavaa sheelyi mwaitikywa, kyaindi mutani indo kikee kya ikunda shaasa Iruva akundye; nta nshi kya fesa ya ntambo-fo, lyo kive kya nrima.
60005003	Nta mulasheeva sha vekwaallwa vanndumi efo fyuungony fyawo-fo, mashika mmbo mukundywa muve kyaaso kisha efo irondeny lyany.
60005004	Na elyi Mwiisi yeto nniini ashelollywaa paa, mmbo mushewaryaa ureto lwa itumbe llwa lulanaa.
60005005	Kiwo-da na yeni mukee vakoo, irikyeny vamiku. Yee, yeni moose raeny ngata ya ikunyiisa, llyo mushidimaa irundyana nisha, shamashika Iruva mmbo alema yewo vekung'anisa, lyo yewo vekunyiisa kavasimba isarya lyakwe.
60005006	Kyasia kunyiisyen yoo wokony lwa Iruva lukee ulyimbi, naambo namwipoo elyi kyeeri kifikaa.
60005007	Mukeny indo muvenrika we mario any moose, ni elyi we akee ikuvinisa nnu kyany yeni.
60005008	Veny na mwiiyanu muvelala shoovi; mashika nkumbi yeto waany we mmbishwa, mmbo avakye miiso idinaa, itivaa-tivaa efo na efo iiruyaa nndu inratwe-ratwe.
60005009	Lyo yeni kaaryeny, munlemi na kikusiryo, manyiny ukiva elo lyo weni lukee ilollyo kwa vanavamaye vany yaa ulaniny.
60005010	Na Iruva yeto muni isarya lyoose, yeto alemuvaanga naambo mwaange itumbeny lyakwe lya llung'anu kwi Kristo, mwammaa ilyiso ukiva kyaangu, we muni mmbo ashemuselevendee, na imuvika kiringisyo, na imusimba finya.
60005011	Wiidimi llwakwe llung'anu kufike llung'anu. Amen.
60005012	Barwa yei mmbo shamureiya na woko lwa Silvanu, mwanamaye weeru akee nsaari, nng'u marero yoo maangu, naambo shiikyimbe na ikureeka-u sheelyi yelyi llyo isarya lya dede lya Iruva. Na yeni salaleny mukusirye-u.
60005013	Siri shisauwe ni Iruva ya kunu Babeli yamwiidikira, na nsero wakwa, we Marko kiwo.
60005014	Kwiidikireny na kimimindo kya ukundi. Unapwe lukae kwany yeni moose mukee nnang'ani ya Kristo. Amen.
61001001	Yeny Simion Petro shikee ishinga na nrumi wa Yesu Kristo, shareiya kwany yeni mulewonisa kikusiryo kimwi neese, kitiri wuuru efo usumanuny lwa Iruva weeru na Nkira weeru Yesu Kristo.
61001002	Isarya lyimukae na urilalyi lwengerywa-u kwi immanya Iruva na Yesu Nndumi weeru.
61001003	Kimmba wiidimi lwa Ki-iruva lwallusimba findo fyoose fikwaani na muu na utele kya immanya yeto aleluvaanga na itumbe lyakwe na usha lwakwe muni.
61001004	Kyeendwa ni efyo kalusimba kyaasa kiniini nnu, kya wuuru. Naambo kimaruma kya vayo muve veakana ngata ya Ki-iruva, mwikirwaa efo uraviny lukee ya ulaniny kyeendwa ni lango.
61001005	Ee, kimaruma kikee ekyo kyeni mukwiitike nnu kwa taari yaany efo kikusiryony muvesanda na mesha, na efo mesheny yoo musande-fo urango,
61001006	na efo urangony mwengeryen mwiina, neefo nnang'ani ya mwiina muvike-u ivereya, na ivereya elyo lyisange na utele,
61001007	Efo uteleny kushe-u nkundanu wa vakristo, naefo nkundanuny wa vakristo lyisange-u ikunda.
61001008	Naasa kwakooya findo fya ngata yeyo fyawalawala efo kwany, mmbo fishemwekyaa mulave varoko ao valavikaa ndunda na yeni mmbo mwiishi Nndumi weeru Yesu.
61001009	Mashika yeto nalatiri efyo mmbo akee mfu miso, nnyashiidimaa ilollya findo fikee kwaasha-fo, mmbo anrekywa mbony ta iilyiswa ngyulyamari takwe ta kasha.
61001010	Naasany vanavama, kutakureny nnu ivangisa uvaango lwany na isauwa lyany, mashika mukantana indo mmushewonaa nta nsindara umwi-fo.
61001011	Mashika mmbo mukee vaniinge mwaanya ruu wa yaanga umanginy lwa llung'anu lwa Nndumi na Mwikira weeru Yesu Kristo.
61001012	Kwa ekyo mmbo shikudeesye imukumbura efyo mikonu myoose, na kikava mufiishi na ivangisywa efo dedeny yeyo.
61001013	Na yeny mmbo shilollye ni usumanu, kyeeri ekyi shikee yaa ulaniny, shimwaante shiimukumburaa efyo.
61001014	Kimmba shammanya sheelyi yaa shikai nkufii shuuke-u, shaasa Nndumi weeru Yesu Kristo ammeshoora.
61001015	Lyo mmbo shikutakuraa naambo wo kyeeri elyi shammaa ifwa mwiidimi ikumbwa efyo fyoose.
61001016	Mashika llulelatya mbony tikee shisongosie na urango lwa kivandu, llya lulemuvia yeni mbony ta wiidimi lwa Nndumi weeru Yesu Kristo na isha lyakwe-fo. Lyo mmbo lwelollya luveni itumbe lyakwe.
61001017	Mashika mmbo aleniingwa wiindi na itumbe ni Iruva, kyeeri aleengywa unyanga luleuka itumbeny iniini lwishambaa,“Yeu ni Mwana wakwa Nkunde wakwa, ashisennyi.”
61001018	Na unyanga yelo mmbo lulelwiita luuka iruveeu kyeeri lwekee nawe kulya ifumbuny llya yeele.
61001019	Neese mmbo lutiri irero elyo lya ukisuku lyitiri finya mmwasi, na yeni mukammaa ilyilola, sha taa imikaa ando a ireema, mwatana nisha, kutani kwakya na nyinyiri ya ngama ipooke ivaa miriminy yaany.
61001020	Mashika nkwiifo nta kyeeri kimwi ao ando koose ukisuku lulemmendwa ni ikunda lya nndu wa vandu-fo.
61001021	Lyo vandu mmbo valerera filya fileuka kwa Iruva, lyo veteterwaa ni Mumuyo Mweele.
61002001	Kyaindi kulya vanduny valya mmbo kulekwiipoo-fo vakisuku va wongo, shaasa na efo kwany kushekaa-fo velosha va wongo, nawo mmbo vasheloshaa vandu mbony ta urere tiretaa, vavelema naakwa ni Nndumi yeto alevawouwa, vakwengye urumato wo veni uviny.
61002002	Vandu veengyi mmbo vashesoraa uravi elo lwawo, na shia yeyo ya dede mmbo isheminwaa kyeendwa mmbo.
61002003	Na efo langony tawo mmbo vashewonaa-fo mbusha efo kwany kimaruma kya marero awo a ulembi na ngapo yaawo shaasa kyekee uka elyo mbee nnyikyeeywa-fo, na yeto mwivarumata ni afii akai nta nnalala-fo.
61002004	Mashika kwakooya kulaore Iruva aleauwa vasu valya valelyamara indi kaveera irininy evavikaa kifingyony kya ireema, varingyo-u kutani yaanduywa lyasha.
61002005	Nta ulana lulya lwa kasha kyeeri kya Noe nalalure indi-fo, lyo kasuruma muya usumanu ulya we Noe ando amwi na vandu vengyi mfungare.
61002006	Lyo aleengye urumato miri ilya ya Sodoma na Gomora, ikaya ikatana yaaluka ifu yeni, naambo ive kindo kya ikumbura yewo vasheraa iindya Iruva elyi numa.
61002007	Iruva kakira-u Loti ekee nndu wa usumanu alesukywa nnu mfilya fyeketanwa ni valya na weendo lwawo lwa uravi lwawo.
61002008	Mashika nndu yeu wa usumanu kwakooya akaa nnang'ani yaawo, nalollye na iita, mmbo alevavyo nriminy yeu wakwe wa usumanu, wo nkonu indo, kyeendwa ni mashora awo nalakee a usumanu.
61002009	Kyikeeny indo, Iruva mmbo eeshi shaasa asheauwaa vasauwe vakwe efo fyeesony sha efyo, na irwaa yewo valakee va usumanu ando a yoorotwa kufike nkonu yeto wa mwaandu.
61002010	Mmwasi valya valatyaa ngaa ya mwiili ya ukirinda, na imina ushilyi lwiiyo.
61002011	Vandu yeva mmbo vakee vakaari, vakakurosa, nta valareremaa elyi vakeyaarara findo fyeele, naakwa vava ni vasu nawo vailanyi vaafinya vakawara wiidimi na finya mmwasi, nta mmbavakumbaa mbee ya Nndumi-fo.
61002012	Lyo vandu yewo mmbo vavakye mafisi nalatiri urango, vawonikye sha mafisi da etirwa na yuutwa-u. Mashika vaararaa Iruva kya findo nta valafiishi, nawo mmbo vasherumatwaa.
61002013	Vakasumana na firetaa, fikee ni weesi lwa uravi lwawo, vakakusara unangwa kyeeri kya nsanyiny ni kindo kya ifura, vakava varavi na sony vesoraa lango tilatiri nnyanu vevikaa mirumwa ya ikunda, elyi vavikaa mirumwa yaawo ando amwi na yeni.
61002014	Mmbo vatiri miso eshwe utuusi, vakava vandu valamandaa itana fya ulyamari vakavelemba valya kulore vantumaa iirikyony vakavetira mirima ishivye ilanga tupu, indo vakava vadenge;
61002015	vakara shia ya usumanu, vakareka, vesoraa shia ya Balaamu we mwana wa Beori, ulya alekunda weesi lwetana uravi.
61002016	Lyo mmbo alekeemyo kimaruma kya uravi lwakwe muni, llya nshungu ukee kindo kileeshi irera, ukarera sha nndu, kafisha uravi lwa nkisuku ulya wa wongo.
61002017	Vandu yeva mmbo vavakye firori filatiri mura na mafishi avivitwa ni uraato uniini, na efo mbee yaawo ni ireema iniini lyivavereye.
61002018	Mashika kyeeri vapuswaa marero maniini nnu ekurosa nnu, na uravi na lango ta mwiili velembaa vandu valemmaa irisha valya vakeengera ikaa efo ngaeny ya ulembi.
61002019	Wo mmbo vakee ivavika nsia wa iva valeke, ate wo veni mmbo vakee mashinga a uravi, mashika elyi avingwa ni nndu ungyi mmbo avaa ishinga lyakwe.
61002020	Mashika valya valemmaa irisha maravi a ulana yelu kimaruma kya imanya Nndumi na Mwikira Yesu Kristo, kwakooya atirwa lyingi na iwa, ngata yakwe ya ifurumya mmbo ishevaa shikasha ngota ilya ya mbee.
61002021	Mashika kyevaa ng'waana kukooye kulore veishi shia ya usumanu, numa vakara ivavaso elyo yeele vekee vaniingye.
61002022	Mmbo kileenda indo kyawo kyiinani na kyaaso kilya kileamba, “Akyo kite kyambuiya uraako lwa vayo, na nguve ilya ilesangywa ikawuya ikwaalala ipwashiny.”
61003001	Vakunde vakwa, barwa yei nnyo ya kavii shilemureiya yeni. Kunu barueny eti mmbo shikunndye shaante mirima yaany shiimukumburaa,
61003002	mukooye ikummbwa marero alya alererwa ni vakisuku valya veele va mbee, na ivavaso lyilya lya Nndumi na Mwikira lyileendwa ni varumi vakwe.
61003003	Mwimanyaa mbele irero lya elyi kya yaamba elyi mikonu ya ifurumya mmbo vasheshaa vandu va kinyala na vetatala, vesoraa lango tawo veni.
61003004	Veshambaa, “A kyaasa kilya kya isha lyakwe kikee kwi? Mashika uka elyo vande veru valelala, findo fyoose mmbo fikwiiyo indo-da, uka elyo ulana luumbwa.”
61003005	Yeva mmbo vasingira miso awo alalollye sheelyi kweiifo ngina uka elyo mbee, na ulana-da, lyo mmbo fileumbwa fyuuka efo mureny ni irero lya Iruva.
61003006	Kyaindi ulana lulya lwa kyeeri kilya mmbo lulerumatwa ni mura lukasarummya.
61003007	Indi ngina na ulana lwa ulaalu mmbo fikee fivike-u fivere muro, kyeendwa ni irero elyo, fikaringywa-u fivere muro nkonu wa mwaandu, na vandu yewo valashiindyaa Iruva nawo vashesarumya-da.
61003008	Lyo vakunde vakwa, loleny mulasheerekyo irero elyi, sheelyi kwa Nndumi nkonu umwi mmbo ummbiiye sha myaaka kyiku, na myaaka kyiku ikammbiiya sha nkonu umwi.
61003009	Nndumi nnyakyeywaa iinutya fyaasa fyakwe shaasa vandu vengyi vakee ikusara mmbo ankyeeywa-fo, lyo mmbo asanda-fo imusisirya mbele mashika elyi nalakunndye nta nndu umwi nareke, naambo woose vakooye yaalashika mirima.
61003010	Mashika lyo nkonu yeto wa Nndumi mmbo usheshaa tiny sha inyinyi, llyo nkonu yeto ngina ishekweete-u na ntiri nniini, na fyuumbe fyoose fya mbee fisheyaa na yeeka deny, na ulana loose na mashora a vayo moose mmbo ashesarummyaa.
61003011	Naasany kimmba findo efi fisheekaa indo, mmbo kimukooye yeni muve vandu va ngaa-kyi? Weendo lwany luve weele na utele.
61003012	Mwivereyaa kutani nkonu yeto wa Iruva washa, na iwiitika; nato nkonu eto llyo ngina isheekaa na fyuumbe fyoose fya mbee fishesarumyaa na yeeka.
61003013	Lyo shaasa kyaasa kyakwe kyikai, mmbo luvikye nsia ilollya ngina shiiya na ulana wiiya, ando usumanu lushekaa.
61003014	Kimmba ni indo, vakunde vakwa, kimmba muvikye nsia ilollya findo efyo, kutakureny naambo musalale iirikyony kyeyoora sheelyi mmutiri kiteve-fo nta ifiiya sony mbee yakwe-fo.
61003015	Loleny sheelyi usisiryo lwa Nndumi weeru mmbo lwaluukya ukiro lweru, shaasa naakwa ni mwanamaye weeru we Paulo alevemureiya ekee na waarya alesimbwa.
61003016	Shaasa kivekee efo barueny takwe toose, kauta-fo mbony ta findo efyo, efo barueny eto mmbo kwiifo mbony tikee shuumu imanya. Na vandu valandetumaa nta valasommyi mmbo vakee yeveta mbony eto shaasa vevetaa na mareiyo engyi, kyikava kyevarumata wo veni.
61003017	Kyasiany vakunde vakwa, kimmba mwansongwa imanya efyo, kwiiseny muveni, naambo mulashekurikwa ni urekwa lwawo, mukooye ireta ukaari lwany.
61003018	Lyo, endeny mwitumaa efo isaryeny lya Iruva, mwimanyaa Nndumi weeru we Mwiikira Yesu Kristo. Nnduma ni wakwe ulaalu na llung'anu.
62001001	Kilya kyeifo uka mapookyony, kilya lulekiita na ikilollya na miso eru, na maako eru akakiwarawara, kya mbony ta irero lya Iruva lya muu;
62001002	(mmuu ulemmaa ilollywa paa, neese lukalollya lukavevikya-u ukureekyi, na imoongoya yeni mbony ta muu wa llung'anu ukee kwa Iruva Nde, ukalollywa paa kweru).
62001003	Ekyo lulekilollya lukavekiita mmbo lwamoongoya na yeni, naambo na yeni mukooye yaakana neese, na yaakaniswa lyeru ni ando amwi na Nde na Mwana wakwe Yesu Kristo.
62001004	Neese mmbo lwareiya efi, naambo ifura lyeru lyikooye iinutywa.
62001005	Na yei nnyo mbony luleiita kwa Nndumi weeru, lukamwoongoya, sheelyi Iruva mmbwe sa, nta ireema llyishidimaa ikaa kwakwe-fo.
62001006	Kwakooya lwaamba luke yaakana nawe, lyo lukaengera ikaa ireemeny, mmbo lwaamba wongo, nta llwatana ekyo kikee kya dede-fo;
62001007	lyo kwakooya lweenda seny, shaasa we Nde akee seny, mmbo lushiitanaa luveni na veni, na samu ya Yesu Mwana wa Iruva mmbo yalusangya ulyamari loose.
62001008	Kwakooya lwaamba llutiri ulyamari mmbo lwakulemba luveni, nta dede nnyikee nnang'ani yeeru-fo.
62001009	Lyo kwakooya lwakurya ngyulyamari teru. We mmbo akee nsaari na wa usumanu natani alusarya ngyulyamari teru na ilusangya uravi loose.
62001010	Kwakooya lwaamba llutiri ulyamari, mmbo lwamwaallwa we mwoongo na nta irero lyakwe lyikee nnang'ani yeeru-fo.
62002001	Vana vakwa vadu, mmbo shikeemureiya efi naambo mulashetana ulyamari. Kwakooya nndu atana ulyamari lutiri Mwiluterevya kwa Nde, we Yesu Kristo muni usumanu.
62002002	Nawe mmbwe nsandi kimaruma kya ngyulyamari teru; nta nshi kya ngyulyamari teru yese-da-fo, kyaindi na ta ulana loose.
62002003	Kya ekyo yese mmbo lwammumanya, elyi lwaringa mavavaso akwe.
62002004	Yeto ashambaa, shammumanya, lyo kara nalaringa mavavaso akwe, mmbo akee mwoongo, nta dede nnyikee nnang'ani yakwe-fo.
62002005	Kyaindi yeto mwiringa irero lyakwe, nnang'ani ya yeto ukundi lwa Iruva mmbo luvangyi dede deny. Na yese lwiishi mmbo lukee nnang'ani yakwe.
62002006	Yeto ashambaa akee nnang'ani yakwe, mmbo kinkooye we muni nave shaasa we Kristo ekai.
62002007	Vakunde vakwa, nshi ivavaso iiya nkeemuniinga-fo, ni ivavaso lya kasha mwekee nalyo uka mbee. Ivavaso elyo lya kasha ni irero llya mulelyiita.
62002008	Na lyingyi mmbo shamureiya ivavaso iiya, irero lyikee lya dede nnang'ani yakwe na nnang'ani yaany; mashika ireema mmbo lyikeeiira na sa yammaa imika.
62002009	Yeto aamba mmbo akee seny, indi kaswa mwanamaye, yeto mmbo akee ireeminy fika ulaalu.
62002010	Yeto akunda mwanamaye, mmbo akee seny, nta nnang'ani yakwe nkwiifo kiteve-fo.
62002011	Lyo yeto aswa mwanamaye, ni ireminy akai, kaverua-rua ireeminy nta nalamanyaa kundo akeenda, mashika ireema lyammuwaa miso.
62002012	Yeni vana vadu, shamureiya yeni, mashika elyi mwansaryo ngyulyamari tany, kimaruma kya irina lyakwe.
62002013	Na yeni vamiku, shamureiya, mashika elyi mwamumanya yeto eefo uka elyo mbee. Na yeni vakoo shamureiya, mashika elyi mwammbinga nravi ulya. Na yeni vana shamureiya, mashika elyi mwammanya Nde.
62002014	Na yeni vamiku mmbo shamureiya mashika elyi mwammanya yeto eefo uka elyo mbee. Mmbo shamureiya yeni vakoo mashika elyi mutiri finya, na irero kya Iruva lyikee nnang'ani yaany, na yeni mukavinga nravi ulya.
62002015	Mulashekunda ulana nta findo fiifo-fo. Kwakooya nndu akunda ulana, yekyo kya ikunda Nde nkyikee nnang'ani yakwe-fo.
62002016	Mashika wo kindo kikee ulaniny, nto lango ta mwiili na lango ta miso, na ikurosa kya muu yeu, mfyuukye kwa Nde-fo, mfya ulana elu.
62002017	Na ulana elu mmbo lukee iira ando amwi na lango ta vayo, kyaindi yeto mwitana filya Iruva akundye mmbo ashekaa-u fika llung'anu.
62002018	Vana vakwa-ro, yefi mfyeeri fya ifurumya; na shaasa llya muleita kya mwiilema Kristo akeesha, na fika ulaalu velema Kristo valenkaa-fo nkuka. Kimmba ni indo lumanyi efi ni fyeeri fya ifurumya.
62002019	Nkweru valeuka lyo mmbekee veru-fo. Mashika kukooye vekee veru, mmbo vekaa ando amwi neese. Lyo mmbo valeuka-fo naambo kimanyike paa sheelyi nshi woose vakee veru-fo.
62002020	Kristo mmbo alemupusuya mumuyo we yeto akee mweele na yeni moose mwiishi ekyo.
62002021	Nshilemureiya yeni-fo, mashika elyi mulaishi dede, kyaindi elyi muyiishi, neelyi kulaore kwiifo nta wongo lumwi luukye efo dedeny yeyo.
62002022	Ni vi yeto akee mwoongo kuuta yeto akanaa sheelyi Yesu ni Kristo? Yeto mmbwe mwilema Kristo, yeto mwikana Nde na Mwana.
62002023	Yeto moose akana Mwana, nnyatiri Nde-fo, na yeto erikya Mwana mmbo avetiri Nde.
62002024	Na yeni, kilya mulekiita uka elyo mbee kikee efo nnang'ani yaany. Na kwakooya ekyo mulekiita uka elyo mbee kikee efo nnang'ani yaany, na yeni mmbo mukaa-fo nnang'ani ya Mwana na nnang'ani ya Nde.
62002025	Na ekyi nkyo kyaasa aleluvikya, nto muu wa llung'anu.
62002026	Efi fyoose mmbo shamureiya kimaruma kya vandu yewo vakundye imureta. "
62002027	Na yeni mmbo muleletywa Mumuyo eto akee na yeni fika ulaalu, nta nkwiifo kimaruma nndu namuloshe kindo kingyi-fo, mashika Mumuyo mmbwe akee imulosha mbony toose, ta dede nta nshi ta wongo-fo, kaeny nnang'ani yakwe.
62002028	Ulaalu-le vana vadu, kaeny nnang'ani yakwe, naambo kyeeri ashelollywa paa, luve vakaari, lulashesukaa mbee yakwe elyi asheshaa.
62002029	Kimmba mwiishi we ni wa usumanu, manyiny sheelyi wo nndu atana fya usumanu mmbo aleirwa mmbwe. "
62003001	Loleny-te, shaasa Nde aleloora ikunda lying'ani, yese lukooye ivaangwa vana va Iruva; neese ni indo lukai. Lyo nta ulana llulelumanya-fo, shaasa lulera lulammanya We.
62003002	Vakunde vakwa, ulaalu mmbo lukee vana va Iruva, na nta nkyalemanyika shaasa lushevaa-fo; lyo lwiishi, elyi ashelollywa paa, mmbo lushevaa sha we, mashika mmbo lushellollyaa shaasa akai.
62003003	Na wo nndu avikye nsia indo mmbo akwiilyisaa, shaasa we avekee mweele.
62003004	Nndu mwitana ulyamari mmbo ava llyang'a, mashika ulyamari ni ulyang'a.
62003005	Na yeni mwiishi mmbo alelollywa paa naambo naute ulyamari, mashika nnang'ani yakwe nkwiifo ulyamari-fo.
62003006	Yeto moose akaa nnang'ani yakwe nnyatanaa ulyamari-fo, yeto mwitana ulyamari nnyalellolya-fo, nta nnyalemwirikya-fo.
62003007	Vana vadu, loleny kulave nndu amulemba, mwitana usumanu mmbo atiri usumanu, shaasa we akee wa usumanu.
62003008	Mwitana ulyamari ni wa Satana; mashika Satana ni mwitana ulyamari uka elyo mapookyony. Nkyo kileende Mwana wa Iruva kasheorwa paa naambo nasherumata mashora a Satana.
62003009	Wo nndu akee mwiire ni Iruva nnyatanaa ulyamari-fo, mashika yewo wakwe mmbo vakaa nnang'ani yakwe; nta nnyashidimaa itana ulyamari-fo mashika mmbo awonikye kyuuka na Iruva.
62003010	Kimaruma kya ekyo vana va Iruva mmbo vamanyikye paa, na vana va Satana kiwo. Nndu moose nalatanaa fya usumanu nnyaukye kwa Iruva-fo, nta yeto nalakundye mwanamaye.
62003011	Mashika ekyi nkyo kindo muleita uka mapookyony, kya yaamba lukundani luveni na veni.
62003012	Nshi sha Kaini alekaywa ni nravi ulya, kawaa mwanawo-fo. A mmbo alemmbwaa kimaruma kyeeki? Mmashika elyi mashora akwe ekee maravi, na alya a mwanawo akava a usumanu.
62003013	Vanavama, mulasheifulukywa kwakooya ulana lwamuswa.
62003014	Yese mmbo lwiishi mmbo lwambuka ufuny lukaanga muuny, mashika elyi lukundye vanavama veru. Yeto nalakundaa mmbo akaa ufuny.
62003015	Wo nndu mwiswa mwanamaye mmbo akee mwiiwaa, na yeni mmbo mwiishi ninsha sheelyi mwiiwaa nnyatiri muu wa llung'anu nnang'ani yakwe-fo.
62003016	Yaa nng'u lwamannya ikunda, mashika we mmbo aleniingya-u muu wakwe kimaruma kyeru, neese mmbo kilukooye luniingye muu weru kimaruma kya vanavamaye veru.
62003017	Naasany, kwakooya nndu atiri kindo kya ilya, kawuya ilollya mwanamaye ekee nting'i nishoonga nawe kara nalallyillya, a ndesa ikunda lya Iruva lyiiyo kwa nndu yeto?
62003018	Vana vakwa vadu, lulakunde na marero-fo nta na ulumi-fo, lukunde kya dede na itana indo.
62003019	Findony fya ngata yeyo llyo lumanyika lukee va dede, na mirima yeeru ikooye iviirywa muu yoo kwakwe.
62003020	Kwakooya mirima yeeru ikee ilusakira; mashika lyo Iruva mmbo ang'annyi mirima yei yeeru nawe mmbo eeshi fyoose.
62003021	Vakunde vakwa, kwakooya mirima yeeru ilakee ilusakira, mmbo lutiri ukaari efo kwa Iruva.
62003022	Na ekyo kyoose lukiterevaa, mmbo luwaryaa kwakwe, kimmba lwalatya mavavaso akwe.
62003023	Elyi llyo ivavaso lyakwe, luvekusirye na irina lya Mwana wakwe we Yesu Kristo, na ikundana luveni na veni, shaasa aleluvavasya.
62003024	Na yeto mwiringa mavavaso akwe mmbo akaa nnang'ani yakwe, nawe Nndumi kakaa nnang'ani yakwe. Kimaruma kya efyo mmbo lwiishi mmbo akee nnang'ani yeeru kwi Mumuyo yeto aleluniinga.
62004001	Nyira vakunde vakwa, mulairikye wo nndu-fo, lyo eseny wo ngata ya nndu kwakooya yauka kwa Iruva ao oode. Mashika vakisuku va wongo veengyi mmbo valenkwipoo ulaniny.
62004002	Kikeeny indo lyo mwiishi efyo fya Mumuyo wa Iruva; wo mumuyo yeto ashambaa paa sheelyi Yesu Kristo mmbo alesha akee na mwiili nkwa Iruva wauka.
62004003	Na wo mumuyo ulashiirikya Kristo mmbuukye kwa Iruva-fo. Na yeto nto mumuyo wa mwiilema Kristo yeto muleita mbony ta vayo sheelyi usheshaa, na ulaalu wiifo ulaniny.
62004004	Yeni fivana fidu, mmbo muukye kwa Iruva; na yeni mukavavinga, mashika yeto akee nnang'ani yaany mmbo ailanyi yeto akee ulaniny yelu.
62004005	Yewo ni va ulana, nkyo mmbo varera fya ulana, na ulana lukavaaranya.
62004006	Yese mmbo luukye kwa Iruva. Yeto eeshi Iruva mmbo alwaaranya yese, na yeto nalaukye kwa Iruva nnyalwaranyaa-fo. Kimaruma kya efyo mmbo lwamanya Mumuyo wa dede, lukavemanya na mumuyo wa ureti shaasa akai.
62004007	Vakunde vakwa, lukundani; mashika ikunda nkwa Iruva lyuukye, na yeto mwiikunda moose mmbo awonikye efo kwa Iruva kavemanya na Iruva.
62004008	Yeto nalakundaa vengyi nnyeeshi Iruva-fo, mashika Iruva ni Ukundi.
62004009	Kimaruma kya efyo Ikunda lya Iruva mmbo lyilelollyo kweru, kyeyaamba Iruva mmbo aleruma Mwana wakwe wa ngitany ulaniny, naambo luwoni muu kyuuka nawe,
62004010	Na ukundi weni llo elu, nshi yese lulekunda Iruva-fo, mmbwe alelukunda yese, katana aruma Mwana wakwe naambo ashelusanda nawe elutaa ulyamariny.
62004011	Vakunde vakwa, kwakooya Iruva alelukunda indo, mmbo kilukooye neese lukundani.
62004012	Nkwiifo nndu alellollya Iruva nta lyimwi-fo, kwakooya lwakundana, Iruva mmbo akaa nnang'ani yeeru, na ikunda lyeru lyikasongovika nnang'ani yeeru.
62004013	Kimmba ni indo mmbo lumanyaa mmbo lukee nnang'ani yakwe, nawe kakaa nnang'ani yeeru, kimmba alwaakanisa Mumuyo wakwe.
62004014	Neese mmbo lwallollya na ikureekya sheelyi we Nde mmbo aleruma Mwana wakwe nave Mwikira wa ulana.
62004015	Wo nndu airikya sheelyi Yesu ni Mwana wa Iruva, Iruva mmbo akee nnang'ani ya nndu yeto, nawe kakaa nnang'ani ya Iruva.
62004016	Neese mmbo lwammanya ikunda lya Iruva kweru yese na ilyirikya. Iruva ni Ukundi; na yeto akaa na ukundi mmbo akaa nnang'ani ya Iruva na Iruva kakaa nnang'ani yakwe.
62004017	Kimmba ni indo ukundi mmbo lwansongova kweru, naambo luwoni ukaari nkonu yeto wa mwaandu. Mashika, shaasa we akai, ni indo neese luwekai yaa ulaniny elu.
62004018	Nnang'ani ya ukundi nkwiifo weerei-fo, mashika ukundi lusongovye mmbo lweeraa weerei poo. Mashika weerei mmbo luriani na usakiro, na yeto akee mwerei nnyalesongovika kya ukundi-fo.
62004019	Yese mmbo lukundaa vengyi mashika elyi we alelava ilukunda yese.
62004020	Kwakooya nndu aamba, shikundye Iruva, lyo kakaa esuuye mwanamaye, mmbo akee mwoongo; mashika nndu nalakundaa mwanamaye allollye, nnyashiidimaa ikunda Iruva nalallollye-fo.
62004021	Ivavaso lukee vaniinge mmbwe llyo elyi, lya yaamba sheelyi yeto akundye Iruva, navekunda na mwanamaye.
62005001	Wo nndu airikye sheelyi Yesu ni Kristo mmbo awonikye kyuuka na Iruva. Na wo nndu akundye Nde, mmbo akundaa na yeto aleirwa mmbwe.
62005002	Kimmba ni indo mmbo lukundye vana va Iruva, elyi lukundye Iruva, na ilatya mavavaso akwe.
62005003	Mashika elyi llyo ikunda Iruva, ni ilatya mavavaso akwe, na mavavaso akwe nta nshi maroo-fo.
62005004	Mashika wo kindo kyikee kyiire ni Iruva mmbo kivingaa ulana yelu, na elu llo uvingi lwa ivinga ulana, ni kikusiryo ekyo kyeru.
62005005	A mwiivinga ulana mmbwe ungau, kulaore ni yeto akusirye sheelyi Yesu ni Mwana wa Iruva?
62005006	Yeu mmbwe alesha na mura na samu, Yesu Kristo, nshi alesha na mura da-fo, mmbo alesha na mura na samu da.
62005007	Na Mumuyo mmbwe avikau ukureekyi, mashika Mumuyo yeto ni dede,
62005008	Shamashika vaiyo vararu vakee ikureeka-u [iruveeu, ni Nde, na Irero na Mumuyo Mweele, na yeva vararu mmbo vakee vamwi.
62005009	Kukavekaa-fo vararu-se vakakureeka yaa ulaniny], ni Mumuyo, na mura na samu; na eva vararu mmbo vairikyani kya mbony imwi. Kwakooya lwawarya ukureekyi lwa vandu, ukureekyi lwa Iruva ni uniini mmwasi; mashika ukureekyi lwa Iruva llo elu, llya alekureekya Mwana wakwe.
62005010	Yeto akusirye na Mwana wa Iruva mmbo atiri ukureekyi elo nnang'ani yakwe. Yeto nalairikye Iruva mmbo amwaallwa mwoongo, mashika elyi ara nalairikya ukureekyi elo Iruva alekureekya Mwana wakwe. "
62005011	Na ukureekyi weni le, llo elu, ni Iruva aluniinga muu wa llung'ani, na muu yeu mmbo ukee efo nnang'ani ya Mwana yeto wakwe.
62005012	Yeto atiri Mwana wa Iruva mmbo atiri muu, yeto nalatiri Mwana wa Iruva nnyatiri muu-fo.
62005013	Mmbo shamureiya findo efi naambo mumanyi na yeni mmbo mutiri muu wa llung'anu, yeni mukusirye na Irina lya Mwana wa Iruva.
62005014	Na elu llo ukaari lutiri efo kwakwe, kya yaamba, kwakooya lwatereva kindo kiinani na shaasa akundye we, mmbo ashelwaaranyaa. "
62005015	Na lukammanya alwaaranyaa, ekyo kyoose lwatereva mmbo lwiishi sheelyi lutiri findo filutinnyi lukantereva.
62005016	Kwakooya nndu alollya mwanamaye etanaa ulyamari lulakee yeende ufu, natereve, na Iruva asheningaa muu yewo vatana ulyamari lulakee yeende ufu. Kwiifo ulyamari lusheende ufu. Nshaleamba natereve kimaruma kya elo-fo.
62005017	Wo kindo kilakee kya usumanu ni ulyamari, na ulyamari lwiifo lulashendee ufu.
62005018	Lwiishi sheelyi wo nndu yeto akee mwiire ni Iruva nnyatanaa ulyamari-fo; mashika awonikye kyuuka na Iruva mmbo akwiisaa, nta yeto nravi nnyampaanaa-fo.
62005019	Mmbo lwiishi sheelyi yese mmbo lukee va Iruva, na ulana loose lo lukakaa kwa nravi yeto.
62005020	Lukavemanya sheelyi Mwana wa Iruva alemmaa isha, kaveluniinga na wiidimi lwemanya yeto akee wa dede, neeseny mmbo lukee nnang'ani ya yeto akee wa dede, mmbwe Mwana yeto wakwe we Yesu Kristo. Yeu mmbwe Iruva wa dede, na muu wa llung'anu.
62005021	Vana vakwa vadu, kwiiseny na maruva a wongo.
63001001	Yeny mmiku, shareiya kwa mama na vana vakwe shivakunndye dede deny; nta nshi yeny shimuni-da-fo, kyaindi ni ando amwi na yewo woose vaishi dede yeyo;
63001002	kyeendwa ni dede yeyo ikee nnang'ani yeeru, nayo mmbo ishekaa neese fika llung'anu.
63001003	Isarya na ilyillyo, na unapwe, fyuukye efo kwa Iruva Nde na kwa Yesu Kristo Mwana yeto wa Nde, fikae neese lukee na dede na ukundi.
63001004	Mmbo shilefura nnu llya shilelollya vana vafo maata vakeenda na dede, kiinani na shaasa lulewarya ivavaso lyuuka kwa Nde.
63001005	Kyasia ulaalu, yewe mama, mmbo shakutereva, nta nshi ivavaso iiya shakureiya-fo, ni lyilya lwetiri uka mapookyony lyeyaamba, lukundani.
63001006	Na elu llo ukundi: Lweende lwisoraa mavavaso akwe. Na elyi llyo ivavaso elyo, shaasa muleita uka mbee naambo mulyilatye.
63001007	Mashika ni vandu veengyi velembaa valensha-fo kunu ulaniny, valashiirikyaa sheelyi Yesu Kristo mmbo akeesha ekee na mwiili. Yeto mmbwe llembi na mwilema Kristo.
63001008	Kwiiseny muveni mulashereta filya muletana, naambo mukooye iwarya isina lyisumani.
63001009	Yeto ailanya kyeeso nalasoraa ufundo lwa Kristo, we nnyatiri Iruva nnang'ani yakwe-fo. Lyo yeto akaa nnang'ani ya ufundo yelo, yeto mmbo atiri Nde na Mwana kiwo.
63001010	Kwakooya nndu asha kwany nalarye ufundo yelo, mulashemwaambya kyeny kwany-fo, nta imwiidikira-fo.
63001011	Shamashika yeto amwiidikiraa mmbo aakana na mashora akwe maravi.
63001012	Kimmba shitiri mbony shiingyi, na yeny shilakundye itireiya na kalamu yaa karatasiny, mmbo shivikye nsia wa isha kwany nsherera neeni kana kwa kana, naambo na ifura lyeru lyikooye iinutywa.
63001013	Vana va mwanamau akee nsauwe, vakwiidikira.
64001001	Ni yeny Mmiku, shakureiya yewe Gayo nkunde wakwa, shinkundye kya dede.
64001002	Nkunde, mmbo shatereva naambo kukooye ivesywa mfindo fyafo fyoose na itira finya ya mwiili, kive shaasa na nrima wafo ukeevesywa.
64001003	Mashika mmbo shilefura nnu llya vanavama veru valesha na ikureekya dede yafo, shaasa kukeenda efo dedeny yeyo.
64001004	Nshilollyaa ifura iniini ngota elyi-fo, iita sheelyi vana vakwa vakeeteterwa ni dede yeyo.
64001005	Vakunde vakwa, ishora elyo ni lya usaari elyo kukeetannya vanavama veru vakee veny,
64001006	nawo mbee ya siri vakakukureekya ikunda lyafo; mmbo kyeesenyaa deny kuvalole kutani vawuya nisha kwa Iruva.
64001007	Mashika kyeendwa ni irina elyo, nkyo kimaruma vakasha, valakunde iwarya kindo kyuuka kwa vandu va masanga.
64001008	Kyasiany, mmbo kilukooye yese iwarya vandu sha yewo, naambo luve veerunda na dede yeyo.
64001009	Shilereiya siri irero lyimwi, lyo Deotrefe, ulya akundye ikwiita mbee ya woose, nnyalelwiirikya-fo.
64001010	Nkyo kwakooya shasha mmbo nshekumbwaa mashora akwe moose, shaasa akeerera fya urung'ani na ilwekerya marero maravi; nta ekyo kilamae, nta we muni nnyakee iwarya vanavama yewo-fo, na valya valangye ivawarya kaveema, na iwaumbuta efo mmba ya Iruva.
64001011	Nkunde wakwa, kulasore uravi-fo, sora usha. Yeto mwitana mesha mmbo akee wa Iruva, kyaindi mwitana maravi we nnyalelollya Iruva-fo.
64001012	Demetrio mmbo alekureekywa ni vandu woose, na dede yeyo sheni ikavenkureekya. Neese-da lukavenkureekya, na yewe mmbo kuveishi sheelyi ukureekyi lweru llwa dede.
64001013	Lyo mmbo sheetiri findo fiingyi fya ikureiya, lyo nshikikundye ikureiya na winu na kalamu-fo.
64001014	Mashika mmbo shivikye nsia shikulollye uviny, lusherera kana kwa kana.
64001015	Urilalyi lukae na yewe. Vambuya veru vakwiidikira. Idikira na vambuya yewo veru, wo nndu na irina lyakwe.
65001001	Yeny Yuda shikee ishinga lya Yesu Kristo, nkee mwanamaye wa Yakobo, mmbo shamwiidikira yeni Vakristo mukee vakunde kyeendwa ni Iruva Nde, na iringwa kimaruma kya Yesu Kristo.
65001002	Shamukundya mwengerywa ilyillyo na urilalyi na ikundana.
65001003	Vakunde vakwa, kyeeri shekee ikutakura deny imureiya kya ukiro yelu lweru yese loose, mashika shilewona kuti shimureiye, naambo shimwiitike mulalakye iirikyo llya siri sheele ilerambikywa.
65001004	Mashika kwiifo vandu valeanga siriny veshoovyaa, vakee vautye uvingo uka kipooka. Nawo ni vandu valaishi Iruva, vakee vealasha isarya lya Iruva lyikava kindo kya tangalu. Nawo mmbo valema Iruva yeto muni akee mmbwe wa dede, na Nndumi weeru Yesu Kristo.
65001005	Lyingyi mmbo shikunndye imukumbura, lla elyi mwammaa imanya efi fyoose, sheelyi llya Nndumi alemaa iwouwa vandu vauke kulya Misri, mmbo alerumata valya elyi numa valera iirikyo lya dede.
65001006	Naakwa ni vasu va iruveeu valya valera valaringa itumbe lyawo veni, vakakillya nnyanu wawo ulya ukwaani nawo, mmbo alevafinga llung'anu vakae ireeminy vavere uvingo lwa nkonu ulya nniini.
65001007	Kimwi sha Sodoma na Gomora na miri ilya ya minyanuny shaasa valeva veetuusa vakavaka yeva, velatyaa ngaa ya mwiili ilya ya kasha, vakavaka yeva, nawo mmbo valelyamarwa ni muro wa llunganu.
65001008	Na yeva nikiwo-da, vakee sheelyi vashooryaa mmbo vakatefusa mwiili, vakalema kindo vavioo na imina ngaa sheele.
65001009	Kyaindi Mikaeli, we nsu yeto nniini, llya alewaana na Mmbishwa, na iwakyana nawe kya mwiili wa Mose, nnyaleidima yaamba-u kikasha kyakwe-fo, lyo mmbo aleamba, “Nndumi nakukyeemyi.”
65001010	Indi vandu yeva mmbo vakeeyaarara kindo valakiishi nta, na filya vafiishi uka mbee vakakutefusa nafyo na ivaka mafisi alatiri nta urango.
65001011	Oshiny lwawo! Mashika mmbo valevaka Kaini, na irenga sha Balaamu na kindo valetawa kya efyo ni irumatwa sha Kora.
65001012	Vandu yeva mmbo vaeresye nnu mashika elyi mwavika mirumwa yaany misha mmbo vashelyaa na yeni shoongeny, nta kulaore vereiye isanga na yeni. Vakavaka mafishi alatiri mura avivitwaa ni uraato, na miri yammaangara mamburu, ilakivikaa ndunda, yammaa ifwa kavii na iiluwa tushu.
65001013	Vakawuya ivaka matundulu a yeeve alavaa isiika, na irosa maffwe akee nng'u sony yaawo, vakavaka nyinyiri tirekye shia, vakawoywa ni ireema lyiveemyaa fika llung'anu.
65001014	Enoki yeto akee wa mfungare kuuka Adamu, mmbo alerera kyawo sha nkisuku, kaamba, “Lola-te, Nndumi mmbo alesha eriyani na veele vakwe, fiku na fiku.
65001015	Naambo naidimi irumbuya vandu vakwe mwaandu, na yuutya valya valashinndyaa Iruva uvingo, kyeendwa ni mashora awo maravi valeatana valariyani na Iruva. Kimaruma kya marero awo maravi valyamari yewo valearera alakee a iindya Iruva.
65001016	Vandu yeva mmbo vakunung'unaa, vakasora lango tawo, na kana kawo kakarera marero maroo ekurosa, vekundyaa valya vatiri uniini naambo vawoni-fo mbusha yaawo.”
65001017	Kyaindi yeni, vakunde vakwa, kumbweny marero alya alererwa uka llya mbee ni varumi valya va Nndumi weeru Yesu Kristo.
65001018	Mmbo valemmbia, “Fyeeri fya ifurumya mmbo kushekaa-fo vandu vetatala, vesoraa lango tawo veni yeto tiretaa.
65001019	Vandu yewo mmbo vakeende mirauko, mmbo vakee va kiulana vakatura Mumuyo wa Iruva.”
65001020	Kyaindi yeni vakunde vakwa, mukankutira na iirikyo lyany lyikee yeele nnu, na itereva mukee na Mumuyo Mweele.
65001021	Kutireny na ikunda lya Iruva, mwivereyaa ulyilyi lwa Nndumi weeru Yesu Kristo, kutani mwawona muu wa llung'anu.
65001022	Lyillyeny vengyi yewo vatirwa nnyinyira.
65001023	Na vengyi muvakire mwiivaraakwaa efo murony. Na vengyi valyillyeny na usau, musue naakwa ni isara lyitiri kyuuna kya mwiili.
65001024	Na yeto ashidimaa imuringa mulawoni nsindara, na imurwaa itumbeny lyakwe mukee na ifura iniini,
65001025	mmbwe Iruva umwi nsi, na Mwikira weeru we Yesu Kristo Nndumi weeru. Nnduma ni wakwe, na ulyimbi, na wiidimi na finya, uka llung'anu, na enu, na fika llung'anu. Amen!
66001001	Masukuyo a Yesu Kristo, aleorwa ni Iruva noore mashinga akwe findo efyo fikaa fishe uviny; nawe karuma nsu wakwe neende erye na woko nandeora ishinga lyakwe we Yohane.
66001002	Yeto alekureekya Irero lya Iruva na ukureekyi lwa Yesu Kristo, mfyo findo fyoose alefilolya.
66001003	Ngoma yeto asomaa na yewo vashitaa marero a ukisuku yelu, na itira efi fikee fireiye-fo, mashika fyeeri fyamiinana.
66001004	Ni yeny Yohane, shamwiidikira yeni siri mfungare tikee Asia. Isarya na unapwe fimukaye, efyo fyuukye efo kwa yeto aiyo na eifo, na isha ashesha; nafyo fyuukye kwa mimuyo mfungare ikee yoo mbee ya kitima kyakwe kya ushilyi;
66001005	lyingyi fyuukye kwa Yesu Kristo, akee nkureekyi wa dede, mwana wa mbee wa yewo vafiiye, na mangyi wa vamangyi va ulana. Yeto alukundye na ilusangya ngyulyamari teru na samu yakwe.
66001006	Neluvika umangyiny, na makohani va Iruva, nawe ni Ndeye; usuri na uniini llwakwe we fika llung'anu na llung'anu. Amen.
66001007	Lola-te, efo ashaa na mafishi; na wo iriso mmbo lyishellollyaa, na yewo valenndosha na ifumu, na vandu va masanga a ulana woose vashekapaa kiiyo kyeendwa mmbwe. Ee ni indo. Amen.
66001008	Yeny ni Alfa na Omega, wa mapookyony na wa mafurumyony, ni indo Nndumi Iruva aamba, yeto aiyoo, eiyoo nawe ashekaa-fo, Muni finya shoose.
66001009	Ni yeny Yohane mwanamaye waany shikee mwaakanise na yeni makiva na umangyi na usisiryo lwa Yesu Kristo, mmbo shekee kyuurukeny kyivangwaa Patmo, kimaruma kya irero lya Iruva, na ukureekyi lwa Yesu.
66001010	Elyi shikaaywa ni Mumuyo, nato ukee nkonu wa Nndumi, shaita yoona iniini efo numa yakwa, lyivakye unyanga lwa iranda.
66001011	Lukaamba, “Efi kulollye fireiye kitabuny, kunderikya siri yeto mfungare: Nto Efeso, Simirna, Pergamo, Tiatira, Sardi, Filadelfia na Laodikia.”
66001012	Shainduka naambo shilole yeto arera na yeny. Llya shainduka shalollya taa mfungare ta saabu tikee shiipoiyo uwe.
66001013	Na nnang'ani ya taa eto shalollya-u umwi avakye Nndu wa vandu, aree soori ifikye marendeny, ikee shifinge na ukova lwa saabu yoo mavee.
66001014	Nrwe wakwe na fii takwe tekee shaa pyai sha laura ya kyaamwi, na miso akwe akava sha kipalapala kya muro.
66001015	Marende akwe akava sha minya ya arera ikee shisinge ikeela deny, ikava sheelyi yailyiswa ni muro; na unyanga lwakwe lukava sha yoona lya mura mwiingyi.
66001016	Nawe mmbo etiri nyinyiri mfungare efo wokony lwakwe usha; na usu woovi, lukee unnwi koose, lukauka efo kaniny kakwe, na kisangu kyakwe kikavaa paa sha mwi na finya ya vayo.
66001017	Na yeny kyeeri shilellollya shawa si yoo marendeny akwe shava sha nndu amfwa. Kasheekerya woko lwakwe usha, kaamba, “Kulairyee-fo, mmbo shikee wa mbee na wa ifurumya.
66001018	Eto akee na muu, na yeny mmbo sheefiye, lyo lola ulaalu mmbo shikee na muu fika llung'anu na llung'anu. Na yeny mmbo shitiri ngyufunguo ta ufu na ta kwa vafu.
66001019	Kyasia, reiyany findo efi kwalollya, na efyo fiiyo, na efyo fishaa numa yeefyo.
66001020	Kyama kya nyinyiri tilya mfungare kulelollya wokony lwakwa usha, na kya taa tilya mfungare ta saabu, ni ekyi: nyinyiri tilya mfungare ni vasu va siri tilya mfungare, na taa mfungare ni siri mfungare.”
66002001	“Kwa nsu wa siri ikee Efeso reiya indi: Efi mfyo aamba yeto atiri nyinyiri yeto mfungare efo wokony lwakwe usha, mmbwe yeto akeerua-rua nnang'ani ya taa tilya mfungare ta saabu.
66002002	Shiishi mashora afo na ngatara yafo, na usisiryo lwafo, na ekyo sheelyi nkusangaa na vandu vakasha-fo, na yewe mmbo kuleesa valya vakuvangaa varumi wo veni, nawo nshi wo-fo, kwavakooya ni vaongo.
66002003	Na yewe mmbo kuleva mwisisirya kimaruma kya irina lyakwa, nta kulawoni yaaraa.
66002004	Lyo shitiri irero lyimwi uwe yafo, llyo elyi, mmbo kulenra ikunda llya lyafo lya kipooka.
66002005	Naasa kumbwany ni angaa kulewoya, kukurye na itana mesha alya a mbee. Lyo kwanra kulatana indo, mmbo nshaa kwafo, na yeny nshutaa taa yafo ando a vayo, elyi kwanra kulakurya.
66002006	Lyo kutiri usha lumwi, llo elu, elyi kusuuye mikaaye ya Vanikolai, nayo naakwa ni yeny shiveisuuye.
66002007	Yeto atiri kuri navearanya irero elyi Mumuyo aifo avia siri. Yeto mwivinga mmbo nsheniingaa nalye ndunda ta nri yeto wa muu, yeto ukee nndeny wa Iruva.”
66002008	“Na kwa nsu yeto wa siri ikee Simirna reiya indi: Efi mfyo aamba yeto akee wa mapookyony na mafurumyony yeto efiiye, kawuya ikaa na muu.
66002009	Shiishi ukiva lwafo na itura lyafo, (lyo kukee isimba) shishi na firumu fya yewo vakeyaamba mmbo vakee Vayuda, nawo nta nshi indo vakai-fo, nawo ni mmba ya kiterevyo ya Satana.
66002010	Kulairyee efyo fikaa fikusheye-fo. Lola-te, yeto Nkumbi mmbo asheeraa vengyi vany kifingyony naambo kive kyeeso kyany, na yeni lyo mushekaa fyuureny ando a mikonu ikumi. Kusirye-u fika ifwa, na yeny nshekuvikaa ureto lwa muu.
66002011	Yeto atiri kuri avearanya irero elyi Mumuyo aifo avia siri. Yeto ashevingaa nnyashewonaa ilyamarwa ni ufu elo lwa kavii-fo.”
66002012	“Na kwa nsu wa siri ikee Pergamo reiya indi: Efi mfyo aamba yeto atiri usu elo woovi, lukee woovi taari toose.
66002013	Shiishi ando kusalalyi, nng'u kitima kya ushilyi kya Satana kyikai, neewe kwatira irina lyakwa deny, nta kulamini kikusiryo kyakwa, kufike mikonu ilya ya nkureekyi wakwa we Antipa, ashikusirye, yeto alewaiyo efo kwany, yoo Satana akai.
66002014	Lyo shitiri marero maangu na yewe, mashika efo kwafo kutiri vandu veetira ngyufundo ta Balaamu yeto alelosha Balaki navikye Vaisraeli nsindara, vakalya findo fileutwa firaso kwa maruva a wongo, na ituusa,
66002015	Kiwo da na yewe kutiri vandu velatya kiloshyo kya Vanikolai.
66002016	Kyasia, kuryeeny, lyo kwanra kulakurya mmbo nshaa kwafo uviny, nshekapa nawo fira na usu elo lukee kaniny kakwa.
66002017	Yeto atiri kuri navearanya irero elyi Mumuyo aifo avia siri. Yeto mwivinga mmbo nsheniinga-u mana ilya ikee shisurumi, shinniinge na iwe yaa, na yoo iweny elyo mmbo kukee kureiye irina iya lyilaishiwa ni nndu kuuta yeto akee ilyiwarya.”
66002018	“Na kwa nsu wa siri ya Tiatira reiya indi: Efi mfyo Mwana wa Iruva aamba, yeto atiri miso avakye kipalapala kya muro, na marende akwe akavaka minya ya arera ikee shisinge deny.
66002019	Shiishi mashora afo na ikunda lyafo na kikusiryo kyafo na ikuuta lyafo na usisiryo lwafo; na lyingyi sheelyi mesha afo a numa yei mmbo ailannyi alya a mbee.
66002020	Lyo shitiri irero uwe yafo yewe, mmbo kulefura na nka yeto Yezebeli, yeto alekwaallwa nkisuku kalosha vandu vakwa evaretaa, naambo vatuuse na ilya findo fileutwa kiraso kwa mafwanu.
66002021	Na yeny mmbo shilenniinga mwaanya naambo nakurye, lyo nnyakundye ikurya kya utuusi lwakwe-fo.
66002022	Kulollye, mmbo nshemweraa uwe ya kitara ando amwi na yewo veetuusa nawe, vawoni ukiva uniini vakanra valakurya kya mashora awo,
66002023	na yeny mmbo nshewaa vana vakwe na ufu. Na siri toose mmbo tishemanyaa ni yeny shasaiya mirima. Na yeny mmbo nshetaiyaa wo umwi waany kiinani na mashora akwe.
66002024	Kyaindi mmbo shamuvia yeni vengyi mukee Tiatira, woose yewo valatiri ngyufundo eto, valaishi fyaaso fya Satana, shaasa vakeamba, Nshimwekeryaa irio lyingyi-fo.
66002025	Lyo tireny tapu ekyo mutiri, kutani elyo nshaa.
66002026	Na yeto ashevingaa, na iringa mbony takwa fika mafurumyony, mmbo shinningaa ushilyi lwa masanga a vandu,
66002027	nawe mmbo asheveesaa na nsenge wa minya, shaasa fiiya fya muumba nungu firyaa uteeri, shaasa na yeny shilevavasyo ni Ndeakwa.
66002028	Na yeny mmbo nshenniingaa nyinyiri ilya ya ngama.
66002029	Yeto atiri kuri keyaaranya navearanya irero elyi Mumuyo avia siri.”
66003001	“Na kwa nsu wa siri ya Sardi reiya indi: Yefi mfyo yeto atiri Mimuyo yeyo mfungare ya Iruva akeeamba, na nyinyiri tilya mfungare. Shiishi mashora afo, kya yaamba mmbo kutiri irina lya muu kyaindi lyo mmbo kufiiye.
66003002	Lala shoovi, kuvangyise yefyo fisaaye-fo fikee kufii ifwa. Mashika nshilelollya mashora afo asongovye mbee ya Iruva wakwa-fo.
66003003	Kummbwany shaasa kileva na shaasa kuleita, tira efyo kukurye. Lyo kwanra kulakurya mmbo nkusheyaa sha inyinyi, nta nkumanyaa kyeeri ekyo nsheshaa kwafo-fo.
66003004	Lyo kusaae-fo marina maangu efo Sardi, a vandu valaketefura soori tawo. Nawo mmbo vashendaa veriyani na yeny veree soori shaa, kimmba kivasumannyi.
66003005	Yeto ashevingaa mmbo avikwa indo soori shaa, nta nshisheutaa irina lyakwe efo kitabuny kya muu-fo na yeny mmbo nshekureekyaa irina lyakwe mbee ya Ndeakwa, na mbee ya vasu vakwe.
66003006	Yeto atiri kuri, navearanya irero elyi Mumuyo avia siri.”
66003007	“Na kwa nsu wa siri ikee Filadelfia reiya indi: Efi mfyo yeto akee Mweele akeyaamba, nawe mmbwa dede, arye ufunguo lwa Davidi, yeto mwirua kulaifo ashiidimaa ifinga, nalyo kamfinga kulaifo ashidimaa irua. Shiishi mashora afo.
66003008	Lola, mmbo shakoora mwaango ukee murwe mbee yafo, nato kulaifo aidima iuraya, mashika ukeemwikare, na yewe mmbo kulelatya irero lyakwa, nta nkulemina irina lyakwa-fo.
66003009	Lola mmbo shakuniinga yewo va ironda lya Satana, yewo vashambaa wo ni Vaisraeli nawo nshi wo-fo, mmbo vakeyaamba wongo, lola mmbo nshevarumaa vashefirya ndi yoo marendeny afo, na imanya sheelyi mmbo shikukundye.
66003010	Mashika elyi kulekutira na irero lya usisiryo lwakwa, na yeny mmbo nshekuringaa, kukye fyeeri efi fya yeeswa yefyo fisheyaa ulana loose, nafyo mmbo fisheesaa yewo woose vakee urukeny.
66003011	Mmbo nkeesha uviny. Tira ekyo kutiri tapu, naambo kulave nndu akusoka ureto lwafo.
66003012	Yeto mwiivinga mmbo nshemwallwa ngo ya mmba ya Iruva wakwa, nta nnyashukaafo-fo, na yeny mmbo nshereiyaa yoo uwe yakwe irina lya Iruva wakwa, na irina lya Yerusalemu yeyo shiiya, ushoolokaa uuka iruveu kwa Iruva wakwa, utiri irina lyakwa elyo iiya.
66003013	Yeto atiri kuri navearanya irero elyi Mumuyo aifo ivia siri.”
66003014	“Na kwa nsu wa siri ya Laodikia reiya indi: Efi mfyo akeyamba yeto akee Amen, akee Nkureekyi wa dede nawe eefo uka elyo Iruva aleumba ulana.
66003015	Shiishi mashora afo sheelyi nkukee mbeo nta muro-fo, kyevaa kyeni kukooye kwevaa mbeo ao muro.
66003016	Kyasiany, kimmba kutiri ngukumu, kulakee nta mbeo nta muro, mmbo shikumishaa kuuke kaniny kakwa.
66003017	Mashika mmbo kukeyaamba, yeny mmbo shikee isimba, mmbo shankuvika isimba, nkwiifo nta kindo kishitinyi-fo, na yewe nta nkwiishi sheelyi kukee nkiva, kwavetirwa nnyinyira, na nkiva na mfu miso na mbereto.
66003018	Mmbo nkee ikuniinga urango, kuure kwakwa saabu ikee shisangye na muro, llyo kuveny isimba; kuraa na soori shaa pyai, sony tafo teeva mbereto tisikywa, na nri wa yaamba miso afo naambo kulollye.
66003019	Woose yewo shivakundye mmbo shavakyeemya na ivakapa; naasany marukya kukurye.
66003020	Lola-te, ekakau shisalalyi yoo mwaangony shyuukapa-kapaa; kwakooya nndu aita unyanga lwakwa kashiruya mwaango, mmbo nshangaa kwakwe shilye nawe shoonga, nawe nalye na yeny.
66003021	Yeto mwivinga mmbo nshenningaa mwaanya wekaa na yeny kitiminy kyakwa kya itumbe, shaasa na yeny shilevinga shakaa na Ndeakwa kitiminy kyakwe kya itumbe.
66003022	Yeto atiri kuri navearanya irero elyi Mumuyo avia siri.”
66004001	Numa ya efyo, shoorwa mwaango wa iruveu wiirwiikaa, na unyanga lulya lwa mbee shelwiita luvakye unyanga lwa iranda lukarera na yeny, lukaamba, “Saama kushe kunu, na yeny nshekoraa findo fishekaa-fo numa ya efyo.”
66004002	Naasa shaipowa Mmumuyo, shalollya kitima kya itumbe kyikee kivike iruveu na umwi akee kitiminy ekyo;
66004003	na yeto akee rembo uwe ya vayo avakye iwe lyimika mikaa, na ukova lwa mmbwa lukaringyitya kitima kilya kya itumbe, lukava sha sumaradi.
66004004	Na fitima makumi avii na fiina fikaringyitya kitima kilya kya itumbe, na yoo fitiminy efyo shalollya vamiku makumi avii na vaana vefikaye, varee soori shaa; na mirweny vakaraa ngyureto ta saabu.
66004005	Na yoo kitiminy yekyo kya itumbe kukauka-u ukova lwa muro na unyanga lwa iruruma. Na taa mfungare ta muro tikaaka mbee ya kitima kilya kya itumbe, yeyo nnyo Mimuyo mfungare ya Iruva.
66004006	Na mbee ya kitima kilya kya itumbe kweiyo yeeve ya kilola, sha bilauri; na yoo nnang'ani ya kitima kilya kya itumbe na taari ta vayo toose, veiyo fyuumbe fiina fikee na muu, fitiri miso mbee na numa.
66004007	Na yeto atiri muu wa mbee kavaka miiso; na yeto atiri muu wa kavii avakye ngashe, na yeto atiri muu wa kararu kavaka kisangu kya nndu wa vandu; na yeto atiri muu wa kaana kavaka ngoru irumbukaa.
66004008	Na yeva vatiri muu vaana wo umwi mmbo etiri maaru arindaru, na taari toose kipoo na kimmba vakaringyityo ni miso, nta mmbakeeimuya kio na nsanyiny-fo, veshambaa, “Mweele, Mweele, Mweele ni Nndumi Iruva muni matorito, yeto eiyo, aifo nawe asheshaa.”
66004009	Na yewo vatiri muu vaana vakeeniinga yeto akee rembo yoo kitiminy ekyo kya itumbe nnduma, na wiindi na fyaanu, yeto akee na muu llung'anu na llung'anu.
66004010	Llyo vamiku yewo makumi avii na vaana vakafiirya ndi si yoo mbee ya yeto akee rembo yoo kitiminy yekyo kya itumbe, nawo vakamfiirya ndi yeto akee na muu fika llung'anu na llung'anu, nawo vakeerya ngyureto tawo mbee ya kitima kilya kya itumbe, veshambaa,
66004011	“Yewe Nndumi weeru na Iruva weeru, mmbo kusumani iwarya itumbe na wiindi. Mashika ni yewe kuumbye findo fyoose, na kyeendwa ni ikunda lyafo fikakaa-fo, nafyo fikaumbwa.”
66005001	Naasa shalollya efo wokony usha lwa yeto akee rembo uwe ya kitima kilya kya itumbe kitabu kyikee kireiye mmba na efo kwa numa, kyikee kikape muuri mfungare.
66005002	Shalollya nsu atiri finya deny, evambisaa irero na unyanga uniini nnu, eshambaa, “Ni vi yeto asumani itarambwa kitabu ekyo na ifisha muuri eyo ya vayo?”
66005003	Nta nkulakaa-fo nndu iruveu, nta kunu ulaniny, nta efo si ya vayo, aleidima irua kitabu ekyo-fo, nta ikilla-fo.
66005004	Na yeny shafua nnu elyi kulewiika nndu asumani irua kitabu ekyo nta ikilla.
66005005	Naasa umwi wa vamiku valya kashivia, kulafwe-fo, lola-te, kwiifo Miiso ya ufyari lwa Yuda, wa Isindeny lya Davidi, we mmbo alevinga kutani aidima irua kitabu kilya, na muuri ya vayo mfungare.
66005006	Shalollya yoo nnang'ani ya kitima kilya kya itumbe na valya vatiri muu vaana, na yoo nnang'ani ya vamiku valya, Ngurana ya Iruva esalalyi-u, akee sheelyi akee nshishe, atiri mbembe mfungare na miso mfungare na yeto nto Mimuyo mfungare ya Iruva yeyo ilerumwa ulaniny koose.
66005007	Kasha, keepoo kitabu kilya na woko lwakwe usha, mmbwe yeto akee rembo yoo kitiminy kilya kya itumbe.
66005008	Kyeeri aleipoo kitabu kilya, valya vatiri muu vaana na vamiku valya makumi avii na vaana vakawa si yoo mbee ya Ngurana ya Iruva, wo umwi waawo etiri kivale, na fipete fya saabu fiishwe mafura afwaamaa, nafyo mfyo fiterewo fya veele.
66005009	Nawo vakeemba kiimbo veshaambaa, “Nnyewe kusumani irua kitabu ekyo na iporommwa muuri ya vayo, mashika elyi kuleshishwa, kwaurya Iruva vandu va wo isanga na wa kishomu na wo mmba, kwawoora na samu yafo.
66005010	Kwavaallwa vana va umangyi na vakohani va Iruva weeru; nawo mmbo vakee ishillya kunu urukeny.”
66005011	Shalollya na iita ngyunyanga ta vasu veengyi taari toose ta kitima kilya kya itumbe, na ta valya vatiri muu, na ta vamiku valya, na yeekena lyawo lyefikye fiku ka fiku ka mafiku.
66005012	Vakarera na unyanga uniini vakaamba, ni Ngurana ya Iruva yeyo ileshishwa isumani iwarya wiidimi na usuri na urango na finya na wiindi na uniini na mbora.
66005013	Na wo kyuumbe ekyo kikee iruveu na yaa ulaniny na efo si ya uruka na uwe ya yeeve, na efyo fyoose fiifo, shafiita fishaambaa, “Mbora na wiindi na usuri na wiidimi mfya yeto akee rembo uwe ya kitima kya itumbe, na Ngurana ya Iruva, llung'anu na llung'anu.”
66005014	Na valya vatiri muu vaana vakaamba, “Amen.” Na vamiku valya vakawa si, vakafiirya ndi.
66006001	Naasa shalollya kyeeri Ngurana ya Iruva aleporommwa muuri umwi kya filya mfungare, sheeta umwi wa valya vatiri muu vaana eshambaa, “Osho!” Unyanga lwakwe lukavaka iruruma.
66006002	Shalollya frasi shaa, na yeto aisaamyi etiri ura, kaniingyo ureto nawe kauka-u, evingaa naambo navinge lyingyi.
66006003	Llya aleporomwa muuri ulya wa kavii, sheeta ulya atiri muu wa kavii ashambaa, “Osho!”
66006004	Ikasomuka-fo frasi ingyi, idodorye nnu, na yeto aisaamyi kawonisa mwaanya wa yuuta urilalyi urukeny, naambo vandu vakuwaa veni na veni, nawe kaniingyo usu uniini.
66006005	Llya aleporomwa muuri wa kararu, sheeta ulya atiri muu wa kararu eshambaa, Osho! Naasa shalollya frasi shuu, na yeto aisaamyi erye mesa a yeesa wokony lwakwe.
66006006	Sheeta unyanga lwava sheelyi lukee yuuka nnang'ani ya yewo vatiri muu vaana, lwiishaambaa, Kibakuri kya nganu nshilingyi, na fibakuri fya nganu shuu ni shilingyi, nta kulalyamare mafura na mfinyo-fo.
66006007	Na llya aleporommwa muuri wa kaana, shaita unyanga lwa ulya atiri muu wa kaana eshambaa, Osho!
66006008	Naasa shalollya frasi ifwani ifu, na yeto aisaamyi mmbo avangwaa Ufu, na kwa Vafu, keenda nawe. Nawo vakaniingwa ushilyi uwe ya kyenga kya kaana kya uruka, vawaa na usu na shaa na ndwari shiroo na mafisi a uruka.
66006009	Kyeeri aleporommwa muuri ulya wa karaanu, shalollya yoo kwasi ya kitara kyeerasya mimuyo ya valya valenshishwa kimaruma kya irero lya Iruva, na kimaruma kya ukureekyi lwawo.
66006010	Vakafua na unyanga waasha vakaamba, Woi Nndumi Mweele, muni Dede, mmbo kufikaa indii kulashuutaa uvingo, nta iniinga samu teru usumanu kya yewo vakee ulaniny?
66006011	Wo umwi waawo kaniingyo soori shaasha, shaa vakavio vengere ifura-se ando a kirambo, kutani yeekena lya veakana nawo na vanavamaye vawo lyafikya, mmbo yewo vashemamitwaa ando amwi nawo.
66006012	Na yeny shalollya kyeeri aleporommwa muuri wa karindaru, kukasha kidinasi kiniini, nkyeere ukafwana muu sha fii shuu, mwiiri nato ukava sha samu.
66006013	Nyinyiri tikaangara sheelyi mkuu utulaa mapora a vayo kyeeri wavivitwa ni uraato lwa finya.
66006014	Iruveeu kukakweete sheelyi nndu alema karatasi, na wo ifumbu na kyuuruka fikasamiswa ando a vayo.
66006015	Na vamangyi va ulana, na vaniini, vaniini va fira, na masimba, na vaafinya, na wo ishinga, na yewo valeke, vakoovya mbangeny na ifo si ya mawe a mafumbu,
66006016	veviaa mawe na mafumbu, luwoyeny, lusikyeny, lulalollyo ni yeto akee rembo kitiminy kya itumbe, na unyafi lwa Ngurana ya Iruva.
66006017	Mashika nkonu yeto nniini, urye unyafi lwawo wansha, a mmbi yeto ashenkyaa?
66007001	Numa ya efyo shalollya vasu vaana vesalalyi taariny iinya ta ulana, vesikaa ngyuraato iinya, naambo uraato lulavivite ya urukeny nta efo yeeveny, nta lulashevivita miri.
66007002	Shalollya nsu ungyi asaama auka taari ya ngama, arye muuri ya Iruva yeto muni muu, karerya vasu valya vaana na unyanga waasha mmbo valya valerambikywa ikapa uruka na yeeve,
66007003	kaamba, “Mulakape uruka nta yeeve-fo, nta miri-fo, kutani elyi lushemaa ivika mashinga a Iruva wende efo fisanguny fyawo.”
66007004	Sheeta marina a yewo valevikwa wende va ngyufyari ta Israeli vafikye vandu fiku iyana na makumi aana na fiina:
66007005	Va ufyari lwa Yuda, fiku ikumi na fivii; va ufyari lwa Ruben, fiku ikumi na fivii; va ufyari lwa Gadi, fiku ikumi na fivii;
66007006	va ufyari lwa Aseri, fiku ikumi na fivii; va ufyari lwa Naftali, fiku ikumi na fivii; va ufyari lwa Manase, fiku ikumi na fivii;
66007007	va ufyari lwa Simion, fiku ikumi na fivii; va ufyari lwa Levi, fiku ikumi na fivii; va ufyari lwa Iskari, fiku ikumi na fivii;
66007008	va ufyari lwa Sabuloni, fiku ikumi na fivii; va ufyari lwa Yosefu fiku ikumi na fivii; va ufyari lwa Benyamini, fiku ikumi na fivii.
66007009	Numa ya efyo shalollya ate kwiiyo ironda iniini nnu kulaifo nndu ashiidimaa ilyeekena, vandu va wo isanga na wo ufyari na mmba na kishomu, vesalalyi-u mbee ya kitima kilya kya itumbe, na mbee ya Ngurana ya Iruva, veerye soori shaa pyai, varye na maramba a myaangashi maakony awo.
66007010	Vakafua na unyanga uniini vakaamba, “Ukiro ni lwa Iruva weeru yeto akee rembo kitiminy kya itumbe na lwa Ngurana ya Iruva.”
66007011	Na vasu woose mmbo vekee rembo veringyitye kitima kilya kya itumbe taari toose, na mbee ya vamiku yewo na valya vatiri muu vaana, nawo vakawa si kifulufulu yoo mbee ya kitima kilya kya itumbe, vakaindya Iruva.
66007012	Vakaamba, Amen, Mbora na usuri na waarya na fyaanu na wiindi na wiidimi na finya mfya Iruva weeru fika llung'anu na llung'anu. Amen.
66007013	Umwi wa vamiku valya kashirouwa kaamba, “A vandu yeva varee soori shaa indo ni wo vakyi? Nawo nkwi wooka?”
66007014	Na yeny shammbia, “Woi Nndumi wakwa, ni yewe kwiishi.” Nawe kashivia, “Yewo mmbo valya valemmuuka ngatareny ilya ing'ani, nawo mmbo valensangya soori tawo vakaeelyisa na samu ya Ngurana ya Iruva.
66007015	Naasany ulaalu mmbo vakee mbee ya kitima kya itumbe kya Iruva, nawo mmbo vakendundya kio na nsanyiny efo mmba yakwe, na yeto akee rembo yoo kitiminy kya itumbe mmbo ashevavikyaa nruve na yeema lyakwe.
66007016	Nta mmbashekitirwaa nshaa nta nyura-fo, nta mwi ivakora nta nrike-fo.
66007017	Shamashika Ngurana yeyo ya Iruva akee nnang'ani ya kitima ekyo kya itumbe, mmbo asheveesaa, nawe mmbo ashevateteraa yeengya ngyusoka titiri mura wa muu, na Iruva mmbo asheangata misoru myoose efo misony awo.”
66008001	Na kyeeri aleporomwa muuri wa mfungare, kukava kimammya sau iruveu ando a kyenga kya saa.
66008002	Na yeny shalollya vasu valya vasalala mbee ya Iruva, nawo vakaniingyo maranda mfungare.
66008003	Naasa ungyi kasha kasalala yoo mbee ya kitara kya irasya, erye kipete kya saabu, kaniingyo miri ifwaamaa, naambo nasande ando amwi na fiterewo fya veele yoo uwe ya kitara kya saabu kya irasya, yeyo ikee mbee ya kitima kya itumbe.
66008004	Nsu wa miri ilya ifwaamaa ukasaama ukafikya Iruva ando amwi na fiterewo fya veele, fyuuka wokony lwa nsu ulya.
66008005	Na nnsu yeto kaipoo kipete kilya kakiishura muro wa kitara kyeerasya, kaufwallya kunu urukeeny, kukava-fo ukova na iruruma na unyanga uniini na kimwii na kidinasi.
66008006	Na vasu valya mfungare varye maranda mfungare vakakudeesya yakapa.
66008007	Nnsu wa mbee kakapa iranda, mmbwa ya masaawe na muro fisasangyi na samu, fikeerwa urukeny; kyenga kya kararu kya uruka kyikasarumya, na mooro mmbisi moose ukasarumya.
66008008	Nnsu wa kavii kakapa iranda, kukalollyo-u kindo kivakye ifumbu yaasha lyishakaa muro kikeerwa yeeveny, kyenga kya kararu kya yeeve kikava samu.
66008009	Kyenga kya kararu kya findo fikee yeeveny fikafwa na kyenga kya kararu kya ngalava kikalyamarwa.
66008010	Nnsu wa kararu kakapa iranda, nyinyiri imwi niini ikawa yuuka iruveu, iishakaa sha taa, ikawoya kyenga kya kararu kya mira, na ngyusoka ta mura.
66008011	Na irina lya nyinyiri ilya ni Kivawo; kyenga kya kararu kya mura kikavava deny, na vandu veengyi vakafwa kyeendwa mmura yeto.
66008012	Nnsu wa kaana kakapa iranda, kyenga kya kararu kya nkyeere kikakapwa, na kya mwiiri na kya nyinyiri, fyenga efyo fya kararu fikava ireema, nsanyiny kyenga kya kararu uve ireema na kio nakyo.
66008013	Numa ya vayo shalollya na sheeta uviri lwiirumbukaa efo iruveu, lukaamba na unyanga waasha, “Oshiny, oshiny oshiny lwa yewo vakee ulaniny, kimaruma kya ngyunyanga ta maranda a vasu vararu eto tisaaye-fo, nawo vankudeesya itikapa.”
66009001	Nnsu wa karaanu kakapa iranda, shalollya nyinyiri yeeluka iruveu, ikawa ulaniny. Nawe kaniingywo ufunguo lwa irina lya kwa vafu.
66009002	Karua irina lya kwa vafu, nsu ukarwa wuuka kulya irininy, uvakye nsu wa nguminy niini, nkyeere na ngyina fikava ireema kimaruma kya nsu yeto wauka efo irininy elyo.
66009003	Nrie tikauka kulya nsuny ulya tikawoya uruka, nato tikatira finya sha finya ya nguluva yoo uteeriny.
66009004	Tikavio tilashepaana mooro wa uruka, ao nta kindo kyoose kyikee kivisi, nta nri, lyo tilye vandu yewo valakee vavike wende lwa Iruva efo fisanguny fyawo.
66009005	Tikavavaswa tilasheevawaa lyo tivatuurwe ando a miiri iraanu. Na mavavyo awo akava sha uroi lwa nguluva elyi yamaara nndu.
66009006	Nalyo kyeeri ekyo vandu mmbo varuuyaa ufu lyo valalulolyaa. Nawo mmbo valanga ifwa, lyo ufu luvarishe.
66009007	Na ngata ya nrie yeto mmbo yekee sha ya frasi tikudeesye kya fira, na mirwe yaawo ikava sheelyi iree ureto lwa saabu, na fisangu fya vayo tikavaka kisangu kya nndu.
66009008	Nato mmbo tetiri fii tivakye ta vaka. Na mayoo a vayo mmbo evakye mayoo a miiso.
66009009	Na yoo mbafuny tikaraa firinga-mbafu fivakye fya minya. Na unyanga lwa maaru a vayo lukava sha lwa makari a frasi shiingyi tikeerishya fireny.
66009010	Nato mmbo titiri minkya sha nguluva, na miinga, na ifo minkyeny ya vayo mfo kweekee finya yeyo yeetuurwa vandu ando a miiri iraanu.
66009011	Nato mmbo titiri mangyi yaawo mmbwe nsu nka wa si kwa vafu, na irina lyakwe kwa Kiebrania ni Abadoni, na kwa Kigriki ni Apolioni.
66009012	Oshiny lwa mbee lulemmaa iira. Lla-te kuseeri-fo oshiny tingyi ivii tishaa numa.
66009013	Nnsu wa karindaru kakapa iranda, shaita unyanga lumwi lwauka efo mbai ya kitara kyeerasya kilya kya saabu kikee yoo mbee ya Iruva,
66009014	lwiiviaa nsu ulya wa karindaru etiri iranda, “Porommwa na vasu valya vaana vakee vafingye kulya mureny ulya nniini to Frati.”
66009015	Vasu yewo vaana vakaporomuwa, na mmbo yewo ven-deesyo kimaruma kyeeri ekyo na nkonu na mwiiri na mwaaka, naambo vawaa kyenga kya kararu kya vandu.
66009016	Na yeekena lya maronda a vasikari va frasi efikye fiku makumi avii ka fiku ikumi; llyo yeekena shileeta.
66009017	Ni indo shilelollya frasi eto efo myooryeny akwa, na yewo vetisaamyi, vetiri findo fyeeringa mbafu, sha fya muro, na ta buluu, na ta kibiriti, na mirwe ya frasi eto nsha mirwe ya miiso, na efo mirweny yaawo kukauka-fo muro na nsu na kibiriti.
66009018	Kyenga kya kararu kya vandu kikawawa nngapo eto isaru, nto muro eto na nsu eto na kibiriti ekyo mfyo fileuka efo kaniny kawo.
66009019	Mashika finya ya frasi eto mmbo yuukye efo kaniny kawo, na efo minkyeny yawo, mashika minkya ya yawo mmbo ivakye shoka, mmbo itiri mirwe, nato mmbo tiwaa nayo.
66009020	Na vandu yewo valekya kulaore valewaawa ni ngapo yeto, mbalekurya kya mashora a maako awo, vare valaindya vambishwa, na mafwanu a saabu na a fesa na mawe na miri, yoo alalolaa nta iita nta yeenda-fo.
66009021	Nta valakuryaa kya uravi lwawo, nta usavi lwawo, nta utuusi lwawo nta unyinyi lwawo-fo.
66010001	Naasa shalollya nsu ungyi atiri finya eshoolokaa ooka iruveu, akee nsikye ni ifishi, na ukova lwa ngyima lukee nrweny wakwe; kisangu kyakwe kikava sha nkyeere, na marende akwe akavaka ngo ta muro.
66010002	Na efo wokony lwakwe arye kitabu kidu kikee kitarambwe. Karwaa urende lwakwe usha yoo uwe ya yeeve, na elo umuso kalurwaa ulaniny.
66010003	Nawe kaffwa na unyanga waasha, sha miiso idinaa. Kyeeri alefua, maruruma alya mfungare akariika.
66010004	Kyeeri maruruma yoo mfungare aleriika, llyo shilekudeesya ireiya. Naasa sheeta unyanga looka iruveu lwishambaa, Vikya muuri marero yoo moose alererwa ni maruruma yoo mfungare, kure kulaareiya.
66010005	Na nnsu ulya shilelollya esalalyi uwe ya yeeve na uwe ya uruka, kaorwa woko lwakwe usha na efo iruveu,
66010006	kalya mboo na yeto akee na muu llung'anu fika llung'anu, yeto atannyi iruveu na fyoose fiefo, na ulana na fyoose fiefo, na yeeve na fyoose fiefo, kyeyaamba nkushekaa-fo fyeeri numa ya findo efi-fo;
66010007	kuuta kyeeri kya mikonu ya unyanga llwa lwa nnsu ulya wa mfungare elyi ashekudeesya ikapa iranda, llyo ekyo Iruva akundye kisheinutywoo, shaasa aleongoya vasero yewo vakwe wo vakisuku.
66010008	Na unyanga llwa shelwiita lushukaa iruveu shawuya ilwiita lyingyi lwireraa na yeny, lukaamba, Enda kwandewarya kitabu kilya kyekee wokony lwa nsu ulya alesalala uwe ya yeeve na uruka.
66010009	Naasa shaeengya nnsu ulya shammbia nashiniingye kitabu kilya kidu. Kashivia, “Kiwarye kukilye. Nakyo kishekuvikyaa kivawo efo ndewuny yafo, kyaindi efo kaniny kafo kisherolaa sha ukyi.”
66010010	Shawarya kitabu kilya efo wokony lwa nnsu ulya, shakilya, kikarola sha ukyi kunu kaniny kakwa, na kyeeri shemaa ikilya ndeu yakwa ikavava.
66010011	Vakashivia, “Mmbo kikukooye kuute ukisuku lyingyi kwa vandu na fishomu na vamangyi veengyi.”
66011001	Naasa shaniingyo nsengye wa irere, nalyo umwi kashivia, “Kwiipoo kundeesa mmba ya Iruva na kitara kyerasya, na yewo vakeiindya-fo.”
66011002	Na kari ka mmba ya Iruva kulakee-se-fo, mashika vandu va masanga mmbo valeaniingwa, nawo mmbo vashevavaraa muri yeto mweele ando a miiri 42.
66011003	Na yeny mmbo nsheningaa vakureekyi vakwa vavii mumu vaute ukureekyi ando a mikonu 1,260, veree makunnya.
66011004	Yewo mmbo miri ilya ya mafura na firembo fya mishumaa fisalalyi mbee ya Nndumi wa ulana.
66011005	Na kwakooya nndu akunda ivapaana muro mmbo ushukaa efo kaniny kawo na ikomba vakyiduva vawo kombi. Na kwakooya nndu akunda ivapaana ni indo kinkooye iwaawa.
66011006	Yewo mmbo vatiri ivavaso lya iima ngyina mbua ilashe nta kyeeri kyoose kya ukisuku lwawo. Nawo mmbo varye ivavaso lya yaalasha mura uve samu, na ikapa uruka na wo ngapo shoose wo kyeeri vakundaa.
66011007	Elyi vashemaa ukureekyi lwawo, ifisi llya lyishuukaa si kwa vafu mmbo lyishekapaa fira nawo nalyo mmbo lyishevavingaa na ivawaa.
66011008	Na minying'a yaawo mmbo ishewaa efo shieny ya muri yeto nniini, uvaangwaa irina lya uresi Nsodomu, ao Misri, na nng'u yoo Nndumi waawo alekapyo nsalabeny.
66011009	Na vandu va mmba yeto na ngyufyari na fishomu na isanga lya vandu mmbo valolaa minying'a yaawo ando a mikonu iraru na kyenga, na nta mmbaraa minying'a yaawo irikwa-fo.
66011010	Na yewo vakee ulaniny mmbo vafuraa neekapa nndoro. Nawo vashekuningaa findo fya pya wo veni na veni, mashika elyi vakisuku yewo vavii valevatuuwa yewo vakee ulaniny.
66011011	Mikonu yeyo iraru na kyenga ikansia, mumuyo wa muu wuuka kwa Iruva ukawaanga, vakansalala na marende awo veni, na weerei uniini ukatira vandu yewo vakeevalla.
66011012	Vakeeta unyanga uniini luuka iruveu lwishambaa, “Saaminy na kunu.” Vakasaama iruveu veriwa ni ifishi, vakiduva vawo vevallaa.
66011013	Na kyeeri ekyo kukasha kidinasi kiniini, na kyenga kya ikumi kya muri kikawundukya si, na vandu fiku mfungare vakawaawa nkidinasi ekyo. Na yewo valesaa-u vakairyaa nnu, vakarumisha Iruva wa iruveu.
66011014	Woshiny lwa kavii lwammaa iira, naasa woshiny lwa kararu mmbo lukeesha uviny.
66011015	Nnsu wa mfungare kakapa iranda, kukaitiwa ngyunyanga niini iruveu tishambaa, “Umangyi lwa ulana ulaalu mmbo lwammaa iva umangyi lwa Nndumi weeru llo na lwa Kristo wakwe, nawe mmbo asheshillyaa llung'anu na llung'anu.”
66011016	Na vamiku valya makumi avii na vaana vakee mbee ya Iruva vakaye fitima fya itumbe vakawa si kifulufulu, vakeendya Iruva,
66011017	veshambaa, “Mmbo lwakwaana yewe Nndumi Iruva muni finya shoose, yewe kuiyo na kweifo, mashika elyi kwawarya wiidimi lwafo lukee uniini, kushillyeny.
66011018	Vandu va masanga vakasua, na unyafi lwafo lukasha, na kyeeri kya yuutya valya valemfwa uvingo, na iniinga mashinga afo isina lyawo mmbo vakisuku na veele vafo, na yewo veindya irina lyafo, vadu na vaniini, na yewo valelyamara uruka.”
66011019	Numa mmba ya Iruva yeyo ikee iruveu ikaruwa, na isanduku lya kyaasa lyikalollyo-fo. Kimwii kikamika, na iruruma na ukova na kidinasi, na mbua ya masaawe shiniini nnu.
66012001	Naasa wende uniini lukalollyo iruveu, nka aree nkyeere na mwiiri ukakaa yo si ya marende akwe, na nrweny wakwe ureto lwa nyinyiri ikumi na ivii.
66012002	Nawe mmbo ekufingye, effwaa elyiwaa ni usu lwa mwana.
66012003	Lukalollyo wende lungyi iruveu, shoka niini idodorye, itiri mirwe mfungare na mbembe ikumi, na efo mirweny ya vayo ikaraa ngyureto mfungare.
66012004	Na nkya wa vayo wirufwaa laura ya nyinyiri ta iruveu, netituula ulaniny. Na shoka ilya ikasalala mbee ya nka ulya akeelyiwa ni usu lwa mwana, naambo elyi aniingwaa mwana ilye mwana yeto wakwe.
66012005	Nawe mmbo aleningwa mwana wa kyuumi, nawe mmbo asheesaa vandu va masanga woose na nsengye wa minya. Na mwana wakwe karukwau kafitwa kwa Iruva, yoo kitiminy kyakwe kya itumbe.
66012006	Nka ulya karishya kasa, nakooye ando akee nsongosye ni Iruva, naambo nalalollyo-fo ando a mikonu 1260.
66012007	Naasa kukakaa-fo fira efo iruveu. Mikaeli na vasu vakwe vakakapana na shoka ilya, na shoka yeyo nayo ikakapana nawo na vasu va vayo.
66012008	Lyo mmbalevinga-fo, nta ando vekai nkulekilollyo-se efo iruveu-fo.
66012009	Shoka yeyo ikafwallyo si, shoka yeyo shiniini, shoka nguu, ivaangwaa Nkumbi na Satana, yeto mwireta ulana loose, keerwa ulaniny, na vasu vakwe ando amwi nayo.
66012010	Sheeta unyanga uniini iruveu lwishaambaa, “Ulaalu ukiro lwambonika, na finya na umangyi lwa Iruva weeru, na ushilyi lwa Kristo wakwe, mashika nkumbi wa vanavamaye veru ammeerwa si, yeto ekeevakumba kwa Iruva weeru kio na nsanyiny.
66012011	Nawo vakambinga na samu ya Ngurana ya Iruva na irero lya ukureekyi lwawo, nawo mbalelanga muu wawo-fo, fika ifwa.
66012012	Naasa, kyeseny, yeni va iruveu na woose va efo. Oshiny lwa uruka na yeeve! Mashika nkumbi yeto mmbo ammooloka kwany etirwa ni unyafi uniini, eishi sheelyi ni fyeeri fyaangu-da atiri.”
66012013	Na shoka yeyo kyeeri ilelollya yammerwa ulaniny ikaing'asha nka ulya aleira mwana wa kyuumi.
66012014	Nka ulya kaniingyo maaru avii a uviri llwa uniini naambo narumbuke neende ando akwe efo kasa, yoo akeelelwa ando a myaaka iraru na kyenga, nakee kwaasha na shoka yeyo.
66012015	Shoka yeyo ikauta mura-mfongo nniini efo kaniny ka vayo ukasha yoo numa ya nka yeto naambo umweete!
66012016	Ulana lukaekya nka yeto, ulana lukatarambwa kana ka vayo lukamira mura ulya moose uleuka kaniny ka shoka yeyo.
66012017	Shoka yeyo ikasua nka yeto, ikeenda naambo indekapa fira na vana va nka yeto yewo valesaau, yewo veringa mavavaso a Iruva, netira ukureekyi lwa Yesu, nawe kashesalala yoo nsangeny wa yeeve.
66013001	Naasa numa ya vayo shalollya ifisi lyikeyuuka efo yeeveny lyitiri mbembe ikumi na mirwe mfungare, na uwe ya mbembe eto ni ngyureto ikumi na efo mirweny yeyo ni marina a vearara.
66013002	Na ifisi llya shilelollya mmbo lyevakye nyamandu, na marende a vayo akavaka a ngare, na kana ka vayo sha ka miiso; shoka yeyo ikaniingya ifisi elyo finya ya vayo na kitima kya vayo kya ushilyi na wiidimi uniini.
66013003	Llya shilelola nrwe wa vayo umwi ukava sheelyi utiri itiinga lya ufu, na ngapo ya vayo ya ufu ikashia. Ulana loose lukaawukwa kimaruma kya ifisi elyo.
66013004	Vakee indya shoka yeyo mashika nnyo ileniinga ifisi elyo finya ya vayo, nawo vakawuya iindya ifisi elyo, veshambaa, Ni viiny avakye ifisi elyi? Na lyingyi ni vi ashiidimaa ikapana nalyo?
66013005	Nalyo lyikaniingwa wiidimi lwerera marero maniini a fyaararo. Lyikaniingwa na wiidimi lweerunda ando a miiri 42.
66013006	Lyikatarambwa kana ka vayo naambo lyaarare Iruva, na yaarara irina lyakwe, na ando akwe, na yewo vakee iruveu,
66013007	Lyingyi lyikaniingwa mwaanya wa ikapa fira na veele naambo vavavinge, lyikaniingwa wiidimi uwe ya wo vandu na kishomu na mmba na isanga lya vandu.
66013008	Na vandu woose va uruka mmbo vashelyifiryaa ndi, yeto moose irina lyakwe lyilakee ireiye efo kitabuny kya muu kya Ngurana ya Iruva, ulya aleshishwa uka llya ulana luleumbwa.
66013009	Nndu atiri kuri naveita.
66013010	Nndu mwitirwa mfingwa, nkuti ashetirwaa mfingwa. Nndu mwiwawa na usu nkuti ashewawaa na usu. Yaa ng'u usisiryo lwa veele lukai.
66013011	Numa shalollya-se ifisi lyingyi, lyisamaa lyuuka ulaniny, nalyo mmbo lyetiri mbembe ivii tivakye Ngurana ya Iruva, lyikarera sha shoka.
66013012	Nalyo mmbo lyirye wiidimi loose lwa ifisi llya lya mbee. Nalyo mmbo lyikeallwa ulana na woose veefo vafiirye ifisi llya lya mbee ndi, llya itiinga lya vayo lya ufu lyileshia.
66013013	Nalyo mmbo lyiketana ngyende shiingyi, kutani lyeengye muro ukaoloka wuuka iruveu ushe ulaniny vandu velollye.
66013014	Nalyo lyikareta valya vakee ulaniny, kyeendwa ni ngyende tilya lyileniingwa wiidimi lwa itoora mbee ya ifisi llya, vakavia valya vakee urukeny vasongosye ifwanu lya ifisi llya lyetiri itiinga lya usu lyo lyikakaa na muu.
66013015	Lyikaniingwa wiidimi lwa ivika ifwanu llya mumuyo, kutani ifwanu yelyo lyarera, na yeengye yewo woose valashiindyaa ifwanu yelyo vawaawa.
66013016	Nalyo lyivavasye woose vavikwa wende vadu na vaniini; masimba na vakiva, valeke na mashinga, vavikwa wende yoo wokony usha ao yoo fisanguny fyawo.
66013017	Naambo nndu moose nalaidimi ikumba ao yuura, kuuta ulya atiri wende yelo, llyo irina lya ifisi llya ao yeekena lya irina lya vayo.
66013018	Yoo ng'u ntambo ukai. Yeto atiri urango, naruuye yeekena lya ifisi elyo, mashika ni yeekena lya kivandu. Na yeekena lya vayo ni 666.
66014001	Naasa shalollya lyingyi, Ngurana ya Iruva esalalyi uwe ya ifumbu lya Sion, na vandu 144,000 ando amwi nawe, veerye irina lyakwe na irina lya ndeye lyikee lyireiye yoo fisanguny fyawo.
66014002	Na yeny shaita unyanga luuka iruveu luvakye yoona lya mura mwiingyi, na lyingyi sha iruruma iniini. Na unyanga yelo shilelwiita lukavaka unyanga lwa vekapa fivale fyawo;
66014003	na iimba kiimbo kiiya mbee ya kitima kilya kya itumbe, na mbee ya valya vatiri muu vaana na vamiku valya; nta kulakae-fo nndu aidima ikulosha kiimbo kilya, kuuta valya 144,000, vakee woore kunu urukeny.
66014004	Yewo mmbo valakee vatefuse, mashika “Ni vana va kyeny.” Mmbo yewo vakerua na Ngurana ya Iruva wo ando ashendaa. Yewo mmbo vakee vaute efo vanduny, vave sha fimu fya mbee kwa Iruva na kwa Ngurana ya Iruva.
66014005	Ni ewo kaniny kawo kulandelollyo-fo wongo. Mashika mmbatiri mbese-fo.
66014006	Numa shalollya nsu ungyi erumbukaa nnang'ani ya iruveu, arye Nrumi ya Nsia ya llung'anu, naambo na ongoye yewo vakee ulaniny mbony shisha, na wo vandu, na ufyari na kishomu na wo mmba,
66014007	ereraa na unyanga uniini eshaambaa, Indyeny Iruva, na inndumisha, mashika kyeeri kya yaanduya woose kyamfika, mfiiryeny ndi yeto aletana iruveu na ulana, na yeeve na ngyusoka ta mura.
66014008	Numa shalollya nsu wa kavii asorya eshambaa, “Ekato muri wa Babeli wambwa, wambwa, muri yeto nniini, mashika nto yeto ulerita vandu va masanga mfinyo urye unyafi lwa utuusi lwakwe.”
66014009	Na nsu ungyi wa kararu kavalatya, ereraa na unyanga waasha kaamba, “Kwakooya nndu moose asheindyaa ifisi elyo na ifwanu lya vayo, na iwarya wende lwa vayo yoo kisanguny, ao yoo wokony,
66014010	yeto nawe mmbo ashenaa mfinyo wa unyafi lwa Iruva ukee nsongosye nta ulakee nsasande na mura, ukee upateny lwa unyafi lwakwe nawe mmbo asheorotwaa ni muro na kibiriti yoo mbee ya vasu veele na mbee ya Ngurana ya Iruva.”
66014011	Na nnsu wa mavavyo awo mmbo urwaa llung'anu na llung'anu, nta mbatiraa ifura nsanyiny nta kio-fo, yewo veindya ifisi elyo na ifwanu lya vayo, na yeto mwiwarya wende yelo lwa irina lyakwe.
66014012	Yoo ng'u usisiryo lwa veele lukai, yewo veeringa mavavaso a Iruva, na kikusiryo kya Yesu.
66014013	Shaita-se unyanga luuka iruve-u lukaamba, “Reiya, ‘Ngoma vafu yewo vafwaa vekee na Nndumi uka ulaalu. Ee da, Mumuyo aamba, vawoni iimuya numa ya ngatara tawo, mashika mashora awo ashendaa eriyani nawo.’ “
66014014	Naasa shaorwa ifishi yaa pyai, na yoo uwe ya vayo shalollya umwi aiyo rembo, avakye Nndu, aree ureto lwa saabu efo nrweny wakwe, na efo wokony atiri nndo moovi.
66014015	Na nnsu ungyi kooka efo mmba ya Iruva, eterevaa ulya ekee uwe ya ifishi lyilya na unyanga waasha kambia, “Rwaa-u nndo wafo, kundeilula; mashika saa ya ilula yamfika. Shamashika fimu fya uruka fyammikwa.”
66014016	Na yeto ekee uwe ya ifishi keera nndo wakwe urukeny, uruka lukailulwa.
66014017	Naasa shalollya-se nnsu ungyi eshukaa kulya mmba ya Iruva ikee iruveu, nawe-da etiri nndo moovi.
66014018	Na nnsu ungyi-da kooka yoo kitareny kya irasya, yeu mbwe yeto atiri ushilyi na muro, nawe katereva yeto ungyi arye nndo ulya moovi, kammbia, “Rwaa-u nndo yeto wafo moovi kuyaye ndunda ta nsabibu wa uruka, mashika ndunda yeto ta vayo tammbira nnu.”
66014019	Na ulya keera nndo wakwe kailula nsabibu wa uruka, keera ndunda ta vayo efo irininy elyo iniini lya unyafi lwa Iruva.
66014020	Ndunda eto tikavavaryo efo kipoo ya muri, samu ikooka-fo ikafika ngoveny ta kana ka frasi ishekaa kyamaa waasha lwa kilometa 300.
66015001	Naasa shaorwa wende lungyi kulya iruveu, lung'ani, lweeresye, vasu mfungare varye ngapo mfungare ta ifurumya, mashika kyeendwa nto ng'u unyafi lwa Iruva lushemandaa.
66015002	Shaorwa-se kindo kivakye yeeve ya kilola isasangyi na muro na valya veevinga, vaukye kwa ifisi lyilya, na ifwanu lya vayo, na efo yekeneny lya irina lya vayo, nawo mmbo vesalalyi yoo mbai ya yeeve yeyo ya kilola varye fivale fya Iruva.
66015003	Nawo vakee iimba kiimbo kya ishinga lya Iruva we Mose, na kiimbo kya Ngurana ya Iruva veshambaa, “Mashora afo ni maniini na a ngyende, Woi Nndumi Iruva mwaafinya, Ni ta usumanu, na ta dede shia tafo nta usumanu woi Mangyi ya vandu va masanga.
66015004	Ni vi yeto nalakwindyaa Woi Nndumi na irumisha irina lyafo? Shamashika ni yewe kumuni kukee Mweele; mashika masanga moose ashefiryaa ndi mbee yafo, mashika mashora afo a usumanu ammaa yoorwa paa.”
66015005	Numa ya efyo shalollya lyingyi mmba ya Iruva ya yeema lya ukureekyi iruveu ikaruwa;
66015006	na vasu valya mfungare varye ngapo mfungare vakauka efo mmba ya Iruva, veree soori shaa timika-mikaa, nawo vafingye mikanda ya saabu yoo mbafuny.
66015007	Na umwi wa valya vatiri muu mfungare kaniingya vasu valya mfungare fipete mfungare fya saabu, fiishwe unyafi lwa Iruva yeto akee na muu llung'anu fika llung'anu.
66015008	Mmba ya Iruva ikaishwa nnsu uleuka itumbeny lya Iruva na wiidimi lwakwe. Nta nkwiefo nndu aleidima yaanga efo mmba ya Iruva-fo. Kutani mbele ngapo yeto mfungare tinutyo ni vasu valya mfungare.
66016001	Shaita unyanga uniini luuka efo mmba ya Iruva, lwiviaa vasu valya mfungare, “Endeny mukandepusuya fipete filya mfungare firye unyafi lwa Iruva efo ulaniny.”
66016002	Yeto wa mbee keenda kapusuya kipete kyakwe ulaniny, kukasha yuure ikasha, iroo, lyikatira vandu valya vatiri wende lwa ifisi llya, na yewo veindya ifwanu lya vayo.
66016003	Na yeto wa kavii kapusuya kipete kyakwe efo yeeveny, kukava-fo samu sha samu ya nying'a, na findo fyoose fyetiri mumuyo wa muu fikafwa.
66016004	Na yeto wa kararu kapusuya kibete kyakwe efo mireny na ngyusokeny ta mura, tikava samu.
66016005	Naasa sheeta nnsu yeto wa mura eshambaa, “Ni yewe muni usumanu, yewe kuiyo na kweefo, Mweele, mashika elyi kwarummbwa indi.
66016006	Mashika elyi valepusua samu ya vandu veele na ya vakisuku, na yewe kwavaniinga samu vani, nkyo kivasumanyi.”
66016007	Sheeta kiraso ekyo kyeerasya kishambaa, “Ee, Nndumi muni finya toose, Mirumbuye yafo ni ya dede na ya usumanu.”
66016008	Na yeto wa kaana kaletya kipete kyakwe efo nkyeereny, nato ukakora vandu na muro wa vayo.
66016009	Vandu vakaya iya iniini, nawo vakaarara irina lya Iruva yeto atiri wiidimi na ngapo yeto, nawo nta valakurye nta inninga nnduma.
66016010	Na yeto wa karaanu kapusuya kipete kilya kyakwe yoo kitiminy kya uniini kya ifisi llya. Umangyi lwakwe lukasheyo ni ireema vakarafuna ngyulumi tawo kimaruma kya ivavyo.
66016011	Vakaarara Iruva wa iruveu kimaruma kyeevavio, na kimaruma kya moore awo, nta mmbalekurya kya mashora awo-fo.
66016012	Na yeto wa karindaru kapusuya kipete kyakwe kulya mureny ulya nniini uvaangwaa Frati; mura wa vayo ukoomya, naambo kukee shia ya yeende vamangyi vauke taari ya ngaminy.
66016013	Shalollya mimuyo iraru mitefusu ivakye filwa, fishukaa kaniny ka shoka ilya, na kaniny ka ifisi lyilya, na kaniny ka nkisuku ulya wa wongo.
66016014	Yeto nto mimuyo ya vambishwa, veetana ngyende tikee indya vamangyi woose wa ulana, na ivasanyirya kya fira ya nkonu ulya wa Iruva muni finya toose.
66016015	(Lola, mmbo nshaa sha inyinyi. Ngoma yeto mwiilala shoovi, na ikallya soori takwe, naleende ruu na yoora sony takwe.)
66016016	Vakavasanyirya vakafika ando avangwaa kwa Kiebrania, Har-Magedoni.
66016017	Na yeto wa mfungare kapusuuya kipete kyakwe efo ngyinii-u. Unyanga uniini lukauka efo mmba ya Iruva, alya kitiminy kya itumbe, lwishambaa, “Kyammaa iva.”
66016018	Kikasha kimwii na iruruma na kidinasi kiniini, kulore uka elyo vandu valekaa-fo kilellollyo kyingyi sha ekyo, shaasa kidinasi ekyo kyeng'ani.
66016019	Na muri yeto nniini ukakwaava kararu. Na miri ya masanga ikawa. Nato muri yeto nniini wa Babeli ukakumbuwa mbee ya Iruva, iniingwa upata lulya lwa unyafi lwakwe.
66016020	Naasa wo kyuuruka kikarisha, nta mafumbu a vayo nalakilollyo-se.
66016021	Na mmbwa ya masaawe, niini nnu, ya masaawe maroo nnu, kyikava kyiroo kyuumu. Ikasha yuuka iruveu ikasheya vandu. Vandu vakaarara Iruva kimaruma kya mmbwa ilya ya masaawe; mashika elyi ngapo yeyo yekee niini nnu.
66017001	Umwi wa vasu valya mfungare kasha, valya vatiri fipete filya mfungare, nnsu yeto karera na yeny kaamba, “Osho kunu, nshekora uvingo lwa ntuusi eto akayaa mura mwiingyi.
66017002	Mmbwe yeto vamangyi va ulana valetuusa nawe, na yewo vakee urukeny vakanangyiswa mmbwari wa utuusi lwakwe.”
66017003	Kashiipoo na Mumuyo kashifita kasa koomu, shalollyafo nka, ekee uwe ya ifisi lyidodorye deny, lyireiye marina a fyaararo, lyitiri mirwe mfungare na mbembe ikumi.
66017004	Na nka ulya mmbo ekee mmbike soori ya king'ang'ari, na idodorye, akee nshope na saabu na mafura afwamaa, na lulu, nawe katira upata lwa saabu wokony lwakwe, lukaishwa uravi na ukasha lwa utuusi lwakwe.
66017005	Na yoo kisanguny kyakwe mmbo akee nreiye irina lyisurumi, “Babeli muri nniini, maye wa vaka vatuusi na uravi lwa uruka.”
66017006	Shalollya nka ulya enangyo nsamu ya veele na samu ya vakureekyi va Yesu. Kyeeri shilellollya shaawukwa nnu.
66017007	Naasa nnsu ulya kashivia, “Nkyiki elyi kwaawukwa? Shikuviaa kyama kya nka yeu na kya ifisi elyo lyinrie, lyitiri mirwe mfungare na mbembe ikumi.
66017008	Ifisi llya kulelyilollya lyo efo, llyo lyikiefo-fo, lyo mmbo lyikudeesye isaama lyuuka si kwa vafu na yeenda urumatony. Neewo vakee ulaniny, mmbo vasheawukwaa elyi valollyaa ifisi elyo, elyi lyeiyo lyo lyilakiyo, lyo lyishekaa-fo.
66017009	Yoo ng'u kukee urango lutiri waarya. Mirwe ilya mfungare ni fidooro mfungare akaaya nka yeto.
66017010	Nafyo ni vamangyi mfungare. Varaanu valemmaa iwa. Na umwi aiyo, na ungyi nnyalesha-fo. Na elyi asheshaa mmbo kinkooye nakae-u fyeeri fyaangu.
66017011	Na ifisi elyo lyeiyo lyilakiyo, yelyo llya nyanya, nalyo llyimwi lya alya mfungare, nalyo mmbo lyikeevingya urumatony.”
66017012	“Na mbembe tilya ikumi kulelollya ni vamangyi ikumi valandewarye umangyi, lyo mmbo vakewarya ushilyi sha vamangyi ando a saa imwi ando amwi na ifisi llya.
66017013	Yaa mmbo akee kindo kimwi nsi, nawo vakeniingya ifisi llya finya tawo na ushilyi lwawo.
66017014	Yeva mmbo vashekapaa fira na Ngurana ya Iruva, na Ngurana ya Iruva mmbo asheavingaa, mashika we ni Nndumi wa Vanndumi, na Mangyi ya Vamangyi na yewo variyani nawe mmbo valya vavaange vakee vasauwe, vairikye.”
66017015	Kawuya ishivia, “Mura ulya kuleulollya, yoo ntuusi ullya akee rembo, ni mmba ya maronda a masanga a vandu na fishomu.
66017016	Na mbembe tilya ikumi kulelollya na ifisi elyo, yewo mmbo vasheswaa nka yeto ntuusi, kutani vashenraa ruu na mbereto, vallye nyama, vashemmamitaa na muro deny.
66017017	Mashika Iruva ambika miriminy yaawo ikusaro lyakwe, na ivika ikusaro lyimwi, na yeninga ifisi llya umangyi lwawo kutani marero a Iruva ainutyo.
66017018	Na nka ulya kulelollya ni muri ulya nniini, utiri umangyi lukee uwe ya vamangyi va uruka.”
66018001	Naasa numa ya vayo shalollya nnsu ungyi, esholokaa ooka iruve-u, atiri ushilyi uniini; na ulana lukamikyo ni itumbe lyakwe.
66018002	Kafua na unyanga uniini kaamba, “Wammbwa, Babeli wammbwa, muri yeto nniini. Mmbo uleva kyeny kwa vammbishwa, na turuve ya wo mumuyo ntefusu, na turuve ya wo ndeye shiravi ivavisaa nrima.
66018003	Mashika vandu va masanga moose mmbo valena mfinyo wa unyafi lwa utuusi lwakwe, na vamangyi va uruka mmbo valetuusa nawe, na vekapa mbusha va uruka mmbo valewonisa masaa kwa umbafu lwa finya yakwe.”
66018004	Numa sheeta unyanga lungyi luuka iruve-u, lwishambaa, “Ukeny kwakwe yeni vandu vakwa, mulaakani ulyamari lwakwe-fo, nta mulawarye ngapo takwe-fo.
66018005	Mashika ngyulyamari takwe mmbo tilemfika iruve-u, na Iruva kakummbwa maravi akwe.”
66018006	Ntaeny shaasa we aletaa, muntaa kavii kiinani na mashora akwe. Efo upateny elo alesasandya, nsansandyeny nawe kavii.
66018007	Shaasa alekurosa we muni na ilanga findo fya ulana, nningyeny mavavyo na ting'wa kiinani indo-da. Mashika mmbo akeamba efo nriminy wakwe, yeny mmbo shikee nka wa mangyi, nta shi nka wa ding'u-fo, nta nshishelolyaa ting'wa-fo.
66018008	Kimmba ni indo ngapo takwe tishensheyaa nkonu umwi, ufu, na ting'wa, na shaa, nawe mmbo asherumatwaa deny ni muro. Mashika Nndumi Iruva yeto alemwaanduya mmuni finya shoose.
66018009	Na vamangyi yewo va uruka, valetuusa nawe na ilanga findo fya ulana nawe, mmbo vaiyaa nenkapya kiiyo, kyeeri vashelolyaa nnsu kyeeri vakeeiya.
66018010	Vasalale kwaasha veereiye kyeendwa mmavavyo akwe, veshambaa, “Woshiny, woshiny, lwa muri ulya nniini to Babeli ukee muri utiri finya mashika ando a saa imwi uvingo lwawo mmbo lushaa.”
66018011	Na vekapa mbusha va uruka mmbo vasheiyaa na inkapya kiiyo, mashika nkwiefo-se nndu muura findo fyawo-fo;
66018012	findo fya saabu, na fesa, na mawe a wuuru, na mafwaa mesha a moonri na soori tidodorye; na wo nri ufwamaa nisha, na wo kiiya kya wombe, na wo kiiya kya kitima kitiri wuuru uniini, na kya arera, na kya minya, na kya fimawe fya maru maru.
66018013	Na mdalasini, na iliki, na kifwaamu kisha, na mafura afwamaa na ubani, na mfinyo, na mafura a seituni, na nswa nsha, na nganu, na ng'umbe na moonri, na frasi, na makari, na miili na mimuyo ya vandu.
66018014	Na ndunda tisenyi nrima wafo mmbo kwantisokwa, na findo fyoose fimamiri na findo fya usuri mmbo fyankurekya; nta vandu mmbashefilolyaa-se nta-fo.
66018015	Na veekapa mbusha na findo efyo, vakawonisa-fo masaa, mmbo vashesalalaa kwaasha, veshereyaa mavavyo akwe vakaiya na ikapa kiiyo,
66018016	vakaamba, “Oshiny, oshiny, lwa muri yeto nniini! Ukeemmbike soori shisha, na soori ta fwana ya sambarau, na soori idodorye, na ishopwa na saabu, na mafura afwamaa, na lulu.”
66018017	Mashika na lyimwi nsi usimba uniini sha elo lwammeeva ukyiva. Na wo nteteri wa ngalava na wo yeto ateterwaa ni uraato na verunda ngalaveny, na yewo woose varundaa yeeveny, vakasalala kwaasha.
66018018	Vakafua nnu llya valelollya nnsu eto wa iiya lyakwe, veshambaa, “Mmuri ungau uvakye muri yeu nniini?”
66018019	Vakafwallya kiluulyi efo mirweny yaawo, vakafua, vesholotaa misoru na ikapa kiiyo, veshambaa, “Woshiny, woshiny, lwa muri yeto nniini! Yeto nnang'ani ya vayo yewo vatiri ngalava yeeveny, valewonisa masaa ooka usimbeny lwakwe, mashika elyi ando a saa imwi uvaa nrapu.
66018020	Fureny nawe, yeni va iruveu, na yeni veele na vasu na vakisuku; mashika Iruva mmbo oota uvingo lwany uwe yakwe.”
66018021	Naasa nnsu umwi atiri finya kaipoo iwe, sha iwe lya isewe, kalyeerya yeeveny, kaamba, Ni indo, na finya niini, Babeli usheerwaa, nto muri yeto nniini, nta mbushekilolyoo-se-fo.
66018022	Nta unyanga lwa vekapa finanda, na vekapa fivale, na vekapa maranda, ntisheitiwa-se-fo.
66018023	Nta sa ya taa nyishekilolyoo-se kwafo-fo, nta unyanga lwa nndumi wa walyi nta lwa nka wa walyi llusheitiwaa efo kwafo-fo, mashika veekapa mbusha yewo vafo mmbo vekee vaniini va uruka, ni llya vandu woose va masanga valelembwa ni usavi lwafo.
66018024	Na nnang'ani ya vayo ikalollyo-fo samu ya veele, na ya vakisuku na ya valya woose valewaawa urukeny.
66019001	Elyi numa ya efyo shaita unyanga sha lwa nkuka wa vandu, unyanga uniini iruve-u, lwishambaa, “Haleluya, Ukiro na Itumbe na finya mfya Nndumi Iruva weeru.
66019002	Kimmba mirumbuye yakwe ni ya dede na ya usumanu, mashika mmbo anrumbuya ntuusi eto nniini ekeekasheesa uruka na utuusi lwakwe, na itaiya samu ya mashinga akwe efo wokony lwakwe.”
66019003	Vakawuiya lya kavii yaamba, “Haleluya.” Na nnsu wa vayo mmbo urwaa uwe llung'anu fika llung'anu.
66019004	Na vamiku valya makumi avii na vaana na valya vatiri muu vaana, vakafiirya ndi na iindya Iruva, yeto akee rembo kitiminy kilya kya itumbe, veshambaa, “Amen! Haleluya.”
66019005	Unyanga lukauka kulya kitiminy kilya kya itumbe, lukaamba, “Rumisheny Iruva weeru, yeni mashinga akwe, yeni mumwirikye, vadu na vaniini.
66019006	Shaita unyanga sha unyanga lwa nsemu mwiingyi, sha yoona lya mura mwiingyi, na lyingyi sha iruruma lya finya, lukaamba, Haleluya; mmbo Iruva Nndumi weeru muni finya asheshilyaa.
66019007	Nndeny lufure, lukese, lundeniingya nnduma, kya walyi lwa Ngurana ya Iruva, kyimmba nka wa walyi ansha.”
66019008	Nawe kawona iraa soori shisha, shaa imikamikaa, mashika soori yeyo shisha ni mashora a usumanu a veele.
66019009	Nawe kashivia, “Reiya, ‘Ngoma ni yewo vakee vavaangye nndumwa wa walyi lwa Ngurana ya Iruva.’ “ Kashivia, “Marero yaa ni marero a dede ya Iruva.”
66019010	Naasa shawa yoo marendeny akwe, naambo shimwiindye, nawe kashivia, “Lola, kulatani indo-fo. Yeny mmbo shikee nndu amwi na vana va mau yewo vatiri ukureekyi lwa Yesu. Indyeny Iruva. Shamashika ukureekyi lwa Yesu llo mumuyo wa ukisuku.”
66019011	Naasa shalollya kulya iruve-u kurauka, shalollya-u kwiiyo frasi shaa, na yeto aisaamyi, avangwaa wa dede wa va-dede, nawe kikee kya usumanu mmbo arumbwa nisha na ikapana fira.
66019012	Miso akwe akava sha kipalapala kya muro, na efo nrweny wakwe karaa ngyureto shiingyi, nawe mmbo atiri irina lyikee ireiye, kulaefo nndu alyiishi kuuta we muni.
66019013	Nawe mmbo aree soori ikee shikape efo samuny, na irina lyakwe kavaangwa, “Irero lya Iruva.”
66019014	Na maronda yoo akee iruveu akansora, vesaamyi frasi shaa neraa soori shisha tisenyi.
66019015	Na usu woovi mmbo luukye efo kaniny kakwe naambo nakape nalo vandu va masanga. Nawe mmbo ashevesaa na nsengye wa minya, nawe mmbo ashevavaraa muungu wa mfinyo ya saabu yeyo ya unyafi lwa Iruva muni finya.
66019016	Nawe mmbo atiri irina lyikee ireiye yoo sooriny yakwe na yoo kinaminy kyakwe indi, MANGYI YA VAMANGYI, NA NNDUMI WA VANNDUMI.
66019017	Numa shalollya nnsu ungyi eselelyi efo nkyeereny, kafua na unyanga waasha, kavia ndeye toose ta efo ngyiniiu, oshony-te mushewona nndumwa nniini wa Iruva.
66019018	Mushelya nteera wa vamangyi, na nteera wa vashilyi va vasikari, na wa vandu vatiri finya, na wa frasi na wa yewo vatisaamyi, na nteera wa vandu woose, wa valeke na wa mashinga vaniini na vadu.
66019019	Numa shalollya ifisi llya, na vamangyi va uruka, na maronda awo a vasikari, vakakusanyirya naambo vakape fira na yeto akee uwe ya frasi yeyo, na ando amwi na maronda akwe.
66019020	Ifisi llya lyikawarwa, ando amwi na nkisuku ulya wa wongo, yeto aletana ngyende tilya elollye, nato nto alevalemba nato vandu valya valewarya wende lwa ifisi elyo, na iindya ifanu lyakwe, yewo ve vavii vakeerwo veefo na muu kulya iruveny lya muro lyishakaa sha kibiriti.
66019021	Na valya valesaa-u mmbo valewaawa ni usu lwa yeto iesamyi frasi ilya, llo usu yelo lukee efo kaniny kakwe, na ndeye toose tikawuutiswa nnyama tawo.
66020001	Naasa shalollya nnsu akee oloka auka iruveu, arye ufunguo lwa kwa vafu, na nse wa minya nniini arye efo wokony lwakwe.
66020002	Katira shoka lya, shoka ilya shikuu, mmbwe Nkumbi na Satana, kaifinga myaaka kyiku.
66020003	Kayeera si kwa vafu, kaifinga, kavikya-u kiringyisyo lyilakiidimi-se ilemba vandu va masanga, kutani myaaka yeyo kyiku yasia; na numa ya vayo iruwa ando a kirambo kyaangu.
66020004	Numa shalollya fitima fya itumbe, vakakau rembo, vakautyo uvingo, na yeny shalollya mimuyo ya valya valerumbuwa mirwe kimaruma kya ukureekyi lwa Yesu, na kimaruma kya irero lya Iruva, na yewo valashiindyaa ifisi llya nta ifwanu lyakwe. Nta valandewarye wende lulya yoo fisanguny fyawo, nta efo maakony awo; nawo vakakaa na muu, vakashillya ando amwi na Kristo ando a myaaka kyiku.
66020005	Vafu yewo valesaa-u mbalekaa na muu-fo, kutani myaaka yeyo kyiku yasia.
66020006	Yelyo llyo iruka lya mbee. Ngoma, mmweele yeto atiri waavi efo irukeny lya mbee. Kwa yewo ufu lwa kavii llutiri finya-fo, llyoony vashevaa vakohani va Iruva na Kristo, nawo vashekooya ishilya nawe myaaka yeyo kyiku.
66020007	Naasa myaaka yeyo kyiku ikisia, mmbishwa kaporomuwa, neekyi nkifingyony kyakwe.
66020008	Nawe mmbo asheukaa-fo nashelemba vandu vakee wo ando ulaniny, Gogu na Magogu, navasanyirye kya fira, na yeekena lyawo mmbo lyifye sha nsanga wa mbai ya yeeve.
66020009	Vakasaama vakarumbusa uruka, vakaringyitya ulale lwa veele na muri yeto ukundikye. Muro ukaoloka wuuka iruveu ukavakomba kombi.
66020010	Na nkumbi yeto llembi keerwa iruveny lya muro na kibiriti, kundo ifisi llya lyikai ando amwi na nkisuku ulya wa wongo. Nawo mmbo vasheorotwaa kio na nsanyiny llung'anu na llung'anu.
66020011	Numa shalollya kitima kya itumbe kiniini, kyaa, na yeto akyikaaye mmbwe yeto iruveu na ulana valeovya kisangu kyakwe, na ando awo nnyalelollyo-fo.
66020012	Shalollya vafu, vaniini na vadu, vesalalyi yoo mbee ya kitima kilya kya itumbe; numa fitabu fikatarambuwa, na kitabu kingyi kikatarambuwa, nkyo kilya kya muu; na vafu yewo vakautyo uvingo kiinani na filya fikee fireiye efo fitabuny, shaasa mashora awo akai.
66020013	Yeeve ikaraaka vafu valya veifo, na ufu na kwa vafu, vakalotora vafu yewo veefo. Wo nndu kautyo uvingo kiinani na mashora akwe.
66020014	Ufu na kwa vafu fikaletywa iruveny llya lya muro. Yelu llo ufu lwa kavii, llyo iruva elyo lya muro.
66020015	Na nndu yeto nalandereiywa efo kitabuny yekyo kya muu mmbo aleerwa iruveny llya lya muro.
66021001	Numa ya vayo shalollya ngyina shiiya na ulana wiiya, ni elyi ngyina ya mbee na ulana lwa mbee fyemmaa iira, nta nkulekikaa-fo yeeve-fo.
66021002	Naasa shalollya muri ulya mweele, nto Yerusalemu shiiya wiisholokaa wuuka iruveu kwa Iruva, nato wamaa ideesyo, uvakye mwalyi wa walyi ammaa ideesyo mmi wakwe.
66021003	Shaita unyanga uniini lwishuukaa alya kitiminy kilya kya itumbe lwiishambaa, “Loleny-te, ando a Iruva ulaalu ni efo vanduny nawe mmbo ashekaa nawo, nawo vasheva vandu vakwe. Nawe Iruva muni ashekaa nawo.
66021004	Nawe asheangataa misoru myoose efo misony awo, nta ufu llushekyikaafo-fo, nta ikapa kiiyo-fo, nta ivavyo llyikyikaa-fo-fo, mashika elyi findo filya fya mbee fikoyaa fyammaa iira.”
66021005	Na yeto akee rembo yoo kitiminy ekyo kya itumbe kaamba, “Loleny-te, mmbo shaallwa fyoose fikava fiiya.” Kawuya kashivia, “Yewe reiya sheelyi marero yaa ni dede na songosiny.”
66021006	Kashivia, “Kyammaa iva. Yeny ni Alfa na Omega. Mapookyony na mafurumyony. Yeto atirwa nnyura mmbo nshenningaa ishena mura yoo usokeny lwa muu ruu.
66021007	Yeto mwivinga mmbo ashevaa muya ding'u wa efi, na yeny mmbo nshevaa Iruva wakwe nawe nave mwana wakwa.
66021008	Lyo yewo veerei na yewo valairikye, newo veende unyafi, na veewaa, na vasavi, na vatuusi, na veindya maruva a wongo, na vaongo woose, waavi lwawo ni kulya iruveny llya lya muro wa kibiriti. Yelu llo ufu lwa kavii.”
66021009	Umwi wa vasu valya mfungare kasha mmbo valya verye fipete filya fyeiishwe ngapo tilya mfungare teefurumya, nawe karera na yeny kashivia, “Nkyeosho na kunu shikoore Mwalyi yeto wa Walyi, akee nka wa Ngurana ya Iruva.”
66021010	Kashiipoo shikee na Mumuyo kashifita ifumbuny yaasha, kashoora muri ulya mweele, nto Yerusalemu, wisholokaa wuuka kwa Iruva muni finya toose.
66021011	Nato mmbo utiri itumbe lya Iruva, na sa ya vayo ikava sha iwe lya wuuru uniini llya lyivangwaa yaspi, isha sha bilauri.
66021012	Mmbo wetiri mmbombo nniini mwaasha, utiri myaango ikumi na ivii, na marina mmbo akee mareiye, ng'u marina a ngyufyari ikumi na ivii ta Vaisraeli.
66021013	Taari ya ngaminy myaango iraru, taari ya ndoo myaango iraru, na taari ya sinde myaango iraru na taari ya nkywaany myaango iraru.
66021014	Mmbombo wa muri mmbo wetiri ngyuvasha ikumi na ivii, na efo ngyuvasheny yeto kukareiyo-fo marina ikumi na avii a vakiloshyony valya ikumi na vavii va Ngurana ya Iruva.
66021015	Na yeto alerera na yeny mmbo etiri irere lya saabu, lya yeesa muri yeto, myaango ya vayo na mmbombo wa vayo.
66021016	Na muri yeto mmbo wiinani taari toose, waasha lwa vayo na ivari lya vayo. Keesa muri yeto na irere llya, nato wetiri waasha lwa kilometa 2400, waasha lwa vayo na ivari na yeenda uwe mmbo fiinani.
66021017	Kawuya keesa mmbombo wa vayo kakooya mmbo utiri mita 60, kwi fyeeso fya kivandu, nkyo kya vasu.
66021018	Nato mmbo wekee ntani na yaspi mmbombo wa vayo na muri yeto mmbo wetiri saabu shisha, ivakye kilola kisha.
66021019	Na efo uvasheny lwa muri yeto kukashopwa na mawe a wuuru a wo ngata. Efo uvasheny taari imwi kukava yaspi, taari ingyi ni yakuti ya buluu, ya kararu ni kalkedoni, ya kaana sumaridi;
66021020	ya karaanu sardoniki ya karindaru akiki; ya mfungare krisolito, ya nyanya ni sabarajadi, ya kyeenda ni yakuti ifwani sha kyeri, ya ikumi krisopraso, ya ikumi na lyimwi ni hiakinto, ya ikumi na kavii ni ametisto.
66021021	Na myaango yeyo ikumi na ivii ni lulu ikumi na ivii na wo mwaango ni lulu imwi. Na wo shia ya muri ni saabu shisha ivakye kilola kimikaa.
66021022	Lyo nshilelollya-fo mmba ya Iruva-fo; shamashika Nndumi Iruva muni finya toose na Ngurana ya Iruva niwo mmba ya Iruva.
66021023	Na muri yeto nta mmbutinnyo ni nkyeere nta mwiiri wuuvaiye-fo, mashika itumbe lya Iruva llyo lyikewumikya na taa ya vayo ni Ngurana ya Iruva.
66021024	Na vandu va masanga mmbo vasherua-ruaa efo seny ya vayo. Na vamangyi va ulana mmbo vende-u itumbe lya vayo.
66021025	Na myaango ya vayo nsanyiny nnyisheraywaa-fo, mashika lyo nkushekaa-fo kio-fo.
66021026	Nawo mmbo vashendee itumbe na wiindi lwa vandu va masanga efo muriny eto.
66021027	Nafo nkusheangaa-fo kindo kyikee kifwafwa, ao yeto mweende unyafi na wongo-fo, kuuta yewo veni vakee vareiye efo kitabuny kya muu kya Ngurana ya Iruva.
66022001	Numa kashoora mura wa mura wa muu, umikaa sha bilauri, wishukaa kulya kitiminy kya ushilyi kya Iruva, na kya Ngurana ya Iruva.
66022002	Yoo nnang'ani ya shia ya vayo. Na taari toose ta mura yeto, mmbo weiyo nri wa muu uvikaa ndunda ta ngata ikumi na ivii, uvikaa ndunda ta vayo wo mwiiri, na mamburu a nri yeto ni a ikira vandu va masanga.
66022003	Nta nkushekaa-fo nta kidengo kimwi-fo. Na kitima kya ushilyi kya Iruva na kya Ngurana ya Iruva mmbo kishekaa yoo nnang'ani ya vayo. Na mashinga alya mmbo ashendundya.
66022004	Nawo mmbo vashelolyaa kisangu kyakwe, na irina lyakwe mmbo lyishekaa yoo fisanguny fyawo.
66022005	Nta nkushekaa-fo kio-se-fo; nta mbasheruyaa taa nta sa ya mwi-fo; mashika Nndumi Iruva mmbo ashevamikyaa nawo mmbo vasheshillyaa llung'anu na llung'anu.
66022006	Numa kashivia, “Marero yaa ni dede na songosiny. Nawe Nndumi, Iruva wa mimuyo ya vakisuku, mmbo aleruma nnsu wakwe nasheora mashinga akwe findo fikee kuti fishe uviny.
66022007	Lla-te, mmbo nkesha sere, ngoma ni yeto akutiraa na marero a ukisuku lwa kitabu ekyi.”
66022008	Na yeny Yohane ni yeny shileita na ilollya findo efi. Na llya shilefiita neefilollya shawa si, naambo shifiirye ndi yoo marendeny a nnsu ulya aleshisukuya efyo.
66022009	Nawe kashivia, “Ra, kulasheetana indo-fo; yeny mmbo shikee ishinga sheewe na wooroo wa vakisuku, na wa valya veetira marero a kitabu ekyi. Indya Iruva muni.”
66022010	Kooka-fo kashivia, “Kulavikye marero a ukisuku lwa kitabu ekyi muuri-fo, mashika fyeeri fyamiinana.
66022011	Mwilammya vengyi neengere ivalammya. Na yeto nkyirinda neengere iva nkirinda. Na mwitana fya usumanu neengere itana fya usumanu. Na yeto mweele naengere iilyiswa.
66022012	Lola-te, shiefo shishaa uviny, shiirye weesi lwakwa nshetaa wo umwi shaasa ishora lyakwe lyikai.
66022013	Yeny mmbo shikee Alfa na Omega, mapookyony na mafurumyon wa mbee na wa ifurumya.”
66022014	Ngoma ni yewo vasangyaa soori tawo, vawoni mumu wa yeengya nri yeto wa muu, na yaanga muriny veshiraa yoo ngyiriny ta vayo.
66022015	Efo poo mfite fiifoo, na vasavi, na vatuusi na vewaa, na yewo veindya maruva a wongo, na wo nndu yeto alangye wongo na itana fya vayo.
66022016	“Ni yeny Yesu shileruma nnsu wakwa nashemukureekya kya findo efi efo siriny. Ni yeny shikee Maa na Mfyari wa Davidi; nnyo Nyinyiri ilya ya Ngama imikaa paa.”
66022017	Na Mumuyo ando amwi na Mwalyi wa walyi vakaamba, “Osho!” Na yeto eta naambe, “Osho!” Yeto atirwa nnyura nashe na yeto akundye nashe nasheraa mura wa muu ruu.
66022018	Mmbo shikeekureekya wo nndu yeto etye marero a ukisuku lwa kitabu ekyi. Kwakooya nndu aengerya-u kindo, na Iruva mmbo ashemwengeryaa-u ngapo eto tikee shireiye kunu kitabuny ekyi.
66022019	Na kwakooya nndu moose ota-u nta mbekye imwi yaa marerony a ukisuku lwa kitabu ekyi, nawe Iruva mmbo ashensokaa waavi lwakwe alya nriny ulya wa muu, na kulya muriny ulya mweele, yeto nto mbony ta vayo tikee shireiye kunu kitabuny ekyi.
66022020	Yeto mwikureekya efi mmbo aamba, “Ee, shiefo nshaa sere. Amen. Ee osho Nndumi Yesu.”
66022021	Isarya lya Nndumi Yesu lyimukaye yeni moose. Amen!
