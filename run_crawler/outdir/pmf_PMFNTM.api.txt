40001001	Ri raya buku si’i ratulis mangkonong potapi mbiyaa i Yesu Kerisitu. Ia wiyaa nu bue ngkita i Makole Daud pasi wiyaa i Abraham seja.
40001002	Wali ewa si’i potapi mbiyaa i Yesu yako i Abraham rataka i Makole Daud tempo owi. Wali i Ishak ia ana i Abraham, Yakub ia ana i Ishak, pei Yehuda pasi pua’inya sira ana i Yakub.
40001003	Peres sira dua i Serah sira ana i Yehuda sira dua i Tamar. Hesron ia ana i Peres, Ram ia ana i Hesron,
40001004	Aminadab ia ana i Ram, Nahason ia ana i Aminadab, Salmon ia ana i Nahason,
40001005	Boas ia ana i Salmon sira dua i Rakhab, Obed ia ana i Boas sira dua i Rut, panewa Isai ia ana i Obed.
40001006	Pasi ewa si’i wo’u potapi mbiyaa i Yesu yako i Makole Daud rataka temponya to Israel rakeni yau njo’u Babel. Wali i Makole Daud ia ana i Isai, Salomo ia ana i Makole Daud sira dua to we’a to balu i Uria,
40001007	Rehabeam ia ana i Salomo, Abia ia ana i Rehabeam, Asa ia ana i Abia,
40001008	Yosafat ia ana i Asa, Yoram ia ana i Yosafat, Uzia ia ana i Yoram,
40001009	Yotam ia ana i Uzia, Akhas ia ana i Yotam, Hiskia ia ana i Akhas,
40001010	Manase ia ana i Hiskia, Amon ia ana i Manase, Yosia ia ana i Amon,
40001011	Yekhonya pasi a’i-a’inya sira ana i Yosia. (Yekhonya rapoanaka ri tempo to Israel rakeni yau njo’u Babel darata’amaka nja’u ria).
40001012	Wali yako etu, room to Israel rakeni yau etu rataka tempo pampoana i ngKerisitu, ewa si’i potapi mbiyaaNya. Wali i Sealtiel ia ana i Yekhonya, Serubabel ia ana i Sealtiel,
40001013	Abihud ia ana i Serubabel, i Elyakim ia ana i Abihud, Azor ia ana i Elyakim,
40001014	Sadok ia ana i Azor, Akhim ia ana i Sadok, Eliud ia ana i Akhim,
40001015	Eleasar ia ana i Eliud, Matan ia ana i Eleasar, Yakub ia ana i Matan,
40001016	pasi Yusup ia ana i Yakub. Wali i Yusup etu, ia semo rongo i Maria. Wali i Maria ia semo to mampoanaka i Yesu anu to rato’oka i Kerisitu, Makole parajanji i mPue Allah.
40001017	Wali yako resi i Abraham rataka ri tempo i Makole Daud sampuyu pei opo ntapi wiyaanya. Pasi yako i Makole Daud rataka ri tempo to Israel rakeni yau njo’u Babel sampuyu pei opo ntapi seja wiyaanya. Pasi yako ri tempo sira rakeni yau etu rataka ri tempo i Kerisitu, Makole parajanji i mPue Allah rapoanaka sampuyu pei opo ntapi seja wiyaanya.
40001018	Wali ewa si’i to mawali tempo pampoana i Yesu Kerisitu. Tempo etu i Maria, indoNya etu, ia owo mawali kasimpande i Yusup. Sira dua tawa maroo siwaka, pei tempo etu semo i Maria mayu’umo, mangkayu’uka kuasa i Nosa Mapasing.
40001019	Wali kasimpandenya, i Yusup, ia tau to lengkonya singkonong pei i Pue Allah. Wali tempo ia mangansani i Maria mayu’umo, ia rani mampoga’aka kasimpandenya etu. Pei ia mangaliwu jaya mampoga’aka i Maria see taa boros tau to mangansani, apa ia taa rani i Maria mangarata ea ri tango ntau boros.
40001020	Pei tongo-tongonya ia mampobuu-buuka etu, ia yore yau pei mangipi. Ri raya mpangipinya etu ia mangkita samba’a pomakau i mPue Allah yako ndate saruga rata resi ia. Pomakau etu mampogomboka ia manganto’o, “O Yusup, wiyaa i Daud, ne’e bata-bata rayamu mamporongo i Maria. Apa Ana ri raya ngkomponya etu mawali yako ri kuasa i Nosa Mapasing.
40001021	Wali i Maria damampoanaka ana langkai panewa korom damangansangaka Ia i Yesu, apa Ia semo damampalaes tauNya yako ri huku nu dosa nsira.” Etu semo gombo mpomakau i mPue Allah resi i Yusup.
40001022	Wali ewa wetu palaong to nawali resi i Maria sira dua i Yusup ri tempo etu. Naka pei samparia palaong etu nawali see tibanang gombo i mPue to naporata nto pantuntu tuntuNya tempo owi.
40001023	Gombo i mPue etu manganto’o, “Padongeka kojo gombongKu si’i. Dare’e samba’a tau we’a to tawa re’e nepenya to langkai. Tau we’a etu damayu’u pasi damampoanaka ana langkai. Panewa ana etu darato’oka ‘Imanuel’.” (Wali batuanginya Imanuel etu semo i Pue Allah re’e siwaka pei kita.)
40001024	Wali ojo karoonya pomakau etu magombo, i Yusup mambangu pei mangaluluka porenta mpomakau i mPue Allah etu. Wali ia mangoko i Maria mawali rongonya.
40001025	Pei ri katawanya i Maria mampoanaka ana langkai etu i Yusup tawa re’e mangamporouka ia. Wali yako etu, ojo pampoanaka ana etu i Yusup mangansangaka Ia i Yesu.
40002001	Wali i Yesu rapoanaka nja’u kota Betlehem nja’u propinsi Yudea. Tempo rapampoanaka etu i Makole Herodes semo to mangkuasang tau ri tana etu. Wali tempo etu ratamo bara sawei mba’a tau to mangansani batuanginya batu’e. Sira ma’i yako ri tana to tondo mata nu eo rata nja’u Yerusalem. Wali sira mampotanaka resi tau nja’u ria, sira manganto’o,
40002002	“Kami owo rata yako ri tana to nja’u tondo mata nu eo. Naka pei kami ma’i ri tana ngkomi si’i apa seore, tempo nja’uwa nja’u tana mami etu, tempo etu kami re’e mangkita sampa’i batu’e to bou. Wali kami mampondayaka batu’e etu bara mawali tondong mangkonong pampoana nu makole ngkomi to Yahudi. Wali kami ma’i mangaliwu Ia see maya mampue mampakabae Ia. Wali imbare tampa kare’eNya?”
40002003	Wali pampotanaka ntau etu nadonge seja i Makole Herodes. Wali tempo ia mangandonge etu ia masusa kojo rayanya, pasi samparia tau to maroo ri Yerusalem sira masusa seja rayanya.
40002004	Wali tempo etu i Herodes mampasiromunaka samparia kepala kepala nto pampue pasi tau to mampoguru porenta i Musa. Ia mampotanaka resi sira bara imbare darapampoanaka i Kerisitu, Makole Parajanji i mPue Allah.
40002005	Wali sira mangansono, “Nja’u Betlehem ri propinsi Yudea si’i, apa ewa see natulis nto pantuntu tuntu i mPue Allah tempo owi,
40002006	to’onya, ‘O to Betlehem. Kota ngkomi to kodi kojo ri tana Yehuda. Pei nempo taa malagi tau, kota ngkomi semo to bae batuanginya, apa yako Betlehem damasuwu samba’a makole to damangkampang komi to Israel, komi to taungKu semo.’” Etu semo gombo i mPue Allah.
40002007	Wali yako etu i Herodes mampotuunaka jamo tau to mangansani batuanginya batu’e etu damampotango ia apa ia rani mangakal sira. Panewa ojo karata nsira resi ia, ia magombo resi sira panewa mampotanaka, ia manganto’o, “Mpia pasuwu nu batu’e to kita ngkomi etu?” Wali sira mangansono gombonya etu,
40002008	panewa ia mampokau sira yau njo’u Betlehem. Ia manganto’o, “Inta pei liwu Ana kodi etu. Ane nurata ngkomi, pakarebaka muni resi aku see aku yau seja damampue mampakabae Ia.”
40002009	Wali ojo karoonya sira mampodongeka gombo i makole etu, sira polas. Pasi tempo sira polas etu sira mangkita wo’u muni batu’e to kita nsira tempo sira nja’u tana tondo mata nu eo seore. Wali batu’e etu mawali mata njaya nsira, panewa batu’e etu mandoo ndate wawo banua to nakanja’u nu Ana kodi to naliwu nsira.
40002010	Wali bae kojo kandende ndaya nsira mangkita batu’e etu.
40002011	Wali ojo karata nsira nja’u banua to nasuduka nu batu’e etu, sira masua pei mangkita Ana kodi sindarandara pei indoNya, i Maria. Wali sira madungku yau ri wawo ntana mampue mampakabae Ana kodi etu. Panewa sira mangua tampa ngkasuginya pei mangansora Ia. Sora etu weyawa, pasi dua ngaya soga to matao waunya, to rato’oka kemenyan pasi mur.
40002012	Yako etu sira yore, pei tempo sira yore sira mangipi. Ri raya mpangipinya etu i Pue Allah mampogomboka sira, Ia manganto’o, “Ane mawolili muni komi ne’emo liu njo si Herodes.” Wali tempo sira meyoko dayau muni njo’u lipu nsira, sira mangalulu jaya to yusa.
40002013	Wali ojo payoko nsira etu panewa i Yusup ia re’e seja pangipinya. Ri raya mpangipinya etu ia mangkita samba’a pomakau i mPue. Wali pomakau etu manganto’oka ia, to’onya, “Pambangu Yusup! Oko Ana kodi pasi indoNya pei piyai lo’u tana Mesir. Pei karoo la’u ria sampe rata temponya to aku damanganto’oka korom ma’i muni. Ika ewa see apa i Herodes re’e mangansongka damangaliwu Ana kodi si’i darapopate yau.”
40002014	Wali yako etu i Yusup mangendo muni yako ri raya ngkayorenya. Ia mambangu pei mangoko Ana kodi pasi indoNya panewa sira togo meyoko ri raya mburi etu semo dayau lo’u tana Mesir.
40002015	Wali ojo karata nsira la’u tana Mesir, sira maroo-roo la’u ria sampe rata temponya kapate i Herodes, roo see sira togo mawolili muni ri tana Israel. Wali palaong etu mawali see tibanang gombo i mPue to naporata nto pantuntu tuntuNya tempo owi, to manganto’o, “Aku mampokio anangKu dama’i yako la’u tana Mesir.” Etu semo gombo i mPue Allah to nato’o nto pantuntu tuntuNya tempo owi.
40002016	Wali tau to mangansani batuanginya batu’e etu sira tamo liu resi i Herodes, wali manasa resi i Herodes ia natipu nsira. See naka ia maja’a kojo rayanya. Wali ia mangampokau tentaranya yau njo’u Betlehem pasi njo’u lipu-lipu to ri awenya. Ia mampokau sira damampopate yau samparia ana to langkai to nja’u ria to owo re’e rataka to dua nto’umo. Naka pei ia mangika ewa see apa ane ewa panto’o ntau to nansani batuanginya batu’e etu, bara ewa wetu semo umurnya Ana kodi to ia mangaliwu.
40002017	Wali tentara i Herodes mangika ewa wimba to rapokauka sira mangika etu. Wali maroso kojo loo ntau tumangi nja’u kota kota etu apa malagi ngana ntau napopate yau ntentara etu. Wali palaong etu mangabanang gombo to nato’o nto pantuntu tuntu i mPue Allah tempo owi, i Yeremia.
40002018	Ia mangaligi mangkonong kamawo ndaya nsira, to’onya, “Ri kota Rama radonge loo ntau to tumangi-mangi pasi maroso loonya mangantangis apa mawo kojo rayanya. I Rahel, bue ngkita tempo owi, ia tumangi mangantangis ngananya pasi bo’onya rapolindo apa sira tamo re’e.” Etu semo gombo i Yeremia tempo owi.
40002019	Wali yako etu i Herodes mate yau. Ojo kapatenya etu, i Yusup mangkita wo’u samba’a pomakau i mPue Allah ri raya mpangipinya la’u tana Mesir. Pomakau etu manganto’o,
40002020	“Pambangu, oko Ana kodi pasi indoNya pei powalili muni ndeku tana Israel, apa tau to rani mampopate yau Ana etu, sira paka roomo namate yau.”
40002021	Wali i Yusup mangendo muni yako ri raya ngkayorenya etu. Ia mambangu pei mangoko Ana kodi pasi indoNya panewa sira mawolili muni ndeku tana Israel.
40002022	Pei ri raya mpalinjanya etu i Yusup mangandonge kareba manganto’o i Arkhelaus, ana i Herodes, mangkuasang tau ri propinsi Yudea mangabolos pa’anya. Wali i Yusup meka rayanya yau muni ri kota Betlehem apa nja’u seja nja’u propinsi Yudea to nakuasang nu ana i Herodes etu. Pasi ia re’e wo’u pangipinya pei ri raya mpangipinya etu ia napatiendoka wo’u i mPue Allah, wali see naka ia yau njo’u propinsi Galilea to nja’u seja nja’u tana Israel.
40002023	Wali ojo karata nsira sana ri Galilea etu, sira yau ri kota to rato’oka Nasaret pei maroo nja’u ria. Wali palaong etu mawali see tibanang gombo to nato’oka nto pantuntu tuntu i mPue Allah tempo owi mangkonong i Yesu, sira manganto’o, “Ia darato’oka To Nasaret.”
40003001	Wali yako etu, tempo i Yesu baemo, tempo etu re’e samba’a tau to rato’oka i Yohanes to Pombaptis. Yohanes etu ia mula mampakarebaka tau tuntu i mPue Allah nja’u pada bone ri propinsi Yudea.
40003002	Ia manganto’oka sira, “Pojeamo, apa mosumo temponya i Pue Allah damawali Makole ri lino.
40003003	Wali i Yohanes etu semo to nato’o nto pantuntu tuntu i mPue Allah, i Yesaya, tempo owi. Ia manganto’o, “Re’e tau maroso loonya mampogomboka tau boros nja’u pada bone, ia manganto’oka tau etu, ‘Tamo masae i Pue darata. Wali ewa naika ntau mampasilongaka yami i makole jaya see taa masuli palinjanya, ewa wetu seja nuika ngkomi mampasilonga raya ngkomi damangaya i Pue.’” Wali etu semo to natulis i Yesaya tempo owi.
40003004	Wali i Yohanes, to mangabanang gombo etu, ia mangika seja lengko nto pantuntu tuntu i mPue tempo owi, see naka ia pakenya pela nu binatang unta, pasi salipinya seja pela nu binatang. Pasi see naka pangkoninya kaborosinya mpa’o pei juu.
40003005	Wali tempo i Yohanes nja’u nja’u pada bone etu, boros tau to mangampago ia. Tau etu sangga’a yako ri kota Yerusalem, pasi sangga’a wo’u yako samparia lipu ntau to ri propinsi Yudea, pasi sangga’a yako samparia lipu ntau to ri koro Yordan.
40003006	Tau etu mampadongeka gombo i Yohanes pasi mampongakung dosa nsira, panewa i Yohanes mangabaptis sira nja’u koro Yordan etu.
40003007	Wali tempo etu re’e seja boros to Yahudi to yau seja mampago danabaptis i Yohanes. Ri oyo ntau etu malagi to aliran Parisi pasi malagi seja to aliran Saduki. Pei tempo i Yohanes mangkita sira ma’i, ia manganseko sira, to’onya, “Gete, komi ewa ule to mampeyaa mampiyaika apu nja’u pada! Wimba, komi bara mampobuuka ane ma’i darabaptis, ane ewa see komi maya mampiyaika huku to danaporata i mPue Allah? Gete, taa mawali ewa wetu, apa ane ojo gombo ngkomi to manoto, nempo roomo rabaptis pei komi tiroo damangarata huku nu dosa ngkomi.
40003008	Pei ane monso pu’u komi majea yako ri dosamu, ika lengko to masipato naika ntau to majeamo.
40003009	Pasi ne’e mampobuuka, ‘Kami taa darahuku apa kami wiyaa i Abraham.’ Ne’e mampobuuka ewa see apa ane naporoe, i Pue Allah nakoto mampakaja’aka yau komi panewa mangawali yau watu mayunu si’i damawali wo’u tau to wiyaa i Abraham damangabolos komi.
40003010	Wali huku i mPue Allah resi komi maya raporapaka ewa wase to raokotaka damangantowo yau kaju. Wali samparia kaju to taa mampowuaka wua to matao, kaju etu daratowo yau pei darapanasoka yau la’u apu.” Etu semo rapa to nato’oka i Yohanes sira.
40003011	Panewa ia manganto’oka wo’u tau boros, to’onya, “Aku mangabaptis komi mangika tondong komi majeam. Wali tempo aku mangabaptis komi etu, aku mangampake ue. Pei re’e tau to dama’i wo’u yako aku si’i, Ia semo to bae-bae kuasaNya pei aku. Ia bae kojo anggaNya, see naka aku mangepe aku nempo ojo mangangkeni sapatuNya taa masipato. Wali tau to dama’i etu taa damangabaptisika komi ue. Re’e komi to Ia damangabaptisika i Nosa Mapasing batuanginya Ia damampaporoo i Nosa Mapasing ri raya ntau etu. Pei re’e wo’u komi to danabaptisika apu batuanginya Ia damamposaka tau to etu ri raya nu apu.
40003012	Wali tau to dama’i etu raparapaka ewa tau to damanapi. DukuNya re’e ri paleNya pasi Ia damangantapis weaNya naka yongo. Panewa weaNya etu Ia damamposaka ri raya ngkonda, pei otanya Ia damamporomung pei mangantunu yau ri apu to tare to maya mangampika.” Etu semo gombo i Yohanes resi to Yahudi to aliran Parisi pasi to aliran Saduki pasi samparia tau boros etu mangkonong huku i mPue Allah to darata.
40003013	Wali yako etu rata i Yesu yako nja’u Galilea. Ia rata resi i Yohanes nja’u koro Yordan see danabaptis i Yohanes.
40003014	Pei i Yohanes taa rani. Ia manganto’o, “Gete, maka pei Komi ma’i resi aku darabaptis? To masipato Komi semo mangabaptis aku!”
40003015	Pei i Yesu mangansono, to’oNya, “Ikamo apa masipato kita mangabanang samparia anu to singkonong pei i Pue Allah.” Wali i Yohanes mampalaika gombo i Yesu pei mangabaptis Ia.
40003016	Wali ojo karoonya i Yesu rabaptis etu, Ia mansaka miyai muni yako ri ue. Tempo i Yesu miyai yako ri ue etu, yangi tiloka pei Ia mangkita i Nosa Mapasing yako ndate yangi ewa tagou tudu ri wawoNya.
40003017	Pasi tempo etu re’e radonge loo to yako ndate saruga, loo etu manganto’o, “Si’i semo AnangKu to kuporayang kojo. Aku masanang kojo resi Ia.”
40004001	Wali ojo karoonya i Yesu mangandonge loo etu, Ia nasale i Nosa Mapasing yako ri koro Yordan nto’u pada bone danagoda i ngKepala nto pantipu.
40004002	Wali ndate ria opo mpuyu mbengi kasaenya ponto wuri ponto eo i Yesu mangorop, wali see naka Ia moro kojo kompoNya.
40004003	Wali yako etu rata i panggoda resi Ia. Panggoda etu manganto’oka Ia, “Ane monso pu’u Komi Ana i mPue Allah, to’oka watu si’i, ‘Powali yau roti.’”
40004004	Pei i Yesu mangansono, Ia manganto’o, “Aku taa damangika ewa wetu apa re’e to ratulis ri raya ntuntu i mPue Allah to manganto’o, ‘Naka pei to lino re’e katuwunya si’a ojo saba mangkoni pangkoni. To bae wo’u batuanginya tau nempo mawali moro komponya pei ia tiroo mampolaika kasamparianya gombo to nato’o i mPue Allah.’ Etu semo to re’e ratulis ri raya ntuntu i mPue Allah.”
40004005	Wali yako etu, i Kepala nto pantipu mangkeni i Yesu nto’u Yerusalem, kota to i Pue Allah puenya. Rata ndate ria, ia mangkeni i Yesu nto’u wumbu to malangan kojo ri banua i mPue Allah panewa manganto’oka Ia makore ndate ria.
40004006	Ia manganto’oka i Yesu, “Ane monso pu’u Komi Ana i mPue Allah, patimbesi lo’u aranya, apa re’e ratulis ri raya ntuntu i mPue Allah, to’onya, ‘I Pue Allah manganto’oka pomakauNya damampalaes Komi. Wali pale nsira damangokotaka Komi naka ne’e pasiwa witiMu dakono ri watu.’”
40004007	Pei i Yesu mangansono wo’u gombo i ngKepala nto pantipu etu, Ia manganto’o, “Bo’ongKu matimbesi, apa re’e seja ratulis ri raya ntuntu i mPue Allah, to’onya, ‘Ne’e mangansoba kuasa i mPue Allahmu.’”
40004008	Wali yako etu i Kepala nto pantipu mangkeni wo’u i Yesu nto’u rapa ntongku to malangan kojo. Ojo karata nsira ndate ria, ia mangansuduka i Yesu samparia lipu ntau to nakuasang makole pasi kasugi to meyawa kojo to nja’u lipu-lipu etu.
40004009	Ia manganto’oka i Yesu, “Samparia lipu to meyawa pasi to bae batuanginya to nukita ngKomi etu aku damangawaika Komi damangkuasang ane Komi madungku yau ri wawo ntana damampue mampakabae aku.”
40004010	Wali i Yesu manganto’oka ia, “Gete, bo’ongku! Apa re’e porenta to ratulis ri raya ntuntu i mPue Allah to manganto’o, ‘Ne’e mampakabae anu to yusa wo’u kasimbalinya yako resi i Pue apa Ia semo Allah ngkomi. Pasi tare yusa to danupalaika kasimbalinya yako Ia.’ Ewa wetu ratulis ri raya ntuntu i mPue Allah, wali piyaimo Kepala Measa!”
40004011	Wali tempo i Yesu manganto’o gombo etu, i Kepala nto pantipu miyai yako resi Ia. Panewa ma’i pomakau i mPue Allah yako ri saruga, ma’i mangansawang i Yesu.
40004012	Wali yako etu i Yesu mangandonge kareba i Yohanes ia ratarungku. Ojo pandongeNya kareba etu, i Yesu mawolili muni njo’u lipu to si Ia, etu semo kota Nasaret to nja’u propinsi Galilea.
40004013	Yako etu Ia mayoko muni yako Nasaret pei yau maroo nja’u kota Kapernaum pei mampotundeka tau nja’u ria. Kapernaum etu re’e ri towo ndano Galilea ri lipu to tempo owi nakaroo nto Zebulon pasi to Naptali.
40004014	Palaong to naika i Yesu ri Galilea etu mawali see tibanang gombo nto pantuntu tuntu i mPue Allah, i Yesaya, tempo owi. Ia manganto’o,
40004015	“Re’e to damawali nja’u lipu nto Zebulon pasi lipu nto Naptali ri sambote koro Yordan, lipu-lipu to naka liu ntau dayau ri rano. Lipu etu rato’oka Galilea, pasi tau to maroo nja’u ria kaborosinya tau to si’a to Yahudi.
40004016	Wali tau to maroo nja’u ria raporapaka ewa tau to maroo ri raya ngkawuri. Pei ri tempo to darata sira damangkita reme to makilo kojo. Tempo si’i sira meka kojo mampobuuka kapate, pasi kameka ndaya nsira etu maya raporapaka ewa tau to meka malinja ri raya mburi, pei re’e reme to damampakareme jaya nsira.” Etu semo gombo to natulis i Yesaya tempo owi mangkonong tau to damangkenika to Galilea reme, etu semo kareba mangkonong i Pue Allah.
40004017	Wali yako tempo etu, i Yesu mula mampakarebaka tau, Ia manganto’o, “Pojeamo, apa daratamo temponya i Pue Allah damawali Makole ri lino.”
40004018	Wali re’e seore i Yesu malinja ri wii ndano Galilea. Ri raya mpalinjaNya etu Ia re’e mangkita dua mba’a tau sintua’i. Sanga ntau dua etu i Simon to rato’oka i Petrus sira dua i Andreas. Sira dua mangajala bau ri rano etu apa sira dua to panjala.
40004019	Wali i Yesu mangansale sira dua, Ia manganto’o, “Yau lulu Aku pei mawali anagurungKu. Apa tempo si’i komi to panjala bau, pei Aku damangawaika komi palaong to bou. Wali si’amo bau to danuliwu ngkomi. Aku damampotundeka komi yau damansale tau see sira damangalulu seja Aku.”
40004020	Wali ojo pangandonge nsira dua gombo i Yesu etu, sira mampiyaikamo jalanya, mansaka yau mangalulu Ia.
40004021	Wali yako etu sira togo malinja wo’u. Ri raya mpalinja nsira etu sira mangkita wo’u tau dua to sintua’i. Tau dua etu ana i nSebedeus, i Yakobus sira dua i Yohanes. Wali sira dua re’e sindarandara pei pa’anya ri raya bangka. Sira tongo-tongonya mangkariang jala-jala nsira. Wali i Yesu mampokio i Yakobus sira dua i Yohanes, Ia mangansale sira dua mangalulu seja Ia.
40004022	Wali sira dua mansaka mampiyaika yau bangka nsira etu pasi pa’anya pei mangalulu Ia.
40004023	Wali yako etu i Yesu mangalinjak propinsi Galilea. Ia mampotunde nja’u banua-banua to napampotunde nto Yahudi, pasi Ia mampakarebaka resi samparia tau kareba matao mangkonong ewa wimba i Pue Allah damawali Makole nto lino. Pasi Ia mampakatao muni tau boros nempo panyaki kesaa to re’e resi sira.
40004024	Wali kareba to mangkonong palaong to naika i Yesu nja’u Galilea etu napakarebaka ntau ri propinsi to ri awe mpropinsi Galilea, etu semo propinsi Siria. Wali kareba mangkonong i Yesu natikarebarebamo seja juku ri propinsi Siria etu. See naka tau mangkenika Ia samparia yunu nsira to kono panyaki mpangaya-ngaya, pasi tau to narata ntida to mapari kojo. Pasi sira mangkenika seja Ia tau to naposuak measa, tau to kanjonjo-njonjo, pei tau to malulu koronya. Wali i Yesu mampakatao muni samparia tau to rata etu.
40004025	Wali boros kojo tau to mangalulu-lulu Ia. Tau etu yako Galilea, pasi yako lipu to sampuyu kota, lipu etu sanganya Dekapolis. Pasi re’e seja tau to yako Yerusalem, yako propinsi Yudea pasi yako ri lipu ntau to sambote ngkoro Yordan.
40005001	Wali tempo i Yesu mangkita tau boros etu, Ia mandake sangkodi nto’u woto mpantana see tau boros maya mangkita pasi mangandonge Ia. Roo see Ia matunda. Pasi anaguruNya yau ri aweNya.
40005002	Wali Ia mula mampotunde tau boros etu, Ia manganto’o,
40005003	“Masanang tau to mampongakung sira tare karoso ndaya ane taa nawaika i mPue Allah. Sira masanang apa sira mawali tau to Makolenya i Pue Allah.
40005004	Masanang tau to re’e ri raya ngkamawo ndayanya ri tempo si’i apa sira darapakalindo.
40005005	Masanang tau to taa mabae-bae rayanya apa lino si’i damawali sira puenya.
40005006	Masanang tau to rani kojo rayanya mangika anu to singkonong pei i Pue Allah, apa i Pue Allah damangabanang pamporani ndaya nsira etu.
40005007	Masanang tau to sangkani mamporayang sa’e apa i Pue Allah damampaponsanika pamporayangiNya resi tau etu.
40005008	Masanang tau to ojo pamporani i mPue Allah to napobuuka nsira, apa sira damangkita i Pue Allah.
40005009	Masanang tau to mangansawang yununya to masimpayu raya nsira naka mawali masingkatao muni. Masanang tau etu apa sira darato’oka ana i mPue Allah.
40005010	Masanang tau to rasesai apa saba mangalulu anu to singkonong pei i Pue Allah. Naka pei sira masanang apa sira mawali tau to Makolenya i Pue Allah.
40005011	Masanang komi ane sa’e mampoja’a pasi mangansesai komi, pasi ane sa’e mangawutis manganto’o mpangayangaya gombo to maja’a mangkonong komi apa saba komi Aku puenya.
40005012	Apa ewa see seja nawali resi to pantuntu tuntu i mPue Allah tempo owi. Sira seja nasesai ntau. Wali nempo komi rasesai seja, pakasanang. Masipato komi ndende kojo raya ngkomi, apa bae kojo ntanapa to danawaika i mPue Allah komi ndate saruga.”
40005013	Wali yako etu i Yesu manganto’oka sira rapa, Ia manganto’o, “Komi raporapaka ewa bure apa bure bae kojo batuanginya resi to lino. Pasi komi seja bae batuanginya resi samparia to lino. Pei ane bure etu tamo masi, wimba daraika mampakamasi wo’u? Taa maya! Wali bure etu tamore batuanginya, see naka bure etu jamo darataji yau pei danalombu yau ntau.Wali ne’e mandoo mangalulu pamporani i mPue Allah see Ia tiroowa maya mangampake komi damangansawang yunu ngkomi to lino apa bae kojo batuanginya palaong to etu.
40005014	“Pasi komi raporapaka seja ewa pansona to mampakareme tampa to mawuri. Pobuuka kota to ndate rapa mpantana. Ane kota to etu taa maya rawuni apa remenya nakita ntau boros. Wali ewa see seja gombo ngkomi pasi lengko ngkatuwu ngkomi mawali ewa reme to taa seja maya rawuni pasi to mampaponsanika sa’e jaya damangarata katuwu.
40005015	Pasi tau ane mangantuni pansona, ia taa mangabombongika yau ember. Ia mangoko pei mamposaka ri tampa to masipato rapangamposaka pansona etu, wali samparia to re’e ri raya banua etu mareme.
40005016	Wali ewa naika mpansona etu mampakareme banua, ewa see seja lengko ngkatuwu ngkomi nakita ntau boros. Wali ika palaong to matao see sira damangkita pasi damangabarong Pa’a ngkomi to ndate saruga.” Wali etu semo rapa to nato’oka i Yesu sira.
40005017	Yako etu i Yesu manganto’o wo’u, to’oNya, “Wali bara re’e komi to mampobuuka naka pei Aku nama’i damanganto’oka komi ne’emo mangaluluka porenta i Musa pasi anu to napotundeka nto pantuntu tuntu i mPue Allah tempo owi. Pei si’a ewa see. Aku si’a ma’i damangayali yau porenta i Musa pasi anu to napotundeka nto pantuntu tuntu i mPue Allah. Pei Aku ma’i mampakanasaka ewa wimba kamonsonya batuanginya anu to nato’o nsira etu.
40005018	Apa kamonsonya, ewa wimba kasaenya yakowa re’e yangi pasi lino, ewa see seja kasaenya porenta i Musa. Pasiwa samba’a hurup bara titik nempo kodi kojo, tare to darayali yau.
40005019	Wali bara re’e tau to bo’onya mampalaika nempo samba’a porenta, nempo porenta to taa bae kojo batuanginya, pasi ia mampotundeka sa’e see sa’e taa seja mangalulu. Wali i semasema to mangika palaong to ewa wetu, tau etu taa damangarata angga to bae tempo i Pue Allah mawali Makole nto lino. Pei i sema-sema to mangalulu pasi mampotundeka sa’e porenta etu, tau etu damangarata angga to bae tempo i Pue Allah mawali Makole nto lino.
40005020	Wali Aku manganto’oka komi, tau to mampoguru porenta i Musa, pasi to Yahudi to aliran Parisi, sira mangepe sira madota mangika lengko to singkonong pei i Pue Allah. Pei nempo madota sangkodi sira, pei kamonsonya sira taa maya mawali tau to Makolenya i Pue Allah. Wali aku manganto’oka komi, pakadota wo’u pei sira see komi damawali tau to Makolenya i Pue Allah.”
40005021	Wali yako etu i Yesu manganto’oka wo’u sira, Ia manganto’o, “Komi room mangandonge mangkonong porenta to nato’o nu bue-bue ngkita tempo owi. Sira manganto’o, ‘Ne’e mampopate sa’e. Ane re’e tau to mampopate sa’e, tau etu masipato danahuku nto pobotus.’ Ewa see nato’o nu bue-bue ngkita,
40005022	Pei Aku manganto’oka komi, tau nempo ojo maja’a rayanya resi yununya, tau etu masipato danahuku nto pobotus. Pasi i sema-sema manganto’oka yununya, ‘Bea korom!’ tau etu masipato seja danahuku nto pobotus. Pei i sema-sema to manganto’oka yununya, ‘Korom taa kojo re’e batuanginya!’ tau etu masipato darapanasok yau lo’u apu naraka.
40005023	“Wali see naka rapanya ane komi mangkeni pampuemu njo’u palampa darapampueka resi i Pue Allah, panewa rata nja’u ria komi mangendo re’e yunumu to masusa rayanya apa saba palaong to nuika ngkomi,
40005024	ane ewa see peas ruyu. Piyaika ruyu pampuemu etu ri tango mpalampa pei inta resi yunumu pei masingkatao muni resi ia. Roo see panewa pawolili muni njo’u palampa pei pampueka pampuemu.
40005025	“Wali si’i wo’u rapa. Bara re’e tau to masusa rayanya apa saba palaong to nuika ngkomi resi ia, pasi tau etu rani mangkeni palaong etu resi to pobotus. Ane ewa see, pakajoli masingkatao muni resi ia tempo tiroowa ri raya mpalinja yau mampago to pobotus naka ne’e ia damangkeni korom ri tango nto pobotus etu. Apa ane mampotango to pobotus, to pobotus etu bara damangawaika komi resi tau daratarungku.
40005026	Pasi ane ewa see, Aku manganto’oka komi monso pu’u komi taa damasuwu muni yako ri tarungku etu ane tawa mampakalino denda to nato’o nsira. Wali sira taa damampakakodi denda etu nempo sangkodija to tawa rabayar.”
40005027	Wali yako etu i Yesu manganto’o wo’u, to’oNya, “Komi re’e seja mangandonge mangkonong porenta to nato’o nu bue-bue ngkita tempo owi, to’onya, ‘Ne’e masala.’
40005028	Pei Aku manganto’oka komi i sema-sema tau to re’e pamporaninya to maja’a tempo mangalo’aka to we’a, tau etu roomo masala resi ia ri rayanya.”
40005029	Wali yako etu i Yesu manganto’o, “Ane mata ngkomi to sambali mangalo’aka anu to taa matao ralo’aka, see naka komi mawali dosa ri rayamu, ane ewa see pakadota kojo mampandooka mangika dosa etu. Kadota ngkomi etu maya raporapaka ewa tau to mangansu’i yau sambali matanya etu pei taji yau see tamo maya mangalo’aka anu to taa matao ralo’aka etu. Apa to tao-tao nempo jamo sambalija matamu sakowa korom kabaenya rataji yau lo’u apu naraka.
40005030	Pasi ane palemu to sambali mampolengkoka pamporani ndayamu to maja’a, ane ewa see pakadota kojo mampandooka mangika palaong to etu. Kadota ngkomi etu maya raporapaka wo’u ewa tau to mangampu’ak yau palenya sambali etu see tamo mangika palaong to maja’a etu. Apa to tao-tao nempo sambalija palemu sakowa korom kabaenya rataji yau lo’u apu naraka.
40005031	“Wali re’e wo’u porenta to manganto’o, ‘I sema-sema to langkai to rani mampoga’aka rongonya, tau etu taa maya taa mangikaka ia ruyu sura manganto’oka, “Aku kupoga’aka korom.” ’ Ewa wetu nato’o mporenta.
40005032	Pei Aku manganto’oka komi, i sema-sema to langkai to rongonya tare masala, pei ia tiroo mampoga’aka rongonya etu, batuanginya saba tau etu semo naka pei tomalenya etu damawali tau to masala ane ia mamporongo wo’u to langkai to yusa. Pasi i sema-sema to langkai to mamporongo tau we’a to roomo maga’a yako ri rongonya, tau etu masala seja.”
40005033	Wali roo see i Yesu manganto’o wo’u, “Komi mangansani seja porenta to rato’oka resi tau to tempo owi, porenta etu manganto’o, ‘Ika kojo anu to komi roomo mamparajanjika ri tango i mPue Allah. Ne’e mangika parajanji etu roo see taa mangabanang.’ Etu semo porenta to rato’o tempo owi.
40005034	Pei Aku manganto’oka komi ane mangika parajanji ne’e kojo mangampake gombo to ewa si’i mampakatantu parajanji etu. Ne’e manganto’o, ‘Anu to ndate saruga semo mawali matamanasangku.’ Ne’e manganto’o ewa see, apa saruga etu semo to rato’oka gadera to napotunda i mPue Allah maporenta.
40005035	Pasi ne’e seja manganto’o, ‘Anu to re’e ri lino, etu semo mawali matamanasangku.’ Ne’e manganto’o ewa see apa lino semo to rato’oka tampa to napamposaka i mPue Allah witiNya. Pasi ne’e seja manganto’o, ‘Anu to nda’a Yerusalem, etu semo mawali matamanasangku.’ Ne’e manganto’o ewa see apa Yerusalem semo kota i Makole to bae kojo kuasaNya.
40005036	Pasi ne’e seja manganto’o, ‘Wo’ongku semo mawali matamanasangku.’ Ne’e manganto’o ewa see apa komi tare kuasa mangawali sakowa santoko wayuamu mawali buya bara meta. Ojo i Pue Allah semo to re’e kuasa mangika palaong to etu.
40005037	Wali to tao-tao komi ojo manganto’o, ‘Iya,’ ane masipato rato’o iya. Pasi manganto’o, ‘Taa,’ ane masipato rato’o taa. Ewa see raika apa ane kita mangadugangika parajanji, to etu yako resi i Kepala nto pantipu semo.”
40005038	Wali yako etu i Yesu manganto’o wo’u, “Komi re’e seja mangandonge porenta to manganto’o, ‘Tau to mampakaja’aka yau sambali mata nsa’e, tau etu darapakaja’aka yau seja sambali matanya. Pasi tau to mangampu’a sampa’i ngisi nsa’e, tau etu darapu’a seja sampa’i ngisinya.’ Etu semo to nato’o mporenta.
40005039	Pei Aku manganto’oka komi ne’e mansawa ane re’e tau to mangika maja’a resi komi. Rapanya ane re’e tau to mangantoposaka panganamu to sambali, waika wo’u panganamu to sambali wo’u napontoposaka seja.
40005040	Pasi ane re’e tau to mampakasala komi pei mangkeni komi njo’u to pobotus see damangarata bajumu, waika seja ia bajumu to makumba wo’u.
40005041	Pasi ane re’e tau to mampakasaaka komi mangkoyo ngaya-ngayanya samba’a kilometer kalongkonya, koyoka ia ngaya ngayanya etu dua kilometer kalongkonya.
40005042	Pasi ane re’e tau to mamporapi bara kesaa resi komi, waika tau etu anu to naporapi etu. Pasi ane re’e tau to rani mangada bara kesaa resi komi, papongadaka ia anu to naporani etu.”
40005043	Wali roo see i Yesu manganto’o, “Komi re’e mangandonge gombo ntau to manganto’o, ‘Porayang yunumu pei matao ane maja’a nukita balimu.’
40005044	Pei Aku manganto’oka komi, porayang seja balimu, pei matao raika magombo resi tau to mampoja’a komi. Pasi ika matao resi tau to maja’a nakita komi, pasi pokaikaika tau to mampakasala pasi to mangansesai komi.
40005045	Ika ewa wetu see damiyala komi monso pu’u ngana mPa’a ngkomi to ndate saruga. Apa i Pue Allah mangika mata nu eo damangansindo samparia tau, nempo tau to maja’a bara to matao. Pasi Ia mangawaika seja uja resi samparia tau, nempo tau to mangika lengko to singkonong pei Ia bara tau to taa.
40005046	Wali matao komi mangika ewa wetu apa ane ojo tau to mamporayang komi to nuporayang ngkomi, taa masipato komi danawaika i mPue Allah ntanapa. Apa sakowa to pantagi asele to biasa mangantipu sa’e sira mamporayang seja tau to mamporayang sira.
40005047	Pasi ane komi mangika matao ojo ri yunu ngkomi semo, ane ewa see tare pasisalanya komi pei sa’e. Apa sakowa tau to taa mangansani i Pue Allah, sira mangika seja ewa wetu.
40005048	Pei komi ngana i mPue Allah, wali to tao-tao lengko ngkatuwu ngkomi matao wo’u pei lengko ntau to taa mangansani Ia etu. Wali see naka masipato komi mamporayang samparia tau sewaju ewa Pa’a ngkomi to ndate saruga Ia mamporayang samparia tau.”
40006001	Wali yako etu i Yesu manganto’o wo’u, “Pakatao kojo naka ne’e komi mangika palaong to matao ojo damampapokitaka tau boros. Apa ane ewa wetu nuika ngkomi, komi taa damangarata ntanapa mpalaong to matao etu, ntanapa to yako resi Pa’a ngkomi to ndate saruga.
40006002	“Wali see naka ane komi mangansawang tau to masiasi, ne’e rapakarebaka resi tau boros. Ne’e mangika ewa naika ntau to ojo gombonya manoto. Tau etu ane mangika palaong to matao ri raya banua to napampotunde nto Yahudi, bara ri jaya, sira manganto’oka sa’e mangantawuis tarompet see tau boros damangansani palaong to matao naika nsira panewa tau boros etu damangabarong sira. Wali Aku manganto’oka komi, monso pu’u tau to ewa wetu nabarong nto lino pei ojo etu semo ntanapa to si sira. Tamo re’e ntanapanya to yusa to darawaika resi sira.
40006003	Pei ane komi mangansawang tau to masiasi, ne’e ragagangika sa’e. Palaong to ewa wetu maya raporapaka ewa pale to tondo ngkii taa nansani palaong to matao to naika mpale to tondo ngkana.
40006004	Wali sawang tau to masiasi see sa’e taa mangansani palaong to matao to nuika ngkomi. Pei nempo taa nakita nsa’e, pei re’e to mangkita palaong ngkomi etu. Etu semo Pa’a ngkomi to ndate saruga. Wali Ia semo damangawaika komi ntanapa ri tango ntau boros.”
40006005	Roo see i Yesu manganto’o, “Wali tempo komi makai-kai resi i Pue Allah ne’e seja mangika ewa naika ntau to ojo gombonya manoto. Apa sira masanang makore makai-kai nja’u banua to napampotunde nto Yahudi pasi nja’u panganjaya see danakita ntau boros. Wali Aku manganto’oka komi, monso pu’u sira danakita ntau boros pei ojo etu semo ntanapa nsira. Tamo re’e ntanapanya to yusa to darawaika resi sira.
40006006	Pei ane komi makai-kai, inta njo’u songimu samba’a pei samba’a pei ba’a wombonya panewa roo see pokai-kai resi Pa’a ngkomi. Ika ewa wetu see sa’e taa mangkita. Pei nempo taa nakita nsa’e, pei re’e to mangkita palaong ngkomi etu. Etu semo Pa’a ngkomi to ndate saruga semo. Ia taa maya rakita, pei Ia mangkita komi. Wali Ia semo damangawaika komi ntanapa ri tango ntau boros.
40006007	Pasi tempo komi makaikai, ne’e katele-tele masae kojo manganto’o gombo to tare batuanginya ewa naika ntau to taa mangansani i Pue Allah. Naka pei sira mangika ewa wetu apa sira mampobuuka pokai-kainya etu nadonge i mPue Allah ane marade kojo.
40006008	Wali ne’e komi mawali ewa tau to ewa wetu, apa re’e katawanya komi mamporapika bara kesaa yako resi Pa’amu, Ia nansanimo yami anu to parluu ngkomi.
40006009	Wali tempo komi makai-kai, ewa si’i raika. To’o, ‘Pue Allah, Pa’a mami to ndate saruga, masipato kami to lino mampakabae Komi.
40006010	Biakamo Komi mawali Makole nto lino. Pasi biakamo pamporani ngKomi semo to mawali ri lino si’i sewaju ewa to mawali ndate saruga.
40006011	Kami marapi resi Komi, waika resi kami pangkoni to gana seo si’i.
40006012	Pasi lapa sala mami sewaju ewa naika mami mangalapa sala nsa’e.
40006013	Pasi kami marapi seja see Komi mangansawang kami ane mangarata soba, pasi lapa kami yako resi ia to pu’u nsamparia anu to maja’a. (Kami mamporapika ewa wetu apa Komi semo to masipato mawali Makole pasi to re’e kuasa pasi to masipato rabarong rataka ri singkasaenya. Amin. ) Wali ewa wetu semo raika makai-kai.
40006014	Apa ane komi mangalapa sala nsa’e, ane ewa see Pa’a ngkomi to ndate saruga damangalapa seja sala ngkomi.
40006015	Pei ane komi taa mangalapa sala nsa’e, Pa’amu taa seja damangalapa sala ngkomi.”
40006016	Wali yako etu i Yesu manganto’o wo’u, “Ane komi mangorop mangalulu ada nu agama, ne’e maromong ewa naika ntau to ojo gombonya manoto to rani nabarong nsa’e. Apa sira mangawali yau ta’a nu lionya see sa’e mangansani sira re’e tongo mpangorop. Wali Aku manganto’oka komi, monso pu’u sa’e damangansani sira mangorop, pei ojo etu semo ntanapa to si sira. Tamo re’e ntanapanya to yusa to darawaika resi sira.
40006017	Pei ane komi mangorop, selaga wayuamu pasi pando’u ewa biasa raika
40006018	see taa miyala resi sa’e komi re’e mangorop. Pei nempo taa nakita nsa’e, pei re’e to mangkita palaong ngkomi etu. Etu semo Pa’a ngkomi to ndate Saruga. Ia taa maya rakita, pei Ia mangkita komi. Wali Ia semo to mangansani komi mangorop. Wali Ia semo damangawaika komi ntanapa ri tango ntau boros.”
40006019	Wali i Yesu manganto’o wo’u, to’oNya, “Ne’e komi mamporomung kasugi to komi mangarata ri lino si’i. Apa kasugi to etu maya nakoni yau ane bara katiisi yau. Pasi kasugi to etu maya naoko yau nto palima to masua ri raya banuamu.
40006020	Pei to tao-tao komi mamporomung kasugi ngkomi ndate saruga. Apa ndate ria tare ane bara katiisi pasi taa seja re’e to palima to masua damangoko yau kasugimu etu.
40006021	Wali ika palaong to bae batuanginya see re’e kasugi ngkomi ndate saruga. Apa imbare kasugimu, etu semo to napobuu-buuka ngkomi.
40006022	-
40006023	“Wali ne’e ojo kasugi ri lino to nupobuuka ngkomi. Apa ane ojo kasugi ri lino to komi sangkani mampobuuka, ane ewa see komi tamo mampobuuka pamporani i mPue Allah, see naka i Pue Allah taa maya mampakanasaka raya ngkomi mangkonong pamporaniNya etu. Wali ane ewa see, raya ngkomi raporapaka ewa tampa to mawuri apa tare pansona. Wali komi ewa tau to maroo ri raya ngkawuri, pasi kawuri etu mawuri kiji! Komi ewa tau to maja’a matanya, to taa maya mangkita bara kesaa. Pei ane komi sangkani mampobuuka mangkonong pamporani i mPue Allah, ane ewa see Ia maya mampakanansaka raya ngkomi mangkonong pamporaniNya etu. Wali tempo i Pue Allah mampakanasaka raya ngkomi pamporaniNya etu, palaong etu raporapaka ewa pansona to mampakareme tampa to mawuri. Wali ane ewa see, komi ewa tau to matao matanya see naka mayoas mangkita reme mpansona etu. Wali komi maroo ri raya ngkareme.
40006024	“Wali si’i wo’u rapa mangkonong kasugi. Wali ane rapanya watua, ia taa maya dua tau puenya. Apa ane ia dua tau puenya, ia maja’a nakita samba’a pasi mamporayang samba’a. Ia manga’angga samba’a pasi mangkaengas samba’a. Wali ewa see seja komi. Komi taa maya mawali to papolaong i mPue Allah pasi to papolaong ngkasugi apa ane mamporayang kasugi, komi taa mamporayang i Pue Allah.”
40006025	Wali yako etu i Yesu manganto’o wo’u, to’oNya, “Wali si’a kasugi ngkomi ri lino si’i to bae batuanginya resi i Pue Allah. See naka Aku manganto’oka komi ne’e mampomoruka doi to danupake ngkomi damangarata anu to danupake. Ne’e mampobuu-buuka, ‘Bara yako imbare darapangarata pangkoningku pasi anu to dakuinu?’ Pasi ne’e seja mampomoruka koro ngkomi, mampobuuka, ‘Bara yako imbare darapangarata pakengku?’ Wali ne’e mampomoruka anu etu apa katuwu semo to bae-bae batuanginya pei pangkoni, pasi koro semo to baebae batuanginya pei pake. Wali i Pue Allah semo to mangawaika komi katuwumu pasi koromu, wali taa manto’o Ia damangawaika seja komi pangkoni pasi pake.
40006026	Lo’a tonsi njo rao. Sira tare mamuya bara mamota. Pasi sira tare seja mangkalisoka pangkoninya ri raya ngkonda. Pei Pa’a ngkomi to ndate saruga, Ia semo to mampotungku sira. Wali taa manto’o komi pei taa danawaika i mPue Allah pangkoni apa komi semo to bae-bae batuanginya pei tonsi!
40006027	Wali tare batuanginya komi moru-moru rayamu. Apa kamoru ndaya taa kojo maya mangansawang komi see datidugang wo’u katuwu ngkomi nempo ojo samba’a jam kasaenya.
40006028	“Pasi maka pei komi morumoru rayamu mampobuuka pakemu? Pobuuka kaya to magaya sesenya to tuwu nja’u pada, apa kaya etu taa mapalaong ruyu see mangarata sesenya etu.
40006029	Pei Aku manganto’oka komi sakowa bue ngkita i Makole Salomo, to meyawa kojo tempo owi, ia taa seja re’e pakenya to gaya-gaya pei sese ngkaya etu.
40006030	Wali kaya etu taa bae kojo batuanginya apa nempo tuwu seo si’i, nile tamo re’e apa roomo rawetas yau pei ratunju yau. Pei nempo taa bae batuanginya, kaya etu tiroo nawaika i mPue Allah sesenya to raporapaka ewa pakenya. Wali ane kaya to taa bae batuanginya etu pei nawaika i mPue Allah pakenya, taa manto’o komi. Gete komi kodi kojo pangayamu apa komi taa mansarumaka i Pue Allah damangawaika komi anu to danupake!
40006031	Wali ne’e moru-moru sampe manganto’o, ‘Bara kesaa to dakukoni?’ pasi ‘Bara kesaa to dakuinu?’ pasi ‘Bara kesaa to dakupake?’
40006032	Apa etu semo to napobuuka ntau to taa mangansani i Pue Allah. Wali ne’e manganto’o ewa wetu. Apa Pa’a ngkomi to ndate saruga, Ia mangansani komi parluu samparia anu to etu.
40006033	Wali ne’e anu ri lino si’i to mawali bae kojo batuanginya resi komi. Pei to masipato mawali bae kojo batuanginya resi komi, etu semo mangabiaka i Pue Allah mawali Makole ngkomi, pei mangika anu to singkonong pei Ia. Apa ane ewa wetu nuika ngkomi, komi darawaika seja samparia anu to parluu ngkomi etu.
40006034	Wali see naka ne’e moru-moru raya ngkomi mampobuuka kasusa to damawali nile. Apa ane rata nile re’e wo’u kasusa to rapomoruka. Wali ponto eo gana kasusa, wali ne’e radugang wo’u mampobuuka kasusa to tawa rata.”
40007001	Wali yako etu i Yesu manganto’o wo’u, to’oNya, “Tempo komi mangabotus sa’e, ne’e mampakasala sira see komi taa seja darapakasala.
40007002	Apa ewa wimba nuika ngkomi mangabotus sa’e, ewa wetu seja komi darabotus. Wali see naka ane komi mangika manoto tempo mangabotus sa’e, ane ewa see komi damangarata seja kanoto. Pei ane komi ojo mampakasala sa’e, ane ewa see, komi darapakasala seja.
40007003	Wali maka pei komi mampakasala yunumu tempo ia mangika dosa to maya raporapaka ewa yoba ngkaju to nja’u raya matanya? Pei ane dosa to nuika ngkomi, dosa etu maya raporapaka ewa tinja to mampakabuta mata to si komi, pei komi taa mangepe dosamu to bae etu!
40007004	Wali ane re’e tinja ri raya mata ngkomi, taa masipato komi manganto’oka yunumu, ‘Mai, aku damangayali yau yoba ngkaju yako ri raya matamu.’
40007005	O komi to ojo gombomu manoto, yali yau ruyu tinja yako ri raya nu matamu panewa roo see komi bara mayoasimo mangkita see maya mangayali yau yoba ngkaju yako ri mata nu yunumu.”
40007006	Wali yako etu i Yesu manganto’o rapa mampakanasaka tau ne’e mampotundeka tuntu i mPue Allah resi tau to bo’onya kojo mampodongeka. Ia manganto’o, “Anu to bae batuanginya, ne’e rawaika asu to maja’a kiranya, apa asu etu ojo damangansoko komi. Pasi ane watu to masuli olinya to rato’oka mutiara, ne’e ratajika yau ri tango mbawu, apa wawu etu ojo damangalombu yau.” Wali etu semo rapa to nato’o i Yesu etu.
40007007	Yako etu i Yesu manganto’o wo’u, to’oNya, “Wali ane re’e to parluu ngkomi, ne’e mandoo marapi resi i Pue Allah see komi darawaika. Ane re’e to parluu ngkomi, ne’e mandoo mangaliwu resi i Pue Allah panewa Ia damangansawang see komi damangarata. Pasi ane parluu rasawang, ne’e mandoo mamporapi sawang resi i Pue Allah ewa naika ntau to mananya yau ri banua nu yununya damarapi sawang resi ia. Apa ane komi marapi sawang resi i Pue Allah, Ia damangansawang komi.
40007008	Apa samparia tau to marapi, tau etu damangantima. Pasi tau to mangaliwu, tau etu damangarata. Pasi tau to marapi rasawang, tau etu darasawang.
40007009	“Rapanya komi to pa’a, ane anamu mamporapi roti, wimba, komi bara mangawaika ia watu? Gete, taa!
40007010	Pasi ane ia mamporapi bau, wimba, bara ule to danuwaika ngkomi ia? Si’a seja!
40007011	Wali komi nempo tau to maja’a, komi mangansani seja ewa wimba raika mangawaika anu to matao resi nganamu. Wali taa manto’o Pa’a ngkomi to ndate saruga. Ia semo to noto-noto wo’u mangawaika anu to matao resi tau to marapi resi Ia.
40007012	Wali saba komi rani sa’e damangika matao resi komi, see naka masipato komi damangika seja matao resi sira. Apa etu semo batuanginya samparia to ratulis nja’u raya tuntu i mPue Allah, nempo ri porenta i Musa pasi samparia anu to napotundeka nto pantuntu tuntu i mPue Allah tempo owi.”
40007013	Wali i Yesu manganto’o wo’u, “Jaya to rapangarata katuwu maya raporapaka ewa wombo mpampa to kodi katawaanya. Wali pasua ri wombo mpampa to etu. Apa ane wombo mpampa to bae katawaanya pasi jaya to bae, boros tau to masua re ria, pei tau to masua re ria etu darapakaja’aka yau.
40007014	Pei wombo mpampa to kodi katawaanya pasi jaya to kodi, tau to masua re ria damangarata katuwu. Pei taa boros tau to mangarata wombo pasi jaya to etu.
40007015	“Wali jagai kojo, apa re’e to pantuntu tuntu to taa monso. Sira mampoanika tau to matao to raporapaka ewa domba. Pei kamonsonya sira ewa asu maila to maja’a kiranya.
40007016	Pei komi maya manasa mangkonong sira saba yako anu to napotunde nsira, to raporapaka ewa wuanya. Rapanya ewa si’i: Tau taa mangarata wua anggur yako ri kaju to marui. Pasi taa seja mangarata wua ara yako ri kaya to marui.
40007017	Pasi ewa see seja kaju. Apa samparia kaju to matao, matao seja wuanya. Pei ane kaju to maja’a, maja’a seja wuanya.
40007018	Wali ane kaju to matao, kaju etu taa maya mampowuaka wua to maja’a. Pasi kaju to maja’a taa maya mampowuaka wua to matao.
40007019	Pei samparia kaju to taa mampowuaka wua to matao, kaju etu ratowo yau pei rapanasoka yau ri raya nu apu.
40007020	Wali ane to pantuntu tuntu to taa monso, sira raporapaka ewa kaju etu,wali komi damangansani sira taa monso saba yako anu to napotundeka nsira to raporapaka ewa wua ngkaju to maja’a.
40007021	“Wali boros tau to manganto’oka Aku, ‘Pue’ pasi mampoanika mangalulu Aku. Pei taa samparia tau etu to damawali tau to Makolenya i Pue Allah. Ojo tau to mangika pamporani mPa’angKu to ndate saruga, ojo tau to etu to damawali tau to Makolenya i Pue Allah.
40007022	Wali ane ratamo eonya to darapangabotus to lino, boros tau to damanganto’oka Aku, ‘Pue, Pue, maka pei Komi taa mampalaes kami? Apa kami mangampake kuasa ngKomi mamporata tuntuMu. Pasi kami mangampake seja kuasa ngKomi mangarubak measa yako resi tau pasi mangika boros palaong to taa rapobiasa.’ Ewa see danato’o ntau etu.
40007023	Pei Aku damangansono sira pasi damanganto’o, ‘Piyai yako resi Aku komi to maja’a lengkomu. Komi si’a taungKu ri kamonso-monsonya.’ Etu semo to dakuto’oka sira.
40007024	“Wali i sema-sema tau to mampodongeka gombongKu si’i pei mangampolengkoka, tau etu pande. Ia maya raporapaka ewa tau to pande to mangawangu banuanya ri rapa mbatu to bae.
40007025	Panewa roo see tudu uja pasi mowo ue pasi ma’i ngoyu marimbo kono banua ntau pande etu. Pei banua etu taa mapuka yau apa rapa mbatu semo pondasinya.
40007026	Pei i sema-sema tau to mangandonge gombongKu si’i pei taa mangampolengkoka, tau etu madoyo. Wali ia maya raporapaka ewa tau to madoyo to mangawangu banuanya ri wawo bone.
40007027	Panewa roo see tudu uja pasi mowo ue pasi ma’i ngoyu marimbo kono banua ntau to madoyo etu. Wali maja’a yau banua etu. Tamore toronya to taa maja’a apa taa maroso pondasinya ri wawo bone etu.”
40007028	Wali ojo karoonya i Yesu manganto’o gombo etu, ipu raya ntau boros to mangandonge gomboNya tempo Ia mampotunde etu.
40007029	Naka pei ipu raya nsira apa Ia mampotunde ewa tau to re’e kuasanya, si’a ewa tau to biasa mampotundeka sira porenta i Musa.
40008001	Wali ojo karoonya i Yesu mampotundeka tau boros ri woto mpantana, Ia malonso muni yako re ria. Pasi boros kojo tau to mangalulu ri payuNya.
40008002	Wali tempo etu seja re’e samba’a ngkai to masaki malobo, ia yau resi i Yesu. Tau etu mambokotu ri tango i Yesu pei mampue mampakabae Ia. Ia mamporapi darasawang, to’onya, “Pue, ane nuporoe, Komi nukurang mampakatao muni aku.”
40008003	Wali i Yesu mampotaka ia pei manganto’o, “Kuporoe. Korom matao munim si’i-si’i.” Wali ngkai etu mansaka matao muni. Tamo re’e saki malobo resi ia.
40008004	Wali ojo karoonya tau to masaki malobo rapakatao muni, i Yesu manganto’oka ia, “Intamo, pei ne’e kojo mangansaritaka sa’e palaong to nawali resi korom etu. Pei intamo njo’u to pampue pei to’oka ia mamparesa korom see ia damangkita korom roo muni masaki. Panewa kenika ia dua mba’a tonsi to darapampueka resi i Pue Allah singkonong ewa porenta i Musa. Apa tempo tau boros mangkita korom mangika pampue etu, palaong etu damawali tondong resi sira korom tamo re’e panyaki to malao.”
40008005	Wali yako etu i Yesu yau njo’u kota Kapernaum. Rata nja’u ria, re’e samba’a tau to si’a to Yahudi to mampago Ia, tau etu kepala ntentara to mangkepalang tentara to satu kaborosinya. Wali rata resi i Yesu, kepala ntentara etu mamporapika kojo resi Ia,
40008006	to’onya, “Pue, to papolaongingku ojo maturu-turu ri banua apa malulu koronya pasi masesa kojo naepe.”
40008007	Wali i Yesu manganto’o, “Aku dayau mampakatao muni ia.”
40008008	Pei kepala ntentara manganto’o, “O Pue, ne’emo Komi yau. Apa Komi bae kojo anggaMu, wali aku mangepe taa masipato Komi masua ri raya banuangku apa aku kodi anggangku. Pei Komi nempo ojo manganto’o gombo, to papolaongingku damatao muni.
40008009	Aku manasa palaong etu maya mawali apa aku seja tau to ri ara ngkuasa nsa’e pasi aku re’e seja tentara to ri ara ngkuasangku. Wali ane aku manganto’oka samba’a sira, ‘Inta,’ panewa tau etu yau. Pasi ane aku manganto’oka tau to yusa, ‘Ma’i rire,’ panewa tau etu ma’i. Pasi ane aku manganto’oka to papolaongingku, ‘Ika palaong to si’i,’ panewa ia mangika. Wali ane aku mamporentang tentarangku panewa sira mampolaika, taa manto’o Komi ane mamporentang panyaki nto papolaongingku.”
40008010	Wali tempo i Yesu mangandonge gombo ngkepala ntentara etu, Ia ipu rayaNya mampobuuka pangayanya. Pasi Ia manganto’oka tau to mangalulu Ia, to’oNya, “Gete, tau si’i tau to si’a to Yahudi, pei Aku manganto’oka komi, monso pu’u Aku tawa mangarata pasiwa samba’a komi to Israel to ewa wetu karoso mpangayanya.
40008011	Pasi Aku manganto’oka seja komi, ri tempo to darata, tempo i Pue Allah mawali Makole ri lino, tempo etu boros tau to si’a to Yahudi dama’i yako ri sambawo lino. Tau etu damasua seja damangkoni sindarandara pei i Abraham, i Ishak pasi i Yakub.
40008012	Pei boros komi to Yahudi to danarubak yau i mPue Allah. Kamonsonya ane ewa songka i mPue Allah komi to Yahudi semo to damawali tau to Makolenya i Pue Allah. Pei nempo ewa wetu pamporaniNya, pei re’e komi to tare pangayamu resi Aku. Wali see naka tau etu darapanasoka yau njo’u tampa to mawuri to longko yako i Pue Allah. Wali tau to nja’u tampa to mawuri etu, sira tumangi-mangi pasi sakangke’i baganginya.”
40008013	Wali ojo karoonya i Yesu manganto’oka tau gombo etu, Ia manganto’oka wo’u kepala ntentara, to’oNya, “Inta muni njo’u banuamu. Apa palaong to nuaya ngkomi etu damawali kojo.” Wali tempo etu semo to papolaong ngkepala ntentara etu rapakatao muni.
40008014	Wali yako etu i Yesu nayau njo’u banua i mPetrus. Tempo Ia masua nja’u ria Ia mangkita temanua i mPetrus to we’a jamo maturu-turu apa wojo.
40008015	Wali i Yesu mampotaka pale ntau we’a etu panewa ia mansaka roo muni yako wojo. Wali tau we’a etu mambangu pei mampalinggona i Yesu.
40008016	Wali yako etu, ojo kawurinya rao, ma’i tau mangangkenika i Yesu tau boros to naposuak measa pasi tau to masaki. Wali i Yesu mangarubak measa yako resi tau to raposuak etu ojo mangampake gomboNya semo. Pasi Ia mampakatao muni samparia tau to masaki etu.
40008017	Palaong etu nawali see tibanang gombo to nato’o nto pantuntu tuntu i mPue Allah, i Yesaya, tempo owi, to’onya, “Ia mangoko yau kasesa ngkoro ngkita, pasi Ia mampakatao muni panyaki ngkita.” Etu semo gombo to nato’o i Yesaya.
40008018	Wali boros kojo tau to mampago i Yesu pei makore tiku Ia. Pei ojo pangkita i Yesu tau boros etu Ia manganto’oka anaguruNya, “Yaumo kita njo’u sambote ndano.”
40008019	Pei ri katawanya sira yau, ma’i samba’a tau to mampoguru porenta i Musa, ma’i mangampago i Yesu. Ia manganto’o, “Guru, kuporani mawali yau anaguru ngKomi, wali aku damangalulu Komi nempo imbanjo danukayako.”
40008020	Wali i Yesu manganto’oka ia, “Ane asu maila, re’e wayau mbatu to nakaroo nsira, pasi ane tonsi, ia re’e seanya. Pei ane Aku, Wiyaa nto Lino, tare tampa to Akuja puenya daKukayore. Wali Aku mangepe korom bara taa nukurang mangalulu Aku apa taa todo.” Ewa wetu naika i Yesu mangansono tau to mampoguru porenta i Musa etu.
40008021	Panewa yako etu re’e wo’u samba’a tau to anaguru i Yesu seja, ia manganto’oka i Yesu, to’onya, “Pue, aku damangalulu seja komi, pei waika aku yau muni ruyu mangampeas kapate mpa’angku. Ane ia roomo namate yau pei aku room mampongkeli ia panewa aku dama’i wo’u damangalulu Komi.”
40008022	Pei i Yesu manganto’o, “Lulu Aku, pei biakamo tau to taa mangaluluka songkangKu, to raporapaka ewa tau mate, sira semo mampongkeli yunu nsira to matemo.”
40008023	Wali yako etu i Yesu mapone ri bangka pasi anaguruNya mangalulu seja Ia.
40008024	Pei ri raya mpalayag nsira, kodi majoli rata ngoyu to marimbo kojo see naka bombang mawali bose kojo. Bombang etu masua ri raya bangka nsira wali bangka etu dabukemo ue. Pei i Yesu, Ia re’e tongo ngkayoreNya.
40008025	Wali anaguruNya mangampago Ia pei mangalike. Sira manganto’o, “O Pue, palaes kami apa kita damate!”
40008026	Wali i Yesu manganto’oka sira, “Maka pei meka raya ngkomi? Kodi kojo pangaya ngkomi.” Yako etu i Yesu mambangu pei mamporentang ngoyu pasi bombang. Wali ngoyu pasi bombang etu mandoo yau, pasi rano etu mawali lindu kojo.
40008027	Wali anaguru i Yesu ipu kojo raya nsira pei masipotanaka samba’a pei samba’a, sira manganto’o, “Gete, sema kamonsonya tau si’i maka sakowa ngoyu pasi bombang mampalaika seja Ia?”
40008028	Wali yako etu sira dongka nja’u sambote ndano, nja’u lipu nto Gadara. Ojo kadongka nsira etu, ma’i dua mba’a tau to naposuak measa. Sira masuwu yako nja’u oyo nu dayo pei mangampago i Yesu. Tau dua etu maja’a kojo kiranya, see naka rapomoruka, wali tamo mawali tau to maroo ri lipu etu malinja liu ri tampa nu dayo etu.
40008029	Wali tau dua etu maroso loonya kaboo manganto’oka i Yesu, “O Ana i mPue Allah, kesaa ma’i Nupali resi kami? Wimba, Komi bara rata damangansesai kami ri katawanya rata temponya to masipato kami darahuku?”
40008030	Wali taa longko kojo yako resi sira re’e boros wawu ntau mangaliwu pangkoni.
40008031	Wali measa to mamposuak tau dua etu sira mamporapika resi i Yesu, pei manganto’o, “Ane Komi mangarubak kami yako resi tau dua si’i, pokauka kami malimba damasua ri wawu etu.”
40008032	Wali i Yesu manganto’oka sira, “Intamo.” Wali tempo etu measa nasuwumo yako ri tau dua etu panewa masua ri wawu boros. Tempo wawu etu naposuak measa, sira maripo yau lo’u woto mpantana rata la’u raya ndano. Wali wawu etu malodong yau samparia.
40008033	Wali ojo kalodong yau mbawu, to pangkampang wawu etu sira miyai. Sira maripo lo’u kota. Rata la’u ria sira mampakarebaka resi tau mangkonong samparia palaong to nawali etu. Pasi sira mampakarebaka seja mangkonong anu to nawali resi tau dua to naposuak measa.
40008034	Wali ojo pangandonge ntau ri kota etu kareba to nato’oka nto pangkampang wawu resi sira, sira samparia yau mangampago i Yesu. Ojo karata nsira resi Ia, sira marapi kojo resi Ia see Ia damiyai yako ri lipu nsira.
40009001	Wali i Yesu pasi anaguruNya mapone muni ri bangka panewa mangawote rano rata nja’u kota to nakaroo nsira.
40009002	Wali ojo kadongka nsira nja’u ria, sira mana’u yako ri bangka. Yako etu ma’i sawei mba’a tau mangkenika i Yesu ngkai to malulu koronya. Ngkai etu nalempa nsira ri wawo lima-lima. Wali tempo i Yesu mangkita sira, Ia mangansani sira mansarumaka kojo Ia. Wali see naka Ia manganto’oka tau to malulu koronya, Ia manganto’o, “A’ingKu, pakasanang rayamu, apa dosamu roomo ralapas yau.”
40009003	Wali tempo i Yesu manganto’o gombo etu re’e bara sawei mba’a tau to mampoguru porenta i Musa, sira mangandonge. Wali sira mampobuuka, “Gete, tau si’i ojo mampoanika i Pue Allah!”
40009004	Wali i Yesu mangansani pampobuuka nsira etu, see naka Ia manganto’o, “Maka pei komi mangampobuuka anu to maja’a etu?”
40009005	Panewa i Yesu manganto’oka wo’u sira, “Kamonsonya ane manganto’oka ngkai to malulu koronya si’i, ‘Dosamu roomo ralapas yau,’ sewaju kasulinya pei manganto’oka ia, ‘Pakore pei palinja.’ Naka pei sewaju kasulinya apa paka taa mawali ane tau to manganto’o gombo etu pei tare kuasanya damangika palaong to nato’o etu.
40009006	Wali Aku semo to rapokau yako ndate saruga danapoanaka nto lino see maya rato’oka Wiyaa nto Lino. Wali monso pu’u Aku re’e kuasa ri lino damangalapas dosa ntau. Pasi palaong to maya mampakanasaka komi kuasangKu etu, etu semo Aku damampakatao muni ngkai si’i.” Wali yako etu i Yesu manganto’oka ngkai malulu koronya, “Pakore pei okotaka lima-limamu pei pawolili muni ri banuamu.”
40009007	Wali ngkai etu makore pei mawolili muni njo’u banuanya!
40009008	Wali tempo tau boros mangkita palaong to etu, sira ipu kojo rayanya. Pasi sira mangabarong i Pue Allah apa Ia roomo mangawaika resi samba’a to lino kuasa to ewa wetu kabaenya.
40009009	Wali yako etu i Yesu pasi anaguruNya polas yako ri kota etu, sira malinja mbiti. Ri raya mpalinjaNya, i Yesu mangkita aku, i Matius, matunda mapalaong ri banua biasa napangabayar ntau asele, apa tempo etu aku to pantagi asele semo. Wali Yesu mangansale aku, to’oNya, “Yau lulu Aku damawali anagurungKu.” Wali aku mansaka makore pei mayoko mangalulu i Yesu.
40009010	Yako etu kami yau njo’u banuangku damangkoni. Wali tempo kami mangkoni etu, ma’i seja boros tau to pantagi asele seja sewaju ewa aku. Pasi ma’i seja tau to yusa to nato’oka seja ntau “tau madosa,” sira ma’i mangkoni sindara-ndara pei i Yesu pasi kami to anaguruNya.
40009011	Wali re’e bara sawei mba’a to Yahudi to aliran Parisi, sira mangkita palaong to etu yako ri sambali banua. Wali sira manganto’oka kami to anaguru i Yesu, “Maka pei guru ngkomi mangkoni sindara-ndara pei tau to pantagi asele pasi tau to yusa to madosa seja?”
40009012	Wali ojo pangandonge i Yesu gombo nsira manto’o maja’a tau etu, Ia mangaligi sira, Ia manganto’o, “Si’a tau to taa masaki mamporani dokter, pei tau to mangansani ia masaki, tau etu semo to rani nasawang ndokter.
40009013	Wali tau madosa to nuto’o ngkomi etu, sira ewa tau to masaki to mamporani dokter. Pei ane komi, komi mampobuuka komi nempo taa rasawang taa mawei, apa komi madota kojo mangika pampue singkonong ewa porenta i mPue Allah. Pei gombo ngkomi ngena mampakanasaka Aku komi taa kojo mamporayang sa’e. Wali to tao-tao komi mampobuuka kojo pasi mampobatuangika gombo to ratulis ri raya ntuntu i mPue Allah to manganto’o, ‘Si’a pampue to mampakasanang rayangKu. Pamporayang semo.’ Wali pobuuka kojo batuanginya ayat to etu apa ewa wetu seja Aku. Apa Aku ma’i si’a ma’i mangansale tau to mampobuuka taa sala. Aku ma’i mangansale tau madosa see sira damajea. See naka Aku mangkoni sindara-ndara pei tau madosa etu.”
40009014	Wali yako etu re’e anaguru i Yohanes to Pombaptis to mampago i Yesu pei mampotanaka resi Ia, manganto’o, to’onya, “To Yahudi to aliran Parisi, pasi kami seja, kami mandudu mangorop mangalulu ada mami. Wali maka pei anaguru to si Komi taa mangorop?”
40009015	Wali i Yesu mangansono gombo etu, Ia rani sira mangansani taa masipato anaguruNya mangorop tempo Ia tiroowa re’e resi sira, wali Ia manganto’o rapa mangkonong to langkai to darapaporongo pasi mangkonong galung ngkai etu Wali Ia mangamporapaka anaguruNya ewa galung nto langkai to darapaporongo etu. Ia manganto’o, “Wimba, ane re’e roa mpaporongo, ane galung nto langkai to darapaporongo sira tiroowa mampakasanang sindara-ndara pei ia ri roa etu, wimba galunginya etu bara mangorop, bara taa? Taa kojo saba masanang! Pei ane tongo-tongonya sira mampakasanang etu, panewa kodi majoli rata bali ngkai to darapaporongo etu pei mangkeni yau ia, tempo etu semo panewa galunginya damangorop saba masusa raya nsira. Wali ewa see seja anagurungKu. Apa darata temponya Aku danakeni yau nu balingKu yako ri oyo nu anagurungKu etu, wali tempo etu semo sira damangorop.”
40009016	Wali yako etu i Yesu rani sira mangansani taa matao ane ada nto Yahudi to masae pei ojo radugangika wo’u anu to bou to Ia mampotundeka. See naka Ia mamporapaka wo’u, Ia manganto’o, “Ane re’e pake to masae pei masia yau, pake etu kita taa mangantampolika kain to bou. Apa ane kain to bou etu ratampolika, tempo darapangantatap pake etu, panampolnya etu mawali kodi. Wali panampol etu mangarebus bana nu pake to masae etu wali pake etu damasia wo’u. See naka taa matao mampake kain to bou ane mantampol pake to masae.
40009017	Pasi kita seja ane re’e tule to bou, kita ne’e mampoyali la’u raya mpela binatang to masaem, apa ane la’u raya mpela binatang to masaem, tamo maya mone apa mako’om pelanya etu. Wali tempo tule etu mawali yua, senoanya mawali tipunto, wali maputu, masia yau pela binatang etu. Wali tule etu roo manja’at yau pasi pela binatang seja mawali maja’a yau. See naka matao ane tule to bou kita mampoyali la’u raya mpela binatang to bou seja see taa manja’at yau tule pasi taa seja maja’a yau pela etu.”
40009018	Wali tongo-tongonya i Yesu manganto’o gombo etu, ma’i samba’a tau tu’a nto Yahudi, ia ma’i mambokotu ri tango i Yesu mampue mampakabae Ia. Ia manganto’o, “Re’e samba’a anangku to we’a to owo napura nosanya. Pei kuporapika resi Komi yau damampotaka ia panewa ia datuwu muni.”
40009019	Wali ojo pangandonge i Yesu gombo ntau etu, Ia makore pei yau mangalulu ia. Pasi anaguruNya yau seja.
40009020	Wali ri raya mpalinja nsira etu re’e samba’a tau we’a to mampago i Yesu yako ri payuNya panewa ia mampotaka ri wii mpake i Yesu. Tau we’a etu sampuyumo pei dua nto’u tare pandoonya mansabe wuya.
40009021	Wali ia mampobuuka, “Nempo aku ojo mampotaka pakeNya, aku damatao muni.”
40009022	Wali tempo ia mampotaka pake i Yesu etu, i Yesu mangandolika tangoNya pei mangkita ia. Ia manganto’o, “A’ingKu, pakasanang rayamu. Apa korom mansarumaka Aku, see naka korom matao muni.” Wali tempo etu semo panyaki etu mansaka mandoo, wali tau we’a etu matao muni.
40009023	Yako etu rata i Yesu pasi kami to anaguruNya nja’u banua ntau tu’a nto Yahudi. Wali i Yesu masua ri raya banua etu pei mangkita boros tau. Re’e tau to mangantingko suling mangalulu ada nsira pasi re’e tau to yusa to marotai kojo.
40009024	Wali i Yesu manganto’oka tau boros etu, to’oNya, “Piyai komi samparia. Ana etu taa mate, ia ojo yore.” Pei tau boros etu ojo mampogeleka pasi mangkaengas Ia.
40009025	Roo see tau boros etu rapaposuwu yau yako ri banua panewa i Yesu masua ri songi to nakare’e ana we’a to namatemo. Roo see Ia mangoko pale nu ana etu panewa ana etu mambangu.
40009026	Wali yako etu, kareba mangkonong palaong to nawali etu natikareba-reba juku ri lipu etu.
40009027	Wali i Yesu polas wo’u yako nja’u ria. Pasi tempo Ia polas etu re’e dua mba’a tau to buta to mangalulu Ia. Tau dua etu sakaboo manganto’oka i Yesu, “O Wiyaa i Makole Daud, porayang kami!”
40009028	Wali rata nja’u banua, i Yesu masua ri raya banua etu panewa masua seja tau dua to buta mangampago Ia. Wali Ia mampotanaka resi sira dua, Ia manganto’o, “Wimba, komi dua bara mangaya Aku re’e kuasa mampakatao muni komi?” Wali sira dua mangansono, “Iya Pue, kami mangaya.”
40009029	Wali i Yesu mampotaka mata ntau dua etu pei manganto’o, “Powalimo palaong to singkonong pei pangaya ngkomi.”
40009030	Wali tau dua etu mansaka mangkita rao. Roo see i Yesu mampatiendoka kojo sira dua, to’oNya, “Ne’e kojo ragagangika sa’e mangkonong palaong to mawali si’i.”
40009031	Pei sira dua taa naaya patiendo i Yesu etu. Tempo sira mayoko muni yako nja’u ria, sira mampakarebaka resi tau juku ri lipu etu mangkonong Ia.
40009032	Wali tempo tau dua etu mayoko yako ri banua, re’e wo’u sawei mba’a tau to yusa to mangangkenika i Yesu tau to bea. Naka pei ngkai etu bea apa naika measa to mamposuak ia.
40009033	Wali i Yesu mangarubak measa etu, panewa roo see ngkai etu maya magombo. Wali tau boros to mangkita palaong to etu, sira ipu kojo raya nsira. Sira manganto’o, “Gete! Tempo ruyu tawa re’e palaong to ewa si’i to nakita ntau ri tana Israel si’i.” Ewa wetu nato’o ntau boros.
40009034	Pei to Yahudi to aliran Parisi, sira manganto’o, “Yako kuasa i ngKepala Measa semo naka pei Ia nakurang mangarubak measa yako resi tau.”
40009035	Wali yako etu i Yesu yau malinja-linja njo’u samparia kota-kota pasi kampu-kampu nja’u ria. Ri raya mpalinjaNya etu Ia mampotundeka tau ri banua-banua to napampotunde nsira. Ia mampakarebaka sira kareba matao mangkonong ewa wimba i Pue Allah damawali Makole nto lino. Pasi Ia mampakatao muni samparia tau to masaki pasi to mayu’u wukunya, nempo panyaki to kesaa to re’e resi sira.
40009036	Wali boros kojo tau mampago Ia. Pei tempo Ia mangkita tau boros etu, Ia mamporayang kojo sira apa sira ewa domba to tare to pangkampanginya. Sira masusa pasi pura karoso ndayanya apa tare tau to mangararmaka sira.
40009037	Wali see naka Ia manganto’oka kami to anaguruNya, “Tau boros to tawa rapotundeka si’i maya raporapaka ewa pae to matasam to tawa rapota. Boros kojo pae to matasam pei taa boros tau to mampota.
40009038	Wali porapika resi i Pue Allah anu Pue nu mpae etu see Ia damampokauka tau yau damamota see re’e tau to damampotunde tau boros etu.”
40010001	Wali yako etu i Yesu mampokio kami to anaguruNya to sampuyu pei dua. Tempo kami rata resi Ia, Ia mangawaika kami kuasa damangarubak measa yako resi tau. Pasi Ia mangawaika seja resi kami kuasa damampakatao muni tau to masaki pasi to mayu’u wukunya, nempo panyaki to kesaa to re’e resi sira.
40010002	Wali si’i semo sanga nu anaguruNya to sampuyu pei dua to ipokauNya etu: To uyunya i Simon to rato’oka seja i Petrus, pasi i Andreas to sintua’i pei i Simon. Pasi re’e seja i Yakobus, ana i nSebedeus pasi i Yohanes to sintua’i pei i Yakobus.
40010003	Panewa re’e wo’u i Pilipus sira dua Bartolomeus, i Tomas, pasi aku, i Matius, to seore to pantagi asele. Pasi re’e wo’u i Yakobus, ana i Alpeus, pasi re’e seja i Tadeus.
40010004	Panewa re’e seja i Simon to seore nangewa to Roma to mamporentang to Yahudi. Pasi re’e seja i Yudas Iskariot to mamposora yau i Yesu resi baliNya. Etu semo sanga mami sampuyu pei dua.
40010005	Wali i Yesu mampokau kami sampuyu pei dua etu. Tempo Ia mampokau kami, Ia manganto’oka kami, “Ne’e yau resi tau to si’a to Yahudi. Pasi ne’e seja masua ri kotakota ntau Samaria.
40010006	Pei inta resi tau to raporapaka ewa domba-domba to pusa, etu semo resi to Israel.
40010007	Wali ri raya mpalinja ngkomi, pakarebaka kareba to si’i, manganto’o, ‘Daratamo temponya i Pue Allah damawali Makole ri lino.’ Etu semo kareba to danupakarebaka ngkomi.
40010008	Pasi ri raya mpalinja ngkomi, pakatao muni tau to masaki, patuwu muni tau to matemo, pakayongo muni tau to masaki malobo, pasi rubak measa yako resi tau to raposuak. Wali samparia kuasa etu komi mangantima taa rabayar, wali tempo komi mangampake kuasa etu mangansawang sa’e, ne’e seja komi marapi rabayar.
40010009	Pasi tempo komi yau, ne’e mangkeni doi, nempo doi weyawa, bara pera, bara tambaga.
40010010	Pasi ne’e seja mangkeni tas ri raya mpalinja ngkomi etu. Pasi ane pake pasi sandal, ne’e mangkeni yabinya yako to re’e ri koro. Pasi ne’e seja mangkeni toko. Apa tau to mapalaong, tau etu masipato darawaika anu to danapake yako ri kabuya ndaya ntau to rasawang.
40010011	“Wali ri raya mpalinja ngkomi, ane rata nja’u kota bara kampu, liwu tau to masipato mampalinggona komi. Panewa maroo ri banua ntau etu sampe rata temponya komi polas yako ri kota etu.
40010012	Wali ane komi damasua ri raya banua to danukaroo etu, ri katawanya komi masua, tabea tau puenya ewa to biasa resi kita, etu semo to’oka ia, ‘Aku mampokai-kaika komi mamporapika resi i Pue Allah see Ia mampakasanang katuwu ngkomi to maroo ri banua si’i.’
40010013	Wali yako etu ane tau to maroo ri banua etu masipato darapakasanang, pokai-kai ngkomi etu danabanang i mPue Allah see damasanang katuwu nsira. Pei ane sira taa masipato darapakasanang, ane ewa see ojo komi semo to danapakasanang i mPue Allah.
40010014	Pasi ane re’e tau to bo’onya mangantima komi pasi bo’onya mampodongeka gombo ngkomi, ane ewa see, ane polas komi yako nja’u banua etu bara kota etu, tantamaka awu ntana to re’e ri witi ngkomi. Wali palaong etu mawali tondong resi tau etu komi taa kojo singkonong pei sira.
40010015	Wali Aku manganto’oka komi, monso pu’u ane ratamo temponya i Pue Allah mangabotus to lino, tempo etu huku to danarata ntau ri kota to bo’onya mangantima komi etu, huku nsira to pari-pari wo’u pei huku to danarata ntau Sodom pasi tau Gomora.”
40010016	Wali yako etu i Yesu manganto’oka wo’u kami to anaguruNya, to’oNya, “Padongeka gombongKu si’i. Aku mampokau komi yau mampakarebaka tau kareba matao. Pei tempo komi yau etu pakatao kojo apa komi ewa domba to yau ri oyo nu asu maila to maja’a kiranya. See naka matao ane komi mampotumbu lengko nu lago apa ia pande kojo. Pasi matao seja komi mampotumbu lengko ntagou apa ia tare mampakasusa tau.
40010017	Pei jagai kojo tau, apa re’e tau to mangewa anu to nupakarebaka ngkomi, see naka sira damamposora komi resi kepala-kepala nu agama. Pasi sira damangansamparika komi kayoro nja’u banua-banua to napampotunde nsira.
40010018	Pasi apa saba komi mangalulu Aku, see naka komi darakeni ri tango makole-makole pasi ri tango ntau to yusa to re’e kuasanya. Wali tempo komi rakeni ri tango nsira etu, tempo etu komi damawali matamanasa mangkonong Aku resi sira pasi resi tau to si’a to Yahudi.
40010019	Pei tempo sira mamposora komi etu, ne’e moru-moru raya ngkomi mangampobuuka yami bara gombo kesaa to danusonoka ngkomi pasi ewa wimba danuika ngkomi manganto’o gombo etu. Apa tempo komi damampogomboka tau to re’e kuasanya etu, tempo etu semo panewa komi darapaponsanika gombo to darato’o.
40010020	Apa tempo etu gombo to danuto’o ngkomi si’a yako ri pampobuuka ngkomi. Nosa mPa’a ngkomi to ndate saruga, Ia semo to damagombo mangampake nganga ngkomi.
40010021	“Wali boros palaong to maja’a to damawali. Re’e tau to damamposora yau tau to sintua’i see sira darapopate yau. Pasi ewa see seja danaika mpa’a resi ananya. Pasi ngana ntau damangewa to tu’anginya pei damanganto’oka sa’e mampopate yau to tu’angi nsira etu.
40010022	Pasi ane komi, samparia tau damaja’a nakita komi apa saba komi mangalulu Aku. Pei i sema-sema tau to mangainsoka kasesa to ewa wetu sampe rata tempo ngkapuranya, tau etu darapalaes.
40010023	Wali ane komi rasesai nja’u samba’a kota, piyai njo’u kota to yusa. Ne’e mangkalingan anu to Aku manganto’oka monso pu’u si’i, komi re’e katawanya komi mampakaroo palaong ngkomi nja’u samparia kota ri tana Israel, ri katawanya etu Aku, Wiyaa nto Lino, dama’i.
40010024	“Wali komi mangansani ane anaguru, si’a ia to bae-bae angganya pei gurunya. Pasi to papolaong, si’a ia to bae-bae angganya pei tau puenya.
40010025	Wali masipato anaguru masanang ane lengkonya sewaju ewa lengko nu gurunya. Pasi masipato to papolaong masanang ane lengkonya sewaju ewa lengko ntau puenya. Wali Aku, to raporapaka ewa pue banua, Aku roomo nato’oka ntau i Beelsebul, Kepala Measa semo. Wali ane ewa see, taa manto’o komi to raporapaka ewa tau to maroo ri raya banuangKu. Maja’a wo’u sanga to danato’oka ntau komi.”
40010026	Wali i Yesu manganto’o wo’u, “Ewa wetu danaika ntau resi komi, pei ne’e meka resi sira, apa tempo to darata i Pue Allah damampakanasaka tau komi semo to mangalulu jaya to monso, si’a tau to mangansesai komi. Apa samparia to taa ransani ri tempo si’i, samparia etu darapaponsanika. Pasi samparia to taa rakita ri tempo si’i, to etu darapapokitaka.
40010027	Wali anu to Aku manganto’oka komi ri tempo tare tau to yusa mangandonge, anu to etu komi damamporata resi tau boros. Pasi anu to pojawakangKu resi komi, anu to etu danupakarebaka seja ngkomi resi tau boros, raporapaka ewa tau to kaboo yako ndate wumbu banua.
40010028	“Wali ane tau, to ia nakurang mampopate yau, etu semo koro ngkomi, pei ia taa nakurang mampopate yau tonii ngkomi. Wali ne’e meka resi tau. Pei ane i Pue Allah, Ia re’e kuasa mampakaja’aka yau koro pasi tonii la’u apu naraka. Wali masipato komi mampalaika Ia pasi manga’angga Ia, pei ne’e mampokeka tau.
40010029	“Pei pamporayang i mPue Allah bae kojo. Pobuuka ruyu tonsi dena. Tonsi etu dua mba’a olinya sangkomba doi to kodi kojo. Pei nempo taa bae batuanginya tonsi etu, tare pasi samba’a to mate yau ane taa nawai mPa’a ngkomi.
40010030	Wali gete, taa manto’o komi! I Pue Allah mamporayang kojo komi, see naka sakowa toko mbayua ndate wo’o ngkomi, Ia mangansani kaborosinya.
40010031	Wali ne’e meka mampobuuka bara kesaa to damawali resi komi ri lino si’i, apa komi semo to bae-bae batuanginya resi i Pue Allah sakowa dena to boros kojo, wali Ia damangararamaka katuwu ngkomi.
40010032	“Wali i sema-sema tau to mampongakung ri tango ntau boros, manganto’o, ‘Aku mangalulu i Kerisitu,’ tau etu daKupongakung seja ri tango mPa’angKu ndate saruga, manganto’o, ‘Tau etu monso pu’u mangalulu Aku.’
40010033	Pei i sema-sema tau to mamposapuka Aku ri tango ntau boros, manganto’o, ‘Aku taa mangalulu i Kerisitu,’ ane ewa see Aku damamposapuka seja tau etu ri tango mPa’angku ndate saruga, pei manganto’o, ‘Tau etu taa kojo mangalulu Aku.’ Ewa wetu to Aku damanganto’oka Pa’angKu.”
40010034	Wali yako etu i Yesu manganto’o wo’u, to’oNya, “Apa saba Aku ma’i ri lino, see naka malagi tau to taa maroo masingkatao pei yunu nsira samba’a pei samba’a. Kasimbalinya yako etu, sira sangkani matingka.
40010035	Wali apa saba Aku ma’i see naka tau damangewa sa’e ewa roomo ratulis nja’u raya ntuntu i mPue Allah. Nja’u ria manganto’o, ‘Ana to langkai damangewa pa’anya. Pasi ana to we’a damangewa indonya. Pasi mania to we’a damangewa temanuanya to we’a.’
40010036	Wali tau to samba’a banua pei komi, sira semo to mawali bali ngkomi.’ Etu semo to ratulis ri raya ntuntu i mPue Allah.
40010037	“Wali ane pamporayangi ntau resi pa’anya pei indonya to baebae pei pamporayanginya resi Aku, ane ewa see tau etu taa masipato mawali Aku puenya. Pasi ane pamporayangi ntau resi ananya to langkai bara ananya to we’a to baebae pei pamporayanginya resi Aku, ane ewa see tau etu taa seja masipato mawali Aku puenya.
40010038	Pasi i sema tau to bo’onya ewa mampopate yau pamporani ndaya to si ia pei mangalulu Aku, tau etu taa seja masipato mawali Aku puenya. Wali tempo tau mampopate yau pamporani ndaya to si ia, to etu maya raporapaka ewa mamposa’a kaju pasape to darapake damampopate yau ia.
40010039	Wali re’e tau to mampobuuka katuwunya semo to bae kojo batuanginya see naka sira taa mangalulu Aku naka ne’e nasesai ntau. Pei tau etu nempo taa napopate ntau apa saba mangalulu Aku pei tiroo darata temponya sira damate yau. Pei i sema tau to buya rayanya nempo mate yau apa saba ia mangaya Aku, tau etu damangarata katuwu to monso.”
40010040	Yako etu i Yesu manganto’o wo’u, to’oNya, “Wali tau to manga’angga komi, batuanginya tau etu manga’angga seja Aku. Pasi tau to manga’angga Aku, batuanginya tau etu manga’angga seja Ia to nampokau Aku.
40010041	Pasi i sema tau to manga’angga to pantuntu tuntu i mPue Allah apa saba ia to pantuntu tuntu i mPue Allah semo, tau etu damangarata ntanapa to sewaju ewa ntanapa to darawaika resi to pantuntu tuntu i mPue Allah etu. Pasi i sema tau to manga’angga tau to lengkonya singkonong pei i Pue Allah apa saba ia tau to lengkonya singkonong pei i Pue Allah semo, tau etu damangarata seja ntanapa to sewaju ewa ntanapa to darawaika resi tau to lengkonya singkonong pei i Pue Allah etu.
40010042	Pasi i sema tau to mangawaika anu to rainu, nempo ojo samba’a sangkir ue loto, resi tau to kodi angganya apa saba tau kodi angganya etu anagurungKu semo, Aku manganto’oka komi, monso pu’u tau etu matantu kojo damangarata ntanapanya.” Wali etu semo to napotundeka i Yesu kami to anaguruNya. Wali ojo karoonya Ia manganto’oka kami samparia paposia to etu, roo see Ia mampokau kami yau mampakarebaka kareba matao ewa to Ia roomo manganto’oka kami. Wali kami yau.
40011001	Wali ojo karoonya i Yesu mampotundeka kami to anaguruNya to sampuyu pei dua etu pei mampokau kami yau, panewa Ia mayoko seja yako nja’u ria. Ia yau mangampotundeka pasi mampakarebaka tau tuntu i mPue Allah nja’u kota-kota to ri awenya.
40011002	Wali ri tempo etu i Yohanes to Pombaptis re’e ri raya ntarungku, pasi nja’u ria ia re’e mangandonge kareba mangkonong palaong to naika i ngKerisitu. Wali see naka ia mampokau anaguru to si ia yau resi i Yesu
40011003	damampotanaka resi Ia. Wali sira yau, panewa rata resi i Yesu sira mampotanaka, “Wimba koti Komi semo i Makole to dama’i ewa to room naparajanjika i mPue Allah, bara tiroowa re’e tau to yusa to kami damampeas?”
40011004	Wali i Yesu mangansono, to’oNya, “Pawolili muni pei pakarebaka resi i Yohanes gombo to nudonge ngkomi pasi palaong to nukita ngkomi.
40011005	To’oka ia tau to buta rapakatao muni matanya see mangkita muni rao. Pasi tau sampungku rapakatao muni witinya see maya malinja. Pasi tau to masaki malobo rapakatao muni yako ri panyaki etu. Pasi tau to wongo rapakatao muni talinganya see mangandonge muni rao. Pasi tau mate rawangu muni yako ri kapatenya. Pasi tau to masiasi rapakarebaka kareba to matao.
40011006	Pasi to’oka seja i Yohanes, ‘Masanang tau to taa mawali bata-bata rayanya mangkonong Aku. Apa monso pu’u Aku Makole parajanji i mPue Allah.’”
40011007	Wali yako etu anaguru i Yohanes mawolili muni resi ia. Ojo payoko nsira etu, i Yesu mampogomboka tau boros mangkonong i Yohanes. Ia manganto’o, “Tempo komi yau mampago i Yohanes nja’u pada bone seore, i sema to komi yau mangalo’a? Komi taa yau mangalo’a tau to duadua rayanya to raporapaka ewa santoko loe ntibu to tilengko-lengko natawuis nu ngoyu!
40011008	Pasi komi taa seja yau mangalo’a tau to magaya kojo pakenya, apa ane tau to magaya kojo pakenya, tau etu maroo nja’u banua makole, si’a nja’u pada bone.
40011009	Wali i sema kamonsonya nulo’a ngkomi? To pantuntu tuntu i mPue Allah semo to nulo’a ngkomi! Pei Aku manganto’oka komi, palaong to si ia bae wo’u batuanginya pei palaong nto pantuntu tuntu i mPue Allah to biasa, apa ia semo to napokau i mPue Allah damampatiruyu pei Aku, Makole parajanjiNya.
40011010	Wali mangkonong i Yohanes etu, re’e gombo i mPue Allah resi Aku, Makole parajanjiNya. Gombo etu ratulis ri raya ntuntuNya. Wali Ia manganto’o, ‘Aku damampokau tau to damangkeni gombongKu. Wali ewa naika ntau mampasilongaka yami i makole jaya see taa masuli palinjanya, ewa wetu seja tau to dakupokau etu damampatiruyu pei Komi damampasilonga raya ntau see sira damangaya Komi.’ Etu semo to nato’o i mPue Allah mangkonong palaong to naika i Yohanes.
40011011	“Wali Aku manganto’oka komi, monso pu’u tare pasi samba’a to lino to bae-bae wo’u angganya pei i Yohanes to Pombaptis. Pei nempo ewa see, ane ri tempo to darata, tempo i Pue Allah mawali Makole nto lino, tempo etu tau to kodi kojo angganya, tau etu bae wo’u angganya pei i Yohanes .
40011012	Pasi yako ri temponya i Yohanes to Pombaptis mamula mampotundeka tau mangkonong i Pue Allah seore rataka ri tempo si’i, boros kojo tau to mawali tau to Makolenya i Pue Allah. Pei re’e seja tau to yusa to mampobuuka matao nempo mangamusu tau see tau etu darapakasaaka mawali tau to Makolenya i Pue Allah. Pei sala pampobuuka ntau etu.
40011013	Apa samparia tuntu i mPue Allah to natulis i Musa tempo owi pasi to natulis nto pantuntu tuntunya yako tempo owi, samparia to etu paka manganto’o yami mangkonong palaong to damawali ri temponya i Pue Allah mawali Makole ri lino. Pasi i Yohanes mampotundeka seja tau mangkonong tempo etu.
40011014	Wali to pantuntu tuntu i mPue Allah tempo owi etu, sira manganto’o i Elia dama’i wo’u. Wali ane komi rani mansarumaka gombongKu, Aku manganto’oka komi, i Elia to nato’o nsira etu ia roomo nama’i wo’u. Apa i Yohanes, ia semo to nato’oka ntau tempo owi etu i Elia.
40011015	Wali i sema to nadonge ntalinganya, padongeka kojo.”
40011016	Wali yako etu i Yesu manganto’o wo’u, to’oNya, “Wali ewa si’i daKuika mamporapaka komi to tuwu ri tempo si’i to bo’onya mampodongeka kami dua i Yohanes. Komi raporapaka ewa ngana mayunu to mawongo-wongo nja’u pasar. Wali singga’a ngana mayunu etu maroso loonya manganto’oka galung nsira, ngana mayunu etu manganto’o,
40011017	‘Tempo kita mawongo-wongo, tempo etu kami mampolengkoka lengko ntau to ndende rayanya tempo roa mpaporongo, pei komi taa rani mangika lengko ntau ndende raya sindarandara pei kami. Wali roo see kami sakawoo mampolengkoka wo’u lengko ntau to kawoowoo tumangi ri tempo re’e tau to mate, pei tempo etu komi taa seja rani kawoo-woo sindara pei kami.’ Etu semo gombo nu ngana mayunu to mawongo resi galung nsira nja’u pasar.
40011018	“Wali kami dua i Yohanes, kami raporapaka ewa ngana mayunu to rani mawongo, pasi komi maya kojo raporapaka ewa galunginya to taa rani mangalulu songka nsira etu. Apa tempo i Yohanes nama’i ia re’e mangorop pasi ia tare manginu tule anggur, wali komi taa rani mangalulu ia. Komi ojo manganto’o, ‘Ia napasuak measa!’
40011019	Roo see Aku, Wiyaa nto Lino, ma’i seja. Aku re’e mangkoni pasi manginu, pei komi taa seja rani mangalulu Aku. Komi ojo manganto’o, ‘Lo’a tau etu! Ia madoko pasi to panginu. Pasi Ia galungiNya tau to pantagi asele pasi tau to yusa to madosa.’ Ewa see nuto’o ngkomi to tuwu ri tempo si’i mampobo’o anu to napotundeka mami dua i Yohanes. Pei saba yako lengko to matao to naika ntau to mangalulu kami dua, yako etu miyala lengko ngkatuwu mami dua etu monso pu’u yako kapande i mPue Allah.”
40011020	Wali yako etu i Yesu mamula manganseko tau ri kota-kota to pongika i Yesu kaborosinya palaong to taa rapobiasa seore. Naka pei Ia manganseko sira apa nempo mangkita palaong to taa rapobiasa etu, sira bo’onya majea.
40011021	Wali i Yesu manganto’o, “Kasesa danurata ngkomi to yako ri kota Korasim! Kasesa danurata ngkomi to yako ri kota Betsaida! Apa komi taa majea nempo mangkita palaong to taa rapobiasa. Pei pobuuka kota Tirus pasi Sidon tempo owi. Kota etu maja’a kojo lengko ntaunya. Pei ane rapanya tempo owi etu Aku bara mangika palaong to taa rapobiasa nja’u kota etu, ane rapanya ewa see, tau ri kota etu majoli kojo damajea. Sira damamposunsuka kain karu pasi mangkaku awu pei mansambuetaka nto’u wawo mbo’onya apa soso kojo raya nsira mampobuuka dosanya. Ewa wetu ane rapanya tau etu mangkita palaong to inika ngKu.
40011022	Pei komi taa majea. Wali Aku manto’oka komi, ane tempo to darata, tempo i Pue Allah mangabotus to lino, tempo etu komi semo to pari-pari huku to danurata pei tau Tirus pasi Sidon etu.
40011023	Pasi komi to yako kota Kapernaum, wimba pampobuuka ngkomi? Wimba, ane tempo to darata komi bara daraokotaka mawali bae angga ndate saruga? Taa kojo! Komi darapakakodi angga la’u lipu ntau mate . Apa boros seja palaong to taa rapobiasa to roomo raika nja’u kota ngkomi pei komi taa seja majea. Pei ane rapanya palaong etu roomo raika nja’u kota Sodom tempo owi, ane rapanya ewa see tau Sodom etu matantu majea.. Wali ane ewa see, kota Sodom etu matantu tiroowa re’e ri tempo si’i.
40011024	Pei komi taa majea wali ane ratamo temponya i Pue Allah damangabotus to lino, tempo etu komi semo to pari-pari huku to danurata pei tau Sodom etu.”
40011025	Wali ri tempo etu i Yesu makai-kai resi i Pue Allah, Ia manganto’o, “O Pa’a, Pue nu yangi pasi lino, Aku mangabarong Komi apa Komi mangawunika yau anu to monso see taa nansani ntau to manga’angga kapande ngkoronya. Pei anu to monso etu Komi roomo mampaponsanika resi tau to tawa pande kojo ane ri pangkita nto lino.
40011026	Ewa see songka ngKomi, Pa’a, apa etu semo to mampakasanang rayaMu. Wali see naka Aku mangabarong Komi.”
40011027	Wali yako etu i Yesu manganto’o wo’u, “Samparia anu to re’e roomo nasarumakaka mPa’angKu resi Aku. Wali tare to maya mangansani kojo Aku, Ana i mPue Allah, kasimbalinya yako Pa’angKu. Pasi tare to maya mangansani kojo i Pue Allah, Pa’angKu, kasimbalinya yako Aku to AnaNya. Pei ane mangkonong tau, ojo tau to Aku rani mampaponsanika mangkonong Pa’angKu, ojo tau etu maya mangansani seja Ia.
40011028	“Wali samparia komi to manganga pasi to re’e kasusa to mabeu, mai resi Aku, panewa Aku damangawaika komi kalindo ndaya.
40011029	Lulu anu to Aku mampotundeka komi pei powali anagurungKu, apa Aku taa makasar pasi taa bae-bae rayangKu. Wali ane komi ma’i resi Aku, komi damangarata kalindo ndaya.
40011030	Apa anu to Aku mampotundeka komi etu taa masuli ralulu. Pasi palaong to Aku mangawaika komi, palaong etu raporapaka ewa kalemba to taa mabeu.”
40012001	Wali yako etu re’e seore, ri Eo Rapandoo, i Yesu pasi kami to anaguruNya kami malinja. Kami mangalulu jaya to liu ri raya nawu ntau. Wali tempo kami ri raya mpalinja etu, kami to anaguru i Yesu mawali moro kompo mami wali kami mangkisu-kisu wua nu labu gando pei mangkoni ri raya nawu ntau etu.
40012002	Wali tempo etu re’e to Yahudi to aliran Parisi sira mangkita kami to anaguru i Yesu mangkisu-kisu wua nu labu gando etu. Wali sira manganto’oka i Yesu, “Lo’aja! AnaguruMu mangkisu-ngkisu wua nu labu gando. Etu sewaju ewa tau mapalaong. Pei ane ewa porenta i Musa, tau taa maya mangika palaong ri Eo Rapandoo.”
40012003	Wali tempo i Yesu mangandonge sira manto’o maja’a kami, Ia manganto’oka sira, to’oNya, “Wimba, komi bara tare mangabasa ri tuntu i mPue Allah mangkonong kesaa to naika i Makole Daud tempo owi, tempo ia pasi joanya moro kompo nsira?
40012004	Tempo etu i Daud masua ri raya banua i mPue Allah panewa ia pasi joanya mangkoni roti to roomo rapampueka resi i Pue Allah. Roti etu ane ewa porenta i Musa ojo patanya to pampue maya mangkoni. Ane tau to yusa taa maya. Pei tempo i Daud pasi joanya mangkoni, sira taa rato’oka sala.
40012005	Pasi si’i wo’u mangkonong to pampue. Wimba, komi bara tare mangabasa to ratulis ri raya mporenta i Musa mangkonong palaong nto pampue etu? Re’e ratulis manganto’o nempo Eo Rapandoo, to pampue tiroo mangika palaong nsira ri raya banua i mPue Allah, pei sira taa rato’oka sala.
40012006	Wali Aku manganto’oka komi, Aku re’imo si’isi’i. Wali Aku semo to bae wo’u batuanginya pei banua i mPue Allah.
40012007	Pei komi tawa manasa batuanginya gombo i mPue Allah to ratulis ri raya ntuntuNya see naka komi manto’o maja’a anagurungKu. Gombo to ratulis etu manganto’o, ‘Si’a pampue to mampakasanang rayangKu. Pamporayang semo.’ Komi taa manasa batuanginya gombo etu, apa ane manasa ngkomi komi taa damampakasala tau to tare salanya. Kasimbalinya yako etu, komi damamporayang tau etu.
40012008	Apa Aku, Wiyaa nto Lino, Aku semo to re’e kuasa manganto’o kesaa to masipato daraika ri Eo Rapandoo.”
40012009	Wali yako etu i Yesu polas yako ri nawu etu dayau njo’u banua to napampotunde nto Yahudi. Rata nja’u ria Ia masua ri raya banua etu.
40012010	Wali nja’u raya banua etu re’e samba’a tau to mapongko palenya sambali. Pasi re’e seja nja’u ria bara sawei mba’a tau to rani mampakasala i Yesu, see naka sira mampotanaka resi Ia, manganto’o, “Wimba ane ewa porenta ngkita, bara maya tau mampakatao muni sa’e ane ri Eo Rapandoo?”
40012011	Wali i Yesu mangansono sira, to’oNya, “Rapanya re’e samba’a komi to re’e domba to masou lo’u raya mbayau ri Eo Rapandoo. Wimba, komi bara taa damangokotaka muni domba etu yako la’u raya mbayau etu? Matantu komi damangokotaka muni!
40012012	Pei taa manto’o ane tau, ia semo to bae-bae batuanginya pei domba. Wali singkonong kojo pei porenta i Musa ane kita mangika palaong to matao resi sa’e ri Eo Rapandoo.”
40012013	Wali roo see i Yesu manganto’oka ngkai to mapongko palenya, to’oNya, “Tonjuka palemu.” Wali ngkai etu mangantonjuka palenya panewa palenya etu rapakatao muni sewaju ewa palenya to sambali.
40012014	Pei to Yahudi to aliran Parisi sira masuwu muni yako ri banua etu. Sira mansongka mangaliwu jaya see sira maya mampopate yau i Yesu.
40012015	Wali i Yesu mangandonge mangkonong songka nto Yahudi to aliran Parisi etu, see naka Ia mayoko yako ri lipu etu. Tempo Ia mayoko boros tau mangalulu Ia. Pasi samparia sira to masaki, Ia mampakatao muni,
40012016	pei Ia mampatiendoka sira, to’oNya, “Ne’e mampakarebaka resi sa’e mangkonong Aku.”
40012017	Wali palaongiNya etu mangabanang gombo to ratulis mangkonong i Yesu ri raya ntuntu i mPue Allah. Gombo etu natulis nto pantuntu tuntu i mPue Allah, i Yesaya, tempo owi. Tempo etu i Yesaya mangantulis gombo i mPue Allah, to’oNya,
40012018	“Si’i semo to papolaongingKu to Aku roomo mangampilis. Ia semo to kuporayang pasi to mampakasanang kojo rayangKu. Wali Aku damangawaika Ia Nosa Mapasing yako resi Aku, pasi Ia damampakarebaka resi tau to si’a to Yahudi mangkonong songka to singkonong pei Aku.
40012019	Ia taa damatingka bara kaboo-boo, pasi Ia taa damaroso looNya magombo nja’u jaya-jaya tikore.
40012020	Pasi Ia taa damampoja’a tau to taa maroso pangayanya, to raporapaka ewa loe ntibu to damapukamo, pasi to raporapaka seja ewa suyu to kamboka-mboka remenya. Ia taa damandoo mangika palaongingKu sampe rata temponya Ia manganangi baliNya.
40012021	Pasi Ia semo to danasarumaka ntau to si’a to Yahudi.” Etu semo gombo i mPue Allah to natulis i Yesaya tempo owi mangkonong i Yesu.
40012022	Wali yako etu ma’i tau mangkenika i Yesu samba’a tau to buta pasi bea naika measa to mamposuak ia. Wali i Yesu mampakatao muni ngkai etu see naka ia maya muni magombo pasi mangkita muni rao.
40012023	Wali samparia tau boros to mangkita palaong to etu paka ipu raya nsira. Sira manganto’o, “Bara si’i semo nsa tau to rato’oka wiyaa i Daud Makole parajanji i mPue Allah?”
40012024	Pei tempo to Yahudi to aliran Parisi mangandonge to nato’o ntau boros etu, sira manganto’o samba’a pei samba’a, “Ojo yako kuasa i ngKepala Measa to rato’oka seja i Beelsebul, yako kuasa to si ia semo naka pei ngkai si’i nakurang mangarubak measa yako resi tau.”
40012025	Wali i Yesu mangansani pampobuuka nto Yahudi to aliran Parisi etu, pasi Ia manganto’oka sira rapa, to’oNya, “Rapanya makole pasi joanya. Ane joa nu makole etu pei masimusu yau, taa masae tau etu darapakaja’aka yau. Pasi ewa see seja ane tau sangkota bara tau santina. Ane sira matingka samba’a pei samba’a, taa masae sira datiga’as yau.
40012026	Wali ewa see seja resi Kepala Measa. Ane Kepala Measa mangarubak joanya, taa masae sira samparia damasimusu yau panewa Kepala Measa tamo re’e joanya to ia mangkuasang. Wali manasa si’a kuasa i ngKepala Measa to mangarubak measa.”
40012027	Wali yako etu i Yesu manganto’oka wo’u tau to aliran Parisi etu, Ia manganto’o, “Pobuuka joa to si komi. Apa sira mangarubak seja measa resi tau, pei komi taa mampobuuka sira mangampake kuasa i Beelsebul mangika palaong to etu. Wali ane ewa see, sira semo to mampakanasa sala ngkomi tempo komi manganto’o Aku mangarubak measa mangampake kuasa i Beelsebul.
40012028	Pei Aku mangarubak measa mangampake kuasa i Nosa i mPue Allah, wali palaong etu mampakanasaka komi i Pue Allah, Makole, naratamo ri oyo ngkomi.”
40012029	Wali roo see i Yesu rani mampakanasaka sira Ia semo to rosoroso pei i Kepala Measa, see naka Ia manganto’o wo’u rapa, to’oNya, “Rapanya re’e tau to maroso kojo, tau taa maya masua ri raya banuanya pei mangoko yau ngaya-ngayanya apa ia maroso mangamparambang. Pei ane rata tau to roso-roso wo’u pei ia, tau etu maya mangampungu yau ia panewa mangoko yau ngayangayanya. Wali Aku roomo manganangi i Kepala Measa see naka Aku maya mangarubak joanya pei mangoko yau tau to ia puenya.
40012030	“Wali re’e tau to taa mampasimbalika Aku, wali batuanginya tau etu mangewa Aku. Kamonsonya Aku rani mampasiromunaka wo’u tau to damangalulu seja Aku, tau to raporapaka ewa dombangKu. Wali tau to taa mangansawang Aku mangika palaong to etu, tau etu ojo mangantalas palaongingKu raporapaka ewa tau to mangaga’aga’a yau dombangKu etu.
40012031	“Wali see naka Kuto’oka komi ewa si’i. Samparia dosa to naika nto lino pasi samparia gombo nsira to manto’o maja’a sa’e, samparia to etu maya nalapas i mPue Allah. Pei ane tau to manto’o maja’a i Nosa Mapasing, dosa etu taa daralapas.
40012032	Pasi tau to magombo mangewa Aku, Wiyaa nto Lino, tau etu tiroo ralapas dosanya etu. Pei ane tau to magombo mangewa i Nosa Mapasing, tau etu taa daralapas dosanya etu ri tempo si’i, pasi taa seja daralapas ri tempo to darata.” Wali ewa wetu gombo i Yesu manganseko tau to aliran Parisi apa sira manganto’o Ia mangampake kuasa i ngKepala Measa mangarubak measa.
40012033	Wali yako etu i Yesu manganto’oka wo’u to Yahudi to aliran Parisi rapa, Ia manganto’o, “Wali mangkonong kaju to mawua, kita mangansani ane kaju matao, matao seja wuanya. Pasi ane kaju maja’a, maja’a seja wuanya. Wali yako ri wua ngkaju semo naka pei kita mangansani kaju etu bara matao bara taa.
40012034	Gete, komi sewaju kaja’anya pei ule to kayangu ngisinya apa komi sangkani mampoja’a tau! Komi taa kojo nukoto manganto’o gombo to matao. Apa raya ngkomi maja’a, pasi ewa wimba raya ntau, etu semo mawali pu’u nu gombo to masuwu yako ri nganganya.
40012035	Wali tau to matao, ia mampobuuka anu to matao, see naka matao seja gombo ntau etu. Pei ane tau to maja’a, ia mampobuuka anu to maja’a, wali see naka maja’a seja gombo ntau etu.
40012036	Pei Aku manganto’oka komi, ane ratamo temponya i Pue Allah damangabotus samparia gombo nto lino, tempo etu tau samba’a pei samba’a damangansono pampotanaka i mPue Allah mangkonong samparia gombo to tare batuanginya to roomo nato’o nsira.
40012037	Apa ewa wua ngkaju mampakanasa kaju etu bara matao bara maja’a, ewa see seja gombo to nuto’o ngkomi samba’a pei samba’a ri tempo si’i, gombo etu semo to damampakanasa ri tempo to darata komi bara re’e sala to masipato rahuku bara tare.”
40012038	Wali ojo karoonya i Yesu manganto’o gombo etu, re’e bara sawei mba’a tau to mampoguru porenta i Musa, pasi to Yahudi to aliran Parisi, sira mamporapika resi i Yesu, to’onya, “Guru, kami rani mangkita Korom mangika palaong to taa rapobiasa to maya mawali tondong resi kami see kami mangansani kuasaMu monso pu’u yako resi i Pue Allah.”
40012039	Wali i Yesu manganto’oka sira, “Gete, tau to tuwu ri tempo si’i maja’a kojo pasi roomo mampiyaika yau i Pue Allah. Wali etu semo sabanya naka pei komi mamporapi palaong to damawali tondong resi komi. Pei ojo samba’a tondong to darapapokitaka resi komi. Tondong etu damawali ewa palaong to mawali resi to pantuntu tuntu i mPue Allah, i Yunus, tempo owi.
40012040	Apa i Yunus etu, ia togo mbengi kasaenya maroo ri raya ngkompo nu bau to bae kojo, roo see ia ralua yau munimo. Wali ewa see seja Aku, Wiyaa nto Lino damaroo ri raya ntana togo mbengi kasaenya panewa Aku darawangu muni yako ri kapatengKu. Wali palaong to etu semo to damawali tondong to damampakanasaka komi kuasangKu monso pu’u yako resi i Pue Allah. Pei Aku taa damangikaka komi tondong to yusa.
40012041	Wali ane ratamo temponya i Pue Allah damangabotus to lino, tempo etu komi to tuwu ri tempo si’i, komi damampotango Ia. Pasi tau Niniwe to napakarebaka i Yunus tuntu i mPue Allah tempo owi etu, sira damampotango seja i Pue Allah sindara-ndara pei komi. Wali tau Niniwe etu damanganto’o komi sala apa tempo owi, tempo sira mangandonge anu to napakarebaka i Yunus resi sira, tempo etu sira majea. Pei tempo si’i naratamo tau to bae wo’u anggaNya pei i Yunus, Aku semo, pei komi taa mampodongeka gombongKu.
40012042	Pasi tempo darapangabotus to lino etu, dare’e seja i makole to we’a to tuwu ri tempo i Makole Salomo tempo owi. To we’a etu maporenta ri tana to nja’u tondo selatan. Pasi tempo etu nempo longko kojo lipunya, pei ia ma’i mangampago i Makole Salomo. Naka pei ia ma’i resi i Salomo apa ia rani mampodongeka gombo i nSalomo to pande kojo. Ia mampobuuka gombo etu bae kojo batuanginya resi ia. Wali ri tempo to darata makole to we’a etu damampotango seja i Pue Allah sindara-ndara pei komi to tuwu ri tempo si’i. Pasi ia damanganto’o seja komi sala, apa ri tempo si’i naratamo tau to bae wo’u anggaNya pei i Makole Salomo etu, Aku semo, pei komi taa mampodongeka gombongKu. Wali see naka masipato to we’a etu manto’o sala komi tempo to darata. Apa gombo to si Aku to nupobo’o ngkomi, gombo etu to baebae batuanginya pei gombo i Makole Salomo to na’angga tau we’a etu. ”
40012043	Wali yako etu i Yesu manganto’o wo’u rapa. Ia mamporapaka tau to owo mula damajea yako lengkonya to maja’a, sira ewa tau to owo napiyaika measa to mamposuak ia. Wali Ia manganto’o, “Tau to tuwu ri tempo si’i maya raporapaka ewa tau to tempo ruyu naposuak measa pei roo see measa etu mampiyaika ia. Wali measa etu ane roomo mampiyaika tau, ia mangalinjak pada bone mangaliwu tampa danakaroos, pei ia taa mangarata.
40012044	Wali ia manganto’o, ‘Aku damawolili muni resi tau to banuangku seore etu.’ Wali ia mawolili muni resi tau etu pei mangkita tau etu masilonga muni ewa banua to taa nja’u tau mangkaroos. Banua etu roomo rasai nakayongo pasi roomo rapasilonga.
40012045	Wali apa saba tau etu ewa banua to tare tau mangkaroos, see naka measa etu mamposuak muni tau etu pasi ia mangansale seja pitu yununya to ja’aja’a wo’u pei ia. Wali sira wayu to masua damaroo ri raya ntau etu. Wali tau to raposuak etu, katuwunya to purinya, etu semo to ja’a-ja’a pei katuwunya to tempo ruyu. Wali ewa see seja tau to maja’a to tuwu ri tempo si’i, nempo mula damajea, pei ane sira taa mangaya kareba yako resi i Pue Allah, sira raporapaka ewa banua to soa. Wali ane ewa see, kanjo’u-njo’u kapari-pari kaja’a nsira.”
40012046	Wali tongo-tongonya i Yesu mampogomboka tau boros etu, ratamo indoNya pasi tua’iNya bara sawei mba’a nja’u sambali banua nakare’e i Yesu. Sira makore ri sambali banua etu, sira rani magombo resi i Yesu.
40012047	Wali re’e tau to yau manganto’oka i Yesu, to’onya, “Re’e indoMu pasi a’iMu ri sambali banua. Sira rani magombo resi Komi.”
40012048	Wali i Yesu mangansono gombo ntau etu, Ia manganto’o, “I sema kamonsonya indongKu pei a’ingKu?”
40012049	Panewa Ia mangansudu resi kami to anaguruNya pei manganto’o, “Tau si’i seja indongKu pasi a’ingKu.”
40012050	Apa i sema tau to mangika pamporani mPa’angKu to ndate saruga, tau etu seja to rato’oka a’ingKu to langkai pasi a’ingKu to we’a pasi indongKu.”
40013001	Wali eo etu semo i Yesu miyai yako ri banua pei yau matunda nja’u towo ndano.
40013002	Pasi boros kojo tau to mangampago Ia. Sira siromu tiku Ia nja’u towo ndano etu, wali see naka i Yesu mapone ri bangka pei matunda nja’u rayanya ri wawo ndano etu. Wali tau boros sira makore ri towo ndano.
40013003	Yako etu boros to napoguruka i Yesu sira mangansaritaka sira rapa. Wali si’i semo samba’a rapa to Ia manganto’oka sira etu. Ia manganto’o, “Re’e samba’a to panawu, wali to panawu etu ia yau mangansawu liano nja’u nawunya.
40013004	Tempo ia mangansawu liano etu, liano to sawunya etu, re’e to kono ri jaya. Wali to kono ri jaya etu tonsi ma’i mangantungku yau.
40013005	Pasi re’e seja liano etu to kono ri tana to ri rapa mbatu. Pei tana ri rapa mbatu etu taa mayombu. Wali liano etu taa napeas tuwu,
40013006	pei tempo eo malangan, liano etu mawali malau yau sampe mate yau apa kalenya taa longko lo raya ntana apa re’e watu la’u aranya.
40013007	Panewa re’e seja liano to nasawu to kono re’e tana to nja’u waka njunju ndui. Wali liano etu tuwu pei rui etu tuwu seja muni, panewa roo see nangi yau liano. Rui etu to langa-langan, see naka liano taa mawali kojo apa kaoung.
40013008	Panewa re’e seja liano etu to kono ri tana to maboko. Wali liano etu magaya kojo tuwunya panewa rata temponya mawua ia mampowuaka wuanya re’e to satu ngkani kaborosinya yako to rasawu, pasi re’e to ono mpuyu ngkani kaborosinya yako to rasawu, pasi re’e to togo mpuyu ngkani kaborosinya yako to rasawu.
40013009	Wali i sema to nadonge ntalinganya, padongeka kojo.”
40013010	Wali ojo karoonya i Yesu mampotundeka tau boros etu, tempo etu kami to anaguruNya yau resi Ia pei mangampotanaka, kami manganto’o, “Maka pei komi ojo mangamporapaka ane mampotundeka tau boros?”
40013011	Wali i Yesu mangansono, “Naka pei Aku mampotundeka sira ojo mamporapaka apa taa samparia tau to rawaika mangansani ewa wimba i Pue Allah damawali Makole ri lino. Wali ane komi, komi rawaika mangansani anu to tawa rapaponsanika resi sa’e mangkonong temponya i Pue Allah damawali Makole ri lino etu. Pei tau boros taa rawaika mangansani.
40013012	Apa tau to mampodongeka kojo tuntu i mPue Allah, tau etu daradugangika kapandenya see ia damangansani wo’u. Wali ia damawali manasa kojo. Pei tau to taa mampodongeka, tau etu nempo re’e sangkodi kapandenya, kapandenya etu daraoko yau see ia tamo damangansani.
40013013	Wali Aku mampotundeka tau boros ojo mamporapaka, apa sira nempo mangalo’aka sira taa mangansani batuanginya anu to nakita nsira etu. Pasi nempo sira mangandonge gombo etu pei sira taa seja manasanya batuanginya gombo to nadonge nsira etu.
40013014	Wali tau to taa rawaika mangansani etu, sira mangabanang gombo i mPue Allah to natulis yami nto pantuntu tuntuNya, i Yesaya, tempo owi. Tempo etu i Yesaya mangantulisika yami sira, to’onya, ‘Komi mandudu ngkani damangandonge pei komi taa damangansani batuanginya gombo to nudonge ngkomi etu. Komi damangalo’alo’aka pei komi taa seja damangansani batuanginya palaong to nukita ngkomi etu.’ Etu semo gombo to ratulisika yami tau to bo’onya mampodongeka etu.
40013015	Roo see i Pue Allah manganto’oka i Yesaya, to’oNya, ‘Tau si’i mako’o wo’onya. Sira re’e mangaba’a talinganya pasi mangampirinaka matanya. Naka pei sira mangika ewa wetu apa sira bo’onya mangkita pasi bo’onya seja mangandonge. Pasi naka pei sira bo’onya mangkita bara mangandonge apa sira taa rani rapakanasaka raya nsira. Sira taa rani mangandolika tango nsira resi Aku. Pei ane rapanya sira mangandolika tango nsira resi Aku, ane ewa see Aku maya mangansawang sira see sira damasingkatao muni pei Aku. Pei sira bo’onya.’ Etu semo gombo to natulis i Yesaya.”
40013016	Wali roo see i Yesu manganto’oka wo’u kami to anaguruNya, to’oNya, “Ewa wetu tau to yusa, pei ane komi si’a ewa sira. Komi masanang apa mata ngkomi re’e mangkita palaong to taa rapobiasa to inikangku pasi komi mangansani batuanginya. Pasi talinga ngkomi re’e mangandonge gombo to to’ongku mampotunde komi pasi komi manasa seja batuanginya.
40013017	Pasi Aku manganto’oka komi, monso pu’u komi semo to sanasanang pei tau to tempo owi. Apa tempo owi etu boros to pantuntu tuntu i mPue Allah pasi tau to yusa to lengkonya singkonong pei i Pue Allah, sira rani kojo mangkita palaongingKu to nukita ngkomi ri tempo si’i, pei sira taa rapapokitaka. Pasi sira rani kojo mangandonge gombongKu to nudonge ngkomi ri tempo si’i, pei sira taa seja rawaika mangandonge.”
40013018	Wali i Yesu manganto’oka wo’u kami to anaguruNya, Ia manganto’o, “Wali apa saba komi semo to rawaika mangansani, see naka padongeka kojo batuanginya rapa mangkonong to pansawu liano. Ewa si’i batuanginya:
40013019	Wali liano etu batuanginya kareba mangkonong ewa wimba i Pue Allah damawali Makole nto lino. Wali tempo tau mangandonge kareba etu pei taa manasanya, tempo etu ma’i i Kepala nto pantipu pei mangoko yau kareba etu yako ri pampobuuka nsira. Wali palaong to etu semo to raporapaka ewa liano to rasawu to kono ri jaya pei to natungku yau ntonsi.
40013020	Wali liano to kono ri tana to ri rapa mbatu, tana etu batuanginya tau to mangandonge kareba etu pasi mansaka ndende raya nsira mangantima.
40013021	Pei pangaya nsira ri kareba etu ewa liano to taa maroso kalenya apa sira taa maroso rayanya pasi taa seja inso rayanya. Wali tempo sira mangarata kasusa bara kasesa apa saba sira mangaya kareba etu, taa masae sira mamposaka yau pangaya nsira etu.
40013022	Panewa re’e wo’u liano to kono re’e tana to nja’u junju nu rui. Wali tana to nja’u junju nu rui etu batuanginya tau to mangandonge kareba etu pei sira taa mangaluluka kojo apa sira ojo morumoru mampobuuka katuwunya ri lino si’i pasi sira mampobuuka kojo kasugi to naporani nsira. Wali pangaya nsira ri kareba etu ewa pinumuya to taa mawua.
40013023	Pei ane liano to rasawu kono ri tana to maboko, tana etu batuanginya tau to mampodongeka kojo kareba etu pei manasanya see naka yako pangayanya mawali boros wuanya. Wali pangaya ntau etu ri kareba etu raporapaka ewa pinumuya to mawua, re’e to mampowuaka satu ngkani kaborosinya yako to rasawu, re’e to mampowuaka ono mpuyu ngkani kaborosinya yako to rasawu, pasi re’e to mampowuaka togo mpuyu ngkani kaborosinya yako to rasawu.” Wali ewa wetu nato’o i Yesu mampakanasaka kami to anaguruNya batuanginya rapa mangkonong liano etu.
40013024	Wali yako etu i Yesu manganto’oka wo’u tau boros rapa, to’oNya, “Palaong i mPue Allah tempo Ia mawali Makole nto lino maya raporapaka ewa si’i. Rapanya re’e samba’a to panawu to mangansawu pae to matao nja’u nawunya.
40013025	Pei roo see, tempo tau yore ri raya mburi, ma’i bali nto panawu etu. Balinya etu mangansawu wua nu lee ri oyo mpae to nasawu nto panawu etu. Roo see balinya etu miyai muni yako nja’u ria.
40013026	Wali yako etu tuwu pae sampe rata temponya mawuamo, panewa miyala re’e lee ri oyonya.
40013027	“Wali to papolaong nto panawu ma’i resi ia pei manganto’o, ‘Pa’a, bara si’anya pae to matao to isawu ngkomi seore? Ane ewa see, maka pei tuwu seja lee?’
40013028	“Wali sono nto panawu, to’onya, ‘Balingku semo to nangika palaong to etu.’ Wali to papolaonginya mampotanaka resi ia, ‘Wimba pamporani ngkomi, kami bara yau damangarabus yau lee etu?’
40013029	“Pei to panawu manganto’o, ‘Ne’ewa rarabus apa tempo mangarabus lee, komi bara damangarabus seja pae sindara-ndara pei lee etu.
40013030	Biakamo ruyu lee etu tuwu siwaka pei pae sampe rata temponya darapangampota. Wali tempo etu semo dakuto’oka tau to mamota mangarabus ruyu lee etu pei manganso’o, panewa rapanasoka yau ri apu. Roo see sira maya mangampota pae pei mangkalisoka nja’u raya ngkondangku.’ Ewa see nato’o nto panawu resi to papolaonginya.”
40013031	-
40013032	Wali yako etu i Yesu manganto’oka wo’u tau boros rapa, Ia manganto’o, “Palaong to naika i mPue Allah ri lino see Ia maya mawali Makole nto lino maya raporapaka ewa si’i. Rapanya re’e wua mpinamuya to rato’oka sesawi to nasawu nto panawu nja’u nawunya. Wali wua sesawi etu ia to mayunu kojo pei wua mpinumuya to yusa, pei ane rasawu pei tuwumo, tempo etu ia semo to bose-bose pei pinumuya to yusa. Wali sesawi etu mawali kaju to bae see naka tonsi maya mangika sea nja’u oyo nda’anya.” Wali ewa wetu nato’o i Yesu mangkonong i Pue Allah mawali Makole ri lino. Tempo si’i tawa boros tau to Ia Makolenya, pei kanjo’u-njo’u kaboro-boros tau to mawali Ia Makolenya.
40013033	Wali re’e wo’u rapa to nato’oka i Yesu sira, Ia manganto’o, “Palaong to mawali tempo i Pue Allah mawali Makole nto lino maya raporapaka seja ewa ragi to napake ntau mangika roti. Rapanya re’e tau we’a to rani mangika roti see naka ia mangoko sangkodi ragi pei mangagaloka tarigu opo mpuyu liter. Wali nempo ojo sangkodi ragi etu pei roti etu mawali mone.” Wali ewa wetu wo’u nato’o i Yesu mangkonong tau to mawali tau to Makolenya i Pue Allah, apa kanjo’u-njo’u kaboro-boros tau to etu.
40013034	Wali samparia anu to napotundeka i Yesu tau boros etu, Ia ojo mamporapaka. Tare to Ia mampotundeka resi sira to taa raporapaka.
40013035	Wali palaong to etu mangabanang gomboNya to naporata yami nto pantuntu tuntu imPue Allah tempo owi. GomboNya etu manganto’o, “Aku damagombo damamporapaka, pasi Aku damampakarebaka mangkonong anu to rawuni yako ri temponya pangampapowali lino.” Etu semo to nato’o nto pantuntu tuntuNya tempo owi.
40013036	Wali ojo karoonya i Yesu manganto’oka tau boros rapa etu, Ia mampiyaika sira pei masua ri raya banua. Panewa kami to anaguruNya mangampago Ia pei mamporapika resi Ia, kami manganto’o, “Sawang pakanasaka resi kami batuanginya rapa mangkonong lee ri nawu.”
40013037	Wali i Yesu manganto’o, “To panawu to mangansawu pae to matao, tau etu Aku, Wiyaa nto Lino.
40013038	-
40013039	Wali nawu, etu semo lino si’i, pasi pae to matao, batuanginya tau to mawali Makolenya i Pue Allah. Pasi bali nto panawu to mangansawu wua nu lee, ia semo i Kepala nto pantipu. Panewa lee etu batuanginya tau to naporentang i ngKepala nto pantipu etu. Wali temponya mamota, batuanginya tempo danakarata i mPue damampasiromunaka samparia tau darabotus, pasi tau to mamota batuanginya pomakau i mPue Allah yako ri saruga.
40013040	“Wali ewa lee to raporomung pei ratunu yau ri apu, ewa see seja palaong to damawali ri temponya danakarata i mPue damangahuku tau to taa mangaya Ia.
40013041	Tempo etu Aku, Wiyaa nto Lino, damampokau pomakaungKu yako ri saruga yau damampasiromunaka samparia tau to mangakal sa’e naka pei sira mangika dosa, pasi samparia tau to yusa to mangika palaong to maja’a. Wali tau to etu darakeni yau yako ri oyo ntau to Aku Makolenya.
40013042	Wali pomakaungKu damangika palaong to etu panewa tau to napasiromunaka nsira etu sira damampanasoka yau lo’u tampa nu apu to bae kojo. Wali la’u tampa nu apu etu tau tumangi-mangi pasi sakangke’i baganginya.
40013043	Wali tempo etu panewa tau to lengkonya singkonong pei i Pue Allah, Pa’a nsira, pasi to roomo mawali tau to Ia Makolenya, sira dabae kojo kayawanya. Kayawa nsira etu dasewaju ewa kayawa nu mata nu eo. Wali i sema to nadonge ntalinganya, padongeka kojo.
40013044	“Wali mangkonong i Pue Allah mawali Makole nto lino, palaong etu raporapaka ewa kasugi to rawuni nja’u nawu. Wali re’e tau to malinja liu ri nawu etu pei mangarata kasugi to rawuni etu. Wali ndende kojo tau etu see naka ia mangawuni yau muni kasugi to ratanya etu pei yau mangampobalu samparia ngayangayanya see damangarata doi. Roo see ia yau mangoli nawu etu see kasugi to rawuni reria damawali seja ia puenya apa bae kojo batuanginya kasugi etu.
40013045	“Pasi mangkonong i Pue Allah mawali Makole nto lino, palaong etu raporapaka seja ewa watu to masuli olinya. Wali re’e samba’a to pobalu. To pobalu etu mangaliwu watu-watu to magaya kojo pasi to masuli olinya to rato’oka mutiara.
40013046	Wali re’e seore to pobalu etu ia mangkita sampa’i mutiara to masuli kojo olinya apa bae pasi meyawa kojo. Mutiara etu darapobalu. Wali ia yau mangampobalu samparia ngayangayanya see damangarata doi. Roo see ia mangoli mutiara etu, apa bae kojo batuanginya mutiara etu.” Wali rapa to dua etu nato’o i Yesu mangkonong i Pue Allah mawali Makole nto lino, palaong etu bae kojo batuanginya.
40013047	-
40013048	“Wali mangkonong i Pue Allah mawali Makole nto lino, palaong etu raporapaka seja ewa jala to napake nto panjala. Wali jalanya etu nasoumaka nsira lo’u raya ndano pei mangoko malagi bau to mpangaya-ngaya. Panewa ane bukemo, jala etu narebu muni nsira njo’u towo ndano. Roo see to panjala matunda pei mangampilis bau to matao pei mamposaka ri raya ntampanya. Pei bau to taa matao rakoni ojo nataji yau nsira.
40013049	Wali ewa see seja ane temponya danakarata i mPue damangabotus to lino. Apa tempo etu pomakau i mPue Allah, sira dama’i damangaga’a yau tau to maja’a yako resi tau to lengkonya singkonong pei i Pue Allah.
40013050	Panewa sira damampanasoka yau tau to maja’a etu lo’u apu to bae kojo. Wali la’u ria tau tumangi-mangi pasi sakangke’i baganginya.”
40013051	Wali ojo karoonya i Yesu manganto’oka kami to anaguruNya gombo etu, Ia mampotanaka resi kami, to’oNya, “Wimba komi bara manasamu mangkonong samparia to Aku room manganto’o etu?” Wali kami manganto’o, “Manasam.”
40013052	Panewa i Yesu manganto’o, “Aku roomo mampotundeka komi mangkonong i Pue Allah mawali Makole nto lino. Wali komi mawali guru to maya raporapaka ewa tau pue banua. Tau pue banua etu dua ngaya kasuginya ri raya ngkondanya. Wali kasuginya etu re’e to bou pasi re’e seja to masaem to ia maya mangoko pei mangampake. Komi raporapaka ewa wetu apa komi mangansani mampotundeka tau porenta i mPue Allah anu to masae pasi komi mangansani seja mampotundeka sira gombo to si Aku anu to bou wo’u.”
40013053	Wali ojo karoonya i Yesu manganto’o rapa-rapa to etu, Ia polas yako nja’u ria,
40013054	dayau njo’u kota to karoonya tempo Ia dakodiwa sampe rata temponya Ia baemo. Ojo karataNya nja’u ria Ia yau ri banua to napampotunde nto Yahudi ri lipu etu, panewa Ia mula mampotundeka tau to ri raya banua etu. Wali tempo tau boros mangandonge gombo i Yesu etu, sira ipu kojo rayanya. Sira manganto’o, “Yako imbare pangarata ntau si’i kapande etu pasi yako imbare pangarataNya kuasa damangika palaong to taa rapobiasa?
40013055	Tau si’i ojo ana ntau to mampasilonga kaju. Sanga nu indoNya i Maria, pasi tua’iNya i Yakobus, i Yusup, i Simon pasi i Yudas.
40013056	Pasi tua’iNya to we’a, sira samparia maroo ri lipu si’i. Wali ane ewa wetu, yako imbare pangarata ntau si’i samparia kapandeNya etu?”
40013057	Wali tau boros etu taa mangaya i Yesu Ia to pantuntu tuntu i mPue Allah apa sira mampobuuka Ia ojo tau biasa semo. Pei i Yesu manganto’oka sira, to’oNya, “Ane to pantuntu tuntu i mPue Allah, bara imbanjo nakanjo’u, tau manga’angga ia. Pei ane ri lipu to si iaja tare tau to manga’angga ia. Ane ja’inya pasi tau to samba’a banua pei ia sira taa seja rani manga’angga ia.”
40013058	Wali ane nja’u lipu etu i Yesu taa boros palaong to taa rapobiasa to inikaNya apa saba sira taa mangaya Ia.
40014001	Wali ri tempo etu boros kojo tau to mangansarita mangkonong palaong to naika i Yesu. Pasi i Makole Herodes mangandonge seja sarita to etu.
40014002	Wali ia manganto’oka to papolaonginya, to’onya, “Tau etu i Yohanes to Pombaptis rawangu muni yako ri kapatenya. See naka Ia nakoto mangika palaong to taa rapobiasa etu.”
40014003	-
40014005	Naka pei i Herodes ewa wetu pampobuukanya apa saba palaong to nawali seore. Wali ewa si’i palaong to nawali etu. Re’e seore i Herodes mangoko yau indo nu ana i mPilipus, tua’i i Herodes semo. Wali i Herodes mamporongo wo’u tau we’a etu to sanganya i Herodias. Wali ojo pangandonge i Yohanes mangkonong palaong to etu, ia yau resi i Herodes pei manganseko ia, to’onya, “Taa matao palaong to nuika ngkomi apa komi roomo mangoko yau indo nu ana ntua’imu. Pei ane ewa porenta i mPue Allah, taa maya tau mangika palaong to etu.” Ewa wetu nato’o i Yohanes manganseko i Makole Herodes. Wali ojo pangandonge i Herodes gombo i Yohanes etu, ia maja’a rayanya resi i Yohanes, see naka ia rani mampopate yau ia. Pei ia taa mangika ri tempo etu apa ia meka resi tau boros, apa tau boros mampobuuka i Yohanes ia samba’a to pantuntu tuntu i mPue Allah. Wali i Herodes ojo mampokau tau mangansoko i Yohanes panewa mangantarungku ia.
40014006	Wali yako etu re’e seore i Herodes mangika roa mangendo eo ngkare’enya. Wali tempo roa etu re’e samba’a ana i Herodias, ia ana we’a, ana woku i Herodes, ia manari-nari ri tango i Herodes pasi ri tango nto pantako to boros. Tempo ia mataro etu ia mampakasanang kojo raya i Herodes.
40014007	See naka i Herodes maroso kojo rayanya mamparajanjika tau we’a etu, to’onya, “Kesaa to nuporani, to’oka aku, aku damangawaika korom.”
40014008	Wali tau we’a etu manganto’oka i Herodes gombo to nato’oka nu indonya ia, ia manganto’o, “Wo’o i Yohanes to Pombaptis kuporani. Kenika aku pasaka nja’u raya ndula meja.”
40014009	Wali i Herodes soso rayanya, pei ia roomo mamparajanjika ananya etu, pasi to pantako boros re’e seja mangandonge parajanjinya etu. Wali see naka ia mampokau tentaranya yau mangabanang pamporani nu ana we’a etu.
40014010	Wali tentara etu yau mangampu’ak yau wo’o i Yohanes nja’u raya ntarungku.
40014011	Panewa wo’onya etu ia mangkenika ana i Herodias nja’u raya ndula meja. Wali ana we’a etu mangoko pei mangkenika indonya.
40014012	Wali yako etu anaguru i Yohanes sira mangandonge i Yohanes roomo rapu’ak yau wo’onya, wali sira yau mangoko lembanya yako ri raya ntarungku. Panewa lembanya etu sira mampongkeli yau. Roo see sira yau njo’u rano Galilea pei mampakarebaka resi i Yesu mangkonong kapate i Yohanes. Wali ewa wetu semo palaong to nawali seore, tempo ngkapate i Yohanes etu.
40014013	Wali ojo pangandonge i Yesu mangkonong kapate i Yohanes etu, Ia pasi kami to anaguruNya mapone ri bangka damawote njo’u lipu to tare tau mangkaroos. Pei ojo pangandonge ntau boros i Yesu Ia mayokomo, sira mampiyaika kota nsira samba’a pei samba’a. Sira yau mangalulumaka Ia, sira malinja mbiti mangalilit rano etu.
40014014	Wali ojo kadongka mami ri sambote ndano, i Yesu mana’u yako ri bangka. Roo see Ia mangkita tau boros ma’i mampago Ia. Wali Ia mamporayang sira pasi mampakatao muni sira to masaki.
40014015	Wali yako etu ojo kawenginya rao, kami to anaguru i Yesu yau resi Ia pei manganto’o, “Rao si’i mawengimo pasi lipu si’i tare tau darapangoli pangkoni. Wali pokau tau boros etu yau njo’u kampu-kampu damangoli pangkoni.
40014016	Pei i Yesu mangansono, “Nempo sira taa yau. Komi semo mangawaika sira pangkoni.”
40014017	Wali kami manganto’o, “Gete! Pangkoni to re’e resi kita jamo lima mpa’i roti pasi dua mba’a bau.”
40014018	Wali i Yesu manganto’o, “Kenika mai Aku.” Wali kami mangkenika Ia.
40014019	Roo see Ia manganto’oka tau boros matunda ri wawo ntarempas. Wali sira matunda. Yako etu i Yesu mangoko roti lima mpa’i pasi bau dua mba’a etu, panewa Ia matingoa pei makai-kai manganto’oka i Pue Allah tarima matao. Ojo karoonya Ia makai-kai Ia mangampesu-mpesutimo roti etu panewa mangawaika kami to anaguruNya. Wali kami mangoko pangkoni etu panewa mangampookoka resi tau boros. Pasi ewa wetu seja inikaNya resi bau.
40014020	Wali sira samparia mangkoni paka mabosu. Ojo karoonya sira mangkoni, kami to anaguru i Yesu mangamporomung toro mpangkoni etu. Wali toro mpangkoni to naporomung mami etu dasampuyuwa pei dua karanji nabuke.
40014021	Wali tau to mangkoni etu, lima nsowu kaborosinya owo to langkai, tawa manto’o to we’a pasi ngana mayunu.
40014022	Wali ojo karoonya i Yesu mampokoni tau boros etu, Ia mampokau kami to anaguruNya mapone ri bangka, Ia manganto’o, “Patiruyu komi mawolili njo’u sambote ndano. Aku damampokau muni tau boros si’i.” Wali kami mayoko pasi i Yesu manganto’oka tau boros, “Inta muni njo’u lipu ngkomi.”
40014023	Wali ojo karoonya Ia mampokau sira yau muni njo lipunya etu, Ia mandake ngkalionya nto’u pantana yau damakai-kai. Wali tempo Ia ndatewa ndate pantana etu rao mawengimo.
40014024	Pei tempo etu bangka mami longkomo yako ri wii ndano pasi kanggoli-nggoli naika nu bombang, apa ngoyu marimbo yako ri tangonya.
40014025	Wali yako etu ojo kamosueonya i Yesu ma’i mangampago kami to anaguruNya, Ia malinja ri wawo nu ue.
40014026	Wali tempo kami mangkita Ia malinja ri wawo nu ue etu, kami meka kojo raya mami see naka kami sakaboo. Kami manganto’o, “Etu wonggo!”
40014027	Pei i Yesu mansaka manganto’oka kami, “Ee, pakasanang raya ngkomi! Ne’e meka, Aku sei.”
40014028	Wali i Petrus manganto’o, “Ane monso pu’u Komi etu Pue, to’oka aku yau resi Komi malinja ri wawo nu ue si’i.”
40014029	Wali i Yesu manganto’oka i Petrus, “Maimo.” Wali i Petrus mana’u yako ri bangka, ia malinja ri wawo nu ue etu yau mangampago i Yesu.
40014030	Pei tempo ia mangkita ewa wimba kabosenya bombang, naika nu ngoyu marimbo, ia meka rayanya, wali ia damalodongimo. See naka ia kaboo manganto’o, “O Pue, palaes aku!”
40014031	Wali i Yesu mansaka mangaranga resi i Petrus pei mangoko ia. Ia manganto’o, “Maka pei batabata rayamu? Taa kojo maroso pangayamu resi Aku.”
40014032	Wali roo see sira dua mapone ri bangka. Ojo papone nsira ri bangka, ngoyu marimbo mandoo.
40014033	Wali kami to anaguru i Yesu to re’e seja ri raya bangka etu, kami mampue mampakabae Ia, kami manganto’o, “Monso pu’u Komi ana i mPue Allah.”
40014034	Wali ojo pawote mami rano etu, kami dongka nja’u lipu Genesaret, panewa mana’u yako ri bangka.
40014035	Wali tau Genesaret etu sira mangkita pasi mangansani i Yesu semo to rata. See naka sira mampokau tau yau mampakarebaka resi samparia tau ri lipu-lipu to ri awenya mangkonong karata i Yesu. Wali yako etu ma’i tau mangkenika i Yesu samparia tau to masaki.
40014036	Sira mamporapika kojo resi i Yesu see tau to masaki etu maya mampotaka nempo ojo ri wii nu mpakeNya. Wali i Yesu Ia mangabiaka tau to masaki mampotaka wii nu mpakeNya, panewa samparia sira to mampotaka ri wii nu mpake i Yesu etu, sira rapakatao muni.
40015001	Wali re’e seore ma’i bara sawei mba’a to Yahudi to aliran Parisi pasi tau to mampoguru porenta i Musa. Sira yako Yerusalem ma’i mangampago i Yesu. Wali ojo parata nsira i Yesu, sira mampotanaka resi Ia,
40015002	sira manganto’o, “Maka pei anagurumu taa mangalulu ada nto tu’angi ngkita? Apa tempo sira mamue damangkoni, tempo etu sira taa mangika singkonong ewa ada to etu.”
40015003	Wali i Yesu mangansono, to’oNya, “Ane komi, maka pei komi taa seja mangalulu porenta i mPue Allah? Komi ojo damangaluluka yau ada ngkomi.
40015004	Apa i Pue Allah manganto’o, ‘Pakabae pa’amu pei indomu.’ Pasi Ia manganto’o seja, ‘I sema tau to mampoja’a pa’anya bara indonya, tau etu taa maya taa rapopate yau.’ Ewa see anu to rapotundeka ri raya ntuntu i mPue Allah.
40015005	-
40015006	Pei yusa to nupotundeka ngkomi. Apa komi mampotundeka tau taa mawei nempo taa mangalulu porenta etu. Komi manganto’oka sira taa mawei ane taa mangansawang pa’anya bara indonya ane manganto’oka sira ewa si’i, to’onya, ‘Aku taa kukoto mangansawang komi apa anu to masipato aku mangawaika komi, aku roomo mamparajanjika yau darapampueka resi i Pue Allah.’ Wali ewa wetu nuika ngkomi ojo mangaliunaka porenta i mPue Allah see maya mangalulu ada ngkomi.
40015007	O komi to ojo gombomu manoto! Kono kojo gombo i Yesaya tempo ia manganto’o yami mangkonong komi, to’onya,
40015008	‘Tau si’i mampakabae Aku ojo ri nganganya, pei rayanya longko yako resi Aku.
40015009	Wali tau to ewa wetu tare batuanginya mampue resi Aku, apa ane sira mampoguruka tau, sira ojo mampoanika mampoguru tuntu i mPue Allah, pei kamonsonya anu to napoguru nsira etu ojo ada nto lino.’ Wali etu semo to nato’o i Yesaya mangkonong komi.” Wali ewa wetu nato’o i Yesu mampakanasaka tau etu ojo gombo nsira to manoto. Apa sira mampakasala kami to anaguru i Yesu, pei kamonsonya si’a porenta i mPue Allah to naliunaka mami etu, ada nto lino semo.
40015010	Wali yako etu i Yesu mampokio wo’u tau boros pei manganto’oka sira, to’oNya, “Padongeka kojo pasi pobatuangika gombongKu si’i.
40015011	Apa tau nempo magege palenya tempo mangkoni, si’a palaong to etu mampakarikasika rayanya ri pangkita i mPue Allah. Apa si’a anu to masua ri raya ntau to mampakarikasika rayanya ri pangkita i mPue Allah. Pei gombo to masuwu yako ri nganga ntau etu, etu semo to mampakarikasika rayanya.”
40015012	Wali ojo karoonya i Yesu manganto’o gombo etu, kami to anaguruNya yau resi Ia pei manganto’o, “To Yahudi to aliran Parisi, sira makodi rayanya apa saba gombo to nuto’o ngkomi etu.”
40015013	Wali i Yesu manganto’oka kami ligi to’oNya, “Samparia pinumuya to taa napomuya mPa’angKu to ndate saruga, pinumuya to etu darayali yau.
40015014	Wali see naka ne’e mangalinga tau to aliran Parisi etu. Sira raporapaka ewa tau to buta to mawali mata njaya ntau to buta seja. Wali ane tau buta nakentar ntau to buta seja, sira dua paka damasou lo’u raya mbayau.”
40015015	Wali i Petrus mamporapika resi i Yesu, to’onya, “Pakanasaka kami batuanginya gombo to owo to’o ngkomi ngena.”
40015016	Pei i Yesu manganto’oka kami, “Wimba, pasi komi seja taa manasa gombo etu?
40015017	Bara taa nunsani ngkomi kesaa anu to nakoni ntau, to etu ojo masua ri raya ngkompo ntau panewa polas yau?
40015018	Pei gombo to masuwu yako ri nganga ntau, gombo etu masuwu yako ri raya sia ntau. Wali gombo etu semo to mampakarikasika raya ntau ri pangkita i mPue Allah.
40015019	Apa ri raya sia ntau re’e mampobuuka anu to maja’a sampe napolengkoka anu to maja’a etu, ewamo mampopate sa’e, masala, magoyal, malima, mawali matamanasa to taa monso, pasi manto’o maja’a sa’e.
40015020	Wali palaong to maja’a etu, etu semo to mampakarikasika raya ntau ri pangkita i mPue Allah. Pei ane tau mangkoni pei taa mamue ruyu singkonong ewa ada nto tu’angi ngkita, palaong to etu taa mampakarikasika raya ntau etu ri pangkita i mPue Allah.”
40015021	Wali yako etu i Yesu pasi kami to anaguruNya mayoko yako ri Genesaret yau njo’u lipu-lipu to ri awe ngkota Tirus pasi Sidon.
40015022	Wali nja’u samba’a lipu etu re’e samba’a tau we’a to yako tana Kana’an. Wali tempo tau we’a etu mangansani i Yesu naratamo ri lipu etu, ia ma’i mangampago kami. Panewa rata resi i Yesu ia kaboo-boo manganto’o, “O Pue, Wiyaa i Daud, porayang aku! Apa anangku to we’a masesa kojo naepe naika measa to mamposuak ia.”
40015023	Pei i Yesu taa mangansono ia nempo ojo santaa. Wali kami to anaguruNya yau resi Ia pei mamporapika, to’onya, “Pokau yau muni tau si’i, apa ia makanano kojo mangalulu payu ngkita.”
40015024	Wali i Yesu mangansono, to’oNya, “Aku rapokau ojo damangansawang to Israel to ewa domba to pusa.”
40015025	Wali tau we’a etu yau mambokotu ri tango i Yesu pei manganto’o, “Pue, sawang aku!”
40015026	Pei i Yesu mangaligi ia, Ia manganto’o, “Taa masipato pangkoni to nakoni nu ngana mayunu pei daratasoka yau asunya.” Ewa wetu sono i Yesu resi tau we’a to Kana’an to si’a to Yahudi etu. Ia manganto’o gombo etu see to we’a etu mangansani masipato to Yahudi semo to uyunya isawangiNya.
40015027	Wali tau we’a etu manasanya tau to si’a to Yahudi semo raporapaka ewa asu, wali ia manganto’o, “Monso pu’u Pue, pei ane pangkoni to toronya to nakoni ntau puenya pei maranta bara la’ara meja, pasiwa asu maya seja mansaka mangkoni.”
40015028	Wali i Yesu mangansono tau we’a etu, to’oNya, “Indo, bae kojo pangayamu! Wali pamporani ngkorom etu damawali.” Wali tempo i Yesu manganto’o gombo etu, tempo etu semo ana ntau we’a etu rapakatao muni.
40015029	Wali yako etu i Yesu pasi kami to anaguruNya mayoko yako ri lipu etu pei malinja rata nja’u towo ndano Galilea. Roo see kami malinja wo’u mangalulu towo ndano etu rata nja’u pantana. Wali i Yesu mandake nto’u pantana etu panewa matunda ndate ria.
40015030	Wali boros kojo tau to ma’i mangampago Ia. Tau boros etu mangkenika Ia tau to sampungku, tau to buta, tau to malulu koronya, tau to bea, pasi boros tau to yusa to masaki. Wali rata resi i Yesu sira mangampoduli tau masaki etu ri tango mbitinya, panewa i Yesu mampakatao muni sira.
40015031	Wali ipu kojo raya ntau boros tempo sira mangkita tau bea nakurang magombo pasi tau to malulu koronya rapakaroso muni, pasi tau to sampungku nakurang muni malinja, pasi tau buta nakita muni rao. Wali tau boros etu mangabarong i Pue Allah, Allah nto Israel.
40015032	Wali yako etu i Yesu mampokio kami to anaguruNya pei manganto’oka kami, to’oNya, “Aku mamporayang kojo tau boros si’i apa togo mbengimo sira sindara-ndara pei Aku, pei si’i-si’i puramo pangkoninya. Wali Aku tawa rani mampokau sira mawolili muni njo’u lipunya ane sira tawa mangkoni apa sira bara damatewula ri jaya. Wali kita damampokoni sira.”
40015033	Wali kami to anaguruNya etu manganto’o, “Lipu si’i taa re’e tau mangkaroos, wali kita tare jaya damangoli pangkoni. Wali yako imbare kita damangarata pangkoni to gana darapokonika tau to ewa si’i kaborosinya?”
40015034	Pei i Yesu mampotanaka resi kami, Ia manganto’o, “Sawei mpa’iwa roti to re’e resi komi?” Wali kami mangansono, “Pitu mpa’i roti pasi bara sawei mba’a bau to mayunu.”
40015035	Wali yako etu i Yesu manganto’oka tau boros, “Patunda ri wawo ntana.”
40015036	Roo see Ia mangoko roti pitu mpa’i pasi bau panewa Ia manganto’oka i Pue Allah, “Tarima matao.” Roo see Ia mangampesumpesutimo roti pasi bau etu pei mangawaika kami to anaguruNya, panewa kami mangampookoka tau boros.
40015037	Wali sira samparia mangkoni paka mabosu. Ojo karoonya sira mangkoni, kami mangamporomung muni toro mpangkoni etu dapituwa karanji nabuke.
40015038	Wali kaborosinya tau to mangkoni etu opo nsowu owo to langkai, tawa manto’o to we’a pasi ngana mayunu.
40015039	Wali yako etu i Yesu mampokau tau boros etu yau muni njo’u lipu nsira. Roo see Ia mapone ri bangka pei yau njo’u lipu to rato’oka Magadan.
40016001	Wali tempo i Yesu nja’uwa nja’u Magadan, tempo etu re’e sawei mba’a to Yahudi to aliran Parisi pasi to aliran Saduki rata resi Ia. Sira rani mangakal Ia, see naka sira mamporapika resi Ia, sira manganto’o, “Ikaka kami palaong to taa rapobiasa see damawali tondong resi kami kuasaMu yako ri saruga semo.”
40016002	Wali i Yesu mangansono, to’oNya, “Ane mawengimo rao ri tana ngkita si’i, komi mangalo’aka nto yangi pei manganto’o, ‘Rao damatao nile apa makuni yangi.’
40016003	Pasi ane yau wuro komi manganto’o, ‘Kita damangarata uja upu sire apa makuni yangi pasi boros limu.’ Wali ane komi mangkita anu to mawali ri yangi, komi mangansani yami ewa wimba rao to damawali. Pei tempo komi mangkita palaong to inikangKu to mawali seja tondong resi komi ri tempo si’i, komi taa kojo mangansani batuanginya.
40016004	Gete, tau to tuwu ri tempo si’i maja’a kojo pasi roomo mampiyaika yau i Pue Allah. Komi mamporapika palaong to damawali tondong resi komi. Pei tare tondong to darapapokitaka resi komi kasimbalinya yako palaong to mawali resi i Yunus tempo owi.” Wali ojo karoonya i Yesu manganto’oka sira gombo etu, Ia mampiyaika sira pei mayoko yako ri lipu etu.
40016005	Wali yako etu i Yesu pasi kami to anaguruNya mapone ri bangka pei yau njo’u sambote ndano. Pei tempo kami to anaguru i Yesu mapone ri bangka etu kami mangkalingan mangkeni roti.
40016006	Wali ri raya mpalayag mami etu, i Yesu manganto’oka kami ligi, to’oNya, “Pakatao kojo ragi nto Yahudi to aliran Parisi pasi to aliran Saduki.”
40016007	Wali tempo kami mangandonge gombo etu, kami taa kunsani i Yesu bara mangaligi kami. Kami ojo magombo samba’a pei samba’a, kami manganto’o, “Apa kita tare roti to kita mangkeni see naka Ia magombo mangkonong ragi.”
40016008	Pei i Yesu mangansani anu to nato’o mami etu, wali Ia mampotanaka resi kami, Ia manganto’o, “O komi to kodi kojo pangayamu, maka pei komi magombo-gombo manganto’o tare roti?
40016009	Wimba, komi bara tawa mangansani i sema kamonsonya Aku? Wimba, komi bara roomo mangkalingan yau ewa wimba inikangKu mampokoni tau lima nsowu mangampake roti to ojo lima mpa’i? Pasi roo see sawei karanji to nabuke toro mpangkoni etu to nuporomung ngkomi?
40016010	Pasi wimba, komi bara mangkalingan seja ewa wimba inikangKu mangampake roti to ojo pitu mpa’i pei mampokoni tau opo nsowu? Sawei karanji to nabuke wo’u toro mpangkoni to nuporomung ngkomi tempo etu?
40016011	Wali gete, maka pei komi taa mangansani Aku taa kojo mampomoruka roti tempo Aku manganto’oka komi pakatao kojo ragi nto Yahudi to aliran Parisi pasi to aliran Saduki?”
40016012	Wali ojo karoonya i Yesu manganto’oka wo’u kami gombo etu panewa kami mangansani batuanginya ligi etu. Manasa resi kami i Yesu si’a manganto’oka kami mampakatao ragi to rapake mangika roti, pei Ia manganto’oka kami mampakatao anu to napotundeka nto Yahudi to aliran Parisi pasi to aliran Saduki.
40016013	Wali yako etu i Yesu pasi kami to anaguruNya yau njo’u lipu to ri awe ngkota Kaisarea Pilipi. Rata nja’u ria i Yesu mampotanaka resi kami, Ia manganto’o, “Aku, Wiyaa nto Lino, ane ewa panto’o ntau, sema Aku?”
40016014	Wali kami manganto’o, “Re’e sangga’a tau manganto’o i Yohanes to Pombaptis. Pei re’e seja to manganto’o i Elia. Pasi re’e seja tau to manganto’o i Yeremia bara to pantuntu tuntu i mPue Allah to yusa.”
40016015	Pei i Yesu mampotanaka wo’u resi kami, “Pei ane ewa panto’o ngkomi, sema Aku si’i?”
40016016	Wali i Simon Petrus mangansono, to’onya “Komi semo i Kerisitu, Ana i Allah to tuwu singkasaenya.”
40016017	Wali i Yesu manganto’o, “Masanang korom, i Petrus, ana i Yunus. Apa si’a to lino to mampaponsanika korom mangkonong Aku, Pa’angKu to ndate saruga, Ia semo to mampaponsanika korom.
40016018	Wali Aku manganto’oka korom ewa si’i. Sangamu i Petrus, batuanginya watu kodi. Pei Aku, to nuto’o ngkorom i Kerisitu, Aku raporapaka ewa watu to bae kojo. Wali ane watu to bae kojo, watu etu maya napake ntau mangika pondasi banua see banua etu damaroso. Wali ewa see seja Aku semo to damawali ewa pondasi to mampakaroso tau to mangaya Aku, tau to raporapaka ewa banuangKu. Wali samparia tau to mangaya Aku sewaju ewa korom mangaya Aku, tau etu damaroso kojo. Sira ewa banua to maroso kojo to tare to maya mampakaja’aka yau. Wali pasiwa kuasa ngkapate taa seja maya manganangi sira.
40016019	Wali tempo to darata Aku damansarumakaka resi korom kuasa to raporapaka ewa kunsi nu wombo see korom maya mampasilonga tau to Aku Makolenya. Wali samparia to nuto’o ngkorom taa masipato danaika ntaungKu ri lino si’i, to etu danato’o seja i mPue Allah ndate saruga taa masipato daraika. Pasi samparia to nuto’o ngkorom masipato danaika ntaungKu ri lino si’i, to etu danato’o seja i mPue Allah ndate saruga masipato daraika.”
40016020	Wali ojo karoonya i Yesu manganto’oka i Petrus gombo etu, Ia mampatiendoka kami, manganto’o, “Ne’e kojo manganto’oka sa’e Aku semo i Kerisitu, Makole parajanji i mPue Allah.”
40016021	Wali yako ri tempo etu semo i Yesu mula mampakanasaka resi kami to anaguruNya, to’oNya, “Aku taa maya taa yau ndeku Yerusalem. Pasi nda’a ria boros kasesa to Aku damangarata yako resi tau tu’a nto Yahudi pasi kepala-kepala nto pampue pasi tau to mampoguru porenta i Musa. Wali Aku darapopate yau, pei yako etu, ri rayanya togo eo Aku darawangu muni yako ri kapatengKu.”
40016022	Wali ojo pangandonge i mPetrus gombo i Yesu etu, ia mangkeni yau i Yesu longko sangkodi yako resi kami to yununya. Panewa ri raya mpalinja nsira etu ia manganseko i Yesu apa ia taa masanang mangandonge gomboNya etu. Wali ia taa rani i Yesu mangabiaka palaong to etu mawali resi Ia. See naka ia manganto’o, “Gete Pue, tuwu-tuwuja i Pue Allah damangansawang Komi. Wali ne’e kojo kita mangabiaka palaong etu mawali resi Komi.”
40016023	Wali i Yesu mangalekoka tangoNya resi i Petrus pei manganto’oka ia, “Gete, piyaimo yako resi Aku, korom to mangika lengko to ewa lengko ngKepala Measa! Apa tempo korom manganto’o gombo etu, korom ojo mangewa to Aku manganto’o! Wali korom taa mampobuuka pamporani i mPue Allah. Korom ojo mampobuuka pamporani ngkomi to lino semo.”
40016024	Wali yako etu i Yesu sira dua i Petrus mawolili muni resi kami panewa i Yesu manganto’oka samparia kami, Ia manganto’o, “I sema tau to rani mangaluluka Aku, tau etu taa maya taa mamposaka yau pamporani ndaya to si ia. Wali ia nempo darapopate yau saba mangalulu Aku, ia tiroowa mangaluluka Aku.
40016025	Pei re’e tau to mampobuuka katuwunya semo to bae kojo batuanginya see naka sira taa mangalulu Aku naka ne’e nasesai ntau. Pei tau etu nempo taa napopate ntau apa saba mangalulu Aku pei tiroo darata temponya sira damate yau. Pei i sema tau to buya rayanya nempo mate yau apa saba ia mangaya Aku, tau etu damangarata katuwu to monso.
40016026	Apa kesaa batuanginya resi tau nempo kasuginya ri lino samparia paka ia puenya pei ane ia taa mangarata katuwu to singkasaenya? Tare batuanginya resi ia, apa tare kesaa to maya danabayarika ntau daraolika katuwu to singkasaenya etu.
40016027	Wali lulu Aku apa Aku, Wiyaa nto Lino, Aku dama’i sindara-ndara pei pomakaungKu yako ri saruga. Tempo etu kuasa pasi kayawangKu sewaju pei kuasa pasi kayawa mPa’angKu. Pasi tempo Aku dama’i etu Aku damangawaika samparia tau ntanapa to singkonong pei palaong to naika nsira samba’a pei samba’a.
40016028	Wali Aku manganto’oka komi, monso pu’u re’e tau ri oyo ngkomi to damangkita Aku, Wiyaa nto Lino, ma’i mawali Makole ri lino si’i ri katawanya sira mate yau.”
40017001	Wali yako etu, ojo kagananya ono mbengi, i Yesu mangansale i Petrus, i Yakobus, pasi i Yohanes to moa’i pei i Yakobus etu. Panewa i Yesu mangkeni sira togo nto’u tongku to malangan. Wali rata ndate rapa ntongku etu, ojo sira opo to ndate ria.
40017002	Wali tempo etu i Yesu mambali ta’aNya ri tango nu anaguruNya to togo etu. Tempo Ia mambali ta’aNya etu, lioNya mareme ewa mata nu eo, pasi pakeNya mawali buya makilo ewa reme.
40017003	Wali tempo etu anaguruNya sira togo re’e mangalo’a pei gete, kodi majoli re’e seja i Musa pasi i Elia to tempo owi, sira dua magombo-gombo pei i Yesu.
40017004	Tempo sira togo mangkita etu, i Petrus manganto’oka i Yesu, to’onya, “Pue, masanang kojo kita apa re’i rire. Ane nuporoe, aku damangika togo kandepe. Samba’a raikaka Komi, pasi samba’a raikaka i Musa, pasi samba’a wo’u raikaka i Elia.”
40017005	Pei tempo i Petrus tongo mpagombonya etu, tempo etu re’e limu to makilo to tudu mangangkumuti yau sira ndate rapa ntongku etu. Pasi kodi majoli sira mangandonge loo yako ri raya limu etu, loo etu manganto’o, “Si’imo anangKu. Aku mamporayang kojo Ia pasi Aku masanang kojo resi Ia. Wali padongeka kojo gomboNya.”
40017006	Wali ojo pangandonge nu anaguru i Yesu gombo etu sira mamo’o yau ri wawo ntana apa meka kojo raya nsira.
40017007	Pei i Yesu yau mampotaka sira togo pei manganto’oka sira, “Pakore! Ne’e meka.”
40017008	Wali tempo sira togo mantengku mbo’o mangalo’a, jamo i Yesu to nakita nsira. Tamore tau to yusa.
40017009	Roo see sira opo malonso muni yako ri rapa ntongku malangan etu. Tempo sira malonso etu i Yesu mamporentangika sira togo, to’oNya, “Ne’e kojo mangansaritaka sa’e mangkonong anu to nukita ngkomi etu. Tempo Aku, Wiyaa nto Lino, roomo rawangu muni yako ri kapatengKu panewa maya rasarita.
40017010	Wali anaguru i Yesu etu mampotanaka resi Ia, sira manganto’o, “Kami manasa komi semo Makole parajanji i mPue Allah, pei tau to mampoguru porenta i Musa manganto’o taa maya taa i Elia ma’i muni ruyu mampatiruyu pei i Makole parajanji i mPue Allah. Wali maka pei sira manganto’o ewa wetu apa re’imo Komi pei i Elia ia tawa ma’i muni?”
40017011	Wali i Yesu mangansono see damanasa resi sira i Yohanes to Pombaptis, ia semo to rato’oka i Elia. I Yesu manganto’o, “Monso pu’u i Elia ia matiruyu damampasilonga muni samparia.
40017012	Pei Aku manganto’oka komi i Elia ia roomo nama’i muni pei tau taa mangansani ia. Sira ojo mangika maja’a resi ia mangalulu pamporani to si siraja. Pasi ewa see seja damawali resi Aku, Wiyaa nto Lino, apa tamo masae Aku seja danasesai nsira.”
40017013	Wali ojo pangandonge nsira togo gombo i Yesu resi sira etu, panewa sira manasanya i Yohanes to Pombaptis semo to raporapaka ewa i Elia.
40017014	Wali yako etu i Yesu sira opo rata muni ri pu’u ntongku etu. Tempo sira rata la’u ria sira simparata pei tau boros kojo. Wali re’e samba’a tau ri oyo ntau boros etu mangampago i Yesu pei mambokotu ri tangoNya.
40017015	Ngkai etu manganto’o, “O Pue, porayang anangku to langkai. Masesa kojo ia apa re’e panyaki poso resi ia. Wali mandudu ngkani ia poso pei mapuka yau ri raya nu apu bara ri raya nu ue.
40017016	Wali aku mangkeni ia resi anagurumu pei sira taa nakurang mampakatao muni ia.”
40017017	Wali i Yesu mampogomboka tau boros etu Ia manganto’o, “Gete komi to tuwu ri tempo si’i! Komi taa kojo mangaya. Pasi komi pusa, taa mangalulu jaya to monso. Pei nempo masaemo Aku maroo resi komi pei komi bara tiroowa taa mangaya. Wali masusa rayangKu mampobuuka komi taa kojo mangaya Aku!” Wali yako etu i Yesu manganto’oka ngkai to masaki ananya, to’oNya, “Kenika Aku ana etu.”
40017018	Wali ojo pangkeni ntau ana etu resi i Yesu, Ia manganseko measa to pu’u mpanyaki etu pasi mangarubak ia. Roo see measa etu miyai muni yako ri ana etu. Wali tempo etu semo ana etu rapakatao muni. Tamo re’e panyaki poso resi ia.
40017019	Wali yako etu, tau boros mayoko muni, panewa tempo tamore tau to yusa, kami to anaguru i Yesu yau resi Ia pei mampotanaka resi Ia, kami manganto’o, “Kesaa sabanya naka pei kami taa mangkurang mangarubak measa resi tau etu?”
40017020	Wali i Yesu manganto’o, “Apa saba mayu’u pangaya ngkomi see naka taa nukurang. Pei Aku manganto’oka komi, monso pu’u nempo kodi kojo pangayamu ewa wua nsesawi to mayunu kojo, ane ewa see, komi nempo manganto’oka tongku, ‘Palimba njo’uture,’ pei tongku etu damalimba. Pasi ane ewa see, si’a ojo to etu to komi nukurang mangika, tare to taa nukurang ngkomi mangika.
40017021	(Pei ane measa to irubaki ngKu ngena, ane measa to ewa wetu, nempo re’e pangaya ngkomi, taa maya rarubak ane komi tawa makai-kai ruyu resi i Pue Allah pasi mangorop seja.) ”
40017022	Wali yako etu re’e seore i Yesu pasi kami to anaguruNya siromu nja’u propinsi Galilea. Tempo etu Ia manganto’oka kami, to’oNya, “Aku, Wiyaa nto Lino, daraposora yau resi tau.
40017023	Panewa tau etu damampopate yau Aku, pei ri rayanya togo eo Aku darawangu muni yako ri kapatengKu.” Wali ojo pangandonge mami gomboNya etu, kami mawo kojo raya mami.
40017024	Wali yako etu, i Yesu pasi kami to anaguruNya yau njo’u kota Kapernaum. Ojo karata mami nja’u ria i Yesu masua ri raya banua ntau. Panewa ma’i to pantagi asele nu banua i mPue Allah pei mampotanaka resi i Petrus, sira manganto’o, “Wimba, guru ngkorom bara mangabayar asele banua i mPue Allah, bara taa?”
40017025	Wali i Petrus mangansono, “Ia mangabayar.” Wali roo see i Petrus masua ri raya banua damampogomboka i Yesu pei i Yesu semo to uyunya magombo, Ia manganto’o, “Wimba ane ewa pampobuuka ngkorom Petrus? Ane makole-makole ri lino si’i, to imba tau to napakasaaka nsira mangabayar asele, bara ngananya, bara tau to yusa?”
40017026	Wali i Petrus mangansono, to’onya, “Tau to yusa semo.” Panewa i Yesu manganto’o, “Monso pu’u, wali ane ewa see, ngananya nempo taa mangabayar taa mawei.
40017027	Pasi kamonsonya ewa see seja kita to ngana i Makole ngkita, i Pue Allah, nempo taa mangabayar asele banuaNya. Pei kita taa rani mampakasusa raya ntau si’i, wali see naka kita damangabayar asele etu. Wali inta njo’u rano pei pameka. Panewa oko bau to uyunya nupeka ngkorom pei woe nganganya. Nja’u raya nganga nu bau etu korom damangarata sangkomba doi to gana mangabayar asele ngkita dua. Wali oko doi etu pei inta waika sira mangabayar asele ngkita dua.” Wali i Petrus yau mangika ewa nato’oka i Yesu ia etu.
40018001	Wali taa masae yako etu, kami to anaguru i Yesu yau mangampago Ia. Kami mampotanaka resi Ia, kami manganto’o, “I sema tau to bae kojo angganya ane ri oyo ntau to Makolenya i Pue Allah?”
40018002	Wali i Yesu mampokio samba’a ana kodi to re’e seja ri raya banua etu see naka ana kodi etu mai makore ri awe i Yesu ri tongo mami.
40018003	Panewa i Yesu manganto’o, “Aku manganto’oka komi, monso pu’u ane komi taa mangawali pampobuukamu pei mampolaika i Pue Allah ewa naika nu ana kodi si’i mampolaika tau tu’anya, ane ewa see komi taa damawali tau to Makolenya i Pue Allah.
40018004	Wali ewa si’i panto’ongKu mangkonong angga ntau. Ane tau damawali tau to bae kojo angganya ane ri oyo ntau to Makolenya i Pue Allah, ane ewa see tau etu taa maya taa mampakakodi angganya pei mawali ewa ana kodi si’i.
40018005	“Pasi re’e wo’u to Aku manganto’oka komi, etu semo, ane tau manga’angga nempo ojo ana kodi to ewa si’i apa saba ia mangalulu Aku, ane ewa see batuanginya tau etu manga’angga seja Aku.
40018006	Pei i sema tau to mangika palaong to mampakaja’a pangaya nu ana kodi to mangaya Aku si’i, taa kojo matao. Tau to etu to tao-tao ia so’o watu to bae ri le’enya panewa panasok yau ri raya ntasi naka lodong yau.To tao-tao ewa wetu apa ane ia mampakaja’a pangaya ntau, gete, mapari wo’u huku to danarata!”
40018007	Wali yako etu i Yesu manganto’o wo’u, to’oNya, “Bae kasesa to danarata ntau to mangagoda sa’e see naka tau to ragoda etu mangandolika tangonya yako ri pangaya nsira. Kamonsonya tare pandoonya tau to mangaya mangarata panggoda ri lino si’i, pei ane tau to mangagoda sira etu, tau etu bae kojo huku to danarata nsira.
40018008	“Wali see naka Aku manganto’oka komi, ane rapanya pale bara witi ngkomi mampolengkoka pamporani ndayanya to maja’a, ane ewa see pakadota kojo mampandooka mangika palaong to maja’a etu. Kadota etu raporapaka ewa tau to mangampu’ak yau palenya bara witinya sambali pei mangantaji yau see napandooka mangika palaong to maja’a etu. Apa to tao-tao nempo jamo sambali palenya bara witinya pei ia mangarata katuwu to singkasaenya sakowa ia dua mbaliawa palenya pasi witinya ane ia damasua ri apu to singkasaenya mawea. Apa ane masua ri apu etu, nempo dua mbaliawa palenya pasi witinya masiasi kojo ia.
40018009	Pasi ane mata ngkomi mangalo’aka anu to taa matao ralo’aka, ane ewa see pakadota kojo mampandooka mangalo’aka anu to maja’a etu. Kadota etu raporapaka ewa tau to mangansu’i yau sambali matanya etu pasi mantaji yau see napandooka mangalo’aka anu to taa matao ralo’aka etu. Apa to tao-tao jamo sambali matanya pei mangarata katuwu to singkasaenya sakowa ia dua mbaliawa matanya pei ane rataji yau lo’u apu naraka. Apa ane masua ri apu naraka, nempo dua mbaliawa matanya masiasi kojo ia. Wali jagai kojo naka ne’e mangalulu ane ragoda. Pasi ne’e seja mangagoda sa’e.”
40018010	Wali yako etu i Yesu manganto’o, “Re’e tau to manganto’o ane tau to ewa ana kodi si’i, tau etu tare batuanginya. Wali jagai kojo naka ne’e komi mampobuuka seja ewa wetu. Apa Aku manganto’oka komi, kamonsonya bae kojo batuanginya tau to ewa ana kodi si’i, see naka re’e pomakau i mPue Allah yako ndate saruga to mangararamaka sira. Wali pomakau to mangararamaka sira etu, pomakau etu sangkani mampotango Pa’angKu ndate saruga. Wali sira mampasimbalika tau to nato’o nsa’e tare batuanginya etu.
40018011	-
40018014	“Wali wimba pampobuuka ngkomi ane ewa rapa si’i? Rapanya re’e tau to pue domba to satu kaborosinya, pei samba’a dombanya etu pusa yau. Kesaa danaika mpue nu domba etu? Ia damampiyaika dombanya to sio mpuyu pei sio nja’u pantana pei dayau mangaliwu muni dombanya to pusa. Pasi ane ia mangarata domba etu ia masanang kojo rayanya. Aku manganto’oka komi, monso pu’u to sana-sanang tau etu mampobuuka dombanya to samba’a to narata muni etu sakowa mampobuuka dombanya to sio mpuyu pei sio to taa napusa yau. Wali ewa see seja pamporani mPa’amu to ndate saruga. Apa Ia taa rani pasiwa samba’a tau to ewa ana kodi si’i dapusa yau. Wali see naka Aku, Wiyaa nto Lino, ma’i ri lino si’i. Aku ma’i damampalaes tau to raporapaka ewa domba to pusa yau etu.”
40018015	Wali ojo karoonya i Yesu manganto’o rapa to etu, Ia manganto’o wo’u, “Ane bara re’e yunu to mangika sala resi komi, yau resi ia tempo tare tau to yusa pei pakanasaka ia salanya. Wali ane yunumu etu mampodongeka komi, komi dua damasingkatao muni.
40018016	Pei ane ia bo’onya mampodongeka komi, ane ewa see yau wo’u resi ia pei sale yunumu samba’a bara dua mba’a. Wali tau to nusale ngkomi etu sira damangansabi pei mawali matamanasa tempo komi mampogomboka wo’u ia mangkonong salanya. Ika ewa wetu apa palaong etu singkonong ewa to ratulis ri raya ntuntu i mPue Allah to manganto’o, ‘Ane re’e dua mba’a bara togo mba’a tau to mawali matamanasa mangkonong palaong to mawali, ane ewa see manasa kojo palaong to etu monso pu’u mawali.” Etu semo to ratulis ri raya ntuntu i mPue Allah.
40018017	Wali ane tau etu bo’onya seja mampodongeka yunu ngkomi etu, panewa to’oka wo’u taungKu to boros to mananya siromu nja’u lipumu. Panewa ane ia bo’onya seja mampodongeka paposia ntaungKu to boros mangkonong salanya etu, ane ewa see to tao-tao komi manga’angga ia sewaju ewa nuika ngkomi resi tau to taa mangaya bara resi tau to pantagi asele to taa nupogalungika ngkomi.
40018018	“Wali Aku manganto’oka komi, i Pue Allah dasingkonong pei botu ngkomi mangkonong tau to sala etu. Apa monso pu’u samparia to nuto’o ngkomi taa masipato danaika ntaungKu ri lino si’i, to etu danato’o seja i mPue Allah ndate saruga taa masipato daraika. Pasi samparia to nuto’o ngkomi masipato danaika ntaungKu ri lino si’i, to etu danato’o seja i mPue Allah ndate saruga masipato daraika.
40018019	“Wali ewa si’i seja dakuika mampakanasaka resi komi iPue Allah dasingkonong resi komi ane komi samba’a pampobuuka ngkomi. Wali rapanya re’e nempo ojo dua mba’aja komi to makai-kai resi Pa’angKu ndate saruga, pasi komi samba’a pampobuukamu mangkonong anu to nuporapi ngkomi resi i Pue Allah etu, ane ewa see Ia damangabanang pokai-kai ngkomi etu.
40018020	Wali komi manasa pokai-kai ngkomi etu darapodongeka. Apa ane re’e tau to siromu apa saba mangalulu Aku, nempo ojo dua bara togo mba’a tau etu, Aku nja’u seja siwaka pei sira damangansawang sira.”
40018021	Wali roo see i Petrus yau resi i Yesu pei mampotanaka resi Ia, to’onya, “Pue, ane yunungku mandudu ngkani mangika sala resi aku, sawei ngkani to masipato aku mangalapa salanya etu? Wimba bara gana ane pitu ngkani?”
40018022	Wali i Yesu mangansono, Ia manganto’o, “Si’a ojo pitu ngkani to Aku manganto’o gana, pei pitu mpuyu ngkani pitu ngkani.
40018023	“Wali naka pei matao komi mangalapa sala nu yunu ngkomi ewa wetu apa palaong to masipato naika ntau to i Pue Allah Makolenya maya raporapaka ewa si’i. Re’e samba’a makole to rani mangantagi inda yako resi to papolaonginya.
40018024	Ojo pamulanya palaong to etu, re’e samba’a to papolaonginya to rakeni ri tangonya. To papolaong etu indanya yabi saro ntau sampuyu pei lima nto’u mapalaong.
40018025	Pei ngkai etu taa nakoto mangabayar indanya etu. Wali see naka makole to puenya etu manganto’oka sa’e mampobalu yau ia damawali watua ntau, pasi pobalu seja indo nu ananya pasi ngananya pasi samparia ngaya-ngayanya. Panewa doi oli nsira etu darapake mangabayar indanya.
40018026	“Wali ojo pangandonge ngkai etu gombo to nato’o makole, ia mambokotu yau ri tangonya pei mamporapika kojo resi ia, to’onya, ‘O Pue, sabaraka ruyu resi aku, aku damangabayar muni samparia indangku resi komi.’
40018027	Wali makole to pue nto papolaong to etu mamporayang ia, see naka ia mampakalino indanya pasi mangabiaka ia yau.
40018028	“Pei ojo pasuwu ngkai etu yako ri tango makole, ia mangarata samba’a yununya to papolaong makole seja. Yununya etu re’e inda resi ia. Indanya etu sewaju ewa saro ntau satu eo mapalaong. Wali ojo parata ngkai etu yununya to kainda resi ia etu, ia mangansoko pei mangangkoko ia, to’onya, ‘Bayar muni indamu resi aku!’
40018029	“Wali yununya etu mambokotu ri tangonya pei mamporapika kojo resi ia, to’onya, ‘Sabaraka ruyu resi aku, aku damangabayar muni indangku resi korom.’
40018030	Pei ngkai etu bo’onya mangampeas. Kasimbalinya yako etu, ia yau manganto’oka tau mangantarungku yununya etu sampe rata temponya ia nakoto mangabayar indanya.
40018031	“Wali ojo pangkita nto papolaong to yusa palaong to mawali etu, sira masusa kojo rayanya. Wali see naka sira yau resi makole to puenya pei mangansaritaka resi ia mangkonong samparia palaong to mawali etu.
40018032	“Wali makole mampokau tau yau mangangkeni to papolaonginya to nangika palaong to etu. Ojo karata ngkai etu, makole manganto’oka ia, to’onya, ‘Gete korom to papolaong to maja’a! Aku roomo mampakalino samparia indamu apa saba korom marapi kojo resi aku.
40018033	See naka masipato korom mamporayang seja to papolaong to yunumu etu sewaju ewa aku mamporayang korom.’
40018034	Wali makole to pue nto papolaong to etu ia maja’a kojo rayanya wali see naka ia mangawaika yau to papolaonginya etu resi tau to mangajagang tarungku daratarungku sampe rata temponya ia nakoto mangabayar muni samparia indanya. Wali etu semo rapa to kuto’oka komi.
40018035	“Wali ewa wetu seja Pa’angKu to ndate saruga damangika resi komi ane komi taa buya rayamu mangalapa sala nu yunumu apa bae kojo sala ngkomi to Ia roomo mangalapas.”
40019001	-
40019002	Wali ojo karoonya i Yesu manganto’o gombo etu, Ia mayoko yako ri propinsi Galilea. Ia yau wo’u njo’u propinsi Yudea. Rata nja’u propinsi Yudea panewa Ia mangawote koro nu Yordan. Tempo Ia yau etu, kami to anaguruNya pasi boros kojo tau to yusa mangalulu Ia. Wali rata ri lipu to sambote Yordan etu i Yesu mampakatao muni tau boros to masaki nja’u ria.
40019003	Pasi re’e wo’u sawei mba’a to Yahudi to aliran Parisi sira ma’i mangampago i Yesu. Sira rani mangakal i Yesu wali tempo etu sira mampotanaka resi Ia, sira manganto’o, “Wimba ane pampobuuka ngKorom, ane tau samboko, to langkai bara maya mampoga’aka indo nu ananya nempo bara kesaa sabanya?
40019004	Wali i Yesu mangansono, Ia manganto’o, “Komi mangansani to ratulis ri raya ntuntu i mPue Allah to manganto’o ri tempo pamulanya i Pue Allah mampapowali to lino. Ia mangika tau langkai pasi tau we'a.
40019005	Pasi tempo Ia mangika sira dua etu Ia re’e manganto’o, ‘See naka to langkai damampiyaika pa’anya pasi indonya dasiwaka pei rongonya. Wali to langkai pasi to we’a etu damawali samba’aja.’ Etu semo to nato’o i mPue Allah.
40019006	Wali tau dua etu si’amo dua, mawali samba’aja. I Pue Allah semo mampasimba’a tau dua etu, wali see naka kesaa to napasimba’a i mPue Allah taa maya to lino mangaga’a.”
40019007	Wali to Yahudi to aliran Parisi mampotanaka wo’u resi i Yesu, sira manganto’o, “Wali ane ewa see, maka pei i Musa mangabiaka tau maga’a? Apa ia mamporenta manganto’o ane to langkai mangawaika resi indo nu ananya sura to manganto’o, ‘Aku mampoga’aka korom,’ ane ewa see ia maya mampoga’aka indo nu ananya etu.”
40019008	Wali i Yesu manganto’oka sira, to’oNya, “Apa saba komi mako’o wo’omu, see naka i Musa mangabiaka komi mampoga’aka indo nu anamu. Pei si’a ewa see songka i mPue Allah yako ri pamulanya.
40019009	Pasi Aku manganto’oka komi i sema tau to indo nu ananya tare masala, pei ia tiroo mampoga’aka indo nu ananya etu, panewa roo see ia mamporongo wo’u tau we’a to yusa, tau etu masala. (Pasi tau to mamporongo tamale ntau etu, ia seja masala.) ”
40019010	Wali kami to anaguru i Yesu manganto’oka Ia, kami manganto’o, “Ane ewa wetu to mawali resi to langkai pasi indo nu ananya, to tao-tao ne’e marongo.”
40019011	Wali i Yesu manganto’oka wo’u kami, to’oNya, “Si’a samparia tau to nakoto nempo taa marongo ewa nuto’o ngkomi etu. Ojo tau to nasawang i mPue Allah.
40019012	Apa to langkai to taa marongo, re’e to taa nakoto marongo apa ewa see semo koronya yako ri kare’enya. Pasi re’e seja to taa nakoto saba roomo nakabiri yau nsa’e. Pasi re’e seja tau to taa marongo apa sira rani ojo mangika palaong i mPue Allah, Makolenya. Wali tau to nakurang nempo taa marongo, matao ane ia taa marongo ewa nuto’o ngkomi etu.”
40019013	Wali yako etu re’e seore ma’i tau mangkeni ngana mayunu resi i Yesu apa sira rani Ia mamposaka paleNya ri rapa mbo’o nu ngana mayunu etu pei mampokaika sira mamporapika resi i Pue Allah see Ia mampakasanang katuwu nsira. Apa ewa wetu ada nto Yahudi. Pei tempo kami to anaguru i Yesu mangkita tau etu mangkeni ngana mayunu, kami manganseko tau etu, kami manganto’o, “Gete, ne’e mangkenika Ia ngana mayunu si’i!”
40019014	Pei tempo i Yesu mangkita palaong etu, Ia manganto’o, “Biakamo naka ma’i ngana mayunu resi Aku. Ne’e mangamparas sira apa tau to ewa ngana mayunu etu, sira semo to mawali tau to Makolenya i Pue Allah.”
40019015	Wali i Yesu mamposaka paleNya ri rapa mbo’o nu ngana mayunu etu mampokaika sira. Roo see Ia mayoko yako ri lipu etu.
40019016	Wali yako etu re’e samba’a tau to damangurawa mangampago i Yesu pei manganto’oka Ia, “Pa’a Guru, (Komi to matao), bara kesaa palaong to matao to dakuika see aku damangarata katuwu to singkasaenya?”
40019017	Wali i Yesu mangansono, “(Maka pei korom manganto’oka Aku matao?) Ojo patanya i Pue Allah semo to matao. Tare to yusa. Pei ane korom rani mangarata katuwu to singkasaenya, lulu kojo porenta i Musa.
40019018	Wali tau etu mampotanaka, “Porenta-porenta to imba to dakululu?” Wali i Yesu manganto’o, “Ne’e mampopate sa’e, ne’e masala, ne’e malima, ne’e mawali mata manasa to taa monso,
40019019	pakabae pa’amu pei indomu, pasi porayang yunumu ewa nuika mamporayang koromu ngkalio.”
40019020	Wali ngkai to damangurawa etu manganto’o, “Samparia porenta etu aku mangalengkoka. Wali kesaa wo’u to dakuika?”
40019021	Wali i Yesu mangansono, Ia manganto’o, “Ane korom rani mawali masilonga kojo, intamo pei pobalu yau samparia kasugimu pei olinya tilaka yau tau to masiasi. Ane ewa wetu nuika ngkorom, korom damangarata kasugi ndate saruga. Pasi ane roomo mangawaika yau samparia etu, mai muni pei lulu Aku.”
40019022	Pei ojo pangandonge ngkai damangurawa gombo i Yesu etu, ia mawo kojo rayanya mawolili muni apa ia bae kojo kasuginya pasi ia mamporayang kasuginya etu.
40019023	Wali tempo ia mawolili muni i Yesu manganto’oka kami to anaguruNya, “Aku manganto’oka komi, monso pu’u ane tau sugi, masuli kojo ia mawali tau to Makolenya i Pue Allah apa kasuginya semo to isarumakanya.
40019024	Pasi Aku manganto’oka wo’u komi, to gampagampa binatang to rato’oka unta masua ri raya mpoko njau sakowa tau sugi mawali tau to Makolenya i Pue Allah.”
40019025	Wali kami to anaguru i Yesu ipu kojo raya mami mangandonge gomboNya etu. See naka kami mampotanaka resi Ia, manganto’o, “Gete! Ane tau sugi to bae-bae rasinya pei tau to yusa pei taa maya rapalaes, ane ewa see, tare tau to maya rapalaes!”
40019026	Wali i Yesu mangalo’aka resi kami pei manganto’o, “Ane to lino taa kojo nakurang mampalaes koronya, pei ane i Pue Allah Ia samparia palaong paka nakurang mangika.”
40019027	Wali roo see i Petrus magombo, ia manganto’oka i Yesu, “Lo’a, kami room mampiyaika samparia ngaya-ngaya mami pei mangalulu Komi. Wali kesaa ntanapa to darawaika resi kami?”
40019028	Wali i Yesu manganto’oka kami, “Aku manganto’oka komi, monso pu’u ane ratamo temponya lino to bou, Aku, Wiyaa nto Lino, damatunda ri wawo gadera to mawali tondong kayawangku pasi kuasangKu. Pasi tempo etu semo komi to mangalulu Aku ri tempo si’i, komi damatunda seja ri wawo gadera to sampuyu pei dua to mawali tondong kuasa ngkomi. Pasi Aku damangawaika komi kuasa damamporentang suku nto Israel to sampuyu pei dua.
40019029	Wali re’e tau to roomo mampiyaika samparia saba rani mangalulu Aku. Anu to napiyaika nsira etu, etu semo banuanya, bara tukakanya pasi tua’inya, bara pa’anya, bara indonya, bara ananya, bara nawunya. Wali samparia tau to etu ane mampiyaika samparia to etu, ri raya ngkatuwu nsira to tempo si’i sira mangarata satu ngkani kaborosinya to sira mampiyaika etu. Pasi sira damangarata seja katuwu to singkasaenya.
40019030	Pei boros tau ri tempo si’i tau etu bae angganya ane ri pangkita nto lino, pei ri tempo to darata tau etu damawali to kodi angganya ane ri pangkita i mPue Allah. Pasi boros tau to kodi angganya ri pangkita nto lino tau etu damawali bae angganya ri pangkita i mPue Allah.”
40020001	Wali yako etu i Yesu manganto’o wo’u rapa, Ia manganto’o, “Palaong to mawali resi to lino to Makolenya i Pue Allah, palaong etu maya raporapaka ewa si’i. Rapanya re’e tau pue nawu anggur to wuro-wuro mako maliwu tau to danabayar damapalaong nja’u nawu anggur to si ia.
40020002	Ojo paratanya tau to damapalaong, ia manganto’oka sira ia damangabayar sangkomba doi pera seo mapalaong. Wali sira singkonong, roo see ia mampokau sira yau njo’u nawunya.
40020003	“Yako etu, ane ratamo jam sio bae eo, tau pue nawu etu mako yau wo’u pei mangkita sawei mba’a tau ojo maroo-roo nja’u pasar.
40020004	Wali ia manganto’oka sira, ‘Intamo mapalaong nja’u nawungku panewa dakubayar komi saro to masipato komi mangarata.’ Wali sira yau mapalaong.
40020005	Panewa ewa see seja naika ntau pue nawu ane ratamo ntongo eo pasi jam togo rede eo seja. Tempo etu seja ia yau njo’u pasar pei mangarata tau to yusa to singkonong seja mapalaong damangarata saro to masipato darawaika. Wali sira yau seja mapalaong.
40020006	“Panewa yako etu, ane mosumo jam lima rede eo ia yau wo’u pei mangangkita wo’u tau to ojo maroo-roo, wali ia mampotanaka resi tau etu, to’onya, ‘Maka pei komi ojo maroo-roo tare mapalaong seo si’i?’
40020007	“Wali sira mangansono, ‘Apa tare tau to mangansale kami damapalaong.’ “Wali tau pue nawu manganto’oka sira, ‘Inta komi seja njo’u nawungku, aku damangabayar komi saro to masipato komi mangarata.’
40020008	“Wali yako etu, ojo kawenginya rao, tau pue nawu etu manganto’oka tau to mampasilonga tau to mapalaong, to’onya, ‘Pokio tau to mapalaong pei waika sira saronya samba’a pei samba’a. Mula resi tau to purinya masua rataka tau to uyunya masua.’
40020009	“Wali tau etu mampokio tau to mapalaong panewa ane ma’i tau to masua mapalaong jam lima rede eo, tau etu rawaika sangkomba doi pera samba’a pei samba’a.
40020010	Wali yako etu ane ratamo temponya tau to uyunya masua darawaika seja saronya, sira mampobuuka saro nsira dayabi wo’u pei saro nsa’e. Pei sira rawaika seja sangkomba doi pera sewaju pei tau to yusa.
40020011	Wali tempo sira mangarata doi etu, sira sakambumbu mangkambumbuka tau pue nawu etu.
40020012	Sira manganto’oka ia, ‘Gete, tau to purinya masua si’i ojo samba’a jam mapalaong! Pei kami seo mapalaong pasi mandasai mapalaong mansabo eo mapoi. Wali maka pei komi mangawaika sira saro to sewaju pei saro mami?’
40020013	“Pei tau pue nawu etu manganto’oka samba’a tau etu, to’onya, ‘A’ingku, aku tare mangantipu korom, apa korom singkonong tempo aku mamparajanjika damangabayar sangkomba doi pera.
40020014	Wali oko sarumu etu pei inta muni njo’u banuamu. Aku rani mangawaika tau to purinya masua saro to sewaju pei saro ngkorom.
40020015	Wali gete, bara taa masipato aku mangampake doingku mangalulu pamporani to si aku? Maka pei korom kaloo apa saba aku manoto resi sa’e?’ Wali ewa wetu nato’o ntau pue nawu.
40020016	“Wali ewa see seja ane I Pue Allah pasi tau to Ia makolenya. Apa tempo tau etu danawaika i mPue Allah ntanapanya, tempo etu re’e seja tau etu to daipu raya nsira apa sira mampondayaka sira uyunya darawaika ntanapanya etu. Pei si’a sira to uyunya rawaika apa tempo sira mangika palaonginya resi i Pue Allah, sira mangika ojo rani darabarong. Pei re’e tau to yusa to buya rayanya mangika palaonginya resi i Pue Allah, wali tau to etu semo to uyunya darawaika ntanapa nsira apa i Pue Allah rani manga’angga sira. (Wali ewa wetu damawali, apa nempo boros tau to rasale mawali tau to Makolenya i Pue Allah pei taa boros to rapilis damawali bae kojo angganya ri oyo ntau to Ia Makolenya etu.)”
40020017	Wali yako etu i Yesu sindara-ndara pei kami to boros, kami yau ndeku Yerusalem. Ri raya mpalinja mami etu i Yesu mampokio kami to anaguruNya to sampuyu pei dua panewa kami sampuyu pei togo masepi yau ri sambali njaya see taa nadonge nsa’e gombo mami. Roo see Ia mampakanasaka kami mangkonong palaong to damawali resi Ia, Ia manganto’o,
40020018	“Kita dayau ndeku Yerusalem, panewa nda’a ria Aku, Wiyaa nto Lino, daraposora yau resi kepala-kepala nto pampue pasi tau to mampoguru porenta i Musa. Wali tau etu damanganto’o Aku taa maya taa darapopate yau.
40020019	Pasi sira damangawaika Aku resi tau to si’a to Yahudi panewa tau etu damampokore Aku pasi damampedas seja Aku. Roo see sira damampopate yau Aku mangampaku Aku ri kaju pasape. Pei ri rayanya togo eo Aku damambangu muni yako ri kapatengKu.”
40020020	Wali yako etu indo nu ana i nSebedeus mangampago i Yesu sindara-ndara pei dua maba’a ananya to langkai to anaguru i Yesu. Rata resi i Yesu, tau we’a etu mambokotu ri tangoNya apa manga’angga Ia pei damarapi resi Ia.
40020021	Wali i Yesu mampotanaka, to’oNya, “Kesaa to nuporani, Indo?” Wali tau we’a etu manganto’o, “Biaka anangku to dua si’i damatunda ri tondo ngkana pasi matunda ri tondo ngkii ngKomi damaporenta sindarandara pei Komi tempo Komi damawali Makole nto lino.”
40020022	Wali i Yesu manganto’o, “Korom taa mangansani ewa wimba kasulinya palaong to nuporapi ngkorom etu. Apa ri katawanya Aku maporenta, Aku damangarata ruyu kasesa, pasi kasesa to dakurata etu mapari pu’u, raporapaka ewa anu to rainu to mapa’i kojo. (Pasi tau to rani maporenta sindara-ndara pei Aku, tau etu taa maya taa mangarata seja kasesa to ratangKu etu.) Wali wimba, komi dua bara buya rayamu mangarata kasesa etu sindara-ndara pei Aku?” Wali sira dua mangansono, sira manganto’o, “Buya raya mami.”
40020023	Wali i Yesu manganto’oka sira, Ia manganto’o, “Monso pu’u komi darasesai sewaju pei Aku, pei Aku taa maya mangawaika komi dua matunda ri tondo ngkanangKu pasi ri tondo ngkiingKu. Tampa to bae angganya etu darawaika resi tau to roomo napakatantuka mPa’angKu.”
40020024	Wali ojo pangandonge mami to sampuyu anu to naporapi ntau we’a etu, kami masusa raya mami resi tau dua sintua’i etu.
40020025	Pei i Yesu mangkita kami masusa wali Ia mampokio kami, manganto’o, “Mai ruyu.” Panewa Ia manganto’o, “Ne’e mangokotaka koro ngkomi ewa naika ntau to si’a to Yahudi. Komi nunsani ane tau to si’a to Yahudi, makolemakole nsira mapari kojo naika mamporentang sira. Pasi tau to bose angganya, sira mapari seja inikanya mangkuasang sira.
40020026	Pei ane ri oyo ngkomi si’a ewa see. Ane ri oyo ngkomi, i sema komi to rani mawali bae anggamu tempo Aku mawali Makole, to tao-tao komi mawali ewa tau to kodi angganya see naka buya rayamu mawali to papolaong nu yunumu.
40020027	Pei ane re’e komi to rani mawali bae kojo wo’u anggamu, to tao-tao komi mawali yau ewa tau to kodi kojo angganya see naka buya raya ngkomi nempo mawali ewa watua nu yunumu.
40020028	Matao komi sewaju ewa Aku, Wiyaa nto Lino. Aku ma’i si’a ma’i danasawang ntau, Aku ma’i damangansawang tau pasi damangkapateka tau boros damangansompo dosa nsira.”
40020029	Wali yako etu, ri raya mpalinja i Yesu pasi kami to anaguruNya yau ri Yerusalem, kami liu ri kota Yerikho. Tempo kami polas yako nja’u ria, boros kojo tau to mangalulu i Yesu.
40020030	Wali tempo etu re’e dua mba’a tau to buta to matunda ri wii njaya. Tau dua etu mangandonge i Yesu semo to malinja liu re ria, wali see naka sira kabooboo manganto’o, “O Pue, Wiyaa i Makole Daud, porayang kami!”
40020031	Wali tau boros manganseko sira, manganto’o, “Ne’e kanano!” Pei sira dua maroso wo’u loonya kabooboo, manganto’o, “O Pue, Wiyaa i Makole Daud, porayang kami!”
40020032	Wali i Yesu mangandonge panewa Ia mandoo pei mampokio sira dua, Ia manganto’o, “Kesaa to nuporani ngkomi dakuika resi komi?”
40020033	Wali sira dua mangansono, “Pue, kami rani matao muni mata mami.”
40020034	Wali i Yesu mamporayang sira panewa Ia yau mampotaka mata nsira dua. Wali tau dua etu mansaka mangkita muni rao, panewa sira mangalulu seja i Yesu ri raya mpalinjaNya etu.
40021001	Wali tempo i Yesu pasi kami to anaguruNya mosu ri kota Yerusalem, kami liu mandoo nja’u kampu Betpage ri pu’u nTongku Saitun. Betpage tamo longko yako ri Yerusalem, wali i Yesu mampotuunaka resi dua mba’a tau yako ri oyo mami to anaguruNya,
40021002	to’oNya, “Intamo njo’u kampu to uyu rata etu. Tempo komi rata nja’u ria, komi mansaka damangkita keledai to rataka. Keledai etu samba’a indonya, samba’a ananya. Wali lede yau taka ngkeledai etu pei kenika Aku.
40021003	Pei ane re’e tau mampotanaka, ‘Maka pei komi dua mangkeni keledai etu?’ to’oka tau etu, ‘I Pue rani mangampake.’ Wali tempo komi manganto’o gombo etu, tau etu jamo damangabiaka keledai etu darakeni.” Etu semo patuu i Yesu resi tau dua etu.
40021004	-
40021008	Wali anaguru dua mba’a etu yau mangika ewa wimba nato’oka i Yesu sira dua. Sira mangkenika Ia keledai dua sana etu. Wali tempo sira rata muni resi i Yesu sira mangalandasika yau bengo ngkeledai juba nsira. Panewa i Yesu matunda ri wawo nu juba etu. Wali yako etu kami samparia polasimo ndeku Yerusalem. Tempo kami polas etu, boros kojo tau mampago kami. Tau boros etu sangga’a to mangkambaraka juba nsira ri jaya, panewa sangga’a to mangoko ira to ewa ira nu wai pei mamposaka seja ri jaya. Ewa wetu naika nsira mangangalis jaya apa manga’angga i Yesu, apa ewa see ada mami to Yahudi ane rata tau to bae angganya. Wali ewa wetu palaong to mawali see mangabanang gombo to nato’o yami nto pantuntu tuntu i mPue Allah tempo owi mangkonong temponya i Makole parajanji i mPue Allah darata ri kota Yerusalem to rato’oka seja kota Sion. Gombo etu manganto’o, “To’oka tau to kota Sion pakasanang raya, to’oka sira, ‘O komi to Yerusalem, lo’aja! Tau to rata resi komi mampolea keledai etu, Ia semo Makole ngkomi. Pei nempo Ia Makole, pei Ia taa bae-bae rayaNya, apa lo’aja, ojo keledai to damangurawa to Ia mampolea.” Etu semo to nato’o nto pantuntu tuntu i mPue Allah tempo owi.
40021009	Wali tau boros to njo’u ruyu rataka tau to ri purinya sira sakaboo, sira manganto’o, “Barong tau si’i, Wiyaa i Daud! Ia semo Makole parajani i mPue Allah! Ia ma’i napokau i mPue! Wali barong Ia! Barong i Pue Allah anu to bae kojo kuasaNya!”
40021010	Wali yako etu, i Yesu pasi kami ratamo ri kota Yerusalem, wali kami masua ri raya ngkota etu. Tempo kami masua, juku ri kota etu tau makanano apa ipu kojo raya nsira mangkita Ia. Wali boros kojo tau to masipotanaka, “Sema tau etu?”
40021011	Wali tau boros to mangalulu i Yesu etu mangansono, “Si’i semo i Yesu, Ia to pantuntu tuntu i mPue Allah yako kota Nasaret ri propinsi Galilea.”
40021012	Wali yako etu i Yesu yau masua ri tongonata banua i mPue Allah. Tempo Ia masua etu Ia mangkita tau to mampobalu binatang pasi to yusa-yusanya to danapake ntau mangika pampue resi i Pue Allah. Wali sira mampobalu nja’u tongonata banua etu, pei sira ojo mangantipu tau to rata. Wali tempo i Yesu mangkita etu Ia mangarubak yau samparia tau to mabalu pasi Ia mangarubak seja tau to mangoli yako ri tongonata etu. Panewa roo see Ia mampuka-mpukanaka yau meja ntau to mangabolos doi pasi mampukampukanaka yau seja bangku ntau to mampobalu tagou.
40021013	Ri rayanya Ia mangarubak tau etu Ia manganto’oka sira, “Re’e gombo i mPue Allah to ratulis ri raya ntuntuNya, gomboNya etu manganto’o, ‘BanuangKu darato’oka banua danapokai-kai ntau.’ Ewa see to nato’o i mPue Allah, pei komi room mangampake yau banua si’i mawali tampa nto panipu.”
40021014	Wali tempo i Yesu re’ewa ri tongonata banua i mPue Allah, ma’i bara sawei tau to buta pasi tau to sampungku mangampago Ia nja’u ria. Wali Ia mampakatao muni sira.
40021015	Pei re’e kepala-kepala nto pampue pasi tau to mampoguru porenta i Musa, sira mangkita palaong to mampakaipu raya ntau to naika i Yesu etu. Pasi sira mangandonge ngana mayunu sakaboo ri tongonata banua i mPue Allah etu, manganto’o, “Barong tau si’i, Wiyaa i Daud! Ia semo Makole parajani i mPue Allah!” Wali tempo sira mangangkita pasi mangandonge palaong to etu, sira maja’a rayanya.
40021016	Sira mampotanaka resi i Yesu, to’onya, “Gete, wimba Korom bara taa mangandonge gombo to sala to nato’o nu ngana mayunu etu? Maka pei Korom taa manganseko sira?” Wali i Yesu mangansono, “Aku taa damanganseko sira apa taa sala gombonya etu! Wimba komi bara tawa mangabasa gombo nto pantuntu tuntu i mPue Allah to ratulis ri raya ntuntuNya mangkonong ngana mangabarong Aku? Gombo nto pantuntu tuntu i mPue Allah etu manganto’o, ‘O Pue, Komi roomo mampotundeka ngana mayunu pasiwa ngana to tiroowa mansusu see sira mangansani mangabarong Komi ewa wimba to masipato raika.’ Ewa wetu ratulis ri raya ntuntu i mPue Allah.”
40021017	Wali ojo karoonya i Yesu manganto’oka sira gombo etu Ia mampiyaika sira pei mayoko yako ri kota Yerusalem. Ia yau lo’u kota Betania pei yore la’u ria.
40021018	Wali yako etu ojo kaeonya rao, i Yesu pasi kami to anaguruNya kami mawolili muni ndeku Yerusalem. Ri raya mpalinja mami etu i Yesu mangepe moro kompoNya.
40021019	Wali tempo Ia moro etu Ia mangkita kaju ara ri wii njaya, kaju etu marombo iranya see naka Ia yau mangampago apa ane kaju ara to marombo iranya ewa wetu, masipato re’emo sangkodi wuanya. Pei rata ri awe ngkaju etu Ia mangkita kaju etu tare kojo wuanya, ojo iranya semo . Wali see naka i Yesu manganto’oka kaju ara etu, “Yako tempo si’i, korom tamo damawua wo’u.” Wali ojo karoonya i Yesu manganto’o gombo etu, kaju ara etu mansaka mangau yau.
40021020	Wali tempo kami mangkita palaong to etu kami ipu kojo raya mami. Kami manganto’o, “Kesaa mawali naka pei kaju ara etu majoli kojo mangau yau?”
40021021	Wali i Yesu mangansono, Ia manganto’o, “Aku manganto’oka komi, kamonsonya komi maya seja mangika palaong to ewa wetu ane komi monso pu’u mangaya pei taa bata-bata rayamu. Pasi si’a ojo palaong to mawali ri kaju ara etu to maya nuika ngkomi. Apa ane komi monso pu’u mangaya pei taa batabata raya, nempo komi manganto’oka tongku, ‘Palimba pei kapuka lo’u raya ntasi,’ palaong etu damawali seja.
40021022	Pasi nempo kesaa to nuporapika resi i Pue Allah tempo komi makai-kai resi Ia, ane komi monso pu’u mangaya, komi damangarata anu to nuporapika ngkomi etu.”
40021023	Wali yako etu i Yesu pasi kami to anaguruNya rata muni nda’a Yerusalem. Roo see i Yesu yau wo’u njo’u banua i mPue Allah panewa Ia masua ri tongonatanya pasi mampotunde tau nja’u ria. Tongotongonya Ia mampotunde etu, ma’i bara sawei mba’a kepala-kepala nto pampue pasi tau tu’a nto Yahudi, sira ma’i resi i Yesu. Sira mampotanaka resi Ia, sira manganto’o, “Yako imbare pangarata ngKorom kuasa mangika palaong to nuika ngKorom? Bara sema mangawaika Korom kuasa mangika palaong to etu?”
40021024	Wali i Yesu manganto’o, “Aku re’e seja samba’a pampotanaka to Aku damampotanaka resi komi. Ane komi mangansono pampotanakangKu etu, panewa Aku damanganto’oka komi i sema mangawaika Aku kuasa mangika palaong to etu.
40021025	Si’i semo pampotanaka. Bara sema nangawaika i Yohanes kuasa mangabaptis tau, bara i Pue Allah, bara to lino?” Wali ojo pangandonge nsira pampotanaka i Yesu etu, sira masipotanaka samba’a pei samba’a, sira manganto’o, “Wimba dataika mangansono, apa ane kita damanganto’o yako resi i Pue Allah nangawaika i Yohanes kuasa, I Yesu damanganto’o wo’u, ‘Maka pei komi manasa ngkomi i Pue Allah nangawaika ia kuasa pei komi taa mangaya anu to ia mampotundeka?”
40021026	Pei ane kita manganto’o to lino semo to nangawaika ia kuasanya, gete, masipato kita mampokeka tau boros, apa sira damasusa kojo resi kita. Apa ane ewa pampobuuka nsira i Yohanes monso pu’u nawaika i mPue Allah kuasa mawali to pantuntu tuntuNya.”
40021027	Wali kepala-kepala nto pampue pasi yununya, sira manganto’oka i Yesu, “Kami taa kunsani yako sema pangarata i Yohanes kuasanya.” Panewa roo see i Yesu manganto’oka sira, “Ane komi taa manganto’oka Aku, Aku taa seja damanganto’oka komi yako sema Aku mangarata kuasa mangika palaong to inikangKu etu.”
40021028	Wali yako etu i Yesu manganto’oka wo’u kepala-kepala nto pampue pasi yunu nsira, Ia manganto’o, “Kesaa pampobuuka ngkomi mangkonong rapa si’i? Rapanya re’e tau to dua ananya to langkai. Wali tau etu yau resi ananya to tu’anginya pei manganto’o, ‘Anangku, inta pei palaong seo si’i nja’u nawu anggur.’
40021029	“Wali ananya etu manganto’o, ‘Bo’oku.’ Panewa roo see ia majea pei yau mapalaong.
40021030	“Panewa pa’a nu ana etu yau seja resi ananya to kadua pei manganto’oka seja ia yau mapalaong ri nawu anggur. Wali ana to etu manganto’o, ‘Dayau, Pa’a,’ pei roo see ia taa yau.
40021031	Wali to imba tau dua etu to mangika pamporani mpa’anya?” Wali kepala-kepala nto pampue pasi yununya mangansono, sira manganto’o, “To tu’anginya semo.” Wali i Yesu mampakanasaka tau etu sira semo to raporapaka ewa ana to kadua to taa mangalulu pamporani mpa’anya etu. Ia manganto’o, “Aku manganto’oka komi, monso pu’u tau madosa to pantagi asele pasi tau to lonte, sira semo to mampatiruyu pei komi mawali tau to Makolenya i Pue Allah.
40021032	Apa i Yohanes naka pei nama’i damampakanasaka resi komi jaya to singkonong pei i Pue Allah, pei komi taa mangaya gombonya. Pei tau to pantagi asele pasi tau to lonte, sira mangaya gombo i Yohanes etu. Pasi komi mangkita pangaya nsira etu, pei komi tiroo bo’omu majea pasi mangaya ia. Wali see naka komi taa mawali tau to Makolenya i Pue Allah.”
40021033	Wali i Yesu manganto’oka wo’u sira, to’oNya, “Padongeka wo’u rapa to si’i. Rapanya re’e samba’a tau to mangika nawu danapampomuya anggur. Ojo karoonya ia mangika nawu etu ia mampomuya anggur panewa roo see ia mangampampa yau nawu etu. Ojo karoonya ia mangampampa ia mangkeke wo’u wayau daraika tampa danapangalombu-lombu anggur etu see masuwu uenya. Panewa roo see ia mangawangu toal mangika tampa darapangajagai nawu etu. Wali ojo karoonya ia mangika palaong to etu ia mangawaika sawei mba’a tau damampasilonga nawu etu. Ia manganto’oka tau etu sira darawaika ntanapanya, etu semo sira darawaika santilaja yako ri wuanya, panewa kaborosinya wua nu anggur etu ia semo puenya. Wali roo see tau pue nawu etu ia mayoko dayau njo’u longko.
40021034	“Wali ojo karatanya temponya wua nu anggur etu matasamo, tau pue nawu etu mampokau sawei mba’a to papolaonginya yau njo’u to pangkampang nawu etu damangokoka ia wua nu anggur to si ia.
40021035	Pei ojo karata nto papolaong etu, to pangkampang nawu etu sira mangantidas samba’a, pasi mampopate yau samba’a, pasi to katogo sira mangantasoka watu rani mampopate yau sira.
40021036	Wali tau pue nawu etu mampokau wo’u to papolaonginya. To papolaonginya etu to boro-boros pei to uyunya rapokau. Pei ojo karata nto papolaong to etu nja’u ria, to pangkampang nawu mangika wo’u resi sira sewaju ewa to room naika nsira resi to papolaong to rata ruyunya.
40021037	“Wali yako etu tau pue nawu mampobuuka, ‘Jamo samba’a tau to maya kupokau, etu semo anangku. Wali aku damampokau ia yau njo’u to pangkampang nawu etu apa ane anangku si’i dakupokau, sira damanga’angga ia.’ Wali tau pue nawu mampokau ananya yau wo’u njo’u to pangkampang nawu.
40021038	Pei ojo karata nu ana mpue nawu etu, to pangkampang nawu sira mangkita ananya etu, wali sira manganto’o samba’a pei samba’a, ‘Si’i semo tau to damangantima panta ntau pue nawu si’i. Anu kita mampopate yau ia see kita semo damangantima pantanya etu.’
40021039	Roo see sira mangansoko ana mpue nawu panewa sira mampanasok yau ia nja’u sambali nawu anggur panewa mampopate yau ia.”
40021040	Wali ojo karoonya i Yesu manganto’o rapa etu Ia mampotanaka wo’u resi kepala-kepala nto pampue pasi yununya, Ia manganto’o, “Wali ane ewa pampobuuka ngkomi, kesaa danaika ntau pue nawu resi to pangkampang nawunya etu tempo ia rata muni resi sira?”
40021041	Wali sira mangansono pampotanaka i Yesu etu, sira manganto’o, “Mapari kojo danaika damampakaja’aka yau tau to maja’a etu. Panewa roo see ia damangawaika wo’u tau to yusa damampasilonga nawunya etu. Wali tau to i waikanya mampasilonga nawu etu, etu semo tau to singkonong mangawaika ia tilanya ane ratamo temponya matasamo wua nu anggur. Wali tau to etu semo damangkampang wo’u nawu etu.”
40021042	Wali i Yesu manganto’oka sira, “Monso pu’u pasono ngkomi. Pei wimba, komi bara tawa re’e mangabasa gombo to ratulis nja’u raya ntuntu i mPue Allah? Gombo etu ligi mangkonong Makole parajanji i mPue Allah. Ia raporapaka ewa watu, wali gombo to ratulis etu manganto’o, ‘Re’e tau to mangawangu banua watu, tau etu mangantaji yau songu watu apa sira mampobuuka watu etu taa masipato rapake ri banua etu. Pei i Pue Allah mamporani watu etu semo to rapake mangawangu banua etu, see naka watu etu rapake muni. Wali i Pue Allah mangampake watu etu panewa watu etu semo to mawali yau watu to bae kojo batuanginya ri banua to etu. Wali i Pue semo nangika palaong to etu, wali ane ewa pampobuuka ngkita magaya kojo palaong to etu.’ Etu semo gombo to ratulis tempo owi.
40021043	“Wali komi semo tau to mampobo’o Aku etu. See naka Aku manganto’oka komi, komi tamo nasale i mPue Allah damawali tau to Ia Makolenya. Pei bansa ntau to yusa to mangika palaong to masipato naika ntau to Makolenya i Pue Allah, sira semo to damangabolos komi.
40021044	Pasi si’i wo’u ligi mangkonong Makole parajanji i mPue Allah. Ia raporapaka wo’u ewa watu to bae kojo batuanginya etu, to’onya, ‘Tau to masou tudu ri wawo mbatu to bae batuanginya etu, tau etu mabusak koronya. Pei ane watu etu to masou tudu ri wawo ntau, tau etu damaruna yau mawali ewa awu.’”
40021045	Wali ojo pangandonge ngkepala-kepala nto pampue pasi to Yahudi to aliran Parisi ligi to nato’o i Yesu etu, sira manasa batuanginya mangkonong sira semo.
40021046	See naka sira rani kojo mangansoko Ia. Pei taa mawali apa sira mampokeka tau boros apa tau boros etu mampobuuka i Yesu Ia to pantuntu tuntu i mPue Allah.
40022001	Wali yako etu i Yesu manganto’oka wo’u rapa resi kepala- kepala nto pampue pasi to Yahudi to aliran Parisi, Ia manganto’o,
40022002	“I Pue Allah mawali Makole nto lino maya raporapaka ewa si’i. Rapanya re’e samba’a makole to mangika roa tempo paporongo nu ananya to langkai.
40022003	Wali makole etu roomo mangadinsi tau boros see sira dama’i mantako. Wali ane ratamo temponya roa, makole etu mampokau to papolaonginya yau damampokio tau to roomo radinsi etu, manganto’oka sira mai mangkoni. Pei tau to radinsi etu bo’onya ma’i.
40022004	Wali makole etu mampokau wo’u to papolaonginya to yusa. Ia manganto’oka sira, ‘To’oka tau to radinsi etu, “Mai mangkoni ruyu apa sigenamo pangkoni. Sapingku to pongka pasi ana nsapi to maboko roomo ratunu pasi samparia to yusa roomo seja rapasigena.” ’
40022005	“Wali to papolaong makole etu yau mangamporata gombo makole etu resi tau to radinsi. Pei tau etu taa kojo mampodongeka. Re’e sira to yau njo’u nawunya pasi re’e seja to yau njo’u kios nsira.
40022006	Panewa toronya to taa yau etu, sira mangansoko to papolaong makole pei mangansesai panewa mampopate yau sira.
40022007	“Wali ojo pangandonge makole mangkonong palaong to naika ntau etu, ia maja’a kojo rayanya. Wali see naka ia mampokau tentaranya yau damampakaja’aka yau samparia tau to mampopate yau pomakaunya etu, panewa mantunju yau kota nsira.
40022008	Roo see ia manganto’oka wo’u to papolaonginya to yusa, to’onya, ‘Sigenamo pangkoni ri roa mpaporongo si’i pei tau to aku room mangadinsi sira taa maya ma’i mangkoni apa sira mangika palaong to taa masipato.
40022009	Wali inta njo’u jaya-jaya tikore pei dinsi samparia tau to nurata ngkomi nja’u ria see sira ma’i mangkoni ri roa mpaporongo si’i.’
40022010	“Wali to papolaonginya yau njo’u jaya-jaya tikore pei mampasiromunaka samparia tau to narata nsira. Tau to napasiromunaka nsira etu re’e to matao pasi re’e seja to maja’a to yau mantako. Wali buke tau ri banua ri tampa roa mpaporongo etu.
40022011	“Yako etu ma’i makole damangalo’a to pantako etu. Tempo ia mangalo’a etu ia mangkita samba’a tau to pakenya taa masipato rapake tempo roa mpaporongo.
40022012	Wali ia mampotanaka resi tau etu, ia manganto’o, ‘A’ingku, samparia to pantako to yusa si’i paka mangampake pake to masipato rapake tempo roa mpaporongo, pei pake to si korom taa kojo masipato. Wali wimba nuika ngkorom maya masua rire?’ Ewa wetu napotanaka makole, pei to pantako etu tare mamoni apa tare notonya to maya rato’o.
40022013	“Wali makole manganto’oka to papolaonginya, ‘Pungu palenya pasi witinya panewa panasok yau ia longko njo’u tampa to mawuri. Nja’u ria tau datumangi-mangi pasi sakangke’i baganginya.’ Ewa wetu nato’o makole.
40022014	Wali naka pei Aku manganto’oka komi rapa etu, apa boros tau to rasale damawali tau to Makolenya i Pue Allah pei taa boros to rapilis apa taa boros to mampolaika Ia.”
40022015	Wali ojo karoonya i Yesu magombo etu, to Yahudi to aliran Parisi, sira yau magombo-gombo mangika songka see maya mangakal i Yesu see Ia dasala gomboNya.
40022016	Wali sira mampokau anaguru to si sira pasi sawei mba’a joa i Makole Herodes yau resi i Yesu. Rata resi Ia sira manganto’o, “Pa’a Guru, kami kunsani Komi tau to monso gomboMu. Pasi tempo Komi mampotundeka tau pamporani i mPue Allah, tempo etu ojo anu to monso to nuto’o ngKomi. Komi taa ojo mangamomis tau, ojo rani mampakasanang raya nsira. Wali manasa resi kami Komi taa mangampilis tau.
40022017	Wali see naka kami rani Komi manganto’oka kami ewa wimba pampobuukaMo. Apa i Kaisar, makole nto Roma, ia mampakasaaka kita to Yahudi see kita mangabayar asele, pei palaong to etu bara taa matao raika ane ewa porenta i mPue Allah.Wali kami mampotanaka resi Komi, wimba ane ewa pampobuukaMo, bara singkonong pei porenta i Musa ane kita mangabayar asele resi makole nto Roma etu, bara taa?” Wali etu semo pampotanaka nsira rani mangakal i Yesu.
40022018	Pei i Yesu mangansani songka nsira to maja’a, wali see naka Ia manganto’o, “O komi to ojo gombomu manoto! Maka pei komi ojo rani mangakal Aku?
40022019	Poraoka Aku sangkomba doi to biasa rapake mangabayar asele etu.” Wali sira mangkenika Ia sangkomba doi pera.
40022020	Roo see Ia mampotanaka resi sira, to’oNya, “Gambar nsema to re’e ri doi si’i, pasi sanga nsema to ratulis reria?”
40022021	Wali sira mangansono, “Kaisar semo.” Panewa Ia manganto’oka sira, “Wali ane ewa see, waika i Kaisar anu to masipato rawaika ia. Pasi pampueka resi i Pue Allah anu to masipato rapampueka resi i Pue Allah.”
40022022	Wali ojo pangandonge nsira gombo i Yesu etu, sira ipu kojo rayanya. Wali sira yau muni mampiyaika Ia apa taa nakoto mangakal Ia see sala gomboNya.
40022023	Wali yako etu, eo etu semo, ma’i seja sawei mba’a to Yahudi to aliran Saduki, sira ma’i resi i Yesu. Tau to etu ane ewa panto’o nsira tare tau mambangu muni yako ri kapatenya. Wali ojo karata ntau etu resi i Yesu, sira manganto’oka Ia,
40022024	“Pa’a Guru, ane ewa porenta i Musa, ane to langkai ia marongo pei roo see ia mate yau taa riana, ane ewa see tukakanya bara tua’inya mangoko wo’u balunya etu. Wali ane sira dua re’e ana, ananya etu darato’oka ana ntau to namate yau etu. Ewa see porenta i Musa.
40022025	Wali wimba ane ewa sarita si’i. Re’e pitu mba’a tau langkai to sintua’i to maroo ri oyo mami seore. Wali re’e seo to tu’anginya ia marongo panewa ia mate yau taa riana. See naka tua’inya to tondanya mangoko yau balunya etu.
40022026	Panewa roo see ia seja mate yau pei taa seja riana pasi ewa see seja tua’inya to katogo. Wali sira pitu samparia paka nawali ewa see. Paka mate yau taa riana.
40022027	Panewa roo see tau we’a etu ia seja mate yau.
40022028	Wali si’i pampotanaka mami resi Komi. Wimba, ane re’e pu’u temponya tau samparia mambangu muni yako ri kapatenya, tau we’a etu, to imba tau pitu etu to darato’oka rongonya, apa sira pitu sintua’i paka re’e mamporongo ia?”
40022029	Wali i Yesu manganto’oka sira, “Sala pampobuuka ngkomi apa komi taa mangansani batuanginya tuntu i mPue Allah pasi komi taa seja mangansani ewa wimba kabaenya kuasa i mPue Allah.
40022030	Apa tempo tau mambangu muni yako ri kapatenya, tempo etu katuwu ntau etu damawali ewa katuwu mpomakau i mPue Allah ndate saruga. Pomakau etu sira taa marongo pasi taa seja rapaporongo, wali tau tempo etu tamo seja marongo.
40022031	Pei mangkonong tau mambangu muni yako ri kapatenya, wimba komi bara tawa re’e mangabasa gombo i mPue Allah resi komi to ratulis nja’u raya ntuntuNya? Ia magombo mangkonong i Abraham sira togo i Ishak pasi i Yakub. Pei tempo Ia magombo mangkonong sira etu, tempo etu sira togo paka masaem kapatenya yau. Pei nempo ewa wetu Ia tiroo manganto’o,
40022032	’Aku semo Allah to napue i Abraham, pasi to napue i Ishak, pasi to napue seja i Yakub. Etu semo gombo i mPue Allah resi komi. Wali kita mangansani i Pue Allah Ia taa napue ntau to mate. Ia napue ntau to tuwu wali manasa nempo roomo namate yau koro i Abraham sira togo i Ishak pasi i Yakub, pei sira tiroowa tuwu ndate saruga apa nato’o i mPue Allah sira tiroowa mampue mampakabae Ia.”
40022033	Wali tempo tau boros mangandonge anu to napotundeka i Yesu sira etu, sira ipu kojo rayanya. Sira mampobuuka, “Gete, pande pu’u tau si’i!
40022034	Wali yako etu re’e tau to mampakarebaka resi to Yahudi to aliran Parisi, manganto’o, “I Yesu manganangi gombo ntau to aliran Saduki.” Wali ojo pangandonge nto Parisi kareba etu sira siromu pei yau mangampago i Yesu.
40022035	Wali ri oyo nsira re’e samba’a to pande kojo ane mangkonong porenta i Musa. Wali ojo karata nsira resi i Yesu, tau to pande etu rani mangakal Ia see Ia manganto’o gombo to sala. Wali see naka tau etu mampotanaka, ia manganto’o,
40022036	“Pa’a Guru, to imba porenta i Musa to bae kojo batuanginya?”
40022037	Wali i Yesu mangansono, Ia manganto’o, “Porenta to bae kojo batuanginya, etu semo porenta to manganto’o, ‘Pakabae kojo pamporayang ngkomi resi Pue Allahmu. Pasi biakamo pamporayang ngkomi resi Ia etu damampasilonga katuwumu. Pasi biakamo see yako pamporayang ngkomi resi i Pue Allah, see naka komi mampobuuka kojo Ia.’
40022038	Etu semo porenta to bae kojo batuanginya. Tare yusa porenta to bae wo’u batuanginya pei to etu.
40022039	Pasi porenta to kadua, bae seja batuanginya sewaju pei to uyunya etu. To kadua etu manganto’o, ‘Porayang sa’e ewa raika mamporayang koro ngkalio.’
40022040	Wali porenta to dua etu, to etu semo to bae kojo batuanginya apa samparia porenta i Musa, pasi samparia gombo to nato’o nto pantuntu tuntu i mPue Allah tempo owi, samparia to etu paka porenta to dua etu pu’unya.”
40022041	Wali ojo karoonya i Yesu manganto’o gombo etu, tempo tiroowa re’e to Yahudi to aliran Parisi siromu nja’u ria, tempo etu i Yesu mampotanaka resi sira, Ia manganto’o,
40022042	“Wimba pampobuuka ngkomi mangkonong i Kerisitu, Makole parajanji i mPue Allah? Bara wiyaa i nsema Ia?” Wali sira mangansono, “Wiyaa i Makole Daud.”
40022043	-
40022044	Panewa i Yesu manganto’o wo’u, “Monso pu’u Ia wiyaa i Daud, pei re’e gombo to nawaika i Nosa Mapasing i Daud to natulis i Daud nja’u raya ntuntu i mPue Allah tempo owi. Tempo etu i Daud magombo mangkonong i Kerisitu, ia manganto’o, ‘I Pue Allah magombo resi Puengku, Ia manganto’oka Puengku, to’oNya, “Patundamo ri awengKu ri sambali tondo ngkana sampe rata temponya Aku manganangi baliMu pei mangawaika Komi mangkuasang sira.” ’ Etu semo gombo to natulis i Daud. Wali pobuuka ruyu batuanginya tempo ia manganto’o, ‘I Pue Allah manganto’oka Puengku’. Pobuuka gombonya etu apa si’i wo’u pampotanakangKu resi komi.
40022045	Wali Makole parajanji i mPue Allah, nempo wiyaa i Daud, pei i Daud tiroo manganto’oka Ia ‘Puengku.’ Wali ane ewa see, wimba, Makole parajanji i mPue Allah etu Ia bara ojo wiyaa i Daud bara napowimba wo’u Ia?”
40022046	Wali tempo i Yesu manganto’o gombo etu, tare tau to maya mangansono. Pasi yako ri tempo etu tare tau to makoje rayanya mampotanaka wo’u bara kesaa resi Ia.
40023001	Wali yako etu i Yesu mampogomboka tau boros pasi kami to anaguruNya.
40023002	Ia manganto’o, “Tau to mampoguru porenta i Musa pasi to Yahudi to aliran Parisi, sira semo to rawaika kuasa mampotundeka porenta i Musa.
40023003	Wali see naka masipato komi mangalulu samparia to nato’oka nsira komi mangalulu. Pei ne’e mangalulu lengko nsira apa sira taa mampolengkoka anu to napotundeka nsira.
40023004	Sira mampakasaaka tau mangalulu porenta-porenta to naika nsira semo pei anu to etu masuli raluluka. Porenta etu maya raporapaka ewa kalemba to mabeu kojo naepe ntau mangkoyo. Pei sira bo’onya mangansawang tau mangalulu porenta to etu nempo ojo sangkodi.
40023005	“Pei samparia palaong to naika nsira, naka pei sira mangika see danakita nto lino. Lo’a kasika to naika nsira danapamposaka santila tuntu i mPue Allah pei danaso’o nsira ri wo’onya pasi ri langolenya. Kasika nsira semo to bae-bae pei kasika nsa’e. Pasi sira mampakarade suno mpake nsira see marade wo’u pei to si sa’e. Palaong etu naika nsira mangampoanika mamporayang kojo i Pue Allah.
40023006	Pasi tempo sira yau mangkoni ri roa, sira masanang kojo matunda ri tampa to napatunda ntau to bae angganya. Pasi ewa see seja ane yau ri banua to napampatunde nto Yahudi. Sira masanang seja matunda ri gadera nja’u tampa to napatunda ntau to bae angganya.
40023007	Pasi sira masanang kojo natabea ntau tempo sira yau njo’u pasar, pasi masanang seja nato’oka ntau, ‘Pa’a Guru.’
40023008	“Pei ane komi, ne’e mangabiaka yunu ngkomi manganto’oka komi, ‘Pa’a Guru,’ apa komi moa’i, pasi Guru ngkomi samba’aja.
40023009	Pasi ne’e seja manganto’oka yunu ngkomi ri lino si’i, ‘Pa’a,’ apa samba’aja seja Pa’a ngkomi, etu semo i Pue Allah ndate saruga.
40023010	Pasi ne’e seja mangabiaka yunu ngkomi manganto’oka komi, ‘Kepala,’ apa samba’aja Kepala ngkomi, etu semo i Kerisitu, Makole parajanji i mPue Allah.
40023011	Pei ane ri oyo ngkomi, tau to bae-bae angganya pei sa’e, matao ane ia damawali to papolaong ngkomi samparia.
40023012	Apa i sema tau to mampakabae angga ngkoronya, tau etu darapakakodi angganya. Pasi i sema tau to mampakakodi angga ngkoronya, tau etu darapakabae angganya.”
40023013	Wali yako etu i Yesu manganto’o wo’u, to’oNya, “Ojo kasesa danurata ngkomi to mampoguru porenta i Musa pasi komi to aliran Parisi. Komi ojo gombomu to manoto! Apa komi mangaba’a jaya see tau taa maya mawali tau to Makolenya i Pue Allah. Komi taa rani mawali tau to Ia Makolenya, pasi komi mangamparas sa’e to rani mawali tauNya.
40023014	“Kasesa danurata ngkomi to mampoguru porenta i Musa pasi komi to aliran Parisi. Komi ojo gombomu to manoto! Komi damangarata kasesa apa komi mangantipu tau balu panewa mangoko yau kasuginya. Pasi tempo komi makai-kai ri tango ntau, komi makai-kai masae kojo see matao nadonge nsa’e, pei tempo etu ojo gombo ngkomi to manoto. Wali see naka i Pue Allah damampakapari wo’u huku to darurata ngkomi.
40023015	“Ojo kasesa danurata ngkomi to mampoguru porenta i Musa pasi komi to aliran Parisi. Komi to ojo gombomu to manoto! Komi damangarata kasesa apa saba yako lengko ngkomi see naka tau to yusa mawali maja’a kojo. Apa komi mampobuuka nempo parluu mangawote tasi pasi mangalinjak sambawo lino, komi buya seja rayamu ane maya mangarata nempo samba’aja tau to rani damawali anagurumu. Pei tempo tau etu mawalimo anaguru ngkomi, roo see ia mawali madota kojo mampolengkoka seja lengko to si komi, see naka kaja’a to si ia mawali yau dua ngkani kaparinya pei kaja’a ngkomi. Wali komi masipato rahuku la’u apa naraka, pei taa manto’o ia to dua ngkani kaja’anya etu!
40023016	“Kasesa danurata ngkomi to ewa mata njaya to buta. Komi damangarata kasesa apa komi sala mampotundeka tau, see naka sira ewa masepi yau yako ri jaya to monso. Rapanya tempo komi mampotundeka sira mangkonong mangampake matamanasa tempo mangika parajanji. Tempo etu komi mampotundeka sira manganto’o, ‘Ane re’e tau to mangika parajanji pei manganto’o, “banua i mPue Allah semo to mawali matamanasa parajanjingku,” ane ewa see, tau etu nempo taa mangabanang parajanjinya, taa mawei. Pei tau to manganto’o, “Weyawa to ri raya banua i mPue Allah, etu semo to mawali matamanasa parajanjingku,” ane ewa see, tau etu ia taa maya taa mangabanang parajanjinya etu.’ Ewa see nupatundeka ngkomi.
40023017	Gete komi madoyo pasi ewa tau buta! To imba to bae-bae batuanginya, bara weyawa bara banua i mPue Allah? Gete, banua i mPue Allah semo to bae-bae batuanginya pei weyawa etu! Apa naka pei weyawa etu mawali i Pue Allah puenya apa saba re’e ri raya banuaNya semo.
40023018	“Wali komi mampotundeka wo’u resi tau, manganto’o, ‘Ane re’e tau to mangika parajanji pei manganto’o, “palampa mpampue semo to mawali matamanasa parajanjingku,” ane ewa see, tau etu nempo taa mangabanang parajanjinya, taa mawei. Pei tau to manganto’o, “pampue to ri wawo mpalampa, etu semo to mawali matamanasa parajanjingku,” ane ewa see, tau etu taa maya taa mangabanang parajanjinya etu.’
40023019	Gete komi to ewa tau buta! To imba to bae-bae batuanginya, bara pampue bara palampanya? Palampa mpampue semo to bae-bae batuanginya. Apa palampa i Pue Allah puenya, pei ane pampue, tempo rapamposaka ri wawo mpalampa etu, panewa mawali seja i Pue Allah puenya.
40023020	Wali see naka ane tau mangampake palampa mpampue mawali matamanasa parajanjinya, batuanginya si’a ojo palampa etu to napake. Ia mangampake seja samparia pampue to re’e ri wawo mpalampa.
40023021	“Pasi ane tau mangampake banua i mPue Allah mawali matamanasa parajanjinya, batuanginya si’a ojo banua i mPue Allah to napake. Ia mangampake seja i Pue Allah to maroo ri raya banua to etu damawali matamanasa parajanjinya etu.
40023022	Pasi tau to mangampake saruga mawali matamanasa parajanjinya, batuanginya si’a ojo saruga to napake. Ia mangampake seja gadera i mPue Allah pasi i Pue Allah to matunda ri gadera etu damawali matamanasa parajanjinya etu. Pei komi sala mampotundeka tau mangkonong anu to si’i, wali see naka komi damangarata huku to bae kojo.
40023023	“Pasi kasesa danurata ngkomi to mampoguru porenta i Musa pasi komi to aliran Parisi. Komi ojo gombomu to manoto! Komi damangarata kasesa apa komi taa mangika anu to bae kojo batuanginya resi i Pue Allah. Komi madota kojo mangalulu porenta-porenta to taa bae kojo batuanginya, ewamo mangawai santila sampuyu yako samparia to komi mangarata. Apa gete, pasiwa pinumuya rampa to rato’oka selasi, adas manis pasi wunga rampa, komi madota mangawaika resi i Pue Allah santila sampuyu. Pei komi taa mangaluluka porenta i Musa to bae wo’u batuanginya. To bae wo’u batuanginya etu semo mangika palaong to masipato raika, pasi mamporayang sa’e, pasi mangika lengko ngkatuwu to masipato nasarumaka nsa’e. Wali komi taa kojo mangaluluka porenta to etu. Wali matao ane tiroowa mangawai santila sampuyu, pei pakadota mangalulu seja porenta to bae wo’u batuanginya etu.
40023024	Gete, komi ewa mata njaya to buta. Palaong to komi mangika raporapaka ewa mangantiris nsiok yako ri ue naka ne’e manginu yau nsiok etu, pei ane binatang to bae kojo to rato’oka unta komi mangomo yau. Ewa wetu komi apa ane porenta to taa bae batuanginya, komi mangaluluka kojo, pei porenta to bae kojo batuanginya, to etu komi mampobuuka nempo taa raluluka taa mawei!
40023025	“Kasesa danurata ngkomi to mampoguru porenta i Musa pasi komi to aliran Parisi. Komi ojo gombomu to manoto! Komi damangarata kasesa apa komi madota kojo mangalulu ada to si komi, pei pampobuuka ngkomi pasi raya ngkomi bamporomung kojo pasi boros pamporani ndayamu to maja’a to taa nuta’amaka ngkomi. Wali komi maya raporapaka ewa sangkir bara pingga to rapakayongongika ojo ri wotonya bara ri bengonya, pei rayanya buke anu to makarika.
40023026	Gete komi to aliran Parisi, komi ewa tau buta! Pakayongongika ruyu anu to raposaka ri raya nsangkir pasi pingga, panewa wotonya pasi bengonya maya rapakayongongika seja.
40023027	“Kasesa danurata ngkomi to mampoguru porenta i Musa pasi komi to aliran Parisi. Komi ojo gombomu to manoto! Komi damangarata kasesa apa komi ewa dayo to rapalasika cet to buya. Dayo etu ane ri wotonya magaya kojo, pei ane ri rayanya buke wuku ntau mate pasi makarika kojo.
40023028	Wali ewa see seja komi. Apa ane ri pangkita nu mata ntau, lengko ngkomi singkonong pei i Pue Allah. Pei raya ngkomi maja’a kojo pasi ojo gombo ngkomi to manoto.
40023029	“Kasesa danurata ngkomi to mampoguru porenta i Musa pasi komi to aliran Parisi. Komi ojo gombomu to manoto! Komi damangarata kasesa apa nempo mampoanika mangika palaong to matao, pei kamonsonya raya ngkomi maja’a. Rapanya komi mangikaka to pantuntu tuntu i mPue Allah dayo to meyawa kojo. Pasi komi mampakagaya woto ndayo ntau to lengkonya singkonong pei i Pue Allah.
40023030	Pasi komi manganto’o, ‘Ane rapanya kami semo to tuwu tempo bue-bue mami tempo owi, ane ewa see, kami taa mampopate yau to pantuntu tuntu i mPue Allah ewa naika nsira.’ Ewa wetu nuto’o ngkomi.
40023031	Pei re’e palaong ngkomi to mampakanasanka Aku komi sewaju kojo pei sira. Aku kunsani komi roomo magombo-gombo mangika songka rani mampopate yau Aku. Wali yako ri songka ngkomi etu manasa komi sewaju ewa bue-bue ngkomi to nampopate yau to pantuntu tuntu i mPue Allah etu. Wali komi si’a ojo wiyaa nsira, pei lengko ngkomi sewaju ewa lengko nsira seja.
40023032	Wali manasa resi Aku komi taa damajea. Wali gete, biakamo! Ika ruyu songka ngkomi etu pei polasaka palaong to maja’a to naika nu bue-bue ngkomi etu!
40023033	“Wali Aku manganto’oka komi, komi ewa ule to mampeyaa mampiyaika apu nja’u pada pei ia taa nakurang. Apa ewa see seja komi. Komi taa kojo damangampiyaika huku ngkomi la’u apu naraka!
40023034	“Wali apa saba komi maja’a kojo, see naka Aku mangampokau tau yau resi komi. Tau etu to pantuntu tuntu i mPue Allah, pasi tau to bae kapande to nawaika i mPue Allah sira, pasi re’e seja tau to mampotundeka sa’e porenta i mPue Allah. Pei komi taa mampodongeka tau etu. Kasimbalinya yako etu re’e sira to danupopate yau ngkomi pasi re’e to danupaku yau ngkomi ri kaju pasape. Pasi re’e seja to danutidas ngkomi nja’u banua-banua to napampatunde ngkomi. Panewa re’e wo’u sira to danurubak ngkomi yako ri kota to samba’a rata nja’u kota-kota to yusa.
40023035	Wali ewa wetu danuika ngkomi resi tau to ipokaungKu etu, wali see naka komi damangarata seja huku to narata ntau to tempo owi to mampopate yau seja tau to tare salanya. Apa mula yako ri temponya i Habel to tare salanya, sira mampopate yau boros kojo tau to taa seja re’e salanya, rataka ri temponya i Sakharia, ana i Berekia rapopate yau. I Sakharia etu napopate yau nu yunu ngkomi ri oyo banua i mPue Allah pasi palampa mpampue.
40023036	Wali Aku manganto’oka komi, monso pu’u samparia palaong to maja’a etu, komi to tuwu ri tempo si’i to damangarata seja hukunya.”
40023037	Wali yako etu i Yesu magombo wo’u, Ia mawo rayaNya manganto’o, “Kuporayang kojo komi to Yerusalem! Yako tempo owi rataka ri tempo si’i komi mampopate yau to pantuntu tuntu i mPue Allah. Pasi tau to napokau i mPue Allah resi komi, tau etu nutasoka ngkomi watu. Pei mandudu ngkani Aku rani mampasiromunaka samparia komi ri awengKu ewa naika manu mampasiromunaka ananya ri ara mpaninya. Pei komi taa rani.
40023038	Wali kota ngkomi danapiyaika yau i mPue Allah pei darapakaja’aka yau.
40023039	Wali Aku manganto’oka komi, tempo Aku yau, roo see komi tawa damangkita wo’u Aku sampe rata temponya komi damangantabe Aku, manganto’o, ‘Barong Ia to ma’i napokau i mPue!’”
40024001	Wali ojo karoonya i Yesu mampogomboka tau etu ri raya ntongonata banua i mPue Allah, roo see Ia masuwu muni yako ri tongonata etu. Tempo Ia malinja yako nja’u ria, kami to anaguruNya yau resi Ia pei manganto’oka Ia, “Lo’aja ewa wimba kagayanya banua i mPue Allah pasi banua-banua to nja’u awenya etu!”
40024002	Wali i Yesu manganto’oka kami, to’oNya, “Monso pu’u komi mangangkita samparia to magaya si’i. Pei Aku manganto’oka komi, monso pu’u banua i mPue Allah pasi banuabanua to ri awenya etu darapakaja’aka yau, pasi watu bose etu dararantamaka yau samparia. Tare pasi songu to taa darayali yau.”
40024003	Wali yako etu i Yesu yau nto’u Tongku Saitun. Rata ndate ria Ia matunda-tunda ndate rapa ntongku etu. Tempo Ia matunda ndate ria, kami to anaguruNya yau mangampago Ia tempo tare tau to yusa. Kami manganto’o, “To’oka kami, bara mpia temponya danapowali anu to Komi room manganto’oka kami mangkonong banua i mPue Allah darapakaja’aka yau? Pasi kesaa damawali tondong resi kami mangkonong kama’i ngKomi pasi mangkonong kapuranya temponya to si’i?”
40024004	Wali i Yesu mangansono, “Pakatao kojo see komi taa natipu ntau mangkonong temponya Aku dama’i muni ri lino.
40024005	Apa dama’i boros tau to damampoanika Aku, sira damanganto’o samba’a pei samba’a, to’onya, ‘Aku semo i Makole parajanji i mPue Allah.’ Wali malagi tau to danatipu nsira.
40024006	Pasi tempo Aku tawa ma’i muni, tempo etu komi damangandonge seja kareba mangkonong tau masimusu re’e lipu to mosu pasi re’e lipu to longko seja. Pei tempo komi mangandonge kareba etu, ne’e masusa apa palaong to etu yako ri songka i mPue Allah wali taa maya taa mawali. Pei ane tempo etu si’awa temponya to dapura samparia.
40024007	Apa tiroowa re’e palaong to damawali. Wali re’e tau to samba’a bansa damasimusu pei tau yako ri bansa to yusa. Pasi re’e seja tau to samba’a makole damasimusu pei tau to samba’a makole to yusa. “Pasi re’e wo’u palaong to damawali ri tempo etu, etu semo lengko tana pasi oro pasi panyaki to mapari kojo, wali samparia palaong to etu damawali ri malagi lipu ri lino si’i.
40024008	Wali palaong to damawali etu, etu semo pamula kasesa to danarata nto lino. Palaong to etu raporapaka ewa ntida to narata ntau we’a tempo ia owo mula moana, apa yako etu kanjo’u-njo’u kapari-pari ntida danaepe ntau we’a etu sampe ratamo temponya ia roomo moana.
40024009	“Wali ane ratamo temponya kasesa etu komi darasoko pasi darawaika yau resi tau to damangansesai pasi damampopate yau komi. Pasi komi damaja’a nakita ntau samparia bansa apa saba komi mangalulu Aku.
40024010	Pasi tempo etu boros tau to damamposaka yau pangaya nsira. Sira damamposora yau yunu nsira pasi maja’a danakita yunu nsira samba’a pei samba’a.
40024011	Pasi boros to pantuntu tuntu to taa monso to damasuwu tempo etu. Sira damangantipu boros tau.
40024012	Wali tempo etu kanjo’u-njo’u kapari-pari kaja’a nu lengko ntau. Wali see naka boros tau to tamo nakurang mamporayang sa’e.
40024013	Pei tau to mangainsoka kasesa etu sampe rata tempo kapuranya, tau etu darapalaes pei damangarata katuwu to singkasaenya.
40024014	Pasi kareba matao si’i mangkonong ewa wimba i Pue Allah damawali Makole nto lino darapakarebaka njo’u sambawo lino see tau samparia bansa maya mangansani. Wali ojo karoonya tau samparia bansa mangandonge kareba matao etu panewa darata kapuranya temponya to si’i.”
40024015	-
40024016	Wali roo see i Yesu mampakapolas mampakanasaka wo’u kami to anaguruNya mangkonong palaong to damawali tondong mangkonong kapuranya temponya to si’i. Ia manganto’o, “A’i-a’i, pobuuka palaong to nato’o yami nto pantuntu tuntu i mPue Allah tempo owi, i Daniel. Apa i Daniel etu manganto’o ane ri tempo to darata dama’i samba’a tau to maja’a to damampoanika i Pue Allah. Wali ia damakore ri tampa to nato’o i mPue Allah Iaja puenya, to ndate Yerusalem. Wali see naka tampa etu damawali makarika ri pangkita i mPue Allah, wali danapiyaika yau i mPue Allah pasi darapakaja’aka yau. Wali ane nukita ngkomi palaong to etu, piyaimo komi to re’e ri propinsi Yudea, piyai nto’u tongku.(Wali komi to mangabasa gombongKu si’i, pobatuangka kojo.)
40024017	Pasi ane re’e tau to ri sambali banuanya, pakajoli pana’u pei piyai. Ne’emo masua ri raya banua damangoko ngaya-ngaya to darakeni.
40024018	Pasi ane bara re’e tau to nja’u nawu, ne’emo mawolili yau mangoko jubanya. Piyaimo nto’u tongku.”
40024019	Wali i Yesu manganto’o wo’u, “Kuporayang kojo tau to mangkeni koro pasi tau to bara re’e ana kodi to mansusu ane rata tempo to etu, apa mandasai kojo sira miyai.
40024020	Pei pokai-kai see palaong etu taa damawali tempo uja pasi loto, bara kono ri eo rapandoo.
40024021	Apa tempo danapowali ngkasesa etu, mandasai pasi mapari kojo naepe ntau. Pasi kasesa etu semo to pari-pari wo’u pei kasesa to room narata ntau yako ri tempo lino si’i rapapowali rataka ri tempo si’i. Pasi ane roo kasesa to etu, tamo re’e tau to damangarata wo’u kasesa to ewa wetu kaparinya.
40024022	Pei nempo mapari kojo kasesa etu, pei i Pue Allah damamporayang tau, see naka Ia damanganto’o, ‘Aku taa damangabiaka tau etu masae kojo mangarata kasesa. Wali Aku damampakapodo tempo ngkasesa etu.’ Wali etu semo to danaika i mPue Allah. Apa ane Ia taa mangika ewa wetu, tare to lino to darapalaes yako ri kasesa etu. Wali i Pue Allah mampakapodo tempo ngkasesa etu apa Ia mamporayang tau to Ia roomo mangampilis.
40024023	“Wali tempo powalinya palaong to maja’a etu, ane re’e tau to manganto’oka komi, ‘Lo’aja, si’i semo i Kerisitu, Makole parajanji i mPue Allah!,’ pasi ane re’e tau to manganto’o, ‘Etu semo Ia!,’ ne’e mangaya gombo ntau etu.
40024024	Apa ri tempo etu boros tau to damangawutis tau, sira manganto’o, ‘Aku semo i Kerisitu, Makole parajanji i mPue Allah.’ Pasi re’e seja to manganto’o, ‘Aku semo to pantuntu tuntu i mPue Allah.’ Tau etu sira damangika palaong to taa rapobiasa to mawali tondong resi tau, pasi palaong to mampakaipu raya ntau. Sira mangika palaong to etu apa sira mampobuuka bara maya mangantipu yau tau, nempo tau to natipu etu tau to roomo napilis i mPue Allah.
40024025	Wali padongeka kojo, apa Aku roomo mampakanasaka yami komi palaong to damawali ri tempo etu see komi taa daratipu mangkonong temponya Aku dama’i wo’u.
40024026	“Wali a’i-a’i, Aku manganto’oka wo’u komi, ane re’e tau manganto’oka komi, ‘Lo’aja, nja’u i Kerisitu nja’u pada bone,’ ane ewa see nato’o ntau, ne’e yau mangalo’a. Pasi ane re’e tau to manganto’o, ‘Lo’aja, Ia masaya ri raya nsongi to sire,’ ane ewa see nato’o ntau, ne’e seja raaya.
40024027	Apa tempo Aku, Wiyaa nto Lino damawolili muni, tempo etu damanasa kojo resi to lino. Apa kama’ingKu etu maya raporapaka ewa bilak, apa nempo nja’u tondo mata nu eo bilak etu, mareme seja rata nja’u tondo kasoyo nu eo. Wali kama’ingKu danakita seja ntau samparia.
40024028	“Wali kita re’e ligi to manganto’o, ‘Imbare nakare’e anu to mate, nja’u ria seja nakasiromu tonsi to rato’oka papaa.’ Wali monso pu’u, ane kita mangkita tonsi papaa etu, kita mangansani nja’u ria re’e anu to matem. Pasi ewa see seja, ane mangkita palaong to Aku roomo mampakanasaka komi etu, komi damangansani darata ri kapuranya temponya to si’i.”
40024029	Wali yako etu i Yesu manganto’oka wo’u kami, Ia manganto’o, “Ojo karoonya kasesa tempo etu, ‘mata nu eo damawali mawuri pasi wuya tamo seja re’e remenya. Pasi batu’e damaranta yako ndate yangi pasi samparia to ndate yangi singkayame ewa anu to ranjongko.’
40024030	“Wali tempo etu damiyala ndate yangi tondong to mampakanasaka resi to lino Aku, Wiyaa nto Lino, dama’imo. Wali to lino to samparia bansa damangkita tondong etu. Wali ojo pangkitanya tondong etu, sira samparia datumangi kojo apa manasa resi sira tamo masae sira darahuku. Panewa yako etu sira damangkita Aku, Wiyaa nto Lino, ma’i ri raya limu ndate yangi. Pasi tempo Aku dama’i etu, bae kojo kuasangKu pasi kayawangKu.
40024031	Tempo etu loo ntarompet to maroso kojo daradonge, pasi tempo etu semo Aku damampokau pomakaungKu yako ndate saruga yau damampasiromunaka tau to Aku room mampilis. Sira damampasiromunaka tau etu yako ponto lipu ri sambawo lino. Bara imba-imbare lipu ntau to Kupilis etu, yako nja’u ria sira darapasiromunaka.”
40024032	Wali yako etu i Yesu manganto’oka kami rapa, Ia manganto’o, “Pobuukaja mangkonong ewa kaju ara, pasi pobatuangka. Rapanya, kaju etu ane mosumo tempo eo ia damalonde. Wali tempo kita mangkita kaju etu malonde muni, kita tansani mosumo tempo eo. Wali kaju ara etu mawali tondong to mampakanasaka kita mosumo tempo eo.
40024033	Pasi ewa see seja palaong to Aku room mampakanasaka komi mangkonong anu to mawali ndate yangi. Palaong etu seja damawali tondong resi komi apa ane komi mangangkita samparia palaong to Kuto’oka komi etu damawalimo, wali komi mangansani tamo masae Aku dama’i. Aku mosu kojo dama’i tempo etu, ewa tau to ratamo ri tango mbombo banua.
40024034	Aku manganto’oka komi, monso pu’u tau to tuwu ri tempo tondong-tondong etu mawali, re’e to tawa damate sira damangkita samparia palaong to Aku manganto’o si’i.
40024035	Yangi pasi lino dapura yau, pei kuasa nu gombongKu taa dapura.”
40024036	Panewa i Yesu mampakapolas gomboNya, Ia manganto’o, “Kita tansani damawali kojo palaong to Aku room manganto’oka komi, pei tare tau to mangansani bara eo kesaa pasi bara jam sawei danapowali mpalaong to etu. Nempo pomakau i mPue Allah ndate saruga, sira taa seja mangansani temponya. Ojo patanya Pa’angKu, Ia semo mangansani.
40024037	Ewa wimba palaong to nawali tempo i Nuh tempo owi, ewa see seja to damawali tempo Aku, Wiyaa nto Lino dama’i.
40024038	Apa ane tempo i Nuh, re’e katawanya samal ue, tempo etu katuwu ntau ojo ewa biasa. Sira re’e mangkoni pasi manginu, pasi sira marongo pasi mampaporongo sa’e. Sira mangika palaong to etu sampe rata temponya i Nuh masua ri raya bangka bae.
40024039	Pasi sira taa nansani palaong to damawali, pei kodi majoli ma’i samal ue panewa malodong yau sira. Wali ewa wetu seja tempo Aku, Wiyaa nto Lino, dama’i.
40024040	Apa tempo etu rapanya re’e dua mba’a tau langkai to mapalaong nja’u nawu, samba’a sira darakeni pei yununya darabiaka nja’u ria.
40024041	Pasi rapanya re’e dua mba’a tau we’a to mambaju, samba’a sira darakeni pei yununya darabiaka nja’u ria.
40024042	“Wali ne’e ewa tau bayore. Kasimbalinya yako etu, jagai kojo ne’e lenga mangampeas kama’ingKu, see komi sangkani sigena ane Aku to Puemu kodi majoli ma’i. Apa komi taa nunsani tempo ngkama’ingKu etu.
40024043	Pei pobuuka rapa si’i mangkonong to palima. Rapanya ane pue banua mangansani yami bara jam sawei danakama’i nto palima ri raya mburi, ia taa dayore pasi ia taa damangabiaka to palima etu mampakaja’aka yau banuanya see damasua damampolima yau ngayangayanya.
40024044	Wali ewa naika ntau pue banua etu mangajagai kojo see sigena ane rata to palima, ewa see seja komi. Wali jagai kojo ne’e lenga mangampeas kama’ingKu see komi sangkani sigena, apa ri tempo komi taa mampobuuka bara dama’i Aku, Wiyaa nto Lino, tempo etu semo Aku dama’i.”
40024045	Wali yako etu i Yesu manganto’oka kami rapa apa rani mampakaroso raya mami see kami madota mangampeas kama’iNya. Ia manganto’o, “Pobuuka, rapanya to papolaong to masipato rasarumaka pasi to pande, ane tau pue banua dayau njo’u longko, to papolaong to etu semo to nasarumakaka ntau puenya damampasilonga to papolaonginya to yusa. Wali to papolaong to rasarumaka etu ia semo to mangawaika pangkoni resi tau to maroo ri banua etu ane ratamo tempo mangkoni.
40024046	Wali masanang kojo to papolaong to etu tempo karata muni ntau puenya ane tau puenya etu mangarata ia madota mangangika palaong to rasarumakaka resi ia.
40024047	Wali Aku manganto’oka komi, monso pu’u to papolaong to masipato rasarumaka etu ia danato’oka ntau puenya, ‘Yako tempo si’i korom semo to mampasilonga samparia to Aku puenya.’
40024048	Pei ane to papolaong etu tau to maja’a, ia bara damampobuuka, ‘O, masaewa panewa rata muni tau puengku.’
40024049	Wali see naka to papolaong etu mula mangantidas yununya to papolaong seja. Pasi ia ojo mangkoni-ngkoni pasi manginu-nginu resi tau to panginu.
40024050	Wali ane ewa see, kesaa to damawali resi ia? Ewa si’i damawali. Ane ratamo eo pasi jam to taa napobuuka nto papolaong etu puenya bara darata, tempo etu semo tau puenya darata.
40024051	Panewa puenya mapari kojo danaika mangahuku ia panewa damamposaka yau ia nja’u tampa to masipato darapamposaka tau to ojo gombonya manoto. Wali nja’u ria tau tumangi-mangi pasi sakangke’i baganginya.”
40025001	-
40025002	Wali yako etu i Yesu manganto’o wo’u rapa mangampotundeka wo’u kami see kami damadota mangampeas temponya Ia dama’i muni, Ia manganto’o, “Palaong to mawali tempo i Pue Allah Makole nto lino maya raporapaka ewa si’i. Rapanya re’e sampuyu mba’a ngana we’a to tawa re’e nepenya to langkai. Wali ngana we’a etu re’e lima mba’a to madoyo pasi lima mba’a to pande. Ngana we’a etu yau mangansabi paporongo nu galung nsira. Wali ane ratamo temponya, sira yau damangantomu tau to langkai to darapaporongo see maya sindarandara pei ia masua ri roa mangalulu ada ngkita. Tempo sira yau etu sira mangangkeni pansona samba’a pei samba’a.
40025003	Wali ngana we’a to madoyo etu, sira mangkeni pansona pei taa mangkeni minya to darapake damangabanang muni pansona etu.
40025004	Pei ngana we’a to pande, sira mangkeni pansona pasi mangkeni seja minya to ri raya ntampa.
40025005	Yako etu masae sira mangampeas pei tawa rata to langkai etu. Wali see naka sira sampuyu paka yoremo mata nsira wali sira yore yau.
40025006	“Wali yako etu, ntongo wuri, re’e tau kaboo-boo manganto’o, ‘Daratamo to langkai! Inta pei tomu ia!’
40025007	Wali ngana we’a to sampuyu etu sira mambangu pei mampasilonga muni pansonanya.
40025008	Wali ngana we’a to madoyo manganto’oka to pande, ‘Waika kami sangkodi minya ngkomi apa dapikamo pansona mami.’
40025009	“Pei ngana we’a to pande mangansono, sira manganto’o, ‘Taa, apa taa gana danapake ngkita samparia. Inta njo’u kios pei oli wo’u minya to danupake ngkomi.’
40025010	“Wali ngana we’a to madoyo etu, sira yau mangoli minya. Pei tongo-tongonya sira yau etu, ratamo to langkai to darapaporongo. Wali ngana we’a to masilongamo pansonanya etu, sira masua sindarandara pei to langkai etu ri raya banua nakanja’u roa mpaparongo. Roo see wombo banua etu raba’a yau.
40025011	“Wali yako etu rata seja ngana we’a to lima nja’u banua etu. Sira mampokio, to’onya, ‘Pa’a, Pa’a, lokaka kami wombo!’
40025012	“Pei to langkai to darapaporongo etu ia manganto’o, ‘Taa, apa aku taa kunsani komi.’ Etu semo to nato’oka nto langkai resi ngana we’a to madoyo etu. Wali etu semo rapa.
40025013	“Wali ne’e ewa to we’a to madoyo etu. Jagai kojo ne’e lenga mangampeas ngkama’ingKu see sigena komi ane Aku rata. Apa komi taa nunsani bara eo kesaa pasi bara jam sawei dakukarata Aku, Wiyaa nto Lino.”
40025014	Wali ojo karoonya i Yesu manganto’o rapa to etu, Ia manganto’o wo’u rapa mangampotundeka wo’u kami to anaguruNya see kami damadota mangika palaong mami ri rayanya mangampeas kama’iNya. Wali Ia manganto’o, “Palaong to mawali tempo i Pue Allah Makole ri lino maya raporapaka seja ewa si’i. Rapanya re’e samba’a tau sugi, ia togo to papolaonginya. Wali tau sugi etu dayau njo’u tana to longko. Pei tempo ia tawa yau ia mampokio to papolaonginya panewa mansarumakaka resi sira samparia to ia puenya.
40025015	Ia mangawaika resi sira doi samba’a pei samba’a singkonong ewa kapande nsira damampasilonga. Wali samba’a to papolaonginya etu ia mangawaika lima nsowu ngkomba doi pera. Pasi samba’a wo’u to papolaonginya ia mangawaika dua nsowu ngkomba doi pera. Panewa samba’a wo’u ia mangawaika sansowu ngkomba doi pera. Roo see ia mayoko dayau njo’u longko.
40025016	“Wali yako etu to papolaong to nawaika mpuenya doi lima nsowu ngkomba etu, ia mansaka yau mangampake doi etu mangoli pasi mampobalu see naka tidugang wo’u lima nsowu ngkomba doi pera etu.
40025017	Pasi ewa see seja naika nto papolaong to nawaika mpuenya doi dua nsowu ngkomba. Doi to si ia etu tidugang seja dua nsowu ngkomba.
40025018	Pei tau to nawaika mpuenya doi sansowu ngkomba, ia ojo yau mangika wayau ri tana panewa mangantampok yau doi mpuenya see taa danarata nsa’e.
40025019	“Wali yako etu masae panewa rata muni tau pue nto papolaong etu. Ojo karatanya muni ia mampotanaka resi to papolaonginya mangkonong doi to isarumakakanya resi sira seore.
40025020	Wali to papolaong to mangantima doi lima nsowu ngkomba etu, ia mangkenika tau puenya doi to rasarumakaka resi ia pasi ia mangkeni seja doi lima nsowu ngkomba to wua mpalaonginya. Ia manganto’o, ‘Pue, komi mansarumakaka resi aku lima nsowu ngkomba doi pera, pei lo’aja, aku roomo mangadugang wo’u lima nsowu ngkomba.’
40025021	“Wali tau puenya manganto’o, ‘Matao kojo! Korom to papolaong to matao pasi to masipato rasarumaka. Wali apa saba korom masipato rasarumaka mampasilonga palaong to kodi etu, see naka aku damangokotaka korom damampasilonga palaong to bae wo’u batuanginya. Wali pasuamo pei pakandende rayamu sindara-ndara pei aku.’
40025022	“Wali roo see ma’i wo’u to papolaong to nawaika mpuenya doi dua nsowu ngkomba. Ia manganto’oka tau puenya, to’onya, ‘Pue, komi mansarumakaka resi aku dua nsowu ngkomba doi pera, pei lo’aja, aku roomo mangadugang wo’u dua nsowu ngkomba.’
40025023	“Wali tau puenya manganto’o, ‘Gete, matao kojo! Korom to papolaong to matao pasi to masipato rasarumaka. Wali apa saba korom masipato rasarumaka mampasilonga palaong to kodi etu, see naka aku damangokotaka korom damampasilonga palaong to bae wo’u batuanginya. Wali pasuamo pei pakandende rayamu sindara-ndara pei aku.’
40025024	“Wali yako etu ma’i seja to papolaong to nawaika mpuenya doi sansowu ngkomba. Ia rani mangika anto, see naka ia mawuti mampakasala tau puenya, ia manganto’o, ‘Pue, aku kunsani komi tau to maroso kojo porentamu. Komi mamota nja’u tampa to si’a komi mampomuya pasi komi mamporomung wua mpinumuya to si’a komi mangansawu.
40025025	Wali aku meka mampobuuka danuhuku ngkomi ane bara tibute yau doi ngkomi, see naka aku yau mangansayaka doi etu la’u raya ntana. Wali si’i muni doi to komi puenya etu.’
40025026	“Wali tau puenya manganto’o, ‘Gete korom to papolaong to maja’a pasi meyoko! Korom manganto’o aku mamota nja’u tampa to si’a aku mampomuya pasi mamporomung wua mpinumuya to si’a aku mangansawu.
40025027	Wali ane monso pu’u lengkongku ewa to nuto’o ngkorom etu, maka pei korom taa mangkeni doingku etu pei mamposaka nja’u bang see tempo aku rata muni aku maya mangantima muni doi etu pasi bunganya?’
40025028	“Wali roo see, tau pue nto papolaong etu manganto’oka sa’e, to’onya, ‘Oko yau doi sansowu ngkomba etu yako resi ia pei waika wo’u resi tau to re’e doinya sampuyu nsowu ngkomba.
40025029	Apa i sema-sema tau to masipato rasarumaka, tau etu darawaika wo’u. Wali bae kojo to re’e resi ia. Pei tau to taa masipato rasarumaka, tau etu nempo re’e sangkodi to rasarumakaka resi ia, to etu daraoko yau see ia tamo re’e bara kesaa.
40025030	Panewa soko to papolaong to tare batuanginya si’i pei panasok yau njo’u longko, njo’u tampa to mawuri. Nja’u ria tau tumangi-mangi pasi sakangke’i baganginya.’” Wali etu semo rapa to nato’oka i Yesu kami to anaguruNya see kami mangansani mampakadota mangika palaong mami ri rayanya mangampeas tempo ngkama’iNya.
40025031	Wali yako etu i Yesu manganto’o wo’u, “Wali Aku, Wiyaa nto Lino, dama’i ri raya ngkayawangKu pasi samparia pomakaungKu yako ndate saruga, sira dama’i sindara-ndara pei Aku. Wali tempo Aku dama’i etu, Aku damangabotus to lino, see naka Aku damatunda ri gadera to tondong kuasangKu pasi kayawangKu.
40025032	Pasi tempo etu tau samparia bansa darapasiromunaka ri tangongKu, panewa Aku damangaga’a sira ewa naika nto pangkampang domba mangaga’a domba pasi bembe.
40025033	Wali tau to singkonong pei Aku, to raporapaka ewa domba, tau etu dakuposaka ri sambalingKu tondo ngkana. Pasi tau to taa singkonong pei Aku, to raporapaka ewa bembe, tau etu dakuposaka ri sambalingKu tondo ngkii.
40025034	“Yako etu Aku, i Makole, damanganto’oka tau to re’e ri sambalingKu tondo ngkana, Aku damanganto’o, ‘Maimo. Komi semo tau to Makolemu i Pue Allah. Wali mai apa danawaika mPa’angKu rasi. Apa rasi to rawaika resi komi etu, rasi etu rapasigenaka yami komi yako ri temponya lino si’i rapapowali, pasi maya raporapaka ewa panta to nawaika mpa’a resi ananya.
40025035	Wali komi damangarata rasi etu apa tempo Aku moro kompongKu seore komi mampokoni Aku. Pasi tempo Aku mara ngangangKu komi mangawaika Aku anu to rainu. Pasi Aku ewa tau to rata yako ri lipu to yusa pei komi mangansale Aku maroo ri raya banuamu.
40025036	Pasi tempo Aku taa gana pakengKu komi mangawaika Aku pake. Pasi tempo Aku masaki komi mangkampang Aku. Pasi tempo Aku re’e ri raya ntarungku komi yau mayunu resi Aku.’ Wali apa saba ewa wetu nuika ngkomi, see naka komi darawaika rasi. Ewa wetu daKuto’oka tau to ri tondo ngkanangku etu.
40025037	“Wali tau to singkonong pei Aku etu sira damampotanaka resi Aku, sira damanganto’o, ‘Pue, kami taa mangendo temponya kami re’e mangansawang Komi ewa wetu. Bara mpia temponya kami re’e mangkita Komi moro kompoMu pei mampokoni Komi bara mangkita Komi mara ngangaMu pei mangawaika Komi anu to rainu?
40025038	Pasi mpia temponya kami mangkita Komi ewa tau to rata pei mangansale Komi maroo ri raya banua mami, bara mangkita Komi taa gana pakeMu pei mangawaika Komi pake?
40025039	Pasi mpia temponya kami mangkita Komi masaki pei mangkampang Komi bara mangkita Komi ri raya ntarungku pei yau mayunu resi Komi?’
40025040	“Wali Aku damanganto’oka sira, ‘Aku manganto’oka komi, monso pu’u ponto ngkani komi nangika palaong to ewa wetu mangansawang tau to rato’oka tua’ingKu si’i, nempo to taa bose angga nsira, batuanginya ane ri pangkita nu matangKu komi nangika palaong to etu mangansawang Aku.’
40025041	“Wali yako etu Aku damanganto’oka wo’u tau to re’e ri sambalingKu tondo ngkii, Aku damanganto’o, ‘Piyaimo yako resi Aku, komi to roomo natanaa yau i mPue Allah. Inta njo’u apu to singkasaenya mawea, to rapasigenaka i Kepala nto pantipu pasi pomakaunya.
40025042	Piyai, apa tempo Aku moro kompongKu seore komi taa mangawaika Aku pangkoni. Pasi tempo Aku mara ngangangKu komi taa mangawaika Aku anu to rainu.
40025043	Pasi Aku ewa tau to rata yako ri lipu to yusa, pei komi taa mangansale Aku maroo ri raya banuamu. Pasi tempo Aku taa gana pakengKu, komi taa mangawaika Aku pake. Pasi tempo Aku masaki komi taa mangkampang Aku pasi tempo Aku ri raya ntarungku, tempo etu komi taa yau mayunu resi Aku.’
40025044	“Wali tau to etu sira seja damangansono, sira damanganto’o, ‘Gete, Pue, taa masipato kami rapakasala, apa kami taa kojo mangendo temponya kami re’e mangkita Komi parluu rasawang ewa wetu pei kami taa mangansawang! Kami tare mangkita Komi moro kompoMu, bara mara ngangaMu, bara ewa tau to rata, bara taa gana pakeMu, bara masaki bara ri raya ntarungku. Kami tare mangkita Komi ewa wetu!’
40025045	“Wali Aku damanganto’oka sira, ‘Aku manganto’oka komi, monso pu’u ane komi taa mangika palaong to ewa wetu mangansawang pua’ingKu si’i nempo to bose angganya pasiwa to taa bose angganya, batuanginya ane ri pangkita nu matangKu, komi taa seja mangansawang Aku.’
40025046	“Wali yako etu, tau to re’e ri sambalingKu tondo ngkii etu, sira damayoko. Sira dayau damangarata huku to singkasaenya. Pei tau to singkonong pei Aku sira dayau damangarata katuwu to singkasaenya.” Wali samparia etu, etu semo gombo i Yesu mangansono pampotanaka mami to anaguruNya mangkonong temponya Ia dama’i wo’u.
40026001	Wali ojo karoonya i Yesu manganto’o samparia gombo to etu, Ia manganto’oka wo’u kami to anaguruNya, to’oNya,
40026002	“Komi mangansani ri rayanya dua mbengi si’i darata temponya roa rapangendo temponya bue-bue ngkita to Israel naliunaka mpomakau to mangkeni kapate tempo ia mangkita raa to rapalasika ri wombo nsira la’u tana Mesir tempo owi. Roa etu kita manganto’o Roa Paskah. Wali tempo etu semo Aku, Wiyaa nto Lino, daraposora yau see danapaku ntau ri kaju pasape.”
40026003	Wali tempo i Yesu mampogomboka kami etu, tempo etu kepala-kepala nto pampue pasi tau tu’a nto Yahudi sira nja’umo nja’u banua i ngKayapas. I Kayapas etu ia kepala nto pampue to bae angganya.
40026004	Wali naka pei sira siromu nja’u ria mansongka damangansoko i Yesu panewa damampopate yau. Wali sira manganto’o, “Wimba dataika see tau boros taa mangansani?
40026005	Apa tempo si’i mosumo tempo Roa Paskah. Wali boros kojo tau siromu ri kota si’i pasi malagi sira to mampobuuka i Yesu semo Makole parajanji i mPue Allah. Wali ane tau boros etu mangansani i Yesu darapopate yau, sira damaja’a rayanya pei damangarotai kita. Wali to tao-tao peas ruyu.”
40026006	Wali yako etu i Yesu pasi kami to anaguruNya yau njo’u Betania pei yau ri banua i Simon to tempo ruyu ia masaki malobo.
40026007	Wali kami mangkoni nja’u ria. Ri temponya kami mangkoni etu, ma’i samba’a tau we’a to mangkeni batoro to raika yako ri watu sanganya pualam. Batoro etu bananginya minya to magaya kojo waunya to raika yako kale mpinumuya sanganya narawastu. Minya etu masuli kojo olinya. Wali tau we’a etu yau ri awe i Yesu panewa ia mangawubu minya etu ndate wawo mbo’o i Yesu.
40026008	Wali ojo pangkita mami palaong to naika ntau we’a etu, kami maja’a raya mami. Kami manganto’o, “Gete! Maka pei ia mangaja’at yau minya etu?
40026009	Apa ane minya etu pei rapobalu, olinya bae kojo. Pasi ane rapobalu, doi nu olinya etu maya rawaika yau resi tau to masiasi.”
40026010	Wali i Yesu mangansani anu to nato’o mami etu, see naka Ia manganto’oka kami, “Ne’e mampoja’a tau we’a si’i! Palaong to inikanya resi Aku etu si’a palaong to maja’a, palaong etu magaya kojo.
40026011	Monso pu’u matao seja ane mangansawang tau to masiasi, pei komi tiroo boros yoa damangansawang sira apa tau to masiasi sangkani re’e ri oyo ngkomi. Pei ane Aku, Aku taa dasingkasaenya maroo ri lino si’i sindara-ndara pei komi.
40026012	Wali masipato kojo palaong to naika ntau we’a si’i, apa ia re’e mangawubu minya to magaya waunya etu ri wawo mbo’ongKu apa ia mampasilonga yami korongKu darapongkeli, apa tamo masae Aku damate pasi darapongkeli yau.
40026013	Pasi Aku manganto’oka komi, monso pu’u juku ri lino si’i bara imbare rapakarebaka kareba matao si’i, palaong to naika ntau we’a si’i darapakarebaka seja resi tau see tau taa damangkalingan ia.” Ewa wetu nato’o i Yesu manganseko kami to anaguruNya.
40026014	Wali ojo karoonya palaong etu mawali, samba’a yako kami to sampuyu pei dua to anaguru i Yesu, sanganya i Yudas Iskariot, ia yau resi kepala-kepala nto pampue.
40026015	Ia manganto’oka sira, “Kesaa danubayarika ngkomi aku ane aku mangika jaya see komi maya mangansoko i Yesu?” Wali sira mangarekeng togo mpuyu ngkomba doi pera panewa mangawaika i Yudas.
40026016	Wali yako ri tempo etu i Yudas mangaliwu jaya to matao damamposora yau i Yesu.
40026017	Wali yako etu ratamo eo to napomula roa to danapangangkoni nto Yahudi roti to tare raginya. Wali yau wuro eo etu kami to anaguru i Yesu yau mampotanaka resi Ia, “Imbare Komi rani kami mampasigenaka Komi pangkoni to darakoni ri Roa Pasa yau wengi sire?”
40026018	Wali i Yesu manganto’oka kami, “Inta njo’u kota pei to’oka samba’a tau to roomo rapakatantuka, to’oka ia, ‘Pa’a Guru manganto’o daratamo tempo ngkapateNya. Pei ri katawanya tempo etu, Ia rani mangkoni ri Roa Pasa sindara-ndara pei kami to anaguruNya. Wali Ia marapi damampake banua ngkomi damangkoni ri Roa etu yau wengi sire.’”
40026019	Wali ojo karoonya i Yesu magombo etu, kami yau mangika ewa wimba Ia manganto’oka kami etu. Wali kami mampasigenamo pangkoni to darakoni ri tempo Roa Pasa etu.
40026020	Wali yako etu, ojo kawenginya rao, i Yesu yau njo’u banua to pangampasigena mami pangkoni etu. Panewa Ia matunda mangkoni sindara-ndara pei kami to anaguruNya to sampuyu pei dua.
40026021	Ri rayanya kami mangkoni, i Yesu manganto’o, “Aku manganto’oka komi, monso pu’u re’e samba’a komi to damamposora yau Aku resi balingKu.”
40026022	Wali ojo pangandonge mami gombo i Yesu etu, kami mawo kojo raya mami. Pasi kami samparia samba’a pei samba’a manganto’oka Ia, “Bara si’anya aku, Pue?”
40026023	Wali i Yesu mangansono, “Wali tempo kita majonjo si’i, samba’a komi to mangantuika seja rotinya ri ue nu ira ngkaju si’i, tau etu semo to damamposora yau Aku.
40026024	Aku, Wiyaa nto Lino, Aku damate ewa to roomo rapakanasa yami ri raya ntuntu i mPue Allah. Pei tau to damamposora yau Aku, ia damasesa kojo. Wali to tao-tao ane ia taa ipoanaka.”
40026025	Wali i Yudas to damamposora yau Ia etu, ia manganto’o seja, “Bara si’anya aku, Pa’a Guru?” Pei i Yesu mangansono, “Ewa wimba panto’omu.”
40026026	Wali yako etu, tongotongonya kami mangkoni, i Yesu mangoko roti pei manganto’oka i Pue Allah, “Tarima matao.” Roo see Ia mangampesu-mpesutimo roti etu panewa Ia mangantilaka kami to anaguruNya. Ia manganto’o, “Oko pei koni, apa si’i korongKu.”
40026027	Yako etu Ia mangoko wo’u sangkir to la’u tule anggur pei manganto’oka seja i Pue Allah, “Tarima matao.” Panewa Ia mangawaika resi anaguruNya, Ia manganto’o, “Oko pei inu samparia komi.
40026028	Apa si’i semo raangKu. Apa Aku damate mangkapateka komi, wali raangKu ri tempo Aku mate etu, raangKu etu mawali tondong parajanji to bou to naika i mPue Allah resi to lino. ParajanjiNya to bou etu manganto’o boros tau daralapas dosanya. Wali raangKu tempo Aku damate, raa etu semo damangansompo dosa ntau boros.
40026029	Pei Aku manganto’oka yami komi, ane karoonya kita mangkoni nene si’i, Aku tawa damanginu wo’u muni tule anggur. Pei ri tempo to darata, tempo Pa’angku mawali Makole ntau samparia, tempo etu Aku damanginu wo’u sindara-ndara pei komi tule anggur to bou.”
40026030	Wali ojo karoonya i Yesu magombo etu, kami menyanyi sindara-ndara mangabarong i Pue Allah, panewa roo see kami yau ri Tongku Saitun. Wali rata ri Tongku Saitun, i Yesu manganto’oka kami to anaguruNya, Ia manganto’o, “Komi paka damampiyaika yau Aku nene si’i, apa ewa wetu semo to ratulis ri raya ntuntu i mPue Allah. I Pue Allah mangaligi mangkonong Aku pasi mangkonong komi, Ia manganto’o, ‘Aku damampopate yau to pangkampang domba, panewa dombanya etu damiyai yau samba’a pei samba’a.’ Etu semo gombo to ratulis.
40026032	Pei nempo ewa wetu to damawali resi kita, pei yako etu Aku darawangu muni yako ri kapatengKu, panewa roo see Aku damampatiruyu pei komi yau njo’u propinsi Galilea.”
40026033	Wali ojo karoonya i Yesu magombo etu, i Petrus manganto’oka Ia, “Nempo samparia sa’e mampiyaika Komi, ane aku taa kojo damampiyaika.”
40026034	Pei i Yesu manganto’oka i Petrus, to’oNya, “Aku manganto’oka korom, monso pu’u re’e katawanya manu matotoro’o nene si’i, togo ngkanimo korom damamposapuka Aku.”
40026035	Wali i Petrus mangansono, “Aku nempo rapopate yau sindarandara pei Komi, aku taa kojo damamposapuka Komi.” Wali samparia kami to anaguru i Yesu paka manganto’o seja ewa see.
40026036	Wali yako etu i Yesu pasi kami to anaguruNya polas wo’u njo’u tampa to rasangaka Getsemani. Rata nja’u ria i Yesu manganto’oka kami, “Patunda-tundamo ruyu komi rire mangampeas Aku dayau makai-kai njauture.
40026037	Roo see Ia yau, pei tempo Ia yau etu Ia mangansale i Petrus pasi dua mba’a ana i nSebedeus yau mangalulu Ia. Roo see i Yesu mawali mawo pasi masusa kojo seja rayaNya.
40026038	Wali Ia manganto’oka sira togo, “Aku mawo kojo rayangKu si’i-si’i. Aku ewamo damate kuepe naika ngkasusa ndayangKu si’i. Wali karoomo komi togo rire pei panaa.”
40026039	Wali i Yesu Ia mampiyaika sira togo, Ia yau longko wo’u njo’u sangkodi. Roo see Ia mamo’o yau ri wawo ntana pei makai-kai, Ia manganto’o, “O Pa’angKu, ane bara re’e jaya, limba kasesa to daKurata si’i. Pei ne’e raluluka pamporaningKu. Biakamo pamporani ngKomi semo damawali.”
40026040	Wali ojo karoonya Ia makai-kai etu Ia mawolili muni resi yunu mami to togo mba’a pei mangarata sira togo tongo ngkayorenya. Wali Ia mangalike i Petrus pei manganto’oka ia, to’oNya, “Wimba, komi togo bara taa nukoto manaa nempo ojo samba’a jam?
40026041	Panaa pei pakai-kai see nempo ragoda, komi taa mangaluluka. Apa kamonsonya raya ngkomi rani mangewa tempo ragoda etu, pei komi taa gana karoso ndayamu damangewa.”
40026042	Wali ojo karoonya i Yesu mampogomboka i Petrus etu, Ia yau wo’u makai-kai kadua ngkaninya. Ia manganto’o, “O Pa’angKu, ane tare jaya yusa rapangalimba kasesa dakurata si’i, pei taa maya taa Aku damangarata, ane ewa see biakamo pamporani ngkomi semo damawali.”
40026043	Wali roo etu i Yesu mawolili wo’u muni resi yunu mami to togo mba’a etu pei Ia mangarata sira togo tongo ngkayorenya wo’umo apa yore kojo mata nsira.
40026044	Wali i Yesu yau muni wo’u makai-kai katogo ngkaninya. Pei pokai-kaiNya etu sewaju ewa pokai-kaiNya to uyunya.
40026045	Yako etu Ia mawolili muni resi sira togo. Ia manganto’oka sira, “Wimba, komi bara tiroo maturu pei yore-yore? Padongeka! Si’i-si’i ratamo temponya Aku, Wiyaa nto Lino, daraposora yaumo resi tau to madosa.
40026046	Wali pambangu pei yaumo kita. Apa lo’a, tau to damamposora yau Aku daratamo.” Wali sira opo ma’i muni resi kami wayu.
40026047	Wali tempo i Yesu mampogomboka sira togo etu, tempo etu i Yudas re’emo ri raya mpalinjanya ma’i damamposora yau i Yesu. Yudas etu ia seja samba’a anaguru i Yesu yako ri oyo mami sampuyu pei dua. Wali ia ma’i sinjaya-njaya pei tau boros to mangkeni wada pasi pampomobak. Naka pei tau boros etu yau mangoko i Yesu apa napokau ngkepala-kepala nto pampue pasi tau tu’a nto Yahudi.
40026048	-
40026049	Wali ojo karata i Yudas to mangamposora yau i Yesu etu, ia mansaka yau mampago i Yesu pei manganto’o, “Pa’a Guru, wimba kareba?” Panewa ia manganengu. Naka pei ia manganengu i Yesu apa tempo sira tawa rata, ia re’e manganto’oka yami tau boros tondong etu, to’onya, “Tau to dakunengu, Ia semo i Yesu. Sokomo Ia.”
40026050	Wali ojo karoonya ia manganengu i Yesu, i Yesu manganto’oka ia, to’oNya, “A’ingKu, kesaa to danuika ngkorom, ikam.” Wali yako etu ma’i tau boros pei mangansoko i Yesu pei manganta'amaka Ia.
40026051	Pei ojo pansoko nsira i Yesu, re’e samba’a yunu i Yesu to mangarebu wadanya panewa mangansayu yau sambali ira ntalinga nto papolaong ngkepala nto pampue to bae angganya.
40026052	Pei i Yesu manganto’oka ia, “Penumpu muni wadamu ri raya nggumanya, apa ane tau mangampopateka sa’e wada, ia seja danapopateka nsa’e wada.
40026053	Wimba korom bara taa nunsani ane Aku mamporapi sawang yako resi Pa’angKu, panewa Ia mansaka damangampokau pomakauNya yabi pitu mpuyu nsowu dama’i mangansawang Aku?
40026054	Pei Aku taa mangika ewa wetu, apa ane Aku mangika ewa wetu, taa damawali ewa to roomo rapakanasa yami ri raya ntuntu i mPue Allah. Apa tuntu i mPue Allah manganto’o ewa si’i semo palaong to damawali resi Aku.”
40026055	Wali roo see i Yesu manganto’oka tau boros, to’oNya, “Maka pei komi mangkeni wada pasi pampomobak ma’i damangansoko Aku? Wimba, komi mampobuuka Aku si’i bara tau to kara-kara? Gete, ponto-ponto eo Aku matunda mangampotundeka tau nja’u banua i mPue Allah, pasi komi nja’u seja tempo etu. Wali maka pei komi taa mangansoko Aku nja’u ria?
40026056	Pei samparia palaong to si’i naka pei mawali see tibanang gombo to natulis yami nto pantuntu tuntu i mPue Allah tempo owi.” Wali ojo karoonya i Yesu magombo etu, kami to anaguruNya miyai yau samparia mampiyaika Ia.
40026057	Wali yako etu, tau to mangansoko i Yesu etu, sira mangkeni Ia resi kepala nto pampue to bae angganya, i Kayapas. Nja’u ria nasiromumo seja tau to mampoguru porenta i Musa pasi tau tu’a nto Yahudi apa sira semo to biasa mangabotus tau to mangewa porentaporenta nto Yahudi. Wali see naka i Yesu rakeni mampotango sira.
40026058	Pasi tempo i Yesu rakeni etu, i Petrus mangalulu Ia pei ia longko yako ri payuNya. Wali ia rata ri tango banua i ngKayapas, panewa masua ri tongonata pei matunda ri oyo nsawei mba’a to papolaong i ngKayapas etu. Yako etu i Petrus ojo mangampeas damangalo’aka ewa wimba palaong to damawali.
40026059	Wali kepala-kepala nto pampue, pasi tau tu’a nto Yahudi pasi songonya to pobotus nto Yahudi, sira mangaliwu matamanasa to taa monso to damampakasala i Yesu see sira maya mampopate yau Ia.
40026060	Pei nempo boros tau yau ri tango nto pobotus yau manganto’o gombo to taa monso, gombo nsira mampakasala i Yesu etu taa maya rapake apa wungka yusa gombo nsira etu, see naka to pobotus etu taa mangarata sabanya damampopate yau i Yesu. Wali yako etu re’e wo’u dua mba’a tau to yau seja ri tango nto pobotus etu.
40026061	Sira dua manganto’o, “Kami re’e mangandonge ngkai si’i manganto’o, ‘Aku kukoto mampakaja’aka yau banua i mPue Allah, pei ri rayanya togo mbengi Aku kukoto seja mangawangu muni.’”
40026062	Wali i Kayapas makore pei mangampotanaka resi i Yesu, to’onya, “Wimba, Korom bara tare gombo to daNuponoto to daNuto’o mangansono gombo ntau to mampakasala Korom si’i?”
40026063	Pei i Yesu Ia ojo maroti. Wali i Kayapas manganto’oka wo’u Ia, to’onya, “Korom mangansani i Pue Allah anu tuwu, Ia re’e mangandonge gomboMu si’i-si’i. Wali see naka ne’e mawuti, pei to’oka kami ane monso pu’u Korom i Kerisitu, Makole parajanji i mPue Allah, Ana i mPue Allah semo, bara si’a.”
40026064	Wali i Yesu manganto’oka ia, “Monso ewa nuto’o ngkomi. Pasi Aku manganto’oka komi, komi damangkita Aku, Wiyaa nto Lino, damatunda ri tampa to bae angganya ri tondo ngkana i mPue Allah anu makuasa. Pasi komi seja damangkita Aku dama’i muni ri lino si’i ma’i ri wawo limu ndate yangi.”
40026065	Wali ojo pangandonge i ngKayapas gombo i Yesu etu, ia masusa kojo rayanya, see naka ia mangansiat pake to si ia. Pasi ia manganto’oka tau boros, to’onya, “Ia sala kojo apa Ia ojo to lino pei Ia mampoanika i Pue Allah! Kesaa taporanika wo’u matamanasa? Komi mangandongemo Ia mampoanika i Pue Allah.
40026066	Wali ane pampobuuka ngkomi kesaa kita damangika resi Ia?” Wali tau boros etu mangansono, “Ia taa maya taa rapopate yau.”
40026067	Wali roo see sira mangerusimo lio i Yesu pasi mangajanggur Ia. Pasi re’e wo’u tau to mangantopo Ia.
40026068	Sira seja mampokore Ia, sira manganto’o, “Ane monso pu’u Korom i Kerisitu, Makole parajanji i mPue Allah, matantu Korom napaponsanika i mPue Allah i sema tau to mangantoposaka Korom. Wali to’oka kami i sema to mangantoposaka Korom si’i-si’i.”
40026069	Wali tempo i Yesu rabotus, tempo etu i Petrus re’e matunda nja’u tongonata i ngKayapas. Tempo ia nja’u ria, ma’i samba’a tau we’a to papolaong. Tau we’a etu manganto’oka i Petrus, to’onya, “Korom seja re’e sindara-ndara pei i Yesu to Galilea etu.”
40026070	Pei i Petrus mansapu to nato’o ntau we’a etu. Ia manganto’o ri tango nsira samparia, to’onya, “Gete, kesaa batuanginya korom manganto’o gombo to ewa wetu?”
40026071	Wali yako etu ia yau njo’u wombo mpampa ri tongonata etu. Pei tempo ia nja’u ria re’e wo’u tau we’a to mangkita ia. Tau we’a etu manganto’oka tau to yusa to nja’u ria, to’onya, “Tau si’i re’e seja sindarandara pei i Yesu to Nasaret etu.”
40026072	Wali i Petrus mamposapuka kojo, ia manganto’o, “Gete! Aku sumpa pei kunsani ngkai to to’o ngkorom etu!”
40026073	Pei taa masae yako etu, tau to makore nja’u ria yau resi i Petrus pei manganto’o, “Gombo ngkorom gombo ntau Galilea semo, wali monso pu’u korom samba’a anaguruNya.”
40026074	Wali i Petrus mamposapuka kojo wo’u, ia manganto’o, “Biakamo i Pue Allah mangahuku aku ane taa monso gombongku. Aku sumpa pei kunsani ngkai to to’o ngkomi etu!” Pei ojo karoonya ia manganto’o gombo etu, manu mansaka matotoro’omo.
40026075	Wali ojo pangandonge i mPetrus loo nu manu etu, ia mangendo muni gombo to i Yesu roomo manganto’oka yami ia. Gombo etu semo manganto’o, “Re’e katawanya manu matotoro’o, togo ngkanimo korom damamposapuka aku.” Wali i Petrus miyai yako ri tongonata pei ngasa-ngasa tumangi.
40027001	Wali ojo kaeonya rao samparia kepala nto pampue pasi tau tu’a nto Yahudi sira siromu magombogombo mangkonong songka nsira damampopate yau i Yesu.
40027002	Roo sira magombo etu, sira mangampungu i Yesu panewa mangkeni Ia resi gubernur nto Roma, i Pilatus.
40027003	Wali yako etu i Yudas to namposora yau i Yesu, ia mangansani i Yesu darahuku mate, see naka ia soso kojo rayanya. Wali ia mangkeni doi pera to togo mpuyu ngkomba to nawaika ngkepala-kepala nto pampue pasi tau tu’a nto Yahudi ia, pei ia mampawolilika muni doi etu resi sira.
40027004	Ia manganto’o, “Aku re’e mangika dosa, apa aku roomo mamposora yau resi komi tau to tare salaNya, wali si’isi’i nempo taa kojo re’e salanya pei Ia darapopate yau.” Wali kepala-kepala pasi tau tu’a etu manganto’o, “Taa mawei resi kami apa si’a palaong mami. Palaong ngkorom semo.”
40027005	Wali i Yudas mampanasoka yau doi pera etu njo’u raya banua i mPue Allah panewa roo see ia yau manoo, ia mangaloe koronya.
40027006	Wali payunya ia yau, kepalakepala nto pampue sira mangoko muni doi pera etu pei manganto’o, “Doi si’i doi olinya raa ntau wali see naka ane ewa porenta ngkita taa maya raposaka ri raya mpeti to rapamposaka nu doi banua i mPue Allah.”
40027007	Wali sira magombo-gombo panewa sira mangampake doi etu damangoli tana yako resi tau to pande mangika kura tana. Panewa tana etu sira manganto’oka tampa darapangampongkeli yau tau to rata yako lipu to yusa pei mate nda’a Yerusalem.
40027008	Wali see naka rataka ri tempo si’i tana etu tiroowa rato’oka “tana to raolika raa.”
40027009	Wali palaong to etu mangabanang gombo to ratulis yami tempo owi nja’u buku to rato’oka buku i Yeremia, tempo owi. Apa tempo etu ia manganto’o, “Sira mangoko doi pera to togo mpuyu ngkomba etu. Doi etu nato’oka nto Israel olinya to masipato rabayar damangoli yau Ia.
40027010	Panewa doi to etu napake nsira mangoli wo’u tana ntau to pande mangika kura tana. Wali sira mangika palaong to etu, pasi palaong to naika nsira etu sewaju ewa palaong to aku nangika seore mangalulu porenta i mPue resi aku.” Etu semo gombo to ratulis ri buku i Yeremia etu.
40027011	Wali i Yesu Ia rakeni damampotango gubernur, i Pilatus. Rata nja’u ria, i Pilatus mampotanaka resi Ia, to’onya, “Wimba, bara monso Korom semo Makole nto Yahudi?” Wali i Yesu mangansono, “Monso ewa panto’o ngkomi.”
40027012	Yako etu kepala-kepala nto pampue pasi tau tu’a nto Yahudi mampakasala i Yesu, pei Ia taa mangansono.
40027013	Wali see naka i Pilatus manganto’oka Ia, “Gete, boros palaong to maja’a to nato’oka nsira Korom roomo mangika. Wali wimba, bara taa nudonge ngKorom gombo nsira etu?”
40027014	Pei i Yesu taa mangansono wo’u nempo ojo santaa. Wali i Pilatus ia ipu kojo rayanya.
40027015	Wali palaong etu nawali kono kojo tempo Roa. Pasi ada i Gubernur tempo etu ponto to’u, tempo napongika Roa etu, ia mangalapa samba’a tau to ratarungku. Pei ia mangawaika resi tau to boros see sira mangampilis to imba tau to daralapa.
40027016	Wali tempo etu re’e seja samba’a tau to ratarungku, sanganya i Barabas. Ngkai etu naponsani ntau boros apa maja’a kojo lengkonya.
40027017	Wali tempo tau boros siromu ri tango i mPilatus, ia mampotanaka resi sira, ia manganto’o, “To imba tau to ratarungku to nuporani ngkomi aku damangalapaka komi, bara i Barabas, bara to tao-tao aku mangalapaka komi i Yesu to rato’oka Makole ngkomi to naparajanjika i mPue Allah komi?”
40027018	I Pilatus mampotanaka ewa wetu apa ia mangansani naka pei kepala-kepala nto pampue mangkeni i Yesu resi ia apa sira ojo timopo rayanya mangkita boros tau tamo mangalulu sira, jamo mangalulu i Yesu semo.
40027019	Wali tempo i Pilatus matunda ri gadera nto pobotus damangabotus i Yesu, tempo etu indo nu ananya mampotuu resi ia, to’onya, “Ne’e kojo mangahuku tau to etu, apa Ia tare salaNya. Pasi raya mburi aku mangipi mangkonong Ia see naka masusa kojo rayangku seo si’i.” Ewa see patuu nu indo nu ana i mPilatus.
40027020	Pei ri rayanya i Pilatus mangabasa sura yako resi indo nu ananya etu, tempo etu kepala-kepala nto pampue pasi tau tu’a nto Yahudi sira re’e manganto’oka tau boros, “Anu kita mamporapika resi i Pilatus see ia mangalapa i Barabas pei mangahuku mate i Yesu.”
40027021	Wali yako etu i Pilatus mampotanaka wo’u resi tau boros, manganto’o, “To imba tau dua etu komi rani aku damangalapa?” Wali sira mangansono, “Barabas.”
40027022	Panewa i Pilatus mampotanaka wo’u, to’onya, “Wali ane i Barabas daralapa, kesaa dakuika resi i Yesu to rato’oka Makole ngkomi to naparajanjika i mPue Allah komi?” Wali sira samparia mangansono, “Paku Ia ri kaju pasape!”
40027023	Pei i Pilatus manganto’o, “Maka pei komi rani mangika palaong to etu? Kesaa anu to maja’a inikaNya?” Pei tau boros etu ojo maroso wo’u loonya sakaboo manganto’o, “Paku yaumo Ia ri kaju pasape!”
40027024	Wali i Pilatus mangansani tamo re’e batuanginya nempo ia manganto’o wo’u gombo apa ia mangkita tau boros etu damarotaimo. Wali ia mangoko ue panewa ia mamue ri tango ntau boros etu mangika tondong resi sira. Ia manganto’o, “Aku taa kono salanya ane ngkai si’i danupopatemo ngkomi. Ikamo komi semo.”
40027025	Wali tau boros etu sira samparia mangansono, sira manganto’o, “Biakamo. Kami pasi ngana mami semo mampongakung salanya ane Ia rapopatemo.”
40027026	Wali yako etu i Pilatus mangalapaka sira i Barabas. Panewa ia mampokauka tentara mangansamparika i Yesu kiyoro to re'e anu to mataja ri tomponya. Roo see ia manganto’oka wo’u tentara, “Keni yau Ia pei paku ri kaju pasape.”
40027027	Wali tentara i mPilatus etu mangkeni i Yesu ri raya banua i mPilatus, banua to bae. Tempo sira ri raya banua etu, sira mampokio samparia yununya to nja’u ria panewa mangalimpung yau i Yesu.
40027028	Sira mangayali yau pake i Yesu panewa mampaposunsuka wo’u Ia pake to mawaa ewa to napake makole.
40027029	Roo see sira mangikaka i Yesu so’o mbo’o yako wiyaa to marui panewa sira mangansompeka ri wo’o i Yesu ewa naika ntau mangansompeka songko makole ri wo’o to si ia. Yako etu sira mampapokongkoka Ia toko ri paleNya tondo ngkana ewa naika ntau mampapokongkoka makole toko to tondong kuasanya. Roo see sira mambokotu ri tangoNya. Sira mampokore Ia, manganto’o, “Barong Makole nto Yahudi!”
40027030	Pasi sira mangeru-ngerus Ia pasi mangoko muni toko etu pei naboba-bobakika nsira ri wo’oNya.
40027031	Wali ojo karoonya sira mampokore Ia, sira mangawonsu muni pake to mawaa etu, panewa mampaposunsuka muni Ia pake to si Ia. Roo see sira yau mangkeni Ia darapakumo ri kaju pasape.
40027032	Wali ri raya mpalinja nsira mangangkeni i Yesu nja’u sambali ngkota darapopate yau, tempo etu sira simparata pei samba’a tau to ma’i yako ri kota Kirene. Ngkai etu sanganya i Simon. Wali tentara etu mampakasaaka ia mampasa’a kaju darapangampaku i Yesu.
40027033	Wali sira mangkeni i Yesu rata nja’u pantana sanganya Golgota. Golgota ane basa Ibrani batuanginya wuku wo’o.
40027034	Wali rata nja’u ria sira rani mampapoinuka i Yesu tule anggur to ragaloka poju, pei ojo pangepe i Yesu tule etu Ia bo’onya manginu.
40027035	-
40027037	Yako etu, tentara etu mangampaku i Yesu ri kaju pasape pasi ri wawo mbo’oNya sira mamposaka anu to ratulis ewa biasa naika nsira mampakanasaka tau boros sala ntau to rapaku etu. Anu to ratulis etu manganto’o, “SI’I SEMO I YESU, MAKOLE NTO YAHUDI.” Wali ojo karoonya i Yesu rapaku ri kaju pasape, tentara etu mampobata’aka yau pakeNya. Panewa roo see sira matunda mangajagai Ia.
40027038	Wali tempo i Yesu rapaku etu sira mangampaku seja dua mba’a to palima ri kaju pasape panewa kaju pasapenya rapapokore ri awe nu kaju pasape i Yesu, samba’a ri sambalinya tondo ngkana, pasi samba’a wo’u ri sambalinya tondo ngkii.
40027039	Wali tempo i Yesu re’e ri kaju pasape etu, tau to liu nja’u ria paka mangantoro wo’onya mangampokore Ia pasi sira manganto’o maja’a Ia.
40027040	Sira manganto’o, “Gete Korom! Korom semo to manganto’o damampakaja’aka yau banua i mPue Allah pei ri rayanya togo mbengi damangawangu muni. Wali palaes Korom yako ri kapateMu! Ane monso pu’u Korom Ana i mPue Allah, pana’umo yako ri kaju pasape etu!”
40027041	Pasi ewa wetu seja naika ngkepala-kepala nto pampue pasi tau to mampoguru porenta i Musa pasi tau tu’a nto Yahudi. Sira seja mampokore Ia, sira manganto’o,
40027042	“Ia nakoto mampalaes tau to yusa, pei gete, koroNya ngkalio Ia taa nakoto mampalaes! Wali ane Ia monso pu’u makole nto Israel, biakamo Ia mana’u yako ri kaju pasape etu si’i-si’i see kita maya mangkita, panewa kita damangaya Ia!
40027043	Ngkai si’i manganto’o, ‘Aku Ana i mPue Allah,’ pasi Ia mansarumaka i Pue Allah, wali see naka ane i Pue Allah mamporayang ngkai si’i, biakamo Ia semo mampalaes Iaja si’isi’i.”
40027044	Wali to palima to ipaku sindara-ndara pei i Yesu etu, sira mampokore seja Ia ewa naika ntau to manganto’o gombo etu.
40027045	Wali tempo i Yesu re’ewa rapaku ri kaju pasape, yako ntongo eo rata jam togo rede eo, juku tana etu mawuri rao.
40027046	Panewa rata jam togo etu, i Yesu maroso looNya kaboo, Ia manganto’o, “Eloi, Eloi, lama sabatani?” Wali batuang nu gomboNya etu, “AllahngKu, AllahngKu, maka pei Komi mampiyaika Aku?”
40027047	Wali ojo pangandonge ntau to makore nja’u ria gombo i Yesu etu, re’e to manganto’o, “Padongeka, tau si’i mampokio i Elia.”
40027048	Roo see re’e samba’a sira mansaka maripo yau mangoko anu to maya masua ue reria pei mangayo’o la’u ue nu anggur to mapodimo. Panewa ia mangansula ndate tompo nu loe ntibu pei mangantotoka ri nganga i Yesu ndate kaju pasape wali i Yesu mangampipis.
40027049	Pei yunu ntau etu manganto’o, “Biakamo Ia. Anu kita mangalo’aka bara i Elia darata damangampalaes Ia.”
40027050	Wali yako etu i Yesu maroso looNya kaboo wo’u panewa Ia mampakapura nosaNya.
40027051	Pasi gete, tempo etu semo kodi majoli rindi ronto ri raya banua i mPue Allah nja’u raya ngkota, rindi ronto etu rasia dua yau yako ndate wawonya rata la’u aranya! Pasi mawali lengko tana pasi watu-watu to bose magoa yau.
40027053	Pasi ri tempo etu dayo-dayo tiloka. Panewa yako etu, tempo i Yesu roomo rawangu muni yako ri kapateNya, tempo etu boros tau to Makolenya i Pue Allah pei to namatemo, sira rawangu muni seja yako ri kapatenya. Roo see sira mampiyaika dayo nsira to tiloka etu pei masua ri raya ngkota Yerusalem, kota to i Pue Allah puenya, pasi sira mampapokitaka boros tau to ndate ria koro nsira.
40027054	Wali kepala ntentara to mangkepalang tentara to satu kaborosinya pasi joanya to mangajagai i Yesu, sira mangepe lengko tana pasi samparia palaong to yusa to mawali tempo etu, wali sira meka kojo rayanya, sira manganto’o, “Monso pu’u tau si’i Ana i mPue Allah!”
40027055	Pasi ri tempo etu re’e seja boros tau we’a makore nja’u longko mangalo’aka palaong to mawali resi i Yesu etu. Tau we’a etu, sira tau to nangalulu i Yesu pasi nangansawang Ia tempo Ia ma’i yako ri propinsi Galilea.
40027056	Ri oyo ntau we’a etu re’e seja i Maria to yako kampu Magadan, pasi i Maria to indo i Yakobus sira dua i Yoses. Pasi re’e seja indo nu ana i nSebedeus.
40027057	-
40027058	Wali ri tempo ngkapate i Yesu, re’e ri Yerusalem samba’a tau sugi yako kota Arimatea, sanganya i Yusup. Ia anaguru i Yesu seja. Wali ojo kawenginya rao ia yau mamporapika resi i Pilatus, to’onya, “Waika aku lemba i Yesu dakupongkeli.” Wali i Pilatus manganto’oka to papolaonginya, “Waika ngkai si’i lemba ntau mate etu.”
40027059	Wali i Yusup yau mangoko tau mate etu panewa ia mangawungusika kain lena to dabouwa.
40027060	Panewa roo see ia mangkeni tau mate etu njo’u wayau to tawa masae raika ri woto mbatu pei mampoduli nja’u rayanya. Wayau etu i Yusup semo nangika see ane ratamo temponya ia damate, ia darapasaka nja’u ria. Pei ia mamposaka lemba i Yesu nja’u ria, wali ojo i Yesu semo mampake yau. Wali ojo karoonya i Yusup mamposaka lemba i Yesu ri raya mbayau mbatu etu, ia mangabombongika yau watu to bae ri wombo nu dayo etu. Roo ia mangabombong yau wayau etu panewa ia mampiyaika.
40027061	Pei i Maria to yako ri kampu Magadan pasi i Maria to yusa, to indo i Yakobus sira dua i Yoses, sira re’e matunda mampotango dayo etu pei mangalo’aka palaong to naika i Yusup etu.
40027062	Wali eo ngkapate i Yesu etu, etu semo eo to napasigena nto Yahudi anu to darapake ri Eo Rapandoo. Wali yako etu ratamo Eo Rapandoo, panewa siromu kepalakepala nto pampue pasi to Yahudi to aliran Parisi. Sira yau mampotango i Pilatus.
40027063	Tempo sira rata resi ia, sira manganto’o, “Pa’a, kami tiroowa kuendo gombo nto pantipu etu tempo Ia tuwuwa. Tempo etu Ia manganto’o, ‘Aku damate pei ri rayanya togo eo Aku damambangu muni yako ri kapatengKu.’
40027064	Wali ngkai etu matemo si’i-si’i, see naka ri rayanya togo mbengi si’i, pakauka tau yau mangkampang dayonya. Apa ne’e ne’e re’e anaguruNya mampolima yau lembaNya ri raya mburi pei manganto’oka tau boros, ‘Ia tuwu muni yako ri kapateNya.’ Apa ane ewa see, akal to purinya etu wo’u to ja’aja’a pei akal to ruyu.”
40027065	Wali i Pilatus manganto’oka sira, “Si’i tentara kuwaika komi. Kenimo sira mangkampang dayo etu.”
40027066	Wali sira yau njo’u dayo i Yesu. Ojo karata nsira nja’u ria, sira mamposaka tondong ri woto mbatu ba’a nu dayo see damiyala ane bara re’e tau mangawewoka ba’a nu dayo etu. Roo see sira manganto’oka tentara mangajagai dayo etu.
40028001	Wali ojo karoonya Eo Rapandoo, kaeonya rao etu semo eo Minggu, wali i Maria to yako ri kampu Magadan pasi i Maria to yusa, sira yau damangalo’a dayo i Yesu.
40028002	Tempo sira yau etu kodi majoli re’e lengko tana to maroso kojo apa rata samba’a pomakau i mPue Allah yako ndate saruga rata nja’u dayo etu. Pomakau to etu mangawewoka yau watu ba’a nu dayo panewa ia matunda ri wawonya.
40028003	Pomakau etu ta’anya makilo kojo ewa bilak pasi pakenya buya kojo.
40028004	Wali tentara to mangajagai dayo, sira sakanjonjo panewa tamua apa meka kojo raya nsira.
40028005	Pei pomakau i mPue Allah manganto’oka tau we’a to owo rata etu, to’onya, “Ne’e meka, apa Aku kunsani komi dua ma’i mangalo’a i Yesu anu roomo rapaku ri kaju pasape.
40028006	Pei Ia tamo re’i rire apa Ia nambangu munimo yako ri kapateNya ewa to’oNya tempo ruyu. Wali mai lo’a wakanya Ia rapoduli.
40028007	Panewa intamo pakajoli pei to’oka anaguruNya Ia nambangu munimo yako ri kapateNya. Pasi to’oka sira Ia njo’umo mampatiruyu mangampago propinsi Galilea. Wali to’oka sira mangalulu Ia, panewa nja’u ria sira damangkita Ia. Ne’e rakalingan gombo to to’ongku si’i.”
40028008	Wali tau we’a etu mekameka raya nsira pasi sira seja ndende kojo rayanya. Sira mansaka mampiyaika dayo pei maripo yau damampakarebaka resi kami to anaguru i Yesu anu to nawali etu.
40028009	Tongo mpariponya etu, kodi majoli i Yesu ma’i mangantomu sira pei mangantabea sira. Wali sira dua yau mampago Ia pei mambokotu ri tangoNya. Sira mangangkongko witiNya apa manga’angga Ia. Pasi sira mampue mampakabae Ia.
40028010	Wali i Yesu manganto’oka sira dua, to’oNya, “Ne’e meka. Intamo pei to’oka pua’ingKu yau njo’u propinsi Galilea. Nja’u ria panewa sira damangkita Aku.”
40028011	Wali tempo tau we’a dua etu yau mangampago kami to anaguru i Yesu, tempo etu semo re’e sawei mba’a tau to nangajagang dayo i Yesu to yau njo’u kota. Sira yau mangansaritaka resi kepala-kepala nto pampue mangkonong samparia palaong to nawali tempo pomakau i mPue Allah rata ri dayo etu.
40028012	Wali kepala-kepala nto pampue etu sira siromu sindara-ndara pei tau tu’a nto Yahudi panewa sira mangika songka. Sira mangawaika resi to panjaga etu doi to bae,
40028013	panewa manganto’oka sira, “To’oka tau anaguru i Yesu yau ri raya mburi pei mampolima yau lembaNya tempo komi yore.
40028014	Pei ane bara nadonge i gubernur komi yore ri tempo mangajagang dayo etu, kami semo to damanganto’o noto ngkomi see komi taa damangarata huku.”
40028015	Wali to panjaga mangoko doi to nawaika ntau etu sira panewa yau mangika anu to rato’oka resi sira mangika. See naka rataka ri tempo si’i sarita to nato’o nto panjaga etu, etu semo sarita to tiroowa napakarebaka nto Yahudi.
40028016	Wali yako etu ratamo tau we’a dua etu resi kami to anaguru i Yesu to sampuyu pei samba’a. Sira mamporata resi kami patuu i Yesu. Wali see naka kami yau njo’u propinsi Galilea. Ojo karata mami nja’u ria kami yau njo’u tongku ewa room yami nato’oka i Yesu kami seore.
40028017	Rata nja’u ria kami mangkita i Yesu. Wali ojo pangkita mami etu, kami mampue mampakabae Ia. Pei re’e kami to tiroowa bata-bata raya mami.
40028018	Wali i Yesu ma’i ri awe mami pei manganto’o, “Samparia kuasa to re’e ri saruga pasi to re’e ri lino si’i roomo nakuasangika i mPue Allah Aku.
40028019	Wali apa saba kuasangKu etu, see naka Aku manganto’oka komi inta resi samparia tau ri sambawo lino pei pakarebaka resi sira kareba matao see sira damawali seja anagurungKu. Panewa baptis sira mangika tondong see nansani nsa’e sira i Pue Allah Pa’a puenya, pasi Ana i mPue Allah puenya, pasi i Nosa Mapasing seja puenya.
40028020	Pasi patundeka sira see sira damangika seja samparia anu to roomo kuporentangika resi komi. Pei ne’e nukalingan, Aku sangkani re’e resi komi rataka ri kapuranya temponya to si’i, pasi rataka ri singkasaenya.” Wali etu semo patuu i Yesu.
41001001	Si’i semo pamulanya kareba matao mangkonong i Yesu Kerisitu, Ana i mPue Allah.
41001002	Wali re’e katawanya i Yesu ma’i ri lino, i Pue Allah mangika parajanji resi Ia. Parajanji etu natulis nto pantuntu tuntu i mPue Allah, i Yesaya, tempo owi. Wali i Pue Allah manganto’oka i Yesu, “Aku damampokau tau to damamporata gombongKu. Ia damampatiruyu pei Korom damampasilongaka Korom jaya.”
41001003	Pasi mangkonong tau to rapokau etu, i Pue Allah manganto’o, “Re’e tau maroso loonya mampogomboka tau boros nja’u pada bone, ia manganto’oka tau etu, ‘Tamo masae i Pue darata. Wali ewa naika ntau mampasilongaka yami i makole jaya see taa masuli palinjanya, ewa wetu seja nuika ngkomi mampasilonga raya ngkomi damangaya i Pue.’” Wali etu semo to natulis i Yesaya tempo owi.
41001004	-
41001006	Wali i Yohanes to Pombaptis mangabanang gombo to ratulis etu. Ia mangika seja lengko nto pantuntu tuntu i mPue tempo owi, see naka ia pakenya pela nu binatang unta, pasi salipinya seja pela nu binatang. Pasi see naka pangkoninya kaborosinya mpa’o pei juu. Wali i Yohanes etu, ia rata nja’u pada bone, panewa tempo etu boros tau to mampago ia. Tau etu sangga’a yako ri kota Yerusalem, pasi sangga’a wo’u yako samparia lipu ntau to ri propinsi Yudea.. Wali i Yohanes mampakarebaka resi tau boros etu, ia manganto’o, “Pojeamo see i Pue Allah damangalapa dosa ngkomi. Panewa rabaptis see palaong etu damawali tondong to mampaponsanika tau boros komi roomo majea.” Wali tau boros etu sira mampodongeka gombo i Yohanes etu pasi mampongakung dosa nsira, panewa i Yohanes mangabaptis sira nja’u koro Yordan.
41001007	-
41001008	Panewa roo see ia manganto’oka wo’u sira, “Aku mangabaptis komi mangika tondong komi majeam. Wali tempo aku mangabaptis komi etu, aku mangampake ue. Pei re’e tau to dama’i wo’u yako aku si’i, Ia semo to bae-bae kuasaNya pei aku. Ia bae kojo anggaNya see naka aku mangepe aku nempo ojo madungku mangayali so’o nsapatuNya taa masipato. Wali tau to dama’i etu taa damangabaptisika komi ue. Ia damangabaptiska komi i Nosa Mapasing batuanginya Ia damampaporoo i Nosa Mapasing ri raya ngkomi.”
41001009	Wali tempo i Yohanes nja’u koro Yordan, tempo etu ma’i i Yesu yako ri kota Nasaret nja’u propinsi Galilea. Wali tempo Ia rata nja’u koro Yordan, Ia nabaptis i Yohanes ri koro Yordan etu.
41001010	Ojo karoonya Ia rabaptis Ia miyai muni yako ri ue. Pei tempo Ia miyai yako ri ue etu, Ia mansaka mangkita yangi tiloka pei Ia mangkita i Nosa Mapasing yako ndate yangi ewa tagou tudu ri wawoNya.
41001011	Pasi tempo etu re’e radonge loo yako ndate saruga, loo etu manganto’o, “Korom semo anangKu anu Kuporayang kojo. Aku masanang kojo resi Korom.”
41001012	-
41001013	Wali ojo karoonya i Yesu mangandonge loo etu, i Nosa Mapasing mansaka mampokau Ia yako ri koro Yordan nto’u pada bone. Pada bone etu tare tau nakaroo, ojo binatang to maila to maroo ndate ria. Wali i Yesu Ia opo mpuyu mbengi kasaenya maroo-roo ndate ria, pasi tempo etu Ia nagoda i ngKepala Measa. Ojo karoonya Ia nagoda i ngKepala Measa kagananya opo mpuyu mbengi etu, panewa ma’i pomakau i mPue Allah yako ndate saruga, ma’i mangansawang Ia.
41001014	Wali re’e seore i Yohanes to Pombaptis ratarungku. Tempo ia nja’uwa nja’u raya ntarungku, tempo etu i Yesu yau njo’u propinsi Galilea. Rata nja’u ria Ia mampakarebaka resi tau boros kareba matao yako resi i Pue Allah.
41001015	Si’i kareba matao anu nato’oka i Yesu tau boros etu. Ia manganto’o, “Daratamo temponya i Pue Allah damawali Makole ri lino. Wali see naka pojeamo pei aya kareba matao yako resi i Pue Allah etu.”
41001016	Wali yako etu, re’e seore i Yesu yau njo’u rano Galilea. Rata nja’u ria Ia malinja ri wii ndano etu. Ri raya mpalinjaNya etu, Ia re’e mangkita dua mba’a tau sintua’i. Sanga ntau dua etu i Simon sira dua i Andreas. Sira dua manganjala bau ri rano etu apa sira dua to panjala.
41001017	Wali i Yesu mangansale sira dua, Ia manganto’o, “Yau lulu Aku pei mawali anagurungKu. Apa tempo si’i komi to panjala bau, pei Aku damangawaika komi palaong to bou. Wali si’amo bau to danuliwu ngkomi. Aku damampotundeka komi yau damansale tau see sira damangalulu seja Aku.”
41001018	Wali ojo pangandonge nsira dua gombo i Yesu etu, sira mampiyaikamo jalanya, mansaka yau mangalulu Ia.
41001019	-
41001020	Wali yako etu sira togo malinja wo’u. Pei tawa longko palinja nsira etu, sira mangkita wo’u tau dua to sintua’i. Tau dua etu ana i nSebedeus, i Yakobus sira dua i Yohanes. Wali sira dua re’e sindarandara pei pa’anya ri raya bangka, pasi to papolaong mpa’anya re’e seja. Sira tongo-tongonya mangkariang jala-jala nsira. Wali i Yesu mansaka mampokio i Yakobus sira dua i Yohanes, Ia mangansale sira dua mangalulu seja Ia. Wali sira dua mampiyaika yau pa’anya pasi to papolaonginya nja’u raya bangka nsira etu pei yau mangalulu Ia.
41001021	Wali ojo karoonya i Yesu mangansale tau opo etu mawali anaguruNya, yako etu sira yau lo’u kota Kapernaum. Rata la’u ria, ojo karatanya Eo Rapandoo, sira yau njo’u banua to napampatunde nto Yahudi panewa i Yesu mampotundeka tau to siromu nja’u ria.
41001022	Wali tempo tau to siromu etu mangandonge i Yesu mampotundeka sira, sira ipu rayanya. Naka pei ipu raya nsira apa i Yesu mampotundeka sira si’a ewa naika ntau to mampoguru porenta i Musa. Pei Ia mampotundeka sira ewa tau to nawaika i mPue Allah kuasa.
41001023	Wali tempo i Yesu mampotundeka tau ri raya banua to napampatunde nto Yahudi etu, tempo etu nja’u seja ngkai to naposuak measa. Ngkai etu maroso loonya kaboo,
41001024	ia manganto’o, “O Yesu to Nasaret, kesaa Komi damangika resi kami to measa? Wimba Komi bara ma’i mampakaja’a kami? Aku kunsani Komi. Komi semo Tau anu Mapasing yako resi i Pue Allah!”
41001025	Pei i Yesu mamporentang measa to re’e resi ngkai etu. Ia manganto’o, “Karoti pei piyaimo yako resi ngkai si’i.”
41001026	Wali measa etu maroso loonya kajio pasi mangika ngkai etu kanjonjo-njonjo, panewa ia mampiyaika ngkai etu.
41001027	Wali tempo tau boros to nja’u raya banua etu mangkita palaong etu sira paka ipu kojo rayanya, wali sira masipotanaka, sira manganto’o, “Gete, kesaa si’i? Yusa kojo anu to napotunde ntau si’i. Lo’a, bae kojo kuasaNya see naka pasiwa measa mampalaika seja Ia tempo Ia mamporentang sira!”
41001028	Wali kareba mangkonong kuasa i Yesu etu majoli kojo natikareba-rebamo juku ri lipu ntau ri propinsi Galilea.
41001029	Wali i Yesu masuwu muni yako ri banua to napampatunde nto Yahudi, panewa Ia yau sinjaya-njaya pei i Yakobus sira dua i Yohanes. Sira yau njo’u banua i nSimon sira dua i Andreas.
41001030	Wali temanua i nSimon to we’a re’e seja ri banua etu pei ia jamo maturu-turu apa wojo. Wali tempo i Yesu masua, tau to nja’u raya banua etu, sira mansaka manganto’oka i Yesu, “Temanua i nSimon ia wojo si’i-si’i.”
41001031	Wali i Yesu Ia yau resi tau we’a masaki etu. Ia mangkongko palenya panewa mangawangu ia. Wali tempo etu semo temanua i nSimon ia roo muni yako wojo, wali ia mampalinggona sira.
41001032	-
41001033	Wali yako etu, ojo kawurinya rao, nasiromumo songonya tau ri kota etu ri tango banua i nSimon sira dua i Andreas. Tau boros etu mangkenika i Yesu samparia tau to masaki pasi tau to naposuak measa.
41001034	Wali i Yesu mampakatao muni boros tau to kono panyaki pangaya-ngaya. Pasi boros seja tau to naposuak measa, Ia mangarubak yau measa yako resi sira. Tempo Ia mangarubak measa etu, Ia taa mangabiaka measa etu magombo apa sira mangansanika Ia semo Ana i mPue Allah.
41001035	Wali mosueo to bae i Yesu mambangu pei masuwu yako ri banua i nSimon. Ia yau njo’u tampa to tare tau mangkaroos. Rata nja’u ria Ia makai-kai.
41001036	Yako etu mambangu seja i Simon pasi yununya pei yau mangaliwu i Yesu.
41001037	Ojo parata nsira Ia, sira manganto’oka Ia, “Guru! Samparia tau mangaliwu komi.”
41001038	Pei i Yesu manganto’o, to’oNya, “Anu kita yau mampakarebaka seja tuntu i mPue Allah ri kota-kota to ri awe ngkota Kapernaum si’i. Apa Aku ma’i si’a ojo mampakarebaka tuntu i mPue Allah ri kota to si’i. Aku ma’i mampakarebaka tuntu i mPue Allah ri kota-kota to yusa seja. ”
41001039	Wali yako Kapernaum i Yesu yau mangalinjak wo’u juku ri propinsi Galilea. Ri raya mpalinjaNya etu, ponto ri banua to napampatunde nto Yahudi to nakarata, Ia mampakarebaka tau tuntu i mPue Allah. Pasi Ia mangarubak yau seja boros measa yako resi tau to ri propinsi Galilea etu.
41001040	Wali tempo etu seja re’e samba’a ngkai to masaki malobo, ia yau resi i Yesu. Tau etu mambokotu ri tango i Yesu manga’angga Ia, pei ia mamporapi darasawang, to’onya, “Ane nuporoe, Komi nukurang mampakatao muni aku.”
41001041	Wali i Yesu mamporayang ia, see naka Ia mangantonjuka paleNya pei mampotaka ngkai etu, Ia manganto’o, “Kuporoe. Korom matao munim si’i-si’i.”
41001042	Wali ngkai etu mansaka matao muni. Tamo re’e saki malobo resi ia.
41001043	-
41001044	Wali ojo karoonya tau to masaki malobo rapakatao muni, i Yesu mamporentangika ia, to’oNya, “Intamo, pei ne’e kojo mangansaritaka sa’e palaong to nawali resi korom etu. Pei intamo njo’u to pampue pei to’oka ia mamparesa korom see ia damangkita korom roo muni masaki. Panewa kenika ia dua mba’a tonsi to darapampueka resi i Pue Allah singkonong ewa porenta i Musa. Ika ewa wetu see korom damayongo muni ri pangkita i mPue Allah. Pasi tempo tau boros mangkita korom mangika pampue etu, palaong etu damawali tondong resi sira korom tamo re’e panyaki to malao.” Etu semo porenta i Yesu resi ngkai etu.
41001045	Pei ngkai etu ia taa mampolaika gombo to nato’oka i Yesu ia etu. Ia mayoko pei ia mangampaleleka resi tau mangansaritaka tau ewa wimba palaong to nawali resi ia etu. Pasi samparia tau to nakarata ia mangansaritaka. Wali see naka yako etu i Yesu tamo maya masua ri kota ane re’e tau mangkita apa ane tau mangkita Ia, tare pandoonya tau mangampago Ia. Wali see naka Ia ojo maroo-roo re’e lipu to tare tau mangkaroos. Pei nempo ewa wetu, tiroo boros tau yako ri ponto-ponto lipu to yau mangampago Ia nja’u ria.
41002001	Wali ojo karoonya i Yesu mangalinjak propinsi Galilea, Ia mawolili muni njo’u kota Kapernaum. Tempo Ia rata nja’u ria, re’e tau mampakarebaka tau boros, “I Yesu re’i muni si’i-si’i.”
41002002	Wali boros tau siromu ri banua nakarata i Yesu. Tempo tau boros etu siromu, taa soa ri raya banua. Nempo ri sambali mbombo, buke tau mangampago i Yesu. Wali Ia mampakarebaka sira mangkonong tuntu i mPue Allah.
41002003	Panewa tongo-tongonya Ia magombo etu, ma’i sawei mba’a tau mangkenika Ia ngkai to malulu koronya. Ngkai etu nalempa ntau opo mba’a ri wawo lima-lima.
41002004	Pei tempo sira rata nja’u banua etu, sira taa mawali mampakamosu resi i Yesu apa tau boros kojo. Wali see naka sira mapone ri wawo banua panewa mangayali yau sangkodi ata tondo ri wawo i Yesu. Panewa yako ri wayau ri ata to nayali nsira etu, sira mangayuyu tau to malulu koronya etu sigalo lima-limanya ri tango i Yesu.
41002005	Wali tempo i Yesu mangkita anu to naika nsira etu, Ia mangansani sira mansarumaka kojo Ia. Wali see naka Ia manganto’oka tau to malulu koronya, Ia manganto’o, “A’ingKu, dosamu roomo ralapas yau.”
41002006	Wali tempo i Yesu manganto’o gombo etu re’e sawei mba’a tau to mampoguru porenta i Musa, sira matunda-tunda seja ri raya banua etu, wali sira mangandonge seja gomboNya tempo Ia manganto’oka ngkai etu, “Dosamu roomo ralapas yau”. Wali sira mampobuuka,
41002007	“Gete! Maka pei tau si’i magombo ewa wetu? Ia mampoanika i Pue Allah, apa ojo i Pue Allah semo to nakoto mangalapas dosa ntau.”
41002008	Wali i Yesu mansaka mangansani pampobuuka nsira etu. See naka Ia manganto’oka sira, “Maka pei komi mampobuuka ewa wetu?”
41002009	Panewa i Yesu manganto’oka wo’u sira, “Kamonsonya ane manganto’oka ngkai to malulu koronya si’i, ‘Dosamu roomo ralapas yau,’ sewaju kasulinya pei manganto’oka ia, ‘Pakore pei palinja.’ Naka pei sewaju kasulinya apa paka taa mawali ane tau to manganto’o gombo etu pei tare kuasanya damangika palaong to nato’o etu.
41002010	Wali Aku semo to rapokau yako ndate saruga danapoanaka nto lino see maya rato’oka Wiyaa nto Lino. Wali monso pu’u Aku re’e kuasa ri lino damangalapas dosa ntau. Pasi palaong to maya mampakanasaka komi kuasangKu etu, etu semo Aku damampakatao muni ngkai si’i.”
41002011	Wali yako etu i Yesu manganto’oka ngkai malulu koronya, “Pakore pei okotaka lima-limamu pei pawolili muni ri banuamu.”
41002012	Wali ngkai etu mansaka makore pei ia mangokotaka lima-limanya pei masuwu muni yako ri banua ri tango ntau boros. Wali tau boros etu sira paka ipu kojo rayanya mangkita palaong etu pasi sira mangabarong seja i Pue Allah. Sira manganto’o, “Gete, kita tawa pasi sangkani ruyu mangkita palaong to ewa wetu!”
41002013	Wali yako etu re’e seore i Yesu pasi anaguruNya yau wo’u njo’u towo ndano Galilea. Rata nja’u ria, boros tau siromu mampago Ia. Wali Ia mampotundeka sira.
41002014	Roo see Ia polas, pei ri raya mpalinjaNya etu Ia mangkita samba’a tau matunda mapalaong ri banua biasa napangabayar ntau asele. Sanga ngkai etu i Lewi. Ia ana i Alpeus. Wali i Yesu mangansale ia, to’oNya, “Yau lulu Aku damawali anagurungKu.” Wali i Lewi makore pei mayoko mangalulu i Yesu.
41002015	Yako etu sira yau njo’u banua i Lewi damangkoni. Wali tempo sira mangkoni etu, ma’i boros tau to pantagi asele seja sewaju ewa i Lewi. Pasi ma’i seja tau to yusa to nato’oka seja ntau “tau madosa,” sira ma’i mangkoni sindara-ndara pei i Yesu pasi anaguruNya. Apa boros seja ri oyo nsira to mangalulu i Yesu.
41002016	Wali tempo sira mangkoni, re’e bara sawei mba’a tau ri sambali banua. Tau etu tau to mampoguru porenta i Musa pasi sira seja to Yahudi to aliran Parisi. Wali tau etu mangkita i Yesu mangkoni sindarandara pei tau to pantagi asele pasi tau to yusa to nato’oka ntau “tau madosa.” Wali tempo sira mangkita palaong to etu, sira manganto’oka anaguru i Yesu, “Maka pei guru ngkomi mangkoni sindara-ndara pei tau to pantagi asele pasi tau to yusa to madosa seja?”
41002017	Wali pangandonge i Yesu gombo nsira manto’o maja’a tau etu, Ia mangaligi sira, Ia manganto’o, “Si’a tau to taa masaki mamporani dokter, pei tau to mangansani ia masaki, tau etu semo to rani nasawang ndokter. Wali Aku ma’i si’a ma’i mangansale tau to mampobuuka taa sala. Aku ma’i mangansale tau to madosa see sira damajea See naka Aku mangkoni sindara-ndara pei tau madosa etu.”
41002018	Wali re’e seore anaguru i Yohanes to Pombaptis pasi to Yahudi to aliran Parisi sira tongo-tongonya mangorop mangalulu ada nsira. Tempo etu re’e tau to mampotanaka resi i Yesu, sira manganto’o, “Anaguru i Yohanes pasi anaguru nto Yahudi to aliran Parisi sira re’e mangorop. Wali maka pei anaguru to si Komi taa mangorop?”
41002019	Wali i Yesu mangansono gombo etu, Ia rani sira mangansani taa masipato anaguruNya mangorop tempo Ia tiroowa re’e resi sira, wali Ia manganto’o rapa mangkonong to langkai to darapaporongo pasi mangkonong galung ngkai etu. Wali Ia mangamporapaka anaguruNya ewa galung nto langkai to darapaporongo etu. Ia manganto’o,“Wimba, ane re’e roa mpaporongo, ane galung nto langkai to darapaporongo sira tiroowa mampakasanang sindara-ndara pei ia ri roa etu, wimba galunginya etu bara mangorop, bara taa? Taa kojo saba masanang!
41002020	Pei ane tongotongonya sira mampakasanang etu, panewa kodi majoli rata bali ngkai to darapaporongo etu pei mangkeni yau ia, tempo etu semo panewa galunginya damangorop saba masusa raya nsira. Wali ewa see seja anagurungKu. Apa darata temponya Aku danakeni yau nu balingKu yako ri oyo nu anagurungKu etu, wali tempo etu semo sira damangorop.”
41002021	Wali yako etu i Yesu rani sira mangansani taa matao ane ada nto Yahudi to masae pei ojo radugangika wo’u anu to bou to Ia mampotundeka. See naka Ia mamporapaka wo’u, Ia manganto’o, “Ane re’e pake to masae pei masia yau, pake etu kita taa mangantampolika kain to bou. Apa ane kain to bou etu ratampolika, tempo darapangantatap pake etu, panampolinya etu mawali kodi. Wali panampol etu mangarebus bana nu pake to masae etu wali pake etu damasia wo’u. See naka taa matao mampake kain to bou ane mantampol pake to masae.
41002022	“Pasi kita seja ane re’e tule to bou, kita ne’e mampoyali la’u raya mpela binatang to masaem, apa ane la’u raya mpela binatang to masaem, tamo maya mone apa mako’om pelanya etu. Wali tempo tule etu mawali yua, senoanya mawali tipunto, wali maputu, masia yau pela binatang etu. Wali tule etu roo manja’at yau pasi pela binatang seja mawali maja’a yau. See naka matao ane tule to bou kita mampoyali la’u raya mpela binatang to bou seja see taa manja’at yau tule pasi taa seja maja’a yau pela etu.”
41002023	Wali yako etu re’e seore, ri Eo Rapandoo, i Yesu pasi anaguruNya sira malinja. Sira mangalulu jaya to liu ri raya nawu ntau. Wali tempo sira ri raya mpalinjanya etu, anaguru i Yesu mangkisu-ngkisu wua nu labu gando pei mangkoni ri raya nawu ntau etu.
41002024	Wali tempo etu re’e to Yahudi to aliran Parisi sira mangkita anaguru i Yesu mangkisu-ngkisu wua nu labu gando etu. Wali sira manganto’oka i Yesu, “Lo’aja! Maka pei anaguruMu mangkisu-kisu wua nu labu gando? Etu sewaju ewa tau mapalaong. Pei ane ewa porenta i Musa, tau taa maya mangika palaong ri Eo Rapandoo.”
41002025	-
41002026	Wali i Yesu manganto’oka sira, to’oNya, “Wimba, komi bara tare mangabasa ri tuntu i mPue Allah mangkonong kesaa to naika i Makole Daud tempo owi tempo i Abyatar to pampue to bae angganya? Tempo etu i Daud pasi joanya sira masiasi kojo pasi sira moro kojo kompo nsira. Wali tempo etu i Daud masua ri raya banua i mPue Allah panewa ia mangkoni roti to room rapampueka resi i Pue Allah. Roti etu ane ewa porenta i Musa ojo patanya to pampue maya mangkoni. Ane tau to yusa taa maya. Pei i Daud ia mangkoni roti etu pasi ia mangawaika seja joanya roti etu, wali sira mangkoni pei sira taa rato’oka sala.”
41002027	Wali roo see i Yesu manganto’oka wo’u sira, to’oNya, “Tau si’a napapowali i mPue Allah ojo damangalulu porenta-porenta mangkonong Eo Rapandoo. Eo Rapandoo etu nawaika i mPue Allah tau see mangansawang tau.
41002028	Wali see naka Aku, Wiyaa nto Lino, Aku semo to re’e kuasa manganto’o kesaa to masipato daraika ri Eo Rapandoo.”
41003001	Wali re’e seore i Yesu masua wo’u ri banua to napampatunde nto Yahudi. Nja’u raya banua etu re’e samba’a tau to mapongko palenya sambali.
41003002	Pasi re’e seja bara sawei mba’a to Yahudi to aliran Parisi, sira mangalo’aka kojo i Yesu. Sira rani kojo mangkita i Yesu bara wimba, bara Ia damampakatao muni tau to mapongko palenya etu ri Eo Rapandoo, apa sira rani mangarata jaya mampakasala Ia.
41003003	Wali ojo pangkita i Yesu tau to mapongko palenya etu, Ia manganto’oka ngkai etu, “Mai pakore ri tangonya si’i.” Wali tau etu yau resi i Yesu.
41003004	Panewa i Yesu mampotanaka resi tau to mangalo’aka Ia etu, Ia manganto’o, “Ane ewa porenta i Musa to imba to tao-tao daraika ri Eo Rapandoo. Mangika to matao bara mangika to maja’a? Bara mampakatao muni sa’e bara mampopate sa’e?” Etu semo pampotanaka i Yesu resi sira, pei sira tare to mangansono. Sira ojo maroti.
41003005	Wali i Yesu mangalo’aka resi sira samparia samba’a pei samba’a. Ia maja’a rayaNya pasi Ia mawo seja rayaNya apa sira bingol pasi taa kojo mamporayang sa’e. Wali Ia manganto’oka tau to pudu palenya etu, “Tonjuka palemu.” Wali ngkai etu mangantonjuka palenya panewa palenya etu rapakatao muni sewaju ewa palenya to sambali.
41003006	Wali ojo pangkita nto Yahudi to aliran Parisi palaong to mawali etu, sira masuwu muni yako ri banua etu. Sira mansaka yau mampogomboka joa i Herodes, sira mansongka mangaliwu jaya see sira maya mampopate yau i Yesu.
41003007	Wali tempo etu, ojo karoonya i Yesu mampakatao muni tau to mapongko palenya, Ia manganto’oka anaguruNya, “Yaumo kita njo’u rano Galilea.” Wali sira yau. Pei tempo sira yau etu, boros kojo tau yako ri propinsi Galilea to mangalulu sira. Pasi boros seja tau to yusa to mangampago i Yesu naj’u ria, tau etu sangga’a yako nja’u propinsi Yudea,
41003008	pasi re’e seja to yako ri kota Yerusalem, yako ri tana Edom, yako sambote ngkoro Yordan, pasi yako ri lipu Tirus pasi Sidon. Naka pei tau boros etu mangampago i Yesu apa sira roomo mangandonge kareba mangkonong palaong to taa rapobiasa to inikaNya.
41003009	Wali rata nja’u rano Galilea etu i Yesu manganto’oka anaguruNya, “Pasigenaka Aku samba’a bangka see Aku maya matunda nja’u rayanya ane bara najuju ntau boros si’i.”
41003010	Naka pei Ia manganto’o ewa wetu apa tau boros etu mangansani Ia room mampakatao muni boros tau to masaki, wali see naka tau masaki to owo rata etu sira rani kojo mampotaka Ia see tuwu-tuwuja sira seja darapakatao muni.
41003011	Pasi ane measa, tempo sira mangkita i Yesu, sira mapuka yau ri tangonya pei sakaboo, sira manganto’o, “Komi semo Ana i mPue Allah.”
41003012	Wali i Yesu mamporentang sira, Ia manganto’oka measa etu, “Ne’e kojo komi manganto’oka tau Aku Ana i mPue Allah.” Wali ewa see naika i Yesu mamporentang sira.
41003013	-
41003014	Wali yako etu i Yesu mangansale bara sawei mba’a tau to Ia mamporani yau mangalulu Ia damandake nto’u rapa mpantana. Wali sira nayau. Ojo karata nsira ndate ria, i Yesu mangampilis sampuyu pei dua mba’a tau etu. Tau to sampuyu pei dua etu Ia manganto’oka anaguruNya, apa sira semo to damawali yunuNya pasi sira semo to Ia damampokau damampakarebaka tuntu i mPue Allah resi tau.
41003015	Pasi Ia mangawaika sira kuasa mangarubak measa resi tau to naposuak measa etu.
41003016	-
41003017	Wali tau to sampuyu pei dua ipilisiNya etu, sanganya samba’a etumo i Simon. Ia nasangaka wo’u i Yesu i Petrus. Pasi re’e seja i Yakobus sira dua i Yohanes, sira sintua’i, ana i nZebedeus. Sira dua etu nasangaka wo’u i Yesu, Boanerges, apa Boanerges batuanginya tau ewa loo lamoa.
41003019	Panewa re’e wo’u i Andreas, Pilipus, Bartolomeus, Matius, Tomas pasi Yakobus. I Yakobus etu ia ana i Alpeus. Panewa re’e seja i Tadeus pasi i Simon. I Simon ia tau to seore nangewa to Roma to mamporentang to Yahudi. Pasi re’e seja Yudas Iskariot to mamposora yau i Yesu resi baliNya. Wali tau to sampuyu pei dua etu napilis i Yesu mawali anaguruNya.
41003020	Wali i Yesu pasi anaguruNya sira nayau muni njo’u banua to nakaroo. Ojo karata nsira nja’u ria, boros wo’u tau to siromu. Tau to mampago i Yesu tempo etu malagi kojo, wali i Yesu pasi anaguruNya tare temponya pasiwa mangkoni apa taa yoa, boros kojo tau.
41003021	Wali tempo etu ja’i i Yesu sira mangandonge, re’e to manganto’oka sira i Yesu tempo etu Ia tare temponya Ia damangkoni, apa taa yoa. Pasi re’e tau to manganto’o, “I Yesu Ia wando yau.” Wali ja’iNya etu sira yau damangoko Ia.
41003022	Pasi re’e seja tau to mampoguru porenta i Musa yako nda’a Yerusalem, sira seja ma’i mangampago. Sira manganto’o, “I Yesu Ia napasuak i Beelsebul, Kepala Measa semo. Wali yako kuasa i ngKepala Measa etu naka pei Ia nakurang mangarubak measa yako resi tau.”
41003023	-
41003024	Wali ojo pangandonge i Yesu gombo ntau to manganto’o ewa see, Ia mampokio tau etu panewa Ia manganto’oka sira, “Gete, taa mawali i Kepala Measa mangarubak joanya, apa sewaju ewa mangarubak koronya!” Roo see Ia manganto’oka sira rapa, to’oNya, “Rapanya makole pasi joanya. Ane joa nu makole etu pei masimusu yau, taa masae tau etu datiga’as yau, wali makolenya etu tamo re’e tau to ia mangkuasang.
41003025	Pasi ewa see seja ane tau santina. Ane sira matingka samba’a pei samba’a, taa masae sira datiga’as yau.
41003026	Wali ewa see seja resi Kepala Measa. Ane Kepala Measa mangarubak joanya, taa masae sira samparia damasimusu yau panewa Kepala Measa tamo re’e joanya to ia mangkuasang. Wali manasa si’a kuasa i ngKepala Measa to mangarubak measa.”
41003027	Wali roo see i Yesu rani mampakanasaka sira Ia semo to rosoroso pei i Kepala Measa, see naka Ia manganto’o wo’u rapa, to’oNya, “Rapanya re’e tau to maroso kojo, tau taa maya masua ri raya banuanya pei mangoko yau ngaya-ngayanya apa ia maroso mangamparambang. Pei ane rata tau to roso-roso wo’u pei ia, tau etu maya mangampungu yau ia panewa mangoko yau ngayangayanya. Wali Aku roomo manganangi i Kepala Measa see naka Aku maya mangarubak joanya pei mangoko yau tau to ia puenya.”
41003028	Wali yako etu i Yesu mampatiendoka sira mangkonong dosa, Ia manganto’o, “Aku manganto’oka komi, monso pu’u samparia dosa to naika nto lino maya nalapas i mPue Allah. Pasi samparia gombo nsira to manto’o maja’a sa’e bara manto’o maja’a i Pue Allah, dosa etu maya seja nalapas i mPue Allah.
41003029	Pei ane tau to manto’o maja’a i Nosa Mapasing, tau etu taa daralapas dosanya etu. Apa manto’o maja’a i Nosa Mapasing, etu semo dosa to danakitanaka i mPue Allah rataka ri singkasaenya.”
41003030	Wali ewa wetu gombo i Yesu manganseko tau to mampoguru porenta i Musa apa sira manganto’o Ia napasuak nosa to maja’a, wali sira sewaju ewa manganto’o i Nosa Mapasing Ia measa semo.
41003031	-
41003032	Wali yako etu ratamo indo i Yesu pasi tua’iNya bara sawei mba’a nja’u sambali banua nakare’e i Yesu. Tempo sira rata etu, boros kojo tau to re’e ri raya banua etu, sira matunda tiku i Yesu. Wali indo i Yesu pasi tua’iNya sira manganto’oka tau, “To’oka i Yesu nakama’i.” Wali tau etu sira yau manganto’oka i Yesu, to’onya, “Re’e indoMu pasi tua’iMu ri sambali banua, sira mampokio Komi.”
41003033	Pei i Yesu Ia mangansono gombo ntau etu, Ia manganto’o, “I sema kamonsonya indongKu pei a’ingKu?”
41003034	Panewa Ia mangalo’aka yau resi tau boros to matunda ri aweNya etu pei manganto’o, “Tau si’i seja indongKu pasi a’ingKu!
41003035	Apa i sema tau to mangangika pamporani i mPue Allah, tau etu seja a’ingKu to langkai pasi a’ingKu to we’a pasi indongKu.”
41004001	Wali yako etu re’e seore i Yesu mampoguru wo’u tau nja’u towo ndano Galilea. Pasi boros kojo tau to mangampago Ia ri towo ndano etu, wali see naka i Yesu mapone ri bangka pei matunda nja’u rayanya ri wawo ndano etu. Wali tau boros sira maroo ri towo ndano.
41004002	Yako etu boros to napoguruka i Yesu sira mangansaritaka sira rapa. Wali si’i semo samba’a rapa to Ia manganto’oka sira etu.
41004003	Ia manganto’o, “Padongeka kojo rapa to Aku manganto’oka komi si’i. Re’e samba’a to panawu, wali to panawu etu ia yau mangansawu liano.
41004004	Tempo ia mangansawu liano etu, liano to sawunya etu re’e to kono ri jaya. Wali to kono ri jaya etu tonsi ma’i mangantungku yau.
41004005	Pasi re’e seja liano etu to kono ri tana to ri rapa mbatu. Pei tana ri rapa mbatu etu taa mayombu. Wali liano etu taa napeas tuwu,
41004006	pei tempo eo malangan, liano etu mawali malau yau sampe mate yau apa kalenya taa longko lo raya ntana apa re’e watu la’u aranya.
41004007	Panewa re’e seja liano to nasawu to kono re’e tana to nja’u waka njunju ndui. Wali liano etu tuwu pei rui etu tuwu seja muni, panewa roo see nangi yau liano. Rui etu to langa-langan, see naka liano taa mawali kojo apa kaoungi. Wali see naka liano etu taa mawua.
41004008	Panewa re’e seja liano etu to kono ri tana to maboko. Wali liano etu magaya kojo tuwunya panewa rata temponya mawua ia mampowuaka wuanya re’e to togo mpuyu ngkani kaborosinya yako to rasawu, pasi re’e to ono mpuyu ngkani kaborosinya yako to rasawu, pasi re’e to satu ngkani kaborosinya yako to rasawu.”
41004009	Wali ojo karoonya i Yesu manganto’o rapa etu Ia manganto’oka wo’u tau boros, to’oNya, “I sema to nadonge ntalinganya, padongeka kojo.”
41004010	Wali roo see tau boros mawolili muni yako ri rano Galilea. Tempo sira mayoko etu jamo i Yesu pasi sawei mba’a tau to joaNya seja pasi anaguruNya sampuyu pei dua to nja’uwa nja’u ria. Wali tempo etu anaguruNya pasi joaNya etu sira mampotanaka resi i Yesu, sira manganto’o, “Kesaa batuanginya rapa to nuto’o ngKomi etu?”
41004011	Wali i Yesu manganto’oka sira, “Komi rawaika mangansani anu to tawa rapaponsanika resi sa’e mangkonong temponya i Pue Allah damawali Makole ri lino. Pei ane tau to yusa, tau to taa nansani i Pue Allah, ojo rapa to rapotundeka resi sira.
41004012	Wali sira mangabanang gombo i mPue Allah to natulis yami nto pantuntu tuntuNya tempo owi. Tempo etu to pantuntu tuntu i mPue Allah etu mangantulisika yami sira, to’onya, ‘Komi damangalo’a-lo’aka pei komi taa damangansani batuanginya palaong to nukita ngkomi etu. ‘Komi mandudu ngkani damangandonge pei komi taa damangansani batuanginya gombo to nudonge ngkomi etu. Komi taa rani mangandolika tango ngkomi resi Aku. Pei ane rapanya komi mangandolika tangomu resi Aku, ane ewa see Aku maya mangalapa dosa ngkomi.’ Etu semo gombo to natulis i Yesaya.”
41004013	Wali i Yesu manganto’oka wo’u anaguruNya pasi joaNya to yusa, Ia manganto’o, “Ane komi taa nunsani batuanginya rapa si’i, komi bara taa seja mangansani rapa to yusa to Aku manganto’o.
41004014	Wali si’i semo batuanginya rapa mangkonong to pansawu liano. To panawu etu, ia semo tau to mampakarebaka sa’e tuntu i mPue Allah, pasi liano etu batuanginya tuntu i mPue Allah semo.
41004015	Pasi ane liano to rasawu kono ri jaya, jaya etu batuanginya tau to mangandonge tuntu i mPue Allah. Pei roo see ma’i Kepala Measa pei mansaka mangoko yau tuntu i mPue Allah etu yako ri pampobuuka nsira. Wali palaong to etu semo to raporapaka ewa liano to rasawu to kono ri jaya pei to natungku yau ntonsi.
41004016	-
41004017	Wali ane liano to kono ri tana to ri rapa mbatu, tana etu batuanginya tau to mangandonge tuntu i mPue Allah pasi mansaka ndende raya nsira mangantima. Pei pangaya nsira ri tuntu i mPue Allah etu ewa liano to taa maroso kalenya apa sira taa maroso rayanya pasi taa seja inso rayanya. Wali tempo sira mangarata kasusa bara kasesa apa saba sira mangaya tuntu i mPue Allah etu, taa masae sira mamposaka yau pangaya nsira etu.
41004018	Panewa re’e wo’u liano to kono re’e tana to nja’u njunju ndui. Wali tana to nja’u njunju ndui etu batuanginya tau to mangandonge tuntu i mPue Allah
41004019	pei sira taa mangaluluka kojo apa sira ojo moru-moru mampobuuka katuwunya ri lino si’i, pasi sira mampobuuka kojo kasugi pasi anu to yusa to naporani nsira. Wali pangaya nsira ri tuntu i mPue Allah ewa pinumuya to taa mawua.
41004020	Pei ane liano to rasawu kono re’e tana to maboko, tana etu batuanginya tau to mampodongeka kojo tuntu i mPue Allah pei mangaya. Wali pangaya ntau etu ri tuntu i mPue Allah raporapaka ewa pinumuya to mawua, re’e to mampowuaka togo mpuyu ngkani yako to rasawu, re’e to mampowuaka ono mpuyu ngkani yako to rasawu, pasi re’e to mampowuaka satu ngkani kaborosinya yako to rasawu.” Wali ewa wetu nato’o i Yesu mampakanasaka anaguruNya pasi joaNya to yusa batuanginya rapa mangkonong liano etu.
41004021	Wali ojo karoonya i Yesu mampakanasaka sira mangkonong rapa etu, Ia rani sira mangansani matao ane tuntu i mPue Allah rapakarebaka resi sa’e. Wali Ia mangaligi sira, Ia manganto’o, “Tau ane mangkeni pansona ri raya banua to mawurim, ia taa mangabombongika yau ember pasi taa seja mamposaka la’u ara ngkoi. Ia mamposaka ri tampa to masipato rapamposaka pansona etu, see rakita remenya.
41004022	Wali ri katawanya pansona etu ratuni, anu to ri raya banua etu tawa maya rakita apa mawuri. Pei ojo pangantuni pansona etu panewa samparia maya rakita. Pasi ewa see seja tuntu i mPue Allah. Apa samparia to rawuni ri tempo si’i, to etu darapakarebaka. Pasi samparia to tawa ransani ri tempo si’i, samparia etu darapaponsanika.
41004023	I sema tau to nadonge ntalinganya, padongeka.”
41004024	Wali yako etu i Yesu manganto’o wo’u, Ia manganto’o, “Podongeka kojo anu to Kupotundeka komi. Apa ewa wimba kadota ngkomi mangampodongeka, ewa see seja kaborosinya to komi damangansani, pasi i Pue Allah damangadugang wo’u to nunsani ngkomi.
41004025	Apa tau to mampodongeka kojo tuntu i mPue Allah, tau etu daradugangika kapandenya see ia damangansani wo’u. Pei tau to taa mampodongeka, tau etu nempo ia re’e sangkodi kapandenya, kapandenya etu daraoko yau see ia tamo damangansani.”
41004026	Wali roo etu i Yesu mamporapaka wo’u mangkonong temponya i Pue Allah mawali Makole nto lino. Ia manganto’o, “Palaong i mPue Allah tempo Ia mawali Makole nto lino maya raporapaka ewa si’i. Rapanya re’e samba’a to panawu to mangansawu liano nja’u nawunya.
41004027	Roo ia mangansawu liano etu, ia ojo mampeas. Ponto wuri ia yore, pasi ponto eo ia mambangu mangampeas kojo liano etu. Wali liano etu tuwu pasi mawali bae, pei to panawu etu ia taa nansani ewa wimba mawali resi liano etu naka pei ia tuwu.
41004028	Apa yako ri tana semo naka tuwu liano etu. Tempo ia tuwu, yako tuwunya etu mawali tokonya. Yako tokonya etu mawali wuanya. Wuanya etu re’e wulinya pasi kayontinya.
41004029	Panewa rata temponya matasam wua ngkalingaanya etu. Wali to panawu ojo karatanya temponya matasam, ia mampota, apa ratamo temponya rapampota.”
41004030	Wali i Yesu manganto’o, “Wimba daraika mampakanasaka komi ewa wimba palaong to naika i mPue Allah ri lino see Ia maya mawali Makole nto lino? Wimba daKuika mangamporapaka?”
41004031	Panewa i Yesu manganto’o, “Palaong to naika i mPue Allah ri lino see Ia maya mawali Makole nto lino maya raporapaka ewa si’i. Rapanya re’e wua mpinumuya to rato’oka sesawi to nasawu nto panawu nja’u nawunya. Wali wua nsesawi etu ia to mayunu kojo pei wua mpinumuya to yusa.
41004032	Pei ane rasawu pei tuwumo, tempo etu ia semo to bose-bose pei pinumuya to yusa. Wali sesawi etu ia mawali bose kojo ra’anya, see naka tonsi maya mangika sea nja’u oyo nda’anya apa mou.” Wali ewa wetu nato’o i Yesu mangkonong i Pue Allah mawali Makole ri lino. Tempo si’i tawa boros tau to Ia Makolenya, pei kanjo’u-njo’u kaboro-boros tau to mawali Ia Makolenya.
41004033	Pasi boros wo’u rapa to ewa wetu to nato’o i Yesu mampakarebaka tau boros tuntu i mPue Allah. Tempo Ia mampakarebaka sira etu, imba pata mpangkurang nsira mampobuuka, etu semo to Ia manganto’oka.
41004034	Pei tempo Ia mampakarebaka tau boros etu Ia ojo mamporapaka. Pei ane jamo anaguruNya to re’e resi Ia, tempo etu Ia taa ojo mamporapaka. Tempo Ia mampotundeka anaguruNya etu Ia mampakanasaka resi sira batuanginya nu rapa etu.
41004035	Wali tempo i Yesu room mampotundeka tau boros etu, ojo kawenginya rao Ia manganto’oka anaguruNya, “Yaumo kita njo’u sambote ndano.”
41004036	Tempo Ia manganto’o gombo etu, Ia tiroowa matunda ri bangka to ipakeNya tempo mampotundeka tau boros etu. Wali anaguruNya mapone seja ri bangka to kare’e i Yesu etu panewa sira malayag mampiyaikamo tau boros. Tempo sira malayag etu, re’e seja bara sawei bangka ntau to yusa to mangalulu.
41004037	Pei ri raya mpalayag nsira, kodi majoli rata ngoyu to marimbo kojo see naka bombang mawali bose kojo. Bombang etu masua ri raya bangka nsira wali bangka etu dabukemo ue.
41004038	Pei i Yesu, Ia re’e yore yau ojo mayuna-yuna ri raya bangka etu tondo ri payunya. Wali anaguruNya magasi mangalike Ia, sira manganto’o, “Guru! Kita damate! Wimba, bara taa mawei resi Komi ane kita datondu?”
41004039	Wali i Yesu mambangu pei mamporentang ngoyu, pasi Ia manganto’oka rano etu, “Pandoomo, pei kalindu muni!” Wali ngoyu marimbo etu mandoo yau, pasi rano mawali lindu kojo.
41004040	Roo etu i Yesu manganto’oka anaguruNya, “Maka pei meka raya ngkomi? Maka pei komi taa mansarumaka Aku?”
41004041	Wali anaguruNya etu ipu kojo raya nsira pei masipotanaka samba’a pei samba’a, sira manganto’o, “Gete, sema kamonsonya tau si’i maka sakowa ngoyu pasi bombang mampalaika seja Ia?”
41005001	Wali yako etu i Yesu pasi anaguruNya dongka nja’u sambote ndano, nja’u lipu nto Gerasa.
41005002	Ojo kadongka nsira nja’u ria, i Yesu mana’u yako ri bangka panewa Ia mansaka napago ntau to masuwu yako nja’u oyo nu dayo. Ngkai etu naposuak measa,
41005003	-
41005004	wali ia jamo maroo-roo nja’u oyo nu dayo etu. Pasi tau malagi ngkanimo mangampunguka rante pale pasi witinya pasi mangajagai kojo ia. Pei nempo ewa see, ia ojo mangarapas yau rante etu. Wali ia tamo maya nata’amaka ntau apa ia maroso kojo naika measa to mamposuak ia etu, see naka nempo rapunguka rante taa mawali.
41005005	Wali wuri-eo ia kalili-lili ri oyo nu dayo pasi ri pantana tongonya kaboo-boo pasi mangawelangika watu ri koronya.
41005006	Wali tempo ngkai etu mangkita i Yesu longkowa, ia maripo mangampago pei mambokotu ri tangoNya.
41005007	-
41005008	Panewa i Yesu manganto’oka measa to mamposuak tau etu, to’onya, “Measa, piyaimo yako resi ngkai si’i!” Wali ngkai to naposuak measa etu maroso loonya kaboo, to’onya, “O Yesu, Ana i mPue Allah anu makuasa kojo, kesaa ma’i Nupali resi aku?” Panewa ia manganto’o wo’u, “Ri tango i mPue Allah, matamanasa ngkita, kuporapika resi Komi ne’e mangansesai aku!”
41005009	Wali i Yesu mampotanaka resi ia, “Sema sangamu?” Wali ngkai etu mangansono, “Sangangku Legiun, apa kami boros kojo.”
41005010	Roo see ia mamporapirapika resi i Yesu naka ne’e Ia mampokau sira njo’u tana to longko.
41005011	Wali nja’u lipu etu, re’e wawu ntau mangaliwu pangkoni ndate rapa mpantana etu. Wawu etu bara dua nsowu kaborosinya.
41005012	Wali samparia measa to mamposuak ngkai etu, sira mamporapika resi i Yesu, to’onya, “Pakauka kami malimba damasua ri wawu etu.”
41005013	Wali i Yesu manganto’oka sira, “Intamo.” Wali tempo etu measa nasuwumo yako ri tau etu panewa masua ri wawu boros. Tempo wawu etu naposuak measa, sira maripo yau lo’u woto mpantana rata la’u raya ndano. Wali wawu etu malodong yau samparia.
41005014	Wali ojo pangkita nto pangkampang wawu palaong to mawali etu, sira miyai. Sira maripo lo’u kota. Rata la’u ria sira mangampaleleka resi tau nja’u ria pasi resi tau to ri kampu-kampu to ri awe ngkota etu, sira mampakarebaka resi tau mangkonong samparia palaong to nawali etu. Wali ojo pangandonge ntau kareba to nato’oka nto pangkampang wawu sira, sira yau mangampago mangalo’a palaong to nawali etu.
41005015	Ojo karata nsira resi i Yesu, sira mangkita ngkai to tempo ruyu naposuak measa boros etu, ia matunda nja’u ria. Sira mangkita matao muni apa sira mangalo’a masilonga muni pampobuukanya pasi sira mangkita re’e muni pakenya. Wali sira meka rayanya mampobuuka bae kojo kuasa i Yesu.
41005016	Pasi tau to matamanasa mpalaong to naika i Yesu resi ngkai to naposuak measa pasi palaong to inikaNya resi wawu etu, sira mangansaritaka wo’u tau to rata.
41005017	Wali tau boros etu marapi kojo resi i Yesu see Ia damiyai yako ri lipu nsira.
41005018	Wali i Yesu pasi anaguruNya mapone muni ri bangka damampiyaika lipu etu. Tempo Ia mapone ri bangka, ngkai to naposuak measa tempo ruyu etu marapi resi Ia see ia seja damangalulu.
41005019	Pei i Yesu taa mangabiaka ia yau. Ia manganto’oka tau etu, “Inta njo’u lipumu pei to’oka yunumu mangkonong pamporayang i mPue resi korom pasi mangkonong samparia to naika i mPue mangansawang korom.”
41005020	Wali ngkai etu yau muni njo’u lipu to sampuyu kota, lipu etu sanganya Dekapolis. Rata nja’u ria, ia mangansaritaka tau mangkonong samparia to naika i Yesu resi ia. Wali tempo ia mangansaritaka tau etu, samparia tau to mangandonge anu to nato’o ngkai etu sira ipu kojo rayanya.
41005021	Wali yako etu i Yesu pasi anaguruNya malayag wo’u mangawote rano Galilea. Ojo kadongka nsira nja’u sambote ndano etu, boros kojo tau mampago i Yesu. Tau etu makore tiku Ia nja’u wii ndano.
41005022	Wali tempo etu ma’i samba’a tau tu’a nto Yahudi, ia ma’i mangampago seja i Yesu. Ngkai etu sanganya i Yairus. Wali tempo i Yairus mangkita i Yesu ia mambokotu ri tangoNya, mampakabae Ia.
41005023	Panewa ia mamporapika kojo resi i Yesu, ia manganto’o, “Re’e samba’a anangku to we’a to masaki mapari kojo. Damatemo ia. Wali kuporapika resi Komi yau damampotaka ia see ia taa damate, ojo damatao muni.”
41005024	Wali i Yesu yau sinjaya pei i Yairus. Pasi boros kojo tau to yusa to kangguyu-nguyu mangalulu i Yesu, see naka sira mangajuju Ia.
41005025	Pasi re’e samba’a tau we’a ri oyo ntau boros etu ia sampuyumo pei dua nto’u tare pandoonya mansabe wuya.
41005026	Tau we’a etu mandudu ngkani yau resi dokter darapokulir, bae kasesa to ia mangarata tempo napokulir ndokter, pei taa kojo naaya. Wali ia puramo kasuginya mangabayar yau dokter pei panyaki etu taa kojo malewa, ojo mapari wo’u.
41005027	-
41005028	Wali tau we’a etu ia roomo mangandonge mangkonong kuasa i Yesu mampakatao muni tau to masaki. See naka ia mampago i Yesu yako ri payuNya ri oyo ntau boros panewa ia mampotaka pake i Yesu apa ia mampobuuka, “Nempo aku ojo mampotaka pakeNya, aku damatao muni.”
41005029	Wali tempo ia mampotaka pake i Yesu etu, panyaki etu mansaka mandoo pasi ia mangepe matao muni koronya.
41005030	Pei i Yesu Ia mangepe re’e kuasa to masuwu yako resi Ia wali Ia mansaka mangandolika tangoNya ri oyo ntau boros pei mampotanaka resi sira, Ia manganto’o, “Sema to nampotaka pakengKu?”
41005031	Wali anaguruNya manganto’oka Ia, to’oNya, “Komi mangkita tau boros kojo si’i mangajuju Komi, maka pei Komi mampotanaka wo’u tau to mampotaka?”
41005032	Pei i Yesu Ia ojo mangalo’aka yau tau boros etu, mangalo’aka bara sema to nampotaka Ia.
41005033	Wali tau we’a to nampotaka Ia etu, ia mangansani ia semo to rapakatao muni, wali ia yau resi i Yesu ri tongo ngkarongko-rongkonya apa meka rayanya. Ia mambokotu tango i Yesu, panewa ia mampakanasaka i Yesu mangkonong samparia palaong to nawali etu.
41005034	Wali i Yesu manganto’oka ia, “A’ingKu, inta ri kasanang ndaya, apa tamore panyaki resi korom. Apa korom mansarumaka Aku, see naka korom matao muni.”
41005035	Wali tongo-tongonya i Yesu mampogomboka tau we’a etu, ratamo tau yako banua i Yairus. Tau to rata etu manganto’oka i Yairus, “Anamu matem. Tamo re’e batuanginya komi mangantalas Pa’a Guru apa ana ngkomi matem si’i-si’i.”
41005036	Tempo i Yesu mangandonge gombo ntau etu, Ia mansaka manganto’oka i Yairus, to’oNya, “Ne’e bata-bata rayamu. Ojo sarumaka Aku.”
41005037	Panewa roo see sira dua polas, pei i Yesu taa mangabiaka tau to yusa mangalulu sira kasimbalinya yako i Petrus, pasi i Yakobus sira dua tua’inya, Yohanes.
41005038	Wali yako etu sira lima rata nja’u banua i Yairus. Ojo karata nsira etu, sira re’e mangandonge boros kojo loo ntau to makanano ri banua etu. Re’e tau tumangi pasi singga’a maroso kojo loonya mangantangis tau mate.
41005039	Wali i Yesu masua ri banua panewa Ia manganto’oka tau boros etu, “Maka pei komi makanano pasi tumangi? Ana etu taa mate, ia ojo yore.”
41005040	Pei tau boros etu ojo mampogeleka pasi mangkaengas Ia. Pei i Yesu mampaposuwu yau tau boros etu, panewa Ia mangansale tau tu’a nu ana pasi anaguruNya togo mba’a etu. Wali sira ono masua re’e songi to nakare’e ntau mate.
41005041	Yako etu i Yesu mangoko pale nu ana to matem etu panewa manganto’oka ia, “Talita kum.” Gombo etu batuanginya, “Ana we’a, Kuto’oka korom pambangu.”
41005042	Wali ana etu mansaka makore pei malinja, apa ia sampuyu pei dua nto’umo. Wali tau tu’anya ipu kojo rayanya mangangkita ananya etu tuwu muni.
41005043	Pei i Yesu manganto’oka sira, “Ne’e kojo mangansaritaka sa’e mangkonong palaong to si’i.” Pasi Ia manganto’oka sira “Waika ia pangkoni.”
41006001	Wali yako etu i Yesu mayoko yako ri banua i Yairus panewa Ia yau njo’u kota to karoonya tempo Ia dakodiwa sampe rata temponya Ia baemo. Pasi anaguruNya yau seja mangalulu Ia rata nja’u ria.
41006002	Wali yako etu, ojo karatanya Eo Rapandoo, Ia yau ri banua to napampotunde nto Yahudi. Rata nja’u ria Ia masua ri raya banua etu panewa yako etu Ia mula mampotundeka tau. Wali boros tau to mangandonge gombo i Yesu etu, sira ipu kojo rayanya. Sira manganto’o, “Yako imbare pangarata ntau si’i samparia to to’oNya etu? Kapande kesaa to rawaika Ia? Pasi maka pei Ia nakoto mangika palaong to taa rapobiasa?
41006003	Ngkai si’i ojo tau to mampasilonga kaju, ana i Maria. Ia tukaka Yakobus, i Yoses, i Yudas pasi i Simon. Pasi re’e seja tua’iNya to we’a sira maroo rire.” Wali tau boros etu sira taa mangaya i Yesu Ia to pantuntu tuntu i mPue Allah apa sira mampobuuka Ia ojo tau biasa semo.
41006004	Pei i Yesu manganto’oka sira, to’oNya, “Ane to pantuntu tuntu i mPue Allah, bara imbare nakanjo’u, tau manga’angga ia. Pei ane ri lipu to si iaja tare tau to manga’angga ia. Ane ja’inya pasi tau to samba’a banua pei ia sira taa seja rani manga’angga ia.”
41006005	Wali apa saba tau ri lipu etu taa mangaya Ia, see naka taa mawali i Yesu mangika palaong to taa rapobiasa nja’u ria. Ojo bara sawei mba’a tau to masaki, tau etu Ia mampotaka panewa sira matao munim.
41006006	Wali i Yesu ipu kojo rayaNya mampobuuka, “Tau ri lipungKu si’i taa kojo mangaya Aku.” Wali yako etu Ia polas njo’u kampu-kampu to yusa. Ia yau mampotundeka tau nja’u ria tuntu i mPue Allah.
41006007	Wali yako etu i Yesu mampokio anaguruNya to sampuyu pei dua panewa Ia mampokau anaguruNya etu yau damangkeni tuntu i mPue Allah njo’u lipu-lipu to yusa wo’u. Ia mampokau sira dua mba’a sinjaya, dua mba’a sinjaya. Pasi Ia mangawaika sira kuasa damangarubak measa yako resi tau.
41006008	Pasi Ia manganto’oka sira, “Tempo komi yau, ojo toko to maya rakeni. Ne’e mangkeni pangkoni, ngaya-ngaya, pasi ne’e seja mangkeni doi.
41006009	Pake sandal, pei ne’e mangkeni pake to yabi yako to re’e ri koro.”
41006010	Roo see i Yesu manganto’o, “Ri raya mpalinja ngkomi, ane rata nja’u lipu ntau, ane re’e tau to masanang mampalinggona komi, maroo ri banua ntau etu sampe rata temponya komi polas yako ri lipu etu.
41006011	Pei ane re’e tau to bo’onya mangantima komi pasi bo’onya mampodongeka komi, ane ewa see, ane polas komi yako nja’u ria, tantamaka awu ntana to re’e ri witi ngkomi. Wali palaong etu mawali tondong resi tau etu komi taa kojo singkonong pei sira. Wali Aku manganto’oka komi, monso pu’u ane ratamo temponya i Pue Allah mangabotus to lino, tempo etu huku to danarata ntau ri kota to bo’onya mangantima komi etu, huku nsira to pari-pari wo’u pei huku to danarata ntau Sodom pasi tau Gomora.”
41006012	Wali ojo karoonya i Yesu mampogomboka anaguruNya etu, sira yau njo’u lipu-lipu to yusa. Pasi ri raya mpalinja nsira etu sira mampakarebaka resi tau, sira manganto’o, “Pajea.”
41006013	Pasi sira mangarubak boros measa yako resi tau, pasi boros seja tau to masaki to sira mampakatao muni. Tempo sira mampakatao muni tau to masaki, sira mampalasika minya ri wawo ntau etu mangika tondong panewa sira matao muni.
41006014	Wali boros kojo tau to mangansani mangkonong palaong to naika i Yesu. Pasi i Makole Herodes mangandonge seja sarita mangkonong Ia. Wali tau boros re’e to manganto’o, “Tau etu i Yohanes to Pombaptis rawangu muni yako ri kapatenya. See naka Ia nakoto mangika palaong to taa rapobiasa etu.”
41006015	Pasi re’e seja tau to manganto’o, “Si’a, tau etu i Elia, to pantuntu tuntu i mPue Allah tempo owi.” Pasi re’e wo’u tau to manganto’o, “Ia to pantuntu tuntu i mPue Allah sewaju ewa to pantuntu tuntu i mPue Allah tempo owi.”
41006016	Pei tempo i Herodes mangandonge gombo ntau etu ia manganto’o, “Si’a, tau etu i Yohanes semo to aku manganto’oka tau pu’ak yau wo’onya seore. Wali rawangu munimo ia yako ri kapatenya.”
41006017	-
41006019	Naka pei i Herodes ewa wetu pampobuukanya, apa saba palaong to nawali seore. Wali ewa si’i palaong to nawali etu. Re’e seore i Herodes mangoko yau indo nu ana i mPilipus, tua’i i Herodes semo. Wali i Herodes mamporongo wo’u tau we’a etu to sanganya i Herodias. Wali ojo pangandonge i Yohanes mangkonong palaong to etu, ia yau resi i Herodes pei manganseko ia, to’onya, “Taa matao palaong to nuika ngkomi apa komi roomo mangoko yau indo nu ana ntua’imu. Pei ane ewa porenta i mPue Allah taa maya tau mangika palaong to etu.” Ewa wetu nato’o i Yohanes manganseko i Makole Herodes. Wali i Herodes mampokau tau mangansoko i Yohanes panewa mangantarungku ia. Wali ojo pangandonge i Herodias gombo to nato’o i Yohanes etu, ia maja’a kojo rayanya resi i Yohanes see naka ia rani mampopate yau ia. Pei ia taa mangarata jaya
41006020	apa i Makole Herodes mangajagai kojo naka ne’e i Herodias damampopate yau ia. I Herodes kansongka rayanya resi i Yohanes see naka mangajagai. Ia masanang rayanya mampodongeka gombo i Yohanes nempo ipu rayanya mandonge gombo etu pasi ia nansani seja i Yohanes ia tau matao pasi ia i Pue Allah puenya. Wali see naka ia mangajagai i Yohanes.
41006021	Wali yako etu re’e seore i Herodes ia re’e mangika roa mangendo eo ngkare’enya. Wali tempo etu ia mangadinsi tau boros. Samparia pomarenta to bose pangkanya pasi kepala-kepala ntentara pasi tau to bose angganya ri propinsi Galilea samparia paka radinsi. Wali sira rata mangkoni tempo roa etu. Wali tempo roa etu i Herodias mangarata jaya mampopate yau i Yohanes to Pombaptis.
41006022	Apa re’e samba’a ana i Herodias, ia ana we’a, ana woku i Herodes, ia manari-nari ri tango i Herodes pasi ri tango nto pantako to boros. Tempo ia manari etu ia mampakasanang kojo raya i Herodes pasi to pantako. Wali ojo karoonya ia manari i Herodes manganto’oka ia, “Kesaa to nuporani, to’oka aku, aku damangawaika korom.”
41006023	Wali ia maroso kojo rayanya mamparajanjika tau we’a etu, to’onya, “Kesaa to nuporapi nempo santongo yako re’e lipu to kuporentang, dakuwaika korom.”
41006024	Wali ana i Herodias etu yau resi indonya, ia mampotanaka resi indonya, “Kesaa dakuporapi resi i Herodes?” Wali i Herodias manganto’oka ananya etu, “Porapi wo’o i Yohanes to Pombaptis.”
41006025	Wali ana etu majoli mawolili muni resi i Makole Herodes pei manganto’oka ia, “Wo’o i Yohanes to Pombaptis kuporani. Pakajoli kenika aku pasaka nja’u raya ndula meja.”
41006026	Wali i Herodes soso kojo rayanya, pei ia roomo mamparajanjika ananya etu, “Kesaa to nuporani, aku damangawaika korom.” Pasi to pantako boros re’e seja mangandonge parajanjinya etu.
41006027	Wali see naka ia mansaka mampokau samba’a tentaranya yau mangoko wo’o i Yohanes. To’onya, “Inta pu’ak yau wo’o i Yohanes la’u raya ntarungku pei keni mai.” Wali tentara etu yau mangika ewa to nato’oka i Herodes ia. Ia yau lo’u raya ntarungku panewa mangampu’ak yau wo’o i Yohanes.
41006028	Panewa wo’onya etu ia mangkenika ana i Herodias nja’u raya ndula meja. Wali ana we’a etu mangoko pei mangkenika indonya.
41006029	Wali yako etu anaguru i Yohanes sira mangandonge i Yohanes roomo rapu’ak yau wo’onya wali sira yau mangoko lembanya yako ri raya ntarungku darapongkeli. Sira mampoduli tau mate etu nja’u raya mbayau mbatu panewa mangaba’aka yau watu ri wombonya. Wali ewa wetu semo palaong to nawali seore, tempo ngkapate i Yohanes etu.
41006030	Wali yako etu pomakau i Yesu rata muni resi Ia. Tempo sira rata muni etu, sira mangansaritaka resi Ia mangkonong samparia palaong to sira mangika pasi mangkonong anu to sira room mampotundeka tau.
41006031	Ojo karoonya i Yesu mangandonge sarita nsira etu, Ia manganto’oka sira, “Anu kita mampiyaika ruyu tau to yusa pei yau njo’u lipu to tare tau mangkaroos. Nja’u ria komi yoa mamposau-sau sangkodi.” Naka pei i Yesu manganto’oka sira ewa see apa tempo etu boros kojo tau mangampago sira. Ojo kayako nsa’e rata wo’u to yusa, wali i Yesu pasi anagurunya pasiwa mangkoni sira taa kojo yoa.
41006032	Wali sira mapone ri bangka ojo i Yesu pasi anaguruNya. Sira mawote dayau njo’u lipu to tare tau mangkaroos.
41006033	Pei tempo sira mayoko re’e boros tau to mangkita. Tau boros etu mampobuuka, “I Yesu pasi anaguruNya to damayoko etu.” Wali tau etu maripo mangalulumaka sira. Wali ponto-ponto kota ri wii ndano etu tau maripo mampago njo’u tampa to danapago i Yesu pasi anaguruNya. Wali tau boros etu sira semo ruyu rata nja’u ria panewa rata i Yesu pasi anaguruNya.
41006034	Wali ojo kadongka nsira nja’u ria i Yesu mangkita tau boros kojo etu. Ia mamporayang tau boros etu apa sira ewa domba to tare to mangkampang. Wali Ia mula mampotundeka sira mangkonong tuntu i mPue Allah. Masae Ia mampotundeka sira.
41006035	Wali yako etu ojo kawenginya rao, anaguru i Yesu mai resi Ia pei manganto’o, “Rao si’i mawengimo pasi lipu si’i tare tau darapangoli pangkoni.
41006036	Wali pokau tau boros etu yau njo’u lipu ntau pasi kampu to ri awenya si’i damangoli pangkoni.”
41006037	Pei i Yesu mangansono, Ia manganto’o, “Komi semo mangawaika sira pangkoni.” Wali anaguru i Yesu manganto’o, “Gete! Kita taa kojo gana doi daraolika tau boros etu pangkoni! Sakowa saro ntau wayu mbuya mapalaong, tiroo taa gana doinya daraolika pangkoni see maya rapokonika tau boros etu!”
41006038	Wali i Yesu mampotanaka resi anaguruNya, “Sawei mpa’i roti to re’e resi sira? Inta pei lo’a.” Wali anaguru i Yesu yau mangampotanaka roti resi tau boros etu. Wali sira mangarata roti etu resi tau boros panewa sira ma’i mampaleleka resi i Yesu, sira manganto’o, “To re’e resi sira ojo lima mpa’i roti pasi dua mba’a bau.”
41006039	Wali roo see i Yesu manganto’oka tau boros etu, “Patunda makalompok-kalompok ri wawo ntarempas si’i.”
41006040	Wali sira matunda makalompok. Re’e kalompok to sira mangika satu mba’a kaborosinya, panewa re’e wo’u kalompok to lima mpuyu kaborosinya tau.
41006041	Wali roo see i Yesu mangoko roti lima mpa’i pasi bau dua mba’a etu, panewa Ia matingoa pei makai-kai manganto’oka i Pue Allah tarima matao. Ojo karoonya Ia makai-kai Ia mangampesu-mpesutimo roti etu panewa mangawaika anaguruNya. Wali sira mangoko roti etu panewa mangampookoka resi tau boros. Pasi bau dua mba’a Ia mangantilaka seja anaguruNya panewa sira mangantilaka tau boros.
41006042	Roo see sira samparia mangkoni paka mabosu.
41006043	Ojo karoonya sira mangkoni, anaguru i Yesu mangamporomung toro nu roti pasi toro nu bau. Wali toro mpangkoni to naporomung nsira etu dasampuyuwa pei dua karanji nabuke.
41006044	Wali tau to mangkoni roti etu, kaborosinya yabi lima nsowu owo to langkai.
41006045	Wali ojo karoonya i Yesu mampokoni tau boros etu, Ia mampokau anaguruNya mapone ri bangka, Ia manganto’o, “Patiruyu komi mawolili njo’u sambote ndano, njo’u kota Betsaida.” Wali sira mapone ri bangka. Tongo-tongonya sira mapone ri bangka, i Yesu manganto’oka seja tau boros, Ia manganto’o, “Inta muni njo’u lipu ngkomi.”
41006046	Wali ojo karoonya Ia mampokau sira yau muni njo’u lipunya etu, Ia mandake nto’u pantana yau damakai-kai.
41006047	Wali yako etu, ojo kawurinya rao, bangka nu anaguru i Yesu longkomo yako ri wii ndano, pei i Yesu re’ewa ri pantana jamo Ia ngkalioNya.
41006048	Wali tempo etu i Yesu mangkita anaguruNya mandasai kojo naepe mangawose bangka apa ngoyu marimbo yako ri tangonya. Wali ojo kamosueonya i Yesu yau mangampago anaguruNya etu, Ia malinja ri wawo nu ue. Tempo Ia malinja ri wawo nu ue etu Ia mangika ewa damaliunaka bangka nu anaguruNya.
41006049	Pei anaguruNya mangkita Ia malinja ri wawo nu ue longko sangkodi yako ri bangka, wali sira mampobuuka Ia bara wonggo. Wali sira sakaboo.
41006050	Sira samparia mangkita pasi sira meka kojo, see naka sira sakaboo. Pei i Yesu mansaka manganto’oka sira, “Ee, pakasanang raya ngkomi! Ne’e meka, Aku sei.”
41006051	Roo see i Yesu mapone ri bangka nsira. Wali ojo papone i Yesu ri bangka, ngoyu marimbo mandoo. Wali anaguru i Yesu sira ipu kojo rayanya mangkita ngoyu marimbo mandoo.
41006052	Naka pei ipu raya nsira mangkita palaong to etu apa nempo roomo mangkita kuasa i Yesu tempo Ia mampokoni tau boros, pei sira taa kojo manasanya mangkonong batuanginya kuasaNya etu. Raya nsira mabukul see naka sira taa kojo manasanya.
41006053	Wali ojo pawote nsira rano etu, sira dongka nja’u lipu Genesaret, panewa sira mana’u yako ri bangka pei mangantaka bangka etu ri wii ndano
41006054	Wali tempo pana’u nsira yako ri bangka etu, re’e tau to mangkita pasi mangansani i Yesu semo to rata.
41006055	See naka sira maripo yau mampakarebaka resi samparia tau ri lipu-lipu to ri awenya mangkonong karata i Yesu. Wali tempo tau boros etu mangansani i Yesu Ia re’imo, sira mangkenika Ia tau to masaki. Tau to masaki etu nalempa nsira ri wawo lima-lima. Imbare sira mandonge i Yesu Ia re’i, tau mangkenika Ia tau to masaki nja’u ria.
41006056	Pasi imbare nakarata i Yesu, boros kojo tau mampago Ia. Tempo Ia rata ri kota-kota tau yau mampago, tempo Ia rata ri kampukampu tau yau mampago, pasi tempo Ia rata ri nawu-nawu tau yau seja mangampago. Wali boros kojo tau mangampago Ia. Wali tau etu sira mampoduli tau to masaki nja’u pasar. Panewa sira mamporapika kojo resi i Yesu see tau to masaki etu maya mampotaka nempo ojo ri wii nu mpakeNya. Wali i Yesu Ia mangabiaka tau to masaki etu mampotaka wii nu mpakeNya, panewa samparia tau to mampotaka ri wii nu mpake i Yesu etu, sira rapakatao muni.
41007001	Wali re’e seore ma’i bara sawei mba’a to Yahudi to aliran Parisi pasi singga’a tau to mampoguru porenta i Musa. Sira yako Yerusalem ma’i mangampago i Yesu.
41007002	Wali tempo sira rata nja’u lipu nakare’e i Yesu, tempo etu sira re’e mangkita anaguru i Yesu sira mangkoni pei taa mamue ruyu singkonong ewa ada nto tu’angi nsira to Yahudi.
41007003	Wali sira masusa mangangkita palaong to etu apa to Yahudi to aliran Parisi etu pasi samparia to Yahudi to yusa, sira mangalulu kojo ada nto tu’angi nsira. Wali ane ewa ada nsira etu sira tawa maya mangkoni ane taa mamue ruyu singkonong ewa ada etu.
41007004	Pasi sira seja ane yau lo’u pasar, rata ma’i tawa maya mangkoni ane taa mandiu ruyu singkonong ewa ada nto tu’angi nsira. Pasi ane ewa ada nsira etu boros kojo wo’u to nalulu kojo nsira. Apa ada to si sira pasiwa mamposo’i sangkir, kura pasi pawanga yako ri tambaga, si’a ojo mangika ngkewanya. Wali mabeu kojo palaong to naika nsira mangalulu ada nto tu’angi nsira.
41007005	Wali tempo to Yahudi to aliran Parisi pasi tau to mampoguru porenta i Musa, tempo sira mangkita anaguru i Yesu mangkoni taa mamue ruyu mangalulu ada to etu, sira masusa kojo rayanya wali sira mangampago i Yesu panewa mampotanaka resi Ia, sira manganto’o, “Maka pei anaguruMu taa mangalulu ada nto tu’angi ngkita? Apa tempo sira mamue damangkoni, tempo etu sira taa mangika singkonong ewa ada to etu?”
41007006	Wali i Yesu mangansono, to’oNya, “To pantuntu tuntu i mPue Allah tempo owi, i Yesaya, ia re’e mampakanasaka yami mangkonong komi to ojo gombomu manoto. Wali monso pu’u gombo to ratulis nja’u raya ntuntu i mPue etu. Apa i Yesaya ia mangantulis gombo i mPue Allah to manganto’o, ‘Tau si’i mampakabae Aku ojo ri nganganya, pei rayanya longko yako resi Aku.
41007007	Wali tau to ewa wetu tare batuanginya mampue resi Aku, apa ane sira mampoguruka tau, sira ojo mampoanika mampoguru tuntu i mPue Allah, pei kamonsonya anu to napoguru nsira etu ojo ada nto lino.’ Wali etu semo to nato’o i Yesaya mangkonong komi.
41007008	Wali komi ojo mangaliunaka porenta i mPue Allah pei mangalulu kojo ada nto lino.
41007009	Komi mampobuuka komi pande kojo tempo mampobo’o porenta i mPue Allah see komi maya mangalulu ada ngkomi.”
41007010	Wali i Yesu manganto’o wo’u, to’oNya, “I Musa ia re’e manganto’o tempo owi, ia manganto’o, ‘Pakabae pa’amu pei indomu.’ Pasi Ia manganto’o seja, ‘I sema tau to mampoja’a pa’anya bara indonya, tau etu taa maya taa rapopate yau.’ Ewa see anu to rapotundeka ri raya ntuntu i mPue Allah.
41007011	-
41007012	Pei yusa to nupotundeka ngkomi. Apa komi mampotundeka tau taa mawei nempo taa mangalulu porenta etu. Komi manganto’oka sira taa mawei ane taa mangansawang pa’anya bara indonya ane manganto’oka sira ewa si’i, to’onya, ‘Aku taa kukoto mangansawang komi apa anu to masipato aku mangawaika komi, aku roomo mamparajanjika yau darapampueka resi i Pue Allah.’
41007013	Wali ewa wetu nuika ngkomi ojo mangaliunaka tuntu i mPue Allah see maya mangalulu ada ngkomi. Pasi boros wo’u palaong to yusa to nuika ngkomi mangaliunaka tuntu i mPue Allah.”
41007014	Wali yako etu i Yesu mampokio wo’u tau boros pei manganto’oka sira, to’oNya “Padongeka kojo pasi pobatuangka gombongKu si’i komi samparia.
41007015	Apa tau nempo magege palenya tempo mangkoni, si’a palaong to etu mampakarikasika rayanya ri pangkita i mPue Allah. Apa si’a anu to masua ri raya ntau to mampakarikasika rayanya ri pangkita i mPue Allah. Pei lengko pasi gombo to masuwu yako ri raya ntau etu, etu semo to mampakarikasika rayanya.
41007016	Wali i sema tau to nadonge ntalinganya, padongeka!”
41007017	Wali ojo karoonya i Yesu manganto’o gombo etu, Ia mampiyaika tau boros panewa Ia masua ri raya banua. Tempo ri raya banua etu anaguruNya mampotanaka resi Ia mangkonong batuanginya rapa to Ia owo room manganto’o etu.
41007018	Pei i Yesu manganto’oka sira, “Wimba, pasi komi seja taa manasa gombo etu? Bara taa nunsani ngkomi kesaa anu to nakoni ntau, si’a to etu to mampakarikasika ia ri pangkita i mPue Allah?
41007019	Apa anu to nakoni ntau etu si’a masua ri raya sia ntau, pei ojo masua ri raya ngkomponya panewa polas yau.” Wali ewa wetu nato’o i Yesu mampakanasaka sira pangkoni samparia paka maya rakoni.
41007020	Wali yako etu i Yesu manganto’o, “Kesaa to masuwu yako ri raya ntau, etu semo anu to mampakarikasika tau re’e pangkita i mPue Allah.
41007021	Apa ri raya sia ntau re’e mampobuuka anu to maja’a sampe napolengkoka anu to maja’a etu, ewamo magoyal, malima, mampopate sa’e,
41007022	masala, manipu, pamporani ndaya maja’a kojo, kaloo raya mangkita anu nsa’e, bawiwi, mangei, pasi madoyo.
41007023	Wali samparia palaong to maja’a etu paka yako ri raya ntau, see naka ia mangika. Wali palaong to maja’a etu, etu semo to mampakarikasika raya ntau ri pangkita i mPue Allah.”
41007024	Wali yako etu i Yesu pasi anaguruNya mayoko yako ri Galilea yau njo’u lipu-lipu to ri awe ngkota Tirus pasi Sidon. Ojo karata nsira nja’u samba’a lipu etu, sira masua ri raya banua ntau. Wali tempo etu i Yesu taa rani tau boros mangansani Ia nja’umo nja’u ria. Pei taa mawali apa re’e tau to mangkita Ia.
41007026	Wali nja’u lipu etu re’e samba’a tau we’a, tau etu tau Yunani, si’a to Yahudi. Ia yako ri kota Penisia nja’u propinsi Siria. Tau we’a etu ia re’e samba’a ananya to kodi to we’a seja, ananya etu naposuak measa. Wali tempo tau we’a etu mangandonge i Yesu nja’u nja’u ria, ia yau mangampago. Panewa rata resi i Yesu ia madungku yau ri wawo ntana ri tangoNya manga’angga Ia. Ia manganto’o, “Kuporapika resi Komi see Komi damangarubak measa yako resi anangku.”
41007027	Pei i Yesu mangaligi ia, Ia manganto’o, “Taa masipato pangkoni to nakoni nu ngana mayunu pei daratasoka yau asunya. To tao-tao mampokoni ruyu ngana mayunu etu naka bosu.” Ewa wetu sono i Yesu resi tau we’a to Penisia to si’a to Yahudi etu. Ia manganto’o gombo etu see to we’a etu mangansani masipato to Yahudi semo to uyunya isawanginya.
41007028	Wali tau we’a etu manasanya tau to si’a to Yahudi semo raporapaka ewa ana, wali ia manganto’o, “Monso pu’u Pue, pei ane pangkoni to toronya to nakoni ngana mayunu etu pei maranta bara la’ara meja, pasiwa asu maya seja mansaka mangkoni.”
41007029	Wali i Yesu manganto’oka tau we’a etu, Ia manganto’o, “Matao kojo pasono ngkorom etu. Wali pawolili muni njo’u anamu apa anamu matao munim. Measa miyaimo yako resi ia.”
41007030	Wali tau we’a etu mawolili muni pei mampago ananya. Ia mangarata ananya masanang muni, ia re’e maturu-turu ri wawo ngkoi, pasi measa tamo re’e resi ia.
41007031	Wali i Yesu pasi anaguruNya mayoko yako ri awe ngkota Tirus yau lo’u rano Galilea. Sira mangalulu jaya to liu ri Sidon pasi lipu to rato’oka Sampuyu Kota.
41007032	Wali nja’u ria re’e tau to mangkenika i Yesu tau to wongo pasi matelo. Tau to mangkeni ia etu mamporapika resi i Yesu see Ia damampotaka tau to wongo pasi matelo etu see ia matao muni.
41007033	Wali i Yesu mangkentar tau to wongo etu, ojo sira dua malinja sangkodi. Tempo etu i Yesu mangajoloka tanujuNya nja’u wayau ntalinga ngkai etu, pasi Ia mayua ngeru panewa mampotakaka nja’u jila ntau etu.
41007034	Ojo karoonya etu Ia matingoa panewa mangore nosa. Ia manganto’oka tau wongo, “Epata.” Batuanginya gombo etu, “Tilokamo”.
41007035	Ojo karoonya i Yesu manganto’o gombo etu, ngkai etu ia nadongemo rao pasi tamo matelo, gombonya manasamo.
41007036	Wali yako etu i Yesu mamporentang tau boros, Ia manganto’oka tau boros etu, “Ne’e kojo mampakarebaka palaong to nawali si’i resi tau to yusa wo’u.” Pei tau boros etu taa kojo naaya. Sira yau manganto’oka wo’u resi tau to yusa mangkonong palaong to nawali etu. Boros ngkani i Yesu mamporentang sira, manganto’oka sira ne’e mampakarebaka, pei nempo ewa see ojo tiduga-dugang wo’u kaborosinya tau to mampakarebaka.
41007037	Tau etu sira ipu kojo rayanya, sira manganto’o, “Gete, samparia palaong to inikanya paka magaya kojo! Sakowa tau wongo Ia mampakatao talinganya see nadonge rao. Pasi Ia mampakatao jila ntau to matelo see gombonya masilonga.”
41008001	Wali yako etu re’e seore ma’i wo’u tau boros siromu mangampago i Yesu. Ojo kagananya togo mbengi sira nja’u nja’u ria, tau boros etu tamo re’e pangkoninya, wali i Yesu mampokio anaguruNya pei manganto’oka sira,
41008002	“Aku mamporayang kojo tau boros si’i apa togo mbengimo sira sindara-ndara pei Aku, pei si’i-si’i puramo pangkoninya.
41008003	Wali ane Aku mampokau sira mawolili muni njo’u lipunya pei sira taa mangkoni ruyu, sira damatewula ri jaya apa re’e to yako longko kama’inya.”
41008004	Wali anaguru i Yesu manganto’o, “Lipu si’i taa re’e tau mangkaroos, wali kita tare jaya damangoli pangkoni. Wali yako imbare kita damangarata pangkoni to gana darapokoni tau to ewa si’i kaborosinya?”
41008005	Pei i Yesu mampotanaka resi sira, Ia manganto’o, “Sawei mpa’iwa roti to re’e resi komi?” Wali sira mangansono, “Pitu mpa’i.”
41008006	Wali yako etu i Yesu manganto’oka tau boros, “Patunda ri wawo ntana.” Roo see Ia mangoko roti pitu mpa’i etu panewa Ia manganto’oka i Pue Allah, “Tarima matao.” Roo see Ia mangampesumpesutimo roti etu pei mangawaika anaguruNya panewa sira mangampookoka tau boros.
41008007	Pasi sira re’e seja bara sawei mba’a bau to mayunu. I Yesu mangoko wo’u bau etu panewa Ia makai-kai wo’u manganto’oka i Pue Allah, “Tarima matao.” Roo see Ia mangawaika anaguruNya bau etu, panewa sira mangampookoka wo’u tau boros etu.
41008008	Wali sira samparia mangkoni paka mabosu. Ojo karoonya sira mangkoni, anaguru i Yesu mangamporomung muni toro mpangkoni etu dapituwa karanji nabuke.
41008009	Wali kaborosinya tau to mangkoni etu yabi opo nsowu. Wali yako etu i Yesu mampokau tau boros etu yau muni njo’u lipu nsira.
41008010	Panewa roo etu i Yesu pasi anaguruNya mapone ri bangka pei yau njo’u lipu to rato’oka Dalmanuta.
41008011	Wali tempo i Yesu pasi anaguruNya nja’uwa nja’u Dalmanuta, tempo etu re’e sawei mba’a to Yahudi to aliran Parisi rata resi Ia. Sira rani mangakal Ia, see naka sira mula mangabanta gomboNya pasi mamporapika resi Ia, to’onya, “Ikaka kami palaong to taa rapobiasa see damawali tondong resi kami kuasaMu yako ri saruga semo.”
41008012	Wali i Yesu Ia kanguru ri rayanya pei manganto’o, “Maka pei komi to tuwu ri tempo si’i pei mamporapika palaong to damawali tondong resi komi? Aku manganto’oka komi, monso pu’u tare tondong to darapapokitaka resi komi.”
41008013	Ojo karoonya i Yesu manganto’oka sira gombo etu, Ia mampiyaika sira. Ia mapone muni ri bangka sindara-ndara pei anaguruNya dayau njo’u sambote ndano.
41008014	Wali tempo anaguru i Yesu mapone ri bangka, sira mangkalingan mangkeni roti. Wali jamo sampa’i roti to re’e ri raya bangka etu.
41008015	Wali ri raya mpalayag nsira etui Yesu mampatiendoka sira, Ia manganto’oka sira ligi, to’oNya, “Pakatao kojo ragi nto Yahudi to aliran Parisi pasi ragi i Herodes.”
41008016	Wali tempo anaguru i Yesu mangandonge gombo etu, sira taa nansani i Yesu bara mangaligi sira. Sira ojo magombo samba’a pei samba’a, sira manganto’o, “Apa kita tare roti to kita mangkeni see naka Ia magombo mangkonong ragi.”
41008017	Pei i Yesu mangansani anu to nato’o nsira, wali Ia mampotanaka resi sira, Ia manganto’o, “Maka pei komi magombo-gombo manganto’o tare roti. Wimba, komi bara tawa mangansani i sema kamonsonya Aku? Wimba, komi bara mako’o wo’omu?
41008018	Komi re’e matamu, pei komi ewa taa mangkita. Pasi re’e talingamu, pei komi ewa taa mangandonge. Wali wimba, komi bara roomo mangkalingan yau palaong to Aku roomo nangika seore?
41008019	Tempo Aku nangampesu-mpesutika tau lima nsowu roti to ojo lima mpa’i etu, tempo etu sawei karanji to nabuke toro mpangkoni etu to nuporomung ngkomi?” Wali anaguru i Yesu mangansono, “Sampuyuwa pei dua karanji nabuke.”
41008020	Panewa i Yesu mampotanaka wo’u, “Wimba tempo Aku mampesu-mpesutika tau opo nsowu roti to ojo pitu mpa’i etu, tempo etu sawei karanji to nabuke wo’u toro mpangkoni etu to nuporomung ngkomi?” Wali anaguru i Yesu mangansono wo’u, “Dapituwa karanji nabuke.”
41008021	Wali roo see i Yesu manganto’o, “Wali gete, maka pei komi taa mangansani Aku taa kojo mampomoruka roti tempo Aku manganto’oka komi pakatao kojo ragi nto Yahudi to aliran Parisi pasi ragi i Herodes?”
41008022	Wali yako etu re’e seore i Yesu pasi anaguruNya yau njo’u kota Betsaida. Rata nja’u ria re’e tau to mangkenika i Yesu tau to buta. Sira mamporapika resi i Yesu, to’onya, “Kami rani Komi mampotaka mata ngkai si’i, see matao muni.”
41008023	Wali i Yesu mangkongko pale ntau buta etu pei mangkentar ia njo’u sambali ngkota etu. Rata nja’u ria Ia mangerus mata ntau etu pei mampotaka. Panewa Ia mampotanaka, “Wimba, nukitamo ngkorom bara kesaanya?”
41008024	Wali tau buta etu mantengku mbo’o pei manganto’o, “See. Aku mangkita tau malinja-linja, pei ojo ewa kaju ta’anya.”
41008025	Wali i Yesu mampotaka wo’u mata ntau buta etu, panewa tau buta etu mampoyoas, samparia to kitanya etu mayoasinyamo.
41008026	Roo etu i Yesu manganto’oka ia, “Ne’ewa masua ri kota. Pawolili muni njo’u lipumu.”
41008027	Wali yako kota Betsaida, i Yesu pasi anaguruNya polas wo’u njo’u kampu-kampu to ri awe ngkota Kaisarea Pilipi. Ri raya mpalinjanya etu i Yesu mampotanaka resi anaguruNya, “Ane ewa panto’o ntau, sema Aku?”
41008028	Wali sira mangansono, to’onya, “Re’e sangga’a tau manganto’o i Yohanes to Pombaptis. Pei re’e seja to manganto’o i Elia. Pasi re’e seja tau to manganto’o Komi samba’a to pantuntu tuntu i mPue Allah to tempo owi.”
41008029	Pei i Yesu mampotanaka wo’u resi sira, “Pei ane ewa panto’o ngkomi, sema Aku si’i?” Wali i Petrus mangansono, to’onya, “Komi semo i Kerisitu, Makole parajanji i mPue Allah.”
41008030	Wali ojo pangandonge i Yesu pasono i mPetrus etu, Ia mampatiendoka anaguruNya, to’oNya, “Ne’e kojo manganto’oka sa’e Aku semo Makole parajanji i mPue Allah.”
41008031	Wali tempo etu semo i Yesu mula mampotundeka anaguruNya mangkonong anu to damawali resi Ia. To’oNya, “Aku, Wiyaa nto Lino, damangarata boros kasesa. Pasi Aku danapobo’o ntau tu’a nto Yahudi pasi kepala-kepala nto pampue pasi tau to mampoguru porenta i Musa. Wali Aku darapopate yau, pei yako etu, ri rayanya togo eo Aku damambangu muni yako ri kapatengKu.”
41008032	Wali manasa kojo gombo i Yesu resi anaguruNya etu. Pei ojo pangandonge i mPetrus gombo i Yesu etu, ia mangkeni yau i Yesu longko sangkodi yako resi yununya to yusa. Panewa ri raya mpalinja nsira etu ia manganseko i Yesu apa ia taa masanang mangandonge gomboNya etu.
41008033	Pei i Yesu mangalekoka yau tangoNya pei mangalo’aka resi anaguruNya to sampuyu pei samba’a etu. Panewa Ia manganseko i Petrus, to’oNya, “Gete, piyaimo yako resi Aku, korom to mangika lengko to ewa lengko ngKepala Measa! Apa korom taa mampobuuka pamporani i mPue Allah. Korom ojo mampobuuka pamporani ngkomi to lino semo.”
41008034	Wali ojo karoonya etu i Yesu mampokio tau boros pasi anaguruNya to sampuyu pei samba’a etu. Ojo karata nsira resi Ia, Ia manganto’oka sira, “I sema tau to rani mangaluluka Aku, tau etu taa maya taa mamposaka yau pamporani ndaya to si ia. Wali ia nempo rapopate yau saba mangalulu Aku, ia tiroowa mangaluluka Aku.
41008035	Pei re’e tau to mampobuuka katuwunya semo to bae kojo batuanginya see naka sira taa mangalulu Aku naka ne’e nasesai ntau. Pei tau etu nempo taa napopate ntau apa saba mangalulu Aku pei tiroo darata temponya sira damate yau. Pei i sema tau to buya rayanya nempo mate yau apa saba ia mangaya Aku pasi ia mampakarebaka kareba matao, tau etu damangarata katuwu to monso.
41008036	Apa kesaa batuanginya resi tau nempo kasuginya ri lino samparia paka ia puenya pei ane ia taa mangarata katuwu to singkasaenya? Tare batuanginya resi ia,
41008037	apa tare kesaa to maya danabayarika ntau daraolika katuwu to singkasaenya etu.
41008038	Wali tempo si’i re’e tau to tuwu to room mampiyaika yau i Pue Allah pei mangaluluka wo’u pue to yusa. Tau etu madosa kojo. Wali komi ne’e mea mangaluluka Aku ri tango ntau madosa etu. Apa tempo to darata, Aku, Wiyaa nto Lino, dama’i muni ri lino si’i sindara-ndara pei pomakau to i Pue Allah puenya. Tempo etu kuasa pasi kayawangKu sewaju pei kuasa pasi kayawa mPa’angKu. Wali i sema tau to mea mangaluluka Aku pasi gombongKu ri tango ntau to madosa tempo si’i, Aku damea seja mangampongakung tau etu Aku puenya tempo Aku dama’i etu.”
41009001	Wali yako etu i Yesu manganto’oka wo’u anaguruNya pasi tau boros, to’oNya, “Aku manganto’oka komi, monso pu’u re’e tau to ri oyo ngkomi to ri katawanya sira mate yau sira damangkita i Pue Allah to bae kojo kuasaNya mawali Makole ri lino si’i.”
41009002	Wali yako etu, ojo kagananya ono mbengi, i Yesu mangansale i Petrus, i Yakobus, pasi i Yohanes. Panewa i Yesu mangkeni sira togo nto’u tongku to malangan. Wali rata ndate rapa ntongku etu, ojo sira opo to ndate ria. Wali tempo etu i Yesu mambali ta’aNya ri tango nu anaguruNya to togo etu.
41009003	Tempo Ia mambali ta’aNya etu, pakeNya kampila-mpila buya. Wali pakeNya etu buya kojo, tare pasi samba’a tau ri lino si’i to nakoto mangantatap pake see ewa wetu ta’anya kabuyanya.
41009004	Wali tempo etu anaguruNya sira togo re’e mangalo’a pei gete, kodi majoli re’e seja i Elia pasi i Musa to tempo owi, sira dua magombo-gombo pei i Yesu.
41009005	Wali tempo sira togo mangkita etu, i Petrus manganto’oka i Yesu, to’onya, “Guru, masanang kojo kita apa re’i rire. Ane maya kami damangika togo kandepe. Samba’a raikaka Komi, pasi samba’a raikaka i Musa, pasi samba’a wo’u raikaka i Elia.”
41009006	Naka pei i Petrus manganto’o gombo ewa see, apa tamo maripo pampobuukanya, apa sira togo meka kojo rayanya.
41009007	Wali tempo etu re’e limu to tudu mangangkumuti yau sira ndate rapa ntongku etu. Pasi sira mangandonge loo yako ri raya limu etu, loo etu manganto’o, “Si’imo anangKu. Aku mamporayang kojo Ia. Wali padongeka kojo gomboNya.”
41009008	Panewa kodi majoli sira mangalo’a, jamo i Yesu sindara-ndara pei sira. Tamo re’e tau to yusa.
41009009	Roo see sira opo malonso muni yako ri rapa ntongku malangan etu. Tempo sira malonso etu i Yesu mamporentangika sira togo, to’oNya, “Ne’e kojo mangansaritaka sa’e mangkonong anu to nukita ngkomi etu. Tempo Aku, Wiyaa nto Lino, roomo mambangu muni yako ri kapatengKu panewa maya rasarita.”
41009010	Wali tau togo etu taa kojo mangansaritaka sa’e. Sira togo masipatanaka samba’a pei samba’a, “Kesaa batuanginya gombo i Yesu etu manganto’o Ia damambangu muni yako ri kapateNya?”
41009011	Pasi sira mampotanaka resi i Yesu, sira manganto’o, “Kami manasa Komi semo Makole parajanji i mPue Allah, pei tau to mampoguru porenta i Musa manganto’o taa maya taa i Elia ma’i muni ruyu mampatiruyu pei i Makole Parajanji i mPue Allah. Wali maka pei sira manganto’o ewa wetu apa re’imo Komi pei i Elia ia tawa ma’i muni? ”
41009012	-
41009013	Wali i Yesu mangansono see damanasa resi sira i Yohanes to Pombaptis, ia semo to rato’oka i Elia. I Yesu manganto’o, “Monso pu’u i Elia ia matiruyu damampasilonga muni samparia. Pei Aku manganto’oka komi i Elia ia roomo nama’i muni, pasi tau ojo mangika maja’a resi ia mangalulu pamporani to si siraja. Wali palaong to etu mangabanang gombo to ratulis ri raya ntuntu i mPue Allah tempo owi mangkonong i Elia. Pei re’e seja gombo to ratulis ri raya ntuntu i mPue Allah mangkonong Aku, Wiyaa nto Lino. Gombo etu manganto’o Aku darasesai pasi danarunes ntau.”
41009014	Wali yako etu i Yesu sira opo rata muni ri pu’u ntongku etu. Tempo sira rata la’u ria sira mangampago anaguru to yusa. Sira mangkita boros kojo tau makore tiku anaguru etu. Pasi re’e sawei mba’a tau to mampoguru porenta i Musa to masibanta pei anaguru etu.
41009015	Wali tau boros etu sira mangkita i Yesu ma’i. Sira ipu kojo rayanya apa sira taa mangansani yami Ia bara darata. Wali sira maripo mangampago Ia panewa rata resi Ia sira masanang kojo rayanya mangantabe Ia.
41009016	Panewa i Yesu mampotanaka resi tau etu, Ia manganto’o, “Kesaa to komi mampasibantaka etu?”
41009017	Wali re’e samba’a tau ri oyo ntau boros etu to mangansono, ia manganto’o, “Pa’a Guru, aku mangkenika Komi anangku to langkai, apa ia naposuak measa pasi ia tamo nakurang magombo apa naika nu measa to mamposuak ia etu.
41009018	Wali anangku si’i ponto tempo measa etu mamposuak ia, ia tisiba yau ri wawo ntana pasi jamo wura nganganya pasi ngisinya kangke’i-ngke’i, koronya mawali mako’o yau. Wali aku re’e mamporapika resi anaguruMu mangarubak yau measa etu pei sira taa seja nakurang.”
41009019	Wali i Yesu mampogomboka tau boros etu Ia manganto’o, “Gete komi to tuwu tempo si’i! Komi taa kojo mangaya. Pei nempo masaemo Aku maroo resi komi pei komi bara tiroowa taa mangaya. Wali masusa rayangKu mampobuuka komi taa kojo mangaya Aku!” Wali yako etu i Yesu manganto’o, “Kenika Aku ana etu.”
41009020	Wali sira mangkenika i Yesu ana etu, panewa measa to mamposuak ana etu mangkita i Yesu. Tempo measa etu mangkita i Yesu, ia mansaka mangika ana etu kanjonjonjonjo, wali ana etu mapuka yau pei tipondo-pondo ri wawo ntana pasi mawura nganganya.
41009021	Wali ojo pangkita i Yesu ana etu, Ia mampotanaka resi pa’anya, Ia manganto’o, “Wimba kasaenya ana etu naposuak measa?” Pei pa’anya mangansono, ia manganto’o, “Yako dakodiwa ia raposuak.
41009022	Pasi mandudu ngkani measa mampukanaka ia ri apu pasi ri raya nu ue seja apa measa rani mampopate yau ia.” Etu semo pasono nu mpa’a nu ana etu, roo see ia mamporapika resi i Yesu, ia manganto’o, “Ane Komi Nukurang mangansawang, porayang kami pasi sawang.”
41009023	Wali i Yesu magombo manganto’oka pa’a nu ana etu, “Maka pei korom manganto’o, ‘Ane Nukurang’? Tau to mangaya i Pue Allah tare to taa nakurang, samparia paka nakurang.”
41009024	Wali pa’a nu ana etu mansaka kaboo pasi ia manganto’o, “Aku kuaya Komi, pei tawa maroso pangayankgu etu. Sawang aku see tidugang wo’u karosonya!”
41009025	Wali roo see i Yesu mangkita re’e wo’u tau boros maripo mampago Ia, wali tempo etu Ia manganseko measa to mamposuak ana etu, Ia manganto’o, “Measa! Korom to mangangika tau mawali wongo pasi bea, Kuporentangika korom piyaimo yako resi ana si’i pei ne’emo pasi sangkani wo’u mamposuak ia.”
41009026	Wali ojo karoonya i Yesu manganto’o gombo etu, measa etu kaboo pasi mangika see ana etu mapari kojo wo’u kanjonjo-njonjo. Roo see measa miyai muni yako resi ana etu, panewa ana etu mawali ewa tau mate. Wali tau boros manganto’o, “Ia matem!”
41009027	Pei i Yesu mangangkongko palenya pasi mangawangu ia wali ana etu makore.
41009028	Wali roo see i Yesu pasi anaguruNya masua ri raya banua. Tare tau to yusa nja’u ria wali anaguruNya mampotanaka resi Ia, sira manganto’o, “Kesaa sabanya naka pei kami taa mangkurang mangarubak measa resi tau etu?”
41009029	Wali i Yesu manganto’o, “Ane measa to ewa wetu taa maya rarubak ane komi tawa makai-kai ruyu resi i Pue Allah pasi mangorop seja.”
41009030	Wali yako etu i Yesu pasi anaguruNya polas yako ri lipu etu, sira malinja liu ri propinsi Galilea. Wali ri tempo etu i Yesu taa rani tau mangansani Ia nja’umo nja’u ria,
41009031	apa Ia tongo-tongonya mangampotundeka anaguruNya. Tempo Ia mampotundeka sira, Ia manganto’o, “Aku, Wiyaa nto Lino, daraposora yau resi tau. Panewa tau etu damampopate yau Aku, pei ri rayanya togo eo Aku damambangu muni yako ri kapatengKu.”
41009032	Wali anaguru i Yesu sira tawa manasanya mangkonong anu to nato’o i Yesu etu, pei sira taa mampotanaka resi Ia apa sira meka.
41009033	Wali yako etu i Yesu pasi anaguruNya rata nja’u Kapernaum. Ojo karata nsira nja’u ria, sira masua ri raya banua. Tempo etu i Yesu mampotanaka resi anaguruNya, Ia manganto’o, “Kesaa to nupogomboka ngkomi ri jaya ngena?”
41009034	Pei anaguru i Yesu ojo maroti, tare to mamoni apa ri raya mpalinjanya etu tempo sira ri jaya sira re’e magombogombo manganto’o, “To imba kita to damawali bae kojo angganya?”
41009035	Wali i Yesu matunda panewa Ia manganto’oka anaguruNya, “Mai rire.” Panewa Ia manganto’o, “Ane tau rani mawali bae kojo angganya, ane ewa see tau etu taa maya taa mampakakodi angganya see ia semo to kodi kojo angganya, pasi ia taa maya taa mawali yau to papolaong ntau samparia.”
41009036	Wali yako etu i Yesu rani mampakanasaka wo’u sira mangkonong anu to Ia room manganto’o etu. Wali Ia mampokio samba’a ana kodi to re’e seja ri raya banua etu see naka ana kodi etu mai makore ri awe i Yesu ri tongo mami. Panewa Ia mangansokowaka ana etu pei manganto’o,
41009037	“I sema tau to mamporayang Aku, see naka ia manga’angga nempo ojo ana kodi to ewa si’i, ane ewa see batuanginya tau etu manga’angga seja Aku. Pasi i sema tau to manga’angga Aku, batuanginya si’a ojo Aku to ia manga’angga, ia manga’angga seja i Pue Allah to nampokau Aku.”
41009038	Wali yako etu i Yohanes manganto’oka i Yesu, “Pa’a Guru, kami re’e mangkita samba’a tau to mangarubak measa yako kuasa ngKomi. Pei tempo kami mangkita etu kami manganto’oka ia ne’e mangika palaong to etu, apa ia si’a yunu to si kita.”
41009039	Pei i Yesu manganto’o, “Ne’e mangamparas tau etu apa ane tau to mangika palaong to taa rapobiasa yako ri kuasangKu, tau to etu taa nakurang mansaka manto’o maja’a Aku.
41009040	Apa tau to taa mangewa kita, tau etu mampasimbalika kita.”
41009041	Wali i Yesu manganto’o wo’u, “Aku manganto’oka komi, monso pu’u ane tau mangawaika komi nempo ojo samba’a sangkir ue rainu apa saba ia mangansani komi mangaluluka i Kerisitu, tau etu matantu seja damangarata ntanapanya.”
41009042	Wali yako etu i Yesu manganto’o wo’u, to’oNya, “I sema tau to mangika palaong to mampakaja’a pangaya nu ana kodi to mangaya aku si’i, taa kojo matao. To tao-tao tau etu loe watu to bae ri le’enya panewa panasok yau ri raya ntasi naka lodong yau.
41009043	“Wali ane rapanya pale ngkomi mampolengkoka pamporani ndayamu to maja’a, ane ewa see pakadota kojo mampandooka mangika palaong to maja’a etu. Kadota etu raporapaka ewa tau to mangampu’ak yau palenya sambali see napandooka mangika palaong to maja’a etu. Apa to tao-tao nempo jamo sambali palenya pei ia mangarata katuwu to singkasaenya sakowa ia dua mbaliawa palenya ane ia damasua ri apu naraka, apu to singkasaenya mawea. Apa ane masua ri apu etu, nempo dua mbaliawa palenya masiasi kojo ia.
41009044	Pasi la’u ria re’e ule kombo to mangkoni wombo ntau, ule etu taa mate, pasi apu etu singkasaenya mawea.
41009045	Pasi ane witi ngkomi mangkeni komi mangika palaong to maja’a, ane ewa see pakadota kojo mampandooka yau mangika palaong to maja’a etu. Kadota etu raporapaka ewa tau mangampu’ak yau witinya sambali see napandooka yau mangika palaong to maja’a etu. Apa to tao-tao nempo jamo sambali witinya pei ia mangarata katuwu to singkasaenya sakowa ia dua mbaliawa witinya pei ane rataji yau lo’u apu naraka, apu to singkasaenya mawea. Apa ane masua ri apu naraka, nempo dua mbaliawa witinya masiasi kojo ia.
41009046	Apa la’u ria re’e ule kombo to mangkoni wombo ntau, ule etu taa mate, pasi apu etu singkasaenya mawea.
41009047	Pasi ane mata ngkomi mangalo’aka anu to taa matao ralo’aka, ane ewa see pakadota kojo mampandooka mangalo’aka anu to maja’a etu. Kadota etu raporapaka ewa tau to mangansu’i yau sambali matanya etu see napandooka mangalo’aka anu to taa matao ralo’aka etu. Apa to tao-tao jamo sambali matanya pei mangarata anu to matao to rawaika resi tau to i Pue Allah Makolenya sakowa ia dua mbaliawa matanya pei ane rataji yau lo’u apu naraka. Apa ane masua ri apu naraka, nempo dua mbaliawa matanya masiasi kojo ia.
41009048	‘Apa la’u ria re’e ule kombo to mangkoni wombo ntau, ule etu taa mate, pasi apu etu singkasaenya mawea.’ Wali ewa wetu ratulis ri raya ntuntu i mPue Allah, see naka jagai kojo naka ne’e mangalulu ane ragoda pasi ne’e seja mangagoda sa’e.”
41009049	Wali i Yesu manganto’oka wo’u anaguruNya, Ia manganto’o, “Ewa naika nto pampue mampake bure damampasilonga pampue to darapampueka resi i Pue Allah, ewa see seja i Pue Allah mangampake kasesa to raporapaka ewa apu damampasilonga samparia tau to Ia puenya.
41009050	Bure ia bae kojo batuanginya pei ane bure etu tamo masi, wimba daraika mampakamasi wo’u? Taa maya! Bure etu tamore batuanginya. Wali ane komi masingkatao samba’a pei samba’a, palaong to etu raporapaka ewa bure to bae batuanginya etu. Wali matao kojo komi masingkatao samba’a pei samba’a.”
41010001	Wali i Yesu pasi anaguruNya sira mayoko yako ri Kapernaum. Sira yau wo’u njo’u propinsi Yudea. Rata nja’u propinsi Yudea panewa sira mangawote koro nu Yordan. Ojo karata nsira nja’u sambote Yordan etu, boros tau rata wo’u mangampago i Yesu nja’u ria. Wali i Yesu mampotunde sira ewa to biasa Ia mangika.
41010002	Pasi re’e wo’u sawei mba’a to Yahudi to aliran Parisi sira ma’i mangampago i Yesu. Sira rani mangakal i Yesu wali tempo etu sira mampotanaka resi Ia, sira manganto’o, “Wimba ane pampobuuka ngKorom, ane tau samboko, to langkai bara maya mampoga’aka indo nu ananya?”
41010003	Wali i Yesu mampotanaka resi sira, Ia manganto’o, “Wimba porenta i Musa resi komi?”
41010004	Wali sira mangansono, “I Musa mangabiaka to langkai mampoga’aka indo nu ananya ane mangawaika resi indo nu ananya etu sura to manganto’o, ‘Aku mampoga’aka korom’. Wali ane ia mangika ewa wetu ia maya mampoga’aka indo nu ananya.”
41010005	Pei i Yesu manganto’o, “Apa saba komi mako’o wo’omu, see naka i Musa mangantulis porenta to manganto’o tau maya maga’a.
41010006	Pei si’a ewa see songka i mPue Allah, apa ewa ratulis ri raya ntuntu i mPue Allah, yako ri pamulanya, tempo Ia mampapowali samparia, tempo etu Ia mampapowali tau langkai pasi tau to we’a.
41010007	Pasi tempo Ia mangika sira dua etu Ia re’e manganto’o, ‘See naka to langkai damampiyaika pa’anya pasi indonya dasiwaka pei rongonya.
41010008	Wali to langkai pasi to we’a etu damawali samba’aja.’ Etu semo to nato’o i mPue Allah. Wali tau dua etu si’amo dua, mawali samba’aja.
41010009	I Pue Allah semo mampasimba’a tau dua etu, wali see naka kesaa to napasimba’a i mPue Allah taa maya to lino mangaga’a.”
41010010	Wali yako etu i Yesu pasi anaguruNya sira masua ri raya banua. Tempo sira ri raya banua etu, anaguruNya mangampotanaka resi i Yesu mangkonong anu to Ia owo manganto’o.
41010011	Wali i Yesu manganto’o, “I sema tau to mampoga’aka indo nu ananya panewa roo see ia mamporongo wo’u tau we’a to yusa, tau etu masala.
41010012	Pasi tau to we’a seja ane ia mampoga’aka pa’a nu ananya panewa roo see ia mamporongo wo’u tau langkai to yusa, ia seja masala.”
41010013	Wali yako etu re’e seore boros tau ma’i mangkeni ngana mayunu resi i Yesu apa sira rani Ia damampotaka ngana mayunu etu see sira masanang katuwunya ri lino si’i. Apa ewa wetu ada nto Yahudi. Pei tempo anaguru i Yesu mangkita tau boros etu mangkeni ngana mayunu, sira manganseko tau etu, sira manganto’o, “Gete, ne’e mangkenika Ia ngana mayunu si’i.”
41010014	Pei tempo i Yesu mangkita palaong etu, Ia masusa rayaNya resi anaguruNya. Ia manganto’oka sira, “Biakamo naka ma’i ngana mayunu resi Aku. Ne’e mangamparas sira apa tau to ewa ngana mayunu etu, sira semo to mawali tau to Makolenya i Pue Allah.
41010015	Apa Aku manganto’oka komi, monso pu’u ane ngana mayunu, nempo bara kesaa to nato’o ntau tu’anya sira, sira mansarumaka kojo. Wali ane tau to si’a ewa wetu pansarumakanya resi i Pue Allah, tau etu taa maya mawali tau to Ia Makolenya.”
41010016	Wali roo etu i Yesu mangoko ngana mayunu etu pei mangansokowaka samba’a pei samba’a, pasi Ia mampotaka seja ri rapa mbo’onya. Wali tempo i Yesu mampotaka ri rapa mbo’o nu ngana mayunu etu Ia manganto’o, “Biakamo i Pue Allah damangika matao resi korom.”
41010017	Wali ojo karoonya i Yesu mampogomboka ngana mayunu etu, Ia polas yako nja’u ria. Pei tempo Ia polas etu re’e samba’a tau maripo mampago Ia. Rata resi i Yesu ia mambokotu ri tangoNya manga’angga Ia. Pasi ia manganto’oka i Yesu, “Pa’a Guru, Komi to matao, bara kesaa palaong to dakuika see aku damangarata katuwu to singkasaenya?”
41010018	Wali i Yesu mangansono, “Maka pei korom manganto’oka Aku matao? Ojo patanya i Pue Allah semo to matao. Tare to yusa.
41010019	Pei ane mangkonong mangarata katuwu, korom mangansani porenta-porenta i mPue Allah, wali to tao-tao lulu porenta etu. Re’e to manganto’o, ‘Ne’e mampopate sa’e, ne’e masala, ne’e malima, ne’e mawali matamanasa to taa monso, pasi ne’e manipu, pasi pakabae pa’amu pei indomu.’”
41010020	Wali ngkai etu manganto’o, “Pa’a Guru, samparia porenta etu aku mangalengkoka yako damangurawa.”
41010021	Wali i Yesu mangalo’aka resi ngkai etu. Ia mamporayang ia pei manganto’oka wo’u ia, “Jamo sanjaya to tawa nuika, etu semo, intamo pei pobalu yau samparia kasugimu pei olinya tilaka yau tau to masiasi. Ane ewa wetu nuika ngkorom, korom damangarata kasugi ndate saruga. Pasi ane roomo mangawaika yau samparia etu, mai muni pei lulu Aku.”
41010022	Pei ojo pangandonge ngkai etu gombo i Yesu etu, ia mawo kojo rayanya mawolili muni apa ia bae kojo kasuginya pasi ia mamporayang kasuginya etu.
41010023	Wali tempo ia mawolili muni i Yesu mangalo’aka resi anaguruNya, Ia manganto’o, “Masuli kojo tau sugi mawali tau to Makolenya i Pue Allah apa kasuginya semo to isarumakanya.”
41010024	Wali anaguruNya ipu kojo rayanya mangandonge gombo i Yesu etu. Pei i Yesu manganto’oka wo’u sira, to’oNya, “A’i-a’i, masuli kojo tau to mansarumaka kasuginya mawali tau to Makolenya i Pue Allah.
41010025	Wali to gampa-gampa binatang to rato’oka unta masua ri raya mpoko njau sakowa tau to sugi mawali tau to Makolenya i Pue Allah.”
41010026	Wali anaguru i Yesu ipu kojo rayanya mangandonge gombo etu apa sira mampobuuka tau naka pei mawali sugi apa i Pue Allah semo to mangawaika sira rasi. Wali sira manganto’oka i Yesu, sira manganto’o, “Gete! Ane tau sugi to bae-bae rasinya pei tau to yusa pei taa maya rapalaes, ane ewa see, tare tau to maya rapalaes!”
41010027	Wali i Yesu mangalo’aka resi sira, pei manganto’o, “Ane to lino taa kojo nakurang mampalaes koronya, pei ane i Pue Allah Ia nakurang mampalaes sira. Apa Ia samparia palaong paka nakurang mangika.”
41010028	Wali roo see i Petrus mula magombo, ia manganto’oka i Yesu, “Lo’a, kami room mampiyaika samparia kasugi mami pei mangalulu Komi.”
41010029	Wali i Yesu manganto’o, “Aku manganto’oka komi, monso pu’u re’e tau to roomo mampiyaika yau samparia saba rani mangalulu Aku pasi mampakarebaka kareba matao. Kasugi to napiyaika nsira etu, etu semo banuanya, bara tukakanya pasi tua’inya, bara pa’anya, bara indonya, bara ananya, bara nawunya.
41010030	Wali samparia tau etu ane mampiyaika kasuginya to etu, ri raya ngkatuwunya to tempo si’i sira damangarata satu ngkani kaborosinya to sira mampiyaika etu. Wali sira damangarata satu ngkani kaborosinya banuanya, tukakanya pasi tua’inya, indonya, ananya pasi nawunya tempo sira re’ewa ri lino si’i. Pasi tau to mangalulu Aku etu, sira danasesai ntau. Pei ri tempo to dama’iwa sira damangarata katuwu to singkasaenya.
41010031	Pei boros tau ri tempo si’i tau etu bae angganya ane ri pangkita nto lino, pei ri tempo to darata tau etu damawali to kodi angganya ane ri pangkita i mPue Allah. Pasi boros tau to kodi angganya ri pangkita nto lino tau etu damawali bae angganya ri pangkita i mPue Allah.”
41010032	Wali i Yesu pasi anaguruNya sira polas ndeku Yerusalem. Ri raya mpalinja nsira etu i Yesu malinja ri tangonya panewa anaguruNya ri payuNya. Wali anaguruNya ipu kojo rayanya pei tau to yusa to mangalulu seja Ia, sira meka rayanya. Wali tempo etu i Yesu mampokio anaguruNya to sampuyu pei dua panewa sira sampuyu pei togo masepi yau ri sambali njaya see taa nadonge nsa’e gombo nsira. Roo see Ia mampakanasaka sira mangkonong palaong to damawali resi Ia.
41010033	Ia manganto’o, “Kita dayau ndeku Yerusalem, panewa nda’a ria Aku, Wiyaa nto Lino, daraposora yau resi kepala-kepala nto pampue pasi tau to mampoguru porenta i Musa. Wali tau etu sira damanganto’o Aku taa maya taa darapopate yau. Pasi sira damangawaika Aku resi tau to si’a to Yahudi,
41010034	panewa tau etu damampokore Aku pasi damangerus Aku pasi sira damampedas seja Aku. Roo see sira damampopate yau Aku, pei ri rayanya togo eo Aku damambangu muni yako ri kapatengKu.”
41010035	Wali yako etu ana i nSebedeus, etu semo i Yakobus sira dua Yohanes, sira dua re’e mampotango i Yesu pei mamporapika resi Ia, sira manganto’o, “Pa’a Guru, re’e to kami rani mamporapika resi Komi. Tuwu-tuwuja Komi damangikaka kami ewa pamporani mami etu.”
41010036	Wali i Yesu mampotanaka, Ia manganto’o, “Kesaa to komi rani Aku damangikaka komi?”
41010037	Wali sira dua manganto’o, “Biaka kami dua damatunda ri tondo ngkana pasi matunda ri tondo ngkii ngKomi damaporenta sindara-ndara pei Komi tempo Komi maporenta re’e kuasa pasi re’e kayawa.”
41010038	Wali i Yesu manganto’o, “Komi taa mangansani ewa wimba kasulinya palaong to nuporapi ngkomi etu. Apa ri katawanya Aku maporenta, Aku damangarata ruyu kasesa, pasi kasesa to dakurata etu mapari pu’u, raporapaka ewa anu to rainu to mapa’i kojo. Pasi tau to rani maporenta sindara-ndara pei Aku, tau etu taa maya taa mangarata seja kasesa to ratangKu etu. Wali wimba, komi dua bara buya rayamu mangarata kasesa etu sindara-ndara pei Aku?”
41010039	Wali sira dua mangansono, sira manganto’o, “Buya raya mami.” Wali i Yesu manganto’oka sira, Ia manganto’o, “Monso pu’u komi darasesai sewaju pei Aku.
41010040	Pei Aku taa maya mangawaika komi dua matunda ri tondo ngkanangKu pasi ri tondo ngkiingKu. Tampa to bae angganya etu darawaika resi tau to roomo napakatantuka i mPue Allah.”
41010041	Wali ojo pangandonge nu anaguru to sampuyu anu to naporapi i Yakobus sira dua Yohanes resi i Yesu, sira masusa rayanya resi sira dua.
41010042	Pei i Yesu Ia mangkita sira masusa, wali Ia mampokio sira, manganto’o, “Mai ruyu.” Panewa Ia manganto’o, “Ne’e mangokotaka koro ngkomi ewa naika ntau to si’a to Yahudi. Komi nunsani ane tau to si’a to Yahudi,makole-makole nsira mapari kojo naika mamporentang sira. Pasi tau to bose angganya, sira mapari seja inikanya mangkuasang sira.
41010043	Pei ane ri oyo ngkomi si’a ewa see. Ane ri oyo ngkomi, i sema komi to rani mawali bae anggamu tempo Aku mawali Makole, to tao-tao komi mawali ewa tau to kodi angganya see naka buya rayamu mawali to papolaong nu yunumu.
41010044	Pei ane re’e komi to rani mawali bae kojo wo’u anggamu, to tao-tao komi mawali yau ewa tau to kodi kojo angganya see naka buya raya ngkomi nempo mawali ewa watua nu yunumu samparia.
41010045	Matao komi sewaju ewa Aku, Wiyaa nto Lino. Aku ma’i si’a ma’i danasawang ntau, Aku ma’i damangansawang tau pasi damangkapateka tau boros damangansompo dosa nsira.”
41010046	Wali yako etu, ri raya mpalinja i Yesu pasi anaguruNya yau ri Yerusalem, sira liu ri kota Yerikho. Tempo sira polas yako ri kota etu, boros kojo tau to mangalulu sira. Wali tempo etu re’e samba’a tau buta maroo-roo matunda ri wii njaya. Ngkai etu sanganya i Bartimeus to ana i nTimeus. Wali ia maroo-roo ri wii njaya mangampea mamporapi doi resi tau to liu apa ia buta.
41010047	Tempo ia maroo-roo ri wii njaya etu i Yesu pasi anaguruNya pasi tau boros sira malinja liu re ria. Wali tempo i Bartimeus mangansani i Yesu to Nasaret semo to malinja re ria, ia mampokio, ia manganto’o, “O Yesu, Wiyaa i Makole Daud, porayang aku!”
41010048	Wali tau boros etu manganseko ia, sira manganto’o, “Ne’e kanano!” Pei i Bartimeus ia ojo maroso wo’u loonya kaboo-boo, ia manganto’o, “Wiyaa i Makole Daud, porayang aku!”
41010049	Wali i Yesu mangandonge panewa Ia mandoo pei manganto’oka tau, “Pokio mai ia.” Wali tau boros etu re’e to yau manganto’oka Bartimeus, “Pakasanang rayamu pei pakore apa i Yesu mampokio korom.”
41010050	Wali tau buta etu mansaka mangawonsu yau jubanya pei makore panewa yau mampago i Yesu.
41010051	Wali ojo karatanya ri awe i Yesu, i Yesu mampotanaka resi tau buta etu, Ia manganto’o, “Kesaa to nuporani ngkorom daKuika resi korom?” Wali ngkai buta etu mangansono, “Pue, aku rani matao muni matangku.”
41010052	Wali i Yesu manganto’oka ia, “Intamo, apa korom mangaya Aku, see naka korom matao muni matamu.” Wali ngkai etu mansaka mangkita muni rao, panewa ia mangalulu seja i Yesu ri raya mpalinjaNya etu.
41011001	Wali yako etu, tempo i Yesu pasi anaguruNya mosu ri kota Yerusalem, sira liu mandoo nja’u kampu Betpage pasi Betania ri pu’u nTongku Saitun. Betpage pasi Betania etu tamo longko yako ri Yerusalem, wali i Yesu mampotuunaka resi dua mba’a anaguruNya,
41011002	to’oNya, “Intamo njo’u kampu to uyu rata etu. Tempo komi rata nja’u ria, komi mansaka damangkita ana ngkeledai to rataka. Ana ngkeledai etu tawa re’e tau mampolea. Wali lede yau taka ngkeledai etu pei keni mai.
41011003	Pei ane re’e tau to mampotanaka, ‘Maka pei komi dua mangkeni keledai etu?’ to’oka tau etu, ‘I Pue rani mangampake, pei upu sire Ia damampawolili muni.’” Etu semo patuu i Yesu resi tau dua etu.
41011004	Wali anaguru dua mba’a etu yau. Pasi tempo sira rata nja’u kampu etu, sira mangarata ana ngkeledai rataka ri tango nu wombo ri wii njaya. Wali sira mangalede yau takanya.
41011005	Tempo sira mangalede yau takanya etu re’e bara sawei mba’a tau to makore nja’u ria, tau etu mangkita. Sira mampotanaka, “Maka pei komi dua mangalede yau taka nu ana ngkeledai etu?”
41011006	Wali tau dua etu manganto’oka sira gombo i Yesu, to’onya, “I Pue rani mangampake, pei upu sire Ia damampawolili muni.” Wali tau etu ojo mangabiaka sira yau.
41011007	Wali sira dua mangkenika i Yesu ana ngkeledai etu. Tempo sira rata muni resi i Yesu, sira mangalandasika yau bengo ngkeledai juba nsira. Panewa i Yesu matunda ri wawo nu juba etu. Wali yako etu sira polasimo ndeku Yerusalem.
41011008	Wali tempo sira polas etu, boros kojo tau mampago sira. Tau boros etu sangga’a to mangkambaraka juba nsira ri jaya, panewa sangga’a to mangoko ira to ewa ira nu wai pei mamposaka seja ri jaya. Ewa wetu naika nsira mangangalis jaya apa manga’angga i Yesu, apa ewa see ada nsira to Yahudi ane rata tau to bae angganya.
41011009	Wali tau boros to njo’u ruyu rataka tau to ri purinya sira sakaboo, sira manganto’o, “Tau si’i ma’i napokau i mPue! Wali Barong Ia!
41011010	Barong Ia to ma’i damawali Makole mangabolos i Makole Daud, wiyaa ngkita tempo owi! Ia ma’i napokau i mPue. Barong i Pue Allah anu to bae kojo kuasaNya!”
41011011	Wali yako etu, i Yesu pasi yunuNya ratamo ri kota Yerusalem. Wali sira masua ri raya ngkota etu panewa i Yesu yau masua ri tongonata banua i mPue Allah. Tempo Ia masua etu Ia mangalo’a samparia anu to re’e ri raya banua etu. Panewa roo see Ia mayoko sindara-ndara pei anaguruNya sampuyu pei dua yau lo’u kampu Betania apa rao damawurimo. Wali sira yore la’u ria.
41011012	Wali yako etu ojo kaeonya rao, i Yesu pasi anaguruNya sira mayoko muni yako la’u Betania, damawolili muni ndeku Yerusalem. Ri raya mpalinja nsira etu i Yesu mangepe moro kompoNya.
41011013	Wali tempo Ia moro etu, yako longkowa Ia mangkita kaju ara ri wii njaya, kaju etu marombo iranya see naka Ia yau mangampago apa ane kaju ara to marombo iranya ewa wetu, masipato re’emo sangkodi wuanya. Pei rata ri awe ngkaju etu Ia mangkita kaju etu tare kojo wuanya, ojo iranya semo apa tawa rata temponya mawua.
41011014	Wali see naka i Yesu manganto’oka kaju ara etu, “Yako tempo si’i, tau tamo damangkoni wo’u wuamu.” Wali tempo i Yesu manganto’o gombo etu, anaguruNya mangandonge seja.
41011015	Wali yako etu, i Yesu pasi anaguruNya polas yako ri kaju ara etu, panewa rata muni ri Yerusalem. Ojo karata nsira etu i Yesu yau masua wo’u ri tongonata banua i mPue Allah. Tempo Ia masua etu Ia mangkita tau to mampobalu binatang pasi to yusayusanya to danapake ntau mangika pampue resi i Pue Allah. Wali sira mampobalu nja’u tongonata banua etu, pei sira ojo mangantipu tau to rata. Wali tempo i Yesu mangkita etu Ia mula mangarubak yau samparia tau to mabalu pasi Ia mangarubak seja tau to mangoli yako ri tongonata etu. Panewa roo see Ia mampukampukanaka yau meja ntau to mangabolos doi pasi mampukampukanaka yau seja bangku ntau to mampobalu tagou.
41011016	Pasi Ia taa mangabiaka tau mangkeni ngayangayanya liu ri tongonata banua i mPue Allah etu.
41011017	Wali Ia mampotundeka tau to nja’u ria, Ia manganto’o, “Re’e gombo i mPue Allah to ratulis ri raya ntuntuNya, gomboNya etu manganto’o, ‘BanuangKu darato’oka banua danapokai-kai ntau samparia bansa.’ Ewa see to nato’o i mPue Allah, pei komi room mangampake yau banua si’i mawali tampa nto panipu.” Etu semo to nato’o i Yesu mampotundeka tau nja’u tongonata banua i mPue Allah.
41011018	Wali re’e kepala-kepala nto pampue pasi tau to mampoguru porenta i Musa, sira mangandonge mangkonong palaong etu. Pasi sira mangansani samparia tau boros ipu rayanya mangandonge anu to napotundeka i Yesu sira. Wali see naka kepala-kepala nto pampue pasi yununya etu, sira meka rayanya mampobuuka tau boros etu bara tamo damangalulu sira, jamo damangaluluka yau i Yesu. See naka sira mangaliwu jaya mampopate yau Ia.
41011019	Wali ojo kawenginya rao, i Yesu pasi anaguruNya sira mayoko muni yako ri kota Yerusalem.
41011020	Wali yako etu ojo kaeonya wo’u rao i Yesu pasi anaguruNya sira mawolili muni ndeku Yerusalem. Ri raya mpalinja nsira etu, sira liu muni ri awe ngkaju ara to natanaa i Yesu etu. Sira mangkita kaju etu mangau yau pasi kalenya.
41011021	Wali i Petrus mangendo muni gombo i Yesu mampogomboka kaju etu, wali ia manganto’oka i Yesu, “Pa’a Guru, lo’a! Kaju ara to natanaa ngKomi etu mangau yaumo.”
41011022	Wali i Yesu manganto’oka anaguruNya, “Aya i Pue Allah.
41011023	Apa Aku manganto’oka komi, kamonsonya i sema-sema to monso pu’u mangaya pei taa bata-bata raya, nempo ia manganto’oka tongku, ‘Palimba pei kapuka lo’u raya ntasi,’ palaong etu damawali seja.
41011024	Wali see naka Aku manganto’oka komi, nempo kesaa to nuporapika resi i Pue Allah tempo komi makai-kai resi Ia, ane komi monso pu’u mangaya, komi damangarata anu to nuporapika ngkomi etu.
41011025	Pei tempo komi makore damakai-kai resi i Pue Allah, tempo etu ane komi mangendo sala nsa’e resi komi, lapa sala nsa’e etu. Apa ane komi mangalapa sala nsa’e resi komi, ane ewa see Pa’a ngkomi to ndate saruga damangalapa seja sala ngkomi.
41011026	Pei ane komi taa mangalapa sala nsa’e, Pa’a ngkomi to ndate saruga taa seja damangalapa sala ngkomi.”
41011027	Wali yako etu i Yesu pasi anaguruNya rata muni nda’a Yerusalem. Roo see i Yesu yau wo’u ri banua i mPue Allah, panewa Ia malinja-linja nja’u tongonatanya. Tempo Ia malinja etu ma’i bara sawei mba’a kepala-kepala nto pampue pasi tau to mampoguru porenta i Musa pasi tau tu’a nto Yahudi, sira ma’i resi i Yesu.
41011028	Sira mampotanaka resi Ia, sira manganto’o, “Yako imbare pangarata ngKorom kuasa mangika palaong to nuika ngKorom? Bara sema mangawaika Korom kuasa mangika palaong to etu?”
41011029	Wali i Yesu manganto’o, “Aku re’e seja samba’a pampotanaka to Aku damampotanaka resi komi. Ane komi mangansono pampotanakangKu etu, panewa Aku damanganto’oka komi i sema mangawaika Aku kuasa mangika palaong to etu.
41011030	Si’i semo pampotanaka. Bara sema nangawaika i Yohanes kuasa mangabaptis tau, bara i Pue Allah, bara to lino?”
41011031	Wali ojo pangandonge nsira pampotanaka i Yesu etu, sira masipotanaka samba’a pei samba’a, sira manganto’o, “Wimba dataika mangansono, apa ane kita damanganto’o yako resi i Pue Allah nangawaika i Yohanes kuasa, i Yesu damanganto’o wo’u, ‘Maka pei komi manasa ngkomi i Pue Allah nangawaika ia kuasa pei komi taa mangaya anu to ia mampotundeka?’
41011032	Pei gete, kesaa damawali ane kita manganto’o to lino semo to nangawaika ia kuasanya?” Wali naka pei sira taa rani manganto’o kuasa i Yohanes yako resi to lino apa sira mampobuuka masipato sira mampokeka kaja’a ndaya ntau boros, apa ane ewa pampobuuka ntau boros i Yohanes monso pu’u nawaika i mPue Allah kuasa mawali to pantuntu tuntuNya.
41011033	Wali kepala-kepala nto pampue pasi yununya, sira manganto’oka i Yesu, “Kami taa kunsani yako sema pangarata i Yohanes kuasanya.” Panewa roo see i Yesu manganto’oka sira, “Ane komi taa manganto’oka Aku, Aku taa seja damanganto’oka komi yako sema Aku mangarata kuasa mangika palaong to inikangKu etu.”
41012001	Wali i Yesu manganto’oka sira rapa, Ia manganto’o, “Rapanya re’e samba’a tau to mangika nawu danapampomuya anggur. Ojo karoonya ia mangika nawu etu, ia mampomuya anggur panewa roo see ia mangampampa yau nawu etu. Ojo karoonya ia mangampampa ia mangkeke wo’u wayau daraika tampa danapangalombu-lombu anggur etu see masuwu uenya. Panewa roo see ia mangawangu toal mangika tampa darapangajagai nawu etu. Wali ojo karoonya ia mangika palaong to etu ia mangawaika sawei mba’a tau damampasilonga nawu etu. Ia manganto’oka tau etu sira darawaika ntanapanya, etu semo sira darawaika santilaja yako ri wuanya, panewa kaborosinya wua nu anggur etu ia semo puenya. Wali roo see tau pue nawu etu ia mayoko dayau njo’u longko.
41012002	“Wali ojo karatanya temponya wua nu anggur etu matasamo, tau pue nawu etu mampokau samba’a to papolaonginya yau njo’u to pangkampang nawu etu damangokoka ia wua nu anggur to si ia.
41012003	Pei ojo karata nto papolaong etu, to pangkampang nawu sira mangansoko ia pei mangantidas, panewa manganto’oka ia pawolili muni resi tau puenya. Pasi tare wua nu anggur to nawaika nsira ia.
41012004	Wali tau pue nawu etu mampokau wo’u to papolaonginya to yusa yau njo’u to pangkampang nawu etu. Pei ojo karata nto papolaong to etu, to pangkampang nawu sira mangabobak ia ri wo’onya pasi mangarunes panewa manganto’oka ia pawolili muni.
41012005	Roo see tau pue nawu mangampokau wo’u to papolaonginya to yusa wo’u, pei ojo karatanya nja’u ria, to pangkampang nawu mampopate yau ia. Panewa yako etu boros wo’u to papolaong to napokau ntau pue nawu. Wali to papolaong to boros etu, sira samba’a pei samba’a rata resi to pangkampang nawu. Pei sangga’a nabobok nto pangkampang etu pasi sangga’a napopate yau nsira.
41012006	“Wali yako etu tau pue nawu mampobuuka, ‘Jamo samba’a tau to maya kupokau, etu semo anangku to kuporayang. Wali aku damampokau ia yau njo’u to pangkampang nawu etu apa ane anangku si’i dakupokau, sira damanga’angga ia.’ Wali tau pue nawu mampokau ananya yau wo’u njo’u to pangkampang nawu.
41012007	Pei ojo karata nu ana mpue nawu etu, to pangkampang nawu sira mangkita ananya etu, wali sira manganto’o samba’a pei samba’a, ‘Si’i semo tau to damangantima panta ntau pue nawu si’i. Anu kita mampopate yau ia see kita semo damangantima pantanya etu.’
41012008	Roo see sira mangansoko ana mpue nawu panewa sira mampopate yau panewa lembanya napanasok yau nsira yako ri nawu anggur.”
41012009	Wali ojo karoonya i Yesu manganto’o rapa etu Ia mampotanaka wo’u resi kepala-kepala nto pampue pasi yununya, Ia manganto’o, “Wali ane ewa pampobuuka ngkomi, kesaa danaika ntau pue nawu etu? Ewa si’i danaika, ia dayau resi to pangkampang nawu etu pasi damampopate yau sira panewa roo see ia damangawaika wo’u tau to yusa damampasilonga nawunya etu.
41012010	Wimba, komi bara tawa re’e mangabasa gombo to ratulis nja’u raya ntuntu i mPue Allah? Gombo etu ligi mangkonong Makole parajanji i mPue Allah, Ia raporapaka ewa watu, wali gombo to ratulis etu manganto’o, ‘Re’e tau to mangawangu banua watu, tau etu mangantaji yau songu watu apa sira mampobuuka watu etu taa masipato rapake ri banua etu. Pei i Pue Allah mamporani watu etu semo to rapake mangawangu banua etu, see naka watu etu rapake muni. Wali i Pue Allah mangampake watu etu panewa watu etu semo to mawali yau watu to bae kojo batuanginya ri banua to etu.
41012011	Wali i Pue semo nangika palaong to etu, wali ane ewa pampobuuka ngkita magaya kojo palaong to etu.’ Etu semo gombo to ratulis tempo owi. Wali komi semo to mampobo’o Aku etu.”
41012012	Wali ojo pangandonge ngkepala-kepala nto pampue pasi tau to mampoguru porenta i Musa pasi tau tu’a nto Yahudi ligi to nato’o i Yesu etu, sira manasa batuanginya mangkonong sira semo. See naka sira rani kojo mangansoko Ia. Pei taa mawali apa sira mampokeka tau boros. Wali sira mawolili muni mampiyaika i Yesu.
41012013	Wali yako etu kepalakepala nto pampue pasi tau to mampoguru porenta i Musa pasi tau tu’a nto Yahudi etu sira mampokau sawei mba’a to Yahudi to aliran Parisi pasi sawei mba’a joa i Makole Herodes yau resi i Yesu damangakal Ia see Ia dasala gomboNya. Wali tau to rapokau etu, sira yau mampago i Yesu.
41012014	-
41012015	Rata resi Ia sira manganto’o, “Pa’a Guru, kami kunsani Komi tau to monso gomboMu. Pasi tempo Komi mampotundeka tau pamporani i mPue Allah, tempo etu ojo anu to monso to nuto’o ngKomi. Komi taa ojo mangamomis tau, ojo rani mampakasanang raya nsira. Wali manasa resi kami Komi taa mangampilis tau. Wali see naka kami rani Komi manganto’oka kami ewa wimba pampobuukaMo. Apa i Kaisar, makole nto Roma, ia mampakasaaka kita to Yahudi see kita mangabayar asele, pei palaong to etu bara taa matao raika ane ewa porenta i mPue Allah. Wali kami mampotanaka resi Komi, wimba ane ewa pampobuukaMo, bara singkonong pei porenta i Musa ane kita mangabayar asele resi makole nto Roma etu, bara taa?” Wali etu semo pampotanaka nsira rani mangakal i Yesu. Pei i Yesu Ia mangansani tau etu ojo gombonya to manoto. See naka Ia manganto’o, “Maka pei komi ojo rani mangakal Aku? Poraoka Aku sangkomba doi pera.”
41012016	Wali sira mangkenika Ia doi etu. Roo see Ia mampotanaka resi sira, to’oNya, “Gambar nsema to re’e ri doi si’i, pasi sanga nsema to re’e ratulis reria?” Wali sira mangansono, “Kaisar semo.”
41012017	Panewa i Yesu manganto’oka sira, “Wali ane ewa see, waika i Kaisar anu to masipato rawaika ia. Pasi pampueka resi i Pue Allah anu to masipato rapampueka resi i Pue Allah.” Wali ojo pangandonge nsira gombo i Yesu etu, sira ipu kojo rayanya apa pande kojo pasonoNya etu.
41012018	Wali yako etu ma’i seja sawei mba’a to Yahudi to aliran Saduki, sira ma’i resi i Yesu. Tau to etu ane ewa panto’o nsira tare tau to mambangu muni yako ri kapatenya. Wali ojo karata ntau etu resi i Yesu sira manganto’oka Ia,
41012019	“Pa’a Guru, ane ewa porenta i Musa resi kita to Yahudi, ane to langkai ia marongo pei roo see ia mate yau taa riana, ane ewa see tukakanya bara tua’inya mangoko wo’u balunya etu. Wali ane sira dua re’e ana, ananya etu darato’oka ana ntau to namate yau etu. Ewa see porenta i Musa.
41012020	Wali wimba ane ewa sarita si’i. Re’e pitu mba’a tau langkai to sintua’i. Wali re’e seo to tu’anginya ia marongo panewa ia mate yau taa riana.
41012021	See naka tua’inya to tondanya mangoko yau balunya etu. Panewa roo see ia seja mate yau pei taa seja riana pasi ewa see seja tua’inya to katogo.
41012022	Wali sira pitu samparia paka nawali ewa see. Paka mate yau taa riana. Panewa roo see tau we’a etu ia seja mate yau.
41012023	Wali si’i pampotanaka mami resi Komi. Wimba ane re’e pu’u temponya tau samparia mambangu muni yako ri kapatenya, tau we’a etu, to imba tau pitu etu to darato’oka rongonya, apa sira pitu sintua’i paka re’e mamporongo ia?”
41012024	Wali i Yesu manganto’oka sira, “Sala pampobuuka ngkomi apa komi taa mangansani batuanginya tuntu i mPue Allah pasi komi taa seja mangansani ewa wimba kabaenya kuasa i mPue Allah.
41012025	Apa tempo tau mambangu muni yako ri kapatenya, tempo etu katuwu ntau etu damawali ewa katuwu mpomakau i mPue Allah ndate saruga. Pomakau etu sira taa marongo pasi taa seja rapaporongo, wali tau tempo etu tamo seja marongo.
41012026	Pei mangkonong tau mambangu muni yako ri kapatenya, wimba, komi bara tawa re’e mangabasa nja’u raya ntuntu i mPue to natulis i Musa tempo owi mangkonong sarita tempo i Pue Allah mampogomboka i Musa yako ri raya njunju to mawea? Ia magombo mangkonong i Abraham sira togo i Ishak pasi i Yakub. Pei tempo Ia magombo mangkonong sira etu, tempo etu sira togo paka masaem kapatenya yau. Pei nempo ewa wetu Ia tiroo manganto’oka i Musa, Ia manganto’o, ‘Aku semo Allah to napue i Abraham, pasi to napue i Ishak, pasi to napue seja i Yakub.’ Etu semo gombo i mPue Allah resi i Musa tempo owi.
41012027	Wali kita mangansani i Pue Allah Ia taa napue ntau to mate. Ia napue ntau to tuwu wali manasa nempo roomo namate yau koro i Abraham sira togo i Ishak pasi i Yakub, pei sira tiroowa tuwu ndate saruga apa nato’o i mPue Allah sira tiroowa mampue mampakabae Ia. Wali sala kojo komi mampobuuka tau tamo mambangu muni yako ri kapatenya.” Wali etu semo gombo i Yesu mangansono to Yahudi to aliran Saduki etu.
41012028	Wali re’e seja nja’u ria samba’a tau to mampoguru porenta i Musa. Tau etu re’e mangandonge tempo to Yahudi to aliran Saduki masibanta pei i Yesu etu. Pasi ia mangandonge seja pasono i Yesu pande kojo. Wali ia mampotanaka resi i Yesu, ia manganto’o, “Pa’a Guru, to imba porenta i Musa to bae kojo batuanginya?”
41012029	Wali i Yesu mangansono, Ia manganto’o, “Porenta to bae kojo batuanginya, etu semo porenta to manganto’o, ‘O to Israel, padongeka kojo! I Pue Allah Ia semo Pue ngkita. Ia samba’aja, tare Pue to yusa kasimbalinya yako Ia.
41012030	Wali pakabae kojo pamporayang ngkomi resi i Pue Allahmu. Pasi biakamo pamporayang ngkomi resi Ia etu damampasilonga katuwumu. Pasi biakamo see yako pamporayang ngkomi resi i Pue Allah, see naka komi nupobuuka kojo Ia, pasi see naka komi mampakaroso rayamu mangika palaong to Ia mangawaika resi komi.’ Etu semo porenta to bae kojo batuanginya.
41012031	Pasi si’i porenta to kadua, to’onya, ‘Porayang sa’e ewa raika mamporayang koro ngkalio.’ Wali tare yusa porenta to bae wo’u batuanginya pei porenta to dua etu.” Etu semo pasono i Yesu.
41012032	Wali tau to mampoguru porenta i Musa etu, ia manganto’oka i Yesu, “Monso pu’u pasono mPa’a Guru. Apa monso pu’u i Pue Allah Ia samba’aja, tare to yusa kasimbalinya yako resi Ia.
41012033	Wali see naka kita mampampueka resi Ia pampue to ratunju pasi pampue to yusa. Pasi bae batuanginya resi i Pue Allah ane kita mangika pampue to etu. Pei kamonsonya bae wo’u batuanginya resi Ia ane kita mangalulu porenta to dua etu. Etu semo kita mampakabae kojo pamporayang ngkita resi Ia panewa yako ri pamporayanginta etu see naka kita mampobuuka kojo Ia, pasi mangabiaka pamporayanginta resi Ia etu damampasilonga katuwu ngkita pei mampakaroso raya ngkita mangika palaong to Ia mangawaika resi kita. Pasi ane kita mamporayang sa’e ewa raika mamporayang koro ngkalio. Wali ane kita mangalulu porenta to dua etu, palaong to etu semo to bae-bae batuanginya resi i Pue Allah pei mangika pampue.”
41012034	Wali i Yesu mangandonge matao kojo pasono ntau etu. Ia manganto’oka tau etu, “Korom mosu kojomo damawali tau to Makolenya i Pue Allah.” Wali yako etu tamo re’e tau to makoje rayanya mampotanaka bara kesaa wo’u resi i Yesu damangakal Ia.
41012035	Wali tempo i Yesu re’e mampotundeka tau nja’u raya banua i mPue Allah, Ia manganto’o, “Tau to mampoguru porenta i Musa, sira re’e manganto’o i Kerisitu, Makole parajanji i mPue Allah, Ia ojo wiyaa i Makole Daud. Wali maka pei sira manganto’o ewa see?
41012036	Monso pu’u Ia wiyaa i Daud, pei re’e gombo to nawaika i Nosa Mapasing i Daud to natulis i Daud ri raya ntuntu i mPue Allah tempo owi. Tempo etu i Daud magombo mangkonong i Kerisitu, ia manganto’o, ‘I Pue Allah magombo resi Puengku, Ia manganto’oka Puengku, to’oNya, “Patundamo ri awengKu ri sambali tondo ngkana sampe rata temponya Aku manganangi baliMu pei mangawaika Komi mangkuasang sira.”’ Etu semo gombo to natulis i Daud. Wali pobuuka ruyu batuanginya tempo ia manganto’o, ‘I Pue Allah manganto’oka Puengku’. Pobuuka gombonya etu apa si’i wo’u pampotanakangKu resi komi.
41012037	Wali Makole parajanji i mPue Allah nempo wiyaa i Daud, pei i Daud tiroo manganto’oka Ia ‘Puengku’. Wali ane ewa see, wimba, Makole parajanji i mPue Allah etu Ia bara ojo wiyaa i Daud bara napowimba wo’u Ia?” Wali tempo i Yesu manganto’o gombo etu, boros kojo tau to mangandonge. Sira masanang kojo mangandonge gombo i Yesu etu.
41012038	Wali yako etu i Yesu mampotundeka wo’u tau boros, Ia manganto’o, “Pakatao kojo tau to mampoguru porenta i Musa apa sira masanang kojo nabarong nsa’e. Tempo sira yau malinja-linja sira masanang kojo mangampake juba to marade to tondong ntau to bae angganya. Pasi sira masanang kojo natabea ntau tempo sira yau njo’u pasar.
41012039	Pasi tempo sira yau ri banua to napampatunde nto Yahudi sira masanang kojo matunda ri gadera to napatunda ntau to bae angganya. Pasi ewa see seja ane yau mangkoni ri roa. Sira masanang seja matunda nja’u tampa to napatunda ntau to bae angganya.
41012040	Pasi tau etu ojo mangantipu tau balu panewa mangoko yau kasuginya. Pei tempo sira makai-kai ri tango ntau, sira makai-kai masae kojo see matao nadonge nsa’e, pei tau etu ojo gombonya manoto. Wali see naka i Pue Allah damampakapari wo’u huku to danarata ntau etu.”
41012041	Wali yako etu, tempo i Yesu re’ewa ri tongonata banua i mPue Allah, tempo etu Ia yau matunda ri tango mpeti to napamposaka ntau doi to rawaika resi i Pue Allah. Tempo Ia matunda ri tango mpeti etu Ia mangalo’a pei mangkita tau boros mamposaka doi ri raya mpeti etu. Boros tau to sugi sira bae doi naposaka.
41012042	Pei yako etu ma’i seja samba’a tau balu to masiasi kojo, tau we’a etu mamposaka seja doi re’e ria. Doi to iposakanya etu dua ngkomba doi tambaga, doi to kodi kojo angganya.
41012043	Wali i Yesu mampokio anaguruNya, Ia manganto’o, “Mai rire.” Wali sira yau resi Ia panewa Ia manganto’o, “Aku manganto’oka komi, monso pu’u ane ri pangkita i mPue Allah, anu to nawai ntau balu to masiasi etu semo to bae-bae batuanginya pei anu to nawai nsa’e.
41012044	Apa samparia sira nempo bae doi naposaka etu, sira mangawai yako ri yabi ngkasugi nsira. Pei tau balu etu ia mangawaika yau resi i Pue Allah samparia doi to re’e resi ia. Wali see naka tempo si’i sakowa doi to danaolika pangkoni tamo re’e.”
41013001	Wali yako etu i Yesu pasi anaguruNya masuwu muni yako ri tongonata banua i mPue Allah. Tempo sira masuwu etu, re’e samba’a anaguruNya to manganto’oka Ia, “Pa’a Guru! Lo’aja ewa wimba kagayanya banua i mPue Allah pasi banua-banua to nja’u awenya etu. Pasi lo’a watunya bose kojo. Gete, magaya pu’u!”
41013002	Wali i Yesu mangansono, Ia manganto’o, “Monso pu’u komi mangangkita samparia to magaya si’i. Pei darata temponya banua i mPue Allah pasi banua-banua to ri awenya etu darapakaja’aka yau, pasi watu bose etu dararantamaka yau samparia. Tare pasi songu to taa darayali yau.”
41013003	Wali yako etu i Yesu pasi anaguruNya yau nto’u Tongku Saitun. Rata ndate ria sira matunda-tunda ndate rapa ntongku etu pasi sira mangkita banua i mPue Allah apa yako ndate ria miyala banua etu. Wali tempo sira matunda ndate ria jamo i Yesu pasi anaguruNya. Wali i Petrus sira opo i Yakobus, i Yohanes pasi i Andreas sira mampotanaka resi i Yesu,
41013004	sira manganto’o, “To’oka kami, bara mpia temponya danapowali anu to Komi room manganto’oka kami mangkonong banua i mPue Allah darapakaja’aka yau? Pasi kesaa damawali tondong resi kami see manasa palaong etu damawalimo?”
41013005	Wali i Yesu mangansono, “Pakatao kojo see komi taa natipu ntau mangkonong temponya Aku dama’i muni ri lino.
41013006	Apa dama’i boros tau to damampoanika Aku, sira damanganto’o samba’a pei samba’a, to’onya, ‘Aku semo i Makole parajanji i mPue Allah.’ Wali malagi tau to danatipu nsira.
41013007	Pasi tempo Aku tawa ma’i muni, tempo etu komi damangandonge seja kareba mangkonong tau masimusu re’e lipu to mosu pasi re’e lipu to longko seja. Pei tempo komi mangandonge kareba etu, ne’e masusa apa palaong to etu yako ri songka i mPue Allah wali taa maya taa mawali. Pei ane tempo etu si’awa temponya to dapura samparia.
41013008	Apa tiroowa re’e palaong to damawali. Wali re’e tau to samba’a bansa damasimusu pei tau yako ri bansa to yusa. Pasi re’e seja tau to samba’a makole damasimusu pei tau to samba’a makole to yusa. “Pasi re’e wo’u palaong to damawali ri tempo etu, etu semo lengko tana pasi oro pasi rotai, wali samparia palaong to etu damawali ri malagi lipu ri lino si’i. Wali palaong to damawali etu, etu semo pamula ngkasesa to danarata nto lino. Palaong to etu raporapaka ewa ntida to narata ntau we’a tempo ia owo mula moana apa yako etu kanjo’unjo’u kapari-pari ntida danaepe ntau we’a etu sampe ratamo temponya ia roomo moana.
41013009	“Wali ane ratamo tempo kasesa etu, pakatao kojo apa tempo etu komi darasoko pasi darakenika to pobotus. Pasi tempo etu komi darapedas nja’u raya banua-banua to napampotunde nto Yahudi. Pasi komi darakeni ri tango gubernur-gubernur pasi ri tango makole-makole apa saba komi mangaya Aku. Wali tempo komi rakeni ri tango nsira, tempo etu komi maya mawali matamanasa resi sira mangkonong Aku.
41013010	Pasi kareba matao mangkonong Aku taa maya taa darapakarebaka ruyu resi tau samparia bansa panewa darata kapuranya temponya to si’i.
41013011	Wali tempo tau mangansoko komi etu pei mangangkeni komi njo’u tango nto pobotus, tempo etu ne’e moru-moru mangampobuuka yami gombo kesaa to danuposonoka. Apa tempo komi damampogomboka tau to re’e kuasanya etu, tempo etu panewa i Nosa Mapasing damampakanasaka komi gombo to danuto’o. Wali si’a gombo ngkomi tempo see, gombo i Nosa Mapasing semo.
41013012	“Wali boros palaong to maja’a to damawali ri tempo etu. Apa sakowa tau sintua’i, re’e to damamposora yau bara tukakanya, bara tua’inya resi tau to damampopate yau ia. Pasi re’e seja pa’a to damamposora yau ananya resi tau to damampopate. Pasi re’e seja ana to damangewa tau tu’anya, panewa damanganto’oka tau to yesu da mampopate yau tau tu’anya etu.
41013013	Pasi komi seja, boros kojo tau to maja’a danakita komi apa saba komi mangalulu Aku. Pei tau to mangainsoka kasesa etu sampe rata tempo kapuranya, tau etu darapalaes pei damangarata katuwu to singkasaenya.”
41013014	Wali roo see i Yesu mampakapolas mampakanasaka wo’u anaguruNya mangkonong palaong to damawali tondong mangkonong kapuranya temponya to si’i. Ia manganto’o, “A’i-a’i, pobuuka palaong to nato’o yami nto pantuntu tuntu i mPue Allah tempo owi, i Daniel. Apa i Daniel etu manganto’o ane ri tempo to darata dama’i samba’a tau to maja’a to damampoanika i Pue Allah. Wali ia damakore ri tampa to taa masipato ia makore to ndate Yerusalem. Wali see naka tampa etu damawali makarika ri pangkita i mPue Allah, wali danapiyaika yau i mPue Allah pasi darapakaja’aka yau. Wali ane nukita ngkomi palaong to etu, piyaimo komi to re’e ri propinsi Yudea, piyai nto’u tongku. (Wali komi to mangabasa gombongKu si’i, pobatuangka kojo.)
41013015	Pasi ane re’e tau to ri sambali banuanya, pakajoli pana’u pei piyai. Ne’emo masua ri raya banua damangoko ngaya-ngaya to darakeni.
41013016	Pasi ane bara re’e tau to nja’u nawu, ne’emo mawolili yau mangoko jubanya. Piyaimo nto’u tongku.”
41013017	Wali i Yesu manganto’o wo’u, “Kuporayang kojo tau to mangkeni koro pasi tau to bara re’e ana kodi to mansusu ane rata tempo to etu, apa mandasai kojo sira miyai.
41013018	Pei pokai-kai see palaong etu taa damawali tempo uja pasi loto.
41013019	Apa tempo danapowali ngkasesa etu, mandasai pasi mapari kojo naepe ntau. Pasi kasesa etu semo to paripari wo’u pei kasesa to room narata ntau yako ri tempo i Pue Allah mampapowali lino si’i rataka ri tempo si’i. Pasi ane roo kasesa to etu, tamo re’e tau to damangarata wo’u kasesa to ewa wetu kaparinya.
41013020	Pei nempo mapari kojo kasesa etu, pei i Pue Allah damamporayang tau to Ia roomo mangampilis. See naka Ia damanganto’o, ‘Aku taa damangabiaka tau etu masae kojo mangarata kasesa. Wali Aku damampakapodo tempo ngkasesa etu.’ Wali etu semo to danaika i mPue Allah. Apa ane Ia taa mangika ewa wetu, tare to lino to darapalaes yako ri kasesa etu. Wali i Pue Allah mampakapodo tempo ngkasesa etu apa Ia mamporayang tau to Ia room mangampilis.
41013021	“Wali tempo powalinya palaong to maja’a etu, ane re’e tau to manganto’oka komi, ‘Lo’aja, si’i semo i Kerisitu, Makole parajanji i mPue Allah!,’ pasi ane re’e tau to manganto’o, ‘Etu semo Ia!,’ ne’e mangaya gombo ntau etu
41013022	Apa ri tempo etu boros tau to damangawutis tau, sira manganto’o, ‘Aku semo i Kerisitu, Makole parajanji i mPue Allah.’ Pasi re’e seja to manganto’o, ‘Aku semo to pantuntu tuntu i mPue Allah.’ Tau etu sira damangika palaong to taa rapobiasa to mawali tondong resi tau, pasi palaong to mampakaipu raya ntau. Sira mangika palaong to etu apa sira mampobuuka bara maya mangantipu yau tau, nempo tau to natipu etu tau to roomo napilis i mPue Allah.
41013023	Wali padongeka kojo apa Aku roomo mampakanasaka yami komi samparia palaong to damawali ri tempo etu see komi taa daratipu mangkonong temponya Aku dama’i wo’u.”
41013024	Wali yako etu i Yesu manganto’oka wo’u anaguruNya, Ia manganto’o, “Ojo karoonya kasesa tempo etu, ‘mata nu eo damawali mawuri pasi wuya tamo seja re’e remenya.
41013025	Pasi batu’e damaranta yako ndate yangi pasi samparia to ndate yangi singkayame ewa anu to ranjongkoka.’
41013026	Wali tempo powalinya palaong to etu ndate yangi, tempo etu tau damangkita Aku, Wiyaa nto Lino, dama’i ri raya limu. Pasi tempo Aku dama’i etu, bae kojo kuasangKu pasi kayawangKu.
41013027	Tempo etu Aku damampokau pomakaungKu yako ndate saruga yau damampasiromunaka tau to Aku room mampilis. Sira damampasiromunaka tau etu yako ponto lipu ri sambawo lino. Bara imba-imbare lipu ntau to Kupilis etu, yako nja’u ria sira darapasiromunaka.”
41013028	Wali yako etu i Yesu manganto’oka sira rapa, Ia manganto’o, “Pobuukaja mangkonong ewa kaju ara, pasi pobatuangka. Rapanya, kaju etu ane mosumo tempo eo ia damalonde. Wali tempo kita mangkita kaju etu malonde muni, kita tansani mosumo tempo eo. Wali kaju ara etu mawali tondong to mampakanasaka kita mosumo tempo eo.
41013029	Pasi ewa see seja palaong to Aku room mampakanasaka komi mangkonong anu to mawali ndate yangi. Palaong etu seja damawali tondong resi komi apa ane komi mangangkita samparia palaong to Kuto’oka komi etu damawalimo, wali komi mangansani tamo masae Aku dama’i. Aku mosu kojo dama’i tempo etu, ewa tau to ratamo ri tango mbombo banua.
41013030	Aku manganto’oka komi, monso pu’u tau to tuwu ri tempo tondong-tondong etu mawali, re’e to tawa damate sira damangkita samparia palaong to Aku manganto’o si’i.
41013031	Yangi pasi lino dapura yau, pei kuasa nu gombongKu taa dapura.”
41013032	Panewa i Yesu mampakapolas gomboNya, Ia manganto’o, “Kita tansani damawali kojo palaong to Aku room manganto’oka komi, pei tare tau to mangansani bara eo kesaa pasi bara jam sawei danapowali mpalaong etu. Nempo pomakau i mPue Allah ndate saruga, sira taa seja mangansani temponya. Pasi Aku, Ana i mPue Allah, Aku taa seja Kunsani tempo danapowali mpalaong etu. Ojo patanya Pa’angKu, Ia semo mangansani.
41013033	“Wali ne’e ewa tau bayore. Kasimbalinya yako etu, jagai kojo ne’e lenga mangampeas kama’ingKu, pasi pakai-kai see komi sangkani sigena ane kodi majoli danapowali mpalaong etu. Apa komi taa nunsani temponya danapowali.
41013034	Tempo Aku yau pei ma’i muni maya raporapaka ewa tau to yau njo’u longko. Wali re’e katawanya tau etu yau ia mangawaika to papolaonginya kuasa mampasilonga samparia palaong to re’e ri banua. Pasi ia mampakanasaka yami to papolaonginya palaong to danaika nsira samba’a pei samba’a. Pasi ia manganto’oka tau to mangajagai banua etu, ‘Jagai kojo.’ Ojo karoonya ia manganto’o etu ia mayoko yau njo’u longko.
41013035	Etu semo rapa. Wali ika komi ewa naika nto papolaong ntau pue banua etu. Sira si’a ewa tau bayore. Sira sangkani sigena apa sira taa nansani bara mpia temponya puenya dama’i muni. Pasi sira taa rani ia mangarata sira tongo ngkayorenya. Wali komi seja ne’e ewa tau bayore, kasimbalinya yako etu, jagai kojo ne’e lenga mangampeas kama’ingKu, see komi sangkani sigena ane Aku kodi majoli ma’i. Apa komi taa seja mangansani temponya Aku ma’i muni. Bara yau wengi, bara ntongo wuri, bara mosueo, bara yau wuro, komi taa mangansani temponya.
41013036	Wali ane kodi majoli Aku ma’i muni, ne’e sampe Aku mangarata komi ojo yoreyore.
41013037	Wali Aku manto’oka wo’u komi ne’e ewa tau bayore, pei si’a ojo komi Kuto’oka, samparia tau.”
41014001	-
41014002	Wali yako etu, dadua eowa panewa rata temponya roa to danapangangkoni nto Yahudi roti to tare raginya. Roa etu roa rapangendo temponya bue-bue nto Israel naliunaka mpomakau to mangkeni kapate tempo ia mangkita raa to rapalasika ri wombo nsira la’u tana Mesir tempo owi. Roa etu rato’oka Roa Paskah. Wali tempo etu semo kepala-kepala nto pampue pasi tau to mangampoguru porenta i Musa, sira mangaliwu jaya damangansoko i Yesu panewa damampopate yau. Wali sira manganto’o, “Wimba dataika see tau boros taa mangansani? Apa tempo si’i mosumo tempo Roa Paskah. Wali boros kojo tau siromu ri kota si’i pasi malagi sira to mampobuuka i Yesu semo Makole parajanji i mPue Allah. Wali ane tau boros etu mangansani i Yesu darapopate yau, sira damaja’a rayanya pei damangarotai kita. Wali to tao-tao peas ruyu.”
41014003	Wali yako etu i Yesu pasi anaguruNya yau njo’u Betania pei yau ri banua i nSimon to tempo ruyu ia masaki malobo. Wali sira mangkoni nja’u ria. Ri temponya sira mangkoni etu, ma’i samba’a tau we’a to mangkeni batoro to raika yako ri watu sanganya pualam. Batoro etu bananginya minya to magaya kojo waunya to raika yako ri kale mpinumuya sanganya narawastu. Minya etu masuli kojo olinya. Wali tau we’a etu yau ri awe i Yesu panewa ia mangampu’ak yau lasu nu batoro etu, roo see ia mangawubu minya etu ndate wawo mbo’o i Yesu.
41014004	Wali ojo pangkita nu yunu i Yesu palaong to naika ntau we’a etu, re’e sira to maja’a rayanya. Sira manganto’o, “Gete! Maka pei ia mangaja’at yau minya etu?
41014005	Apa ane minya etu pei rapobalu, olinya bae kojo. Yabi wo’u olinya yako saro ntau santo’u mapalaong! Pasi ane rapobalu, doi nu olinya etu maya rawaika yau resi tau to masiasi.” Wali tau to manganto’o gombo etu, sira mampoja’a tau we’a etu.
41014006	Pei tempo sira mampoja’a ia, i Yesu manganto’oka sira, “Biakomo ia mangika palaong to etu. Ne’e mampoja’a ia! Palaong to inikanya resi Aku etu si’a palaong to maja’a, palaong etu magaya kojo.
41014007	Monso pu’u matao seja ane mangansawang tau to masiasi, pei komi tiroo boros yoa damangansawang sira apa tau to masiasi sangkani re’e ri oyo ngkomi. Pei ane Aku, Aku taa dasingkasaenya maroo ri lino si’i sindara-ndara pei komi.
41014008	Wali masipato kojo palaong to naika ntau we’a si’i, apa ia re’e mangawubu minya to magaya waunya etu ri wawo mbo’ongKu apa ia mampasilonga yami korongKu darapongkeli, apa tamo masae Aku damate pasi darapongkeli yau. Wali ojo patanya palaong to etu to ia nakurang mangikaka Aku.
41014009	Pasi Aku manganto’oka komi, monso pu’u juku ri lino si’i bara imbare rapakarebaka kareba matao si’i, palaong to naika ntau we’a si’i darapakarebaka seja resi tau see tau taa damangkalingan ia.” Ewa wetu nato’o i Yesu manganseko tau to mampoja’a tau we’a etu.
41014010	Wali ojo karoonya palaong etu mawali, samba’a yako ri sampuyu pei dua to anaguru i Yesu, sanganya i Yudas Iskariot, ia yau resi kepalakepala nto pampue. Naka pei ia yau resi tau etu apa ia mansongka damamposora yau i Yesu resi sira.
41014011	Wali ojo pandonge nsira songka i Yudas etu, sira masanang kojo raya nsira pasi mamparajanjika damangawaika i Yudas doi. Wali yako etu i Yudas mangaliwu jaya to matao damamposora yau i Yesu.
41014012	Wali yako etu ratamo eo to napomula roa to danapangangkoni nto Yahudi roti to tare raginya. Ri eo etu nasambale yau nsira ana nu domba to darakoni ri Roa Paskah. Wali tempo etu anaguru i Yesu mampotanaka resi Ia, “Imbare Komi rani kami mampasigenaka Komi pangkoni to darakoni ri Roa Paskah yau wengi sire?”
41014013	Wali i Yesu mampokau dua mba’a anaguruNya, to’oNya, “Inta njo’u kota. Tempo komi masua ri raya ngkota etu, komi dasimparata pei tau to mamposa’a tampa nue to la’u ue ri rayanya. Wali lulu ngkai etu
41014014	imbare banua napasua. Wali ane jela ri banua etu, to’oka pue banua etu, ‘Guru ngkita manganto’oka kami mampotanaka bara imbare songi to danapake damangkoni ri Roa Paskah sindara-ndara pei anaguruNya?’
41014015	Wali tau pue banua etu damansuduka komi samba’a songi to bae. Songi etu ndate juya kadua ntampenya pasi ndatemo samparia anu to kita damampake. Wali ndate ria semo komi damampasigena pangkoni.”
41014016	Wali ojo karoonya i Yesu magombo, anaguruNya dua mba’a etu mayoko, yau ri kota. Rata nja’u ria, mawali samparia ewa wimba to nato’oka i Yesu sira. Wali sira dua mampasigena pangkoni ri Roa Paskah etu, panewa mawolili muni resi i Yesu.
41014017	Yako etu, ojo kawenginya rao, i Yesu yau sindara-ndara pei anaguruNya sampuyu pei dua mba’a.
41014018	Rata nja’u banua to pangampasigena nu anaguruNya pangkoni etu, panewa sira matunda mangkoni. Ri rayanya sira mangkoni i Yesu manganto’o, “Aku manganto’oka komi, monso pu’u re’e samba’a komi to mangkoni sindara-ndara pei Aku si’i, to damamposora yau Aku resi balingKu.”
41014019	Wali ojo pandonge nu anaguruNya gombo i Yesu etu, sira mawali mawo kojo rayanya. Pasi sira samparia samba’a pei samba’a manganto’oka Ia, “Bara si’anya aku, Pue?”
41014020	Wali i Yesu mangansono, “Tempo kita majonjo si’i, samba’a komi to sampuyu pei dua to mangantuika seja rotinya ri ue nu ira ngkaju si’i, tau etu semo to damamposora yau Aku.
41014021	Aku, Wiyaa nto Lino, Aku damate ewa to roomo rapakanasa yami ri raya ntuntu i mPue Allah. Pei tau to damamposora yau Aku, ia damasesa kojo. Wali to tao-tao ane ia taa ipoanaka.”
41014022	Wali yako etu, tongotongonya sira mangkoni, i Yesu mangoko roti pei manganto’oka i Pue Allah, “Tarima matao.” Roo see Ia mangampesu-mpesutimo roti etu panewa Ia mangantilaka anaguruNya. Ia manganto’o, “Oko pei koni, apa si’i korongKu.”
41014023	Yako etu Ia mangoko wo’u anu to nainu nsira pei manganto’oka seja i Pue Allah, “Tarima matao.” Panewa Ia mangawaika resi anaguruNya, wali sira samparia manginu.
41014024	I Yesu manganto’oka sira, “Anu to nuinu ngkomi si’i, si’i semo raangKu. Apa Aku damate mangkapateka to lino, wali raangKu ri tempo Aku mate etu, raangKu etu mawali tondong parajanji to bou to naika i mPue Allah resi to lino. ParajanjiNya to bou etu manganto’o boros tau daralapas dosanya.
41014025	Pei Aku manganto’oka yami komi, monso pu’u ane karoonya kita mangkoni nene si’i, Aku tawa damanginu wo’u muni tule anggur. Pei ri tempo to darata, tempo i Pue Allah mawali Makole ntau samparia, tempo etu Aku damanginu wo’u tule anggur to bou.”
41014026	Wali ojo karoonya i Yesu magombo etu, sira menyanyi sindarandara mangabarong i Pue Allah, panewa roo see sira yau ri Tongku Saitun.
41014027	Wali rata ri Tongku Saitun, i Yesu manganto’oka anaguruNya, Ia manganto’o, “Komi paka damampiyaika yau Aku nene si’i, apa ewa wetu semo to ratulis ri raya tuntu i mPue Allah. I Pue Allah mangaligi mangkonong Aku pasi mangkonong komi, Ia manganto’o, ‘Aku damampopate yau to pangkampang domba, panewa dombanya etu damiyai yau samba’a pei samba’a.’ Etu semo gombo to ratulis.
41014028	Pei nempo ewa wetu to damawali resi kita, pei yako etu Aku darawangu muni yako ri kapatengKu, panewa roo see Aku damampatiruyu pei komi yau njo’u propinsi Galilea.”
41014029	Wali ojo karoonya i Yesu magombo etu, i Petrus manganto’oka Ia, “Nempo samparia sa’e mampiyaika Komi, ane aku taa kojo damampiyaika.”
41014030	Pei i Yesu manganto’oka i Petrus, to’oNya, “Aku manganto’oka korom, monso pu’u re’e katawanya dua ngkani manu matotoro’o nene si’i, korom togo ngkanimo damamposapuka Aku.”
41014031	Wali i Petrus mangansono, “Gete taa! Aku nempo rapopate yau sindara-ndara pei Komi, aku taa kojo damamposapuka Komi.” Wali samparia anaguru i Yesu paka manganto’o seja ewa see.
41014032	Wali yako etu i Yesu pasi anaguruNya polas wo’u njo’u tampa to rasangaka Getsemani. Rata nja’u ria i Yesu manganto’oka anaguruNya, “Patunda-tundamo ruyu komi rire mangampeas Aku damakai-kai.
41014033	Roo see Ia yau, pei tempo Ia yau etu Ia mangansale i Petrus sira togo i Yakobus pasi i Yohanes yau mangalulu Ia. Roo see i Yesu mawali mawo pasi masusa kojo seja rayaNya.
41014034	Wali Ia manganto’oka sira togo, “Aku mawo kojo rayangKu si’i-si’i. Aku ewamo damate kuepe naika ngkasusa ndayangKu si’i. Wali karoomo komi togo rire pei panaa.”
41014035	Wali i Yesu Ia mampiyaika sira togo, Ia yau longko wo’u njo’u sangkodi. Roo see Ia mamo’o yau ri wawo ntana pei makai-kai mamporapika resi i Pue Allah ane bara re’e jaya to yusa see Ia taa damangarata kasesa.
41014036	Ia manganto’o, “O Baba, Komi semo Pa’angKu! Tare kesaa to taa Nukoto ngKomi mangika. Wali Kuporapika resi Komi see Komi mangalimba kasusa to daKurata si’i. Pei ne’e raluluka pamporaningKu. Biakamo pamporani ngKomi semo damawali.”
41014037	Wali ojo karoonya Ia makai-kai etu Ia mawolili muni resi anaguruNya togo mba’a pei mangarata sira togo tongo ngkayorenya. Wali Ia mangalike i Petrus pei manganto’oka ia, to’oNya, “Gete Simon, maka pei korom yore? Wimba, komi togo bara taa nukoto manaa nempo ojo samba’a jam?
41014038	Panaa pei pakai-kai see nempo ragoda, komi taa mangaluluka. Apa kamonsonya raya ngkomi rani mangewa tempo ragoda etu, pei komi taa gana karoso ndayamu damangewa.”
41014039	Wali ojo karoonya i Yesu mampogomboka i Petrus etu, Ia yau wo’u makai-kai kadua ngkaninya. Pei pakai-kaiNya etu sewaju ewa pakaikaiNya to uyunya.
41014040	Wali karoonya makai-kai, Ia mawolili wo’u muni resi anaguruNya togo mba’a etu pei Ia mangarata sira togo tongo ngkayoreNya wo’umo apa yore kojo mata nsira. Wali sira togo taa nansani bara kesaa to danato’oka nsira resi i Yesu apa mea kojo raya nsira.
41014041	Wali i Yesu yau muni wo’u makai-kai katogo ngkaninya. Panewa karoonya Ia makai-kai Ia mawolili muni resi anaguruNya togo mba’a. Ia manganto’oka sira, “Wimba, komi bara tiroo maturu pei yore-yore? Ganamo. Si’i-si’i ratamo temponya Aku, Wiyaa nto Lino, daraposora yaumo resi tau to madosa.
41014042	Wali pambangu pei yaumo kita. Apa lo’a, tau to damamposora yau Aku daratamo.” Wali sira opo yau muni resi anaguru i Yesu to wayu.
41014043	Wali tempo i Yesu mampogomboka anaguruNya etu, ratamo i Yudas. Ia seja samba’a anaguru i Yesu yako ri oyo nsira sampuyu pei dua. Wali ia rata sinjaya-njaya pei tau boros to mangkeni wada pasi pampomobak. Naka pei tau boros etu yau mangoko i Yesu apa napokau ngkepala-kepala nto pampue pasi tau to mampoguru porenta i Musa pasi tau tu’a nto Yahudi.
41014044	-
41014045	Wali ojo karata i Yudas to mangamposora yau i Yesu etu, ia mansaka yau mampago i Yesu pei manganto’o, “Pa’a Guru!” Panewa ia manganengu. Naka pei ia manganengu i Yesu apa tempo sira tawa rata, ia re’e manganto’oka yami tau boros etu tondong etu, to’onya, “Tau to dakunengu, Ia semo i Yesu. Sokomo Ia pei jagai kojo Ia tempo komi mangkeni.”
41014046	Wali ojo karoonya ia manganengu i Yesu, tau boros to mangalulu ia etu mangansoko i Yesu.
41014047	Pei ojo pansoko nsira i Yesu, re’e samba’a tau to nja’u ria to mangarebu wadanya panewa mangansayu yau sambali ira ntalinga nto papolaong ngkepala nto pampue to bae angganya.
41014048	Wali roo see i Yesu manganto’oka tau boros, to’oNya, “Maka pei komi mangangkeni wada pasi pampomobak ma’i damangansoko Aku? Wimba, komi mampobuuka Aku si’i bara tau to kara-kara?
41014049	Gete, ponto-ponto eo Aku mangampotundeka tau nja’u raya banua i mPue Allah, pasi komi nja’u seja tempo etu. Wali maka pei komi taa mangansoko Aku nja’u ria? Pei biakamo see tibanang gombo to natulis yami nto pantuntu tuntu i mPue Allah tempo owi.”
41014050	Wali ojo karoonya i Yesu magombo etu, anaguruNya miyai yau samparia mampiyaika Ia.
41014051	Pei re’e samba’a ngkai to mangurawa to mangalulu i Yesu. Ngkai etu pakenya ojo sanja’i kain lena raposada. Wali tau boros to nangansoko i Yesu, sira mangansoko seja ngkai etu, pei ojo pakenya sira mangkongko.
41014052	Wali ia ojo mangalapa yau kain to ipakenya etu pei ia lambemo miyai.
41014053	Wali yako etu, tau to mangansoko i Yesu etu, sira mangkeni Ia resi kepala nto pampue to bae angganya, i Kayapas. Nja’u ria nasiromumo seja songonya kepala nto pampue pasi tau tu’a nto Yahudi pasi tau to mampoguru porenta i Musa apa sira semo to biasa mangabotus tau to mangewa porenta-porenta nto Yahudi. Wali see naka i Yesu rakeni mampotango sira.
41014054	Pasi tempo i Yesu rakeni etu, i Petrus mangalulu Ia pei ia longko yako ri payuNya. Wali ia rata ri tango banua i ngKayapas, panewa masua ri tongonata pei matunda ri oyo nsawei mba’a to papolaong i ngKayapas etu. Wali sira samparia paka matunda-tunda ri awe nu apu maneru.
41014055	Wali kepala-kepala nto pampue pasi songonya to pobotus nto Yahudi, sira mangaliwu matamanasa to taa monso to damampakasala i Yesu see sira maya mampopate yau Ia. Pei sira taa mangarata.
41014056	Apa nempo boros tau yau ri tango nto pobotus yau manganto’o gombo to taa monso, gombo nsira mampakasala i Yesu etu taa maya rapake apa wungka yusa gombo nsira etu, see naka to pobotus etu taa mangarata sabanya damampopate yau i Yesu.
41014057	Wali yako etu re’e wo’u bara sawei mba’a tau to makore ri tango nto pobotus etu. Tau etu manganto’o seja anu to taa monso mangkonong i Yesu. Sira manganto’o,
41014058	“Kami re’e mangandonge ngkai si’i manganto’o, ‘Aku damampakaja’aka yau banua i mPue Allah to naika ntau si’i, pei ri rayanya togo mbengi Aku damangawangu muni wo’u samba’a banua to si’a naika ntau.’” Ewa wetu nato’o ntau mampakasala i Yesu.
41014059	Pei nempo sira mampakasala i Yesu ewa wetu, wungka yusa seja gombo nsira, see naka taa seja maya rapake.
41014060	Wali i Kayapas makore ri tango ntau to nasiromu etu pei ia mangampotanaka resi i Yesu, to’onya, “Wimba, Korom bara tare gombo to daNuponoto to daNuto’o mangansono gombo ntau to mampakasala Korom si’i?”
41014061	Pei i Yesu Ia taa mangansono. Ia ojo maroti. Wali i Kayapas mampotanaka wo’u resi Ia, to’onya, “Wimba, Korom semo i Kerisitu, Makole parajanji i mPue Allah, Ana i mPue Allah anu rabarong, bara si’a?”
41014062	Wali i Yesu manganto’o, “Aku semo. Pasi komi damangkita Aku, Wiyaa nto Lino, damatunda ri tampa to bae angganya ri tondo ngkana i mPue Allah anu makuasa. Pasi komi seja damangkita Aku dama’i muni ri lino si’i ri wawo limu ndate yangi.”
41014063	-
41014064	Wali ojo pangandonge i ngKayapas gombo i Yesu etu, ia masusa kojo rayanya, see naka ia mangansiat pake to si ia. Pasi ia manganto’oka tau boros, to’onya “Ia sala kojo apa Ia ojo to lino pei Ia mampoanika i mPue Allah! Kesaa taporanika wo’u matamanasa? Komi mangandongemo Ia mampoanika i Pue Allah. Wali ane pampobuuka ngkomi kesaa kita damangika resi Ia?” Wali tau boros etu mangansono, “Ia taa maya taa rapopate yau.”
41014065	Wali roo see re’e bara sawei mba’a tau mangerusimo i Yesu. Pasi sira mangabombong lio i Yesu panewa mangajanggur. Sira manganto’oka Ia, “To’oka kami i sema to mangajanggur Korom si’i-si’i!” Panewa tau to mangajagai, sira mangantopo Ia.
41014066	Wali tempo i Yesu rabotus, tempo etu i Petrus re’e maroo-roo la’u tongonata i ngKayapas. Tempo ia la’u ria, ma’i samba’a tau we’a to papolaong i ngKayapas etu.
41014067	Tau we’a etu mangkita i Petrus maneru, wali tau we’a etu mangalo’aka kojo ia panewa manganto’o, “Korom re’e seja sindara-ndara pei i Yesu to Nasaret etu.”
41014068	Pei i Petrus mansapu to nato’o ntau we’a etu. Ia manganto’o, “Gete, kesaa batuanginya korom manganto’o gombo to ewa wetu?” Wali yako etu ia yau njo’u wombo mpampa ri tongonata etu. Tempo etu semo manu laki natotoro’omo.
41014069	Wali roo see re’e wo’u tau we’a to mangkita i Petrus. Tau we’a etu manganto’oka tau to yusa to nja’u ria, to’onya, “Tau si’i seja samba’a anaguru i Yesu.”
41014070	Pei i Petrus mansapu wo’u gombo ntau we’a etu. Wali taa masae yako etu, tau to yusa to makore nja’u ria manganto’oka i Petrus, “Korom tau Galilea apa gombo ngkorom gombo ntau Galilea semo, wali monso pu’u korom samba’a anaguruNya.”
41014071	Wali i Petrus mamposapuka kojo, ia manganto’o, “Biakamo i Pue Allah mangahuku aku ane taa monso gombongku. Aku sumpa pei kunsani ngkai to to’o ngkomi etu!”
41014072	Pei ojo karoonya ia manganto’o gombo etu, manu mansaka matotoro’o wo’u kadua ngkaninya. Wali ojo pangandonge i mPetrus loo nu manu etu, ia mangendo muni gombo to i Yesu roomo manganto’oka yami ia. Gombo etu semo manganto’o, “Re’e katawanya dua ngkani manu matotoro’o nene si’i, togo ngkanimo korom damamposapuka Aku.” Wali i Petrus ngasa-ngasa tumangi mangampobuuka gombo i Yesu etu.
41015001	Wali yako etu, ojo kaeonya rao, kepala-kepala nto pampue pasi tau tu’a nto Yahudi pasi tau to mampoguru porenta i Musa, sira siromu sindara-ndara pei songonya to pobotus nu agama nto Yahudi. Sira siromu damagombo-gombo mangkonong bara kesaa to danaika nsira resi i Yesu. Wali tempo sira re’emo songka nsira, tempo etu sira mampungu i Yesu panewa mangkeni Ia damampotango gubernur nto Roma, i Pilatus.
41015002	Rata nja’u ria, i Pilatus mampotanaka resi i Yesu, to’onya, “Wimba, bara monso Korom semo Makole nto Yahudi?” Wali i Yesu mangansono, “Monso ewa panto’o ngkomi.”
41015003	Yako etu malagi njaya gombo to nato’o ngkepala-kepala nto pampue mampakasala i Yesu, pei Ia taa mangansono.
41015004	Wali see naka i Pilatus manganto’oka Ia, “Gete, boros palaong to maja’a to nato’o nsira Korom roomo mangika. Wali wimba, bara taa nudonge ngKorom gombo nisra etu? Dongemo, malagi njaya gombo ntau to mampakasala Korom. Wimba, Korom bara taa rani manganto’o notoMu?”
41015005	Pei i Yesu taa mangansono wo’u, wali i Pilatus ia ipu kojo rayanya.
41015006	Wali palaong etu nawali kono kojo tempo Roa. Pasi ada i Gubernur tempo etu ponto to’u, tempo napongika Roa etu, ia mangalapa samba’a tau to ratarungku. Pei ia mangawaika resi tau to boros see sira mangampilis to imba tau daralapa.
41015007	Wali tempo etu re’e sawei mba’a tau to ratarungku apa mangewa kojo pomarenta. Pasi tau etu re’e seja mampopate tau tempo sira marotai mangewa pomarenta etu. Wali ri oyo ntau etu re’e samba’a ngkai sanganya i Barabas.
41015008	Wali tempo tau boros siromu ri tango i mPilatus, sira mamporapi resi ia, to’onya, “Lapa ruyu samba’a tau to ratarungku ewa wimba nupobiasa mangikaka kami ri tempo Roa Pasa si’i.”
41015009	Wali i Pilatus mampotanaka resi sira, “Wimba, komi bara nuporani aku mangalapaka komi makole ngkomi to Yahudi etu?”
41015010	I Pilatus mampotanaka ewa wetu apa ia mangansani naka pei kepala-kepala nto pampue mangkeni i Yesu resi ia apa sira ojo timopo rayanya mangkita boros tau tamo mangalulu sira, jamo mangalulu i Yesu semo.
41015011	Pei tempo i Pilatus mampotanaka tau boros etu, kepalakepala nto pampue sira manganto’oka tau boros, “Anu kita mamporapika resi i Pilatus see ia mangalapa i Barabas, si’a i Yesu.” Wali tau boros etu sakaboo manganto’oka i Pilatus ewa wetu.
41015012	Wali yako etu i Pilatus mampotanaka wo’u, to’onya, “Wali ane i Barabas daralapa, kesaa dakuika resi ngkai to nuto’oka ngkomi Makole nto Yahudi?”
41015013	Wali sira sakaboo manganto’o, “Paku Ia ri kaju pasape!”
41015014	Pei i Pilatus manganto’o, “Maka pei komi rani mangika palaong etu? Kesaa anu to maja’a inikaNya?” Pei tau boros etu ojo maroso wo’u loonya sakaboo manganto’o, “Paku yaumo Ia ri kaju pasape!”
41015015	Wali i Pilatus ia rani mampakasanang raya ntau boros etu, wali ia mangalapaka sira i Barabas. Panewa ia mampokauka tentara mangansamparika i Yesu kiyoro to nja’u anu to mataja ri tomponya. Roo see ia manganto’oka wo’u tentara, “Keni yau Ia pei paku ri kaju pasape.
41015016	Wali tentara i mPilatus etu mangkeni i Yesu ri raya banua i mPilatus, banua to bae. Tempo sira ri raya banua etu, sira mampokio samparia yununya to nja’u ria.
41015017	Yako etu sira mangayali yau pake i Yesu panewa mampaposunsuka wo’u Ia pake to mawaa ewa pake to napake makole. Roo see sira mangikaka i Yesu so’o mbo’o yako wiyaa to marui panewa sira mangansompeka ri wo’o i Yesu ewa naika ntau mangansompeka songko makole ri wo’u to si ia.
41015018	Yako etu, sira mula mampokore Ia, manganto’o, “Barong Makole nto Yahudi!”
41015019	Pasi sira mangaboba-bobakika Ia toko ri wo’oNya, pasi mangeru-ngerus Ia, pasi sira mambokotu ri tangoNya ewa naika ntau manga’angga makole.
41015020	Wali ojo karoonya sira mampokore Ia, sira mangawonsu muni pake to mawaa etu, panewa mampaposunsuka muni Ia pake to si Ia. Roo see sira yau mangkeni Ia darapakumo ri kaju pasape.
41015021	Wali ri raya mpalinja nsira mangangkeni i Yesu njo’u sambali ngkota darapopate yau, tempo etu sira simparata pei samba’a tau to ma’i yako ri kota Kirene. Ngkai etu sanganya i Simon. Ia semo pa’a i Aleksander sira dua i Rupus. Wali tentara etu mampakasaaka i Simon etu mampasa’a kaju darapangampaku i Yesu.
41015022	Wali sira mangkeni i Yesu rata nja’u pantana sanganya Golgota. Golgota ane basa Ibrani batuanginya wuku wo’o.
41015023	Wali rata nja’u ria sira rani mampapoinuka i Yesu tule anggur to ragaloka anu to mapa’i to rato’oka mur, pei Ia bo’oNya manginu.
41015024	-
41015026	Yako etu, jam sio yau wuro, tentara etu mangampaku i Yesu ri kaju pasape. Pasi tempo Ia rapaku etu re’e anu to ratulis to rapaku seja ri kaju etu ewa biasa naika nsira mampakanasaka tau boros sala ntau to rapaku etu. Anu to ratulis etu manganto’o, “SI’I SEMO MAKOLE NTO YAHUDI. Wali ojo karoonya i Yesu rapaku ri kaju pasape, tentara etu mampobata’aka yau pakeNya.
41015027	Wali tempo i Yesu rapaku etu sira mangampaku seja dua mba’a to palima ri kaju pasape panewa kaju pasapenya rapokore ri awe nu kaju pasape i Yesu, samba’a ri sambalinya tondo ngkana, pasi samba’a wo’u ri sambalinya tondo ngkii.
41015028	Wali palaong etu mangabanang gombo to ratulis yami ri raya ntuntu i mPue Allah mangkonong i Yesu. Gombo etu manganto’o, “Ia rapobuuka seja ewa tau to mangewa porenta i mPue Allah.”
41015029	Wali tempo i Yesu re’e ri kaju pasape etu, tau to liu nja’u ria paka mangantoro wo’onya mangampokore Ia pasi sira manganto’o maja’a Ia. Sira manganto’o, “Gete Korom! Korom semo to manganto’o damampakaja’aka yau banua i mPue Allah pei ri rayanya togo mbengi damangawangu muni.
41015030	Wali pana’umo yako ri kaju pasape etu, pei palaes Korom yako ri kapateMu!”
41015031	Pasi ewa wetu seja naika ngkepala-kepala nto pampue pasi tau to mampoguru porenta i Musa. Sira seja mampokore Ia, sira manganto’oka yununya samba’a pei samba’a, “Ia nakoto mampalaes tau to yusa, pei gete, koroNya ngkalio Ia taa nakoto mampalaes!
41015032	Wali ane Ia monso pu’u i Kerisitu, makole nto Israel, biakamo Ia mana’u yako ri kaju pasape etu si’i-si’i see kita maya mangkita panewa kita damangaya Ia!” Wali ewa wetu gombo ntau mampokore i Yesu. Pasi to palima to ipaku sindara-ndara pei i Yesu etu, sira mampokore seja Ia ewa naika ntau to manganto’o gombo etu.
41015033	Wali tempo i Yesu re’ewa rapaku ri kaju pasape, yako ntongo eo rata jam togo rede eo, juku tana etu mawuri rao.
41015034	Panewa rata jam togo etu, i Yesu maroso looNya kaboo, Ia manganto’o, “Eloi, Eloi, lama sabatani?” Wali batuang nu gomboNya etu, “AllahngKu, AllahngKu, maka pei Komi mampiyaika Aku?”
41015035	Wali ojo pangandonge ntau to makore nja’u ria gombo i Yesu etu, re’e to manganto’o, “Padongeka, tau si’i mampokio i Elia.”
41015036	Roo see re’e samba’a sira to maripo yau mangoko anu to maya masua ue reria pei mangayo’o la’u ue nu anggur to mapodimo. Panewa ia mangansula ndate tompo nu loe ntibu pei mangantotoka ri nganga i Yesu ndate kaju pasape wali i Yesu mangampipis. Tau etu manganto’oka yununya, “Biakamo Ia. Anu kita mangalo’aka bara i Elia darata damangantauraka Ia.”
41015037	Wali yako etu, i Yesu maroso looNya kaboo wo’u panewa Ia mampakapura nosaNya.
41015038	Pasi tempo etu semo kodi majoli rindi ronto ri raya banua i mPue Allah nja’u raya ngkota, rindi ronto etu rasia dua yau yako ndate wawonya rata la’u aranya!
41015039	Wali tempo i Yesu mate etu, tempo etu re’e samba’a kepala ntentara to mangkepalang tentara to satu kaborosinya ia makore ri tangoNya. Kepala ntentara etu mangkita i Yesu Ia kaboo ruyu panewa mansaka mampakapura nosaNya, wali see naka kepala ntentara etu manganto’o, “Monso pu’u tau si’i Ana i mPue Allah!”
41015040	-
41015041	Pasi ri tempo etu re’e seja bara sawei mba’a tau we’a makore nja’u longko mangalo’aka palaong to mawali resi i Yesu etu. Tau we’a etu, sira tau to mangalulu i Yesu pasi nangansawang Ia tempo Ia re’ewa ri Galilea. Ri oyo tau we’a etu re’e seja i Maria to yako kampu Magadan, pasi i Salome, pasi i Maria to indo i Yakobus to mangurawa sira dua i Yoses. Pasi boros wo’u tau we’a to ma’i seja sinjaya-njaya pei i Yesu tempo Ia ma’i ri Yerusalem. Wali tau we’a etu, sira paka makore nja’u longko mangalo’aka palaong to mawali tempo i Yesu re’e ri kaju pasape etu.
41015042	Wali tempo ngkapate i Yesu, tempo etu daredemo eo. Eo etu semo eo to napangampasilonga nto Yahudi pangkoni pei to yusa-yusanya to darapake ri Eo Rapandoo, apa damulamo Eo Rapandoo.
41015043	Wali tempo etu re’e ri Yerusalem samba’a tau to yako ri kota Arimatea, sanganya i Yusup. Ia samba’a to pobotus nu agama nto Yahudi, wali ia bae angganya. Pasi ia mangampeas temponya i Pue Allah mawali Makole ri lino. Wali apa saba mosumo Eo Rapandoo see naka i Yusup mangkojeka rayanya panewa yau mampotango i Pilatus. Ia mamporapika resi i Pilatus, to’onya, “Waika aku lemba i Yesu dakupongkeli.”
41015044	Wali i Pilatus ia ipu rayanya mangandonge kareba mangkonong i Yesu Ia matemo. Ia mampobuuka, “Gete, bara monso pu’u ngkai etu room namate yau?” Wali ia manganto’oka to papolaonginya, to’onya, “Inta pei to’oka kepala ntentara ma’i ruyu.” Yako etu, ojo karata ngkepala ntentara etu, i Pilatus mampotanaka resi ia, “Wimba, bara roomo namate yau i Yesu?”
41015045	Wali kepala ntentara etu manganto’o, “Matem.” Wali i Pilatus mangabiaka i Yusup yau damangoko lemba i Yesu.
41015046	Wali i Yusup yau mangoli kain lena, panewa yau njo’u Golgota pei mantauraka lemba i Yesu yako ri kaju pasapeNya. Roo see ia mangawungusika lemba i Yesu etu kain lena to inolinya etu panewa mangkeni njo’u wayau to raika ri woto mbatu. Rata nja’u wayau mbatu etu, ia mampoduli lemba i Yesu nja’u rayanya. Panewa ia mangabombongika yau watu to bae ri wombo nu dayo etu.
41015047	Pei i Maria to yako ri kampu Magadan pasi i Maria to indo i Yoses sira mangkita tampa rapampongkeli i Yesu etu.
41016001	Wali ojo karoonya Eo Rapandoo, i Maria to yako ri kampu Magadan, pasi i Salome pasi i Maria to indo i Yakobus, sira yau mangoli minya to magaya waunya. Minya etu daraminyasika lemba i Yesu.
41016002	Wali yako etu, kaeonya rao etu semo eo Minggu, sira togo yau mangampago dayo i Yesu.
41016003	Ri raya mpalinjanya etu, sira re’e magombo-gombo, sira manganto’o samba’a pei samba’a, “Sema to damangawewoka kita watu ba’a nu dayo etu?”
41016004	Naka pei sira manganto’o ewa wetu apa watu etu bae kojo pasi taa nakurang nsira mangawewoka apa mabeu. Pei ojo karata nsira nja’u dayo etu, sira mantengku mbo’o panewa sira mangkita watu ba’a nu dayo etu roomo rawewoka yau.
41016005	Wali sira togo masua nja’u ria, pasi tempo sira masua etu, sira mangkita samba’a pomakau i mPue Allah yako ndate saruga, ia matunda ri tondo ngkana. Pomakau etu ta’anya ewa to langkai to mangurawa, pasi pakenya marade pasi buya. Wali sira togo kiyopo kojo mangkita pomakau etu.
41016006	Pei pomakau i mPue Allah etu manganto’oka sira togo, to’onya, “Ne’e meka, apa Aku kunsani komi ma’i mangalo’a i Yesu to Nasaret anu roomo rapaku ri kaju pasape. Pei Ia tamo re’i rire apa Ia nambangu munimo yako ri kapateNya! Lo’a wakanya Ia rapoduli.
41016007	Panewa inta pei to’oka i Petrus pasi anaguruNya to yusa Ia njo’umo mampatiruyu mangampago propinsi Galilea. Wali to’oka sira mangalulu Ia, panewa nja’u ria sira damangkita Ia ewa room yami Ia manganto’oka sira seore.”
41016008	Wali ojo karoonya pomakau i mPue Allah etu mampogomboka tau we’a etu, sira togo masuwu muni yako ri raya nu dayo etu panewa miyai. Sira rongko-rongko pasi ipu kojo rayanya. Pasi sira taa kojo mampogomboka sa’e apa meka kojo rayanya.
41016009	Wali ojo kaeonya rao eo Minggu, i Yesu mambangu muni yako ri kapateNya. Yako etu Ia mampapokitaka tau Ia. Uyu-uyunya Ia rata resi i Maria to yako ri kampu Magadan. I Maria to etu ia seore naposuak measa pei i Yesu nangarubak measa yako resi ia. Pitu measa to narubak i Yesu yako resi ia etu.
41016010	Wali ojo karoonya i Maria mangkita i Yesu, ia yau mampakarebaka resi tau to sindarandara pei i Yesu tempo Ia tawa mate. Tau etu tongo ngkatumanginya apa mawo kojo rayanya mangendo i Yesu.
41016011	Wali i Maria manganto’oka sira, “I Yesu tuwu munim! Aku re’e simparata pei Ia!” Pei tempo sira mangandonge gombo i Maria etu, sira taa mangaya.
41016012	Wali yako etu re’e dua mba’a tau to etu, sira yau malinjalinja ri sambali ngkota. Tempo etu i Yesu rata seja resi sira dua, pei tempo Ia rata resi sira etu, Ia yusamo ta’aNya see naka sira taa mansaka mangansanika Ia.
41016013	Pei roo see sira mawolili muni yau mampakarebaka wo’u resi yununya. Sira manganto’oka yununya, “Kami re’e seja mangkita i Yesu.” Pei yununya taa seja mangaya gombo nsira etu.
41016014	Wali yako etu i Yesu rata wo’u resi anaguruNya to sampuyu pei samba’a tempo sira tongo mpangkoninya. Tempo etu Ia manganseko sira apa sira taa mangaya. Ia manganto’o, “Maka pei komi mabukul? Taa matao komi taa mangaya gombo ntau to mangkita Aku tuwu muni yako ri kapatengKu.”
41016015	Roo see i Yesu manganto’oka wo’u sira, “Inta resi samparia tau ri sambawo lino pei pakarebaka resi sira kareba matao.
41016016	Wali i sema to mangaya kareba matao etu pei rabaptis, tau etu darapalaes, pei i sema to taa mangaya, sira darahuku.
41016017	Wali tau to mangaya damangika palaong to damawali tondong resi sa’e mangkonong kuasa to Kuwaika sira. Palaong etu semo sira damangampake kuasangKu etu damangarubak measa yako resi tau. Pasi sira damagombo ri raya basa mpangaya-ngaya to taware iguru.
41016018	Pasi sira nempo mangkongko ule to mate tau natungku, bara manginu rasu, sira taa damawali masaki pasi taa damate yau. Pasi sira damangamposaka palenya ri wawo ntau to masaki see tau etu damatao muni.”
41016019	Wali ojo karoonya i Yesu mampogomboka anaguruNya, Ia tiokotaka nto’u saruga. Panewa Ia matunda ri awe i mPue Allah ri sambaliNya tondo ngkana, tampa to bae angganya.
41016020	Wali yako etu, anaguruNya yau njo’u ponto-ponto lipu ntau pei mampakarebaka tau nja’u ria tuntu i mPue Allah. Wali tempo sira mampakarebaka tuntu i mPue etu, i Pue re’e mangansawang sira. Pasi Ia mangawaika sira kuasa mangika palaong to taa rapobiasa see miyala resi tau to mangandonge gombo nsira, monso pu’u gombonya etu. Wali etu semo palaong to mawali ri tempo etu.
42001001	Pa’a Teopilus to kutabea, malagi tau to roomo mampeyaa mangantulis sarita mangkonong palaong to bae batuanginya to nawalimo ri oyo ngkita. Palaong etu mangkonong i Pue Yesu.
42001002	Pasi sarita to natulis nsira etu sewaju kojo pei sarita to kita roomo mangandonge yako resi tau to yusa. Tau to yusa etu, sira semo tau to matamanasa mpalaong to naika i mPue Yesu yako ri pamulanya, pasi sira semo to mampakarebaka resi kita kareba matao.
42001003	Wali aku roomo mamparesa kojo samparia sarita nsira etu mangkonong palaong to mawali yako ri pamulanya i Yesu mangika palaongiNya. See naka aku mangepe matao ane aku seja mangantulisika komi, Pa’a, sarita to masilonga kojo mangkonong palaong to etu.
42001004	Naka pei aku mangika ewa wetu apa kuporani komi mangansani monso pu’u samparia to roomo napotundeka ntau komi mangkonong i Pue Yesu.
42001005	Wali ri tempo i Herodes mawali makole ri propinsi Yudea, tempo etu re’e samba’a to pampue to sanganya i Sakharia. I Sakharia etu ia samba’a wiyaa i Harun pasi ia samba’a joa i Abia, to pampue to tempo owi to roomo namate yau. Pasi rongo i nSakharia ia sanganya i Elisabet. Wali i Elisabet etu, ia seja samba’a wiyaa i Harun sewaju ewa rongonya.
42001006	Wali i Sakharia pei i Elisabet etu, sira dua mangika lengko ngkatuwu to singkonong pei i Pue Allah. Pasi sira mangalulu kojo samparia porenta pasi tuntu i mPue. Wali tare lengko ngkatuwu nsira to maya rapakasala.
42001007	Pei sira dua taa riana apa i Elisabet ia tau apa, pasi sira dua paka tu’a kojomo.
42001008	Wali re’e seore i Sakharia mangika palaong nto pampue ri banua i mPue Allah apa ratamo temponya joa i Abia semo to mangika palaong to etu.
42001009	Wali ane ada nto pampue, sira mabata'a see daransani to imba sira to damasua ri raya banua i mPue Allah damangantunu kemenyan ewa pampue resi i Pue Allah. Wali seore etu tempo sira mabata'a, kono kojo i Sakharia to rasudu. Wali ia masua ri raya banua i mPue Allah
42001010	pei mangantunu kemenyan. Ri rayanya ia mangika palaong to etu, tau boros makai-kai ri sambali banua etu.
42001011	Wali tempo i Sakharia mangantunu kemenyan etu, kodi majoli rata samba’a pomakau i mPue Allah yako saruga, rata resi ia. Pomakau etu makore ri sambali tondo ngkana mpalampa to rapangantunu kemenyan.
42001012	Wali tempo i Sakharia mangkita pomakau etu ia kayopo pasi meka kojo seja rayanya.
42001013	Pei pomakau etu manganto’oka ia, “Ne’e meka Sakharia, apa kareba matao to aku ma’i mampakarebaka resi korom. Kareba etu semo, pokai-kaimu nadonge i mPue. See naka rongomu, i Elisabet, damampoanaka korom ana langkai. Panewa ana etu danusangaka i Yohanes.
42001014	Wali saba ia see naka korom damasanang pasi ndende kojo seja rayamu. Pasi boros tau damasanang seja apa saba kare’enya,
42001015	apa ia dabae kojo batuanginya ri pangkita i mPue Allah. Wali ia taa maya manginu tule anggur bara anu to yusa to kayangu tau manginu . Pasi ana etu ane tiroowa re’e ri raya ngkompo nu indonya ia dabae kojo yami karoso ndaya to danawaika i Nosa Mapasing ia.
42001016	Wali ia damangandolika muni tango nto Israel to malagi resi i Pue Allah nsira.
42001017	Pasi ia damampatiruyu pei i Pue pei kuasa to danawaika i Nosa i mPue Allah ia dasewaju pei kuasa to re’e resi to pantuntu tuntu i mPue Allah, i Elia, tempo owi. Wali ia damampotundeka tau, see naka pa’apa’a damasingkatao muni pei ngana nsira. Pasi ia damampotundeka tau to mangewa i Pue Allah see naka sira damajea see pampobuuka nsira singkonong pei i Pue Allah. Wali ewa wetu danaika anamu damampasigenaka yami raya ntau damangaya i Pue.” Etu semo gombo to nato’oka mpomakau etu i Sakharia.
42001018	Wali i Sakharia manganto’oka ia, ia manganto’o, “Gete, wimba palaong to etu damawali? Apa aku tu’amo pasi rongongku tu’am seja. Wali kesaa tondong to danupapokitaka aku see kunsani palaong etu monso pu’u damawali?”
42001019	Wali pomakau etu mangansono, ia manganto’o, “Aku semo i Gabriel to biasa mampotango i Pue Allah damangika palaongiNya. Wali aku napokau i mPue Allah ma’i damampogomboka korom pei mampakarebaka korom kareba matao etu.
42001020	Pei korom taa mangaya gombo to kuto’oka korom etu, wali see naka korom damawali bea. Korom tamo damangansani magombo ane tawa rata temponya napowali mpalaong to aku roomo mampakarebaka resi korom etu. Wali gombongku etu datibanang kojo ane ratamo temponya.”
42001021	Wali tongo-tongonya sira dua magombo etu, tau boros ipu rayanya mangampea i Sakharia apa ia masae kojomo nja’u raya banua i mPue Allah.
42001022	Pei tempo ia masuwu muni, ia tamo mangansani magombo. Ia jamo mangkawe-ngkawes sira mangika tondong apa tamo kojo mangansani magombo. Wali see naka sira mangansani bara re’e pangkita to rapapokitaka resi ia tempo ia re’ewa ri raya banua i mPue Allah.
42001023	Wali ojo kagananya eonya ia mapalaong, ia mawolili muni njo’u lipunya.
42001024	Yako etu tamo masae rongonya, i Elisabet, mayu’umo. Wali lima mbuya kasaenya ia taa masuwu resi tau, ia ojo maroo-roo ri banua.
42001025	Ia manganto’o, “Pue semo to mangawaika aku dale ri tempo si’i. Ia mamporayang aku wali Ia mangayali yau rowi ntau resi aku apa aku tamo apa si’i-si’i.”
42001026	Wali yako etu, ono mbuyamo kayu’unya i Elisabet, panewa i Pue Allah mampokau wo’u pomakauNya yako ri saruga, i Gabriel, yau ri kota Nasaret nja’u propinsi Galilea.
42001027	Ia manganto’oka i Gabriel yau damampogomboka samba’a tau we’a to maroo nja’u ria, sanganya i Maria. Tau we’a etu tawa re’e nepenya to langkai pei ia mangkasimpandeka i Yusup. I Yusup ia samba’a wiyaa i Makole Daud tempo owi.
42001028	Wali pomakau etu yau resi i Maria. Rata resi ia, ia manganto’o, “Pakasanang rayamu, apa bae kanoto i mPue Allah resi korom. Pasi i Pue re’e siwaka pei korom. Wali korom semo to rasi-rasi wo’u pei samparia tau we’a to yusa!”
42001029	Wali tempo i Maria mangkita pomakau etu ia ipu kojo rayanya pasi masusa mangampobuuka, “Kesaa batuanginya gombonya etu?”
42001030	Wali pomakau i mPue Allah etu manganto’oka ia, “Ne’e meka Maria, apa korom re’e mangarata kanoto i mPue Allah.
42001031	Wali korom damangkayu’uka samba’a ana langkai pei tempo Ia rapoanaka danusangaka i Yesu.
42001032	Ia damawali bae kojo anggaNya. Pasi Anamu etu darato’oka Ana i mPue Allah anu Makuasa. Pasi i Pue Allah damangawaika Ia mawali Makole sewaju ewa wiyaaNya, i Makole Daud tempo owi.
42001033	Wali Anamu etu damangkuasang wiyaa i Yakub rataka ri singkasaenya. Tare kapuranya Ia maporenta.”
42001034	Wali ojo karoonya pomakau i mPue Allah manganto’o gombo etu, i Maria mampotanaka resi ia, “Wimba palaong etu damawali apa aku tawa re’e nepengku to langkai?”
42001035	Wali pomakau etu mangansono, ia manganto’o, “I Nosa Mapasing yako resi i Pue Allah darata resi korom, pasi kuasa i mPue Allah damangika see damawali. Ia darata resi korom, pei kuasa i mPue Allah to bae kojo anggaNya damangantorung korom. Wali see naka Ana to danupoanaka ngkorom etu darato’oka mapasing pasi see naka Ia darato’oka seja Ana i mPue Allah.
42001036	Wali ne’e bata-bata rayamu. Pobuuka i Elisabet, ja’imu etu to nato’oka ntau apa. Ia tu’am, pei nempo ewa wetu ia mangkayu’uka ana langkai naika ngkuasa i mPue Allah, pasi si’i-si’i ia ono mbuyamo kayu’unya etu.
42001037	Apa resi i Pue Allah tare to taa mawali.”
42001038	Wali ojo karoonya pomakau i mPue Allah manganto’o gombo etu, i Maria manganto’o, “Aku si’i to papolaong i mPue Allah. Wali biakamo nakawali resi aku to to’o ngkomi etu.” Wali yako etu pomakau i mPue Allah yako ri saruga mampiyaika i Maria.
42001039	Wali tawa masae yako etu, i Maria mampakaroso dayau mayunu resi i Elisabet. Wali ia majoli yau njo’u propinsi Yudea. Sangga’a propinsi etu malagi mpantana, wali nja’u ria semo kota to napago i Maria.
42001040	Ojo karatanya nja’u kota etu, ia yau ri banua i nSakharia, panewa masua ri rayanya pei mangantabe i Elisabet.
42001041	Wali ojo pangandonge i Elisabet gombo i Maria etu, ana kodi to ri raya ngkomponya maroso naika mawolewole. Panewa i Elisabet bae karoso ndaya to nawaika i Nosa Mapasing ia.
42001042	Wali ia maroso loonya manganto’o, “Komi semo to rasi-rasi wo’u pei samparia tau we’a to yusa! Pasi marasi kojo seja Ana to danupoanaka ngkomi etu!
42001043	Gete, ipu kojo rayangku apa komi indo mPuengku wali komi bae anggamu pei komi tiroo ma’i mayunu resi aku to kodi anggangku si’i.
42001044	Apa ojo pangandonge ntalingangku loomu mampogomboka aku etu, ana to ri raya ngkompongku si’i maroso naika mawole-wole saba kandende ndayanya.
42001045	Masanang komi apa komi mansarumaka i Pue damangika kojo ewa wimba Ia roomo manganto’oka komi.”
42001046	Wali i Maria manganto’o, “Rayangku mangabarong i Pue,
42001047	pasi ndende kojo toniingku apa saba i Pue Allah, to pansompongku.
42001048	Ndende rayangku apa i Pue Allah mamporayang aku, nempo ojo to papolaongiNya to kodi angganya si’i. Wali monso pu’u yako tempo si’i samparia wiyaa ntau to datuwu damanganto’oka aku masanang.
42001049	Naka pei sira damanganto’oka aku masanang apa saba palaong to bae kojo batuanginya to naikaka i mPue Allah anu Mangkuasang aku. O, mapasing kojo Ia!
42001050	Pasi Ia mamporayang potapi-tapi mbiyaa ntau to mampalaika Ia saba manga’angga Ia.
42001051	Yako ri palaong to inikaNya Ia roomo mampapokitaka to lino kuasaNya, pasi Ia roomo mangaga’a tau to pampobuuka ndayanya mangei.
42001052	Ia roo seja mangayali muni kuasa makole-makole pei tau to kodi angganya Ia mangokotaka see mawali bae angganya.
42001053	Pasi Ia roomo mangawaika tau to masiasi gana kojo anu to matao to danapake nsira. Pei ane tau to sugi Ia mangarubak yau pei taa mangawaika sira mangkeni bara kesaa.
42001054	-
42001055	Pasi Ia roomo mangabanang parajanji to inikaNya resi bue-bue ngkita tempo owi, apa Ia mangansawang kita to Israel, to papolaongiNya. Ia taa mangkalingan mampaponsanika i Abraham pamporayangiNya tempo owi pasi Ia mampaponsanika seja samparia wiyaa i Abraham pamporayangiNya etu rataka ri singkasaenya.” Wali etu semo gombo i Maria.
42001056	Wali yako etu i Maria maroo bara togo mbuya kasaenya resi i Elisabet panewa ia mawolili muni njo’u lipunya.
42001057	Wali yako etu, ojo kagananya wuyanya danapoana i Elisabet, ia mampoanaka ana langkai.
42001058	Ojo pangandonge nu romu lipunya pasi ja’i-ja’inya kareba etu, sira mangansani i Pue Allah bae pamporayangiNya resi i Elisabet, wali sira samparia ndende kojo seja rayanya sindara-ndara pei ia.
42001059	Wali ojo kagananya wayu eo yako kare’e nu ana etu, tau ma’i mangansui mangalulu ada nto Yahudi. Pasi sira rani damangansangaka ia i Sakharia, apa etu semo sanga mpa’anya, pasi ane ewa ada nsira, ewa wetu raika.
42001060	Pei indonya manganto’o, “Ne’e. Ia darasangaka i Yohanes.”
42001061	Wali tau etu manganto’oka i Elisabet, “Tare ja’imu to ewa wetu sanganya.”
42001062	Wali sira mangangkawes pa’a nu ana kodi etu. Sira taa mampogomboka ia apa ia tawa mangansani muni magombo, see naka sira mampondayaka ia taa seja nakoto mangandonge rao. Sira mangangkawes mampotanaka resi ia bara sema sanga to ia rani mangasangaka ananya etu.
42001063	Wali i Sakharia mangamporapi anu to danatulis, panewa ia mangantulis, “Sanganya i Yohanes.” Wali tau boros etu sira ipu rayanya.
42001064	Wali ojo pangantulis i Sakharia gombo etu, ia mansaka nansani muni magombo. Wali ia magombo mangabarong i Pue Allah.
42001065	Wali tau boros to maroo ri awe nsira, sira meka rayanya mangkita palaong to etu. Pasi kareba mangkonong samparia palaong to nawali etu natikareba-reba njo’u samparia lipu ntau to re’e ri woto mpantana-mpantana ri propinsi Yudea.
42001066	Pasi samparia tau to mangandonge kareba mangkonong ana i Sakharia sira dua Elisabet etu sira mampobuu-buuka kojo pasi manganto’o samba’a pei samba’a, “Bara kesaa to damawali resi ana etu ane baemo?” Naka pei sira manganto’o ewa wetu apa manasa resi sira i Pue mangararamaka katuwu nu ana kodi etu.
42001067	Wali i Sakharia, pa’a nu ana etu, ia bae karoso ndaya to nawaika i Nosa Mapasing ia. See naka ia mamporata gombo to yako resi i Pue Allah.
42001068	Ia manganto’o, “Barongi i Pue, Allah nto Israel, apa Ia ma’imo mangansawang tauNya pasi mangalapa muni kita.
42001069	Apa Ia mangawaika kita to pansompo to maroso. To pansompo etu, Ia wiyaa i Makole Daud, to papolaong i mPue Allah tempo owi.
42001070	Wali palaong si’i semo to nato’o yami i mPue Allah tempo owi. Ia manganto’oka gombo etu mangampake nganga nto pantuntu tuntuNya, tau to Ia puenya semo.
42001071	Wali Ia nanganto’o Ia damampalaes kita yako ri balinta, pasi Ia damampalaes kita yako ri kuasa ntau samparia to maja’a nakita kita.’
42001072	Pasi Ia nanganto’o Ia damampaponsanika bue-bue ngkita pamporayangiNya pasi Ia damangabanang parajanji to Ia semo nangika resi sira.
42001073	Parajanji etu parajanji to Ia namparajanjika kojo resi bue ngkita, i Abaraham tempo owi.
42001074	ParajanjiNya etu semo Ia damangalapa kita yako ri kuasa nu balinta see kita tamo meka-meka resi sira. Apa ane ewa see kita maya mampue mampakabae Ia ri kasanang ndaya.
42001075	Wali singkasaenya kita tuwu, kita maya mangika lengko to singkonong pei Ia to masipato naika ntau to Ia puenya.” Wali etu semo gombo i nSakharia.
42001076	Roo see ia mampogomboka wo’u ana kodi, ia manganto’o, “O anangku, korom darato’oka to pantuntu tuntu i mPue Allah anu Makuasa. Apa korom damampatiruyu pei i Pue damampasilonga raya ntau see sira damangansani i Pue ane Ia ratamo.
42001077	Etu semo, korom damampaponsanika tau i mPue i Pue Allah damampalaes sira. Wali jaya Ia mampalaes sira etu, Ia mangalapa dosa nsira.
42001078	Naka pei i Pue Allah damangika ewa wetu apa Ia bae kojo pamporayangiNya resi kita. Wali see naka to Pansompo to dama’i yako saruga darata resi kita. Ia raporapaka ewa eo to owo lambu.
42001079	Apa Ia damampakareme kita to ewa tau to maroo ri raya ngkawuri, to mampokeka kapate. Ia damampotundeka kita see kita damangansani ewa wimba daraika ane rani masingkatao pei i Pue Allah. Wali palaong to danaika nto Pansompo etu maya raporapaka ewa mampakaremeka kita jaya to kita damangalulu.” Wali ungkanyamo gombo i nSakharia.
42001080	Wali yako etu ana i nSakharia etu tioko-yokomo pasi tidugangi seja karoso ndayanya. Panewa ia yau njo’u pada bone pei maroo nja’u ria sampe rata temponya ia mula mampakarebaka yununya to Israel anu to nato’oka i mPue Allah ia mampakarebaka.
42002001	Wali ri tempo kare’e i Yohanes etu, tempo etu re’e porenta yako resi i Kaisar Agustus, makole nto Roma. Ia manganto’o samparia tau ri lino to re’e ri ara ngkuasanya daratulis sanganya see nansani patanya kaborosinya tau etu.
42002002	Wali etu semo pangantulis sanga to uyunya kojo. Tempo etu i Kirenius semo gubernur ri propinsi Siria.
42002003	Wali samparia tau to naporentangika i Agustus, sira mawolili muni njo’u lipu nsira samba’a pei samba’a see daratulis sanganya.
42002004	Pasi i Yusup, to kasimpande i Maria, ia seja mayoko yako ri kota Nasaret nja’u propinsi Galilea. Ia yau ri kota Betlehem to nja’u propinsi Yudea. Wali naka pei i Yusup yau ri Betlehem apa ia samba’a wiyaa i Makole Daud to maroo nja’u ria tempo owi.
42002005	Wali ia yau njo’u ria daratulis sanganya. Pasi ia mangkeni seja kasimpadenya, i Maria. I Maria etu baemo komponya ri tempo etu.
42002006	Wali tempo sira dua nja’uwa nja’u Betlehem ratamo temponya i Maria moana.
42002007	Sira yau njo’u banua nakayore ntau to rata pei taa soa. Wali sira yau mampago pasuli napampiara ntau binatang. Panewa nja’u ria semo i Maria mampoanaka ananya to tu’anginya, etumo ana langkai. Ojo kare’enya ana kodi etu ijamumukanya kain panewa inulinya ri raya ndula, tampa rapampokoni binatang.
42002008	Wali wuri etu re’e bara sawei mba’a to pangkampang domba to mangangkampang dombanya nja’u pada to taa longko kojo yako ri kota Betlehem.
42002009	Tempo sira mangangkampang dombanya etu, kodi majoli re’e samba’a pomakau i mPue yako ri saruga rata resi sira. Pasi reme i mPue to makilo kojo mangansindo sira. Wali meka kojo raya nsira.
42002010	Pei pomakau i mPue etu manganto’oka sira, “Ne’e meka! Apa aku rata mangangkenika komi kareba matao to damampakandende raya ntau samparia.
42002011	Apa seo si’i nja’u Betlehem, kota to nakaroo i Makole Daud tempo owi, rapoanakamo to Pansompo ngkomi. Ia i Kerisitu, Makole parajanji i mPue Allah, i Pue semo.
42002012	Wali intamo pei liwu Ia. Ewa si’i tondong see ane nurata ngkomi danunsanika Ia: Komi damangarata Ana kodi to rajamumuka kain pasi rauli ri raya ndula, tampa rapampokoni binatang.”
42002013	Wali ojo karoonya pomakau i mPue etu manganto’o gombo etu, kodi majoli rata seja yununya to boros kojo yako ndate saruga. Sira mangabarong i Pue Allah to’onya,
42002014	“I Pue Allah rabarong ndate saruga, tampa to malangan kojo. Pasi ri lino si’i, tuwu-tuwuja dare’e kasingkatao ri oyo ntau to mangarata kanoto i mPue Allah.”
42002015	Wali ojo karoonya pomakau i mPue Allah etu mangabarong i Pue Allah sira mampiyaika tau etu pei mawolili muni nto’u saruga. Roo see to pangkampang domba etu magombo samba’a pei samba’a, sira manganto’o, “Anu kita yau njo’u Betlehem, yau damangalo’a palaong to nawali to roomo napaponsanika i mPue kita etu.”
42002016	Wali sira majoli yau, panewa rata nja’u Betlehem sira mangarata i Maria sira togo i Yusup pasi Ana kodi to rauli ri raya ndula, tampa rapampokoni binatang.
42002017	Tempo sira mangkita Ana kodi etu, sira mangansaritaka mangkonong gombo to nato’oka mpomakau i mPue sira mangangkonong Ana kodi etu.
42002018	Pasi samparia tau to mangandonge sarita to nato’oka nto pangkampang domba sira etu, sira paka ipu kojo rayanya.
42002019	Pei ane i Maria, ia taa mangkalingan palaong to mawali etu. Ia mandudu mampobuubuuka mangkonong samparia to etu.
42002020	Wali yako etu to pangkampang domba mawolili muni mampago dombanya. Ri raya mpalinja yau muni etu, sira mampakabae pasi mangabarong i Pue Allah apa saba samparia to roomo nadonge nsira pasi to nakita nsira. Apa samparia palaong to etu singkonong kojo pei anu to nato’oka yami mpomakau i mPue sira.
42002021	Wali ojo kagananya wayu mbengi yako ri kare’e nu Ana kodi etu, ratamo temponya Ia rasui mangalulu ada nto Yahudi. Wali tempo etu semo Ia rasangaka i Yesu, singkonong ewa to roomo nato’oka mpomakau i mPue Allah i Maria tempo i Maria tawa mangkayu’uka.
42002022	-
42002024	Wali yako etu ratamo temponya i Yusup sira dua i Maria damangika pampue ewa ratulis ri raya mporenta i Musa mangkonong tau to moanamo. Pampue etu naika nsira see tau we’a etu danato’o i mPue Allah mayongo muni. Wali sira yau ndeku Yerusalem damampampueka pampue to singkonong pei porenta i Musa, etu semo dua mba’a tagou bara dua mba’a ana ntonsi merpati. Pasi tempo sira yau etu, sira mangkeni seja Ana kodi see damangkeni ri raya banua i mPue Allah pei mampatimonso Ia i Pue Allah pueNya. Naka pei sira mangika palaong to etu, apa re’e ratulis ri raya mporenta i mPue manganto’o, “Samparia ngana to tu’anginya to langkai darato’oka i Pue puenya.”
42002025	Wali tempo etu, ndate Yerusalem re’e samba’a to langkai sanganya i Simeon. I Simeon etu ia tau to lengkonya singkonong pei i Pue Allah, pasi ia madota kojo mampue mampakabae i Pue Allah. Pasi ia mangampeas kojo temponya to Israel darapalaes yako ri bali nsira. Wali i Nosa Mapasing re’e resi i Simeon,
42002026	pasi i Nosa Mapasing etu roomo mampaponsanika yami i Simeon ia tawa damate ane tawa ikitanya i Kerisitu, Makole parajanji i mPue.
42002027	Wali i Nosa Mapasing manganto’oka i Simeon yau masua ri raya banua i mPue Allah, see naka ia yau. Tempo ia re’e ri raya banua etu, rata seja i Yusup sira togo sana. I Yusup pasi i Maria mangkeni Ananya ri raya banua i mPue Allah damampatimonso Ia i Pue Allah pueNya singkonong ewa porenta i Musa.
42002028	Wali tempo sira togo rata etu, i Simeon yau mangoko Ana kodi pei mansokowaka Ia. Ia mangabarong i Pue Allah, manganto’o,
42002029	“Pue, Komi roomo mangabanang parajanjiMu resi aku, to papolaong ngKomi. Wali biakamo nempo aku mate si’i-si’i, apa rayangku masanang.
42002030	Apa matangku re’emo mangkita Ia to nupokau ngKomi damampalaes to lino.
42002031	Ia semo to Pansompo to nuwai ngKomi see samparia to lino damangkita Ia.
42002032	Wali Ia ewa pansona to mampakaremeka tau to si’a to Yahudi jaya to monso see sira maya mangansani Komi. Pasi apa saba Ia see naka tau ngKomi, to Israel semo, darabarong apa Ia seja samba’a to Israel.” Wali etu semo gombo i nSimeon mangabarong i Pue Allah.
42002033	Wali pa’a pei indo nu Ana kodi etu ipu kojo raya nsira mangandonge gombo to nato’o i nSimeon mangkonong palaong to danaika nu Ana etu.
42002034	Roo see i Simeon mampokaika sira mamporapika resi i Pue Allah see Ia mangawaika sira rasi. Panewa ia manganto’oka i Maria, indo nu Ana kodi etu, ia manganto’o, “Lo’aja Ana si’i, Ia napilis i mPue Allah, wali apa saba Ia see naka boros kita to Israel to darapalaes. Pei boros seja to darapakaja’aka yau apa sira bo’onya mampalaika Ia. Wali Ia ewa tondong to mangansuduka tau jaya darata resi i Pue Allah, pei boros tau to bo’onya mangalulu jaya etu, see naka sira damanganto’o maja’a Ia.
42002035	Wali yako gombo nsira to maja’a etu kita maya manasa ewa wimba kamonsonya pampobuuka ntau boros. Pei ane korom, Maria, korom damangarata kamawo ndaya to maya raporapaka ewa yu’a to mangantuja rayamu.” Wali etu semo gombo to nato’oka i nSimeon i Maria.
42002036	Wali nja’u ria re’e seja samba’a to pantuntu tuntu i mPue Allah to we’a, sanganya i Hana. Ia ana i mPanuel, yako wiyaa i Asyer. Wali i Hana etu tu’a kojomo. Ia pitu nto’u maroo siwaka pei rongonya yako ri temponya sira rapasiwaka.
42002037	Roo see mate yau rongonya etu, panewa roo see ia tau balu rataka ri temponya ia wayu mpuyu pei opo nto’u. Wali ia jamo maroo-roo ri raya banua i mPue Allah, tamo mampiyaika banua etu. Pasi wuri-eo ia mampue mampakabae i Pue Allah. Pasi ri rayanya ia mampue mampakabae i Pue Allah etu ia mandudu mangorop pasi makai-kai.
42002038	Wali tempo i Yusup sira togo sana tiroowa nja’u nja’u banua i mPue Allah, rata i Hana ri awe nsira pei mangkita Ana kodi etu. Tempo ia mangkita Ana kodi etu, ia manganto’oka i Pue Allah tarima matao. Pasi ia magombo mangkonong Ana kodi etu resi samparia tau nja’u ria to masanang mangampeas temponya i Pue Allah damangalapa muni tau Yerusalem yako ri kasusa nsira.
42002039	Wali ojo karoonya i Yusup pasi i Maria mangika samparia to nato’oka mporenta i mPue sira mangika, sira mawolili muni lo’u lipu nsira, etu semo kota Nasaret ri propinsi Galilea.
42002040	Wali Ana kodi etu kanjo’u-njo’u tiduga-dugang kabaeNya pasi karoso ndayaNya. Ia bae seja kapandeNya apa Ia sangkani nasawang i mPue Allah.
42002041	Wali ponto-ponto to’u tau tu’a i Yesu yau ndeku Yerusalem ane temponya roa rapangendo temponya to Israel naliunaka mpomakau to mangkeni kapate tempo ia mangkita raa to rapalasika ri wombo nsira la’u tana Mesir tempo owi . Roa etu rato’oka Roa Paskah.
42002042	Pasi tempo i Yesu sampuyumo pei dua nto’u, sira togo yau wo’u mangansabi Roa etu ewa biasa naika nsira.
42002043	Wali ojo kaliunya Roa Paskah etu, i Yusup sira dua i Maria mayoko damawolili muni ri lipunya. Pei i Yesu anu damangurawa etu, Ia nda’awa nda’a Yerusalem, pei tau tu’aNya taa nansani.
42002044	Sira dua ojo mampandayaka Ia re’e ri oyo ntau boros to sinjaya pei sira. Wali ojo kagananya seo palinja nsira, sira mangaliwu i Yesu ri oyo nu ja’i nsira pasi tau to napobiasa nsira, pei sira taa mangarata Ia.
42002045	Wali tempo sira taa mangarata Ia etu, sira mawolili muni ndeku Yerusalem mangaliwuliwu Ia.
42002046	Wali ojo kagananya togo eo sira mangaliwu i Yesu, panewa sira mangarata Ia ri raya banua i mPue Allah. Ia re’e matunda ri oyo ntau to mampotunde agama nto Yahudi, Ia mangampodongeka gombo nsira pasi masipotanaka resi sira.
42002047	Wali samparia tau to mangandonge gombo i Yesu etu, paka ipu kojo raya nsira apa pande kojo pasonoNya.
42002048	Wali tempo tau tu’aNya mangkita Ia etu, sira ipu kojo rayanya, pei indoNya manganto’oka Ia, “Anangku, maka pei Korom mangika palaong si’i resi kami? Mawo kojo raya mami dua pa’amu tempo mangaliwu-liwu Korom.”
42002049	Pei i Yesu manganto’oka tau tu’aNya, Ia manganto’o, “Maka pei komi dua mangaliwu Aku? Bara taa nunsani ngkomi Aku taa maya taa mangika palaong mPa’angKu ri raya banuaNya?”
42002050	Ewa wetu nato’o i Yesu pei sira dua taa manasanya ewa wimba kamonsonya batuanginya gombo to Ia manganto’oka sira etu.”
42002051	Wali yako etu i Yesu mangalulu sira dua yau muni lo’u kota Nasaret, pei sangkani mampalaika songka nsira. Pei indoNya taa mangkalingan palaong to mawali etu. Ia mandudu mampobuu-buuka mangkonong samparia to etu.
42002052	Wali i Yesu kanjo’u-njo’u tidugadugang kapandeNya pasi kabaeNya. I Pue Allah masanang kojo resi Ia pasi yunuNya to lino masanang seja resi Ia.
42003001	Wali tempo etu i Kaisar Tiberius maporenta nja’u Roma. Wali ojo kagananya sampuyu pei lima nto’u kasaenya ia maporenta, tempo etu i Pontius Pilatus semo gubernur ri propinsi Yudea. Pasi tempo etu i Herodes semo makole nja’u propinsi Galilea pasi a’inya, i Pilipus, ia makole nja’u lipu to rato’oka Iturea pasi Trakhonitis. Panewa re’e seja i Lisanias to makole nja’u Abilene.
42003002	Pasi tempo etu i Hanas sira dua i Kayapas semo to mawali kepala nto pampue to bae angganya. Wali tempo etu semo i Yohanes, ana i nSakharia, maroo-roo nja’u pada bone. Tempo ia nja’u ria i Pue Allah mampotuunaka resi ia manganto’oka ia yau mampakarebaka resi tau tuntuNya.
42003003	See naka ia yau njo’u samparia lipu to ri awe ngkoro Yordan. Ia mampakarebaka resi tau, manganto’o, “Pojeamo see i Pue Allah damangalapa dosa ngkomi. Panewa rabaptis see palaong etu damawali tondong to mampaponsanika tau boros komi roomo majea.”
42003004	Wali palaong to etu singkonong kojo pei gombo to ratulis nja’u buku to natulis i Yesaya tempo owi. Gombo etu mangkonong i Yohanes semo, to’onya, “Re’e tau maroso loonya mampogomboka tau boros nja’u pada bone, ia manganto’oka tau etu, ‘Tamo masae i Pue darata. Wali see naka ewa naika ntau mampasilongaka yami i makole jaya see taa masuli palinjanya, ewa wetu seja nika ngkomi mampasilonga raya ngkomi damangaya i Pue.
42003005	Ane dama’i makole, tau mampasilonga yami jaya to danalinjak makole etu, wali samparia lemba to nja’u jaya etu ratampok yau pasi samparia tongku pasi pantana rapakalempe. Jaya to maneo rapakanoto pasi jaya to taa lempe rapakalempe. Wali ewa naika ntau mangkariang samparia to damangantalas palinja i makole etu, ewa wetu seja danuika mampasilonga ruyu raya ngkomi damangaya i Pue
42003006	see samparia to lino damangkita ewa wimba danaika i mPue Allah mampalaes tau.’” Wali etu semo gombo i Yesaya tempo owi mangkonong palaong i Yohanes.
42003007	Wali boros tau to mangampago i Yohanes see ia damangabaptis sira. Pei i Yohanes mangansani taa samparia sira to monso pu’u majea, see naka ia manganto’oka tau etu, to’onya, “Gete, komi ewa ule to mampeyaa mampiyaika apu nja’u pada! Wimba, komi bara mampobuuka ane ma’i darabaptis, ane ewa see komi maya mampiyaika huku to danaporata i mPue Allah? Gete, taa mawali ewa wetu, apa ane ojo gombo ngkomi to manoto, nempo roomo rabaptis pei komi tiroo damangarata huku nu dosa ngkomi.
42003008	Pei ane monso pu’u komi majeamo yako ri dosamu, ika lengko to masipato naika ntau to majeamo. Pasi ne’e mampobuuka, ‘Kami taa darahuku apa kami wiyaa i Abraham.’ Ne’e mampobuuka ewa see apa ane naporoe, i Pue Allah nakoto mampakaja’aka yau komi panewa mangawali yau watu mayunu si’i damawali wo’u tau to wiyaa i Abraham damangabolos komi.
42003009	Wali huku i mPue Allah resi komi maya raporapaka ewa wase to raokotaka damangantowo yau kaju. Wali samparia kaju to taa mampowuaka wua to matao, kaju etu daratowo yau pei darapanasok yau la’u apu.” Etu semo rapa to nato’oka i Yohanes sira.
42003010	Wali tempo tau boros mangandonge gombo i Yohanes etu, sira mampotanaka, sira manganto’o, “Ane ewa see, kesaa to danaika mami damampakanasa kami monso pu’u majeamo?”
42003011	Panewa i Yohanes manganto’oka sira, “Ewa si’i danuika ngkomi. Ane tau to dua bajunya, waika yau samba’a resi tau to tare bajunya. Pasi ewa see seja tau to re’e pangkoni, tila yau resi tau to tare pangkoninya.” Etu semo pasono i Yohanes.
42003012	Wali ma’i seja tau to pantagi asele, ma’i danabaptis i Yohanes. Sira mampotanaka resi ia, sira manganto’o, “Pa’a Guru, kesaa danaika mami damampakanasa kami monso pu’u majeamo?”
42003013	I Yohanes mangansono, to’onya, “Tempo komi mangantagi asele, ne’e mangoko yabi to nato’oka mpomarenta komi mangoko.”
42003014	Pasi re’e seja bara sawei mba’a tentara to mampotanaka seja resi i Yohanes, sira manganto’o seja, “Kesaa danaika mami?” Wali i Yohanes manganto’oka sira, “Ne’e mangarai tau see sira damangawaika komi doi, pasi ne’e seja mawuti mampakasala sa’e. Pasi pakasanang raya ngkomi resi saro to nawaika mpomarenta komi.”
42003015	Wali tau boros to mangandonge gombo i Yohanes bae pansarumaka nsira mangampeas i Kerisitu, Makole parajanji i mPue Allah. Pasi sira re’e mampobuu-buuka ri rayanya mangkonong i Yohanes, bara ia semo i Kerisitu etu.
42003016	See naka i Yohanes manganto’oka sira samparia, ia manganto’o, “Aku mangabaptis komi mangika tondong komi majeam. Wali tempo aku mangabaptis komi etu, aku mangampake ue. Pei re’e tau to dama’i wo’u yako aku si’i, Ia semo to bae-bae kuasaNya pei aku. Ia bae kojo anggaNya, see naka aku mangepe aku nempo ojo mangalede so’o nsapatuNya taa masipato. Wali tau to dama’i etu taa damangabaptisika komi ue. Re’e komi to Ia damangabaptisika i Nosa Mapasing batuanginya Ia damampaporoo i Nosa Mapasing ri raya ntau etu. Pei re’e wo’u komi to danabaptisika apu batuanginya Ia damamposaka tau to etu ri raya nu apu.
42003017	Wali tau to dama’i etu raporapaka ewa tau to damanapi. DukuNya re’e ri paleNya pasi Ia damangantapis weaNya naka yongo. Panewa weaNya etu Ia damamposaka ri raya ngkonda, pei otanya Ia damamporomung pei mangantunu yau ri apu to tare to maya mangampika.”
42003018	Wali etu semo gombo i Yohanes resi tau boros mangkonong huku i mPue Allah to darata. Pasi boros wo’u paposia to ia manganto’oka sira.
42003019	Pei yako etu i Makole Herodes mangantarungku i Yohanes. Naka pei ia mangantarungku i Yohanes apa i Yohanes roomo manganseko ia apa saba ia mangoko yau i Herodias, indo nu ana ntua’inya, i Pilipus. Pasi i Yohanes manganseko seja ia apa saba palaong to yusa to maja’a seja to inikanya.
42003020	Wali see naka i Herodes mangika palaong to ja’a-ja’a wo’u pei palaong to etu. Etu semo ia mangantarungku yau i Yohanes.
42003021	Pei tempo i Yohanes tawa ratarungku, tempo tau boros rabaptis, tempo etu i Yesu rabaptis seja. Ojo karoonya i Yesu rabaptis etu Ia makai-kai, pasi tongonya Ia makai-kai yangi tiloka
42003022	pasi i Nosa Mapasing yako ndate yangi ewa tagou ta’aNya tudu ri wawoNya. Pasi re’e seja loo yako ndate saruga, loo etu manganto’oka i Yesu, to’oNya, “Komi semo AnangKu anu Kuporayang kojo. Aku masanang kojo resi Komi.”
42003023	Wali i Yesu bara togo mpuyu nto’umo tempo Ia mula mangika palaong to nawaika i mPue Allah Ia. Ia nato’oka ntau Ana i Yusup. Pasi i Yusup etu ia ana i Eli.
42003024	I Eli etu ia ana i Matat, Matat ia ana i Lewi, Lewi ia ana i Malkhi, Malkhi ia ana i Yanai, Yanai ia ana i Yusup,
42003025	Yusup etu ia ana i Matica, Matica ia ana i Amos, Amos ia ana i Nahum, Nahum ia ana i Hesli, Hesli ia ana i Nagai,
42003026	Nagai ia ana i Maat, Maat ia ana i Matica, Matica etu ia ana i Simei, Simei ia ana i Yosekh, Yosekh ia ana i Yoda,
42003027	Yoda ia ana i Yohanan, Yohanan ia ana i Resa, Resa ia ana i Serubabel, Serubabel ia ana i Sealtiel, Sealtiel ia ana i Neri,
42003028	Neri ia ana i Malkhi, Malkhi ia ana i Adi, Adi ia ana i Kosam, Kosam ia ana i Elmadam, Elmadam ia ana i Er,
42003029	Er ia ana i Yesua, Yesua ia ana i Elieser, Elieser ia ana i Yorim, Yorim ia ana i Matat, Matat etu ia ana i Lewi,
42003030	Lewi etu ia ana i nSimeon, Simeon ia ana i Yehuda, Yehuda ia ana i Yusup, Yusup etu ia ana i Yonam, Yonam ia ana i Elyakim,
42003031	Elyakim ia ana i Melea, Melea ia ana i Mina, Mina ia ana i Matata, Matata ia ana i Natan, Natan ia ana i Makole Daud,
42003032	i Makole Daud ia ana i Isai, Isai ia ana i Obed, Obed ia ana i Boas, Boas ia ana i nSalmon, Salmon ia ana i Nahason,
42003033	Nahason ia ana I Aminadab, Aminadab ia ana i Admin, Admin ia ana i Arni, Arni ia ana i Hesron, Hesron ia ana i mPeres, Peres ia ana i Yehuda,
42003034	Yehuda etu ia ana i Yakub, Yakub ia ana i Ishak, Ishak ia ana i Abraham, Abraham ia ana i nTerah, Terah ia ana i Nahor,
42003035	Nahor ia ana i nSerug, Serug ia ana i Rehu, Rehu ia ana i mPeleg, Peleg ia ana i Eber, Eber ia ana i nSalmon,
42003036	Salmon etu ia ana I ngKenan, Kenan ia ana i Arpakhsad, Arpakhsad ia ana i nSem, Sem ia ana i Nuh, Nuh ia ana i Lamekh,
42003037	Lamekh ia ana i Metusalah, Metusalah ia ana i Henokh, Henokh ia ana i Yared, Yared ia ana i Mahalaleel, Mahalaleel ia ana i ngKenan,
42003038	Kenan etu ia ana i Enos, Enos ia ana i nSet, Set ia ana i Adam, pasi Adam ia ana i mPue Allah. Wali etu semo sanga ntau to mawali bue-bue i Yesu yako ri tempo mpamulanya.
42004001	Wali i Yesu bae karoso ndaya to nawaika i Nosa Mapasing Ia tempo Ia mawolili muni yako nja’u koro Yordan. Wali Ia nasale i Nosa Mapasing nto’u pada bone.
42004002	Wali opo mpuyu mbengi kasaenya Ia ndate pada bone etu pasi tempo etu Ia nagoda i ngKepala nto pantipu. Ri rayanya opo mpuyu mbengi etu Ia tare mangkoni bara kesaanya, wali see naka Ia moro kojo kompoNya.
42004003	Wali i Kepala nto pantipu manganto’oka Ia, “Ane monso pu’u Komi Ana i mPue Allah, to’oka watu si’i, ‘Powali yau roti.’”
42004004	Pei i Yesu mangansono, Ia manganto’o, “Aku taa damangika ewa wetu apa re’e to ratulis ri raya ntuntu i mPue Allah to manganto’o, ‘Naka pei to lino re’e katuwunya si’a ojo saba mangkoni pangkoni. To bae wo’u batuanginya tau nempo mawali moro komponya pei ia tiroo mampolaika kasamparianya gombo i mPue Allah.’ Etu semo to re’e ratulis ri raya ntuntu i mPue Allah.”
42004005	Wali yako etu i Kepala nto pantipu mangkeni i Yesu nto’u rapa ntongku to malangan. Ojo karata nsira ndate ria, ri rayanya sampida mata ia mangansuduka i Yesu samparia lipu ntau to nakuasang makole.
42004006	Ia manganto’oka i Yesu, “Samparia lipu to meyawa pasi to bae batuanginya to nukita ngKomi etu aku damangawaika Komi damangkuasang. Apa samparia etu roomo rawaika resi aku, wali i sema to aku rani mangawaika, aku maya mangawaika.
42004007	Wali aku damangawaika kojo resi Komi ane Komi damampue mampakabae aku.”
42004008	Pei i Yesu manganto’oka ia, “Gete, bo’ongKu! Apa re’e porenta to ratulis ri raya ntuntu i mPue Allah to manganto’o, ‘Ne’e mampue mampakabae anu to yusa wo’u kasimbalinya yako i Pue apa Ia semo Allah ngkomi. Pasi tare yusa to danupalaika kasimbalinya yako Ia.’ Ewa wetu ratulis ri raya ntuntu i mPue Allah.”
42004009	Wali yako etu i Kepala nto pantipu mangkeni wo’u i Yesu ndeku Yerusalem. Rata nda’a ria, ia mangkeni i Yesu ndate wumbu to malangan kojo ri banua i mPue Allah panewa manganto’oka Ia makore ndate ria. Ia manganto’oka i Yesu, “Ane monso pu’u Komi Ana i mPue Allah, patimbesi lo’u aranya,
42004010	apa re’e ratulis ri raya ntuntu i mPue Allah, to’onya, ‘I Pue Allah manganto’oka pomakauNya damampalaes Komi see Komi taa damangarata salaka.
42004011	Wali pale nsira damangokotaka Komi naka ne’e pasiwa witiMu dakono ri watu.’
42004012	Pei i Yesu mangansono wo’u gombo i ngKepala nto pantipu etu, Ia manganto’o, “Bo’ongKu matimbesi, apa re’e seja ratulis ri raya ntuntu i mPue Allah, to’onya, ‘Ne’e mangansoba kuasa i mPue Allahmu.’ Ewa wetu ratulis ri raya ntuntu i mPue Allah.”
42004013	Wali ojo karoonya i Kepala nto pantipu mampeyaa sawei ngaya panggoda, ia mampiyaika i Yesu damangampeas tempo to yusa.
42004014	Wali yako etu i Yesu mawolili muni njo’u propinsi Galilea. Tempo Ia mawolili etu, re’e kuasa i Nosa Mapasing resi Ia. Pasi kareba mangkonong palaong to inikaNya natikareba-rebamo juku ri lipu ntau nja’u ria.
42004015	Ia mampotunde nja’u banua-banua to napampotunde nto Yahudi, pasi samparia tau mangabarong Ia.
42004016	Wali yako etu i Yesu yau njo’u kota Nasaret, kota to karooNya tempo Ia dakodiwa sampe rata temponya Ia baemo. Wali rata nja’u ria, ojo karatanya Eo Rapandoo, Ia yau ri banua to napampotunde nto Yahudi ewa to biasa inikaNya. Rata nja’u ria Ia masua ri raya banua etu panewa yako etu Ia makore damangabasa tuntu i mPue Allah.
42004017	Wali re’e tau to mangawaika Ia buku rayuyu to nja’u ratulis gombo i Yesaya, to pantuntu tuntu i mPue Allah tempo owi. Wali i Yesu mangaloka buku rayuyu etu panewa Ia mangarata ayat to Ia rani mangabasa, ayat etu manganto’o,
42004018	“Nosa i mPue re’e resi Aku, apa Ia roomo mangampilis Aku damampakarebaka kareba matao resi tau to masiasi. Pasi Ia nampokau Aku damampaponsanika resi tau to nata’amaka nsa’e sira daralapa muni. Pasi Ia nampokau Aku damampaponsanika resi tau to buta sira damangkita muni rao. Pasi Ia nampokau Aku damangansawang tau to rapakasusa,
42004019	pasi damampakarebaka resi to lino, manganto’o, ‘Ratamo temponya i Pue Allah damamponsanika komi kanotoNya.’” Etu semo gombo i Yesaya to nabasa i Yesu.
42004020	Wali ojo karoonya i Yesu mangabasa gombo etu, Ia mangayuyu muni buku rayuyu pei mangawaika muni resi tau to mampasilonga buku etu. Roo see Ia matunda damampotundeka tau boros. Wali samparia tau to nja’u raya banua etu paka mangalo’aka resi i Yesu.
42004021	Wali Ia manganto’oka sira, “Tuntu i mPue Allah to owo roo nudonge ngkomi tibanangimo seo si’i ri tempo komi mangandonge etu.”
42004022	Wali samparia tau to nja’u ria paka mangabarong i Yesu, pasi sira ipu rayanya mangandonge gomboNya to magaya kojo etu. Pei sira taa mangaya Ia to pantuntu tuntu i mPue Allah, sira mampobuuka Ia ojo tau biasa semo. See naka sira manganto’o samba’a pei samba’a, to’onya, “Gete, tau si’i ojo Ana i Yusup!”
42004023	Wali i Yesu manganto’oka wo’u sira, Ia manganto’o, “Aku kunsani komi rani mampatiendoka Aku mangkonong ligi to manganto’o, ‘Dokter, pakulir koromu ngkalio!’ Apa ane ri ligi etu Aku raporapaka ewa dokter pasi komi raporapaka ewa koro nu dokter etu apa komi yunungKu to samba’a lipu. Wali sewaju ewa manganto’oka Aku, ‘Ikaka seja kami to yunuMu palaong to taa rapobiasa to nuika ngKomi resi tau Kapernaum seore.’”
42004024	Yako etu i Yesu manganto’o wo’u, “Aku manganto’oka komi monso pu’u tare to pantuntu tuntu i mPue Allah to na’angga ntau ane nja’u lipu to si iaja.
42004025	Pasi monso seja sarita si’i: Ane tempo i Elia tempo owi, tempo etu togo nto’u pei ono mbuya kasaenya taa kojo re’e uja pasi juku ri tana Israel mawali oro to mapari kojo. Wali tempo etu malagi kojo tau balu ri tana Israel si’i.
42004026	Pei i Elia taa napokau i mPue Allah damangansawang tau balu to Israel etu apa sira taa mangaya i Elia monso pu’u to pantuntu tuntu i mPue Allah. Kasimbalinya yako etu, ia rapokau damangansawang samba’a tau balu to si’a to Yahudi to maroo ri kota Sarpat nja’u tana Sidon.
42004027	Pasi tempo i Elisa, to pantuntu tuntu i mPue Allah tempo owi seja, tempo etu malagi kojo tau ri tana Israel to masaki malobo. Pei si’a tau etu to rapakatao muni apa sira taa seja mangaya i Elisa ia to pantuntu tuntu i mPue Allah. Wali ojo i Naaman to Siria to rapakatao muni yako ri panyaki to etu.” Ewa wetu nato’o i Yesu mampakanasaka sira ane to Yahudi taa mangaya Ia, Ia dayau wo’u resi tau to yusa.
42004028	Wali ojo pangandonge ntau to ri raya banua to napampotunde nto Yahudi gombo i Yesu etu, sira samparia paka maja’a kojo rayanya.
42004029	Sira makore pei mangarubak i Yesu yako ri raya ngkota etu pei mangkeni Ia njo’u wo’o mpanaa to re’e ri pantana to ri awe ngkota nsira etu. Sira damampanasoka yau i Yesu yako ri wo’o mpanaa etu.
42004030	Pei taa mawali apa i Yesu malinja liu oyo ntau boros etu panewa polas yako ri lipu etu.
42004031	Wali i Yesu yau wo’u lo’u Kapernaum, kota to la’u propinsi Galilea. Rata la’u ria, ojo karatanya Eo Rapandoo, Ia yau mampotunde tau nja’u banua to napampotunde nto Yahudi la’u ria.
42004032	Wali sira ipu rayanya mangandonge anu to Ia mampotundeka sira etu, apa Ia magombo ewa tau to nawaika i mPue Allah kuasa.
42004033	Wali tempo i Yesu mampotunde ri raya banua etu, tempo etu nja’u seja ngkai to naposuak measa, nosa to maja’a kojo. Ngkai etu maroso loonya kaboo,
42004034	ia manganto’o, “O Yesu to Nasaret, kesaa Komi damangika resi kami to measa? Wimba, Komi bara ma’i mampakaja’a kami? Aku kunsani Komi. Komi semo Tau anu Mapasing yako resi i Pue Allah!”
42004035	Pei i Yesu mamporentang measa to re’e resi ngkai etu. Ia manganto’o, “Karoti pei piyaimo yako resi ngkai si’i.” Wali measa etu mangika ngkai etu tisiba yau ri wawo ntana ri oyo ntau boros, panewa ia mampiyaika ngkai etu pei ia taa mangawelang.
42004036	Wali tempo tau boros mangkita palaong etu sira paka ipu kojo rayanya pei manganto’o samba’a pei samba’a, sira manganto’o, “Gete gombo ntau si’i! Bae kojo kuasaNya pasi karosoNya tempo Ia mamporentang measa, see naka sira miyai yako resi tau!”
42004037	Wali kareba mangkonong Ia natikareba-rebamo juku ri lipu ntau ri awe ngkota etu.
42004038	Wali i Yesu masuwu muni yako ri banua napampatunde nto Yahudi, panewa Ia yau njo’u banua i nSimon. Nja’u banua etu re’e temanua i nSimon to we’a, ia wojo mapari kojo. Wali tempo i Yesu masua, tau to nja’u raya banua etu, sira mamporapika resi Ia see Ia mangansawang tau we’a etu.
42004039	Wali i Yesu Ia yau resi tau we’a masaki etu. Ia makore ri awenya pei manganto’oka wojo etu pandooka. Wali tempo etu semo temanua i nSimon ia roo muni wojo, wali ia mansaka mambangu pei mampalinggona sira.
42004040	Wali yako etu, ojo kawurinya rao, ma’i samparia tau to re’e yununya to re’e panyaki mpangaya-ngaya. Sira ma’i mangkenika i Yesu tau to masaki etu. Wali i Yesu mamposaka paleNya ri wawo ntau to masaki etu samba’a pei samba’a pei mampakatao muni sira.
42004041	Pasi boros seja tau to naposuak measa, Ia mangarubak yau measa yako resi sira. Pei tempo measa etu miyai, sira maroso loonya kaboo, to’onya, “Komi semo Ana i mPue Allah!” Naka pei sira manganto’o gombo etu apa sira mangansanika Ia semo i Kerisitu, Makole parajanji i mPue Allah. Pei i Yesu manganseko measa etu pasi taa mangabiaka sira magombo wo’u.
42004042	Wali ojo kaeonya rao i Yesu masuwu yako ri banua i nSimon. Ia yau njo’u tampa to tare tau mangkaroos. Yako etu ma’i tau boros mangaliwu i Yesu. Ojo parata nsira Ia, sira rani manta’amaka Ia see Ia taa mampiyaika lipu nsira.
42004043	Pei Ia manganto’oka sira, “Kareba matao mangkonong ewa wimba i Pue Allah mawali Makole nto lino, kareba etu taa maya taa Aku mampakarebaka njo’u kota-kota to yusa seja, apa etu semo sabanya naka pei Aku napokau i mPue Allah.”
42004044	Wali yako etu i Yesu mampakarebaka tau nja’u banuabanua to napampotunde nto Yahudi juku ri propinsi Yudea.
42005001	Wali re’e seore i Yesu makore ri towo ndano Genesaret to rato’oka seja rano Galilea. Tempo Ia makore nja’u ria Ia mampakarebaka resi tau boros tuntu i mPue Allah. Wali tau to mampodongeka gomboNya etu boros kojo ri towo ndano see naka mangajuju Ia.
42005002	Wali tempo etu i Yesu mangkita dua bangka nto panjala to re’e ri towo ndano etu. Tau pue nu bangka etu tamo re’e ri rayanya apa sira tongonya mamposo’i jala-jalanya.
42005003	Wali i Yesu mapone ri samba’a bangka etu to i Simon Petrus puenya. Panewa Ia mamporapika resi i Simon see ia mangantuko sangkodi bangka etu njo’u wawo ndano sangkodi. Wali ojo karoonya i Simon mangika palaong to etu, i Yesu matunda pei mampotunde tau boros yako ri raya nu bangka etu.
42005004	Ojo karoonya Ia mampotunde sira, Ia manganto’oka i Simon, “Keni bangkamu njo’u ue to mayombu pei soumaka jalamu to bae damangajala bau.”
42005005	Pei i Simon manganto’o, “Pa’a Guru, kami mandasai mapalaong mburi rataka eo pei kami tare mangarata bara kesaa. Pei nempo ewa see, ane Komi manganto’oka aku mansoumaka jalangku, dakuika.”
42005006	Wali i Simon pasi yununya mapone ri bangkanya pei mangika ewa wimba nato’oka i Yesu i Simon etu. Sira mangkeni bangka etu njo’u ue to mayombu pei mansoumaka jala nsira lo’u ue. Ojo karoonya sira mangika palaong to etu, panewa sira mangarata bau boros kojo see naka jala etu damarapamo.
42005007	Wali sira mampokio yunu nsira to nja’u bangka to yusa see sira dama’i mangansawang. Wali yunu nsira etu yau mangansawang. Sira mamporomung bau etu pei mamposaka ri raya bangka to dua etu naka buke kojo see naka datondumo.
42005008	Wali tempo i Simon Petrus mangkita palaong to etu, ia mambokotu yau ri tango i Yesu pei manganto’o, “Piyaika aku, Pue, apa aku tau madosa! Taa masipato aku siwaka pei Komi!”
42005009	Naka pei ia manganto’o ewa wetu apa ia pasi samparia yununya to samba’a bangka pei ia paka ipu raya nsira apa saba yako kuasa i Yesu see naka re’e bau to boros kojo to narata nsira etu.
42005010	Pasi ewa see seja yunu i nSimon Petrus to re’e ri bangka to kadua. Etu semo i Yakobus sira dua i Yohanes, ana i nSebedeus. Wali i Yesu manganto’oka i Simon, Ia manganto’o, “Ne’e meka. Tempo si’i korom to panjala bau, pei Aku damangawaika korom palaong to bou. Wali si’amo bau to danuliwu ngkorom. Korom damangansale tau see sira damangalulu seja Aku.”
42005011	Wali yako etu sira mangkeni muni bangka-bangka nsira njo’u towo ndano panewa sira mampiyaika yau bangka etu pasi samparia ngayangaya nsira to yusa pei mangalulu i Yesu.
42005012	Wali re’e seore i Yesu nja’u samba’a kota. Nja’u ria re’e samba’a tau to masaki malobo mapari kojo. Wali ngkai etu re’e mangkita i Yesu, panewa yau resi Ia pei mamo’o yau ri wawo ntana ri tangoNya pei mampue mampakabae Ia. Ia mamporapi darasawang, to’onya, “Pue, ane nuporoe, Komi nukurang mampakatao muni aku.”
42005013	Wali i Yesu mampotaka ia pei manganto’o, “Kuporoe. Korom matao munim si’i-si’i.” Wali ngkai etu mansaka matao muni. Tamo re’e saki malobo resi ia.
42005014	Wali ojo karoonya tau to masaki malobo rapakatao muni, i Yesu mamporentangika ia, to’oNya, “Intamo, pei ne’e kojo mangansaritaka sa’e palaong to nawali resi korom etu. Pei intamo njo’u to pampue pei to’oka ia mamparesa korom see ia damangkita korom roo muni masaki. Panewa kenika ia dua mba’a tonsi to darapampueka resi i Pue Allah singkonong ewa porenta i Musa . Ika ewa wetu see korom damayongo muni ri pangkita i mPue Allah. Pasi tempo tau boros mangkita korom mangika pampue etu, palaong etu damawali tondong resi sira korom tamo re’e panyaki to malao.” Etu semo porenta i Yesu resi ngkai etu.
42005015	Pei nempo Ia manganto’oka ngkai etu ne’e mangansaritaka sa’e mangkonong palaong etu, pei kareba to mangkonong i Yesu kanjo’u-njo’u natikareba-reba wo’u resi tau. See naka boros kojo tau to mangampago Ia damangandonge gomboNya pasi darapakatao muni yako ri panyaki.
42005016	Pei i Yesu mananya mangampago tampa to tare tau mangkaroos, yau damakai-kai resi i Pue Allah.
42005017	Wali re’e seore i Yesu mampotunde tau ri raya banua ntau. Tempo Ia mampotunde etu, re’e seja matunda nja’u ria bara sawei mba’a to Yahudi to aliran Parisi pasi sawei mba’a tau to mampoguru porenta i Musa. Tau etu yako ponto lipu ntau nja’u propinsi Galilea pasi yako propinsi Yudea pasi kota Yerusalem kama’inya. Pasi re’e kuasa to nawaika i mPue Allah i Yesu see naka Ia maya mampakatao muni tau to masaki.
42005018	Wali see naka tongo-tongonya Ia mampotunde etu, ma’i sawei mba’a tau mangkenika Ia ngkai to malulu koronya. Ngkai etu nalempa nsira ri wawo lima-lima. Wali sira rani masua ri raya banua nakare’e i Yesu pei mamposaka tau masaki etu ri tango mbiti i Yesu.
42005019	Pei tempo sira rata nja’u banua etu, sira taa mangarata jaya damasua ri rayanya apa tau boros kojo. Wali see naka sira mapone ri wawo banua panewa mangayali yau sangkodi ata. Panewa yako ri wayau ri ata to nayali nsira etu, sira manganguyu tau to malulu koronya etu sigalo lima-limanya rata ri tango i Yesu ri oyo ntau boros.
42005020	Wali tempo i Yesu mangkita anu to naika nsira etu, Ia mangansani sira mansarumaka kojo Ia. Wali see naka Ia manganto’oka tau to malulu koronya, Ia manganto’o, “A’ingKu, dosamu roomo ralapas yau.”
42005021	Wali tempo i Yesu manganto’o gombo etu re’e bara sawei mba’a to Yahudi to aliran Parisi pasi tau to mampoguru porenta i Musa, sira mangandonge. Wali sira mampobuuka, “Gete tau si’i! Ia mampoanika i Pue Allah, apa ojo i Pue Allah semo to nakoto mangalapas dosa ntau.”
42005022	Pei i Yesu mangansani pampobuuka nsira etu. See naka Ia manganto’oka sira, “Maka pei komi mampobuuka ewa wetu?”
42005023	Panewa i Yesu manganto’oka wo’u sira, “Kamonsonya ane manganto’oka ngkai to malulu koronya si’i, ‘Dosamu roomo ralapas yau,’ sewaju kasulinya pei manganto’oka ia, ‘Pakore pei palinja.’ Naka pei sewaju kasulinya apa paka taa mawali ane tau to manganto’o gombo etu pei tare kuasanya damangika palaong to nato’o etu.
42005024	Wali Aku semo to rapokau yako ndate saruga danapoanaka nto lino see maya rato’oka Wiyaa nto Lino. Wali monso pu’u Aku re’e kuasa ri lino damangalapas dosa ntau. Pasi palaong to maya mampakanasaka komi kuasangKu etu, etu semo Aku damampakatao muni ngkai si’i.” Wali yako etu i Yesu manganto’oka ngkai malulu koronya, “Pakore pei okotaka lima-limamu pei pawolili muni ri banuamu.”
42005025	Wali ngkai etu mansaka makore ri tango nsira pei mangokotaka lima-limanya pei mawolili muni njo’u banuanya! Pasi ri rayanya ia mangika ewa wetu ia mangabarong kojo i Pue Allah.
42005026	Wali ipu kojo raya ntau boros mangkita palaong to etu. Sira mangabarong i Pue Allah. Pasi sira meka seja rayanya pei manganto’o, “Gete! Taa kojo rapobiasa palaong to ikitanta seo si’i.”
42005027	Wali yako etu i Yesu mako yau pei mangkita samba’a tau to pantagi asele sanganya i Lewi . I Lewi etu matunda mapalaong ri banua biasa napangabayar ntau asele. Wali i Yesu mangansale ia, to’oNya, “Yau lulu Aku damawali anagurungKu.”
42005028	Wali i Lewi makore pei mampiyaika samparia to nja’u banua etu pei mangalulu i Yesu.
42005029	Yako etu i Lewi mangikaka i Yesu roa bae ri banuanya. Wali tempo sira mangkoni etu, ma’i boros kojo tau to pantagi asele seja sewaju ewa i Lewi, pasi boros tau to yusa, sira ma’i mangkoni sindara-ndara pei sira ri roa etu.
42005030	Pei tempo sira mangkoni etu, re’e to Yahudi to aliran Parisi pasi tau to mampoguru porenta i Musa to joa nto Parisi etu, sira mangkita palaong to etu yako ri sambali banua. Wali sira sakambumbu, sira manganto’oka anaguru i Yesu, “Maka pei komi mangkoni pasi manginu sindara-ndara pei to pantagi asele pasi tau to yusa to nato’oka seja ntau ‘tau madosa’ etu?”
42005031	Wali ojo pangandonge i Yesu gombo nsira manto’o maja’a tau etu, Ia mangaligi sira, Ia manganto’o, “Si’a tau to taa masaki mamporani dokter, pei tau to mangansani ia masaki, tau etu semo to rani nasawang ndokter.
42005032	Wali Aku ma’i si’a ma’i mangansale tau to mampobuuka taa sala. Aku ma’i mangansale tau to madosa see sira damajea. See naka Aku mangkoni sindara-ndara pei tau madosa etu.” Etu semo gombo i Yesu mangansono tau etu.
42005033	Wali re’e tau to manganto’oka i Yesu, “Anaguru i Yohanes to Pombaptis mandudu mangorop pasi makai-kai, pasi ewa see seja anaguru nto Yahudi to aliran Parisi. Wali maka pei anaguru to si Komi taa mangorop? Sira ponto-ponto eo mangkoni pasi manginu.”
42005034	Wali i Yesu mangansono gombo etu, Ia rani sira mangansani taa masipato anaguruNya mangorop tempo Ia tiroowa re’e resi sira, wali Ia manganto’o rapa mangkonong to langkai to darapaporongo pasi mangkonong galung ngkai etu. Ia mangamporapaka anaguruNya ewa galung nto langkai to darapaporongo etu. Ia manganto’o, “Wimba, ane re’e roa mpaporongo, ane galung nto langkai to darapaporongo sira tiroowa mampakasanang sindara-ndara pei ia ri roa etu, wimba galunginya etu bara mangorop, bara taa? Taa kojo saba masanang!
42005035	Pei ane tongotongonya sira mampakasanang etu, panewa kodi majoli rata bali ngkai to darapaporongo etu pei mangkeni yau ia, tempo etu semo panewa galunginya damangorop saba masusa raya nsira. Wali ewa see seja anagurungKu. Apa darata temponya Aku danakeni yau nu balingKu yako ri oyo nu anagurungKu etu, wali tempo etu semo sira damangorop.”
42005036	Wali yako etu i Yesu rani sira mangansani taa matao ane ada nto Yahudi to masae pei ojo radugangika wo’u anu to bou to Ia mampotundeka. See naka Ia mamporapaka wo’u, Ia manganto’o, “Ane re’e pake to masae pei masia yau, pake etu kita taa mangantampolika kain to yako ri pake to bou. Apa ane kita mangoko kain yako ri pake to bou, kita ojo mampakaja’aka yau pake to bou etu, pasi panampol etu taa sewaju ta’anya pei pake to masae. See naka taa matao mampake kain yako ri pake to bou ane mantampol pake to masae.
42005037	Pasi kita seja ane re’e tule to bou, kita ne’e mampoyali la’u raya mpela binatang to masaem, apa ane la’u raya mpela binatang to masaem, tamo maya mone apa mako’om pelanya etu. Wali tempo tule etu mawali yua, senoanya mawali tipunto, wali maputu, masia yau pela binatang etu. Wali tule etu roo manja’at yau pasi pela binatang seja mawali maja’a yau.
42005038	See naka matao ane tule to bou kita mampoyali la’u raya mpela binatang to bou seja see taa manja’at yau tule pasi taa seja maja’a yau pela etu.
42005039	Pasi monso seja ane tau to mananya manginu tule to masaem, tau etu taa rani manginu tule to bou, apa ia manganto’o, ‘Tule to masaem semo to manami kojo.’” Wali etu wo’u rapa to nato’o i Yesu mampaponsanika sira ane tau to mananya mangalulu ada to masae, tau etu taa rani mangalulu wo’u anu to bou to Ia mampotundeka.
42006001	Wali re’e seore, ri Eo Rapandoo, i Yesu pasi anaguruNya sira malinja. Sira mangalulu jaya to liu ri raya nawu ntau. Wali tempo sira ri raya mpalinjanya etu, anaguru i Yesu mangkisu-ngkisu wua nu labu gando. Sira mampojojo pae etu panewa mangkoni weanya ri raya nawu ntau etu.
42006002	Wali tempo etu re’e to Yahudi to aliran Parisi sira mangkita anaguru i Yesu mangkisungkisu wua nu labu gando etu. Wali sira manganto’o, “Maka pei komi mangkisu-ngkisu wua nu labu gando? Etu sewaju ewa tau mapalaong. Pei ane ewa porenta i Musa, tau taa maya mangika palaong ri Eo Rapandoo.”
42006003	Wali i Yesu manganto’oka sira, to’oNya, “Wimba, komi bara tare mangabasa ri tuntu i mPue Allah mangkonong kesaa to naika i Makole Daud tempo owi, tempo ia pasi joanya moro kompo nsira?
42006004	Tempo etu i Daud masua ri raya banua i mPue Allah panewa ia mangkoni roti to roomo rapampueka resi i Pue Allah. Roti etu ane ewa porenta i Musa ojo patanya to pampue maya mangkoni. Ane tau to yusa taa maya. Pei i Daud ia mangkoni roti etu pasi ia mangawaika seja joanya roti etu, wali sira mangkoni pei sira taa rato’oka sala.”
42006005	Wali roo see i Yesu manganto’oka wo’u sira, to’oNya, “Aku, Wiyaa nto Lino, Aku semo to re’e kuasa manganto’o kesaa to masipato daraika ri Eo Rapandoo.”
42006006	Wali yako etu, rata wo’u Eo Rapandoo. Eo etu i Yesu yau njo’u banua to napampotunde nto Yahudi. Rata nja’u ria Ia masua ri raya banua etu pei mampotunde tau to nja’u ria. Tempo Ia mampotunde etu, re’e samba’a tau to mapongko palenya sambali, ngkai etu nja’u seja ri raya banua etu.
42006007	Pasi re’e seja bara sawei mba’a to Yahudi to aliran Parisi pasi tau to mampoguru porenta i Musa, sira mangalo’aka kojo i Yesu. Sira rani kojo mangkita i Yesu bara wimba, bara Ia damampakatao muni tau to mapongko palenya etu ri Eo Rapandoo, apa sira rani mangarata jaya mampakasala Ia.
42006008	Pei i Yesu mangansani pampobuuka nsira etu, see naka Ia manganto’oka ngkai to mapongko palenya, Ia manganto’o, “Pakore pei mai ri tangonya si’i.” Wali ngkai etu makore pei yau ri tango ntau boros.
42006009	Roo see i Yesu manganto’oka tau to mangalo’aka Ia etu, Ia manganto’o, “Si’i pampotanakangKu resi komi. Ane ewa porenta i Musa to imba to tao-tao daraika ri Eo Rapandoo? Mangika to matao bara mangika to maja’a? Bara mampakatao muni sa’e bara mampopate sa’e?”
42006010	Ojo karoonya i Yesu manganto’o gombo etu, Ia mangalo’aka resi sira samparia samba’a pei samba’a. Roo see Ia manganto’oka ngkai to mapongko palenya etu, “Tonjuka palemu.” Wali ngkai etu mangantonjuka palenya panewa palenya etu rapakatao muni sewaju ewa palenya to sambali.
42006011	Wali ojo pangkita nto Yahudi to aliran Parisi pasi tau to mampoguru porenta i Musa palaong to mawali etu, sira maja’a kojo rayanya. Wali sira magombo-gombo mangkonong i Yesu bara kesaa to danaika nsira resi Ia.
42006012	Wali yako etu re’e seore i Yesu yau nto’u rapa mpantana, yau damakai-kai resi i Pue Allah. Wali ndate ria Ia makai-kai rataka yau wuro.
42006013	Wali ojo kaeonya rao etu, Ia mampokio anaguruNya panewa Ia mangampilis sampuyu pei dua mba’a tau yako ri oyo nsira. Tau to sampuyu pei dua etu Ia manganto’oka pomakauNya.
42006014	Wali tau to sampuyu pei dua ipilisiNya etu, sanganya samba’a etumo i Simon. Ia nasangaka wo’u i Yesu i Petrus. Pasi re’e seja i Andreas to sintua’i pei i Simon etu. Pasi re’e seja i Yakobus, Yohanes, Pilipus, Bartolomeus,
42006015	Matius, Tomas, Yakobus to ana i Alpeus, pasi i Simon to seore nangewa to Roma to mamporentang to Yahudi.
42006016	Pasi re’e seja i Yudas, ana i Yakobus pasi Yudas Iskariot to mamposora yau i Yesu resi baliNya.
42006017	Wali ojo karoonya i Yesu mangampilis tau sampuyu pei dua etu, Ia malonso yako ri rapa mpantana etu sindara-ndara pei sira. Sira rata ri tampa to lempe to nja’u tau boros kojo. Tau boros etu singga’a anaguru i Yesu seja pasi re’e seja tau to yako sambawo propinsi Yudea, pasi to yako ri kota Yerusalem, pasi to yako ri kota Tirus pasi Sidon to nja’u wii ntasi.
42006018	Naka pei tau boros etu ma’i mangampago tampa etu apa rani mangandonge gombo i Yesu pasi rani rapakatao muni yako ri panyaki nsira. Pasi tau to nasesang measa, sira rapakatao muni seja.
42006019	Wali samparia tau boros etu rani mampotaka i Yesu, apa re’e kuasa to masuwu yako ri koroNya, kuasa etu mampakatao muni panyaki nsira samparia.
42006020	Wali i Yesu mangalo’aka resi anaguruNya pei manganto’oka sira, Ia manganto’o, “Masanang komi to masiasi apa komi mawali tau to Makolenya i Pue Allah.
42006021	Masanang komi to moro kompomu ri tempo si’i apa komi darapakabosu. Masanang komi to tumangi ri tempo si’i apa komi damagele.
42006022	Masanang komi ane sa’e maja’a nakita komi, pasi bo’onya mampogalungika komi, pasi ane sira mangarowis komi pasi manganto’o maja’a komi apa saba komi mangaya Aku, Wiyaa nto Lino.
42006023	Apa ewa wetu seja naika buebue ntau etu resi to pantuntu tuntu i mPue Allah tempo owi. Wali nempo palaong etu mawali resi komi, pakasanang. Masipato ndende kojo raya ngkomi, apa bae kojo ntanapa to danawaika i mPue Allah komi ndate saruga.
42006024	Pei ane komi to sugi, to ojo kasugimu etu to bae batuanginya resi komi, kasesa danurata ngkomi apa ojo ri tempo si’i semo komi darapakalindo.
42006025	Pasi komi to mangepe tare kesaa to nupoipu ri tempo si’i, kasesa danurata ngkomi apa komi damoro kompomu ri tempo to darata. Pasi komi to ojo magele-gele mampakasanang ri tempo si’i, kasesa danurata ngkomi apa komi damawo kojo pasi datumangi ri tempo to darata.
42006026	Pasi komi to ojo mangamomis tau, see naka samparia tau mangabarong komi, kasesa danurata ngkomi. Apa bue-bue ntau to mangabarong komi etu, sira mangabarong seja to pantuntu tuntu to taa monso tempo owi, pei roo see to pantuntu tuntu to taa monso etu mangarata kasesa. Wali komi to ojo rani rabarong, komi ewa to pantuntu tuntu to taa monso etu, see naka komi seja damangarata kasesa.”
42006027	Wali i Yesu manganto’o wo’u, to’oNya, “Pei ane komi to mampodongeka gombongKu, Aku manganto’oka komi porayang balimu, pasi ika to matao resi tau to maja’a nakita komi.
42006028	Pasi porapika resi i Pue Allah see Ia damanoto resi tau to mantanaa yau komi, pasi pokaika seja tau to mampoja’a komi.
42006029	Pasi ane rapanya re’e tau to mangantopo panganamu to tondo ngkana, waika wo’u panganamu to tondo ngkii napontopo seja. Pasi ane re’e tau to mangoko yau jubamu, waika ia mangoko bajumu wo’u.
42006030	Pasi ane re’e tau to mamporapi bara kesaa resi komi, waika tau etu anu to naporapi etu. Pasi ane re’e tau mangoko yau anu to komi puenya, ne’e manganto’oka ia pawolili muni.
42006031	“Wali anu to nuporani ngkomi sa’e damangika resi komi, etu semo to matao nuika ngkomi resi sa’e.
42006032	Ne’e ojo mamporayang tau to mamporayang komi, apa ane ewa see nuika ngkomi taa masipato komi rabarong. Apa sakowa tau to madosa kojo sira mamporayang seja tau to mamporayang sira.
42006033	Pasi ne’e ojo mangika matao resi tau to mangika matao resi komi, apa ane ewa see nuika ngkomi taa masipato komi rabarong. Apa sakowa tau to madosa kojo sira mangika palaong to matao resi tau to mangika matao resi sira.
42006034	Pasi ane komi ojo mampapongadaka doi resi tau to matantu kojo damampawolili muni doi etu, taa masipato komi rabarong. Apa sakowa tau to madosa kojo sira mampapongadaka doi resi yunu nsira to madosa seja ane sira mansarumaka ia matantu kojo damampawolili muni doi etu.
42006035	Pei Aku manganto’oka komi porayang balimu pasi ika matao resi sira. Pasi ane sira rani mangada bara kesaa, papongadaka sira, nempo komi taa mansarumaka sira damampawolili muni anu to naada nsira etu. Ika ewa wetu apa ane ewa see komi damangarata ntanapa to bae kojo pasi damiyala monso pu’u komi ngana i mPue Allah to makuasa kojo. Apa i Pue Allah, Ia seja manoto resi tau sakowa tau to taa mangansani manganto’o tarima matao, pasi sakowa tau to maja’a.
42006036	Wali porayang sa’e ewa naika mPa’a ngkita mamporayang tau.”
42006037	Wali yako etu i Yesu manganto’o wo’u, to’oNya, “Tempo komi mangabotus sa’e, ne’e mampakasala sira see komi taa seja darapakasala. Pasi ne’e manganto’o sa’e masipato darahuku see komi taa darahuku. Kasimbalinya yako etu, ane sa’e mangika sala resi komi, lapa salanya etu see komi daralapa seja salamu.
42006038	Wali see naka to tao-tao manoto raika tempo mangabotus sa’e. Apa ane komi ojo mampakasala sa’e, ane ewa see, komi darapakasala seja. Pei ane komi mangika manoto tempo mangabotus sa’e, ane ewa see komi damangarata seja kanoto. Kanoto to danurata ngkomi etu maya raporapaka ewa pae to roomo raukur buke kojo pasi njeemo to darawaika resi komi.” Etu semo gombo i Yesu.
42006039	Pei roo see i Yesu manganto’oka sira rapa mampatiendoka wo’u sira taa matao ane mampakasala sa’e, Ia manganto’o, “Ane komi sangkani mampakasala sa’e, ane ewa see komi ewa taa mangkita sala to si komi. Wali komi raporapaka ewa tau buta to mampeyaa mangansawang tau to buta seja, pei taa kojo mawali. Apa kita mangansani ane tau buta taa mawali mangankentar tau to buta seja, apa ane ewa see sira dua paka damasou lo’u raya mbayau.
42006040	Wali masipato komi mangalulu lengko to si Aku, Guru ngkomi, apa Aku taa kojo mampakasala sa’e. Wali ne’e mampobuuka komi semo to bae-bae anggamu pei Aku, see naka komi maya mampakasala sa’e. Ne’e mampobuuka ewa wetu apa kita mangansani ane anaguru, si’a ia to bae-bae angganya pei gurunya. Pei ane ia roomo maguru samparia to napotundeka nggurunya ia, tempo etu ia damawali sewaju kojo pei gurunya etu.
42006041	“Pasi ane mangkonong mampakasala sa’e, maka pei komi mampakasala yunumu tempo ia mangika dosa to maya raporapaka ewa yoba ngkaju to nja’u raya matanya? Pei ane dosa to nuika ngkomi, dosa etu maya raporapaka ewa tinja to mampakabuta mata to si komi, pei komi taa mangepe dosamu to bae etu!
42006042	Wali ane re’e tinja ri raya mata ngkomi, taa masipato komi manganto’oka yunumu, ‘Mai, aku damangayali yau yoba ngkaju yako ri raya matamu.’ O komi to ojo gombomu manoto, ne’e masara mampakasala yunu ngkomi! Yali yau ruyu tinja yako ri raya nu matamu panewa roo see komi bara mayoasimo mangkita see maya mangayali yau yoba ngkaju yako ri mata nu yunumu.”
42006043	Wali i Yesu manganto’o wo’u, “Wali raya ntau maya raporapaka ewa kaju apa kita mangansani ane kaju matao, kaju etu taa maya mampowuaka wua to maja’a. Pasi kaju to maja’a taa maya mampowuaka wua to matao.
42006044	Wali yako ri wua ngkaju semo naka pei kita mangansani pasisalanya kaju. Apa tau taa mangarata wua ntaripa yako ri kaya to marui. Pasi taa seja mangarata wua loka yako ri kaju to marui.
42006045	Wali ewa see seja ane tau. Apa ane tau to matao, ia mampobuuka anu to matao, see naka matao seja gombo ntau etu. Pei ane tau to maja’a, ia mampobuuka anu to maja’a, wali see naka maja’a seja gombo ntau etu. Wali ewa wimba raya ntau, etu semo mawali pu’u nu gombo to masuwu yako ri nganganya.”
42006046	Wali yako etu i Yesu manganto’oka wo’u sira, to’oNya, “Tare batuanginya ane komi manganto’oka Aku ‘Pue,’ pei komi taa mangaluluka anu to Kuto’oka komi.
42006047	-
42006048	Pei i sema-sema tau to mai resi Aku pei mampodongeka gombongKu, panewa mangampolengkoka, tau etu pande. Ia maya raporapaka ewa tau to mangawangu banua. Wali ia mayombu raika mangkeke ruyu tana rata lo’u rapa mbatu to bae. Panewa rapa mbatu etu mawali pondasi banuanya etu. Wali karoonya ia mangawangu banuanya, ma’i ue mowo kono banuanya etu. Pei banua etu taa mapuka yau apa rapa mbatu semo pondasinya.
42006049	Pei i semasema tau to mangandonge gombongku pei taa mangampolengkoka, tau etu madoyo. Wali ia maya raporapaka ewa tau to mangawangu banuanya ri wawo ntana, pei ia taa mangkeke ruyu tana etu damangika pondasinya ri rapa mbatu. Wali karoonya ia mangawangu banuanya, ma’i ue mowo kono banuanya etu. Wali maja’a yau banua etu. Tamore toronya to taa maja’a apa tare pondasinya.”
42007001	Wali ojo karoonya i Yesu manganto’oka tau boros samparia gombo etu Ia yau njo’u kota Kapernaum.
42007002	Nja’u kota etu re’e samba’a kepala ntentara to mangkepalang tentara to satu kaborosinya. Tau etu re’e to papolaong to naporayang kojo to masaki. Mosu mate ngkai etu.
42007003	Wali ojo pangandonge ngkepala ntentara etu mangkonong i Yesu Ia nakurang mampakatao muni tau to masaki, tempo etu ia mampokau bara sawei mba’a tau tu’a nto Yahudi yau resi i Yesu. Ia manganto’oka sira, “Porapika resi i Yesu see Ia ma’i mampakatao muni to papolaongingku.”
42007004	Wali sira yau mangampago i Yesu. Ojo pangarata nsira, sira mansaka mamporapika kojo resi Ia pasi mangansaritaka Ia mangkonong kepala ntentara, sira manganto’o, “Tau etu si’a to Yahudi, pei tiroo masipato kojo Komi mangansawang ia,
42007005	apa ia mamporayang kita to Yahudi. Pasi ia semo to nampokauka tau mangawangu banua to napampotunde ngkita to Yahudi ri lipu mami si’i.”
42007006	Wali ojo pangandonge i Yesu gombo nsira etu, Ia yau mangalulu sira. Pei tempo i Yesu tamo longko yako ri banua ngkepala ntentara etu, kepala ntentara etu mampokau wo’u galunginya yau mangkeni patuu resi i Yesu. Wali sira yau panewa manganto’oka i Yesu patuu ngkepala ntentara etu. Sira manganto’o, “Si’i gombo ngkepala ntentara, to’onya, ‘Pue, nempo Komi taa rata ri banuangku, apa Komi bae kojo anggaMu, wali aku mangepe taa masipato Komi masua ri raya banuangku apa aku kodi anggangku.
42007007	Pasi see naka aku taa yau mangampago Komi, apa aku mangepe taa masipato mampotango Komi. Pei Komi nempo ojo manganto’o gombo, to papolaongingku damatao muni.
42007008	Aku manasa palaong etu maya mawali apa aku seja tau to ri ara ngkuasa nsa’e pasi aku re’e seja tentara to ri ara ngkuasangku. Wali ane aku manganto’oka samba’a sira, ‘Inta,’ panewa tau etu yau. Pasi ane aku manganto’oka tau to yusa, ‘Ma’i reire,’ panewa tau etu ma’i. Pasi ane aku manganto’oka to papolaongingku, ‘Ika palaong to si’i,’ panewa ia mangika. Wali ane aku mamporentang tentarangku panewa sira mampolaika, taa manto’o Komi ane mamporentang panyaki nto papolaongingku.” Wali etu semo patuu ngkepala ntentara to nato’oka nu galunginya i Yesu.
42007009	Wali tempo i Yesu mangandonge patuu ngkepala ntentara etu, Ia ipu rayaNya mampobuuka pangayanya. Ia mangalekoka tangoNya resi tau boros to mangalulu Ia pei manganto’oka sira, “Gete, kepala ntentara etu tau to si’a to Yahudi, pei Aku manganto’oka komi, Aku tawa mangarata pasiwa samba’a komi to Israel to ewa wetu karoso mpangayanya.”
42007010	Wali yako etu tau to napokau ngkepala ntentara mawolili muni njo’u banua pei mangarata to papolaong etu ia matao munim.
42007011	Wali tawa masae yako etu i Yesu yau njo’u kota to rato’oka Nain. Tempo Ia yau njo’u kota etu, anaguruNya pasi tau boros to yusa yau seja mangalulu Ia.
42007012	Wali tempo sira mosu rata ri wombo ngkota Nain, sira mangampotomu tau to mangalempa samba’a yununya to matemo. Sira mangangkeni ia yako ri raya ngkota darapongkeli ri sambalinya. Tau mate etu, indonya tau balu, pasi ia tare yusa ananya to langkai kasimbalinya yako tau to mate etu. Wali malagi tau yako ri kota etu mangalulu tau balu etu mangajonjo ia mangkeni pasi mampongkeli ananya.
42007013	Wali tempo i Yesu mangkita tau balu to mate ananya etu, Ia mamporayang kojo ia, see naka Ia manganto’o, “Indo, ne’e tumangi.”
42007014	Roo see Ia yau mampotaka saronga ntau mate panewa tau to mangalempa saronga etu mandoo. Yako etu i Yesu manganto’oka tau mate, “A’ingku, Aku manganto’oka korom pambangu!”
42007015	Wali tau mate etu tuwu muni panewa matunda pei mula magombo. Wali i Yesu manganto’oka indo ngkai etu, “Si’imo muni anamu.”
42007016	Wali samparia tau to mangkita palaong to etu paka meka kojo rayanya pasi sira mangabarong i Pue Allah. Sira manganto’o, “Naratamo ri oyo ngkita samba’a to pantuntu tuntu i mPue Allah to bae kojo anggaNya.” Pasi sira manganto’o, “I Pue Allah nama’imo damangansawang tauNya.”
42007017	Wali palaong to naika i Yesu etu natikareba-reba juku ri propinsi Yudea pasi ri lipu-lipu to ri awenya.
42007018	Wali yako etu anaguru i Yohanes to Pombaptis mangansaritaka resi ia mangkonong samparia palaong to naika i Yesu etu.
42007019	See naka ia mampokio dua mba’a sira pei mampokau sira dua yau resi i Yesu damampotanaka resi Ia, manganto’o, “Wimba koti Komi semo i Makole to dama’i ewa to room naparajanjika i mPue Allah, bara tiroowa re’e tau to yusa to kami damampeas?”
42007020	Wali tau dua etu yau mangampago i Yesu. Ojo pangarataNya, sira manganto’oka Ia, “I Yohanes to Pombaptis nampokau kami dua ma’i resi Komi damampotanaka, ‘Wimba koti Komi semo i Makole to dama’i ewa to room naparajanjika i mPue Allah, bara tiroowa re’e tau to yusa to kami damampeas?’”
42007021	Wali tempo sira mampotanaka resi i Yesu pampotanaka to etu, tempo etu Ia tongonya mangampakatao muni boros tau yako ri panyaki pasi yako ri kasesa to re’e resi sira. Pasi Ia mampakatao muni seja tau to naposuak measa pasi mampakatao muni mata ntau to buta see mangkita muni rao.
42007022	Wali Ia mangansono pampotanaka nu anaguru i Yohanes etu, Ia manganto’o, “Pawolili muni pei pakarebaka resi i Yohanes gombo to nudonge ngkomi pasi palaong to nukita ngkomi. To’oka ia tau to buta rapakatao muni matanya see mangkita muni rao. Pasi tau sampungku rapakatao muni witinya see maya malinja. Pasi tau to masaki malobo rapakatao muni yako ri panyaki etu. Pasi tau to wongo rapakatao muni talinganya see mangandonge muni rao. Pasi tau mate rawangu muni yako ri kapatenya. Pasi tau to masiasi rapakarebaka kareba to matao.
42007023	Pasi to’oka seja i Yohanes, ‘Masanang tau to taa mawali batabata rayanya mangkonong Aku. Apa monso pu’u Aku Makole parajanji i mPue Allah.’”
42007024	Wali yako etu pomakau i Yohanes mawolili muni resi ia. Ojo payoko nsira dua, i Yesu mampogomboka tau boros mangkonong Yohanes. Ia manganto’o, “Tempo komi yau mampago i Yohanes nja’u pada bone seore, sema to komi yau damangalo’a? Komi taa yau mangalo’a tau to dua-dua rayanya to raporapaka ewa santoko loe ntibu to tilengko-lengko natawuis nu ngoyu!
42007025	Pasi komi taa seja yau mangalo’a tau to magaya kojo pakenya, apa ane tau to magaya kojo pakenya pasi to meyawa kojo katuwunya, tau etu maroo nja’u banua makole, si’a nja’u pada bone.
42007026	Wali i sema kamonsonya nulo’a ngkomi? To pantuntu tuntu i mPue Allah semo to nulo’a ngkomi! Pei Aku manganto’oka komi, palaong to si ia bae wo’u batuanginya pei palaong nto pantuntu tuntu i mPue Allah to biasa, apa ia semo to napokau i mPue Allah damampatiruyu pei Aku, Makole parajanjiNya.
42007027	Wali mangkonong i Yohanes etu, re’e gombo i mPue Allah resi Aku, Makole ParajanjiNya. Gombo etu ratulis ri raya ntuntuNya. Wali Ia manganto’o, ‘Aku damampokau tau to damangkeni gombongKu. Wali ewa naika ntau mampasilongaka yami i makole jaya see taa masuli palinjanya, ewa wetu seja tau to daKupokau etu damampatiruyu pei Komi damampasilonga raya ntau see sira damangaya Komi.’ Etu semo to nato’o i mPue Allah mangkonong i Yohanes.
42007028	“Wali Aku manganto’oka komi, yako ri pamulanya rataka ri tempo si’i, tare pasi samba’a tau to roomo rapoanaka to bae-bae wo’u angganya pei i Yohanes to Pombaptis. Pei nempo ewa see, ane tempo to darata, tempo Pue Allah mawali Makole nto lino, tempo etu tau to kodi kojo angganya, tau etu bae wo’u angganya pei i Yohanes. ” Wali etu semo to nato’o i Yesu mangkonong i Yohanes.
42007029	Wali tau boros to mangandonge gombo i Yesu etu, sira samparia pasiwa tau to pantagi asele, paka singkonong pei gomboNya etu. Tau etu semo tau to roomo nabaptis i Yohanes apa manganto’o kono kojo songka i mPue Allah.
42007030	Pei to Yahudi to aliran Parisi pasi tau to pande kojo mangkonong porenta i Musa, tau etu mampobo’o songka i mPue Allah resi sira, see naka sira bo’onya nabaptis i Yohanes.
42007031	Wali i Yesu manganto’o, “Ewa si’i daKuika mamporapaka komi to tuwu ri tempo si’i to bo’onya mampodongeka kami dua i Yohanes.
42007032	Komi ewa ngana mayunu to mawongo-wongo nja’u pasar. Wali singga’a ngana mayunu etu maroso loonya manganto’oka galung nsira, ngana mayunu etu manganto’o, ‘Tempo kita mawongowongo, tempo etu kami mampolengkoka lengko ntau to ndende rayanya tempo roa mpaporongo, pei komi taa rani mangika lengko ntau ndende raya sindarandara pei kami. Wali roo see kami sakawoo mampolengkoka wo’u lengko ntau to kawoowoo tumangi ri tempo re’e tau to mate, pei tempo etu komi taa seja rani kawoo-woo sindara pei kami.’ Etu semo gombo nu ngana mayunu to mawongo resi galung nsira nja’u pasar.
42007033	Wali kami dua i Yohanes, kami raporapaka ewa ngana mayunu to rani mawongo, pasi komi maya kojo raporapaka ewa galunginya to taa rani mangalulu songka nsira etu. Apa tempo i Yohanes nama’i ia re’e mangorop pasi ia tare manginu tule anggur, wali komi taa rani mangalulu ia. Komi ojo manganto’o, ‘Ia napasuak measa!’
42007034	Roo see Aku, Wiyaa nto Lino, ma’i seja. Aku re’e mangkoni pasi manginu, pei komi taa seja rani mangalulu Aku. Komi ojo manganto’o, ‘Lo’a tau etu! Ia madoko pasi to panginu. Pasi Ia galungiNya tau to pantagi asele pasi tau to yusa to madosa. Ewa see nuto’o ngkomi to tuwu ri tempo si’i mampobo’o anu to napotundeka mami dua i Yohanes.
42007035	Pei saba yako lengko to matao to naika ntau to mangalulu kami dua, yako etu miyala lengko ngkatuwu mami dua etu monso pu’u yako kapande i mPue Allah.”
42007036	Wali yako etu re’e samba’a to Yahudi to aliran Parisi to sanganya i Simon, ia mangansale i Yesu yau mangkoni ri banuanya. Wali i Yesu yau ri banua ntau etu pei matunda damangkoni sindara-ndara pei ia.
42007037	Pasi tempo etu re’e samba’a tau we’a to madosa kojo lengko ngkatuwunya to maroo ri kota etu. Wali tau we’a etu mangandonge i Yesu re’e mangkoni ri banua nto Parisi etu, see naka ia mangoko batoro to raika yako ri watu sanganya pualam. Batoro etu bananginya minya to magaya kojo waunya. Wali ia mangkeni batoro etu njo’u banua nakare’e i Yesu.
42007038	Panewa rata nja’u banua etu ia yau makore ri payu i Yesu ri awe mbitiNya. Wali tempo etu ia tumangi pei ue matanya kalepe ri wawo mbiti i Yesu, see naka tau we’a etu mambokotu panewa wayuanya ia mampalasika yau ue matanya etu. Roo see ia manganengu witi i Yesu pei mangawubu minya to magaya waunya ri wawo mbitiNya etu apa manga’angga Ia.
42007039	Pei ojo pangkita nto Parisi to nangansale i Yesu palaong to naika ntau we’a etu, ia ipu rayanya apa i Yesu ojo mangabiaka ia mangika palaong to etu. Ia mampobuuka, “Gete, ane i Yesu monso pu’u to pantuntu tuntu i mPue Allah, matantu Ia mangansani i sema tau we’a to mampotaka Ia si’i. Pasi matantu Ia mangansani ewa wimba lengko ngkatuwunya, apa tau we’a si’i tau to madosa kojo.” Ewa wetu pampobuuka nto Parisi etu.
42007040	Wali i Yesu manganto’oka ia, “Simon, re’e to Aku rani manganto’oka korom.” Wali i Simon manganto’o, “To’om, Guru.”
42007041	Wali i Yesu manganto’oka ia rapa, Ia manganto’o, “Re’e dua mba’a tau to kainda resi tau to mampapongadaka sira doi. Samba’a tau etu indanya lima atu ngkomba doi pera. Pasi tau to yusa, indanya lima mpuyu ngkomba doi pera.
42007042	Pei tau dua etu taa kojo re’e doi damangabayar inda nsira, see naka tau to nampapongadaka sira dua doi etu ojo mampakalino yau inda nsira dua. Wali ane ewa pampobuuka ngkorom, Simon, to imba tau dua to kainda etu to bae-bae pamporayanginya resi tau to mampakalino yau inda nsira etu? Bara tau to bae indanya bara to kodi indanya?”
42007043	Wali i Simon manganto’o, “Ane ewa pampobuukangku tau to bae kojo indanya to rapakalino, ia semo to bae-bae pamporayanginya resi tau to mampakalino.” Wali i Yesu manganto’o, “Monso pu’u pasono ngkorom.”
42007044	Roo see i Yesu mangalekoka tangoNya resi tau we’a etu pei manganto’oka i Simon, “Lo’aka tau we’a si’i. Ane korom, tempo Aku masua ri raya banuamu korom taa mangawaika Aku ue darapake mamposo’i witingKu ewa ada ngkita. Pei ia re’e mamposo’i witingKu mangampake ue matanya panewa mampalasika wayuanya.
42007045	Pasi ane korom, tempo Aku rata korom taa manganengu Aku mangalulu ada ngkita. Pei ia, yako ri karatangKu tare pandoonya manganengu-nengu witingKu.
42007046	Pasi korom taa seja mangawubu minya ri wawo mbo’ongKu ewa biasa naikaka ntau pue banua resi linggonanya, pei ia re’e mangawubuka minya to matao waunya ri witingKu apa manga’angga Aku.
42007047	Wali see naka Aku manganto’oka korom, tau we’a si’i bae kojo pamporayanginya resi Aku apa dosanya to boros kojo roomo ralapa. Pei tau to mangepe ia taa boros dosanya to ralapa, tau etu taa bae kojo pamporayanginya.”
42007048	Wali ojo karoonya i Yesu manganto’oka i Simon gombo etu, Ia mampogomboka wo’u tau we’a, Ia manganto’o, “Dosamu roomo ralapa.”
42007049	Wali tau to yusa to mangkoni sindara-ndara pei sira, tau etu manganto’o samba’a pei samba’a, “Bara sema kamonsonya tau si’i naka pasiwa mangalapa dosa ntau Ia mangika seja?”
42007050	Pei i Yesu manganto’oka tau we’a etu, “Korom rapalaes apa saba pangayamu resi Aku. Wali intamo ri kasanang ndaya.”
42008001	Wali yako etu i Yesu yau mangalinjak tana etu. Ia liu mandoo nja’u kota-kota pasi kampu-kampu to nja’u ria. Tempo Ia liu mandoo nja’u lipu-lipu etu Ia mampakarebaka resi tau kareba matao mangkonong ewa wimba i Pue Allah mawali Makole nto lino. Pasi anaguruNya to sampuyu pei dua yau seja mangalulu Ia ri raya mpalinjaNya etu.
42008002	Pasi re’e bara sawei mba’a tau we’a to mangalulu seja Ia. Tau we’a etu tempo ruyu re’e to masaki pasi re’e to naposuak measa, pei sira roomo napakatao muni i Yesu. Tau we’a etu samba’a i Maria to rato’oka Magdalena. I Maria etu seore naposuak measa pitu mba’a pei measa etu roomo mampiyaika ia.
42008003	Pasi samba’a wo’u tau we’a etu sanganya i Yohana, indo nu ana i ngKhusa. I Khusa etu ia tau to mampasilonga banua i Herodes. Wali re’e seja i Susana pasi boros wo’u tau we’a to mangansawang i Yesu pasi anaguruNya. Sira mangansawang i Yesu pasi anaguruNya mangampake kasugi to si sira.
42008004	Wali boros kojo tau to ma’i mangampago i Yesu yako nja’u kotakota. Tempo tau boros etu siromu, i Yesu mangansaritaka sira samba’a rapa.
42008005	Ia manganto’o, “Re’e samba’a to panawu, wali to panawu etu ia yau mangansawu liano nja’u nawunya. Tempo ia mangansawu liano etu, liano to sawunya etu, re’e to kono ri jaya. Wali to kono ri jaya etu nalombu ntau pasi natungku yau ntonsi.
42008006	Pasi re’e seja liano etu to kono ri tana to ri rapa mbatu. Wali liano etu tuwu pei taa masae mawali malau yau sampe mate yau apa taa gana ue ri tana etu.
42008007	Panewa re’e seja liano to nasawu to kono re’e tana to nja’u waka njunju ndui. Wali liano etu tuwu pei rui etu tuwu seja muni, panewa roo see nangi yau liano. Rui etu to langa-langan, see naka liano taa mawali kojo apa kaoung.
42008008	Panewa re’e seja liano etu to kono ri tana to maboko. Wali liano etu magaya kojo tuwunya panewa rata temponya mawua ia mampowuaka wuanya satu ngkani kaborosinya yako to rasawu.” Wali ojo karoonya i Yesu manganto’o rapa etu Ia maroso looNya manganto’o, “I sema to nadonge ntalinganya, padongeka kojo.”
42008009	Wali yako etu anaguru i Yesu mampotanaka resi Ia, sira manganto’o, “Kesaa batuanginya rapa to nuto’o ngKomi etu?”
42008010	Wali i Yesu manganto’oka sira, “Komi rawaika mangansani anu to tawa rapaponsanika resi sa’e mangkonong temponya i Pue Allah mawali Makole ri lino. Pei ane tau to yusa, ojo rapa to rapotundeka resi sira. Wali sira mangabanang gombo i mPue Allah to natulis yami nto pantuntu tuntuNya tempo owi. Tempo etu to pantuntu tuntu i mPue Allah etu mangantulisika yami sira, to’onya, ‘Komi damangalo’a-lo’aka pei komi taa damangansani batuanginya palaong to nukita ngkomi etu. ‘Komi mandudu ngkani damangandonge pei komi taa damangansani batuanginya gombo to nudonge ngkomi etu.’” Etu semo gombo to ratulisika yami tau to bo’onya mampodongeka etu.”
42008011	Wali yako etu i Yesu manganto’oka wo’u anaguruNya, to’oNya, “Si’i semo batuanginya rapa to Aku manganto’o etu. Wali liano etu batuanginya tuntu i mPue Allah.
42008012	Pasi ane liano to rasawu kono ri jaya, jaya etu batuanginya tau to mangandonge tuntu i mPue Allah. Pei roo see ma’i i Kepala nto pantipu pei mangoko yau kareba etu yako ri pampobuuka nsira naka ne’e sira mangaya pei rapalaes.
42008013	Wali ane liano to kono ri tana to ri rapa mbatu, tana etu batuanginya tau to mangandonge tuntu i mPue Allah etu pasi ndende raya nsira mangantima. Pei pangaya nsira ri tuntu i mPue Allah etu ewa liano to taa maroso kalenya apa sira taa maroso pangayanya. Wali tempo sira rasoba, taa masae sira mamposaka yau pangaya nsira etu.
42008014	Panewa re’e wo’u liano to kono re’e tana to nja’u junju ndui. Wali tana to nja’u junju ndui etu batuanginya tau to mangandonge tuntu i mPue pei sira taa mangaluluka kojo apa sira ojo moru-moru mampobuuka katuwunya ri lino si’i, pasi sira mampobuuka kojo kasugi pasi anu to yusa to mampakasanang raya nsira. Wali pangaya nsira ri tuntu i mPue ewa pinumuya to taa mawua.
42008015	Pei ane liano to rasawu kono ri tana to maboko, tana etu batuanginya tau to matao pasi manoto to mampodongeka kojo tuntu i mPue Allah pei mampalaika. Wali tau etu tare pandoonya mangalulu tuntu i mPue Allah etu see naka pangaya nsira raporapaka ewa pinumuya to mawali kojo wuanya.” Wali ewa wetu nato’o i Yesu mampakanasaka anaguruNya batuanginya rapa mangkonong liano etu.
42008016	Wali ojo karoonya i Yesu mampakanasaka sira mangkonong rapa etu, Ia rani sira mangansani matao ane tuntu i mPue Allah rapakarebaka resi sa’e. Wali Ia mangaligi sira, Ia manganto’o, “Tau ane mangantuni pansona, ia taa mangabombongika yau ember pasi taa seja mamposaka la’u ara ngkoi. Ia mamposaka ri tampa to masipato rapamposaka pansona etu see tau to masua ri raya banua etu maya mangkita remenya.
42008017	Wali ri katawanya pansona etu ratuni, anu to ri raya banua etu tawa maya rakita apa mawuri. Pei ojo pangantuni pansona etu panewa samparia maya rakita. Pasi ewa see seja tuntu i mPue Allah. Apa samparia to rawuni ri tempo si’i, to etu darapakarebaka. Pasi samparia to tawa ransani ri tempo si’i, samparia etu darapaponsanika pasi darapakanasaka.
42008018	“Wali padongeka kojo samparia tuntu i mPue Allah to rapotundeka resi komi, apa tau to mampodongeka kojo tuntu i mPue Allah, tau etu daradugangika kapandenya see ia damangansani wo’u. Pei tau to taa mampodongeka, tau etu nempo ia mampobuuka ia re’e sangkodi kapandenya, kapandenya etu daraoko yau see ia tamo damangansani.”
42008019	Wali yako etu indo pasi tua’i i Yesu ma’i mangampago Ia, pei sira taa nakurang mampomosuk Ia apa saba tau boros kojo.
42008020	Wali re’e tau to yau manganto’oka i Yesu, to’onya, “Re’e indoMu pasi a’iMu ri sambali banua. Sira rani magombo resi Komi.”
42008021	Pei i Yesu manganto’oka tau boros etu, to’oNya, “Tau to mampodongeka tuntu i mPue Allah pasi mampolengkoka, tau etu seja rato’oka indongKu pasi a’ingKu.”
42008022	Wali re’e seore i Yesu manganto’oka anaguruNya, “Yaumo kita njo’u sambote ndano.” Wali sira mapone ri bangka panewa sira malayag.
42008023	Tongonya sira malayag etu, i Yesu yore yau. Wali tempo Ia yore, kodi majoli rata ngoyu marimbo kojo nja’u rano etu, see naka bombang mawali bose kojo. Bombang etu masua ri raya bangka nsira wali bangka etu dabukemo ue, mosu datondu.
42008024	Wali anaguru i Yesu mangampago Ia pei mangalike. Sira manganto’o, “Guru, Guru! Kita damate!” Wali i Yesu mambangu pei mamporentang ngoyu pasi bombang bose etu. Wali ngoyu pasi bombang etu mandoo yau, pasi rano etu mawali lindu muni.
42008025	Roo see i Yesu manganto’oka anaguruNya, “Maka pei komi taa mansarumaka Aku?” Wali anaguruNya etu meka pasi ipu kojo raya nsira pei masipotanaka samba’a pei samba’a, sira manganto’o, “Gete, sema kamonsonya tau si’i maka sakowa ngoyu pasi bombang Ia mamporentang panewa sira mampalaika seja Ia?”
42008026	Wali yako etu i Yesu pasi anaguruNya dongka nja’u lipu nto Gerasa. Lipu etu sambote ndano yako ri propinsi Galilea.
42008027	Wali ojo kadongka nsira nja’u ria, i Yesu mana’u yako ri bangka panewa Ia natomu ntau to tempo ruyu maroo ri kota nto Gerasa. Ngkai to mangantomu Ia etu, ia naposuak measa. Wali masaemo ia tare mangampake baju pasi taa seja maroo ri raya banua. Ia jamo marooroo nja’u oyo nu dayo.
42008028	-
42008029	Pasi mandudu ngkani measa etu mamposuak ia, see naka tau mangampunguka rante pale pasi witinya pasi mangajagai kojo ia. Pei nempo ewa see, ia ojo mangarapas yau rante etu pei napakasaaka measa yau njo’u lipu to tare tau mangkaroos. Wali tempo ngkai etu mangantomu i Yesu, tempo etu i Yesu mamporentang measa to mamposuak ia etu see measa etu damasuwu yako resi ia. Pei ngkai etu kaboo pei mambokotu ri tangoNya. Ia maroso loonya manganto’o, “O Yesu, Ana i mPue Allah anu makuasa kojo, kesaa ma’i Nupali resi aku? Kuporapika resi Komi, ne’e mangansesai aku!”
42008030	Wali i Yesu mampotanaka resi ia, “Sema sangamu?” Wali ngkai etu mangansono, “Sangangku Legiun.” Wali Legiun batuanginya boros tentara, see naka ia rato’oka Legiun apa boros kojo measa to mamposuak ia.
42008031	-
42008032	Wali nja’u rapa mpantana etu, re’e boros wawu ntau mangaliwu pangkoni. Wali measa etu mamporapika kojo resi i Yesu naka ne’e Ia mampokau sira lo’u wayau to taa ransani ungka ngkayombunya. Sira mamporapika resi i Yesu see Ia mangabiaka sira malimba damasua ri wawu etu, wali Ia manganto’oka sira, “Intamo.”
42008033	Wali tempo etu measa nasuwumo yako ri tau etu panewa masua ri wawu boros. Tempo wawu etu naposuak measa, sira maripo yau lo’u woto mpantana rata la’u raya ndano. Wali wawu etu malodong yau samparia.
42008034	Wali ojo pangkita nto pangkampang wawu palaong to mawali etu, sira miyai. Sira maripo lo’u kota. Rata la’u ria sira mampakarebaka resi tau nja’u ria pasi resi tau to ri kampu-kampu to ri awe ngkota etu mangkonong samparia palaong to nawali etu.
42008035	Wali ojo pangandonge ntau kareba to nato’oka nto pangkampang wawu sira, sira yau mangampago mangalo’a palaong to nawali etu. Ojo karata nsira resi i Yesu, sira mangkita tau to napiyaikamo measa etu matunda nja’u ria ri tango mbiti i Yesu. Sira mangkita matao muni apa sira mangalo’a masilonga muni pampobuukanya pasi sira mangkita re’e muni pakenya. Wali sira meka rayanya mampobuuka bae kojo kuasa i Yesu.
42008036	Pasi tau to matamanasa mpalaong to naika i Yesu etu, sira mangansaritaka wo’u tau to rata mangkonong ewa wimba naika i Yesu mampakatao muni tau to naposuak measa etu.
42008037	Wali bae kojo kameka ndaya ntau to maroo ri lipu nto Gerasa etu. See naka sira samparia paka mamporapika resi i Yesu see Ia damiyai yako ri lipu nsira. Wali i Yesu pasi anaguruNya mapone muni ri bangka pei malayag mawolili muni njo’u sambote ndano.
42008038	Tempo sira tawa yau etu, ngkai to napiyaikamo measa mamporapika resi i Yesu see ia seja damangalulu, pei i Yesu taa mangabiaka ia yau. Ia manganto’oka tau etu, to’oNya,
42008039	“Inta njo’u lipumu pei pakarebaka resi tau mangkonong samparia to naika i mPue Allah resi korom.” Wali ngkai etu yau muni njo’u lipunya pei mangansaritaka juku ri kota etu mangkonong samparia to naika i Yesu resi ia.
42008040	Wali ojo kadongka i Yesu pasi anaguruNya nja’u sambote ndano, boros tau to masanang rayanya mangantomu i Yesu, apa sira samparia mangampeas Ia.
42008041	Wali tempo etu ma’i samba’a tau tu’a nto Yahudi, ma’i mangampago seja i Yesu. Ngkai etu sanganya i Yairus. Wali ia ma’i mambokotu ri tango Yesu pei mamporapika resi Ia yau ri banuanya,
42008042	apa ananya damatemo. Ojo samba’aja see ananya, ia ana we’a to bara sampuyu pei dua nto’umo. Wali i Yesu yau mangalulu i Yairus etu. Pasi boros kojo tau to yusa to kangguyu-ngguyu mangalulu i Yesu, see naka sira mangajuju Ia.
42008043	Pasi re’e samba’a tau we’a ri oyonya tau boros etu ia sampuyumo pei dua nto’u tare pandoonya mansabe wuya. Tau we’a etu puramo kasuginya mangabayar yau dokter pei tare pasi samba’a sira to nakurang mampakatao muni ia.
42008044	Wali tau we’a etu ia mampago i Yesu yako ri payuNya panewa ia mampotaka ri wii mpake i Yesu. Tempo ia mampotaka etu, panyaki etu mansaka mandoo.
42008045	Wali i Yesu manganto’o, “Sema to nampotaka Aku?” Pei tau boros etu samparia paka manganto’o, “Si’a kami.” Wali see naka i Petrus manganto’o, “Pa’a Guru, boros kojo tau mangajuju Komi, maka pei Komi mampotanaka wo’u tau to mampotaka?”
42008046	Pei i Yesu manganto’o, “Re’e pu’u tau to mampora-rayaka mampotaka Aku, apa Aku mangepe kuasa to masuwu yako resi Aku.”
42008047	Wali tau we’a to nampotaka Ia etu, ia mangansani ia taa maya mangawuni palaong to inikanya etu. See naka ia yau mambokotu ri tango i Yesu tongo ngkarongko-rongkonya. Panewa ri tango ntau boros ia mampakanasaka resi Yesu sabanya naka pei ia re’e mampotaka Ia. Pasi ia mangansaritaka seja mangkonong panyaki etu mansaka roo muni tempo ia mampotaka i Yesu etu.
42008048	Wali i Yesu manganto’oka ia, “A’ingKu, inta ri kasanang ndaya. Apa korom mansarumaka Aku, see naka korom matao muni.”
42008049	Wali tongo-tongonya i Yesu mampogomboka tau we’a etu, ratamo tau yako banua i Yairus, tau tu’a nto Yahudi etu. Tau to rata etu manganto’oka i Yairus, “Anamu matem. Tamo re’e batuanginya komi mangantalas Pa’a Guru apa ana ngkomi matem si’i-si’i.”
42008050	Tempo i Yesu mangandonge gombo ntau etu, Ia manganto’oka i Yairus, to’oNya, “Ne’e bata-bata rayamu. Ojo sarumaka Aku pei anamu damatao muni.”
42008051	Wali yako etu sira rata nja’u banua i Yairus. Rata nja’u ria i Yesu masua ri raya banua pei Ia taa mangabiaka tau mangalulu Ia kasimbalinya yako i Petrus, i Yohanes, i Yakobus pasi pa’a pei indo nu ana we’a etu.
42008052	Wali samparia tau to nja’u nja’u banua etu paka tumangimangi mangantangis ana we’a etu. Wali i Yesu manganto’oka sira, “Ne’e tumangi. Ana etu taa mate, ia ojo yore.”
42008053	Pei tau boros etu ojo mampogeleka pasi mangkaengas Ia apa sira mangansani ana etu matemo.
42008054	Roo see i Yesu mampaposuwu yau tau boros etu panewa Ia mangoko pale nu ana to matem etu pei manganto’oka ia, “Ana, pambangumo!”
42008055	Wali tonii nu ana etu mawolili muni ri koronya panewa ia mansaka makore. Roo see i Yesu manganto’oka tau tu’anya, “Waika ia pangkoni.”
42008056	Wali tau tu’a nu ana etu ipu kojo rayanya mangkita palaong to naika i Yesu etu, pei i Yesu manganto’oka sira, “Ne’e kojo mangansaritaka sa’e mangkonong palaong to si’i.”
42009001	Wali yako etu i Yesu mampokio pasi mampasiromunaka anaguruNya to sampuyu pei dua. Tempo sira siromu etu, Ia mangawaika sira kuasa damangarubak samparia measa yako resi tau. Pasi Ia mangawaika seja resi sira kuasa damampakatao muni panyaki ntau.”
42009002	Roo see Ia mampokau sira yau mampakarebaka resi tau mangkonong ewa wimba i Pue Allah mawali Makole ri lino. Pasi Ia manganto’oka seja sira mampakatao muni tau to masaki.
42009003	Ia manganto’oka sira, “Tempo komi yau, ne’e mangkeni bara kesaa. Ne’e mangkeni toko, tas, pangkoni, bara doi. Pasi ane pake ngkomi ne’e mangkeni yabinya yako to re’e ri koro.
42009004	“Wali ri raya mpalinja ngkomi, ane ratamo nja’u lipu ntau, imbare banua ntau to mampalinggona komi, nja’u ria semo danukaroo-roo ngkomi sampe rata temponya komi polas yako ri lipu etu.
42009005	Pei ane re’e lipu tau to bo’onya mangantima komi, ane ewa see, ane polas komi yako nja’u ria, tantamaka awu ntana to re’e ri witi ngkomi. Wali palaong etu mawali tondong resi tau etu komi taa kojo singkonong pei sira.” Etu semo gombo i Yesu resi anaguruNya to sampuyu pei dua.
42009006	Wali yako etu sira mayoko pei malinja njo’u lipu-lipu ntau. Ri raya mpalinja nsira etu sira mampakarebaka resi tau kareba matao pasi sira mampakatao muni tau to masaki nja’u samparia lipu nakarata nsira etu.
42009007	Wali i Makole Herodes re’e mangandonge mangkonong samparia palaong to naika i Yesu etu. See naka ia tamo mangansani bara kesaa to danapobuuka, apa re’e tau to manganto’o, “Tau to mangika palaong etu, etu semo i Yohanes to Pombaptis rawangu muni yako ri kapatenya.
42009008	Pasi re’e seja tau to yusa to manganto’o, “Si’a, tau etu to pantuntu tuntu i mPue Allah, i Elia, to masuwu muni.” Pei re’e wo’u tau to manganto’o, “Ia samba’a to pantuntu tuntu i mPue Allah yako tempo owi to mambangu muni yako ri kapatenya.”
42009009	Pei i Herodes manganto’o, “Aku roomo mampu’ak yau wo’o i Yohanes, wali bara i sema tau to nasaritaka ntau resi aku etu?” Wali yako etu i Herodes rani kojo mangkita i Yesu.
42009010	Wali yako etu pomakau i Yesu rata muni resi Ia. Tempo sira rata muni etu, sira mangansaritaka resi Ia mangkonong samparia palaong to naika nsira ri raya mpalinjanya. Roo see i Yesu mangkeni sira njo’u lipu to tare tau mangkaroos to mosu ri kota Betsaida. Tempo sira yau etu, ojo sira sampuyu pei togo to yau.
42009011	Pei ojo pangandonge ntau boros i Yesu yau, sira mangalulu. Wali tempo sira rata resi i Yesu, Ia mangantabea sira, panewa Ia mampogomboka sira mangkonong i Pue Allah mawali Makole nto lino. Pasi Ia mampakatao muni sira to masaki.
42009012	Wali yako etu ojo kawenginya rao, anaguru i Yesu to sampuyu pei dua sira ma’i resi Ia panewa sira manganto’oka Ia, “Pokau tau boros etu yau njo’u lipu ntau pasi kampu-kampu to ri awenya si’i damangoli pangkoni pasi damangarata tampa rakayore. Apa lipu si’i tare tau darapangoli pangkoni pasi tare seja banua darakayore.”
42009013	Pei i Yesu mangansono, Ia manganto’o, “Komi semo mangawaika sira pangkoni.” Wali anaguru i Yesu manganto’o, “Gete! Pangkoni to re’e resi kita jamo lima mpa’i roti pasi dua mba’a bau. To etu taa kojo gana ane kami taa yau damangolika tau boros si’i pangkoni.”
42009014	Naka pei sira manganto’o ewa see apa tau to nja’u ria kaborosinya bara lima nsowu owo to langkai. Pei i Yesu manganto’oka anaguruNya, “To’oka tau boros patundamo makalompok-kalompok to bara lima mpuyu kaborosinya tau.”
42009015	Wali anaguru i Yesu mangika ewa wimba Ia manganto’oka sira etu, wali samparia tau matunda.
42009016	Yako etu i Yesu mangoko roti lima mpa’i pasi bau dua mba’a etu, panewa Ia matingoa pei makai-kai manganto’oka i Pue Allah tarima matao. Ojo karoonya Ia makai-kai Ia mangampesu-mpesutimo roti pasi bau etu panewa mangawaika anaguruNya. Wali sira mangoko pangkoni etu panewa mangampaokoka resi tau boros.
42009017	Wali sira samparia mangkoni paka mabosu. Ojo karoonya sira mangkoni, anaguru i Yesu mangamporomung toro mpangkoni etu. Wali toro mpangkoni to naporomung nsira etu dasampuyuwa pei dua karanji nabuke.
42009018	Wali yako etu re’e seore i Yesu makai-kai nja’u tampa to tare tau mangkaroos. Tempo etu nja’u seja anaguruNya nja’u ria. Wali i Yesu mampotanaka resi sira, Ia manganto’o, “Ane ewa panto’o ntau boros, sema Aku si’i?”
42009019	Wali sira mangansono, “Re’e sangga’a tau manganto’o i Yohanes to Pombaptis. Pei re’e seja to manganto’o i Elia. Pasi re’e seja tau to manganto’o samba’a to pantuntu tuntu i mPue Allah tempo owi to tuwu muni yako ri kapatenya.”
42009020	Pei i Yesu mampotanaka wo’u resi sira, “Pei ane ewa panto’o ngkomi, sema Aku si’i?” Wali i Petrus mangansono, “Komi semo i Kerisitu, Makole parajanji pasi napokau i mPue Allah.”
42009021	Wali yako etu i Yesu mampatiendoka kojo sira, manganto’o, “Monso pu’u ewa nuto’o ngkomi etu, pei ne’e kojo manganto’oka sa’e Aku semo i Kerisitu, Makole parajanji i mPue Allah.”
42009022	Wali yako etu i Yesu manganto’oka wo’u anaguruNya, “Aku, Wiyaa nto Lino, damangarata boros kasesa. Pasi Aku danapobo’o ntau tu’a nto Yahudi pasi kepalakepala nto pampue pasi tau to mampoguru porenta i Musa. Wali Aku darapopate yau, pei yako etu, ri rayanya togo eo Aku darawangu muni yako ri kapatengKu.”
42009023	Wali roo see, i Yesu manganto’oka wo’u sira, Ia manganto’o, “I sema tau to rani mangalulu Aku, tau etu taa maya taa mamposaka yau pamporani ndaya to si ia. Wali ponto-ponto eo ia nempo darapopate yau saba mangalulu Aku, ia tiroowa mangaluluka Aku.
42009024	Pei re’e tau to mampobuuka katuwunya semo to bae kojo batuanginya see naka sira taa mangalulu Aku naka ne’e nasesai ntau. Pei tau etu nempo taa napopate ntau apa saba mangalulu Aku pei tiroo darata temponya sira damate yau. Pei i sema tau to buya rayanya nempo mate yau apa saba ia mangaya Aku, tau etu damangarata katuwu to monso.
42009025	Apa kesaa batuanginya resi tau nempo kasuginya ri lino samparia paka ia puenya pei ane ia taa mangarata katuwu to singkasaenya pei ojo mangarata huku? Tare batuanginya!
42009026	Wali lulu Aku apa Aku, Wiyaa nto Lino, dama’i muni ri lino si’i. Tempo etu bae kuasangKu pasi keyawangKu, pasi re’e seja kuasa pasi keyawa i mPue Allah, Pa’a, resi Aku, pasi re’e seja kuasa pasi keyawa mpomakau to i Pue Allah puenya. Wali i sema tau to mea mangalulu Aku pasi gombongKu, Aku damea seja mampongakung tau etu Aku puenya tempo Aku dama’i etu.
42009027	Wali Aku manganto’oka komi, monso pu’u re’e tau ri oyo ngkomi to damangkita i Pue Allah mawali Makole ri lino si’i ri katawanya sira mate yau.”
42009028	Wali yako etu, ojo kagananya bara wayu mbengi yako panto’o i Yesu gombo etu, Ia mangansale i Petrus, i Yohanes pasi i Yakobus panewa Ia mangkeni sira togo nto’u tongku damakai-kai.
42009029	Wali rata ndate ria i Yesu makaikai pasi tempo Ia makai-kai etu ta’a nu lioNya mambali pasi pakeNya mawali buya makilo.
42009030	Wali tempo etu kodi majoli re’e seja dua mba’a tau to magombo-gombo pei i Yesu. Tau dua etu i Musa pasi i Elia to tempo owi.
42009031	Wali sira dua bae kojo seja kayawanya. Pasi sira dua mampogomboka i Yesu mangkonong kapateNya to damawali nda’a kota Yerusalem singkonong pei songka i mPue Allah.
42009032	Wali tempo sira togo magombo etu i Petrus pasi yununya tongo ngkayorenya apa yore kojo matanya. Pei roo see sira naendo muni pei mangkita keyawa i Yesu pasi mangkita seja tau dua to makore ri awe i Yesu.
42009033	Yako etu tau dua etu damampiyaikamo i Yesu. Wali tempo sira dayau etu i Petrus manganto’oka i Yesu, to’onya, “Guru, masanang kojo kita apa re’i rire. Ane maya kami damangika togo kandepe. Samba’a raikaka Komi, pasi samba’a raikaka i Musa pasi samba’a wo’u raikaka i Elia.” Naka pei i Petrus manganto’o gombo etu apa ia ojo magombo mpangkewanya, ia tamo mangansani anu to masipato rato’o.
42009034	Pei tempo i Petrus tongo mpagombonya etu, tempo etu, re’e limu tudu mangangkumuti yau sira. Wali anaguru i Yesu meka kojo raya nsira tempo nakumuti nu limu etu.
42009035	Roo see re’e loo to magombo yako ri raya nu limu. Loo etu manganto’o, “Si’imo anangKu. Aku roomo mangampilis Ia. Wali padongeka kojo gomboNya.”
42009036	Wali ojo karoonya loo etu magombo, anaguru i Yesu mangalo’a, jamo i Yesu to nakita nsira. Tamore tau to yusa. Wali sira togo tawa mangansaritaka resi sa’e mangkonong palaong to nakita nsira etu. Tare pasi samba’a tau to nasaritaka nsira ri tempo etu.
42009037	Wali yako etu, ojo kaeonya wo’u rao, sira opo malonso muni yako ri rapa ntongku etu. Ojo karata nsira ri pu’u ntongku etu, boros kojo tau to ma’i mangantomu i Yesu.
42009038	Wali re’e samba’a tau langkai ri oyo ntau boros etu to maroso loonya kaboo manganto’o, “Pa’a Guru! Kuporapika kojo resi Komi mangalo’a anangku to langkai, apa ojo samba’aja see anangku.
42009039	Pei mandudu ngkani ia naposuak measa. Tempo ia raposuak etu, kodi majoli ia kakijo. Pasi measa etu mangika see ia kanjonjo-njonjo pei jamo wura ngujunya. Pasi measa etu taa kojo rani mampiyaika anangku, pei ane re’e temponya measa masuwu yako resi ia, ia mangansesai kojo ruyu.
42009040	Wali aku mamporapika resi anaguruMu mangarubak measa etu, pei sira taa nakurang.”
42009041	Wali i Yesu mampogomboka tau boros etu Ia manganto’o, “Gete komi to tuwu ri tempo si’i! Komi taa kojo mangaya. Pasi komi pusa, taa mangalulu jaya to monso. Pei nempo masaemo Aku maroo resi komi pei komi tiroowa taa mangaya. Wali masusa rayangKu mampobuuka komi taa kojo mangaya Aku!” Wali yako etu i Yesu manganto’oka ngkai to naposuak measa ananya etu, to’oNya, “Kenika Aku anamu etu.” Wali ngkai etu mangkeni ananya.
42009042	Pei tongo-tongonya ana etu mangampago i Yesu, kodi majoli measa to re’e ri raya nu ana etu mangika see ia tisiba yau ri wawo ntana pasi kanjonjo-njonjo. Pei i Yesu manganseko measa etu see naka ia miyai, roo see Ia mampakatao muni ana etu panewa mangawaika muni resi pa’anya.
42009043	Wali samparia tau to mangkita palaong etu paka ipu kojo raya nsira mampobuuka kuasa i mPue Allah bae kojo. Wali tempo tau boros etu tiroo ipu rayanya mampobuuka palaong to naika i Yesu etu, tempo etu i Yesu manganto’oka anaguruNya,
42009044	Ia manganto’o, “Ne’e mangkalingan gombo to daKuto’oka komi si’i: Aku, Wiyaa nto Lino, daraposora yau resi tau.” Etu semo to nato’oka i Yesu anaguruNya.
42009045	Pei sira taa mangansani batuanginya gombo i Yesu etu, apa batuanginya ewa rawuni yako resi sira. See naka sira taa mangansani, pasi sira tare kakoje ndaya mampotanaka resi i Yesu mangkonong batuang nu gomboNya etu.
42009046	Wali yako etu anaguru i Yesu mula masibanta mangkonong to imba sira to bae kojo angganya.
42009047	Wali i Yesu mangansani pampobuuka nsira, see naka Ia mangoko samba’a ana kodi pei mampapokore ana etu ri aweNya.
42009048	Roo see Ia manganto’o, “Ane tau manga’angga nempo ojo ana kodi to ewa si’i apa saba ia mangalulu Aku, ane ewa see batuanginya tau etu manga’angga seja Aku. Pasi i sema tau to manga’angga Aku, batuanginya ia manga’angga i Pue Allah to nampokau Aku. Apa tau to kodi kojo angganya ri oyo ngkomi, kamonsonya tau etu semo to bae kojo angganya ane ri pangkita i mPue Allah.”
42009049	Wali i Yohanes manganto’oka i Yesu, “Pa’a Guru, kami re’e mangkita samba’a tau to mangarubak measa yako kuasa ngKomi. Pei tempo kami mangkita etu kami manganto’oka ia ne’e mangika palaong to etu, apa ia si’a yunu to si kita.”
42009050	Pei i Yesu manganto’o, “Ne’e mangamparas tau etu apa tau to taa mangewa kita, tau etu mampasimbalika kita.”
42009051	Wali yako etu mosumo temponya i Yesu datiokotaka nto’u saruga, wali Ia mampakaroso dayau ndeku kota Yerusalem ri propinsi Yudea.
42009052	Pei jaya dayau ndeku Yerusalem etu liu ri propinsi Samaria, pasi tau Samaria taa masingkatao pei tau Yahudi. Pei nempo ewa wetu, i Yesu mampokau sawei mba’a pomakauNya damampatiruyu pei Ia njo’u samba’a kota to nja’u Samaria, damangaliwuka yami Ia tampa rakayore ri kota etu. Wali pomakauNya yau damangika palaong to nato’oka i Yesu sira etu.
42009053	Pei ojo karata nsira nja’u kota etu, tau to maroo nja’u ria manganto’o sira bo’onya mampalinggona i Yesu, apa Ia to Yahudi pasi Ia mangampago Yerusalem. Wali pomakau i Yesu etu yau mamporataka resi Ia gombo ntau etu.
42009054	Wali tempo anaguru i Yesu, i Yakobus sira dua i Yohanes, mangandonge gombo mpomakau etu manganto’o tau etu bo’onya mampalinggona i Yesu, sira mampotanaka resi i Yesu, sira manganto’o, “Pue, ane Komi singkonong, kami damamporapika resi i Pue Allah see Ia damantudumaka apu yako ndate yangi see mampakaja’aka yau sira.”
42009055	Pei i Yesu mangandolika tangoNya resi sira dua pei manganseko sira, Ia manganto’o, “Komi taa mangansani yako resi sema kamonsonya pampobuuka ngkomi etu.
42009056	Apa naka pei Aku, Wiyaa nto Lino, nama’i si’a ma’i damampakaja’aka yau katuwu ntau. Kasimbalinya yako etu, Aku ma’i damampalaes tau.” Etu semo gombo i Yesu manganseko tau dua etu. Yako etu i Yesu pasi anaguruNya polas wo’u njo’u kota to yusa.
42009057	Wali ri raya mpalinja nsira dayau njo’u kota etu, re’e samba’a ngkai to manganto’oka i Yesu, ia manganto’o, “Aku kuporani mawali yau anaguru ngKomi, wali aku damangalulu Komi nempo imbanjo danukayako.”
42009058	Wali i Yesu manganto’oka ia, “Ane asu maila, re’e wayau mbatu to nakaroo nsira, pasi ane tonsi, sira re’e seanya. Pei ane Aku, Wiyaa nto Lino, tare tampa to Akuja puenya daKukayore. Wali Aku mangepe korom bara taa nukurang mangalulu Aku apa taa todo.” Ewa wetu naika i Yesu mangansono tau etu.
42009059	Yako etu, i Yesu manganto’oka tau to yusa, “Yau lulu Aku.” Pei ngkai etu manganto’o, “Pue, aku damangalulu seja Komi, pei waika aku yau muni ruyu mangampeas kapate mpa’angku. Ane ia roomo namate yau pei aku room mampongkeli ia panewa aku dama’i wo’u damangalulu Komi.”
42009060	Pei i Yesu manganto’o, “Biakamo tau to taa mangaluluka songkangKu, to raporapaka ewa tau mate, sira semo mampongkeli yunu nsira to matemo. Pei ane korom, inta pei pakarebaka mangkonong ewa wimba i Pue Allah mawali Makole nto lino.”
42009061	Wali yako etu re’e wo’u tau to yusa to manganto’o, “Aku damangalulu seja Komi, Pue, pei waika aku yau masimang ruyu resi ja’ingku.”
42009062	Pei i Yesu mangansono mangampake rapa, Ia manganto’o, “Ane tau mampojeko, ane ia sangkani mangalo’a ri payunya, taa magaya palaonginya saba ia taa madota mapalaong. Pasi ewa see seja tau to rani mawali tau to i Pue Allah Makolenya, taa masipato ane ia taa madota mangalulu Aku.”
42010001	Wali yako etu, i Pue mangampilis pitu mpuyu pei dua mba’a tau to yusa. Ia mampokau tau etu dua mba’a sinjaya, dua mba’a sinjaya damampatiruyu pei Ia njo’u ponto-ponto kota pasi ponto-ponto lipu ntau to Ia damangampago.
42010002	Tempo sira tawa yau Ia mamporapaka sira, Ia manganto’o, “Tau boros to tawa rapotundeka maya raporapaka ewa pae to matasam to tawa rapota. Boros kojo pae to matasam pei taa boros tau to mampota. Wali porapika resi i Pue Allah see Ia damampokauka tau yau mampotundeka tau to tawa rapotundeka etu, ewa naika mpue nawu mangampokauka tau yau damangampota pae to matasam.”
42010003	Roo see i Yesu manganto’oka wo’u sira, “Wali intamo. Pei pakatao kojo apa Aku mampokau komi yau resi tau to tawa mangalulu Aku, wali komi maya raporapaka ewa ana nu domba to yau ri oyo nu asu maila to maja’a kiranya.
42010004	Wali ri raya mpalinja ngkomi, ne’e mangkeni bara kesaa. Ne’e mangkeni doi, pasi ne’e seja mangkeni tas, bara sandal to yabi yako sandal to nupake ngkomi. Pasi tempo komi malinja, ne’e mandoo mampasaritaka tau to simpatomu pei komi ri jaya.
42010005	“Wali ri raya mpalinja ngkomi, ane komi damasua ri raya banua to danukaroo, ri katawanya komi masua ri banua etu tabea ruyu tau puenya ewa to biasa resi kita, etu semo, to’oka ia, ‘Aku mampokai-kaika komi mamporapika resi i Pue Allah see Ia mampakasanang katuwu ngkomi to maroo ri banua si’i.’
42010006	Wali yako etu ane tau to maroo ri banua etu masipato darapakasanang, pokaikai ngkomi etu danabanang i mPue Allah see damasanang katuwu nsira. Pei ane sira taa masipato rapakasanang, ane ewa see ojo komi semo to danapakasanang i mPue Allah.
42010007	Wali ane pue nu banua etu masanang mampalinggona komi, karoo-roo nja’u ria semo, ne’e malimba-limba njo’u banua to yusa. Pasi anu to nawaika nsira komi darakoni pasi darainu, pakasanang mangkoni pasi manginu anu to etu. Apa anu to nawaika nsira komi etu ewa saro mpalaong ngkomi, pasi kita mangansani ane tau to mapalaong, tau etu masipato mangarata saronya.
42010008	“Wali ri raya mpalinja ngkomi, ane masua ri raya ngkota pei masanang tau mampalinggona komi, ane ewa see, pakasanang mangkoni pasi manginu anu to naposaka nsira ri tango ngkomi.
42010009	Pasi pakatao muni tau to masaki nja’u kota etu, pei to’oka tau nja’u ria, ‘Daratamo temponya i Pue Allah mawali Makole nto lino.’ Ewa wetu danuika ane tau masanang mampalinggona komi.
42010010	Pei ane komi masua ri raya ngkota ntau to bo’onya mampalinggona komi, ane ewa see, inta njo’u jaya tikore ri kota etu pei to’oka resi sira,
42010011	‘Komi taa kojo rani mawali tau to i Pue Allah Makolenya, see naka pasiwa awu ntana nu lipu ngkomi to re’e ri witi mami kami mampalasi yau apa kami taa singkonong pei komi . Pei ne’e mangkalingan, daratamo temponya i Pue Allah mawali Makole nto lino.’ Etu semo to danuto’oka ngkomi tau etu.
42010012	Wali Aku manganto’oka komi, monso pu’u ane ratamo temponya i Pue Allah mangabotus to lino, tempo etu huku to danarata ntau ri kota to bo’onya mampalinggona komi etu, huku nsira to pari-pari wo’u pei huku to danarata ntau to maroo ri kota Sodom tempo owi.”
42010013	Wali yako etu i Yesu manganto’oka wo’u tau pitu mpuyu pei dua mangkonong kasesa to danarata ntau ri kota-kota to taa majea. Ia manganto’o, “Kasesa danarata ntau to yako ri kota Korasim! Kasesa danarata ntau to yako ri kota Betsaida! Apa tau etu taa majea nempo mangkita palaong to taa rapobiasa. Pei pobuuka kota Tirus pasi Sidon tempo owi. Kota etu maja’a kojo lengko ntaunya. Pei ane rapanya tempo owi etu Aku bara mangika palaong to taa rapobiasa nja’u kota etu, ane rapanya ewa see, tau ri kota etu majoli kojo damajea. Sira damamposunsuka kain karu pasi matunda mangkaku awu pei mansambuetaka nto’u wawo mbo’onya apa soso kojo raya nsira mampobuuka dosanya. Ewa wetu ane rapanya tau etu mangkita palaong to inika ngKu.
42010014	Pei tau Korasim pasi Betsaida taa majea. Wali ane tempo to darata, tempo i Pue Allah mangabotus to lino, tempo etu tau etu semo to pari-pari huku to danarata pei tau Tirus pasi Sidon etu.
42010015	Pasi tau to yako kota Kapernaum, wimba ane sira? Wimba, ane tempo to darata sira bara daraokotaka mawali bae angga ndate saruga? Taa kojo! Sira darapakakodi angga la’u lipu ntau mate . Apa boros seja palaong to taa rapobiasa to roomo raika nja’u kota nsira pei sira taa seja majea. Wali see naka sira damangarata kasesa.”
42010016	Wali ojo karoonya i Yesu manganto’o gombo etu, Ia manganto’oka wo’u pomakauNya to pitu mpuyu pei dua mba’a, Ia manganto’o, “I sema tau to mampodongeka komi, batuanginya tau etu mampodongeka Aku. Pei tau to mampobo’o komi, batuanginya tau etu mampobo’o Aku. Pasi tau to mampobo’o Aku, batuanginya Ia mampobo’o seja Pa’angKu to nampokau Aku.” Wali tempo i Yesu roomo manganto’oka pomakauNya gombo etu, sira yau mangika palaong to nato’oka i Yesu sira mangika.
42010017	Wali ojo karoonya pomakau i Yesu to pitu mpuyu pei dua etu mangika palaong to napokauka i Yesu sira etu, sira mawolili muni resi Ia ri kandende ndayanya. Sira manganto’oka Ia, “Pue, sakowa measa mampalaika seja kami apa saba kuasa ngKomi.”
42010018	Wali i Yesu manganto’oka sira, “Monso pu’u. Naka pei sira mampalaika komi apa nangi kepalanya, apa Aku re’e mangalo’a tempo Kepala Measa rasounaka yako ndate saruga. Kasounya etu ewa bilak kagasinya. Wali ia nangimo kuasanya.
42010019	Wali pobuuka si’i: Aku roomo mangawaika komi kuasa see nempo mangalombu ule pasi lipa mpondo, komi taa darapakaja’a. Pasi Aku roomo mangawaika komi kuasa damanganangi samparia kuasa ngKepala Measa, bali ngkita. Wali tare bara kesaa to damampakaja’a komi.
42010020	Pei nempo measa mampalaika komi, si’a etu to masipato mawali pu’u ngkandende ndaya ngkomi. Kasimbalinya yako etu, pakandende raya ngkomi apa saba sanga ngkomi roomo ratulis ndate saruga.”
42010021	Wali tempo etu i Yesu bae kojo kandende ndaya to nawaika i Nosa Mapasing Ia. See naka Ia makaikai manganto’o, “O Pa’a, Pue nu yangi pasi lino, Aku mangabarong Komi apa Komi mangawunika yau anu to monso see taa nansani ntau to manga’angga kapande ngkoronya. Pei anu to monso etu Komi roomo mampaponsanika resi tau to tawa pande kojo ane ri pangkita nto lino. Ewa see songka ngKomi, Pa’a, apa ewa wetu semo songka to mampakasanang rayaMu. Wali see naka Aku mangabarong Komi.” Etu semo pokai-kai i Yesu resi Pa’aNya.
42010022	Wali yako etu i Yesu manganto’oka wo’u tau boros, Ia manganto’o, “Samparia anu to re’e roomo nasarumakaka mPa’angKu resi Aku. Wali tare to maya mangansani kojo Aku, Ana i mPue Allah, kasimbalinya yako Pa’angKu. Pasi tare to maya mangansani kojo i Pue Allah, Pa’angKu, kasimbalinya yako Aku to AnaNya. Pei ane mangkonong tau, ojo patanya tau to Aku rani mampaponsanika mangkonong Pa’angKu, ojo tau etu maya mangansani seja Ia.
42010023	Wali ojo karoonya i Yesu magombo resi tau boros etu, Ia mangandolika tangoNya resi anaguruNya pei manganto’oka resi siraja, Ia manganto’o, “Masipato komi masanang apa komi re’e mangkita samparia palaong to inikangKu ri tempo si’i.
42010024	Apa Aku manganto’oka komi, ane tempo owi boros to pantuntu tuntu i mPue Allah pasi makole-makole, sira rani kojo mangkita palaong to nukita ngkomi ri tempo si’i, pei sira taa rapapokita. Pasi sira rani kojo mangandonge anu to nudonge ngkomi ri tempo si’i, pei sira taa rawaika mangandonge apa tawa rata temponya to napilis i mPue Allah damampaponsanika to lino. Pei komi rawaika mangkita pasi mangandonge anu to taa nakita pasi to taa nadonge nsira etu, wali masipato komi masanang!” Ewa wetu nato’oka i Yesu anaguruNya.
42010025	Wali yako etu re’e samba’a tau to pande kojo mangkonong porenta i Musa, ia rani mangakal i Yesu see Ia manganto’o gombo to sala. Wali see naka ngkai etu makore pei mampotanaka resi i Yesu, ia manganto’o, “Pa’a Guru, bara kesaa to dakuika see aku damangarata katuwu to singkasaenya?”
42010026	Wali i Yesu mampotanaka resi ia, “Kesaa to ratulis ri raya porenta i Musa? Kesaa nubasa ngkorom nja’u ria?”
42010027	Wali ngkai etu manganto’o, “Porenta i Musa manganto’o, ‘Pakabae kojo pamporayang ngkomi resi i Pue Allahmu. Pasi biakamo pamporayang ngkomi resi Ia etu damampasilonga katuwumu. Pasi biakamo pamporayang ngkomi resi Ia etu damampakaroso raya ngkomi. Pasi biakamo see yako pamporayang ngkomi resi i Pue Allah, see naka komi mampobuuka kojo Ia.’ Pasi porenta etu manganto’o seja, ‘Porayang sa’e ewa raika mamporayang koro ngkalio.’”
42010028	Wali i Yesu manganto’oka ngkai etu, “Monso pu’u pasonomu. Wali palengkoka porenta to etu panewa korom damangarata katuwu.”
42010029	Pei ngkai etu taa rani nangi, see naka ia mampotanaka resi i Yesu, to’onya, “Iya, pei sema yunungku to dakuporayang etu?”
42010030	Wali i Yesu mangansono pampotanaka ngkai etu mangkonong to imba tau to kamonsonya yununya. Ia manganto’o rapa, to’oNya, “Re’e samba’a yunu ngkita to Yahudi to malinja yako ndate kota Yerusalem dayau lo’u kota Yerikho. Ri raya mpalinjanya etu, kodi majoli ia nasoko ntau maja’a to rani mangoko yau ngaya-ngayanya. Tau etu mangayali yau pake ngkai etu pei mangaboba-bobak ia sampe mosu mate, panewa sira mampiyaika ia.
42010031	Yako etu ma’i samba’a to pampue to Yahudi liu ri jaya to etu. Ia mangkita ngkai to mosu mate etu pei ia ojo yau ri sambali njaya pei mangantalidik ia.
42010032	Pasi roo see ma’i seja samba’a to Yahudi to wiyaa i Lewi. Tau etu mangika seja ewa naika nto pampue. Ia yau seja ri sambali njaya pei mangaliunaka yau ngkai to mosu mate etu.
42010033	Pei yako etu rata seja tau Samaria to malinja seja liu jaya nakare’e ngkai etu. Tempo tau Samaria etu mangkita ngkai to mosu mate etu, ia mamporayang ngkai etu.
42010034	Wali see naka ia yau ri awenya pei mampokulir welanya mangampake indol pasi tule. Roo see ia mangawungusika kain welanya etu. Panewa roo see ia mangalea ngkai etu ri keledai to si ia pei mangkeni njo’u banua nakayore ntau to ri raya mpalinjanya. Rata nja’u ria ia mangkampang tau masaki etu.
42010035	Yako etu, ojo kaeonya rao, tau Samaria etu mangoko dua ngkomba doi pera yako raya ndompetnya, panewa doi etu ia mangawaika resi tau to pue banua etu. Ia manganto’o, “Kampang tau si’i. Pei ane taa gana doi si’i, tempo aku mawolili muni aku damampakagana.” Etu semo rapa to nato’oka i Yesu tau to pande mangkonong porenta i Musa etu.
42010036	Roo see Ia mampotanaka resi ngkai etu, Ia manganto’o, “Ane ewa pampobuuka ngkorom, to imba tau togo etu to kamonso-monsonya yunu ngkai to napakaja’a ntau maja’a etu?”
42010037	Wali tau to pande mangkonong porenta i Musa mangansono, “Tau to mamporayang ia semo.” Wali i Yesu manganto’oka ia, “Inta pei ika seja ewa wetu.”
42010038	Wali yako etu i Yesu pasi anaguruNya polas wo’u ri raya mpalinja nsira, panewa rata sira nja’u samba’a kota. Nja’u ria re’e samba’a tau we’a sanganya i Marta to masanang mampalinggona sira, wali sira yau ri banuanya.
42010039	I Marta etu, ia re’e samba’a tua’inya to we’a to sanganya i Maria. Wali tempo i Yesu re’e ri banuanya, i Maria yau matunda ri awe mbiti i Yesu pei mampodongeka gomboNya.
42010040	Pei i Marta boros kojo palaonginya, see naka ia masusa rayanya mangkita i Maria ojo matunda-tunda. Wali ia yau resi i Yesu pei manganto’o, “Pue, bara taa mawei resi Komi ane a’ingku ojo mangabiaka aku ngkaliongku mangika samparia palaong to si’i? To’oka ia mangansawang aku!”
42010041	Pei i Yesu manganto’oka ia, “O Marta, Marta, boros palaong to mampakamoru pasi mampakasusa raya ngkorom.
42010042	Pei taa boros palaong to bae kojo batuanginya, ojo samba’aja to bae kojo batuanginya, etu semo to napilis i Maria. Wali anu to matao to ia mangampilis etu taa kojo darayali yau yako resi ia.”
42011001	Wali re’e seore i Yesu makaikai nja’u samba’a lipu. Ojo karoonya Ia makai-kai etu, re’e samba’a anaguruNya to manganto’oka Ia, “Pue, potundeka kami makai-kai ewa i Yohanes nampotundeka anaguru to si ia.”
42011002	Wali i Yesu manganto’oka sira, “Tempo komi makai-kai, ewa si’i raika. To’o, ‘Pue Allah, Pa’a mami to ndate saruga, masipato kami to lino mampakabae Komi. Biakamo Komi mawali Makole nto lino. Pasi biakamo pamporani ngKomi semo to mawali ri lino si’i sewaju ewa to mawali ndate saruga.
42011003	Kami marapi resi Komi, waika resi kami pangkoni to gana seo si’i.
42011004	Pasi lapa dosa mami sewaju ewa naika mami mangalapa samparia sala nsa’e resi kami. Pasi kami marapi seja see Komi mangansawang kami ane mangarata soba, (pasi mangalapa kami yako resi ia to pu’u nsamparia anu to maja’a) .’”
42011005	Wali ojo karoonya i Yesu manganto’oka sira pokai-kai etu, Ia rani mampotundeka wo’u sira mangkonong makai-kai, see naka Ia mangansaritaka sira rapa, to’oNya, “Rapanya re’e samba’a komi to yau ri banua nu galunginya ntongo wuri. Rata nja’u ria ia manganto’oka galunginya, ‘Galungku, waika aku mangada roti togo mpa’i.
42011006	Apa re’e wo’u galungku to ri raya mpalinjanya, ia ratamo ri banuangku pei aku tare pangkoni to darawaika resi ia.’
42011007	“Wali rapanya galunginya etu yako ri raya banuanya manganto’o, ‘Gete, ne’e pakasusa aku! Apa wombongku rakunsimo pasi kami sana maturumo. Wali aku tamo kukoto mambangu damangawaika korom bara kesaa.’” Etu semo rapa to nato’o i Yesu.
42011008	Roo see Ia manganto’oka wo’u anaguruNya, to’oNya, “Wali ane ewa wetu to to’o ntau to ri raya banuanya etu, kesaa wo’u damawali? Aku manganto’oka komi, tau etu nempo galung to masingkatao kojo, ia taa buya rayanya mambangu damangawaika tau etu roti. Pei ane tau etu tare pandoonya mamporapika roti resi ia, ia mosamo mandonge, wali see naka ia damambangu pei mangawaika tau etu samparia to naporani.
42011009	“Wali Aku manganto’oka komi, ane re’e to parluu ngkomi, ne’e mandoo marapi resi i Pue Allah see komi darawaika. Ane re’e to parluu ngkomi, ne’e mandoo mangaliwu resi i Pue Allah panewa Ia damangansawang see komi damangarata. Pasi ane parluu rasawang, ne’e mandoo mamporapi sawang resi i Pue Allah ewa naika ntau to mananya yau ri banua nu yununya damarapi sawang resi ia.
42011010	Apa samparia tau to marapi, tau etu damangantima. Pasi tau to mangaliwu, tau etu damangarata. Pasi tau to marapi rasawang, tau etu darasawang.
42011011	“Rapanya komi to pa’a, ane anamu mamporapi roti, wimba, komi bara mangawaika ia watu? Gete taa! Pasi ane ia mamporapi bau, wimba, bara ule to danuwaika ngkomi ia mangabolos bau etu?
42011012	Pasi ane ia mamporapi gora’u manu, wimba, bara lipa mpondo to danuwaika ngkomi ia? Si’a seja! Pasi ewa see seja i Pue Allah, ane kita marapi resi Ia, Ia taa seja mangawaika kita anu to maja’a.
42011013	Wali komi nempo tau to maja’a, komi mangansani seja ewa wimba raika mangawaika anu to matao resi nganamu. Wali taa manto’o Pa’a ngkomi to ndate saruga. Ia semo to noto-noto wo’u mangawaika i Nosa Mapasing resi tau to marapi resi Ia.”
42011014	Wali re’e seore i Yesu mangarubak measa yako resi tau. Tau etu bea naika measa to mamposuak ia etu. Wali tempo measa etu narubak i Yesu, panewa tau bea etu mula muni magombo, see naka ipu raya ntau boros to nja’u ria.
42011015	Pei re’e bara sawei mba’a tau ri oyo ntau boros etu to manganto’o, “Ojo yako kuasa i ngKepala Measa to rato’oka seja i Beelsebul, yako kuasa to si ia semo, naka pei ngkai si’i nakurang mangarubak measa yako resi tau.”
42011016	Pasi re’e wo’u tau to rani mangansoba i Yesu see damangkita ewa wimba kuasaNya, see naka sira mamporapika resi Ia see Ia damangika palaong to taa rapobiasa to damawali tondong resi sira.
42011017	Pei i Yesu mangansani pampobuuka ntau etu, wali Ia manganto’oka sira rapa, to’oNya, “Rapanya makole pasi joanya, ane joa nu makole etu pei masimusu yau, taa masae tau etu darapakaja’aka yau. Pasi ewa see seja ane tau santina. Ane sira matingka samba’a pei samba’a, taa masae sira datiga’as yau.
42011018	Wali ewa see seja resi Kepala Measa. Komi manganto’o Aku mangampake kuasa i Beelsebul mangarubak measa, pei taa mawali ane ewa see, apa ane Kepala Measa mangarubak joanya, taa masae sira samparia damasimusu yau panewa Kepala Measa tamo re’e joanya to ia mangkuasang. Wali manasa si’a kuasa i ngKepala Measa to mangarubak measa.”
42011019	Wali yako etu i Yesu manganto’oka wo’u tau etu, Ia manganto’o, “Pobuuka joa to si komi. Apa sira mangarubak seja measa resi tau, pei komi taa mampobuuka sira mangampake kuasa i Beelsebul mangika palaong to etu. Wali ane ewa see, sira semo to mampakanasa sala ngkomi tempo komi manganto’o Aku mangarubak measa mangampake kuasa i Beelsebul.
42011020	Pei Aku mangarubak measa mangampake kuasa i mPue Allah, wali palaong etu mampakanasaka komi i Pue Allah, Makole, naratamo ri oyo ngkomi.”
42011021	Wali roo see i Yesu rani mampakanasaka sira Ia semo to rosoroso pei i Kepala Measa, see naka Ia manganto’o wo’u rapa, to’oNya, “Rapanya re’e tau maroso kojo to re’e wada pasi pampomobak, ane tau etu mangajagang banuanya, ngayangayanya taa maya naoko yau ntau.
42011022	Pei ane rata tau to roso-roso wo’u pei ia, tau etu damangewa pasi damanganangi ia. Wali ane ewa see tau to roso-roso etu damangoko yau wada pasi pampomobak to nasarumaka ntau pue banua etu. Pasi ia damangoko seja ngaya-ngayanya pei mangantilaka yau resi sa’e. Wali Aku roomo manganangi i Kepala Measa see naka Aku maya mangarubak joanya pei mangoko yau tau to ia puenya.
42011023	“Wali re’e tau to taa mampasimbalika Aku, wali batuanginya tau etu mangewa Aku. Kamonsonya Aku rani mampasiromunaka wo’u tau to damangalulu seja Aku, tau to raporapaka ewa dombangKu. Wali tau to taa mangansawang Aku mangika palaong to etu, tau etu ojo mangantalas palaongingKu raporapaka ewa tau to mangaga’aga’a yau dombangKu etu.”
42011024	Wali yako etu i Yesu manganto’o wo’u rapa. Ia mamporapaka tau to owo mula damajea yako lengkonya to maja’a, sira ewa tau to owo napiyaika measa to mamposuak ia. Wali Ia manganto’o, “Tau to tuwu ri tempo si’i maya raporapaka ewa tau to tempo ruyu naposuak measa pei roo see measa etu mampiyaika ia. Wali measa etu ane roomo mampiyaika tau, ia mangalinjak pada bone mangaliwu tampa to danakaroos, pei ia taa mangarata. Wali ia manganto’o, ‘Aku damawolili muni resi tau to banuangku seore etu.’
42011025	Wali ia mawolili muni resi tau etu pei mangkita tau etu masilonga muni ewa banua to taa nja’u tau mangkaroos. Banua etu roomo rasai nakayongo pasi roomo rapasilonga.
42011026	Wali apa saba tau etu ewa banua to tare tau mangkaroos, see naka measa etu mamposuak muni tau etu pasi ia mangansale seja pitu yununya to ja’aja’a wo’u pei ia. Wali sira wayu to masua damaroo ri raya ntau etu. Wali tau to raposuak etu, katuwunya to purinya, etu semo to ja’a-ja’a pei katuwunya to tempo ruyu. Wali ewa see seja ane tau nempo mula damajea, pei ane sira taa mangaya kareba yako resi i Pue Allah, sira raporapaka ewa banua to soa. Wali ane ewa see, kanjo’u-njo’u kapari-pari kaja’a nsira.”
42011027	Wali tempo i Yesu manganto’o gombo etu, re’e samba’a tau we’a ri oyo ntau boros, ia maroso loonya manganto’o, “Masanang kojo tau we’a to nampoanaka Komi pasi to namposusu Komi.”
42011028	Wali i Yesu mangansono, to’oNya, “Monso pu’u, pei to sanasanang wo’u pei ia, etu semo tau to mampodongeka pasi mampolaika tuntu i mPue Allah.”
42011029	Wali tempo i Yesu magombo etu, tau to makore tiku Ia tiduga-dugang kaborosinya, panewa Ia manganto’o wo’u, “Gete, tau to tuwu ri tempo si’i maja’a kojo. Wali etu semo sabanya naka pei komi mamporapi palaong to damawali tondong see mampakanasaka komi Aku monso pu’u ma’i napokau i mPue Allah. Pei ojo samba’a tondong to darapaporaoka resi komi. Tondong etu damawali ewa palaong to mawali resi to pantuntu tuntu i mPue Allah, i Yunus, tempo owi.
42011030	Apa palaong to mawali resi i Yunus tempo owi etu mawali tondong resi tau ri kota Niniwe. Wali ewa see seja palaong to danaika ntau resi Aku, Wiyaa nto Lino, palaong etu damawali tondong resi tau to tuwu ri tempo si’i .
42011031	Wali ane ratamo temponya i Pue Allah damangabotus to lino, tempo etu komi to tuwu ri tempo si’i, komi damampotango Ia. Pasi dare’e seja i makole to we’a to tuwu ri tempo i Makole Salomo tempo owi. To we’a etu maporenta ri tana to nja’u tondo selatan. Pasi tempo etu nempo longko kojo lipunya, pei ia ma’i mangampago i Makole Salomo. Naka pei ia ma’i resi i Salomo apa ia rani mampodongeka gombo i nSalomo to pande kojo. Ia mampobuuka gombo etu bae kojo batuanginya resi ia. Wali ri tempo to darata makole to we’a etu damampotango seja i Pue Allah sindara-ndara pei komi to tuwu ri tempo si’i. Pasi ia damanganto’o sala komi apa ri tempo si’i naratamo tau to bae wo’u anggaNya pei i Makole Salomo etu, Aku semo, pei komi taa mampodongeka gombongKu. Wali see naka masipato to we’a etu manto’o sala komi tempo to darata. Apa gombo to si Aku to nupobo’o ngkomi, gombo etu to bae-bae batuanginya pei gombo i Makole Salomo to na’angga nto we’a etu.
42011032	Pasi tempo darapangabotus to lino etu, dare’e seja tau Niniwe to napakarebaka i Yunus tuntu i mPue Allah tempo owi. Sira damampotango seja i Pue Allah sindara-ndara pei komi to tuwu ri tempo si’i. Wali tau Niniwe etu damanganto’o seja komi sala apa tempo owi, tempo sira mangandonge anu to napakarebaka i Yunus resi sira, tempo etu sira majea. Pei tempo si’i naratamo tau to bae wo’u anggaNya pei i Yunus, Aku semo, pei komi taa mampodongeka gombongKu. Wali masipato tau Niniwe etu manto’o sala komi tempo to darata.”
42011033	Wali i Yesu manganto’o wo’u, to’oNya, “Tau ane mangantuni pansona, ia taa mangabombongika yau ember pasi taa seja mamposaka nja’u tampa to taa nakita ntau. Ia mangoko pei mamposaka ri tampa to masipato rapangamposaka pansona etu, wali samparia tau to masua ri raya banua etu maya mangkita remenya. Wali reme etu Aku mangampake mamporapaka kareba yako resi i Pue Allah to Aku roomo mampotundeka komi.
42011034	-
42011036	Wali pobuuka kareba etu, apa ane komi sangkani mampobuuka etu, ane ewa see i Pue Allah maya mampakanasaka raya ngkomi mangkonong kareba etu see komi maya mangaluluka ri raya ngkatuwu ngkomi. Wali tempo i Pue Allah mampakanasaka raya ngkomi kareba etu, palaong etu raporapaka ewa pansona to mampakareme tampa to mawuri. Wali ane ewa see, komi ewa tau to matao matanya see naka mayoas mangkita reme mpansona etu. Wali komi maroo ri raya ngkareme. Pei ane komi taa mampobuuka kareba to Aku mampotundeka, ane ewa see i Pue Allah taa maya mampakanasaka raya ngkomi mangkonong kareba etu. Wali ane ewa see, raya ngkomi raporapaka ewa tampa to mawuri apa tare pansona. Wali komi ewa maroo ri raya ngkawuri. Komi ewa tau to maja’a matanya, to taa maya mangkita bara kesaa.”
42011037	Wali ojo karoonya i Yesu manganto’o gombo etu, re’e samba’a to Yahudi to aliran Parisi to mangansale Ia yau mangkoni ri banuanya. Wali i Yesu yau mangkoni nja’u ria.
42011038	Pei to Parisi etu ipu rayanya apa ia mangkita i Yesu mangkoni pei tare mamue ruyu singkonong pei ada nsira.
42011039	Wali i Yesu manganto’oka ia, “Gete komi to aliran Parisi! Komi raporapaka ewa tau to mampakayongongika sangkir pasi pingga ojo ri wotonya. Apa komi mampakayongongika koro ngkomi, pei raya ngkomi bamporomung pasi maja’a kojo.
42011040	O komi to madoyo! I Pue Allah to nangika koro ntau, Ia nangika seja raya ntau.
42011041	Wali to tao-tao komi mangawali yau pampobuuka ngkomi see buya raya ngkomi mangoko anu to re’e resi komi pei mangantilaka yau resi tau to masiasi. Apa ane ewa see, raya ngkomi damayongo seja sewaju ewa woto ngkoro ngkomi to roomo rapakayongongika etu.
42011042	“Kasesa danurata ngkomi to aliran Parisi. Apa komi taa mangika anu to bae kojo batuanginya resi i Pue Allah. Komi madota kojo mangalulu porenta-porenta to taa bae kojo batuanginya, ewamo mangawai santila sampuyu. Apa gete, sakowa pinumuya rampa to rato’oka selasi, inggu, pasi rampa-rampa to yusa, komi madota mangawaika resi i Pue Allah santila sampuyu. Pei komi taa mangalulu porenta to bae wo’u batuanginya, etu semo mangika ewa wimba to masipato raika resi sa’e, pasi mamporayang i Pue Allah. Wali matao ane tiroowa mangawai santila sampuyu, pei pakadota mangalulu porenta to bae wo’u batuanginya etu.
42011043	“Kasesa danurata ngkomi to aliran Parisi. Apa ane komi yau ri banua to napampatunde nto Yahudi, komi masanang matunda ri gadera ri tampa to napatunda ntau to bose angganya. Pasi komi masanang kojo natabea ntau tempo yau njo’u pasar.
42011044	“Kasesa danurata ngkomi, apa raya ngkomi maja’a pei komi mampoanika tau to matao, see naka sa’e mangalulu komi. Pei sira taa mangansani raya ngkomi maja’a, wali apa saba mangalulu komi, see naka taa masae raya nsira mawali seja maja’a. Wali komi raporapaka ewa dayo to taa ratondong. Apa ane dayo to taa ratondong etu, tau taa mangansani bara dayo to nja’u ria, see naka sira malinja ri wawonya pei mawali madosa ane ewa ada ngkita . Wali ewa see seja komi, apa saba palaong ngkomi see naka sa’e mawali madosa, wali masipato kojo komi damangarata kesesa.”
42011045	Wali ojo panto’o i Yesu gombo etu, re’e samba’a tau to pande mangkonong porenta i Musa to manganto’oka Ia, “Pa’a Guru, gombo ngKomi etu mangarowis seja kami.”
42011046	Wali i Yesu manganto’o, “Kasesa danurata seja ngkomi to pande mangkonong porenta i Musa. Apa komi mangadugang boros wo’u porenta. Porenta-porenta to nudugang ngkomi etu maya raporapaka ewa balulung to mabeu to mandasai kojo nakoyo ntau. Pei komi bo’omu mangansawang tau mangalulu porenta to etu nempo ojo sangkodi.
42011047	“Kasesa danurata ngkomi, apa komi mampakagaya kojo dayo nto pantuntu tuntu i mPue Allah mangampoanika manga’angga sira. Pei kamonsonya, bue-bue ngkomi tempo owi semo to nampopate yau to pantuntu tuntu i mPue Allah etu.
42011048	Wali nempo komi mampakagaya dayo nto pantuntu tuntu i mPue Allah to napopate yau nu bue-bue ngkomi tempo owi etu, pei yako lengko ngkatuwu ngkomi, manasa komi singkonong pei palaong to naika nu bue-bue ngkomi etu.
42011049	Wali see naka monso pu’u to nato’o i mPue Allah yako ri kapandeNya tempo owi. Ia manganto’o, ‘Aku damampokau to pantuntu tuntungKu pasi pomakaungKu yau resi sira. Wali to pantuntu tuntu pasi pomakau etu sangga’a danapopate yau nsira pasi sangga’a danasesai nsira.’ Ewa wetu semo to nato’o i mPue Allah.
42011050	-
42011051	Wali bue-bue ngkomi to tempo owi roomo mampopate yau to pantuntu tuntu i mPue Allah. Sira mangika palaong etu yako ri temponya lino rapapowali. Etu semo yako ri temponya i Habel rapopate yau rataka ri temponya i Sakharia boros to pantuntu tuntu i mPue Allah pasi boros pomakauNya to rapopate yau. I Sakharia etu rapopate yau ri oyo banua i mPue Allah pasi palampa mpampue. Wali samparia tau etu paka bue-bue ngkomi to nampopate yau. Wali Aku manganto’oka komi, samparia palaong to maja’a to inika nsira etu, komi to tuwu ri tempo si’i semo to damangarata hukunya.
42011052	“Kasesa danurata ngkomi to pande mangkonong porenta i Musa. Apa komi mangansani anu to monso yako resi i Pue Allah, pei komi bo’omu mangaya anu to monso etu. Pasi komi mangansayaka anu to monso etu see sa’e taa mangansani. Wali komi raporapaka ewa tau to taa rani masua ri raya banua wali ia mangansayaka kunsi see sa’e taa seja maya masua.”
42011053	Wali ojo karoonya i Yesu magombo, Ia mampiyaika banua ntau Parisi etu. Tempo Ia yau etu, to Yahudi to aliran Parisi pasi tau to mampoguru porenta i Musa sira mula mangewa kojo. Pasi sira boros kojo pampotanaka to sira mangampotanaka resi Ia,
42011054	apa sira rani kojo mangakal Ia. Sira rani Ia sala pasononya see sira re’e jaya mampakasala Ia.
42012001	Wali tempo etu boros kojo tau kangguyu-ngguyu mangampago i Yesu. Tau etu bara sawei nsowu kaborosinya see naka sira masilombu witinya. Wali tempo etu i Yesu mampogomboka ruyu anaguruNya, Ia manganto’o, “Pakatao kojo naka ne’e komi mangalulu lengko nto Yahudi to aliran Parisi, apa sira tau to ojo gombonya semo to manoto. Wali lengko nsira etu maya raporapaka ewa ragi apa kanjo’u njo’u kaboroboros tau to mangalulu. Wali pakatao kojo naka ne’e komi seja mangalulu.
42012002	Apa nempo gombo nsira manoto, pei kamonsonya raya nsira maja’a. Raya nsira etu taa nansani nsa’e ri tempo si’i. Pei samparia to taa ransani ri tempo si’i, samparia etu darapaponsanika. Pasi samparia to taa rakita ri tempo si’i, to etu darapapokitaka.
42012003	Wali apa saba darata temponya samparia darapaponsanika, jagai kojo gombo ngkomi see ojo anu to monso to rato’o. Apa samparia to rato’o ri tempo tare tau to yusa mangandonge, anu to etu danadonge ntau boros. Pasi anu to rapojawaka resi yunu nja’u raya nsongi to raba’a wombonya, anu to etu darapakarebaka seja resi tau boros, raporapaka ewa tau to kaboo yako ndate wumbu banua.
42012004	“Wali yunu-yunungKu, Aku manganto’oka komi, monso pu’u, ane tau, ia nakurang mangampopate yau koro ngkomi, pei roo see tamo re’e bara kesaa to ia maya mangika damampakaja’aka yau komi. Wali ne’e meka resi tau.
42012005	Pei Aku mampatiendoka yami komi i sema to masipato komi mampalaika pasi manga’angga. Etu semo i Pue Allah. Apa Ia nakurang mangampopate yau koro ntau, roo see Ia re’e kuasa damamponasoka yau tau etu lo’u apu naraka. Wali Aku manganto’oka komi masipato komi mampalaika Ia saba manga’angga kuasaNya etu, pei ne’e mampokeka tau.
42012006	“Pei pamporayang i mPue Allah bae kojo. Pobuuka ruyu tonsi dena. Tonsi etu lima mba’a olinya dua ngkomba doi to kodi kojo. Pei nempo taa bae batuanginya tonsi etu, tare pasi samba’a to nakalingan yau i mPue Allah.
42012007	Wali gete, taa manto’o komi! I Pue Allah mamporayang kojo komi, see naka sakowa toko mbayua ndate wo’o ngkomi, Ia mangansani kaborosinya. Wali ne’e meka mampobuuka bara kesaa to damawali resi komi ri lino si’i, apa komi semo to bae-bae batuanginya resi i Pue Allah sakowa dena to boros kojo, wali Ia damangararamaka katuwu ngkomi.
42012008	Wali Aku manganto’oka komi, i sema-sema tau to mampongakung ri tango ntau boros, manganto’o, ‘Aku mangalulu i Kerisitu,’ tau etu Aku, Wiyaa nto Lino, daKupongakung seja ri tango mpomakau i mPue Allah ndate saruga manganto’o, ‘Tau etu monso pu’u mangalulu Aku.’
42012009	Pei i sema-sema tau to mamposapuka Aku ri tango ntau boros, manganto’o, ‘Aku taa mangalulu i Kerisitu,’ ane ewa see Aku damamposapuka seja tau etu ri tango mpomakau i mPue Allah ndate saruga, pei manganto’o, ‘Tau etu taa kojo mangalulu Aku.’ Ewa wetu to Aku damanganto’oka pomakau etu.
42012010	Pasi Aku manganto’oka seja komi i sema tau to magombo mangewa Aku, Wiyaa nto Lino, tau etu tiroo maya ralapas dosanya etu. Pei tau to manto’o maja’a i Nosa Mapasing, tau etu taa daralapas dosanya etu.
42012011	“Pei ane komi to mangalulu Aku, komi danasawang i Nosa Mapasing. Ri tempo to darata tau damangansoko komi pei mangkeni komi darabotus nja’u banua to napampotunde nto Yahudi, bara ri tango ngkepala-kepala bara ri tango mpomarenta apa saba komi mangalulu Aku. Pei tempo etu ne’e moru-moru raya ngkomi mampobuuka yami bara gombo kesaa to danusonoka ngkomi pasi ewa wimba danuika ngkomi manganto’o gombo etu.
42012012	Apa tempo komi damampogomboka tau to re’e kuasanya etu, tempo etu semo panewa i Nosa Mapasing damampaponsanika komi gombo to darato’o.”
42012013	Wali yako etu re’e samba’a tau ri oyo ntau boros to manganto’oka i Yesu, “Pa’a Guru, tukakangku bo’onya mangantilaka aku panta to yako ri pa’a mami. Wali to’oka ia tilaka aku!”
42012014	Wali i Yesu manganto’oka ia, “Gete, korom. Tare tau to room mangokotaka Aku damawali ketua ada ngkomi santukaka.”
42012015	Roo see, Ia manganto’oka wo’u tau boros, “Pakatao kojo naka ne’e komi mawali bamporomung. Apa nempo bae kasugi ntau ri lino, si’a kasugi etu to mangawaika ia katuwunya.”
42012016	Panewa i Yesu manganto’oka sira rapa, Ia manganto’o, “Re’e samba’a tau sugi to nawunya mawali kojo kalingaa.
42012017	Wali ia mampobuuka, ‘Wimba dakuika, apa tamo soa konda dakupamposaka wua ngkalingaangku si’i’.
42012018	“Panewa ia mampobuuka, ‘Ewa si’i dakuika. Aku damangabungkas yau samparia kondangku panewa aku damangawangu konda to bae wo’u see soa tampa dakupamposaka wua ngkalingaa pasi ngaya-ngaya.
42012019	Panewa roo see aku maya manganto’oka korongku, “Bae dalengku! Tamo re’e kesaa to dakupo’ipu nempo malagi nto’u. Wali aku damamposau-sau ruyu, pei damangkoni-ngkoni pei manginunginu, mampakasanang rayangku.” ’ Ewa wetu pampobuuka ntau sugi etu.
42012020	“Pei i Pue Allah manganto’oka ia, ‘Korom tau bea apa nene si’i semo korom dapura nosamu. Wali gete! Kasugi to nuporomung ngkorom etu tamore batuanginya resi korom. Tau to yusa semo to damangantima!’”
42012021	Wali ojo karoonya i Yesu manganto’o rapa etu, Ia manganto’oka wo’u tau boros, “Wali samparia tau to ojo mamporomungika koronya kasugi ri lino si’i, pei to taa manga’angga anu to bae batuanginya resi i Pue Allah, tau etu sewaju ewa tau sugi to Kuporapaka etu.”
42012022	Wali ojo karoonya i Yesu mampogomboka tau boros etu, Ia manganto’oka wo’u anaguruNya, “Wali si’a kasugi ngkomi ri lino si’i to bae batuanginya resi i Pue Allah. See naka Aku manganto’oka komi ne’e mampomoruka doi to danupake ngkomi damangarata anu to danupake. Ne’e mampobuu-buuka, ‘Bara yako imbare darapangarata pangkoningku?’ Pasi ne’e seja mampomoruka koro ngkomi, mampobuuka, ‘Bara yako imbare darapangarata pakengku?’
42012023	Wali ne’e mampomoruka anu etu apa katuwu semo to bae-bae batuanginya pei pangkoni, pasi koro semo to baebae batuanginya pei pake. Wali i Pue Allah semo to mangawaika komi katuwumu pasi koromu, wali taa manto’o Ia damangawaika seja komi pangkoni pasi pake.
42012024	Pobuuka katuwu ntonsi papaa. Sira tare mamuya bara mamota. Pasi sira tare konda to darapamposaka pangkoni. Pei i Pue Allah semo to mampotungku sira. Wali taa manto’o komi pei taa danawaika i mPue Allah pangkoni apa komi semo to bae-bae batuanginya pei tonsi!
42012025	Wali tare batuanginya komi moru-moru rayamu. Apa kamoru ndaya taa kojo maya mangansawang komi see datidugang wo’u katuwu ngkomi nempo ojo samba’a jam kasaenya.
42012026	Wali ane kamoru ndaya ngkomi taa damangadugang katuwu ngkomi nempo ojo samba’a jam, tare batuanginya komi mampomoruka palaong to yusa.
42012027	“Pasi pobuuka seja katuwu ngkaya to magaya sesenya, apa kaya etu taa mapalaong see mangarata sesenya etu. Pei Aku manganto’oka komi sakowa bue ngkita, i Makole Salomo to meyawa kojo tempo owi, ia taa seja re’e pakenya to gaya-gaya pei sese ngkaya etu.
42012028	Wali kaya etu taa bae kojo batuanginya apa nempo tuwu seo si’i, nile tamo re’e apa roomo rawetas yau pei ratunju yau. Pei nempo taa bae batuanginya, kaya etu tiroo nawaika i mPue Allah sesenya to raporapaka ewa pakenya. Wali ane kaya to taa bae batuanginya etu pei nawaika i mPue Allah pakenya, taa manto’o komi. Gete komi kodi kojo pangayamu apa komi taa mansarumaka i Pue Allah damangawaika komi anu to danupake!
42012029	Wali ne’e moru-moru sampe manganto’o, ‘Bara kesaa to dakukoni?’ pasi ‘Bara kesaa to dakuinu?’ Ne’e bata-bata rayamu mampobuuka i Pue Allah bara taa damangararamaka katuwu ngkomi.
42012030	Apa etu semo to napobuuka ntau to taa mangansani i Pue Allah. Wali ne’e manganto’o ewa wetu. Apa Pa’a ngkomi to ndate saruga, Ia mangansani komi parluu samparia anu to etu.
42012031	Wali ne’e anu ri lino si’i to mawali bae kojo batuanginya resi komi. Pei to masipato mawali bae kojo batuanginya resi komi, etu semo mangabiaka i Pue Allah mawali Makole ngkomi. Apa ane ewa wetu nuika ngkomi, komi darawaika seja samparia anu to parluu ngkomi etu.
42012032	“Wali komi to anagurungKu to taa boros, ne’e meka, apa masanang kojo Pa’amu mangika see komi mawali tau to Ia Makolenya.
42012033	Wali pobalu ngaya-ngaya ngkomi pei waika doinya resi tau to masiasi. Panewa poromung kasugi to ndate saruga, apa kasugi to etu maya raporapaka ewa dompet to taa dapura yau bananginya. Pasi ndate ria tare to palima to masua damangoko yau kasugimu pasi taa seja re’e ane to mampakaja’aka yau kasugi etu.
42012034	Wali ika palaong to bae batuanginya see re’e kasugi ngkomi ndate saruga. Apa imbare kasugimu, etu semo to napobuu-buuka ngkomi.”
42012035	-
42012036	Wali yako etu i Yesu manganto’o wo’u, to’oNya, “Pakaroso raya mangampeas temponya Aku dama’i muni. Ika ewa naika nto papolaong to manaa mangampeas kama’i muni ntau puenya yako nja’u roa mpaporongo. To papolaong etu roomo mamposunsuka pake nsira damapalaong, pasi roomo mangantuni pansonanya see tempo tau puenya ma’i muni pei sira mangandonge ia ratamo ri tango mbombo pei mampokio sira, sira nakurang mansaka mangalokaka ia ba’a mbombo etu.
42012037	-
42012038	Wali masanang to papolaong etu ane tau pue nsira mangarata sira manaa mangampeas ia nempo ntongo wuri bara mosueo karatanya. Aku manganto’oka komi, ane ewa see lengko nsira, tau puenya damangawali yau pake to si ia panewa damanganto’oka to papolaonginya etu, ‘Patunda, aku semo damampokoni komi.’
42012039	Pasi pobuuka seja rapa si’i mangkonong to palima. Ane tau pue banua mangansani yami bara jam sawei danakama’i nto palima ri raya mburi, ia taa dayore pasi ia taa damangabiaka to palima etu mampakaja’aka yau banuanya see damasua damangoko yau ngayangayanya.
42012040	Wali ewa see seja komi jagai kojo ne’e lenga mangampeas kama’ingKu see sigena komi ane Aku rata. Apa ri tempo to komi taa mampobuuka bara dama’i Aku, Wiyaa nto Lino, tempo etu semo Aku dama’i.”
42012041	Wali ojo karoonya i Yesu manganto’o rapa etu, i Petrus manganto’oka Ia, “Pue, bara i sema kamonsonya to papolaong to matao to nuporapaka ngKomi etu, bara kami bara samparia tau?”
42012042	Wali i Pue mangansono, Ia manganto’o, “To papolaong to matao etu, etu semo tau to ewa si’i lengkonya. Rapanya to papolaong to masipato rasarumaka pasi to pande, ane tau pue banua dayau njo’u longko, to papolaong to etu semo to nasarumakaka ntau puenya damampasilonga to papolaong to yusa. Wali to papolaong to rasarumaka etu ia semo to mangawaika yununya pangkoninya samba’a pei samba’a ane ratamo tempo mangkoni.
42012043	Wali masanang kojo to papolaong to etu tempo karata muni ntau puenya ane tau puenya etu mangarata ia madota mangangika palaong to rasarumakaka resi ia etu.
42012044	Wali Aku manganto’oka komi, monso pu’u to papolaong to masipato rasarumaka etu ia danato’oka ntau puenya, ‘Yako tempo si’i korom semo to mampasilonga samparia to aku puenya.’
42012045	Pei rapanya to papolaong etu mampobuuka, ‘Masaewa panewa rata muni tau puengku.’ See naka ia mula mangantidas yununya to papolaong seja, to we’a pasi to langkai. Pasi ia ojo mangkoni-ngkoni pasi manginu-nginu see naka kayangu.
42012046	Wali ane ewa see kesaa to damawali resi ia? Ewa si’i damawali. Ane ratamo eo pasi jam to taa napondayaka nto papolaong etu puenya bara darata muni, tempo etu semo tau puenya darata muni. Panewa puenya mapari kojo danaika mangahuku ia panewa damamposaka yau ia nja’u tampa to masipato darapamposaka tau to taa mangaya i Pue Allah.
42012047	“Wali to papolaong to manasanya pamporani ntau puenya pei ia taa mampakaroso damangika anu to naporani ntau puenya etu, tau etu daratidas mapari kojo.
42012048	Pei to papolaong to taa manasanya pamporani ntau puenya see naka ia mangika palaong to masipato rahuku, tau etu daratidas seja pei taa mapari kojo. “Wali ane boros to rawaika resi tau, ane ewa see boros seja to naporani i mPue Allah tau etu damangawai. Pasi ane boros to rasarumakaka resi tau, ane ewa see i Pue Allah mamporani tau etu damadota kojo mangampake anu to rasarumakaka resi ia etu.”
42012049	Wali roo see i Yesu manganto’o rapa, Ia manganto’o, “Palaong to daKuika ri lino si’i maya raporapaka ewa apu to mangkoni yau samparia anu to maja’a. Apa yako palaongingKu etu see naka nangi anu to maja’a. Wali ane ewa pamporaningKu, matao ane apu etu roomo rapotuwu.
42012050	Pei ri katawanya palaong etu mawali, Aku tiroowa damangarata kasesa to mapari kojo. Kasesa etu dakono juku ri korongKu, see naka maya raporapaka ewa ue to rapangayo’o tau tempo rabaptis. Wali Aku taware kasanang ndayangKu ane tawa roo kasesa etu.
42012051	Wali komi bara mampobuuka apa saba Aku ma’i rapoanaka ri lino si’i see naka tau ri lino si’i damawali masingkatao samba’a pei samba’a. Pei si’a ewa see. Kasimbalinya yako etu, apa saba Aku ma’i see naka tau damawali masimpayu raya nsira samba’a pei samba’a apa re’e to mangaya Aku pasi re’e seja to taa mangaya.
42012052	Wali yako ri tempo si’i tau tamo damasingkatao. Rapanya lima mba’a tau to samba’a banua. Tau etu daraga’a see togo sira damangewa tau dua. Pasi tau dua etu damangewa sira togo.
42012053	Wali pa’a damangewa ananya to langkai, pasi ana langkai damangewa pa’anya. Pasi indo damangewa ananya to we’a pasi ana to we’a damangewa indonya. Pasi ewa see seja temanua to we’a damangewa manianya to we’a, pasi mania to we’a damangewa temanuanya to we’a. Wali etu semo palaong to damawali apa saba Aku ma’i ri lino si’i.”
42012054	Wali yako etu i Yesu manganto’oka tau boros, Ia manganto’o, “Ane ri tana ngkita si’i, ane komi mangkita limu to ma’i yako ri tondo kasoyo nu eo, komi manganto’o, ‘Kita damangarata uja upu sire.’ Panewa rata kojo uja etu.
42012055	Pasi ane ma’i ngoyu yako ri tondo selatan, komi manganto’o, ‘Darata temponya eo mapoi.’ Panewa rata kojo eo mapoi etu.
42012056	Gete komi to ojo gombomu manoto! Ojo anu to taa bae kojo batuanginya ewa rao, ojo to etu to mawali bae batuanginya resi komi. Wali ane komi mangansani mampasisala tondong to mawali ri yangi pasi ri lino ane mangkonong rao, maka pei komi taa mangansani batuanginya tondong to napapokitaka i mPue Allah komi mangkonong Aku? Tondong to etu to bae-bae batuanginya pei rao.
42012057	“Pasi maka pei komi taa mangabotus palaong to imba to masipato raika? Etu semo pojea see maya masingkatao yami pei i Pue Allah ri katawanya rapangabotus to lino.
42012058	Palaong to etu maya raporapaka ewa si’i. Rapanya re’e tau to masusa rayanya apa saba palaong to nuika ngkomi resi ia, pasi tau etu rani mangkeni palaong etu resi to pobotus. Ane ewa see, to tao-tao komi mampeyaa kojo masingkatao muni resi ia tempo tiroowa ri raya mpalinja ngkomi yau mampago to pobotus naka ne’e ia damangkeni komi ri tango nto pobotus etu. Apa ane mampotango to pobotus, to pobotus etu bara damangawaika komi resi tau damangantarungku.
42012059	Pasi ane ewa see, Aku manganto’oka komi monso pu’u komi taa damasuwu muni yako ri tarungku etu ane tawa mampakalino kojo denda to nato’o nsira. Wali sira taa damampakakodi denda etu nempo sangkodija to tawa rabayar.” Wali ewa wetu nato’o i Yesu mamporapaka resi sira mangkonong kasingkatao nsira resi i Pue Allah, apa etu semo to bae kojo batuanginya.
42013001	Wali tempo etu re’e tau to mangansaritaka resi i Yesu mangkonong tau Galilea to napopate yau i ngGubernur Pilatus. Tau etu rapopate yau tongo-tongonya sira mampampueka pampuenya resi i Pue Allah. See naka raa nsira nasigalo pei raa binatang to napampueka nsira etu.
42013002	Wali i Yesu manganto’oka sira, “Wimba ane ewa pampobuuka ngkomi, tau Galilea to rapopate yau etu bara sira semo to bae-bae dosanya pei tau Galilea to yusa see naka sira mangarata kasesa ewa wetu?
42013003	Taa kojo! Pei Aku manganto’oka komi, ane komi taa majea, komi samparia darapakaja’aka yau seja sewaju pei sira.
42013004	Pasi wimba ane rapanya tau sampuyu pei wayu to mate tatampok tempo toal to malangan mapuka yau ri lipu Siloam to nda’a kota Yerusalem. Wimba ane ewa pampobuuka ngkomi, tau to mate yau etu bara sira semo to baebae dosanya pei tau to yusa to maroo nda’a Yerusalem?
42013005	Taa seja! Pei Aku manganto’oka komi, ane komi taa majea, komi samparia darapakaja’aka yau seja sewaju pei sira.”
42013006	Wali yako etu i Yesu manganto’oka tau boros etu rapa. Ia manganto’o, “Rapanya re’e samba’a tau to mampomuya kaju ara nja’u raya nawu anggur to si ia. Yako etu, ponto to’u ane ratamo temponya, ia yau mangalo’a kaju etu bara re’e wuanya, pei taa kojo re’e.
42013007	See naka ia manganto’oka tau to mampasilonga nawu anggur etu, ia manganto’o, “Togo nto’umo aku ma’i mangalo’a wua kaju ara si’i pei taa kojo re’e. Wali towo yau, apa tare batuanginya kaju si’i mangampake yau boko ntana ane taa damawua.”
42013008	Pei tau to mampasilonga nawu etu manganto’o, ‘Pa’a, biakamo ruyu santo’uwa kasaenya. Aku damangkeke ri awe ngkalenya pasi mamposaka pupuk re’e ria.
42013009	Wali roo see ane mawua ri to’u tongo matao. Pei ane taa mawua panewa towo yau.’” Etu semo rapa to nato’oka i Yesu tau boros apa Ia rani sira mangansani to lino taa mansaka nahuku i mPue Allah, tiroo rawaika temponya damajea ruyu.
42013010	Wali yako etu re’e seore, ri Eo Rapandoo, i Yesu mampotundeka tau nja’u banua to napampotunde nto Yahudi.
42013011	Nja’u ria re’e samba’a tau we’a to naposuak measa see naka sampuyu pei wayu nto’u kasaenya ia masaki. Ia bonggo pei taa kojo nakoto makore manoto.
42013012	Wali i Yesu mangkita tau we’a etu pei manganto’oka ia ma’i ri aweNya panewa manganto’oka ia, “Indo, korom tilapamo yako ri panyakimu etu.”
42013013	Ojo karoonya i Yesu manganto’o gombo etu Ia mampotaka tau we’a etu panewa tau we’a etu mansaka manoto makore pasi mangabarong i Pue Allah.
42013014	Pei re’e samba’a tau tu’a nto Yahudi, ia maja’a rayanya mangkita i Yesu mampakatao muni tau ri Eo Rapandoo. See naka ia manganseko tau boros, ia manganto’o, “Re’e ono eo to masipato tau mapalaong. Wali ma’i ri eo to etu ane rani rapakatao muni, si’a ri Eo Rapandoo!”
42013015	Pei i Pue mangansono, Ia manganto’o, “Gete korom, ojo gombomu manoto! Tare pasi samba’a komi to taa mapalaong ri Eo Rapandoo! Apa komi mangalede yau taka nu sapi bara keledai ngkomi ri Eo Rapandoo pei mangkeni rapoinu.
42013016	Wali taa manto’o tau we’a si’i! Ia wiyaa i Abraham, pasi sampuyu pei wayu nto’umo ia ewa nataka i ngKepala Measa apa ia naposuak measa. Wali gete, bara taa masipato ia ralapa muni yako ri takanya etu ri Eo Rapandoo?”
42013017	Wali tau to mangewa i Yesu, sira mea mangandonge pasonoNya etu. Pei ane tau boros, sira ndende kojo rayanya mangkita samparia palaong to magaya kojo to inikaNya.
42013018	Wali yako etu i Yesu manganto’oka wo’u tau boros, Ia manganto’o, “Wimba daraika mampakanasaka komi ewa wimba palaong to naika i mPue Allah ri lino see Ia maya mawali Makole nto lino? Wimba daKuika mangamporapaka?”
42013019	Panewa i Yesu manganto’o, “Palaong to naika i mPue Allah ri lino see Ia maya mawali Makole nto lino maya raporapaka ewa si’i. Rapanya re’e wua mpinumuya to rato’oka sesawi to nasawu nto panawu nja’u nawunya. Wali wua sesawi etu mayunu kojo tempo rasawu pei yako etu sesawi etu tuwu pei mawali kaju to bae see naka tonsi maya mangika sea nja’u oyo nda’anya.” Wali ewa wetu nato’o i Yesu mangkonong i Pue Allah mawali Makole ri lino. Tempo si’i tawa boros tau to Ia Makolenya, pei kanjo’u-njo’u kaboro-boros tau to mawali Ia Makolenya.
42013020	Pasi i Yesu manganto’o wo’u, “Wimba wo’u dakuika mampakanasaka komi mangkonong palaong to mawali tempo Pue Allah mawali Makole nto lino?
42013021	Palaong etu maya raporapaka ewa ragi to napake ntau mangika roti. Wali rapanya re’e tau we’a to rani mangika roti, see naka ia mangoko sangkodi ragi pei mangagaloka tarigu opo mpuyu liter. Wali nempo ojo sangkodi ragi etu pei roti etu mawali mone.” Wali ewa wetu wo’u nato’o i Yesu mangkonong tau to mawali tau to Makolenya i Pue Allah, apa kanjo’unjo’u kaboro-boros tau to etu.
42013022	Wali yako etu i Yesu polas dayau ndeku kota Yerusalem. Pei ri raya mpalinjaNya yau nto’u ria Ia liu mandoo ri kota-kota pasi ri kampukampu to re’e ri jaya. Tempo Ia mandoo ri lipu-lipu etu Ia mampotunde tau.
42013023	Wali re’e samba’a tau to mampotanaka resi Ia, manganto’o, “Wimba Pue, bara ojo santila kodi tau to darapalaes?” Wali i Yesu manganto’oka samparia tau to mangandonge, to’oNya,
42013024	-
42013025	“Jaya to rapangarata katuwu maya raporapaka ewa wombo to kodi katawaanya. Wali pakadota mampeyaa masua ri wombo to kodi etu. Apa ane ratamo temponya tau pue banua roomo mambangu pei mangaba’a wombo etu, Aku manganto’oka komi, boros tau to damampeyaa masua pei taa danakoto. Wali tempo etu ane komi tawa masua, komi daraporapaka ewa tau to makore ri sambali mbombo to mangadedek ba’a mbombo pei mampokio, manganto’o, ‘Pa’a, lokaka kami wombo si’i!’ “Pei tau pue banua damanganto’o, ‘Aku taa kunsani komi pasi taa seja kunsani yako imbare kama’i ngkomi.’
42013026	“Wali tempo etu komi damanganto’oka tau pue banua etu, ‘Seore kami re’e mangkoni pasi manginu sindara-ndara pei komi. Pasi komi re’e mampotunde ri lipu mami.’
42013027	“Pei tau pue banua tiroo damanganto’o, ‘Aku taa kunsani komi pasi taa seja kunsani yako imbare kama’i ngkomi. Wali piyai yako resi aku komi samparia to maja’a lengkomu.’ Ewa see danato’o ntau pue banua.
42013028	“Wali ane ewa see, tempo to darata komi damangkita i Abraham, i Ishak pasi i Yakub pasi samparia to pantuntu tuntu i mPue Allah, sira paka re’e ri oyo ntau to i Pue Allah Makolenya. Pasi komi datumangi-mangi pasi sakangke’i bagangimu apa komi dararubak yau yako ri oyo ntau to etu.
42013029	Pei boros tau to yusa to ri oyo ntau to i Pue Allah Makolenya etu apa dama’i tau yako ri tondo mata nu eo, pasi yako ri tondo kasoyo nu eo, pasi yako ri tondo utara pasi selatan. Tau etu darata panewa damantako seja ri roa ri temponya i Pue Allah mawali Makole ri lino.
42013030	Wali tau to kodi kojo angganya ri tempo si’i, tempo to darata tau etu damawali bose kojo angganya. Pasi tau to bose kojo angganya ri tempo si’i, sira damawali kodi kojo angganya.”
42013031	Wali tempo i Yesu manganto’o gombo etu, tempo etu ma’i bara sawei mba’a to Yahudi to aliran Parisi, ma’i mangampago i Yesu. Ojo karata nsira resi Ia, sira manganto’oka Ia, “Piyaimo ri lipu si’i pei pago lipu to yusa. Apa i Makole Herodes rani mampopate yau Korom.”
42013032	Wali i Yesu manganto’oka to Parisi etu, “Inta pei to’oka to pantipu etu, ‘Seo si’i pasi nile Aku damangarubak measa pasi mampakatao muni tau to masaki, panewa ri eo katogo Aku damampakaroo palaongingKu.’
42013033	Wali Aku damampakapolas palinjangKu seo si’i pasi nile pasi saneonya. Tare kesaa to damawali resi Aku rire apa nda’a Yerusalem semo to pantuntu tuntu i mPue Allah biasa napopate yau ntau, wali taa masipato to pantuntu tuntu i mPue Allah darapopate yau ane si’a ri kota Yerusalem.”
42013034	Wali yako etu i Yesu magombo wo’u, Ia mawo rayaNya manganto’o, “Kuporayang kojo komi to Yerusalem! Komi yako tempo owi rataka ri tempo si’i komi mampopate yau to pantuntu tuntu i mPue Allah. Pasi tau to napokau i mPue Allah resi komi, tau etu natasoka yau ngkomi watu. Pei nempo ewa see, mandudu ngkani Aku rani mampasiromunaka samparia komi ri awengKu ewa naika manu mampasiromunaka ananya ri ara mpaninya. Pei komi taa rani.
42013035	Wali kota ngkomi danapiyaika yau i mPue Allah pei darapakaja’aka yau. Wali Aku manganto’oka komi, tempo Aku yau, roo see komi tawa damangkita wo’u Aku sampe rata temponya komi damangantabe Aku, manganto’o, ‘Barong Ia to ma’i napokau i mPue!’”
42014001	Wali re’e seore ri Eo Rapandoo i Yesu yau damangkoni ri banua nsamba’a kepala nto Yahudi to aliran Parisi. Rata nja’u ria, re’e tau to mangalo’aka kojo samparia to inikaNya.
42014002	Wali tempo etu Ia mangkita samba’a ngkai ri tangoNya to masaki, see naka kombo yau witinya pasi langolenya.
42014003	Wali i Yesu mampotanaka resi to Yahudi to aliran Parisi pasi tau to pande mangkonong porenta i Musa, Ia manganto’o, “Wimba, ane ewa porenta i Musa, bara matao ane mampakatao muni tau ri Eo Rapandoo, bara taa?”
42014004	Pei sira taa mangansono, sira ojo maroti. Wali i Yesu mangkongko tau masaki etu pei mampakatao muni ia panewa manganto’oka ia, “Intamo.”
42014005	Yako etu Ia mampotanaka resi sira, Ia manganto’o, “Wimba, rapanya samba’a komi re’e anamu bara sapimu to masou lo’u raya mbayau ri Eo Rapandoo, kesaa danuika ngkomi? Gete, komi mansaka damangoko muni ia yako la’u ria nempo Eo Rapandoo!”
42014006	Wali sira tare to maya nato’o nsira damangansono gomboNya etu.
42014007	Wali roo see i Yesu mangkita linggona to yusa ri banua ntau Parisi etu, re’e sira to mangampilis gadera to napangampapotunda ntau tau to bose angganya. Wali see naka Ia mangampake palaong to etu ewa rapa pei mampaposiaka sira samparia, Ia manganto’o,
42014008	“Ane komi nadinsi ntau yau ri roa mpaparongo, ane rata nja’u ria, ne’e matunda ri gadera to napangampapotunda ntau tau to bose angganya. Apa bara re’e tau to bae wo’u angganya pei komi to radinsi seja.
42014009	Pasi ane ewa see, tau to nangandinsi komi samparia, ia dama’i resi komi pei manganto’oka komi, ‘Waika tau si’i gadera to etu.’ See naka komi damawali mea kojo apa taa maya taa komi malimba damatunda nja’u gadera to napangampapotunda ntau tau to kodi kojo angganya.
42014010	Wali to tao-tao ewa si’i danuika ngkomi: Ane radinsi dayau njo’u roa, ane ratamo komi, patunda ri gadera to napangampapotunda ntau tau to kodi kojo angganya. See naka ane ratamo tau to nangandinsi komi ia damanganto’oka komi, ‘Yunungku, mai patunda ri gadera to matao wo’u.’ Wali ane ewa see komi darapakabae anggamu ri pangkita nto pantako to yusa.
42014011	Apa i sema tau to mampakabae angga ngkoronya, tau etu darapakakodi angganya. Pasi i sema tau to mampakakodi angga ngkoronya, tau etu darapakabae angganya.”
42014012	Wali ojo karoonya i Yesu manganto’o paposia etu, Ia manganto’oka wo’u to Parisi to nangadinsi Ia, Ia manganto’o, “Ane korom mangika roa ntongo eo bara yau wengi, ne’e galungmu to nudinsi ngkorom. Pasi ne’e seja radinsi tau to sintua'i pei korom, bara ja’imu bara tau sugi to maroo ri awemu. Apa ane korom mangadinsi tau to etu, sira nakoto mangabalas wali tempo yusa sira damangadinsi wo’u korom, pei ane ewa see, korom roomo mangarata ntanapamu.
42014013	Wali ane korom mangika roa, to tao-tao ane mangadinsi tau to masiasi pasi tau to malulu koronya, tau to sampungku, pasi tau to buta.
42014014	Apa ane korom mangika ewa wetu korom damangarata rasi, apa sira taa nakoto mangabalas. Wali see naka korom danawaika i mPue Allah ntanapa ane ratamo temponya tau to singkonong pei Ia darawangu muni yako ri kapatenya.”
42014015	Wali tempo tau to matunda ri meja sindara-ndara pei i Yesu mangandonge gomboNya etu, re’e samba’a sira to manganto’oka Ia, “Masanang kojo tau to damangkoni sindara-ndara ri temponya i Pue Allah mawali Makole ri lino.”
42014016	Wali i Yesu manganto’o wo’u rapa mangkonong i Pue Allah mawali Makole nto lino, Ia manganto’o, “Rapanya re’e samba’a tau to mangika roa bae pei mangadinsi tau boros see sira dama’i mantako.
42014017	Wali ane ratamo temponya roa, ia mampokau to papolaonginya yau damampokio tau to roomo radinsi etu, manganto’oka sira, ‘Mai mangkoni, apa pangkoni roomo rapasigena.’
42014018	“Pei tau to radinsi etu samparia paka mangika anto. To uyunya, ia manganto’o, ‘Ma’ap, aku taa yoa. Apa aku owo room mangoli tana wali taa maya taa aku yau mangalo’a ruyu.’
42014019	“Panewa re’e wo’u tau to manganto’o, ‘Ma’ap, aku taa yoa. Apa aku owo room mangoli sapi sampuyu mba’a, wali aku yau ruyu damampeyaa sapi etu bara mawali rapake damampojeko.’
42014020	“Pasi re’e wo’u samba’a ngkai to manganto’o, ‘Aku owo room marongo, wali aku taa maya yau.’
42014021	“Wali to papolaong ntau pue banua etu yau muni pei mamporata samparia gombo ntau etu resi tau puenya. See naka tau pue banua etu maja’a kojo rayanya pei mampokau wo’u to papolaonginya etu, manganto’o, ‘Inta pakajoli njo’u jaya-jaya tikore pasi jaya-jaya to kodi ri kota si’i pei keni mai tau to masiasi, tau to malulu koronya, tau to buta pasi tau to sampungku.’
42014022	“Wali to papolaonginya yau mangika ewa nato’oka ntau pue banua ia. Pei rata muni ia manganto’o, ‘Pa’a, aku roomo mangika ewa nuto’o ngkomi, pei re’ewa tampa to soa.’
42014023	“Wali tau pue banua manganto’oka wo’u to papolaonginya etu, ‘Inta njo’u sambali ngkota pei lo’a ri jaya-jaya pasi ri nawu-nawu ntau pei to’oka tau to nurata ngkorom, “To tao-tao komi yau mangkoni ri roa.” Ika ewa wetu see dabuke tau ri banuangku si’i.
42014024	Apa aku manganto’oka korom tare pasi samba’a tau to uyunya radinsi to damangkoni pangkoni to inikangku etu.’” Etu semo rapa to nato’o i Yesu mampotundeka sira mangkonong i Pue Allah mawali Makole nto lino.
42014025	Wali yako etu i Yesu polas wo’u dayau ndeku Yerusalem. Ri raya mpalinjaNya etu boros kojo tau to sinjaya pei Ia. Wali Ia mangalekoka tangoNya resi sira pei manganto’o,
42014026	“Tau to ma’i resi Aku pei rani mawali anagurungKu, to tao-tao pamporayanginya resi Aku to bae-bae wo’u pei pamporayanginya resi pa’anya pei indonya, pasi resi indo nu ananya pei ananya, pasi resi tukakanya pei tua’inya to langkai pasi to we’a, pasi resi koronya seja. Ane si’a ewa see, ia taa maya mawali anagurungKu.
42014027	Pasi tau to rani mawali anagurungKu, tau etu taa maya taa ewa mampopate yau pamporani ndaya to si ia pei mangalulu Aku. Palaong etu raporapaka ewa mamposa’a kaju pasape to darapake damampopate yau ia.
42014028	“Wali tau to rani mawali anagurungKu, tau etu raporapaka ewa tau to rani mangawangu toal to malangan . Apa re’e katawanya mangawangu, tau etu matunda ruyu pei mangarekeng sawei doi to darapake see ia mangansani ane bara gana doi resi ia damampakaroo toal etu.
42014029	Apa ane ia mangika pondasinya, roo see taa maya mampakaroo, ane ewa see samparia tau to mangkita pondasi etu damampokore ia,
42014030	manganto’o, ‘Gete, ngkai si’i mula mangawangu, pei taa nakoto mampakaroo!’ Wali ewa see seja tau to rani mawali anagurungKu, ia mampobuu-buuka ruyu bara nakurang bara taa panewa mangaluluka Aku.
42014031	“Pasi tau to rani mawali anagurungKu maya seja raporapaka ewa makole to tentaranya sampuyu nsowu kaborosinya. Apa ane makole etu dayau mangamusu makole to yusa to tentaranya dua mpuyu nsowu kaborosinya, ane ewa see, re’e katawanya yau mamusu, ia matunda ruyu pei mampobuu-buuka mangabotus ane bara nakoto mangewa balinya etu.
42014032	Wali ane ia mampobuuka taa nakoto mangewa balinya, ane ewa see ia damampokau tau yau mangantomu balinya etu tempo sira dalongkowa see darapotanaka bara kesaa to naporani nsira see damasingkatao.
42014033	Wali makole etu buya rayanya nempo mangawaika yau samparia anu to re’e resi ia apa re’e to bae wo’u batuanginya resi ia, etu semo makole to yusa masingkatao pei ia. Pasi ane komi to rani mawali anagurungKu, to tao-tao komi seja mampobuu-buuka to imba to bae kojo batuanginya resi komi, bara anu to re’e resi komi, bara mangalulu Aku. Apa tare pasi samba’a komi to maya mawali anagurungKu ane taa buya rayanya mangawaika yau samparia to re’e resi ia.”
42014034	Wali i Yesu manganto’o wo’u, to’oNya, “Wali rapanya bure: Bure bae kojo batuanginya, pei ane bure etu tamo masi, wimba dataika mampakamasi wo’u? Taa maya!
42014035	Wali bure etu tamore batuanginya. Bure etu tamo seja maya rapake mampakaboko tana nempo ragaloka ta’i nsapi daraika pupuk. Wali bure etu jamo rataji yau apa tamore batuanginya. Wali ewa see seja tau to mawali anagurungKu pei roo see sira taa mampobuuka palaong to etu to bae kojo batuanginya resi sira wali see naka sira mandoo. Ane tau to ewa wetu pampobuukanya, tamo mawali Aku mangampake sira damangansawang tau to yusa. Wali i sema tau to nadonge ntalinganya, padongeka kojo.”
42015001	Wali re’e seore ma’i to pantagi asele pasi tau to yusa to nato’o seja nsa’e tau madosa, sira siromu damangandonge gombo i Yesu.
42015002	Pei to Yahudi to aliran Parisi pasi tau to mampoguru porenta i Musa, sira sakambumbu manganto’o, “Gete, taa matao tau si’i mampogalungika tau to madosa pasi mangkoni sindara-ndara pei sira.”
42015003	Wali i Yesu manganto’oka sira rapa apa rani mampaponsanika sira pasisalanya sira to mampobuuka tare dosanya pasi tau to monso pu’u majea. Ia manganto’o,
42015004	“Rapanya re’e komi to pue domba to satu kaborosinya, pei samba’a dombanya etu pusa yau. Kesaa danaika mpue nu domba etu? Ia damampiyaika dombanya to sio mpuyu pei sio nja’u pada pei dayau mangaliwu muni dombanya to pusa etu sampe mangarata muni.
42015005	Wali tempo ia mangarata domba etu ia ndende kojo rayanya mamposa’a
42015006	pei mangkeni muni. Panewa rata ri banuanya ia mampasiromunaka samparia galunginya pasi yununya to maroo ri awenya pei manganto’oka sira, ‘Pakandende raya ngkomi sindarandara pei aku, apa aku roomo mangarata muni dombangku to pusa.’ Etu semo rapa.
42015007	Wali Aku manganto’oka komi, ewa see seja to mawali ndate saruga. Apa ane re’e samba’a tau to madosa to majea, bae kojo kandende ndaya nto saruga. To sana-sanang sira mampobuuka tau to samba’a to majea etu sakowa mampobuuka tau to sio mpuyu pei sio to taa majea. Naka pei tau etu taa majea apa mampobuuka tare dosanya.”
42015008	Panewa i Yesu magombo wo’u, Ia manganto’o, “Pasi si’i wo’u rapa, rapanya re’e tau we’a to re’e doi pera sampuyu ngkomba pei tibute yau sangkomba doi etu. Kesaa danaika ntau we’a etu? Ia damangantuni pansona pei mangansai banuanya pei madota kojo naika mangaliwu doi etu sampe mangarata muni.
42015009	Panewa tempo ia mangarata doi etu, ia mampasiromunaka samparia galunginya pasi yununya to maroo ri awenya pei manganto’oka sira, ‘Pakandende raya ngkomi sindarandara pei aku, apa aku roomo mangarata muni doingku to tibute yau.’ Etu wo’u rapa.
42015010	Wali Aku manganto’oka komi, ewa see seja kandende ndaya mpomakau i mPue Allah ndate saruga tempo re’e samba’a tau madosa to majea.”
42015011	Wali yako etu i Yesu manganto’oka wo’u sira rapa damampakanasaka wo’u sira sabanya naka pei Ia mampogalungika tau to madosa etu see tuwu-tuwuja re’e sira to damajea pei mampakandende raya nto saruga. Wali Ia manganto’o, “Re’e samba’a tau to dua ananya to langkai.
42015012	Wali re’e seore ana to kadua manganto’oka pa’anya, ‘Pa’a, waika ruyu aku tilangku ri kasugi ngkita.’ Wali pa’anya mangantilaka yau kasuginya resi ananya to dua etu.
42015013	“Wali tawa masae yako etu, ana to kadua etu mamporomung samparia to ia puenya pei yau njo’u tana to longko. Rata nja’u ria ia mangampake yau samparia kasuginya ri lengko ngkatuwu to taa masipato raika.
42015014	Wali tempo puramo kasuginya, tempo etu ratamo oro juku ri tana etu. Wali ngkai etu taa kojo gana to rapake.
42015015	See naka ia mawali yau to papolaong ntau to maroo ri tana etu. Wali tau puenya etu mampokau ia yau njo’u pada damangkampang wawu.
42015016	Wali ia yau mangika palaong to etu. Ri rayanya mangika palaong to etu ia moro kojo kamponya see naka ia rani mangkoni seja pangkoni mbawu. Pei nempo ewa wetu kasiasinya, tare tau to mangawaika ia pangkoni.
42015017	“Wali yako etu ia masilonga muni pampobuukanya wali ia mampobuuka, ‘Gete, samparia to papolaong mpa’angku mayabi kojo pangkoni nsira, pei aku damate moro!
42015018	Wali aku damayoko damawolili muni resi pa’angku pei damanganto’oka ia, “Pa’a, aku re’e mangika dosa resi i Pue Allah pasi resi komi.
42015019	Wali tamo masipato aku rato’oka anamu. See naka biakamo aku mawali yau ewa to papolaong ngkomi.” ’ Ewa wetu pampobuuka ngkai etu.
42015020	Wali ia mambangu pei mayoko damawolili muni resi pa’anya. “Pei tempo ia longkowa sangkodi yako ri banuanya, pa’anya re’e mangkita ia. Ia mamporayang kojo ananya etu, see naka ia maripo mangampago ia. Rata resi ananya etu ia mangansokowaka pei manganengu ia.
42015021	“Panewa ananya manganto’oka ia, ‘Pa’a, aku re’e mangika dosa resi i Pue Allah pasi resi komi. Wali tamo masipato aku rato’oka anamu.’
42015022	“Pei pa’anya manganto’oka to papolaonginya, “Pakagasi mangoko pake to magaya kojo pei paposunsuka ia. Pasi paposunsuka sinsi ri karamanya pasi sandale ri witinya.
42015023	Pasi oko ana nsapi to roomo rapakaboko pei sambale yau. Anu kita mangika roa pei mampakasanang!
42015024	Apa anangku si’i ewa namate yau, pei si’i-si’i ia tuwu muni. Pasi ia ewa pusa pei si’i-si’i ia rarata muni.’ Wali sira mula mampakasanang.
42015025	“Pei tempo palaong etu mawali, ana to tu’angi nja’u nja’u nawu. Tempo ia yau muni ri banua, tawa rata nja’u ria ia mangandonge loo ntau to mataro-taro.
42015026	Wali ia mampokio samba’a to papolaong pei mampotanaka resi ia, ‘Kesaa to naika ntau ri banua?’
42015027	Wali to papolaong etu manganto’o, ‘Rata muni tua’imu, see naka pa’amu mangansambale ana nsapi to roomo rapakaboko, apa ananya rata muni resi ia pei tare mangarata salaka.’
42015028	“Wali ojo pangandonge ngkai etu kareba etu, ia maja’a kojo rayanya pei bo’onya masua ri raya banua. See naka pa’anya yau mamporapika kojo resi ia see ia damasua.
42015029	Pei ia mangansono pa’anya, ia manganto’o, ‘Gete, malagi nto’umo aku mangansawang komi, pasi tare pasi sangkani aku mangewa porentamu. Pei tare pasiwa ana nu bembe to nuwaika ngkomi aku damangika roa dakudinsika galungingku.
42015030	Pei ojo karata muni anamu etu to roomo mangampake yau kasugimu resi lonte, panewa komi mangansambaleka ia ana nsapi to roomo rapakaboko!’
42015031	“Wali pa’anya manganto’o, ‘Anangku, korom sangkani re’e resi aku, pasi samparia to aku puenya paka korom seja puenya.
42015032	Pei masipato kita mangika roa pei mampakasanang, apa tua’imu etu ruyu ewa namate yau pei si’i-si’i ia tuwu muni. Pasi ia ewa pusa pei si’isi’i ia rarata muni.’ Ewa wetu nato’o mpa’a ngkai etu.” Wali yako etu i Yesu manganto’o, “Wali ewa wetu Aku, Wiyaa nto Lino, apa naka pei Aku ma’i ri lino si’i damampalaes tau to raporapaka ewa tau to pusa yau, wali see naka Aku mampogalungika tau to madosa.”
42016001	Wali i Yesu rani mampotundeka anaguruNya matao ane sira mangampake kasugi ri lino si’i mangika palaong to bae batuanginya ri tempo to darata, see naka Ia manganto’oka sira rapa, to’oNya, “Re’e tau sugi to mangawaika samba’a to papolaonginya kuasa mampasilonga ngaya-ngayanya. Pei yako etu re’e wo’u tau to ma’i resi tau sugi etu pei mampakasala to papolaonginya etu, ia manganto’o, ‘Tau to mampasilonga kasugimu ojo mangampake yau kasugimu etu.’
42016002	Wali see naka tau sugi etu mampokio tau to mampasilonga kasuginya etu pei manganto’o, ‘Gete, maka pei aku mangandonge kareba si’i manganto’o korom ojo mangampake yau kasugingku? Pasilongaka aku buku to nupake ngkorom mangarekeng doi to rapake, pei kenika aku, apa korom tamo maya mangika palaong to etu.’
42016003	“Wali ngkai etu yau damampasilonga buku darakenika tau puenya etu. Pei ri rayanya ia mangika palaong to etu, ia mampobuuka, ‘Gete, tau puengku damampapandoo aku yako ri palaongingku si’i, wali kesaa to dakuika? Apa aku taa gana karosongku yau manawu, pei aku mea kojo rayangku marapi sawang resi sa’e.’
42016004	Wali tongo-tongonya ia mampobuuka ewa wetu, kodi majoli ia mangarata songka to matao. Ia mampobuuka, ‘O, aku kunsani to matao raika see ane ratamo temponya aku rapapandoo yako ri palaongingku rire tiroowa re’e tau to masanang mangantima aku ri raya banua nsira.’
42016005	“Wali ri katawanya ia rapapandoo kojo yako ri palaonginya, ia mangalulu songka to inikanya etu. Etu semo, ia damangamomis samparia tau to re’e indanya resi tau sugi etu see sira damasanang mangansawang seja ia. Wali ia mampokio samparia tau to re’e indanya resi tau sugi etu samba’a pei samba’a. Ojo karata ntau to uyunya rapokio, ia mampotanaka resi tau etu, to’onya, ‘Sawei indamu resi tau puengku?’
42016006	“Wali tau etu manganto’o, ‘Togo nsowu pei pitu atu liter indol nsaitun.’ “Wali to papolaong etu manganto’oka ia, ‘Oko sura nu indamu pei pakajoli matunda pei wali yau see ojo sansowu wayu atu pei lima mpuyu liter to ratulis.’
42016007	“Yako etu rata tau to kadua, wali to papolaong etu mampotanaka resi ia, to’onya, ‘Sawei inda ngkorom?’ “Wali tau etu mangansono, ‘Sansowu karu gandum.’ “Pei to papolaong etu manganto’oka ia, ‘Oko sura nu inda ngkorom pei tulis wo’u wayu atu karu.’ Wali ewa see seja inikanya resi samparia tau to re’e indanya resi tau sugi etu. Wali ewa wetu naika nto papolaong etu mampakasanang raya nsa’e see ane tempo to darata sira damasanang seja mangansawang ia.
42016008	“Wali yako etu tau sugi mangandonge mangkonong palaong to naika nto papolaonginya resi tau to kainda etu. Tempo ia mangandonge, ia mampobuuka, ‘Kamonsonya ngkai etu mangantipu aku, pei gete, ia pande kojo mangampake kasugingku ri tempo si’i damampasilonga katuwu to si ia ri tempo to darata.’ Ewa wetu napobuuka ntau sugi.” Etu semo rapa to nato’o i Yesu. Roo see Ia manganto’o wo’u, “Wali tau to taa mangaya i Pue Allah, sira ojo mampobuuka katuwunya ri lino si’i, ewa naika nto papolaong to mantipu tau puenya etu. Wali tau to taa mangaya etu, sira semo to pandepande mangampake kasugi nu lino sakowa tau to mangaya i Pue Allah to rato’oka ana nu reme.
42016009	Wali Aku manganto’oka komi, Aku rani komi mawali pande seja mangampake kasugi nu lino si’i. Pake kasugi etu damangansawang sa’e see damawali boros yunumu to mangaya seja. Apa ane ewa see, ane ratamo temponya puramo kasugi ri lino si’i, tempo etu komi darata ri lipu to danukaroos rataka ri singkasaenya. Wali tempo etu komi daratima ri lipu etu ri kasanang ndaya.
42016010	“Pasi ewa si’i seja, i sema tau to maya rasarumaka mampasilonga kasugi ri lino to taa bae kojo batuanginya ane ri pangkita i mPue Allah, tau etu maya seja rasarumaka mangika palaong to bae kojo batuanginya resi i Pue Allah. Pei i sema tau to ewa to papolaong ntau sugi to mantipu sa’e etu apa taa maya rasarumaka mampasilonga kasugi to taa bae batuanginya etu, tau to ewa wetu taa seja maya rasarumaka mangika palaong to bae kojo batuanginya.
42016011	-
42016012	Wali ane komi taa maya rasarumaka mampasilonga kasugi ri lino si’i, to kamonsonya si’a komi puenya, batuanginya komi taa seja maya rasarumaka mampasilonga kasugi to monso, to yako resi i Pue Allah. Wali ane ewa see komi taa darawaika ntanapa to damawali komi puenya.
42016013	“Rapanya tau to napowatua nsa’e, ia taa maya dua tau puenya. Apa ane ia dua tau puenya, ia maja’a nakita samba’a pasi mamporayang to samba’a. Ia damanga’angga samba’a pasi mangkaengas to samba’a. Wali ewa see seja komi. Ane kasugi ri lino to na’angga ngkomi, kasugi etu mawali ewa pue ngkomi. Pasi ane ewa see, komi taa maya mawali to papolaong i mPue Allah. “Wali to tao-tao komi mangampake kasugi ri lino mangika singkonong pei pamporani i mPue Allah, apa etu semo palaong to bae batuanginya ri tempo to darata.”
42016014	Wali tempo i Yesu manganto’o samparia gombo etu, re’e to Yahudi to aliran Parisi to mangandonge seja. Sira mamporayang kojo kasugi, see naka sira mampokore i Yesu.
42016015	Wali i Yesu manganto’oka sira, “Komi semo tau to mangika lengko to singkonong pei i Pue Allah ane ri pangkita ntau boros. Pei i Pue Allah mangansani raya ngkomi kamonsonya taa singkonong pei Ia. Apa anu to napobuuka nto lino bae kojo batuanginya, anu to etu maja’a nakita i mPue Allah.
42016016	“Wali ri katawanya i Yohanes to Pombaptis, anu to rapakarebaka etu semo porenta i Musa pasi tuntu i mPue Allah to naporata nto pantuntu tuntuNya tempo owi. Pei ojo karata i Yohanes etu, anu to rapakarebaka etu semo kareba matao mangkonong ewa wimba i Pue Allah mawali Makole nto lino. Pasi boros tau to mangandonge kareba matao etu, sira bae rayanya rani mawali tau to i Pue Allah Makolenya. Pamporani nsira etu raporapaka ewa pamporani ntau to mampakaja’aka yau ba’a mbombo banua apa rani kojo masua. Wali bae kojo raya ntau rani mawali tau to i Pue Allah Makolenya.
42016017	Pei si’a batuanginya porenta i Musa tamore kuasanya. Apa to gampa-gampa yangi pasi lino dapaya yau sakowa samba’a titik darayali yau yako ri porenta etu.
42016018	Rapanya tiroo monso anu to natulis porenta i Musa mangkonong tau masala. Komi mampobuuka ane tau maga’amo taa mawei ane marongo wo’u. Pei Aku manganto’oka komi tau to mampoga’aka indo nu ananya panewa roo see ia mamporongo wo’u tau we’a to yusa, tau etu masala. Pasi tau to mamporongo tamale ntau etu, ia seja masala.”
42016019	Wali yako etu i Yesu manganto’oka sira sarita, Ia manganto’o, “Re’e samba’a tau sugi to sangkani mangampake pake to masuli kojo olinya to raika yako ri kain lena to maruna pasi yako kain to makamumu to napake ntau to bose angganya. Pasi ponto eo ngkai etu masanang kojo katuwunya apa ia tare to napo’ipu.
42016020	-
42016021	Pei re’e seja samba’a ngkai to masiasi sanganya i Lasarus. I Lasarus etu ia biasa maturu-turu ri wombo mpampa ri tongonata ngkai sugi apa ia moro komponya see naka ia rani mangkoni nempo wuta mpangkoni to nataji yau nto papolaong ngkai sugi etu. Pasi i Lasarus juku koronya mabaka, wali najila-jila nu asu bakanya etu.
42016022	“Wali yako etu mate yaumo ngkai to masiasi etu pei nakeni mpomakau i mPue Allah ri awe i Abaraham. Panewa ngkai to sugi mate seja pei rapongkeli yau.
42016023	Wali tau sugi etu masesa kojo la’u lipu ntau mate. Pei ia matingoa pei mangangkita i Abaraham nja’u longko pasi mangkita seja i Lasarus ri awe i Abraham.
42016024	See naka ia mampokio, to’onya, ‘Pa’a Abaraham, porayang aku! Pokauka i Lasarus mangantuika tompo ntanujunya ri ue pei mangampolepeka ri jilangku apa aku masesa kojo kuepe ri raya ngkaa nu apu si’i.’
42016025	“Pei i Abaraham manganto’o, ‘Anangku, pobuuka wo’u tempo korom re’ewa ri lino. Tempo etu korom sangkani mangarata anu to matao pei i Lasarus ia ojo mangarata anu to maja’a. Pei si’i-si’i ia re’e kasanang pei korom masesa.
42016026	Pei kasimbalinya yako etu, ri oyo ngkita re’e kaloko to mayombu. Wali tau to rire to rani yau resi komi taa rakurang, pasi komi to rani ma’i resi kami taa seja nukurang.’
42016027	“Wali tau sugi etu manganto’o, ‘Ane ewa see, aku mangamporapika resi komi Pa’a, pokauka i Lasarus yau ri banua mpa’angku.
42016028	Apa dalima mba’awa tua’ingku. Wali to’oka ia mampatiendoka sira mangkonong anu to monso see sira taa dama’i seja ri tampa to masesa si’i.’
42016029	“Pei i Abaraham mangansono, ‘Sira re’e buku to natulis i Musa pasi to pantuntu tuntu i mPue Allah tempo owi. To tao-tao sira mangalulu to ratulis etu.’
42016030	“Pei ngkai sugi etu manganto’o wo’u, ‘Pa’a Abaraham, sira taa damangalulu to etu, pei ane re’e samba’a tau mambangu muni yako ri kapatenya pei rata resi sira, ane ewa see sira damajea.’
42016031	“Wali i Abaraham manganto’o wo’u, ‘Ane sira taa mangalulu gombo i Musa pasi gombo nto pantuntu tuntu mPue Allah tempo owi, sira taa seja damangaya nempo re’e tau to mambangu muni yako kapatenya.’” Etu semo sarita to nato’o i Yesu.
42017001	Wali yako etu i Yesu manganto’oka anaguruNya, Ia manganto’o, “Matantu kojo tau to mangaya mangarata panggoda ri lino si’i see naka sira mangandolika tangonya yako ri pangaya nsira. Pei ane tau to mangagoda sira etu, tau etu bae kojo huku to danarata nsira.
42017002	To tao-tao tau etu loe watu to bae ri le’enya panewa panasok yau ri raya ntasi naka lodong yau. To tao-tao ewa wetu sakowa mampakaja’a pangaya ntau, nempo ojo samba’a ana kodi to mangaya Aku si’i to rapakaja’a pangayanya etu. Apa ane ia mampakaja’a pangaya ntau, gete, mapari wo’u huku to danarata!
42017003	Wali pakatao kojo! “Pasi ane bara re’e yunu to mangika sala resi komi, seko ia. Pei ane ia majea, lapa salanya etu.
42017004	Wali nempo pitu ngkani seo ia mangika sala resi komi pei pitu ngkani seja ia ma’i manganto’o, ‘Aku majeamo,’ ane ewa see lapa salanya etu.”
42017005	Wali anaguruNya etu manganto’oka i Pue, sira manganto’o, “Pakaroso pangaya mami.”
42017006	Wali i Pue mangansono, Ia manganto’o, “Ane bara re’e pangaya ngkomi, nempo kodi kojo ewa kapa’i nu longa, ane ewa see, komi nempo rapanya manganto’oka kaju to bae, ‘Rebu yau kalemu pei pamuya wo’u nja’u raya ntasi,’ pei kaju etu damampalaika komi.”
42017007	Wali i Yesu mampakapolas mangampotunde anaguruNya, Ia manganto’o, “Wali rapanya samba’a komi re’e to papolaonginya, pei to papolaong etu bara yau mampajeko bara yau mangkampang domba. Wali ane ewa see, ane rata muni to papolaong etu yako nja’u nawu, komi to tau puenya taa mansaka manganto’oka ia, ‘Mai mangkoni ruyu.’
42017008	Kasimbalinya yako etu komi damanganto’oka ia, ‘Bolos pakemu pei pasigenaka aku ruyu pangkoningku panewa pookoka aku pangkoni etu see aku maya mangkoni pasi manginu. Roo see panewa korom maya mangkoni pasi manginu.’ Ewa wetu semo to nuto’oka ngkomi to papolaongimu etu.
42017009	Wali ane roomo to papolaong etu mangika ewa nuto’oka ngkomi ia, wimba komi bara manganto’oka ia tarima matao? Taa kojo, apa ia ojo mangika palaong to masipato naika nto papolaong.
42017010	Pasi ewa see seja komi to papolaong i mPue Allah. Ane komi roomo mangika samparia palaong to raporentangika resi komi, matao ane komi manganto’o, ‘Kami ojo to papolaong to taa parluu rabarong, apa kami ojo mangika palaong to masipato kami mangika.’”
42017011	Wali yako etu i Yesu polas wo’u dayau ndeku Yerusalem. Ri raya mpalinjaNya etu Ia mangalulu jaya to ri ungka mpropinsi Galilea pasi Samaria.
42017012	Wali ri raya mpalinjaNya etu Ia masua ri kota to re’e ri jaya. Nja’u kota etu re’e sampuyu mba’a tau to masaki malobo. Wali tau etu ma’i mangantomu i Yesu, pei sira ojo makore nja’u longko see panyaki nsira etu taa malao resi tau to yusa.
42017013	Sira mampokio i Yesu, sira manganto’o, “Pa’a Guru Yesu! Porayang kami!”
42017014	Wali tempo i Yesu mangangkita sira, Ia manganto’o, “Aku damampakatao muni komi, pei inta resi to pampue danapangamparesa nsira singkonong ewa porenta i Musa see manasa resi samparia tau roo muni panyaki ngkomi etu.” Wali tau masaki malobo etu sira yau, pasi tempo sira ri jaya dayau resi to pampue, kodi majoli matao muni koro nsira. Tamo re’e panyaki malobo resi sira.
42017015	-
42017016	Wali tau sampuyu etu, re’e samba’a ia to Samaria. Wali tempo ia mangkita koronya matao munimo, ia mawolili muni resi i Yesu. Ia maroso loonya mangabarong i Pue Allah. Pasi ojo karatanya resi i Yesu, ia mamo’o yau ri wawo ntana ri tango mbiti i Yesu pei manganto’oka i Yesu, “Tarima matao, Pa’a Guru.”
42017017	Wali i Yesu manganto’o, “Re’e sampuyu tau rapakatao muni. Imbamo to sio?
42017018	Maka pei ojo samba’a, ojo to si’a to Yahudi, to mawolili muni manganto’oka i Pue Allah, ‘Tarima matao!’?”
42017019	Yako etu i Yesu manganto’oka to Samaria etu, “Pakore pei inta muni. Apa korom mangaya, see naka rapakatao muni.”
42017020	Wali re’e seore to Yahudi to aliran Parisi mampotanaka resi i Yesu bara mpia temponya i Pue Allah damawali Makole ri lino. Wali i Yesu mangansono, Ia manganto’o, “Ane mangkonong i Pue Allah mawali Makole ri lino, tare tondong to maya nakita ntau damampakanasaka sira ratamo tempo to etu.
42017021	Pasi tare tau to maya manganto’o, ‘Lo’a, si’imo i Pue Allah maporenta ri lino,’ bara ‘Nja’umo Ia maporenta.’ Tare tau to maya manganto’o ewa wetu apa kamonsonya i Pue Allah mawali Makole ri lino batuanginya Ia maporenta ri raya ntau to mangaya Ia, to tuwu ri oyo ngkomi.”
42017022	Wali roo see i Yesu mampotundeka anaguruNya mangkonong temponya Ia dama’i muni damawali Makole ri lino, Ia manganto’o, “Aku, Wiyaa nto Lino, damampiyaika ruyu lino si’i, panewa payunya Aku yau darata tempo komi damawongko kojo rani mangangkita Aku maporenta ri lino. Pei komi tawa damangkita sakowa seo Aku maporenta ri lino, apa tawa rata temponya Aku ma’i maporenta etu.
42017023	Wali tau damanganto’oka komi, ‘Lo’aja, si’i i Kerisitu, Makole parajanji i mPue Allah!’ Pasi sira damanganto’o, ‘Lo’aja, nja’u Ia!’ Ewa see danato’o ntau, pei ne’e raaya pasi ne’e yau mangalulu sira.
42017024	Apa tempo Aku, Wiyaa nto Lino, rata muni, tempo etu damanasa kojo resi to lino. Apa kama’ingKu etu maya raporapaka ewa bilak, apa nempo nja’u tondo mata nu eo bilak etu, mareme seja rata nja’u tondo kasoyo nu eo. Wali kama’ingKu danakita seja ntau samparia. Wali ewa wetu to damawali ri tempo to darata.
42017025	Pei tempo si’i Aku taa maya taa mangarata ruyu boros kasesa pasi Aku danapobo’o ntau to tuwu ri tempo si’i.
42017026	“Wali tempo Aku, Wiyaa nto Lino, dama’i damawali Makole ri lino, Aku kodi majoli dama’i ewa palaong to nawali tempo i Nuh tempo owi.
42017027	Apa ane tempo i Nuh, re’e katawanya samal ue, tempo etu katuwu ntau ojo ewa biasa. Sira re’e mangkoni pasi manginu, pasi sira marongo pasi mampaporongo sa’e. Sira mangika palaong to etu sampe rata temponya i Nuh masua ri raya bangka bae. Sira taa nansani palaong to damawali, pei kodi majoli ma’i samal ue panewa malodong yau sira samparia.
42017028	“Pasi tempo Aku kodi majoli dama’i damawali Makole ri lino, ewa palaong to mawali ri tempo i Lot seja. Apa tempo etu tau ewa biasa seja katuwu nsira. Sira re’e mangkoni pasi manginu pasi sira mangoli, mampobalu, mamuya pasi mangawangu banua.
42017029	Wali sira taa seja nansani yami palaong to damawali, pei ojo payoko i Lot yako ri kota Sodom, eo etu semo kodi majoli tudu apu pasi sedawa yako ndate yangi pei mampakaja’aka yau sira samparia.
42017030	Wali ewa see seja tempo Aku, Wiyaa nto Lino, darapaponsanika resi to lino tempo Aku mawali Makole ri lino. Tempo etu katuwu nto lino ojo ewa biasa seja pasi sira taa mangansani Aku kodi majoli darata.
42017031	“Wali tempo Aku rata etu ane re’e tau to ri sambali banuanya, pei ngaya-ngayanya re’ewa ri raya banua, to tao-tao ia ne’emo masua ri raya banua damangoko ngaya-ngaya to darakeni. Pasi ane bara re’e tau to nja’u nawu, ne’emo mawolili yau mangoko bara kesaa.
42017032	Ne’e mangkalingan palaong to mawali resi indo nu ana i Lot tempo owi. Ia mandoo pei mampili payunya tempo mampiyaika kota Sodom, wali ia mate yau!
42017033	“Wali lulu Aku pei ne’e mampobuuka ngaya-ngaya nu katuwumu ri lino si’i. Apa i sema tau to mampobuuka katuwunya semo to bae batuanginya see naka ia taa mangalulu Aku, tau etu taa damangarata katuwu to monso. Pei i sema tau to taa mampobuuka katuwunya to bae batuanginya apa saba ia rani mangalulu Aku, tau etu damangarata katuwu to monso.
42017034	“Wali Aku manganto’oka komi, ri tempo Aku dama’i, ane raya mburi, rapanya re’e dua mba’a tau maturu siwaka. Wali samba’a tau dua etu darakeni, pei yununya darabiaka nja’u ria.
42017035	Pasi rapanya re’e dua mba’a tau we’a mambaju, samba’a sira darakeni, pei yununya darabiaka nja’u ria.
42017036	Pasi rapanya re’e dua mba’a tau langkai mapalaong nja’u nawu, samba’a sira dua darakeni, pei yununya darabiaka nja’u nawu etu.”
42017037	Wali anaguru i Yesu mampotanaka resi Ia, sira manganto’o, “Pue, imbare danapowali palaong to etu?” Wali i Yesu manganto’oka sira, “Kita re’e ligi to manganto’o, ‘Imbare nakare’e anu to mate, nja’u ria seja nakasiromu ntonsi to rato’oka papaa.’ Wali monso pu’u, ane kita mangkita tonsi papaa etu, kita mangansani nja’u ria re’e anu to matem. Pasi ewa see seja, ane mangkita palaong to Aku roomo mampakanasaka komi etu, komi damangansani daratamo temponya Aku mawali Makole ri lino.”
42018001	Wali yako etu i Yesu manganto’oka wo’u anaguruNya rapa apa Ia rani mampotundeka sira ne’e mosa makai-kai nempo pokai-kai etu tawa mansaka rasono.
42018002	-
42018003	Wali Ia manganto’o, “Rapanya re’e samba’a to pobotus to maroo ri kota pasi nja’u seja samba’a tau we’a to balu. Wali to pobotus etu, ia taa mampalaika i Pue Allah pasi taa manga’angga Ia, pasi ia taa seja mamporayang tau. Wali tau we’a to balu etu tare pandoonya yau ri to pobotus etu pei mamporapika resi ia, to’onya, ‘Sawang aku naka ne’e balingku manganangi aku.’
42018004	-
42018005	“Wali masae sangkodi to pobotus etu bo’onya mangansawang ia, pei tau we’a etu tare pandoonya marapi-rapi sawang resi ia, see naka ia mampobuuka, ‘Kamonsonya aku taa mampalaika i Pue Allah pasi aku taa manga’angga Ia pasi taa seja mamporayang tau, pei nempo ewa wetu to tao-tao aku mampasimbalika tau we’a si’i see ia damandoo apa ane tare pandoonya ia ma’i, gete, aku damosa kojo!’” Etu semo rapa to nato’oka i Yesu anaguruNya.
42018006	Wali i Yesu manganto’oka sira, “Pobuuka anu to naika nto pobotus to etu. Apa ia to pobotus to taa biasa mangika anu to masipato raika, pei nempo ia tau to maja’a, pei apa saba tau we’a masae kojo tare pandoonya marapi sawang resi ia, see naka ia re’e mangansawang tau we’a etu.
42018007	Wali ane to pobotus to maja’a etu pei mangansawang tau, taa manto’o i Pue Allah. Ia mansaka damangansawang tau to Ia roomo mangampilis to wuri eo makai-kai marapi sawang resi Ia. Ia taa damangampeas mampasimbalika sira.
42018008	Taa kojo. Aku manganto’oka komi, ane ratamo temponya, i Pue Allah mansaka damampasimbalika sira apa Ia si’a ewa to pobotus to maja’a etu to masae kojo panewa mampasimbalika tau we’a to marapi sawang resi ia. “Wali kasimbalinya yako etu, ane ratamo temponya Aku, Wiyaa nto Lino, dama’i muni ri lino si’i, tempo etu bara taa boros tau to dakurata to maroso pangayanya resi Aku.”
42018009	Wali re’e tau to mangei to mampobuuka lengko nsira singkonong pei i Pue Allah. See naka sira mansarumaka koro nsira pei mampobuuka tau to yusa taa bae batuanginya. Wali i Yesu manganto’oka tau to ewa wetu pampobuukanya rapa si’i, Ia manganto’o,
42018010	“Re’e dua mba’a tau to yau ndeku banua i mPue Allah damakai-kai. Tau dua etu samba’a to Yahudi to aliran Parisi pasi samba’a to pantagi asele to Yahudi seja.
42018011	Wali rata ri banua i mPue Allah, to Parisi etu makore pei makai-kai ri raya mpampobuukanya, ia manganto’o, ‘Pue Allah, aku manganto’oka Komi tarima matao apa aku si’a ewa samparia tau to yusa. Apa aku si’a tau to bamporomung pasi si’a to panipu pasi si’a seja tau to mangika palaong to maja’a resi to we’a to si’a rongongku. Pasi aku manganto’oka seja Komi tarima matao apa aku taa mantipu tau ewa naika nto pantagi asele etu.
42018012	Kasimbalinya yako etu, aku mangorop dua ngkani rayanya samba’a minggu, pasi aku mangawaika yau resi Komi santila sampuyu yako samparia to ratangku.’ Etu semo pokai-kai nto Parisi etu.
42018013	“Pei to pantagi asele makore nja’u longko, pasi ia sakowa matingoa, taa rani apa ia mangepe ia taa masipato mampotango i Pue Allah. Ia ojo mangantopo-ntopo dadanya apa masoso rayanya pei manganto’o, ‘O Pue Allah, porayang aku, apa aku madosa kojo.’ Ewa wetu pokai-kai nto pantagi asele.
42018014	“Wali Aku manganto’oka komi tempo sira dua mawolili muni njo’u banuanya, to pantagi asele semo to nato’o i mPue Allah tare dosanya. Si’a to Parisi. Apa tau to mampakabae angganya, tau etu darapakakodi, pei tau to mampakakodi angganya, tau etu darapakabae.”
42018015	Wali yako etu re’e seore ma’i tau mangkeni ngana mayunu resi i Yesu apa sira rani Ia mampotaka sira pei mampokaika sira mamporapika resi i Pue Allah see Ia mampakasanang katuwu nsira. Apa ewa wetu ada nto Yahudi. Pei tempo anaguru i Yesu mangkita tau etu mangkeni ngana mayunu, sira manganseko tau etu.
42018016	Pei i Yesu mampokio ngana mayunu etu pei manganto’oka anaguruNya, “Biakamo naka ma’i ngana mayunu resi Aku. Ne’e mangamparas sira apa tau to ewa ngana mayunu etu, sira semo to mawali tau to Makolenya i Pue Allah.
42018017	Apa Aku manganto’oka komi, ane ngana mayunu, nempo bara kesaa nato’o ntau tu’anya sira, sira mansarumaka kojo. Wali ane tau to si’a ewa wetu pansarumakanya resi i Pue Allah, tau etu taa maya mawali tau to Ia Makolenya.”
42018018	Wali yako etu re’e samba’a kepala nto Yahudi to mampotanaka resi i Yesu, ia manganto’o, “Pa’a Guru, Komi to matao, bara kesaa palaong to dakuika see aku damangarata katuwu to singkasaenya?”
42018019	Wali i Yesu manganto’o, “Maka pei korom manganto’oka Aku matao? Ojo patanya i Pue Allah to matao. Tare to yusa.
42018020	Pei ane mangkonong mangarata katuwu, korom mangansani porenta-porenta i mPue Allah, wali to tao-tao lulu porenta etu. Re’e to manganto’o, ‘Ne’e masala, ne’e malima, ne’e mawali matamanasa to taa monso, pasi pakabae pa’amu pei indomu.’”
42018021	Wali ngkai etu manganto’o, “Samparia porenta etu aku mangalengkoka yako damangurawa.”
42018022	Wali ojo pangandonge i Yesu gombo ngkai etu, Ia manganto’oka wo’u ia, “Jamo sanjaya to tawa nuika, etu semo, intamo pei pobalu yau samparia kasugimu pei olinya tilaka yau tau to masiasi. Ane ewa wetu nuika ngkorom, korom damangarata kasugi ndate saruga. Pasi ane roomo mangawaika yau samparia etu, mai muni pei lulu Aku.”
42018023	Pei ojo pangandonge ngkai etu gombo i Yesu etu ia mawo kojo rayanya apa ia bae kojo kasuginya pasi ia mamporayang kasuginya etu.
42018024	Wali i Yesu mangkita ngkai etu mawo kojo rayanya, see naka ia manganto’o, “Masuli kojo tau sugi mawali tau to Makolenya i Pue Allah apa kasuginya semo to isarumakanya.
42018025	Wali to gampa-gampa binatang to rato’oka unta masua ri raya mpoko njau sakowa tau sugi mawali tau to Makolenya i Pue Allah.”
42018026	Wali tau to mangandonge gombo i Yesu etu ipu rayanya apa sira mampobuuka tau naka pei mawali sugi apa i Pue Allah semo mangawaika sira rasi. Wali sira manganto’oka i Yesu, sira manganto’o, “Gete! Ane tau sugi to bae-bae rasinya pei tau to yusa pei taa maya rapalaes, ane ewa see, tare tau to maya rapalaes!”
42018027	Wali i Yesu mangansono, “Ane to lino taa kojo nakurang mampalaes koronya, pei ane i Pue Allah Ia samparia palaong paka nakurang mangika.”
42018028	Wali roo see i Petrus manganto’oka i Yesu, to’onya, “Lo’a, kami room mampiyaika samparia ngaya-ngaya mami pei mangalulu Komi!”
42018029	Wali i Yesu manganto’oka anaguruNya, “Aku manganto’oka komi, monso pu’u re’e tau to roomo mampiyaika yau samparia saba rani mangika palaong i mPue Allah, Makolenya. Anu to napiyaika nsira etu, etu semo banuanya, bara indo nu ananya, bara tukakanya pasi tua’inya, bara tau tu’anya bara ananya.
42018030	Wali samparia tau to etu ane mampiyaika samparia to etu, ri raya ngkatuwu nsira to tempo si’i sira mangarata yabi wo’u yako to sira mampiyaika etu. Pasi ri tempo to darata sira damangarata katuwu to singkasaenya.”
42018031	Wali yako etu i Yesu mampokio anaguruNya to sampuyu pei dua pei mangkeni sira masepi yau sangkodi yako ri jaya. Roo see Ia mampakanasaka sira mangkonong palaong to damawali resi Ia, Ia manganto’o, “Kita dayau ndeku Yerusalem, panewa nda’a ria damawali samparia palaong to natulis yami nto pantuntu tuntu i mPue Allah tempo owi mangkonong Aku, Wiyaa nto Lino.
42018032	Wali Aku daraposora yau resi tau to si’a to Yahudi panewa tau etu damampokore Aku pasi damangarunes Aku.
42018033	Pasi sira damangeru-ngerus, damangampedas pasi damampopate yau seja Aku. Pei ri rayanya togo eo Aku damambangu muni yako ri kapatengKu.” Etu semo gombo i Yesu mangkonong kapateNya.
42018034	Pei anaguruNya taa mangansani batuanginya gombo i Yesu etu. Taa kojo manasa resi sira mangkonong palaong to to’oNya etu apa batuanginya ewa rawuni yako resi sira.
42018035	Wali yako etu, ri raya mpalinja i Yesu pasi anaguruNya yau ri Yerusalem, sira mosu ri kota Yerikho. Tempo etu re’e samba’a tau buta maroo-roo matunda ri wii njaya. Ngkai etu mampea mamporapi doi resi tau to liu apa ia buta.
42018036	Wali tempo ia maroo-roo ri wii njaya etu i Yesu pasi anaguruNya pasi tau boros sira malinja liu re ria. Wali ojo pandonge ntau buta loo ntau boros etu ia mampotanaka resi tau bara kesaa to mawali etu.
42018037	Wali tau etu manganto’oka ia, “I Yesu to Nasaret re’e liu ri jaya si’i.”
42018038	Wali see naka ngkai etu mampokio, ia manganto’o, “O Yesu, Wiyaa i Makole Daud, porayang aku!”
42018039	Pei tau to malinja ri tango i Yesu, sira manganseko ngkai etu, sira manganto’o, “Ne’e kanano!” Pei ia ojo maroso wo’u loonya kaboo-boo, ia manganato’o, “Wiyaa i Makole Daud, porayang aku!”
42018040	Wali i Yesu mangandonge panewa Ia mandoo pei manganto’oka tau, “Keni mai ia.” Wali tau etu mangkeni tau buta panewa ojo karatanya ri awe i Yesu, i Yesu mampotanaka resi tau buta etu,
42018041	Ia manganto’o, “Kesaa to nuporani daKuika resi korom?” Wali ngkai buta etu mangansono, “Pue, aku rani matao muni matangku.”
42018042	Wali i Yesu manganto’oka ia, “Nukita muni rao! Apa korom mangaya Aku, see naka korom matao muni matamu.”
42018043	Wali tau etu mansaka mangkita muni rao, panewa ia mangalulu seja i Yesu ri raya mpalinjaNya etu. Pasi ri rayanya ia malinja ia mangabaro-barong i Pue Allah. Wali ojo pangkita ntau boros palaong to mawali etu, sira paka mangabarong seja i Pue Allah.
42019001	Wali yako etu i Yesu pasi yunuNya masua ri raya ngkota Yerikho pei sira ojo daliu polas nja’u ria.
42019002	Wali nja’u kota etu re’e tau sugi, sanganya i Sakheus. Ia samba’a kepala ntau to pantagi asele.
42019003	I Sakheus etu rani kojo mangkita i Yesu, bara wimba ta’aNya, pei ia taa maya mangkita apa ia rede kojo pasi tau boros kojo.
42019004	Wali ia maripo ri tango ntau boros yau mangampago nja’u kaju ara. Tempo ia rata nja’u ria, ia mapone ndate tuwa ngkaju etu. Wali yako ndate ria ia mangampea damangalo’aka i Yesu tempo Ia daliu nja’u ria.
42019005	Wali tempo i Yesu rata nja’u pu’u ngkaju etu, Ia matingoa mangalo’aka resi i Sakheus, panewa Ia manganto’o, “Sakheus, pakajoli pana’u apa seo si’i Aku dayau ri banua ngkorom darapalinggona.”
42019006	Wali i Sakheus majoli mana’u. Ia ndende kojo rayanya mampalinggona i Yesu nja’u banuanya.
42019007	Pei samparia tau to mangkita palaong etu, sira sakambumbu mangkonong i Yesu. Sira manganto’o, “Gete, taa matao Ia yau mawali linggona ntau to pantagi asele, tau to madosa kojo! ”
42019008	Pei i Yesu Ia yau sinjaya pei i Sakheus rata nja’u banuanya. Tempo sira re’e ri raya banua, i Sakheus makore pei manganto’o, “Ewa si’i Pue, santongo ngaya-ngayangku dakutilaka yau tau to masiasi, pasi dakupowalilika muni resi tau to itipungku opo ngkani kaborosinya pei to itipukaku sira etu.”
42019009	Wali i Yesu manganto’oka i Sakheus, Ia manganto’o, “Seo si’i korom rapalaes yako ri huku nu dosa, apa korom re’e mangaya seja Aku ewa naika bue ngkita i Abraham tempo owi. Pasi samparia tau to maroo ri raya banuamu, yako tempo si’i sira damangansani seja jaya darapalaes.
42019010	Naka pei komi maya rapalaes apa Aku, Wiyaa nto Lino, Aku nama’i damangaliwu pasi damangampalaes tau ewa komi to tamo mangalulu jaya resi i Pue Allah, to raporapaka ewa tau pusa.”
42019011	Wali tempo tau nja’u ria tiroo mampodongeka gombo i Yesu, Ia manganto’oka wo’u sira rapa apa Ia rani mampaponsanika resi sira tawa rata temponya Ia mawali Makole ri lino. Naka pei Ia manganto’oka sira rapa etu apa tempo etu sira tamo longko yako ri kota Yerusalem pasi re’e sira to sala mampobuuka ane Ia ratamo ri Yerusalem, Ia mansaka damawali Makole ri lino.
42019012	Wali see naka Ia manganto’oka sira rapa mangampotundeka sira see sira damadota mangika palaong nsira ri rayanya mangampeas kama’iNya. Wali Ia manganto’o, “Re’e samba’a tau to bae angganya ia dayau njo’u tana to longko danawaika ntau kuasa damawali makole ri lipunya. Roo see ia damawolili muni ri lipunya etu damaporenta.
42019013	Wali tempo ia tawa yau ia mampokio to papolaonginya sampuyu mba’a pei mangawaika resi sira sangkomba doi weyawa samba’a pei samba’a. Ia manganto’o, ‘Pake doi si’i mangoli pasi mampobalu naka datidugang wo’u kaborosinya. Ika palaong etu sampe rata temponya aku darata muni.’
42019014	“Roo see tau etu mayoko dayau njo’u tana to longko. Pei tau to maroo ri lipu to si ia, sira maja’a nakita ia. See naka sira mampokau tau yau mangalulu ri payunya panewa ojo karata nsira nja’u tana to longko etu sira damampotango seja tau to damangawaika ia kuasanya. Sira damanganto’oka tau etu, ‘Kami taa rani tau si’i mawali makole mami!’ Wali pomakau nsira etu yau mangika ewa wimba nato’o nsira etu.
42019015	“Pei nempo ewa see, tau to bae angganya etu tiroo rawaika kuasa mawali makole nsira. Wali ia mawolili muni njo’u lipunya. Ojo karatanya nja’u banuanya, ia mampokio wo’u to papolaonginya to isarumakakanya doi seore etu. Ia rani mampotanaka resi sira bara sawei wo’u doi to narata nsira tempo sira mangoli pasi mampobalu.
42019016	“Wali rata to papolaong to uyunya pei manganto’oka tau puenya etu, ‘Pue, doimu to sangkomba to nusarumakaka ngkomi resi aku roomo tidugang wo’u mawali sampuyu ngkomba.’
42019017	“Wali tau puenya manganto’o, ‘Gete, matao kojo! Korom to papolaong to matao. Wali apa saba korom masipato rasarumaka mampasilonga palaong to kodi etu, see naka aku damangokotaka korom damangkuasang sampuyu kota.’
42019018	“Wali roo see ma’i wo’u to papolaong to kadua. Ia manganto’o, ‘Pue, doimu roomo tidugang wo’u mawali lima ngkomba.’
42019019	“Wali tau puenya manganto’oka ia, ‘Aku damangokotaka korom damangkuasang lima kota.’
42019020	-
42019021	“Wali yako etu ma’i wo’u samba’a to papolaong. Tau etu rani mangika anto, see naka ia mawuti mampakasala tau puenya, ia manganto’o, ‘Pue, aku kunsani komi tau to maroso kojo porentamu. Komi mangoko anu to si’a komi puenya pasi komi mamota nja’u tampa to si’a komi mampomuya. Wali aku meka mampobuuka danuhuku ngkomi ane bara tibute yau doi ngkomi etu, see naka aku ojo mangawungusika kain pei mangkalisoka yau. Wali si’i muni doi to komi puenya etu.’
42019022	“Wali tau puenya manganto’o, ‘Gete korom to papolaong to maja’a! Yako ri gombo ngkorom etu semo aku damangahuku korom. Apa korom manganto’o aku tau to maroso kojo porentangku pasi korom manganto’o aku mangoko anu to si’a aku puenya pasi mamota nja’u tampa to si’a aku mampomuya.
42019023	Wali ane monso pu’u lengkongku ewa to nuto’o ngkorom etu, maka pei korom taa mangkeni doingku etu pei mamposaka nja’u bang see tempo aku rata muni aku maya mangantima muni doi etu pasi bunganya?’
42019024	“Wali roo see, tau pue nto papolaong etu manganto’oka tau to makore ri awenya, ia manganto’o, ‘Oko yau doi etu yako resi ia pei waika wo’u resi tau to re’e doinya sampuyu ngkomba.
42019025	“Pei tau etu manganto’o, ‘Gete Pue, maka pei mangawaika resi tau etu? Ia re’emo sampuyu ngkomba!’
42019026	“Wali tau puenya mangansono, to’onya, ‘Aku manganto’oka komi, i sema-sema to masipato rasarumaka, tau etu darawaika wo’u. Pei tau to taa masipato rasarumaka, tau etu nempo re’e sangkodi to rasarumakaka resi ia, to etu daraoko yau see ia tamo re’e bara kesaa.
42019027	Wali ane mangkonong balingku to taa rani aku mawali makole nsira etu, keni mai sira pei pate yau ri tangongku.’” Wali etu semo rapa to nato’o i Yesu see anaguruNya mangansani mampakadota mangika palaong nsira ri rayanya mangampeas tempo ngkama’iNya. Pasi Ia mampatiendoka seja baliNya to taa rani Ia mawali Makole.
42019028	Wali ojo karoonya i Yesu manganto’o rapa etu Ia polas wo’u yau ndeku Yerusalem. Pei tempo Ia yau etu, Ia semo to malinja ri tangonya. Tau to yusa mangalulu ri payuNya.
42019029	Wali ri raya mpalinjanya etu, sira mosu ri kampu Betpage pasi Betania to re’e ri pantana to rato’oka Tongku Saitun. Tempo sira mosu ri kampu etu i Yesu mampokau dua mba’a anaguruNya matiruyu. Ia manganto’oka sira,
42019030	“Intamo njo’u kampu to uyu rata etu. Tempo komi rata nja’u ria, komi mansaka damangkita samba’a ana ngkeledai to rataka. Ana ngkeledai etu tawa re’e tau mampolea. Wali lede yau taka nu ana ngkeledai etu pei kenika Aku.
42019031	Pei ane re’e tau mampotanaka, ‘Maka pei komi dua mangalede yau taka ngkeledai etu?’ to’oka tau etu, ‘I Pue rani mangampake.’
42019032	Wali anaguru dua mba’a to rapokau etu, sira yau. Pasi tempo sira rata nja’u kampu etu, sira mangarata ana ngkeledai singkonong ewa nato’oka i Yesu sira.
42019033	Wali sira mangalede yau takanya pei tempo sira mangalede yau takanya etu re’e tau puenya mampotanaka resi sira, sira manganto’o, “Maka pei komi dua mangalede yau taka nu ana ngkeledai etu?”
42019034	Wali sira dua mangansono, “I Pue rani mangampake.”
42019035	Wali yako etu sira mangkenika i Yesu ana ngkeledai etu. Wali tempo sira rata muni resi i Yesu sira mangalandasika yau bengo ngkeledai juba nsira, roo see sira mangampapopone i Yesu ri wawo bengo ngkeledai etu.
42019036	Wali yako etu sira polasimo ndeku Yerusalem. Tempo sira polas etu, re’e tau to mangkambaraka juba nsira mangangalis jaya apa ewa see ada nto Yahudi manga’angga tau.
42019037	Wali ri raya mpalinja nsira, tempo i Yesu mosumo damalonso yako ndate Tongku Saitun, tempo etu anaguru i Yesu to boros kojo ndende rayanya pasi sira mula sakaboo mangabarong i Pue Allah apa saba samparia palaong to taa rapobiasa to roomo nakita nsira i Yesu mangika.
42019038	Sira manganto’o, “Tau si’i semo Makole to ma’i napokau i mPue! Wali barong Ia! Kita masingkatao pei i Pue Allah ndate saruga si’i-si’i! Barong i Pue Allah anu to bae kojo kuasaNya!” Etu semo to nato’o ntau boros.
42019039	Pei ri oyo ntau boros etu re’e bara sawei mba’a to Yahudi to aliran Parisi. Sira masusa rayanya mangandonge tau boros etu manganto’o i Yesu Ia Makole. Wali sira manganto’oka i Yesu, “Guru, seko anaguruMu!”
42019040	Pei i Yesu manganto’oka sira, “Aku manganto’oka komi, ane tau etu damaroti yau, roo see watu mayunu damamoni mangabarong Aku mangabolos sira.”
42019041	Wali yako etu i Yesu mosu rata ri kota Yerusalem. Ia mangkita kota etu panewa Ia mula tumangi apa mamporayang tau to maroo nda’a ria.
42019042	Ia manganto’o, “O komi to Yerusalem! Masanang rayangKu ane seo si’i komi mangansani jaya see maya mawali masingkatao pei i Pue Allah. Pei komi taa rani mampodongeka Aku, wali see naka tempo si’i jaya etu ewa rawuni yako resi komi.
42019043	Wali komi damasiasi kojo ri tempo to darata apa bali ngkomi darata resi komi. Sira damangalibu kota ngkomi pei damangika pampa to bae maroso tiku ri kota see komi tamore jaya damiyai.
42019044	Balimu etu damampakaja’aka yau kota ngkomi pasi komi to maroo ri rayanya. Wali watu ri kota ngkomi dararantamaka yau samparia. Tare pasi songu to taa darayali yau. Wali palaong etu damawali resi komi apa ratamo temponya i Pue Allah ma’i damampalaes komi pei komi taa mangalinga tempo etu.”
42019045	Wali yako etu i Yesu yau ri banua i mPue Allah. Tempo Ia masua ri tongonatanya Ia mangkita tau to mampobalu binatang pasi to yusayusanya to danapake ntau mangika pampue resi i Pue Allah. Wali sira mampobalu nja’u tongonata banua etu, pei sira ojo mangantipu tau to rata. Wali tempo i Yesu mangkita etu Ia mangarubak yau samparia tau etu yako ri tongonata banua i mPue Allah.
42019046	Ri rayanya Ia mangarubak tau etu Ia manganto’oka sira, “Re’e gombo i mPue Allah to ratulis ri raya ntuntuNya, gomboNya etu manganto’o, ‘BanuangKu darato’oka banua danapokai-kai ntau.’ Ewa see to nato’o i mPue Allah, pei komi room mangampake yau banua si’i mawali tampa nto pantipu.”
42019047	Wali yako etu, ponto eo i Yesu mampotundeka tau ri banua i mPue Allah. Pasi tempo etu kepalakepala nto pampue pasi tau to mampoguru porenta i Musa pasi tau tu’a nto Yahudi sira mangaliwu jaya damampopate yau i Yesu.
42019048	Pei sira taa mangarata jaya apa to Yahudi to boros mampodongeka kojo samparia gombo to Ia manganto’o.
42020001	Wali re’e seore i Yesu re’e ri raya ntongonata banua i mPue Allah. Ia mampotundeka tau nja’u ria pasi mampakarebaka resi sira kareba matao. Tongo-tongonya Ia mampotunde etu, ma’i kepala-kepala nto pampue pasi tau to mampoguru porenta i mPue Allah pasi tau tu’a nto Yahudi, sira ma’i mangampago Ia.
42020002	Sira mampotanaka resi Ia, sira manganto’o, “Yako imbare pangarata ngKorom kuasa mangika palaong to nuika ngKorom? Bara sema mangawaika Korom kuasa mangika palaong to etu?”
42020003	Wali i Yesu manganto’o, “Aku re’e seja samba’a pampotanaka to Aku damampotanaka resi komi ruyu. To’oka Aku,
42020004	bara i sema nangawaika i Yohanes kuasa mangabaptis tau, bara i Pue Allah, bara to lino?”
42020005	Wali ojo pangandonge nsira pampotanaka i Yesu etu, sira masipotanaka samba’a pei samba’a, sira manganto’o, “Wimba dataika mangansono, apa ane kita damanganto’o yako resi i Pue Allah nangawaika i Yohanes kuasa, i Yesu damanganto’o wo’u, ‘Maka pei komi manasa ngkomi i Pue Allah nangawaika ia kuasa pei komi taa mangaya anu to ia mampotundeka?’
42020006	Pei ane kita manganto’o to lino semo to nangawaika ia kuasanya, gete, tau boros damangantasoka kita watu apa sira damasusa kojo resi kita. Apa ane ewa pampobuuka nsira i Yohanes monso pu’u nawaika i mPue Allah kuasa mawali to pantuntu tuntuNya.”
42020007	Wali kepala-kepala nto pampue pasi yununya, sira manganto’oka i Yesu, “Kami taa kunsani yako i sema pangarata i Yohanes kuasanya.”
42020008	Panewa roo see i Yesu manganto’oka sira, “Ane komi taa manganto’oka Aku, Aku taa seja damanganto’oka komi yako resi i sema Aku mangarata kuasa mangika palaong to inikangKu etu.”
42020009	Wali roo see i Yesu manganto’oka tau boros rapa. Ia manganto’o, “Rapanya re’e samba’a tau to mangika nawu danapampomuya anggur. Ojo karoonya ia mangika nawu etu ia mampomuya anggur, panewa roo see ia mangawaika sawei mba’a tau damampasilonga nawu etu. Ia manganto’oka tau etu sira darawaika ntanapanya, etu semo sira darawaika santilaja yako ri wua nu anggur ri nawu etu, panewa kaborosinya wua nu anggur etu ia semo puenya. Wali roo see tau pue nawu etu ia mayoko dayau njo’u longko. Wali masae kojo ia maroo-roo nja’u ria.
42020010	“Wali ojo karatanya temponya wua nu anggur etu matasamo, tau pue nawu etu mampokau to papolaonginya yau njo’u to pangkampang nawu etu damangokoka ia wua nu anggur to si ia. Pei ojo karata to papolaong etu, to pangkampang nawu sira mangantidas ia pei manganto’oka ia pawolili muni resi tau puenya. Pasi tare wua nu anggur to nawaika nsira ia.
42020011	Wali tau pue nawu etu mampokau wo’u to papolaonginya to yusa. Pei ojo karata nto papolaong to etu nja’u nawu anggur, to pangkampang nawu etu mangantidas seja ia pasi mangarunes panewa manganto’oka ia pawolili muni. Pasi tare seja wua nu anggur to nawaika nsira ia.
42020012	Roo see tau pue nawu mampokau wo’u to papolaonginya to katogo, pei ojo karatanya nja’u ria, sira mangawelang ia pei mampanasok yau yako ri nawu etu.
42020013	“Wali yako etu tau pue nawu mampobuuka, ‘Kesaa dakuika? Ewa si’i dakuika: Aku damampokau anangku to kuporayang. Wali ane sira mangkita anangku semo to rata resi sira, tuwu-tuwuja sira damanga’angga ia.’ Wali ia mampokau ananya etu.
42020014	“Pei ojo karata nu ana mpue nawu etu, to pangkampang nawu sira mangkita ananya etu, wali sira magombo samba’a pei samba’a, sira manganto’o, ‘Si’i semo tau to damangantima panta ntau pue nawu si’i. Anu kita mampopate yau ia see kita semo damangantima pantanya etu.’
42020015	Roo see sira mangansoko ana ntau pue nawu etu panewa sira mampanasok yau ia nja’u sambali nawu anggur panewa mampopate yau ia.” Wali ojo karoonya i Yesu manganto’o rapa etu Ia mampotanaka wo’u resi kepala-kepala nto pampue pasi yununya, Ia manganto’o, “Wali ane ewa pampobuuka ngkomi, kesaa danaika ntau pue nawu resi to pangkampang nawunya etu tempo ia rata muni resi sira?
42020016	Ewa si’i danaika: Ia dayau resi to pangkampang nawu etu pasi damampopate yau sira panewa roo see ia damangawaika wo’u tau to yusa damampasilonga nawunya etu.” Wali ojo pangandonge ngkepala-kepala nto pampue pasi yununya rapa i Yesu etu, sira mangansani batuanginya mangkonong sira semo wali sira manganto’o, “Gete, tuwu-tuwuja ne’e kojo mawali ewa wetu!”
42020017	Pei i Yesu mangalo’aka kojo resi sira pei mampotanaka, Ia manganto’o, “Ane komi mampobuuka i Pue Allah taa damangika ewa wetu, ane ewa see kesaa batuanginya gombo to ratulis ri raya ntuntu i mPue Allah? Gombo etu ligi mangkonong Aku, Makole parajanji i mPue Allah. Aku raporapaka ewa watu, wali gombo to ratulis etu manganto’o, ‘Re’e tau to mangawangu banua watu, tau etu mangantaji yau songu watu apa sira mampobuuka watu etu taa masipato rapake ri banua etu. Pei i Pue Allah mamporani watu etu semo to rapake mangawangu banua etu, see naka watu etu rapake muni. Wali i Pue Allah mangampake watu etu panewa watu etu semo to mawali yau watu to bae kojo batuanginya ri banua to etu.’ Etu semo gombo to ratulis tempo owi. Wali komi semo tau to mampobo’o Aku etu.
42020018	Pasi si’i wo’u ligi mangkonong Aku, Makole parajanji i mPue Allah. Aku raporapaka wo’u ewa watu to bae kojo batuanginya etu, to’onya, ‘Tau to masou tudu ri wawo mbatu to bae batuanginya etu, tau etu mabusak koronya. Pei ane watu etu to masou tudu ri wawo ntau, tau etu damaruna yau mawali ewa awu.’”
42020019	Wali ojo pangandonge ngkepala-kepala nto pampue pasi tau to mampoguru porenta i Musa ligi to nato’o i Yesu etu, sira manasa batuanginya mangkonong sira semo. See naka sira rani kojo mangansoko Ia. Pei taa mawali apa sira mampokeka tau boros.
42020020	Wali sira jamo mangampeas tempo to matao damangansoko Ia. Pasi re’e sawei mba’a joa nsira to napokau nsira yau damangakal i Yesu see Ia dasala gomboNya. Tau etu mangika lengko ewa tau to matao, pei kamonsonya sira mampodongeka kojo tempo i Yesu magombo mangampeas Ia bara sala gomboNya. Apa ane Ia sala gomboNya sira damangansoko Ia pei mangkeni njo’u gubernur to mangkuasang sira, apa gubernur semo to re’e kuasa mangahuku tau.
42020021	Wali joa ngkepala-kepala nto pampue etu manganto’oka resi i Yesu, sira manganto’o, “Pa’a Guru, kami kunsani Komi tau to monso gomboMu. Pasi tempo Komi mampotundeka tau pamporani i mPue Allah, tempo etu ojo anu to monso to nuto’o ngKomi. Komi taa ojo mangamomis tau, bara ojo rani mampakasanang raya nsira. Wali manasa resi kami Komi taa mangampilis tau.
42020022	Wali see naka kami rani Komi manganto’oka kami ewa wimba pampobuukaMu. Apa i Kaisar, makole nto Roma, ia mampakasaaka kita to Yahudi see kita mangabayar asele, pei palaong to etu bara taa matao raika ane ewa porenta i mPue Allah. Wali kami mampotanaka resi Komi, wimba ane ewa pampobuukaMu, bara singkonong pei porenta i Musa ane kita mangabayar asele resi makole nto Roma, bara taa?” Wali etu semo pampotanaka nsira rani mangakal i Yesu.
42020023	Pei i Yesu mangansani songka nsira to maja’a, wali see naka Ia manganto’oka sira,
42020024	“Poraoka Aku sangkomba doi pera.” Wali sira mampaporaoka Ia, panewa Ia mampotanaka resi sira, to’oNya, “Gambar nsema to re’e ri doi si’i, pasi sanga nsema to re’e ratulis reria?”
42020025	Wali sira mangansono, “Kaisar semo.” Panewa Ia manganto’oka sira, “Wali ane ewa see, waika i Kaisar anu to masipato rawaika ia. Pasi anu to masipato rapampueka resi i Pue Allah waika resi i Pue Allah.”
42020026	Wali joa ngkepala-kepala nto pampue etu taa kojo mawali mangakal i Yesu ri tango ntau boros apa tare gomboNya to sala. Wali sira ojo maroti apa ipu kojo raya nsira mangandonge pasonoNya etu.
42020027	Wali yako etu ma’i seja sawei mba’a to Yahudi to aliran Saduki, sira ma’i resi i Yesu. Tau to etu ane ewa panto’o nsira tare tau mambangu muni yako ri kapatenya. Wali ojo karata ntau etu resi i Yesu, sira manganto’oka Ia,
42020028	“Pa’a Guru, ane ewa porenta i Musa, ane to langkai ia marongo pei roo see ia mate yau taa riana, ane ewa see tukakanya bara tua’inya mangoko wo’u balunya etu. Wali ane sira dua re’e ana, ananya etu darato’oka ana ntau to namate yau etu. Ewa see porenta i Musa.
42020029	Wali wimba ane ewa sarita si’i. Re’e pitu mba’a tau langkai to sintua’i. Wali re’e seore to tu’anginya ia marongo panewa ia mate yau taa riana.
42020030	See naka tua’inya to tondanya mangoko yau balunya etu, panewa roo see ia seja mate yau pei taa seja riana.
42020031	Pasi ewa see seja tua’inya to katogo. Wali sira pitu samparia paka nawali ewa see. Paka mate yau taa riana.
42020032	Panewa roo see tau we’a etu ia seja mate yau.
42020033	Wali si’i pampotanaka mami resi Komi. Wimba ane re’e pu’u temponya tau samparia mambangu muni yako ri kapatenya, tau we’a etu, to imba tau pitu etu to darato’oka rongonya, apa sira pitu sintua’i paka re’e mamporongo ia?”
42020034	Wali i Yesu manganto’oka sira, “Sala pampobuuka ngkomi apa ane ada ntau to tuwu ri tempo si’i, etu semo tau marongo pasi rapaporongo.
42020035	Pei ane ri tempo to darata si’amo ewa wetu. Apa tempo etu, tau to nato’oka i mPue Allah masipato darawangu muni yako ri kapatenya, tau to etu tamo damarongo pasi tamo darapaporongo.
42020036	Pasi sira tamo seja maya mate yau apa katuwu nsira damawali ewa katuwu mpomakau i mPue Allah ndate saruga. Wali tau to etu, sira ngana i mPue Allah to roomo rawangu muni yako ri kapatenya.
42020037	Pasi ane mangkonong tau rawangu muni yako ri kapatenya, sakowa i Musa mampakanasaka tempo ia mangantulis ri raya ntuntu i mPue Allah mangkonong palaong to mawali tempo junju mawea. Tempo etu i Abraham sira togo i Ishak pasi i Yakub paka masaem kapatenya yau. Pei nempo ewa wetu, i Musa tiroo manganto’o i Pue Ia Allah to napue i Abraham, pasi to napue i Ishak, pasi to napue seja i Yakub.
42020038	Wali Aku manganto’oka komi, manasa nempo roomo namate yau koro i Abraham sira togo i Ishak pasi i Yakub, pei sira tiroowa tuwu ndate saruga apa sira tiroowa mampue mampakabae i Pue Allah. Pasi i Pue Allah Ia taa napue ntau to mate, Ia napue ntau to tuwu. Wali ane ri pangkita i mPue Allah samparia tau to mate, sira tiroowa tuwu.”
42020039	Wali ojo karoonya i Yesu manganto’o gombo etu, re’e sawei mba’a tau to mampoguru porenta i Musa sira manganto’o, “Matao kojo pasonomu, Pa’a Guru!”
42020040	Pasi yako ri tempo etu tare tau to makoje rayanya mampotanaka wo’u bara kesaa resi i Yesu.
42020041	Wali i Yesu manganto’oka wo’u sira, “Tau manganto’o i Kerisitu, Makole parajanji i mPue Allah, Ia ojo wiyaa i Makole Daud. Wali maka pei sira manganto’o ewa see?
42020042	Monso pu’u Ia wiyaa I Daud, pei i Daud semo to manganto’o tempo owi ri buku Mazmur. Tempo etu i Daud magombo mangkonong i Kerisitu, ia manganto’o, ‘I Pue Allah magombo resi Puengku, Ia manganto’oka Puengku, to’oNya, “Patundamo ri awengKu ri sambali tondo ngkana
42020043	sampe rata temponya manganangi baliMu pei mangawaika Komi mangkuasang sira.” ’ Etu semo to nato’o i makole Daud tempo owi. Wali pobuuka ruyu batuanginya tempo ia manganto’o, ‘I Pue Allah manganto’oka Puengku’. Pobuuka gombonya etu apa si’i wo’u pampotanakangKu resi komi.
42020044	Wali Makole parajanji i mPue Allah, nempo wiyaa i Daud, pei i Daud tiroo manganto’oka Ia ‘Puengku.’ Wali ane ewa see, wimba, Makole parajanji i mPue Allah etu Ia bara ojo wiyaa i Daud bara napowimba wo’u Ia?”
42020045	Wali tempo tau boros mampodongeka i Yesu, Ia manganto’oka anaguruNya,
42020046	“Pakatao kojo tau to mampoguru porenta i Musa. Sira masanang kojo malinja-linja mangampake juba to marade to tondong ntau to bae angganya. Pasi sira masanang kojo natabea ntau tempo sira yau njo’u pasar. Pasi tempo sira yau ri banua to napampotunde nto Yahudi sira masanang kojo matunda ri gadera to napatunda ntau to bae angganya. Pasi ewa see seja ane yau mangkoni ri roa. Sira masanang seja matunda nja’u tampa to napatunda ntau to bae angganya.
42020047	Pasi tau etu ojo mangantipu tau balu panewa mangoko yau kasuginya. Pei tempo sira makai-kai ri tango ntau, sira makai-kai masae kojo see matao nadonge nsa’e, pei tau etu ojo gombonya manoto. Wali see naka i Pue Allah damampakapari wo’u huku to danarata ntau etu.”
42021001	Wali tempo i Yesu re’ewa ri tongonata banua i mPue Allah, tempo etu Ia mangalo’a pei mangkita tau to sugi to mamposaka doi ri raya mpeti to napamposaka ntau doi to rawaika resi i Pue Allah.
42021002	Pasi Ia mangkita seja samba’a tau balu to masiasi kojo, tau we’a etu mamposaka seja doi re’e ria. Doi to iposakanya etu dua ngkomba doi tambaga, doi to kodi kojo angganya.
42021003	Wali i Yesu manganto’o, “Aku manganto’oka komi, monso pu’u ane ri pangkita i mPue Allah, anu to nawai ntau balu etu semo to bae-bae batuanginya pei anu to nawai nsa’e.
42021004	Apa samparia sira nempo bae doi naposaka etu, sira mangawai yako ri yabi ngkasugi nsira. Pei tau balu etu ia mangawaika yau resi i Pue Allah samparia doi to re’e resi ia. Wali see naka tempo si’i sakowa doi to danaolika pangkoni tamo re’e.”
42021005	Wali tempo etu re’e anaguru i Yesu to magombo-gombo mangkonong ewa wimba kagayanya banua i mPue Allah. Sira magombo mangkonong watu to magaya kojo pasi mangkonong sora-sora to nawaika ntau damampakagaya wo’u banua etu. Pei i Yesu manganto’o,
42021006	“Monso pu’u komi mangangkita samparia to magaya si’i. Pei darata temponya banua i mPue Allah pasi banua-banua to ri awenya etu darapakaja’aka yau, pasi watu bose etu dararantamaka yau samparia. Tare pasi songu to taa darayali yau.”
42021007	Wali anaguru i Yesu mampotanaka resi Ia, sira manganto’o, “Pa’a Guru, bara mpia temponya danapowali anu to Komi room manganto’oka kami mangkonong banua i mPue Allah darapakaja’aka yau? Pasi kesaa damawali tondong resi kami see manasa palaong etu damawalimo?”
42021008	Wali i Yesu mangansono, “Pakatao kojo see komi taa natipu ntau mangkonong temponya Aku dama’i muni ri lino. Apa dama’i boros tau to damampoanika Aku, sira damanganto’o samba’a pei samba’a, to’onya, ‘Aku semo i Makole parajanji i mPue Allah.’ Pasi sira damanganto’o, ‘Daratamo tempo ngkama’i i Makole parajanji i mPue Allah.’ Ewa wetu danato’o ntau, pei ne’e mangalulu tau etu.
42021009	Pasi tempo Aku tawa ma’i muni, tempo etu komi damangandonge seja kareba mangkonong tau masimusu pasi mangkonong tau marotai mangewa pomarenta. Pei tempo komi mangandonge kareba etu, ne’e meka apa palaong to etu yako ri songka i mPue Allah wali taa maya taa mawali. Pei ane tempo etu si’awa kapuranya temponya to si’i.
42021010	Apa tiroowa re’e palaong to damawali. Wali re’e tau to samba’a bansa damasimusu pei tau yako ri bansa to yusa. Pasi re’e seja tau to samba’a makole damasimusu pei tau to samba’a makole to yusa.
42021011	“Pasi re’e wo’u palaong to damawali ri tempo etu, etu semo lengko tana pasi oro pasi panyaki to mapari kojo, wali samparia palaong to etu damawali ri malagi lipu ri lino si’i. Pasi tau damangkita seja malagi tondong ndate yangi to damampakameka pasi mampakaipu raya nsira.”
42021012	Wali yako etu i Yesu manganto’oka wo’u anaguruNya, to’oNya, “Ewa wetu palaong to damawali, pei tempo tawa mawali palaong to etu, komi danasoko pasi danasesai ntau. Komi darabotus nja’u banua-banua to napampotunde nto Yahudi pasi komi daratarungku. Pasi komi darakeni ri tango makolemakole pasi ri tango gubernurgubernur apa saba komi mangaya Aku.
42021013	Wali tempo komi rakeni ri tango nsira, tempo etu komi maya mawali matamanasa resi sira mangkonong Aku.
42021014	Pei pakaroso ruyu raya ngkomi naka ne’e morumoru mangampobuuka yami bara gombo kesaa to danuposonoka ngkomi.
42021015	Apa tempo komi damampogomboka tau to re’e kuasanya etu, tempo etu semo panewa Aku damampakanasaka komi gombo to danuto’o pasi Aku damangawaika komi kapande. Wali see naka tempo komi magombo etu bali ngkomi taa maya mangewa bara mangabanta gombo ngkomi.
42021016	“Wali boros palaong to maja’a to damawali resi komi ri tempo etu. Apa sakowa tau tu’a ngkomi, tua’i pasi tukaka, ja’i pasi galung ngkomi, sira damamposora yau komi resi tau to damangahuku komi. Pasi re’e seja komi to danapopate yau ntau etu.
42021017	Pasi boros kojo tau to damaja’a nakita komi apa saba komi mangalulu Aku.
42021018	Pei nempo ewa wetu, tare pasi santoko wayua ngkomi to marapa yau ane taa nawai i mPue Allah.
42021019	Wali ne’e mosa mangalulu Aku, apa ane komi maroso pangayamu resi Aku, ane ewa see komi damangarata katuwu to monso.”
42021020	Wali yako etu i Yesu manganto’o wo’u, to’oNya, “Wali ane ratamo temponya komi mangkita kota Yerusalem danalibumo ntentara to boros kojo, tempo etu komi damangansani mosumo temponya kota etu darapakaja’aka yau.
42021021	Wali ane nukita ngkomi palaong to etu, piyaimo komi to re’e ri propinsi Yudea, piyai nto’u tongku. Pasi ane re’e tau to ri raya ngkota, piyai yako ri kota etu. Pasi tau to nja’u nawu, ne’emo mawolili muni njo’u kota.
42021022	Apa tempo etu tempo huku to rapakanasaka yami ri raya ntuntu i mPue Allah. Wali samparia to ratulis etu darabanang ri tempo etu.
42021023	Wali masiasi kojo tau to mangkeni koro pasi tau to bara re’e ana kodi to mansusu ane rata tempo to etu, apa mandasai kojo sira miyai. Wali bae kojo kasusa pasi mapari kojo huku i mPue Allah to danarata ntau ri tana si’i.
42021024	Re’e to danapopateka nsa’e wada, pasi re’e wo’u to darasoko pei darakeni yau njo’u samparia tana ntau to si’a to Yahudi. Pasi kota Yerusalem danakuasang ntau to si’a to Yahudi sampe puramo temponya to nawaika i mPue Allah sira mangkuasang etu.”
42021025	Panewa i Yesu manganto’o wo’u, “Wali tempo etu mata nu eo, wuya pasi batu’e-batu’e damambali ta’anya. Wali palaong to etu damawali tondong resi tau. Pasi ri wawo lino, samparia bansa ntau damasusa pasi moru-moru raya nsira apa tasi maroso kojo loonya pasi bose bombanginya.
42021026	Wali to lino tamua apa saba kameka ndaya nsira mangampeas palaong to tiroo damawali ri lino si’i, apa samparia to ndate yangi singkayame ewa anu to ranjongkoka.
42021027	Wali tempo mawali palaong to etu ndate yangi, tempo etu tau damangkita Aku, Wiyaa nto Lino, ma’i ri raya limu. Pasi tempo Aku dama’i etu, bae kojo kuasangKu pasi kayawangKu.
42021028	Wali tempo palaong etu mula mawali pakaroso raya ngkomi pei pakasanang apa daratamo temponya komi darapalaes.”
42021029	Wali yako etu i Yesu manganto’oka sira rapa. Ia manganto’o, “Pobuukaja mangkonong ewa kaju ara pasi samparia kaju to yusa.
42021030	Rapanya, kaju etu ane mosumo tempo eo ia damalonde. Wali tempo kita mangkita kaju etu malonde muni, kita tansani mosumo tempo eo. Wali kaju etu mawali tondong to mampakanasaka kita mosumo tempo eo.
42021031	Pasi ewa see seja palaong to Aku roomo mampakanasaka komi mangkonong anu to mawali ndate yangi. Palaong etu seja damawali tondong resi komi apa ane komi mangangkita samparia palaong to kuto’oka komi etu damawalimo, wali komi mangansani daratamo temponya i Pue Allah mawali Makole ri lino.
42021032	“Wali Aku manganto’oka komi, monso pu’u tau to tuwu tempo tondong-tondong etu mawali, re’e to tawa damate sira damangkita samparia palaong to Aku manganto’o si’i.
42021033	Yangi pasi lino dapura yau, pei kuasa nu gombongKu taa dapura.”
42021034	Wali i Yesu mampakapolas gomboNya, Ia manganto’o, “Pakatao kojo naka ne’e raya ngkomi mawali mayu’u apa saba palaong to nuika ngkomi, ewamo boros mantako, pei sangkani kayangu. Pasi ne’e seja moru-moru rayamu mampobuuka katuwumu ri lino si’i. Apa ane ewa see, komi dakayopo ane kodi majoli rata eo ngkama’ingKu etu.
42021035	Apa samparia tau ri sambawo lino dakayopo tempo etu ewa walesu to kono ntoyo.
42021036	Wali ne’e ewa tau bayore. Kasimbalinya yako etu, jagai kojo ne’e lenga mangampeas kama’ingKu. Pei pakai-kai resi i Pue Allah see gana karoso ngkomi damampiyaika samparia kasesa to damawali etu. Pasi pakai-kai see komi taa damea tempo mampotango Aku, Wiyaa nto Lino.”
42021037	-
42021038	Wali yako etu i Yesu ponto eo yau mampotunde tau nja’u banua i mPue Allah. Wali ponto eo etu, wuro-wuro kojo tau kangguyungguyu yau njo’u banua i mPue Allah damampodongeka Ia. Pei ponto wuri Ia mampiyaika kota yau dayore ri lipu ntau to re’e ri woto mpantana to rato’oka Tongku Saitun.
42022001	Wali mosumo temponya roa to danapangangkoni nto Yahudi roti to tare raginya. Roa etu rato’oka Roa Paskah.
42022002	Wali tempo etu kepalakepala nto pampue pasi tau to mampoguru porenta i Musa, sira mangaliwu jaya see sira maya mampopate yau i Yesu. Sira mampobuuka kojo ewa wimba daraika see tau boros taa mangansani apa tau boros etu malagi sira to mampobuuka i Yesu Ia to pantuntu tuntu i mPue Allah. Wali kepala-kepala nto pampue pasi yununya sira mampokeka bara danapoja’a ntau boros ane mampopate yau i Yesu.
42022003	Wali tempo etu i Kepala Measa mamposuak samba’a anaguru i Yesu to sampuyu pei dua etu. Sanga ngkai to raposuak etu i Yudas to rato’oka seja Iskariot.
42022004	Wali i Yudas yau resi kepala-kepala nto pampue pasi resi kepala-kepala ntau to mangajagai banua i mPue Allah. Ia magombo-gombo resi sira mangkonong ewa wimba danaika mamposora yau i Yesu resi sira.
42022005	Wali sira masanang kojo raya nsira pasi mamparajanjika damangawaika i Yudas doi.
42022006	Wali i Yudas singkonong, see naka ia mangaliwu jaya to matao damamposora yau i Yesu tempo tare tau boros.
42022007	Wali yako etu ratamo eo to napangangkoni nto Yahudi roti to tare raginya. Ri eo etu nasambale yau nsira ana nu domba to darakoni ri Roa Paskah.
42022008	Wali tempo etu i Yesu mampokau i Petrus sira dua i Yohanes, Ia manganto’o, “Inta pei pasigenaka kita pangkoni nu Roa Paskah.”
42022009	Wali sira mampotanaka resi Ia, sira manganto’o, “Imbare Komi rani kami mampasigena pangkoni etu?”
42022010	Wali Ia manganto’oka sira, “Inta njo’u kota. Tempo komi masua ri raya ngkota etu, komi dasimparata pei tau to mamposa’a tampa nue to la’u ue ri rayanya. Wali lulu ngkai etu imbare banua napasua.
42022011	Wali ane jela ri banua etu, to’oka tau pue banua etu, ‘Guru ngkita manganto’oka kami mampotanaka bara imbare songi to danapake damangkoni ri Roa Paskah sindara-ndara pei anaguruNya?’
42022012	Wali tau pue banua etu damansuduka komi samba’a songi to bae. Songi etu ndate juya kadua ntampenya pasi ndatemo samparia anu to kita damampake. Wali ndate ria semo komi damampasigena pangkoni.”
42022013	Wali ojo karoonya i Yesu magombo, anaguruNya dua mba’a etu mayoko, yau ri kota. Rata nja’u ria, mawali samparia ewa wimba to nato’oka i Yesu sira. Wali sira dua mampasigena pangkoni to darakoni ri tempo Roa Paskah etu.
42022014	Panewa yako etu ane ratamo temponya mangkoni, i Yesu yau njo’u banua to pangampasigena nu anaguruNya pangkoni etu. Panewa Ia matunda mangkoni sindara-ndara pei anaguruNya to sampuyu pei dua etu to rato’oka seja pomakauNya.
42022015	Wali ri rayanya sira mangkoni etu, i Yesu manganto’oka sira, “Aku rani kojo rayangKu mangkoni ri Roa Paskah si’i sindarandara pei komi re’e katawanya Aku mangarata kasesa.
42022016	Apa Aku manganto’oka yami komi, ane karoonya kita mangkoni nene si’i, Aku tawa damangkoni wo’u muni ri Roa Paskah. Pei ri tempo to darata, tempo i Pue Allah mawali Makole ri lino, tempo etu semo Aku damangkoni wo’u. Apa tempo etu Aku roomo mangika palaong to mampakanasa batuanginya Roa Paskah si’i.”
42022017	Wali yako etu i Yesu mangoko sangkir to la’u tule anggur pei manganto’oka i Pue Allah, “Tarima matao.” Roo see Ia manganto’oka anaguruNya, “Oko si’i pei inu ratilaka samba’a pei samba’a.
42022018	Apa Aku manganto’oka wo’u komi, Aku tawa damanginu wo’u muni tule anggur. Pei ri tempo to darata, tempo i Pue Allah mawali Makole ri lino, tempo etu panewa Aku damanginu wo’u.”
42022019	Wali yako etu Ia mangoko roti pei manganto’oka i Pue Allah, “Tarima matao.” Roo see Ia mangampesu-mpesutimo roti etu panewa Ia mangantilaka anaguruNya. Ia manganto’o, “Oko pei koni, apa si’i korongKu anu to Kuwaika komi. Konimo see taa nukalingan ngkomi Aku.”
42022020	Pasi ewa see seja tempo sira roomo mangkoni i Yesu mangoko wo’u sangkir to la’u tule anggur. Panewa Ia manganto’o, “Anu to nuinu ngkomi ngena si’i, si’i semo raangKu. Apa Aku damate mangkapateka komi, wali raangKu ri tempo Aku mate etu, raangKu etu mawali tondong parajanji to bou to naika i mPue Allah resi to lino.
42022021	Pei lo’a, tau to damamposora yau Aku, tau etu matunda seja ri meja si’i sindara-ndara pei Aku.
42022022	Aku Wiyaa nto Lino, pei monso pu’u Aku damate ewa to roomo rapakanasa yami ri raya ntuntu i mPue Allah. Pei tau to damamposora yau Aku, ia damasesa kojo.”
42022023	Wali ojo pangandonge nu anaguru i Yesu gomboNya etu, sira mula masipotanaka rani mangansani bara to imba sira to damangika palaong to etu.
42022024	Pasi yako etu anaguru i Yesu sira masibanta mangkonong to imba sira to darato’oka to bae kojo angganya.
42022025	Wali i Yesu manganto’oka sira, Ia manganto’o, “Ane makole-makole ntau to si’a to Yahudi, sira mampakasaaka tau mangalulu porenta nsira. Pei nempo ewa wetu sira tiroo rani rato’oka ‘tau to manoto’.
42022026	Pei ane ri oyo ngkomi si’a ewa see. Ane ri oyo ngkomi, i sema to rani mawali bae angganya, tau etu to tao-tao mawali ewa tau to kodi kojo angganya. Pasi i sema to rani maporenta, tau etu to tao-tao ia mawali ewa to papolaong.
42022027	Apa ane ewa pampobuuka ngkomi, to imba to bae-bae angganya, bara tau to matunda mangkoni bara to papolaong to mangkenika ia pangkoninya? Gete, tau to matunda mangkoni semo! Pei nempo ewa wetu, Aku to nato’oka ngkomi bae anggaNya, pei Aku re’e ri oyo ngkomi ewa to papolaong.
42022028	Wali ane komi, nempo Aku mangarata pansoba, pei komi tare mampiyaika Aku.
42022029	Wali see naka ewa naika mPa’angKu mangawaika Aku kuasa damaporenta, ewa see seja daKuwaika komi kuasa damaporenta seja sindara-ndara pei Aku.
42022030	See naka ane ratamo temponya Aku mawali Makole ri lino, komi maya mangkoni pasi manginu sindara-ndara pei Aku. Pasi komi maya matunda ri gadera to mawali tondong kuasa ngkomi pei mamporentang suku nto Israel to sampuyu pei dua.”
42022031	Wali yako etu i Yesu manganto’oka i Petrus, Ia manganto’o, “O Simon, Simon, padongeka gombongKu si’i. Apa i Kepala Measa roomo marapi damangansoba komi samparia. Pasi ia nawaika i mPue Allah mangika palaong to etu. Wali tempo ia mangansoba komi etu, pansoba etu maya raporapaka ewa mangantapis pae, apa yako pansoba etu damiyala pangaya ngkomi bara ewa wea bara ojo ewa otanya.
42022032	Pei Aku roomo mampokaika korom, Simon, see korom taa dapura kojo pangayamu. Korom damangandolika tangomu yako resi Aku pei tempo korom mangandolika muni tangomu resi Aku, tempo etu pakaroso pangaya nu yunumu si’i.”
42022033	Pei ojo pangandonge i mPetrus gombo i Yesu etu, ia manganto’o, “Pue, aku taa kojo damangandolika tangongku yako resi Komi. Ane Komi ratarungku aku damangalulu Komi. Pasi ane Komi rapopate yau, aku nempo rapopate yau seja sindara-ndara pei Komi, aku buya rayangku.”
42022034	Pei i Yesu mangansono, “Petrus, Aku manganto’oka korom, re’e katawanya manu matotoro’o nene si’i, korom togo ngkanimo damamposapuka Aku. Korom damanganto’oka sa’e korom taa mangansani Aku.”
42022035	Wali yako etu i Yesu mampatiendoka samparia anaguruNya mangkonong palaong to nawali seore, Ia manganto’o, “Pobuuka seore tempo Aku mampokau komi yau pei manganto’oka komi ne’e mangkeni doi, tas, bara sandal to yabi yako sandal to nupake ngkomi. Wimba tempo palinja ngkomi etu, bara re’e to napo’ipu ngkomi?” Wali sira mangansono, “Tare.”
42022036	Wali i Yesu manganto’oka sira, “Pei tempo si’i Aku manganto’oka komi to tao-tao komi sigena mangararamaka koro ngkomi, see naka ane bara re’e doi, keni doi etu. Pasi ane bara re’e tas, keni seja. Pasi ane komi tare wada, matao ane mampobalu yau juba pei mangampake doi etu damangoli wada.
42022037	Apa Aku manganto’oka komi, gombo to ratulis ri raya ntuntu i mPue Allah mangkonong Aku, gombo etu taa maya taa datibanang. Wali gombo to mangkonong Aku etu manganto’o, ‘Ia rabotus panewa Ia rato’oka seja samba’a tau to mangewa porenta i mPue Allah.’ Wali gombo etu tamo masae datibanang.”
42022038	Wali anaguru i Yesu manganto’o, “Lo’aja Pue, kami dua mata wada mami.” Wali i Yesu manganto’oka sira, “Ane wetu ganam.”
42022039	Wali yako etu i Yesu yau ri Tongku Saitun ewa to biasa resi Ia. Pasi tempo Ia yau etu anaguruNya yau mangalulu Ia.
42022040	Rata nja’u ria Ia manganto’oka anaguruNya, “Pakai-kai see nempo ragoda, komi taa mangaluluka.”
42022041	Roo see i Yesu yau wo’u njo’u sangkodi, bara togo mpuyu meter kalongkonya. Rata nja’u ria Ia mambokotu pei makai-kai resi i Pue Allah.
42022042	Ia manganto’o, “O Pa’a, ane bara re’e jaya, limba kasusa to dakurata si’i. Pei ne’e raluluka pamporaningKu. Biakamo pamporani ngKomi semo damawali.”
42022043	Wali ojo karoonya i Yesu manganto’o pokai-kai etu, rata samba’a pomakau i mPue Allah yako ndate saruga, ma’i mampakaroso Ia.
42022044	Roo see i Yesu mawali mapari wo’u kasesa ndayaNya, see naka Ia maroso wo’u pokai-kaiNya resi i Pue Allah. Pasi panenya ewa raa saka ntede tudu ri wawo ntana.
42022045	Wali ojo karoonya Ia makai-kai etu, Ia makore pei mawolili muni resi anaguruNya, pei Ia mangarata sira tongo ngkayorenya apa sira manganga kojo naika ngkamawo ndaya nsira.
42022046	Wali i Yesu mangalike sira pei manganto’oka sira, “Maka pei komi yore? Pambangumo pei pakai-kai see nempo ragoda, komi taa mangaluluka.”
42022047	Wali tongo-tongonya i Yesu mampogomboka anaguruNya etu, ratamo tau boros. Pasi tempo sira ma’i etu, re’e tau to mata njaya nsira, tau etu semo tau to rato’oka i Yudas. Ia samba’a anaguru i Yesu yako ri sampuyu pei dua mba’a etu. Wali ojo karata i Yudas etu ia mangampago i Yesu damanganengu Ia.
42022048	Pei i Yesu mampotanaka resi ia, Ia manganto’o, “O Yudas, korom manganengu Aku, Wiyaa nto Lino, pei wimba, korom bara mangampake tondong pamporayang etu damamposora yau Aku?”
42022049	Wali anaguru i Yesu to re’e mangalulu Ia tempo etu, sira mangansani anu to damawali, see naka sira manganto’o, “Wimba Pue, kami bara mangansayuka yau sira wada?”
42022050	Wali samba’a sira mangasayu yau ira ntalinga to tondo ngkana nto papolaong ngkepala nto pampue to bae angganya.
42022051	Pei i Yesu manganto’o, “Gete, ne’e!” Roo see Ia mampotaka talinga ngkai etu pei mampakatao muni.
42022052	Wali yako etu Ia magombo resi kepala-kepala nto pampue pasi kepala-kepala ntau to mangajagai banua i mPue Allah pasi tau tu’a nto Yahudi. Ia manganto’oka sira, “Maka pei komi mangangkeni wada pasi pampomobak ma’i damangansoko Aku? Wimba, komi mampobuuka Aku si’i bara tau to kara-kara?
42022053	Gete, ponto-ponto eo kita sindara-ndara nja’u banua i mPue Allah, wali maka pei komi taa mangansoko Aku nja’u ria? Pei biakamo, tempo si’i semo tempo to rawaika resi komi damangansoko Aku, mangalulu pamporani i ngKepala to pantipu to mangkuasang samparia anu to maja’a to raporapaka ewa wuri.”
42022054	Wali yako etu, tau mangansoko i Yesu, pei mangkeni Ia njo’u banua ngkepala nto pampue to bae angganya. Pasi tempo Ia rakeni etu, i Petrus mangalulu Ia pei ia longko yako ri payuNya.
42022055	Wali rata nja’u banua ngkepala nto pampue etu, tau to maroo-roo ri tongonatanya sira mampotuwu apu ri tongonya tongonata etu. Wali sira matunda maneru ri awe nu apu etu pasi i Petrus matunda seja sindara-ndara pei sira.
42022056	Yako etu re’e samba’a to papolaong to we’a to mangkita i Petrus matunda maneru nja’u ria. Wali tau we’a etu mangalo’aka kojo ia panewa manganto’o, “Tau si’i re’e seja sindara-ndara pei i Yesu!”
42022057	Pei i Petrus mangansapu gombonya, ia manganto’o, “Indo, aku taa kunsani ngkai to to’o ngkorom etu!”
42022058	Pei taa masae yako etu, re’e tau to yusa to mangkita ia pei manganto’o, “Korom seja samba’a yunu ngkai etu!” Pei i Petrus manganto’o, “Gete Pa’a, si’a kojo!”
42022059	Wali yako etu, bara kagananya samba’a jam, re’e wo’u tau to mangkita i Petrus. Tau etu matantu kojo rayanya see naka ia manganto’o, “Monso pu’u tau si’i re’e sindara pei i Yesu, apa ia seja tau Galilea.”
42022060	Pei i Petrus manganto’o, “Gete Pa’a! Aku taa kojo mangansani kesaa batuanginya gombo to to’omu etu.” Pei tongo-tongonya i Petrus manganto’o gombo etu, manu mansaka matotoro’omo.
42022061	Wali tempo etu i Pue mangandolika tangoNya pei mangalo’aka resi i Petrus. Panewa i Petrus mangendo muni gombo to nato’oka yami i mPue ia. Gombo etu semo manganto’o, “Re’e katawanya manu matotoro’o nene si’i, korom togo ngkanimo damamposapuka Aku.”
42022062	Wali i Petrus miyai yako ri tongonata pei ngasa-ngasa tumangi.
42022063	Wali yako etu tau to mangajagang i Yesu mula mampokore pasi mangantidas Ia.
42022064	Sira mangabombong lio i Yesu panewa mangajanggur. Sira manganto’oka Ia, “Ane monso pu’u Korom to pantuntu tuntu i mPue Allah, matantu Korom napaponsanika i mPue Allah i sema tau to mangajanggur Korom. Wali to’oka kami i sema mangajanggur Korom!”
42022065	Pasi boros wo’u gombo to nato’o nsira manganto’o maja’a i Yesu.
42022066	Wali yako etu ojo kaeonya rao samparia tau tu’a nto Yahudi pasi kepala-kepala nto pampue pasi tau to mampoguru porenta i Musa sira siromu apa sira semo to biasa mangabotus tau to mangewa porentaporenta nto Yahudi. Wali i Yesu rakeni mampotango sira.
42022067	Wali sira manganto’oka Ia, “Ane monso pu’u Korom i Kerisitu, Makole parajanji i mPue Allah, to’oka kami. Wali i Yesu mangansono, “Nempo Aku manganto’oka komi, komi taa damangaya gombongKu.
42022068	Pasi nempo Aku mampotanaka resi komi sabanya naka pei komi taa mangaya Aku semo i Kerisitu, Makole Parajanji i mPue Allah, ane ewa see komi taa damangansono.
42022069	Pei Aku manganto’oka komi, yako ri tempo to si’i Aku, Wiyaa nto Lino, damatunda ri tampa to bae angganya ri tondo ngkana i mPue Allah anu makuasa.”
42022070	Wali ojo pangandonge nsira gombo i Yesu etu, sira samparia mampotanaka wo’u resi i Yesu, sira manganto’o, “Ane ewa see, bara monso pu’u Korom bara Ana i mPue Allah? Panewa i Yesu mangansono, Ia manganto’o, “Monso pu’u ewa nuto’o ngkomi.”
42022071	Wali ojo pangandonge nsira gombo i Yesu etu, sira manganto’o, “Gete! Kesaa taporanika wo’u matamanasa? Kita mangandongemo gombo to si Ia etu. Ia mampoanika Ana i Pue Allah!”
42023001	Wali yako etu samparia tau to siromu etu sira makore pei mangkeni i Yesu resi gubernur nto Roma, i Pilatus.
42023002	Rata nja’u ria sira mula mampakasala i Yesu, sira manganto’oka i Pilatus, “Kami mangarata tau si’i mangampotundeka tau to bansa ngkita see sira damangewa pomarenta ngkomi. Ia manganto’oka sira ne’e mangabayar asele resi makole ngkomi, i Kaisar. Pasi Ia mampoanika Ia semo i Kerisitu, Makole parajanji i mPue Allah.”
42023003	Ojo karoonya sira manganto’o gombo etu, i Pilatus mampotanaka resi i Yesu, ia manganto’o, “Wimba, bara monso Korom semo Makole nto Yahudi?” Wali i Yesu mangansono, “Monso ewa panto’o ngkomi.”
42023004	Wali roo see i Pilatus manganto’oka kepala-kepala nto pampue pasi tau boros, ia manganto’o, “Aku taa mangarata palaong to naika ntau si’i to masipato rahuku.”
42023005	Pei sira maroso wo’u loonya manganto’o, “Anu to Ia mampotundeka ojo mangarotai tau juku ri tana ngkita to Yahudi. Ia mula mangika palaong to etu nja’u Galilea seore panewa si’i-si’i Ia ratamo rire.
42023006	Wali ojo pangandonge i mPilatus gombo nsira etu, ia mampotanaka, “Wimba tau si’i bara tau Galilea?”
42023007	Wali sira mangansono, “Iya, Ia tau Galilea semo.” Wali tempo i Pilatus mangansani i Yesu Ia yako ri Galilea, ia manganto’oka tau, “Keni i Yesu resi i makole Herodes.” Naka pei i Pilatus mangika ewa wetu apa kamonsonya i Herodes semo to mangkuasang tau Galilea, pasi i Herodes etu ia re’e seja ri Yerusalem tempo etu. Wali joa i mPilatus mangkeni i Yesu njo’u ria.
42023008	Wali ojo karata nsira resi i Herodes, i Herodes masanang kojo mangkita i Yesu. Naka pei ia masanang apa ia roomo mangandonge boros sarita mangkonong i Yesu see naka ia masaemo rani mangangkita. Pasi ia rani mangkita palaong to taa rapobiasa to naika i Yesu.
42023009	Wali i Herodes boros pampotanaka to ia mampotanaka resi i Yesu, pei i Yesu taa kojo mangansono. Ia ojo maroti.
42023010	Pei tempo etu kepala-kepala nto pampue pasi tau to mampoguru porenta i Musa sira makore seja ri tango i Herodes, wali sira maroso kojo naika mampakasala i Yesu.
42023011	Panewa yako etu i Herodes pasi tentaranya mangarunes pasi mampokore i Yesu. See naka sira mamposunsuka Ia pake to magaya kojo ewa pake makole pei manganto’oka tau mangkeni muni Ia resi i Pilatus.
42023012	Wali re’e katawanya eo etu i Herodes sira dua i Pilatus masimusu, pei ri eo etu semo sira mawali masingkatao.
42023013	Wali yako etu i Pilatus mampasiromunaka kepala-kepala nto pampue pasi tau tua nto Yahudi pasi tau boros.
42023014	Ia manganto’oka sira, “Komi re’e mangkenika aku tau si’i apa komi manganto’o Ia mangarotai tau see sira damangewa pomarenta. Pei lo’a, aku roomo mamparesa Ia ri pangkita ngkomi pei aku taa mangarata salaNya to nuto’o ngkomi etu.
42023015	Pasi i Herodes taa seja mangarata salaNya, see naka ia mampawolilika muni i Yesu resi kami. Wali manasa tare to naika ntau si’i to masipato Ia rahuku mate.
42023016	See naka aku ojo damanganto’oka tau mangantidas Ia panewa mangalapa muni.”
42023017	Naka pei i Pilatus manganto’o ia damangalapa muni i Yesu apa palaong etu nawali kono kojo tempo Roa. Pasi ane ewa ada nto Yahudi tempo etu ponto to’u, tempo napongika Roa etu, i Gubernur taa maya taa mangalapa samba’a tau to ratarungku.
42023018	Pei ojo pangandonge ntau boros gombo i mPilatus manganto’o ia damangalapa i Yesu etu, sira sakaboo manganto’o, “Pate yau tau etu! Lapaka kami i Barabas!
42023019	(Wali i Barabas etu ia ratarungku apa saba ia mangika rotai ri kota etu mangewa pomarenta. Pasi ia re’e seja mampopate tau.)
42023020	Pei i Pilatus rani kojo mangalapa i Yesu, see naka ia mampogomboka wo’u tau boros mampeyaa mangawali yau pampobuuka nsira see ia maya mangalapa i Yesu.
42023021	Pei sira ojo sakaboo wo’u, sira manganto’o, “Paku Ia ri kaju pasape! Paku Ia ri kaju pasape!”
42023022	Wali i Pilatus mampogomboka wo’u sira katogo ngkaninya, ia manganto’o, “Maka pei komi rani mangika palaong to etu? Kesaa anu to maja’a inikaNya? Aku taa kojo mangarata palaong to inikaNya to masipato Ia rahuku mate, wali see naka aku damanganto’oka tau mangantidas Ia panewa mangalapa muni.”
42023023	Pei tau boros pasi kepalakepala nto pampue etu ojo maroso wo’u loonya sakaboo manganto’oka ia paku yau i Yesu ri kaju pasape. Makanano kojo sira see naka nangi i Pilatus.
42023024	Wali ia mangika ewa wimba pamporani nsira etu.
42023025	Ia mangalapa muni i Barabas to ratarungku apa saba mangika rotai pasi mampopate tau, panewa ia mangawaika yau i Yesu resi sira see sira maya mangika ewa wimba pamporani nsira resi Ia.
42023026	Wali sira mangkeni i Yesu darapopate yau. Tempo sira yau etu sira simparata pei samba’a tau to owo rata ri Yerusalem yako nja’u longko. Ngkai etu sanganya i Simon pasi ia tau to yako ri kota Kirene. Wali tempo sira simparata pei i Simon etu sira mangansoko ia pei mampakasaaka ia mamposa’a kaju darapangampaku i Yesu. Roo see sira manganto’oka ia mangalulu ri payu i Yesu mamposa’a kaju etu.
42023027	Wali tempo i Yesu rakeni etu, boros kojo tau to mangalulu ri payuNya. Pasi ri oyo ntau boros etu re’e bara sawei mba’a tau we’a to tumangi mangantangis i Yesu.
42023028	Pei i Yesu mangandolika tangoNya resi sira pei manganto’o, “Indo-indo, komi to Yerusalem, ne’e mangantangis Aku. To tao-tao komi mangantangis koromu ngkalio pasi ngana ngkomi.
42023029	Apa darata temponya tau damangarata kasesa, see naka sira damanganto’o, ‘Masanang kojo tau we’a to apa, pasi tau we’a to tawa riana, pasi to tawa re’e mamposusu ana kodi!’ Ewa see danato’o ntau apa saba kasesa to narata nsira etu.
42023030	Pasi tempo etu sira damanganto’oka tongku, ‘Tampok yau kami!’ pasi sira damanganto’oka pantana, ‘Bombong yau kami!’
42023031	Wali naka pei kasesa etu damawali apa tempo si’i tau mangahuku Aku to tare salangKu. Palaong etu raporapaka ewa tau mangantunju kaju to tawa mangau. Wali ane ewa see, taa manto’o palaong to damawali resi komi to Yahudi to re’e sala, komi to raporapaka ewa kaju to mangaumo! Mapari wo’u palaong to damawali resi komi!” Etu semo to nato’oka i Yesu tau we’a to tumangi etu.
42023032	Wali tempo i Yesu rakeni etu, re’e seja dua mba’a tau to maja’a to rakeni seja darapopate yau.
42023033	Wali yako etu sira rata nja’u pantana to rato’oka Wuku Wo’o. Rata nja’u ria tau to mangkeni i Yesu mangampaku Ia ri kaju pasape. Pasi sira mangampaku seja tau maja’a dua mba’a etu ri kaju pasape panewa kaju pasapenya rapokore ri awe nu ngkaju pasape i Yesu, samba’a ri sambalinya tondo ngkana, pasi samba’a wo’u ri sambalinya tondo ngkii.
42023034	Wali tempo i Yesu re’e ri kaju pasape etu, Ia manganto’oka i Pue Allah, “O Pa’angKu, lapa sala ntau si’i, apa sira taa mangansani batuanginya palaong to naika nsira si’i.” Ewa wetu nato’o i Yesu. Panewa tau to mangampaku Ia etu mampobata’aka yau pakenya.
42023035	Wali tempo etu tau boros makore mangalo’a-lo’aka palaong to mawali. Pasi re’e seja tau tu’a nto Yahudi, sira mampokore i Yesu. Sira manganto’o, “Ia nakoto mampalaes tau to yusa, wali biakamo Ia mampalaes koroNya ane monso pu’u Ia Kerisitu, Makole to napilis i mPue Allah.”
42023036	Pasi tentara seja mangampago i Yesu pei mampokore Ia. See naka sira mangkenika Ia ue nu anggur to mapodimo.
42023037	Pasi sira manganto’oka Ia, “Ane monso pu’u Korom Makole nto Yahudi, palaes Korom yako ri kapateMu!”
42023038	Wali tempo i Yesu rapaku ri kaju pasape, ri wawo mbo’oNya sira mamposaka anu to ratulis ewa biasa naika nsira mampakanasaka tau boros sala ntau to rapaku etu. Anu to ratulis etu manganto’o, “SI’I SEMO MAKOLE NTO YAHUDI”. Wali gombo etu ratulis ri raya basa Yunani, basa Latin pasi basa Ibrani.
42023039	Wali samba’a tau maja’a to ipaku sindara-ndara pei i Yesu, ia mampokore seja i Yesu, ia manganto’o, “Bara si’anya Korom i Kerisitu, Makole parajanji i mPue Allah? Ane ewa see, gete, palaes Koromu pasi palaes seja kami!”
42023040	Pei yunu ntau maja’a etu manganseko ia. Ia manganto’o, “Gete! Maka pei korom magombo ewa wetu? Wimba, korom bara taa meka danahuku i mPue Allah? Kita togo sewaju huku to narata ngkita.
42023041	Pasi masipato kojo kita dua mangarata huku to si’i apa si’i semo huku to masipato narata ntau to mangika palaong to kita nangika. Pei ane tau si’i, Ia tare mangika sala.”
42023042	Wali roo see tau etu manganto’oka i Yesu, “O Pue Yesu, ne’e mangkalingan aku tempo Komi ma’i mawali Makole.
42023043	Wali i Yesu manganto’oka ia, “Aku manganto’oka korom, monso pu’u seo si’i korom dasiwaka pei Aku ri tampa to bae kojo kayawanya, to rato’oka bonde i mPue Allah.”
42023044	Wali tempo i Yesu re’ewa rapaku ri kaju pasape, yako ntongo eo rata jam togo rede eo, juku tana etu mawuri rao.
42023045	Mata nu eo tamo re’e pananya. Pasi tempo etu semo kodi majoli rindi ronto ri raya banua i mPue Allah rasia dua yau.
42023046	Roo see i Yesu maroso loonya kaboo, manganto’o, “Pa’angKu, toniingKu Kusarumakakamo resi Komi.” Wali ojo karoonya i Yesu manganto’o gombo etu Ia mampakapura nosaNya.
42023047	Wali kepala ntentara to mangkepalang tentara to satu kaborosinya, ia mangkita palaong to mawali etu. Wali ojo pangkitanya etu ia mangabarong i Pue Allah, pasi ia manganto’o, “Monso pu’u tau si’i tare salaNya.”
42023048	Pasi tempo etu re’e seja boros tau to yusa to makore nja’u ria pei mangalo’aka palaong to mawali, sira mangkita seja anu to mawali resi i Yesu etu, see naka sira mangantopontopo dadanya mawolili muni apa sira mawo kojo rayanya.
42023049	Pei samparia tau to masinsani kojo pei i Yesu, sira tawa yau muni sira ojo maroo-roo makore nja’u longko. Pasi ri oyo nsira re’e seja bara sawei mba’a tau we’a to mangalulu i Yesu yako nja’u Galilea. Wali samparia palaong to mawali etu, sira seja mangangkita.
42023050	-
42023051	Wali ri tempo ngkapate i Yesu, re’e ri Yerusalem samba’a tau to yako kota Arimatea, sanganya i Yusup. Ia tau to matao pasi to sangkani mangika anu to masipato raika, pasi ia mangampeas temponya i Pue Allah mawali Makole ri lino. Ia seja samba’a to pobotus nu agama nto Yahudi, pei ia taa singkonong pei songka pasi palaong to naika nu yununya mangkonong i Yesu.
42023052	Wali i Yusup etu ia yau mamporapika resi i Pilatus, to’onya, “Waika aku lemba i Yesu dakupongkeli.” Wali i Pilatus mangabiaka ia yau damangoko lemba i Yesu.
42023053	Wali yako etu i Yusup yau mantauraka lemba i Yesu yako ri kaju pasapeNya panewa ia mangawungusika kain lena. Panewa roo see ia mangkeni tau mate etu njo’u wayau to raika ri woto mbatu pei mampoduli nja’u rayanya. Wayau etu dabouwa, tawa re’e tau mate rapoduli nja’u rayanya.
42023054	Wali tempo palaong to etu mawali, tempo etu semo eo to napangampasilonga nto Yahudi pangkoni pei to yusayusanya to darapake ri Eo Rapandoo, apa damulamo Eo Rapandoo.
42023055	Wali tempo i Yusup mampongkeli i Yesu, tau we’a to re’e mangalulu i Yesu yako ri Galilea, sira mangalulu ri payu i Yusup pei mangkita dayo i Yesu pasi mangkita seja ewa wimba naika i Yusup mampoduli tau mate ri rayanya.
42023056	Roo see sira mawolili muni ri banua nsira pei mampasigena minya pasi soga to magaya waunya to darapalasika ri lemba i Yesu mangalulu ada nsira. Pei ane ri Eo Rapandoo sira tare mangika bara kesaa apa sira mampolaika porenta i Musa.
42024001	Wali yako etu, kaeonya rao etu semo eo Minggu, tau we’a to yako Galilea etu mangoko minya pasi soga to magaya waunya to roomo napasigenaka nsira, panewa sira yau njo’u dayo i Yesu. Pasi re’e tau to yusa to yau mangalulu sira.
42024002	Rata nja’u ria sira mangkita watu ba’a nu dayo etu roomo rawewoka yau.
42024003	Wali sira masua nja’u ria. Pei tempo sira masua etu, sira taa mangarata lemba i mPue Yesu.
42024004	Wali sira tamo mangansani bara kesaa to danapobuuka. Pei kodi majoli re’e dua mba’a tau langkai to makore ri awe nsira. Tau dua etu, pakenya kampilampila.
42024005	Wali tau we’a etu meka kojo raya nsira, pasi sira madungku yau ri wawo ntana. Pei tau dua etu manganto’oka sira, “Maka pei komi ma’i ri tampa ntau mate damangalo’a tau to tuwu?
42024006	Tau to nuliwu ngkomi tamo re’i rire apa Ia nambangu munimo yako ri kapateNya. Pobuuka gombo to Ia roomo manganto’oka komi tempo Ia tiroowa nja’u Galilea.
42024007	Tempo etu Ia manganto’oka komi Wiyaa nto Lino taa maya taa daraposora yau resi tau to madosa. Panewa tau etu damampopate yau Ia, pei ri rayanya togo eo Ia damambangu muni yako ri kapateNya.”
42024008	Wali ojo pangandonge ntau we’a etu gombo nsira dua, panewa sira mangendo kojo gombo i Yesu etu.
42024009	Wali yako etu sira mayoko yako ri dayo etu pei yau muni njo’u kota. Rata nja’u ria sira mangampago anaguru i Yesu to sampuyu pei samba’a panewa mangansaritaka resi sira pasi samparia yununya to yusa mangkonong samparia palaong to nawali ri dayo etu.
42024010	Wali tau we’a to mangansaritaka resi anaguru i Yesu, etu semo i Maria to yako ri kampu Magadan, i Yohana, i Maria to indo i Yakobus, pasi re’e seja bara sawei mba’a tau we’a to yusa.
42024011	Pei anaguru i Yesu mampobuuka gombo ntau we’a etu ojo sarita to tare batuanginya, see naka sira taa naaya kareba etu.
42024012	Pei i Petrus mambangu pei maripo njo’u dayo. Rata nja’u ria ia madungka pei mangalo’a nja’u rayanya pei mangkita jamo kain lena semo to re’e reria. Wali yako etu ia mawolili muni njo’u kota. Ia ipu kojo rayanya mampobuuka bara kesaa to nawali etu.
42024013	Wali yako etu, eo etu semo, re’e dua mba’a anaguru i Yesu to yusa to yau njo’u kampu to rato’oka Emaus. Kampu etu bara sampuyu pei samba’a kilometer kalongkonya yako ri kota Yerusalem.
42024014	Ri raya mpalinjanya, tau dua etu magombo-gombo mangkonong samparia palaong to owo nawali nda’a Yerusalem etu.
42024015	Wali ri rayanya sira magombo-gombo pasi mangabotubotus mangkonong palaong to nawali etu, i Yesu semo mangampago sira pei malinja sinjaya pei sira.
42024016	Wali sira mangkita Ia, pei sira tawa rawaika mangansani bara i sema kamonsonya Ia.
42024017	Wali i Yesu mampotanaka resi sira dua, Ia manganto’o, “Kesaa to nubotu-botus ngkomi ri raya mpalinjamu si’i?” Wali sira dua ojo mandoo yau pei maromong.
42024018	Panewa samba’a sira to sanganya i Kleopas, ia mampotanaka resi i Yesu, ia manganto’o, “Wimba, Korom bara tau to owo rata ri Yerusalem? Korom bara taa nunsani mangkonong palaong to nawali ri rayanya sawei mbengi sere?”
42024019	Wali i Yesu mampotanaka, “Palaong kesaa?” Wali sira dua mangansono, sira manganto’o, “Mangkonong palaong to nawali resi i Yesu to Nasaret. Ia samba’a to pantuntu tuntu i mPue Allah. Pasi ri pangkita i mPue Allah pasi ri pangkita ntau boros, samparia to Ia manganto’o pasi to Ia mangika mampakanasaka tau Ia bae kojo kuasaNya.
42024020	Pei kepala-kepala nto pampue pasi tau tua ngkita to Yahudi sira mangawaika yau Ia resi tau see Ia darahuku mate, panewa Ia rapaku yau ri kaju pasape.
42024021	Pei ri katawanya palaong to etu mawali, kami re’e mansarumaka Ia semo to damangalapa muni kita to Israel yako ri ara ngkuasa nto Roma. Pei si’i-si’i ganamo togo eo yako ri powalinya palaong to etu.
42024022	Pasi si’i-si’i re’e bara sawei mba’a to we’a to yunu mami, sira re’e mampakaipu raya mami. Apa ojo kaeonya rao ngena sira nayau njo’u dayo i Yesu,
42024023	pei sira taa mangarata lembaNya. Wali sira mawolili muni resi kami pei manganto’oka kami sira re’e pangkitanya, wali sira mangkita pomakau i mPue Allah to manganto’oka sira i Yesu Ia tuwu muni. Wali etu semo kareba to mampakaipu raya mami.
42024024	Wali see naka re’e wo’u yunu mami to yau njo’u dayo, pasi sira mangkita monso pu’u ewa to nato’o ntau we’a etu. Pei sira tare mangkita i Yesu.”
42024025	Wali i Yesu manganto’oka tau dua etu, Ia manganto’o, “Gete komi tau madoyo! Maka pei masuli resi komi mangaya samparia to roomo nato’o yami nto pantuntu tuntu i mPue Allah tempo owi?
42024026	Apa sira mampakanasaka mangkonong i Kerisitu, Makole parajanji i mPue Allah, Ia taa maya taa mangarata kasesa to nusaritaka resi Aku etu panewa roo see Ia damangarata kayawaNya.”
42024027	Wali roo see i Yesu mampotundeka sira dua. Ia mula ri buku to natulis i Musa pasi samparia buku to natulis nto pantuntu tuntu i mPue Allah tempo owi. Wali Ia mangampake samparia tuntu i mPue Allah to ratulis etu mangampakanasaka resi sira dua anu to ratulis mangkonong koroNya. Wali sira ndende rayanya mangandonge anu to napotundeka i Yesu sira etu.
42024028	Wali yako etu sira mosu rata ri kampu to napago nsira, pei i Yesu ewa dapolas wo’u.
42024029	Pei tau dua etu mamporapika kojo resi Ia, sira manganto’o, “Pandoomo resi kami apa damawengimo rao, wali tamo masae mawurimo.” Wali see naka i Yesu yau seja damandoo nja’u banua danakaroo nsira dua.
42024030	Rata nja’u ria sira matunda damangkoni sindara-ndara. Tempo sira damangkoni etu, i Yesu mangoko roti pei makai-kai manto’oka i Pue Allah, “Tarima matao.” Roo see Ia mangampesutimo roti etu pei mangawaika resi sira.
42024031	Wali tempo etu semo mata nsira ewa tilokas panewa sira mangansani i Yesu semo to re’i resi sira etu. Pei kodi majoli Ia tamo nakita nu mata nsira.
42024032	Wali sira manganto’o samba’a pei samba’a, “Gete! See naka ndende kojo raya ngkita tempo Ia magombo resi kita ri jaya pei mampakanasaka resi kita tuntu i mPue Allah.”
42024033	Wali tau dua etu mansaka makore pei mawolili muni ndeku Yerusalem. Rata nda’a ria sira mangampago anaguru i Yesu to sampuyu pei samba’a pasi tau to siromu sindara-ndara pei sira.
42024034	Ojo karata nsira resi tau etu panewa tau nda’a ria manganto’oka sira dua, “Monso pu’u i Pue roomo mambangu muni yako ri kapateNya pei mampapokitaka i Petrus koroNya!”
42024035	Wali ojo panto’o nsira gombo etu, panewa tau dua etu mampakanasaka wo’u resi tau to siromu etu mangkonong palaong to nawali ri jaya. Pasi sira dua manganto’oka mangkonong ewa wimba sira mangansani i Yesu semo tempo Ia mangampesutika sira roti.
42024036	Wali tongo-tongonya sira magombo mangkonong palaong to etu, kodi majoli i Yesu re’e makore ri oyo nsira. Ia manganto’oka sira, “Pakasanang raya ngkomi!”
42024037	Pei sira kayopo pasi meka kojo raya nsira apa sira mampobuuka wonggo semo to nakita nsira etu.
42024038	Wali i Yesu manganto’oka sira, “Maka pei komi masusa, pasi maka pei bata-bata raya ngkomi?
42024039	Lo’aja palengKu pasi witingKu. Aku semo si’i! Potaka Aku see manasa ri raya ngkomi. Apa ane wonggo, tare wombo pasi wuku, pei komi maya mangkita Aku re’e kojo wombongKu pasi wukungKu!”
42024040	Wali ojo panto’o i Yesu gombo etu, Ia mampaporaoka sira paleNya pasi witiNya.
42024041	Ojo pangkita nsira paleNya pasi witiNya etu, sira ndende kojo pasi ipu kojo mampobuuka bara monso pu’u tau si’i i Yesu, pei gete, sira tiroo ewa taa mangaya kojo. Wali see naka i Yesu mampotanaka resi sira, Ia manganto’o, “Bara re’e pangkoni to dakukoni?”
42024042	Wali sira mangawaika Ia sampesu bau to roomo ratunu,
42024043	panewa Ia mangoko bau etu pei mangkoni yau ri tango nsira.
42024044	Roo see Ia manganto’oka sira, “Komi mangkita monso pu’u Aku si’i roomo mambangu muni yako ri kapatengKu, wali si’i semo to Aku manganto’oka yami komi tempo Aku tiroowa re’e resi komi seore. Tempo etu Aku manganto’oka komi taa maya taa tibanang samparia to ratulis yami mangkonong Aku ri porenta i Musa pasi ri buku-buku to natulis nto pantuntu tuntu i mPue Allah tempo owi, pasi ri buku Mazmur.”
42024045	Wali yako etu i Yesu mangaloka pampobuuka nsira see naka sira nakoto mangansani batuanginya tuntu i mPue Allah.
42024046	Ia manganto’oka sira, “Si’i semo to ratulis, to’onya I Kerisitu, Makole parajanji i mPue Allah, Ia taa maya taa mangarata kasesa pasi mambangu muni yako ri kapateNya ri rayanya togo eo.
42024047	Pasi re’e seja gombo to ratulis to manganto’o saba yako kuasa i ngKerisitu, see naka tau damampakarebaka resi sa’e manganto’oka sira, ‘Pojea see dosa ngkomi tamo danakitanaka i mPue Allah.’ Wali kareba etu darapakarebaka ri kota Yerusalem ruyu panewa yako etu kareba etu darapakarebaka resi samparia bansa nto lino.
42024048	Wali komi semo to mawali matamanasa apa komi re’e mangkita samparia palaong to mawali resi Aku si’i.
42024049	Wali Aku damampokau i Nosa Mapasing anu to roomo naparajanjika mPa’angKu komi. Pei karoo-roo ri raya ngkota si’i mangampeas temponya Ia darata resi komi. Ne’ewa mampiyaika kota si’i ane tawa mangarata kuasa to yako ndate saruga to danawaika i Nosa Mapasing komi.”
42024050	Wali yako etu i Yesu mangkeni sira ri sambali ngkota rata nja’u awe ngkota Betania. Rata nja’u ria Ia mangokotaka paleNya pei makai-kai see i Pue Allah damangansawang sira ri raya ngkatuwunya.
42024051	Tongo-tongonya Ia makai-kai etu, Ia mampiyaika sira, Ia tiokotakamo nto’u saruga.
42024052	Wali sira mampue mampakabae Ia pei mawolili muni ndeku Yerusalem ri raya ngkandende ndayanya.
42024053	Panewa ponto-ponto eo sira yau maroo-roo nja’u Banua i mPue Allah, sira mangabarong i Pue Allah pasi manganto’oka Ia tarima matao.
43001001	Wali ri pomulanya, tempo lino si’i tawa rapapowali, tempo etu re’emo Ia to rato’oka i Tuntu i mPue Allah. I Tuntu etu, Ia re’e siwaka pei i Pue Allah pasi Ia Allah seja.
43001002	Wali yako ri pomulanya, i Tuntu Ia siwaka yami pei i Pue Allah.
43001003	Pasi tempo i Pue Allah nampapowali samparia, tempo etu Ia mangampake i Tuntu semo mangika palaong to etu. Wali tare anu to napapowali i mPue Allah to si’a i Tuntu to mangika.
43001004	Wali Ia to rato’oka i Tuntu, Ia semo mangawai katuwu to monso. Wali Ia maya raporapaka ewa pansona to mampakaremeka to lino jaya, apa Ia semo to mampakanasaka resi to lino songka i mPue Allah see sira maya mangarata katuwu to monso etu.
43001005	Apa tempo to lino tawa mangansani songka i mPue Allah, tempo etu sira raporapaka ewa tau to malinja ri raya mburi. Pei ojo kama’i i nTuntu to raporapaka ewa pansona, Ia mangkeni reme to mampakareme ri raya mburi etu. Pasi wuri etu taa nakoto manganangi reme to Ia mangkeni.
43001006	Wali re’e seore ma’i tau to napokau i mPue Allah. Tau etu to pantuntu tuntu i mPue Allah sanganya i Yohanes.
43001007	Wali i Yohanes to Pombaptis etu ma’i mawali matamanasa resi tau mangkonong i Tuntu to mangkeni reme etu. I Yohanes mampakarebaka resi tau see samparia tau maya mangandonge mangkonong Ia, to rato’oka seja i Reme, panewa tuwu-tuwuja sira damangaya kareba etu.
43001008	Pei si’a i Yohanes etu to rato’oka i Reme. Ia ojo rapokau damawali matamanasa mangkonong i Reme etu.
43001009	Wali i Reme to napakarebaka i Yohanes etu, Ia Reme to monso to ma’i ri lino si’i. I Reme etu ma’i damampaponsanika samparia tau mangkonong jaya i mPue Allah ewa naika mpansona mampakaremeka tau jaya ri raya mburi.
43001010	Wali Ia to rato’oka i Reme etu, Ia semo to nampapowali lino si’i. Pei nempo ewa wetu, tempo Ia rata ri lino, to lino bo’onya mampongakung i sema kamonsonya Ia.
43001011	Pasi tempo Ia ma’i ri tana nu bansa to si Ia, tempo etu kaborosinya yunuNya ri tana etu taa mangantima Ia.
43001012	Pei re’e tau to masanang mangantima Ia pasi to mangaya mangkonong Ia, wali samparia tau to etu Ia mangawaika kuasa damawali ana i mPue Allah.
43001013	Wali tau to mawali ana i mPue Allah etu, sira mawali anaNya si’a ewa pangampoana nto lino. Apa tau tempo rapoanaka ri lino, sira rapoanaka yako pamporani ndaya ntau tu’anya pasi yako songka mpa’anya. Pei tau mawali ana i mPue Allah yako kuasa i mPue Allah semo.
43001014	Wali Ia to rato’oka i Tuntu, Ia nawali seja to lino pasi Ia re’e maroo ri oyo ngkita. Tempo Ia maroo ri oyo ngkita etu Ia bae kojo kanotoNya resi tau pasi samparia to to’oNya paka monso pu’u. Pasi tempo Ia maroo ri oyo ngkita etu, kita re’e mangkita Ia bae kojo kuasaNya. Wali bae kojo kuasaNya etu apa Ia Ana i mPue Allah to samba’aja, to ma’i napokau mPa’aNya etu.
43001015	Wali i Yohanes to Pombaptis magombo mangkonong Ia to rato’oka i Tuntu etu. Ia maroso loonya manganto’o, “Si’i semo tau to mangabanang gombongku seore tempo aku manganto’o, ‘Tau to dama’i wo’u yako aku si’i, Ia semo to bae-bae anggaNya pei aku. Apa tempo aku tawa re’e, Ia re’e yamimo.’” Etu semo to nato’o i Yohanes.
43001016	Wali Ia to rato’oka i Tuntu, Ia bae kojo kanotoNya, see naka Ia tare pandoonya mangawaika kita anu to matao. Pasi kanjo’u-njo’u tidugadugang anu to matao to Ia mangawaika kita etu.
43001017	Apa bae batuanginya porenta i mPue Allah to naporataka i Musa bue-bue ngkita tempo owi. Pei nempo bae batuanginya porenta etu, bae wo’u batuanginya kanoto i mPue Allah to napaponsanika i Yesu Kerisitu kita ri tempo si’i. Pasi bae wo’u batuanginya samparia anu to to’oNya mangkonong i Pue Allah, pasi samparia to to’oNya etu paka monso pu’u.
43001018	Wali kamonsonya tare pasi samba’a to lino to re’e mangkita i Pue Allah. Pei AnaNya to samba’aja, Ia semo to mampaponsanika kita mangkonong i Pue Allah, apa Ia Allah seja pasi Ia samba’a pei Pa’aNya.
43001019	Wali re’e seore kepalakepala nto Yahudi to maroo ri Yerusalem, sira mampokau sawei mba’a to pampue pasi tau to wiyaa i Lewi yau resi i Yohanes to Pombaptis damampotanaka resi ia, “I sema kamonsonya korom? Bara i Kerisitu, Makole parajanji i mPue Allah?” Wali pomakau nsira etu yau mampago i Yohanes panewa mampotanaka resi ia ewa wetu. Tempo sira mampotanaka resi i Yohanes etu, ewa si’i pasononya.
43001020	Ia taa mangawutis sira, ia mansaka mampakanasaka sira, to’onya, “Aku si’i si’a i Kerisitu, Makole parajanji i mPue Allah.”
43001021	Roo see sira mampotanaka wo’u resi ia, sira manganto’o, “Ane ewa see, i sema kamonsonya korom? Bara i Elia, to pantuntu tuntu i mPue Allah tempo owi?” Wali ia manganto’o, “Si’a seja.” Panewa sira mampotanaka wo’u, “Wimba korom bara to pantuntu tuntu i mPue Allah to nato’o yami i Musa darata resi kita?” Wali i Yohanes manganto’oka wo’u sira, “Gete, si’a!”
43001022	Wali yako etu sira manganto’oka wo’u resi ia, sira manganto’o, “To’oka kami i sema kamonsonya korom. To’oka kami see re’e pasono to maya naporata mami resi tau to nampokau kami. Kesaa to korom manganto’o mangkonong korom, to’oka kami.”
43001023	Wali i Yohanes mangansono, ia manganto’o, “Aku si’a i Kerisitu, si’a seja i Elia pasi si’a seja to pantuntu tuntu imPue Allah to naparajanjika i Musa etu. Pei aku ojo mangabanang gombo to natulis yami nto pantuntu tuntu i mPue Allah, i Yesaya, tempo owi. Gombonya etu manganto’o dare’e tau maroso loonya mampogomboka tau boros nja’u pada bone, ia manganto’oka tau etu, ‘Tamo masae i Pue darata. Wali ewa naika ntau mampasilongaka yami i makole jaya see taa masuli palinjanya, ewa wetu seja nuika ngkomi mampasilonga raya ngkomi damangaya i Pue.’ Wali tau to nato’o i Yesaya etu aku semo.” Etu semo pasono i Yohanes.
43001024	Wali ri oyo ntau to mampotanaka i Yohanes etu, re’e seja to Yahudi to aliran Parisi.
43001025	Tau etu mampotanaka wo’u resi i Yohanes, sira manganto’o, “Korom manganto’o korom si’a i Kerisitu, bara i Elia, bara to pantuntu tuntu i mPue Allah etu. Wali ane ewa see maka pei korom mangabaptis tau?”
43001026	-
43001027	Wali i Yohanes mangansono, ia manganto’o, “Monso pu’u aku mangabaptisika tau ue mangika tondong sira majeam. Pei re’e tau to dama’i wo’u yako aku si’i, Ia semo to bae-bae anggaNya pei aku. Ia bae kojo anggaNya, see naka aku mangepe aku nempo mawali watuaNya pei mangalede so’o nsapatuNya, taa masipato. Wali kamonsonya tau etu re’emo ri oyo ngkomi pei komi taa mangansani i sema kamonsonya Ia.” Ewa wetu naika i Yohanes mangansono to Yahudi to aliran Parisi etu.
43001028	Wali samparia palaong to etu paka mawali nja’u kota Betania, ri sambote ngkoro Yordan to tondo mata nu eo. Nja’u ria semo i Yohanes mangabaptis tau.
43001029	Wali yako etu, ojo kaeonya wo’u rao i Yohanes mangkita i Yesu ma’i mangampago ia. Wali ia mangansani i Yesu semo to damawali pampue nu dosa ewa ana nu domba to napampueka ntau resi i Pue Allah ane sira mangika dosa. Wali see naka ia manganto’oka tau boros, “Lo’aja tau etu! Ia semo Ana nu Domba to nawai i mPue Allah, Ia ma’i damangansompo dosa nto lino!
43001030	Wali Ia semo tau to aku roomo mangansaritaka resi komi tempo aku manganto’o, ‘Tau to ma’i wo’u yako aku si’i, Ia semo to bae-bae anggaNya pei aku. Apa tempo aku tawa re’e, Ia re’e yamimo.’
43001031	Wali tempo ruyu, tempo aku mangansaritaka komi mangkonong tau to dama’i etu, tempo etu pasiwa aku tawa seja mangansani i sema kamonsonya Ia. Pei nempo ewa wetu aku ma’i mangansaritaka yami komi mangkonong Ia pasi aku mangabaptisika tau ue. Naka pei aku mangika palaong to etu apa yako palaongingku etu see naka komi to yunungku to Israel damangansani Ia semo to ma’i napokau i mPue Allah.”
43001032	-
43001033	Wali yako etu i Yohanes manganto’o wo’u, to’onya, “Monso pu’u tempo ruyu aku tawa mangansani i sema kamonsonya Ia. Pei si’i-si’i aku mangansanika Ia apa i Pue Allah, anu nampokau aku ma’i mangabaptisika tau ue, Ia semo manganto’oka yami aku, Ia manganto’o, ‘Korom damangkita i Nosa Mapasing tudu ri wawo ntau samba’a pei maroo resi Ia. Wali tau etu semo to damangabaptisika tau i Nosa Mapasing batuanginya Ia damampaporoo i Nosa Mapasing ri raya ntau etu.’ Ewa see nato’oka i mPue Allah aku. Wali yako etu re’e seore ma’i i Yesu resi aku darabaptis. Wali tempo aku room mangabaptis Ia, aku mangkita i Nosa Mapasing tudu yako ndate yangi ewa tagou pei maroo resi Ia.
43001034	Wali palaong to aku mangkita etu mangabanang gombo i mPue Allah resi aku, see naka aku maya mampatimonso tau etu semo Ana i mPue Allah.”
43001035	Wali yako etu, ojo kaeonya wo’u rao, i Yohanes makore wo’u nja’u sambote ngkoro Yordan sindara-ndara pei dua mba’a anagurunya.
43001036	Tempo etu ia mangkita wo’u i Yesu malinja liu nja’u ria, wali ia manganto’o, “Lo’a! Etu semo Ana nu Domba to nawai i mPue Allah.”
43001037	Wali ojo pangandonge nu anaguru i Yohanes gombonya etu, sira yau mangalulu i Yesu.
43001038	Wali i Yesu mangalekoka tangoNya pei mangkita tau dua etu mangalulu Ia, wali Ia mampotanaka resi sira, Ia manganto’o, “Kesaa liwu ngkomi?” Sira mangansono, “Rabi, imbare tampa nukaroo ngKomi?” (Ane Rabi etu, batuanginya Guru.)
43001039	Wali i Yesu manganto’oka sira, “Yau lulu Aku see komi damangkita.” Wali sira yau resi i Yesu pei mangkita tampa nakaroo. Tempo etu bara jam opo rede eo, wali sira maroo-roo resi i Yesu nja’u tampa nakaroo etu, panewa ojo kawenginya rao, sira yau muni njo’u lipu nsira.
43001040	Wali tau dua to mangandonge gombo i Yohanes etu pei yau mangalulu i Yesu, samba’a sanganya i Andreas. I Andreas etu ia sintua’i pei i Simon Petrus.
43001041	Wali i Andreas ia mansaka yau mangaliwu i Simon etu. Ojo pangaratanya, ia manganto’oka i Simon, “Kami re’emo mangarata i Mesias!” (Ane Mesias etu batuanginya i Kerisitu, Makole parajanji i mPue Allah.)
43001042	Wali yako etu i Andreas mangkeni i Simon mangampago i Yesu. Ojo karata nsira dua nja’u ria, i Yesu mangalo’aka kojo resi i Simon panewa manganto’o, “Korom i Simon, ana i Yohanes. Pei yako tempo si’i korom darato’oka i Kepas.” (Wali Kepas pasi Petrus samba’a batuanginya, etu semo watu.)
43001043	-
43001044	Wali yako etu, ojo kaeonya wo’u rao, i Yesu mansongka dayau njo’u propinsi Galilea. Ri raya mpalinjaNya yau njo’u ria etu Ia mangarata i Pilipus to yako ri kota Betsaida seja sewaju ewa i Andreas sira dua i Petrus. Wali i Yesu manganto’oka i Pilipus etu, “Lulu Aku.” Wali i Pilipus mangalulu.
43001045	Pasi i Pilipus etu yau mangaliwu samba’a yununya to sanganya i Natanael panewa ojo pangaratanya, ia manganto’oka i Natanael etu, “Kami re’e mangarata Makole parajanji i mPue Allah, tau to napaponsanika yami i Musa tempo ia mangantulis porentanya, pasi to napaponsanika yami seja nto pantuntu tuntu i mPue Allah tempo sira mangantulis tuntuNya etu. Wali tau to napaponsanika nsira etu, etu semo i Yesu to Nasaret, ana i Yusup.” Etu semo to nato’oka i mPilipus i Natanael.
43001046	Pei i Natanael manganto’o, “Gete, bara si’ansa yako ri kota Nasaret Ia! Apa tare anu to natulis nto pantuntu tuntu i mPue Allah tempo owi mangkonong tau to bae anggaNya to masuwu yako kota Nasaret!” Wali i Pilipus manganto’o, “Yaumo kita mangalo’a see korom maya mangkita Ia.”
43001047	Wali sira dua yau mangampago i Yesu. Tempo i Yesu mangkita i Natanael ma’i, Ia manganto’o mangkonong i Natanael etu, to’oNya, “Lo’aja tau etu. Ia tau to mangika lengko ngkatuwu to masipato naika nto Israel. Ia tare kojo mangantipu sa’e.
43001048	Wali i Natanael mampotanaka resi i Yesu, ia manganto’o, “Ewa wimba Komi mangansani mangkonong aku?” Panewa i Yesu mangansono, “Tempo i Pilipus tawa mampokio korom, tempo korom tiroowa re’e ri ara ngkaju ara, tempo etu Aku re’emo mangkita korom.”
43001049	Wali i Natanael ipu kojo rayanya mangandonge gombo i Yesu etu apa tempo ia ri ara kaju ara etu, tempo etu i Yesu taa nja’u nja’u ria. Wali see naka ia manganto’o, “Pa’a Guru, monso pu’u Komi Ana i mPue Allah! Komi Makole mami to Israel!”
43001050	Wali i Yesu manganto’oka ia, “Naka pei korom mangaya apa saba korom mangandonge gombongKu to manganto’o Aku re’e mangkita korom ri ara ngkaju ara. Pei yako tempo si’i korom damangkita palaong to ipu wo’u rayamu mangkita pei palaong to etu.”
43001051	Roo see i Yesu manganto’oka wo’u sira samparia, “Aku manganto’oka komi, monso pu’u komi damangkita yangi tiloka. Pasi komi damangkita pomakau i mPue Allah, sira nto’u-ma’i nto’u-ma’i yau nto’u saruga pei mawolili muni resi Aku, Wiyaa nto Lino.”
43002001	Wali yako etu, ojo kagananya dua mbengi, re’e paparongo nja’u kota Kana ri propinsi Galilea. Tempo roa mpaparongo etu nja’u indo i Yesu nja’u ria,
43002002	pasi nja’u seja i Yesu pasi kami to anaguruNya apa kami radinsi seja yau mantako.
43002003	Pei ri rayanya tau mantako etu, puramo tule anggur, see naka indo i Yesu mampobuuka Ananya bara maya mangansawang tau pue banua etu. Wali ia manganto’oka i Yesu, to’onya, “Sira tamo re’e tule anggur.”
43002004	Pei i Yesu manganto’oka ia, “Indo, to tao-tao komi ne’e mamporentangika Aku ewa wimba palaong to Aku damangika. Apa tawa rata temponya Aku damampaponsanika resi tau mangkonong kuasangKu.”
43002005	Pei indo i Yesu manganto’oka to papolaong ntau pue banua, ia manganto’o, “Kesaa to Ia manganto’oka komi mangika, ikam.”
43002006	Wali ane agama nto Yahudi, re’e ada mangkonong tau mampakayongongika koronya pasi ngaya-ngayanya, wali see naka tempo roa mpaparongo etu nja’u ono yongu tampa nue to bose to raika yako watu. Tampa nue etu soa pei kabaenya gana darabanangika ue satu liter samba’a pei samba’a.
43002007	Wali i Yesu manganto’oka to papolaong ntau pue banua, to’oNya, “Banangika ue la’u raya ntampa nue etu.” Wali sira mangabanang tampa nue etu naka buke.
43002008	Roo see i Yesu manganto’oka sira, “Oko sangkodi ue etu pei kenika tau to mampasilonga roa si’i.” Wali sira mangkenika tau to mampasilonga roa etu ue.
43002009	Wali tau to mampasilonga roa etu, ia taa nansani yako imbare anu to rainu to nakeni nsira etu, apa ojo to papolaong to nangoko ue etu semo to mangansani. Pei tempo ia mampeyaa ue etu, gete, ue etu roomo nawali yau tule anggur! Wali tau to mampasilonga roa etu ia ipu rayanya mangepe apa matao kojo tule etu. See naka ia mampokio tau langkai to rapaporongo.
43002010	Ia manganto’oka ngkai etu, “Biasanya ane tau mangika roa, ane to pantako owo rata sira rawaika ruyu manginu tule anggur to matao kojo, panewa yako etu, tempo sira roomo manginu-nginu see naka sira tamo maya mampasisala tule to matao pasi tule to taa, tempo etu sira rawaika manginu tule anggur to biasa. Pei si’a ewa wetu nuika ngkomi. Tempo si’i semo panewa komi mangawaika sira tule anggur to matao kojo.”
43002011	Wali tempo i Yesu mampapowali ue mawali tule anggur nja’u kota Kana ri propinsi Galilea etu, etu semo palaong to taa rapobiasa to uyunya kojo naika i Yesu. Wali yako palaong to etu re’e tau to mangkita kuasaNya, see naka sira mangansani Ia masipato rabarong. Wali yako etu maroso wo’u pangaya mami to anaguruNya resi Ia.
43002012	Wali ojo karoonya roa mpaparongo etu, i Yesu pei indoNya, tua’iNya, pasi kami to anaguruNya kami yau njo’u kota Kapernaum. Rata nja’u ria kami maroo-roo bara sawei mbengi.
43002013	Yako etu mosumo temponya roa rapangendo temponya bue-bue nto Israel naliunaka mpomakau to mangkeni kapate tempo ia mangkita raa to rapalasika ri wombo nsira la’u tana Mesir tempo owi. Roa etu rato’oka Roa Paskah. Wali see naka i Yesu pasi kami to anaguruNya yau ndeku Yerusalem damangansabi roa etu.
43002014	Rata nda’a ria kami yau masua ri tongonata banua i mPue Allah. Tempo i Yesu masua etu Ia mangkita tau to mampobalu sapi, domba, pasi tagou to danapake ntau mangika pampue resi i Pue Allah. Pasi Ia mangkita seja tau to matunda ri meja-meja mangabolos doi. Tau to ikitaNya etu ojo mangantipu tau to rata.
43002015	Wali Ia mangoko kiyoro pei mangika sampar, roo see Ia mangarubak samparia sira yako ri tongonata banua i mPue Allah. Sakowa domba pasi sapi Ia mangarubak seja. Panewa roo see Ia mampuka-mpukanaka meja ntau to mangabolos doi see naka doi nsira tarente yau ngkewanyamo.
43002016	Pasi Ia manganto’oka tau to mampobalu tagou, to’oNya, “Keni yau tagou etu! Ne’e mangampake banua mPa’angKu si’i mawali pasar!”
43002017	Wali ojo pangkita mami to anaguruNya palaong to etu, kami mangendo gombo i Makole parajanji i mPue Allah to natulis yami i Makole Daud ri raya ntuntu i mPue Allah tempo owi. Gombo etu manganto’o, “O Pue Allah, Aku mamporayang kojo Komi pasi Aku mamporayang seja banuaMu. PamporayangKu etu ewa apu to mangkoni yau rayangKu.” Ewa wetu gomboNya to ratulis yami ri raya ntuntu i mPue Allah.
43002018	Wali ojo karoonya i Yesu mangarubak tau etu, re’e to Yahudi to masusa rayanya see naka sira mampotanaka resi Ia, sira manganto’o, “Kesaa palaong to taa rapobiasa danuika ngKorom see damawali tondong to damampakanasaka resi kami Korom re’e kuasa mangarubak tau etu?”
43002019	Wali i Yesu mangansono sira, Ia mangaligi sira, to’oNya, “Pukanaka yau banua i mPue Allah si’i, panewa ri rayanya togo mbengi Aku damangawangu muni.”
43002020	Wali to Yahudi etu manganto’o wo’u, “Gete, opo mpuyu pei ono nto’u kasaenya tau mapalaong mangawangu banua i mPue Allah si’i, wali wimba danuika ngKorom mangawangu muni ri rayanya togo mbengi?” Ewa wetu nato’o nsira.
43002021	Pei kamonsonya tempo i Yesu manganto’oka sira Ia damangawangu muni banua i mPue Allah ri rayanya togo mbengi, batuanginya si’a banua i mPue Allah to nakanja’u nsira etu, batuanginya koro to si Ia semo.
43002022	Wali yako etu, tempo i Yesu roomo rawangu muni yako ri kapateNya, panewa tempo etu kami to anaguru i Yesu mangendo muni gombo to to’oNya etu. Wali kami mangaya anu to ratulis yami ri raya ntuntu i mPue Allah tempo owi to manganto’o i Kerisitu damambangu muni yako ri kapateNya. Pasi kami mangaya seja gombo to nato’o i Yesu.
43002023	Wali tempo i Yesu nda’a Yerusalem tempo Roa Paskah etu, tempo etu boros tau to mansarumaka kuasaNya apa sira mangkita palaong to taa rapobiasa to inikaNya.
43002024	Pei i Yesu taa mansarumaka tau etu apa Ia mangansani kojo pampobuuka nto lino samparia.
43002025	Nempo tare tau to mampakanasaka resi Ia mangkonong pampobuuka nto lino, Ia tiroo mangansani apa Ia mangansani yami ewa wimba raya ntau. Wali see naka Ia mangansani tau etu boros to tiroowa dua-dua rayanya mangkonong Ia.
43003001	Wali tempo etu re’e samba’a to Yahudi to aliran Parisi sanganya i Nikodemus. Ia samba’a tau tu’a nto Yahudi seja.
43003002	Wali re’e sangkani tempo ri raya mburi i Nikodemus etu ia yau mangampago i Yesu, panewa manganto’oka Ia, “Pa’a Guru, kami kunsani Komi semo guru to ma’i napokau i mPue Allah. Apa tare tau to maya mangika palaong to taa rapobiasa to nuika ngKomi ane tare i Pue Allah resi ia.”
43003003	Wali i Yesu manganto’oka ia, “Aku manganto’oka korom, monso pu’u tare tau to maya mawali tau to i Pue Allah Makolenya ane ia tawa rapoanaka wo’u kadua ngkaninya.”
43003004	Pei i Nikodemus mampondayaka batuanginya gombo i Yesu etu mangkonong pangampoana to biasa, see naka ia ipu rayanya, ia manganto’o, “Gete, wimba danaika ntau to tu’amo darapoanaka wo’u kadua ngkaninya? Ia taa nakurang masua wo’u ri raya ngkompo nu indonya see darapoanaka wo’u!”
43003005	Wali i Yesu mangansono, Ia manganto’o, “Si’a pangampoana to etu to Aku manganto’o. Pei Aku manganto’oka korom, monso pu’u tare tau to maya mawali tau to i Pue Allah Makolenya ane ia taa rapoanaka yako ue pasi yako i Nosa Mapasing.
43003006	Apa anu to napoanaka nto lino, ojo to lino seja. Pei anu to rapoanaka saba yako kuasa i Nosa Mapasing, etu semo tau to bou to i Pue Allah puenya.
43003007	Wali ne’e ipu rayamu tempo Aku manganto’oka korom taa maya taa darapoanaka wo’u kadua ngkaninya damawali tau to bou.
43003008	Apa nempo masuli ransani palaong to etu, si’a batuanginya taa mawali. Pobuuka ngoyu, apa ane ngoyu, tondo imbanjo ia rani damantawuis, njo’u ria semo napantawuis. Korom re’e mangandonge loonya pei korom taa mangkita yako imbare kama’i nu ngoyu etu bara imbanjo nakanjo’u. Wali ewa seja palaong i Nosa Mapasing tempo Ia mangika tau mawali tau to bou. Apa tau taa maya mangkita i Nosa Mapasing tempo Ia mangika palaong to etu.”
43003009	Wali i Nikodemus tiroowa bata-bata rayanya mangkonong rapoanaka wo’u kadua ngkaninya, see naka ia mampotanaka wo’u, to’onya, “Ewa wimba palaong to etu maya mawali?”
43003010	Pei i Yesu manganto’o, “Gete! Korom semo samba’a tau tu’a nto Israel to mampotunde sira, pei wimba naka pei korom taa mangansani i Pue Allah Ia re’e kuasa mangika palaong to etu?”
43003011	Roo see i Yesu manganto’oka wo’u i Nikodemus, to’oNya, “Aku manganto’oka korom, monso pu’u Aku pasi joangKu magombo mangkonong anu to kami mangansani. Pasi kami mangansaritaka tau mangkonong anu to kami re’e mangkita. Pei komi to tau tu’a nto Israel, komi taa mangaya anu to nato’o mami etu.
43003012	Aku roomo manganto’oka komi mangkonong palaong to mawali ri lino si’i, pei komi taa mangaya gombongKu etu. Wali ane ewa see taa manto’o ane Aku manganto’oka komi mangkonong palaong to mawali ndate saruga!
43003013	Pei Aku maya kojo manganto’oka komi mangkonong palaong to mawali ndate saruga apa Aku yako ndate ria semo kama’ingKu. Taware pasi samba’a tau to nayau nto’u saruga panewa ma’i muni damampakarebaka yununya mangkonong anu to ndate ria. Ojo Aku, Wiyaa nto Lino, Aku semo to nama’i yako ndate saruga, wali see naka Aku maya mampakarebaka tau mangkonong palaong to mawali ndate ria.
43003014	Wali palaong to damawali resi Aku ewa palaong to mawali resi ule tambaga to naika i Musa nja’u pada bone tempo owi. Ule tambaga etu naposaka i Musa ri sampole kaju panewa inokotakanya ri tango ntau boros see tau to mangalo’aka maya rapalaes. Wali ewa wetu seja damawali resi Aku, Wiyaa nto Lino. Apa Aku taa maya taa darapaku ri kaju pei raokotaka seja ri tango ntau boros.
43003015	Naka pei Aku daraokotaka etu see samparia tau to mangaya Aku taa darapakaja’aka yau, pei maya mangarata katuwu to singkasaenya.
43003016	Apa bae kojo pamporayang i mPue Allah resi to lino, see naka Ia mangawai Aku, AnaNya to samba’aja, see i sema tau to mangaya Aku, tau etu taa darapakaja’aka yau, pei damangarata katuwu to singkasaenya.
43003017	Apa kamonsonya i Pue Allah mampokau Aku, AnaNya, ma’i ri lino si’i, si’a ma’i damangahuku to lino, pei yako palaong to Aku mangika see naka to lino darapalaes.
43003018	Wali tau to mangaya Aku, tau etu taa darahuku. Pei ane tau to taa mangaya Aku, tau etu roomo rapakatantu ia darahuku saba ia taa mangaya kuasa to si Aku, Ana i mPue Allah to samba’aja.
43003019	Naka pei tau to taa mangaya Aku etu rahuku, apa sira taa mangaya kareba to Aku ma’i mampakarebaka sira. Kareba etu kareba to monso to yako resi i Pue Allah pasi kareba etu raporapaka ewa reme. Pei to lino taa rani reme etu. Sira maja’a lengkonya, pasi lengkonya to maja’a etu, to raporapaka ewa kawuri, etu semo to naporani nsira.
43003020	Wali samparia tau to mangika palaong to maja’a, tau etu maja’a nakita reme. Pasi sira bo’onya mangampago reme apa reme etu damampakanasaka sira mangkonong lengkonya to maja’a etu.
43003021	Pei ane tau to lengkonya singkonong pei anu to monso, tau etu masanang mangampago reme apa kareba yako resi i Pue Allah to raporapaka ewa reme etu, kareba etu mampakanasaka sira palaong to inikanya etu singkonong pei pamporani i mPue Allah.” Wali etu semo gombo i Yesu resi i Nikodemus.
43003022	Wali yako etu i Yesu pasi kami to anaguruNya mayoko yako ri Yerusalem pei yau ri lipu to yusa to re’e seja nja’u propinsi Yudea. Rata nja’u ria kami maroo-roo pei mangabaptis tau.
43003023	-
43003024	Pasi tempo etu i Yohanes to Pombaptis tawa ratarungku, wali ia re’e seja mangabaptis tau nja’u lipu to rato’oka Ainon to mosu ri kota Salim, apa re’e ue to bae nja’u ria. Wali sangkani re’e tau to rata resi ia, wali ia mangabaptis sira.
43003025	Yako etu re’e seore anaguru i Yohanes masibanta pei samba’a yunu nsira to Yahudi. Sira mampasibantaka batuanginya mangabaptis tau. Apa yunu nsira etu ia taa manasa mangabaptis tau etu bara mangalulu ada nu agama nsira mangkonong ewa wimba raika see mawali mayongo koronya.
43003026	Wali anaguru i Yohanes etu sira yau resi i Yohanes pei mampotanaka resi ia, sira manganto’o, “Pa’a Guru, tau to nurata ngkomi seore nja’u sambote koro Yordan, to nuto’oka ngkomi kami Ia semo Ana i mPue Allah, tau etu re’e seja mangabaptis tau si’i-si’i. Pasi samparia tau mampiyaika yau komi pei yau mangampago Ia.”
43003027	Wali i Yohanes manganto’oka sira, ia manganto’o, “Tau tare mangarata kuasa ane taa nawaika i mPue Allah.
43003028	Pasi komi semo matamanasangku seore tempo aku manganto’o, ‘Aku si’a i Kerisitu, Makole parajanji i mPue Allah, pei aku rapokau damampatiruyu pei Ia.’ Etu semo gombongku seore. Wali masipato tau boros mangalulu Ia apa Ia semo to bae-bae kuasaNya pei aku.
43003029	“Palaong to mawali etu raporapaka ewa tau to marongo. Apa to langkai ia semo to rapasiwaka pei to we’a, wali to we’a etu ia puenya. Pei galung nto langkai etu, ia masanang ojo mangalo’aka pasi mampodongeka palaong to mawali ri tempo mpaporongo etu. Pasi ia ndende kojo rayanya tempo ia mangandonge gombo ngkai to rapaporongo etu. Wali i Yesu Ia ewa to langkai to rapaporongo etu pasi tau to mangalulu Ia, sira ewa to we’a to naoko nto langkai etu, wali sira Ia puenya. Pasi aku ewa galungiNya, see naka aku ndende kojo rayangku mangandonge Ia mampogomboka tau boros ri tempo si’i.
43003030	Wali masipato Ia kanjo’u-njo’u kabae-bae anggaNya ri pangkita ntau boros. Pei aku taa maya taa kanjo’u-njo’u kakodi-kodi anggangku.” Etu semo to nato’oka i Yohanes to Pombaptis resi anagurunya.
43003031	Wali yako etu i Yohanes to Pombaptis mampakapolas gombonya resi anagurunya, ia manganto’o, “I Yesu to ma’i yako ndate saruga, Ia semo to bae-bae wo’u anggaNya pei samparia to lino. Apa ane to lino, kita mangika lengko nto lino pasi magombo ojo mangkonong lino semo. Pei Ia to ma’i yako ndate saruga, Ia semo to bae-bae wo’u anggaNya pei samparia to lino.
43003032	Ia mampaponsanika tau mangkonong anu to Ia roomo mangkita pasi to Ia roomo mangandonge ndate saruga, pei tempo Ia manganto’o gombo etu taa kojo malagi tau to mangaya gomboNya etu.
43003033	Pei ane tau re’e mangaya gomboNya etu, tau etu mampatimonso anu to nato’o i mPue Allah.
43003034	Apa Ia to ma’i napokau i mPue Allah, Ia mangamporata gombo i mPue Allah, apa i Pue Allah re’e mangawaika Ia i Nosa Mapasing damangansawang Ia. Pasi si’a ojo tempo-temponya Ia nasawang i Nosa Mapasing, tare pandoonya Ia rasawang.
43003035	I Pue Allah, Pa’a, Ia mamporayang AnaNya pasi Ia roomo mangawaika AnaNya mangkuasang samparia.
43003036	Wali i sema tau to mangaya AnaNya etu, tau etu re’e katuwu to singkasaenya. Pei i sema tau to taa mangaya AnaNya etu, tau etu taa damangarata katuwu to etu. Kasimbalinya yako etu, tau etu danahuku i mPue Allah rataka ri singkasaenya.” Wali etu semo gombo i Yohanes resi anagurunya.
43004001	-
43004003	Wali yako etu to Yahudi to aliran Parisi, sira re’e mangandonge kareba to manganto’o nangi i Yohanes apa i Yesu semo to boro-boros tau to mawali anaguruNya pasi to Ia mangabaptis. Pei kamonsonya si’a i Yesu to mangabaptis tau etu, kami to anaguruNya semo. Wali tempo i PueYesu mangansani kareba to nadonge nto Yahudi to aliran Parisi, Ia mangansani sira damasusa resi Ia. See naka Ia mampiyaika propinsi Yudea sindara-ndara pei kami to anaguruNya, pei mawolili muni njo’u propinsi Galilea apa tawa temponya Ia danasoko ntau.
43004004	Wali ri raya mpalinja mami etu, taa maya taa kami liu nja’u propinsi Samaria apa etu semo pamporani i mPue Allah resi kami.
43004005	Wali rata kami nja’u kota Sikhar nja’u Samaria etu. Kota etu taa longko yako ri tana to tempo owi Yusup puenya. I Yusup etu nawaika mpa’anya, i Yakub, tana etu. Wali i Yakub etu, ia bue ngkita tempo owi.
43004006	Wali nja’u tana etu re’e ue to nakeke i Yakub tempo owi etu. Wali ojo karata i Yesu nja’u ria Ia matunda ri awe nu ue etu apa Ia manganga naepe ri raya mpalinjaNya. Tempo Ia matunda etu bara ntongo eo.
43004007	-
43004008	Wali kami to anaguru i Yesu kami polas njo’u raya ngkota damangoli pangkoni. Pei tempo kami nja’u nja’u ria, ma’i samba’a tau we’a to Samaria ma’i ri ue etu damanombu. Wali i Yesu manganto’oka ia, “Waika Aku sangkodi ue nutombuka etu daKuinu.”
43004009	Pei tau we’a to Samaria etu manganto’o, “Korom tau Yahudi pasi aku tau Samaria, wali maka pei Korom mamporapi ue resi aku?” Naka pei ia manganto’o ewa wetu apa ipu rayanya tempo i Yesu mampogomboka ia apa tempo etu tau Yahudi sira taa maya mampogalungka tau Samaria.
43004010	Wali i Yesu manganto’oka ia, to’oNya, “Ane nunsani ngkorom mangkonong sora to nawai i mPue Allah, pasi ane nunsani ngkorom i sema kamonsonya Aku to mamporapi ue resi korom si’i, ane ewa see, korom damamporapi resi Aku panewa Aku damangawaika korom ue to mangawai katuwu.
43004011	Pei tau we’a etu manganto’o, “Pa’a, mayombu kojo wayau si’i panewa la’u ue, pasi Korom tare kesaa to danusangkuka ue to la’u wayau to mayombu kojo si’i. Wali yako imbare pangarata mPa’a ue to mangawai katuwu etu?
43004012	Bue ngkita, i Yakub, tempo owi, ia semo to mangawaika kami ue si’i. Pasi ia re’e seja manginu, pasi ewa see seja ngananya pei dombanya pasi sapinya. Wali wimba, Pa’a bara mampobuuka Pa’a semo to bae wo’u anggaMu pei i Yakub etu naka pei Korom nukoto mangawaika kami ue to tao-tao wo’u pei ue to ia nangawai?”
43004013	Wali i Yesu mangansono, Ia manganto’o, “I sema tau to manginu ue to si’i, tau etu damawali mara muni nganganya.
43004014	Pei i sema tau to manginu ue to Aku mangawaika ia, tau etu tamo kojo damara wo’u nganganya. Apa to Aku mangawaika ia etu damawali ewa mata nu ue to kambutu-mbutu ri rayanya pei damangawaika ia katuwu to singkasaenya.”
43004015	Wali tau we’a etu manganto’oka Ia, “Pa’a, waika aku ue etu see aku tamo damara ngangangku pasi tamo raporani sangkani ma’i rima damanombu.”
43004016	Wali i Yesu manganto’oka ia, “Inta pei pokio rongomu pei ma’i muni.”
43004017	Pei tau we’a etu manganto’o, “Aku tare rongongku.” Wali i Yesu manganto’oka ia, “Monso pu’u panto’o ngkorom tare rongomu.
43004018	Pei kamonsonya korom lima ngkanimo marongo ri tempo ruyu, pasi to langkai to maroo siwaka pei korom si’i-si’i, ia si’a rongomu.
43004019	Wali tau we’a etu manganto’o, “Pa’a, manasa resi aku Komi to pantuntu tuntu i mPue Allah apa Komi mangansani samparia mangkonong katuwungku.
43004020	Wali see naka aku re’e to aku rani mangampotanaka resi Komi. Apa buebue mami to Samaria tempo owi, sira mampue mampakabae i Pue Allah ri tongku si’i. Pei komi to Yahudi manganto’o kota Yerusalem semo tampa to masipato ane tau mampue mampakabae i Pue Allah. Wali to imba to monso?”
43004021	-
43004024	Wali i Yesu manganto’o, “Indo, aya gombongKu si’i. Apa darata temponya si’a tongku si’i pasi si’a seja Yerusalem tampa napampue ntau mampakabae i Pue Allah, Pa’a. Apa i Pue Allah, Ia nosa semo, wali Ia si’a ojo santolo nakare’e. Wali see naka kamonsonya ratamo temponya tau to monso pu’u mampue mampakabae i Pue Allah, Pa’a, tau etu nempo imbare sira, pei sira maya mampue mampakabae Ia. Apa sira mampue mampakabae Ia ri kamonsomonsonya pasi i Nosa Mapasing semo to mangansawang sira mangika palaong to etu. Wali i Pue Allah, Pa’a, Ia mangaliwu tau to ewa wetu inikanya mampue mampakabae Ia. Wali ane komi to Samaria, komi mampue mampakabae i Pue Allah, pei komi taa mangansani ewa wimba kamonsonya Ia. Pei kami to Yahudi, kami mangansani Ia to napue mami etu. Apa Ia roomo mampaponsanika kami to Yahudi yako resi kami semo dama’i to Pansompo to damangampalaes to lino.”
43004025	Wali ojo pangandonge ntau we’a gombo i Yesu etu ia manganto’oka i Yesu, “Aku kunsani dama’i Makole parajanji i mPue Allah, Ia to rato’oka i Kerisitu. Wali ane Ia ratamo, panewa Ia damampakanasaka resi kita mangkonong kasamporianya.”
43004026	Wali i Yesu manganto’oka ia, “Aku to mampogomboka korom si’i, Aku semo Makole parajanji i mPue Allah.”
43004027	Wali tempo i Yesu manganto’o gombo etu, tempo etu semo rata muni kami to anaguruNya. Kami ipu kojo raya mami mangkita Ia mampogomboka tau we’a. Pei tare pasi samba’a kami to mampotanaka resi i Yesu, manganto’o, “Kesaa liwu ngKomi resi ia?” Pasi tare to mampotanaka, “Maka pei Komi mampogomboka ia?”
43004028	Wali tau we’a etu mampiyaika tampa nuenya pei yau njo’u raya ngkota. Rata nja’u ria ia manganto’oka tau boros, to’onya,
43004029	“Mai, lo’a tau to re’e mangansaritaka resi aku samparia palaong to roomo inikangku. Wimba tau etu bara i Kerisitu, Makole parajanji i mPue Allah?”
43004030	Wali tau boros etu masuwu yako ri kota pei yau mangampago i Yesu.
43004031	Tempo sira tawa rata, tempo etu kami to anaguru i Yesu mamporapika resi Ia, kami manganto’o, “Pa’a Guru, pangkonimo ruyu.”
43004032	Pei i Yesu manganto’oka kami, “Aku re’e pangkoni to taa nunsani ngkomi.”
43004033	Ojo pangandonge mami to anaguru i Yesu gomboNya etu, kami masipotanaka, kami manganto’o, ‘Wimba, bara re’e tau to nama’i mangkenika Ia pangkoni?”
43004034	Pei batuanginya gombo i Yesu etu si’a mangkonong pangkoni to biasa, mangkonong palaongiNya semo. Ia mampakarebaka resi tau mangkonong songka i mPue Allah damampalaes sira mangampake Ia, Makole parajanji i mPue Allah. Wali tempo Ia mampakarebaka sira etu, palaong etu mawali ewa pangkoni resi Ia apa mampakaroso rayaNya. Wali Ia manganto’oka kami, “Anu to ewa pangkoni to mampakaroso rayangKu etu, etu semo mangalulu pamporani mPa’angKu to nampokau Aku, pasi mampakaroo palaong to Ia mansarumakaka resi Aku.”
43004035	Wali roo see i Yesu mangkita to Samaria to boros to mai mangampago Ia. Wali Ia manganto’oka wo’u kami to anaguruNya, “Lo’aja! Sigenamo tau damangaya kareba yako resi i Pue Allah. Wali ne’e mampeas mampakarebaka sira. Ne’e ewa tau to mangampeas temponya mamota, to manganto’o, ‘Opo mbuyawa panewa darata temponya mamota.’ Ne’e ewa wetu apa sigenamo tau boros damangaya kareba yako resi i Pue Allah. See naka sira maya raporapaka ewa nawu to matasamo pae!
43004036	-
43004038	Wali si’i semo temponya mamota! Wali Aku re’e mampokau komi yau resi tau to roomo mangandonge tuntu i mPue Allah. Tau to uyunya nayau mampotundeka sira tuntu i mPue Allah raporapaka ewa tau to mamuya, pei komi mampaponsanika wo’u sira mangkonong Aku see sira damangaya. Wali palaong etu raporapaka ewa komi yau mamota nja’u nawu to si’a komi nangika. Tau to yusa to mapalaong mangika nawu etu, pei komi semo to mangarata wua mpalaong nsira etu. Wali palaong to etu singkonong kojo pei panto’o ntau to manganto’o, ‘Tau samba’a to mamuya, pasi tau to yusa to mamota.’ Wali ane tau to mamota, sira mangkenika tau pue nawu pae to rapota etu, panewa sira rawaika ntanapanya. Pasi ewa see seja komi to mampakarebaka sa’e tuntu i mPue Allah, komi ewa mangkenika i Pue Allah tau etu, wali komi darawaika seja ntanapa. Pasi tau to rapakarebaka etu pei mangaya kareba etu, tau etu damangarata katuwu to singkasaenya. Wali tau to mamuya pasi tau to mamota paka ndende kojo raya nsira sindara-ndara.” Wali etu semo gombo i Yesu resi kami to anaguruNya.
43004039	Wali yako etu, boros tau Samaria yako ri kota etu to mangaya i Yesu apa saba gombo ntau we’a etu to manganto’o, “Ia re’e mangansaritaka aku samparia palaong to roomo inikangku.”
43004040	Wali see naka ojo karata ntau Samaria etu resi i Yesu, sira mamporapika resi Ia see Ia maroo resi sira. Wali Ia maroo nja’u kota nsira etu dua mbengi kasaenya.
43004041	Pasi tempo Ia maroo nja’u ria Ia mampotundeka sira, see naka tidugang wo’u kaborosinya tau to mangaya Ia.
43004042	Panewa sira manganto’oka tau we’a etu, “Kami mangaya si’i-si’i, pei si’a ojo yako gombo ngkorom. Naka pei kami mangaya Ia apa kami semo re’e mangandonge anu to to’oNya. Pasi kami mangansani monso pu’u tau si’i i Kerisitu, to Pansompo nto lino.”
43004043	Wali ojo kagananya dua mbengi, i Yesu pasi kami to anaguruNya mayoko yako ri kota etu, damawolili muni njo’u propinsi Galilea.
43004044	-
43004045	Wali ojo karata mami nja’u Galilea, tau nja’u ria masanang mampobuuka i Yesu bara damangika wo’u palaong to taa rapobiasa apa seore sira re’e mangkita samparia palaong to inikaNya ndate Yerusalem tempo Roa Paskah, apa tempo etu sira ndate seja ndate ria. Pei sira taa mangaya Ia to pantuntu tuntu i mPue Allah apa Ia seja tau Galilea wali sira mampobuuka Ia ojo tau biasa semo. Wali Yesu semo to manganto’o, “Ane to pantuntu tuntu i mPue Allah, biasa taa na’angga ntau ane nja’u lipu to si iaja.”
43004046	Wali tempo i Yesu nja’u propinsi Galilea, Ia yau ri kota Kana. Nja’u ria semo Ia mangawali yau ue mawali tule anggur seore. Wali tempo i Yesu rata wo’u ri kota Kana etu, tempo etu re’e samba’a tau to bae pangkanya to maroo ri kota Kapernaum to nja’u seja nja’u propinsi Galilea etu. Ngkai etu masaki ananya to langkai. Ananya etu masaki mapari kojo, mosu damate.
43004047	Wali ngkai etu re’e mangandonge kareba to manganto’o i Yesu rata munimo ri Galilea yako nja’u Yudea. Ojo pangandongenya kareba etu, ia yau mangampago i Yesu ri kota Kana pei mamporapika kojo resi Ia see Ia dayau mampakatao muni ananya to mosu damate etu.
43004048	Wali i Yesu manganto’oka ngkai etu, “Maka pei tare komi to mangaya Aku ane taa mangkita ruyu palaong to taa rapobiasa to mampakaipu raya ngkomi pasi to mawali tondong resi komi?”
43004049	Pei tau to bae pangkanya etu tiroo manganto’o, “Gete, Pa’a, anu kita yau mangampago anangku see ia taa damate!”
43004050	Wali i Yesu manganto’oka ia, “Intamo, anamu etu matao munim.” Wali ngkai etu mansarumaka gombo i Yesu etu, see naka ia meyoko dayau muni ri lipunya.
43004051	Yako etu, eo rao wo’u ia tiroo ri raya mpalinjanya mawolili muni lo’u lipunya etu, panewa re’e to papolaonginya to mangantomu ia, sira manganto’o, “Ana ngkomi matao munim.”
43004052	Wali ia mampotanaka resi sira bara jam sawei ananya matao muni. Sira manganto’o, “Jam satu ntongo eo wengi ia roo muni wojo.”
43004053	Wali tau to bae pangkanya etu mangansani pas-pas jam satu semo tempo i Yesu manganto’o, “Anamu matao munim.” See naka ia mangaya i Yesu Ia semo Makole parajanji i mPue Allah, pasi samparia tau to maroo ri raya banuanya paka mangaya seja.
43004054	Wali palaong to taa rapobiasa to naika i Yesu tempo Ia owo rata muni yako Yudea etu, etu semo palaong to taa rapobiasa to kadua to inikaNya nja’u propinsi Galilea.
43005001	Wali yako etu re’e santanda roa nto Yahudi ndate Yerusalem, see naka i Yesu yau ndeku ria.
43005002	Wali nda’a Yerusalem etu re’e samba’a wombo ngkota to mananya napake ntau mampaposua dombanya. Pasi ri awe mbombo etu, re’e samba’a limbo. Limbo etu ane ri raya basa Ibrani rato’oka Betesda. Pasi ri wii nu limbo etu re’e lima kandepe.
43005003	Wali boros tau to masaki to maturu-turu ri raya ngkandepe ri wii nu limbo etu. Tau etu re’e to buta pasi re’e to sampungku pasi re’e seja to malulu koronya. (Naka pei sira maturu-turu nja’u ria apa mangampeas ue nu limbo etu dakanjempi.
43005004	Apa matempo-tempo ma’i pomakau i mPue Allah yako ndate saruga ma’i manganjempika ue nu limbo etu. Pasi tempo ue kanjempi-njempi etu, tempo etu tau to masaki to siromu nja’u ria, sira paka mangampago damasua ri raya nue etu. Apa tau to uyunya masua, nempo panyaki kesaa to re’e resi ia, ia mansaka matao muni.)
43005005	Wali tempo i Yesu rata ri Yerusalem tempo roa etu, tempo etu re’e samba’a tau to togo mpuyu pei wayu nto’u kasaenya masaki. Wali ngkai etu ia maturu-turu seja nja’u wii nu limbo Betesda.
43005006	Wali i Yesu yau ri awe nu limbo etu pei mangkita ngkai etu maturu-turu nja’u ria. I Yesu Ia mangansani ngkai etu masaemo ia masaki wali see naka Ia mampotanaka resi ngkai etu, Ia manganto’o, “Wimba, korom bara rani rapakatao muni?”
43005007	Ngkai to masaki etu mangansono, ia manganto’o, “Rani kojo, Pa’a, pei taa mawali apa tare yunungku to maya mangkeni aku damasua ri raya nue etu tempo kanjempi-njempi. Pasi aku mayona kojo, see naka tempo aku yau mampago limbo tempo kanjempinjempi, tau to yusa roomo mampatiruyu yau masua ri ue etu tempo aku tawa rata, wali ia semo to rapakatao muni.”
43005008	Wali i Yesu manganto’oka ia, “Pambangumo! Pei oko alimu pei palinja.”
43005009	Wali ngkai etu mansaka rapakatao muni. Ia mambangu pei mangoko alinya pei malinja. Wali palaong to etu mawali kono ri Eo Rapandoo.
43005010	See naka re’e kepala-kepala nto Yahudi to manganto’oka ngkai to owo roomo rapakatao muni, sira manganto’o, “Seo si’i Eo Rapandoo, wali ane ewa porenta i Musa korom taa maya mangkeni alimu etu, apa sewaju pei mapalaong.”
43005011	Pei ngkai etu manganto’oka sira, to’onya, “Tau to mampakatao muni aku, Ia semo to manganto’oka aku, ‘Oko alimu pei palinja.’”
43005012	Wali sira mampotanaka resi ia, “Sema tau to manganto’oka korom mangoko alimu pei palinja?”
43005013	Pei tau to rapakatao muni etu ia taa nansani i sema tau to mampakatao muni ia, pasi ia taa maya mangansuduka sira i Yesu apa boros kojo tau nja’u ria pasi i Yesu roomo masuwu muni yako ri limbo masua ri oyo ntau boros. Ia leru naika ntau boros etu.
43005014	Pei taa masae yako etu i Yesu yau njo’u banua i mPue Allah pei mangarata ngkai to rapakatao muni etu nja’u seja nja’u ria. Wali Ia manganto’oka ngkai etu, to’oNya, “Padongeka gombongKu! Korom matao muni si’i-si’i. Wali pandooka mangika dosa naka ne’e korom mangarata kasesa to mapari wo’u.”
43005015	Wali ngkai etu yau muni resi kepala-kepala nto Yahudi to roomo mampotanaka resi ia, “Tau to imba manganto’oka korom mangoko alimu pei palinja?” Rata resi sira ia mampaponsanika sira, to’onya, “I Yesu semo to nampakatao muni aku.”
43005016	See naka to kepala-kepala etu mula mampakasusa i Yesu pasi mangaliwu jaya damampopate yau Ia saba Ia nampakatao muni tau ri Eo Rapandoo.
43005017	Pei i Yesu manganto’oka sira, “I Pue Allah, Pa’angKu, tare pandooNya mangansawang tau nempo ri Eo Rapandoo pasi Aku ewa see seja.”
43005018	Wali ojo pangandonge nto Yahudi etu gombo i Yesu, sira maja’a kojo rayanya see naka mapari wo’u naika mangaliwu jaya damampopate yau Ia. Naka pei sira rani mampopate yau Ia apa sira mampobuuka Ia mangewa porenta nu agama nsira mangkonong Eo Rapandoo. Pei si’a ojo etu sabanya naka pei sira rani mampopate yau Ia. Sira rani seja mampopate yau Ia apa saba Ia re’e manganto’o i Pue Allah semo Pa’aNya, wali ane ewa see Ia mampoanika sewaju anggaNya pei i Pue Allah.
43005019	Wali i Yesu manganto’oka to Yahudi etu, “Aku manganto’oka komi, monso pu’u Aku, Ana i mPue Allah, taa maya mangika bara kesaa ane ojo yako pamporani to si Aku. Pei ewa naika nu ana kodi mangalo’a pa’anya mangika palaonginya roo see ana etu mangika seja palaong sewaju ewa pa’anya etu, ewa see seja Aku. Wali ojo palaong to Aku mangangkita Pa’angKu mangika, palaong to etu semo to Aku maya mangika.
43005020	Apa Pa’angKu mamporayang Aku, pei Ia mampapokitaka Aku samparia to inikaNya. Pasi Ia damampapokitaka resi Aku palaong to bae wo’u batuanginya pei palaong to roomo nukita ngkomi etu. Wali Aku damangika wo’u palaong to etu see naka komi daipu kojo rayamu mangkita.
43005021	Apa ewa naika mPa’angKu mangawangu muni tau to matem pei mangawaika muni sira katuwu, ewa see seja Aku to AnaNya, damangawaika katuwu resi tau to Aku rani mangawaika.
43005022	Pasi ane Pa’angKu, si’a Ia to mangabotus tau, apa samparia palaong to etu Ia roomo mansarumakaka resi Aku to AnaNya.
43005023	Naka pei Ia mangika ewa wetu see samparia tau damanga’angga Aku to AnaNya, ewa naika nsira manga’angga Ia to Pa’angKu. Wali tau to taa manga’angga Aku to AnaNya, tau etu taa seja manga’angga Pa’angKu to nampokau Aku etu.
43005024	“Aku manganto’oka komi, monso pu’u i sema tau to mampodongeka gombongKu pasi mangaya Ia to nampokau Aku, tau etu re’e katuwu to singkasaenya, wali ia tamo darahuku. Apa ia tamo re’e ri jaya to mangarata kapate pei ia re’emo ri jaya to mangarata katuwu.
43005025	Wali samparia tau to tawa mangaya, sira maya raporapaka ewa tau mate, apa sira raga’a yako resi i Pue Allah. Pei Aku manganto’oka komi, monso pu’u darata temponya tau to tawa mangaya etu, sira damangandonge gombo nu Ana i mPue Allah, wali sira to mampodongeka pasi mangaya gombongKu etu, sira darawaika katuwu. Wali kamonsonya si’i semo temponya komi damampodongeka gombongKu etu.
43005026	Apa Pa’angKu, Ia semo pu’u ngkatuwu pasi ewa see seja Aku, apa Ia mangawaika seja Aku to AnaNya kuasa damangawaika resi tau katuwu.
43005027	Pasi apa saba Aku semo Wiyaa nto Lino, see naka Ia mangawaika seja Aku kuasa damangabotus to lino.
43005028	“Wali ne’e ipu raya ngkomi mangandonge gombongKu etu, apa darata seja temponya samparia tau to matem paka damangandonge loongKu mampokio sira.
43005029	Tempo sira mangandonge loongKu etu, tempo etu sira darawangu muni yako ri kapatenya pei damasuwu muni yako ri dayo nsira. Wali sira to mangaya Aku see naka matao lengkonya tempo sira tuwu seore, sira darawangu muni yako ri kapatenya pei damangarata katuwu to singkasaenya. Pei sira to taa mangaya Aku see naka maja’a lengkonya tempo sira tuwu seore, sira darawangu muni yako ri kapatenya pei darahuku.
43005030	“Wali Aku taa maya mangika bara kesaa ane ojo yako pamporani to si Aku. Tempo Aku mangabotus tau Aku mangika singkonong pei to nato’oka mPa’angKu Aku. Wali tempo Aku mangabotus tau etu, samparia to to’ongKu paka kono kojo pasi masipato rato’o, apa Aku taa rani mangalulu pamporani ndayangKu. Aku ojo rani mangalulu pamporani mPa’angKu to nampokau Aku etu.” Etu semo gombo i Yesu resi to Yahudi etu.
43005031	Wali yako etu i Yesu manganto’oka wo’u to Yahudi etu, to’oNya, “Ane ojo Aku semo to mawali matamanasa mangkonong korongKu, manganto’o Aku Ana i mPue Allah, ane ewa see taa manasa resi sa’e bara monso gombongKu etu, bara taa.
43005032	Pei Pa’angKu seja mawali matamanasa mangkonong Aku. Ia seja manganto’o Aku AnaNya, pasi Aku kunsani monso pu’u gombo to ito’oNya mangkonong Aku etu.”
43005033	Panewa i Yesu manganto’o wo’u, “Komi re’e mampokau tau yau resi i Yohanes seore damangandonge gombo to si ia mangkonong i sema kamonsonya Aku. Pasi gombo to to’onya mangkonong Aku etu monso pu’u.
43005034	Pei kamonsonya nempo tare to lino to mawali matamanasa mangkonong Aku, taa mawei apa Pa’angKu ndate saruga, Ia matamanasa mangkonong Aku. Naka pei Aku mampatiendoka komi mangkonong gombo i Yohanes etu see komi maya rapalaes apa saba mangaya gombonya mangkonong Aku.
43005035	Apa i Yohanes etu mampaponsanika tau kareba yako resi i Pue Allah, see naka ia raporapaka ewa pansona to mawea to mampakareme tau to ri raya ngkawuri. Wali tempo ia owo mamula mampakarebaka komi kareba to raporapaka ewa reme etu, tempo etu komi masanang mampodongeka gombonya to raporapaka ewa reme etu pei si’i-si’i komi tamo rani mangaya gombonya etu.
43005036	“Wali i Yohanes mawali matamanasa mangkonong i sema kamonsonya Aku. Pei rapanya nempo ia taa mawali matamanasangKu, taa mawei apa re’e to bae wo’u batuanginya pei gombo to nato’o i Yohanes etu to mampakanasa mangkonong Aku. Etu semo palaong to Aku mangika. Palaong etu nawaika mPa’angKu Aku damampakaroo, wali palaong etu semo mampakanasaka resi tau monso pu’u Pa’angKu nampokau Aku.
43005037	“Pasi re’e wo’u to mawali matamanasa mangkonong Aku. Etu semo Pa’angKu, to nampokau Aku. Pei komi taware mampodongeka gomboNya, pasi tawa seja re’e mangangkita ewa wimba ta’aNya.
43005038	Pasi Aku kunsani komi taa seja mangaya tuntuNya, apa Ia semo to nampokau Aku pei nempo ewa see, komi taa mangaya Aku.
43005039	“Wali komi madota kojo maguru tuntu i mPue Allah, apa komi mampobuuka ane maguru tuntu i mPue Allah komi damangarata katuwu to singkasaenya. Wali tuntu i mPue Allah to nupoguru ngkomi etu, tuntu etu mampakanasa mangkonong Aku.
43005040	Pei komi taa mangaya gombo to ratulis mangkonong Aku etu. Komi bo’omu mangalulu Aku, see naka komi taa mangarata katuwu to singkasaenya.”
43005041	Wali i Yesu manganto’o wo’u, “Aku nempo taa nabarong nto lino, taa mawei resi Aku.
43005042	Pei komi si’a ewa wetu. Komi rani kojo nabarong nto lino. Aku mangansani kojo raya ngkomi, wali Aku kunsani komi taa mamporayang Pue Allah. Apa ane komi mamporayang Ia, ane ewa see komi damangantima Aku.
43005043	Pei nempo Aku ma’i napokau mPa’angKu, komi bo’omu mangantima Aku. Pei ane tau to yusa dama’i si’a napokau mPa’angKu, ojo mangaluluka pamporani ngkalionya, ane ewa see komi masanang mangantima ia.
43005044	Wali manasa resi Aku to bae batuanginya resi komi si’a danabarong i mPue Allah to samba’aja. To bae batuanginya resi komi, etu semo danabarong nu yunu ngkomi to lino. Wali gete, ane ewa see komi taa kojo damangaya Aku!
43005045	Pei nempo ewa see, ne’e mampobuuka Aku semo to damanganto’oka Pa’angKu mangkonong sala ngkomi. Anu to damampakanasa sala ngkomi, etu semo anu to natulis i Musa tempo owi. Wali komi mansarumaka komi darapalaes ane mangalulu anu to natulis i Musa etu. Pei kamonsonya komi taa mangaya to itulisinya.
43005046	Apa ane komi monso pu’u mangaya to natulis i Musa etu, ane ewa see komi damangaya seja Aku, apa i Musa nangantulis mangkonong Aku semo.
43005047	Pei komi taa mangaya anu to natulis i Musa etu, see naka matantu kojo komi taa seja damangaya gombo to si Aku.” Wali ewa wetu naika i Yesu mampakanasaka to Yahudi etu mangkonong koroNya.
43006001	-
43006004	Wali yako etu, tamo masae daratamo temponya roa nto Yahudi to rato’oka Roa Paskah. Wali tempo etu i Yesu pasi kami to anaguruNya malayag mangawote rano Galilea to rato’oka seja rano Tiberias. Pasi boros kojo tau to mangalulu i Yesu ri tempo etu apa sira roomo mangkita palaong to taa rapobiasa to inikaNya mampakatao muni tau to masaki. Wali ojo kadongka i Yesu pasi kami to anaguruNya nja’u sambote ndano, kami mana’u yako ri bangka panewa mandake wo’u sangkodi ri woto mpantana pei matunda ndate ria.
43006005	Tempo i Yesu matunda ndate woto mpantana etu, tempo etu Ia mangalo’a pei mangkita boros kojo tau to ma’i mangampago Ia. Wali Ia manganto’oka i Pilipus, to’oNya, “Yako imbare kita damangoli pangkoni to darapokonika tau boros etu?”
43006006	Wali kamonsonya i Yesu mangansani yami palaong to Ia damangika, pei Ia mampotanaka ewa wetu resi i Pilipus apa Ia rani mangansani bara ewa wimba to danato’o i mPilipus etu.
43006007	Wali i Pilipus mangansono, to’onya, “Gete! Kita taa kojo gana doi daraolika tau boros etu pangkoni! Sakowa saro ntau wayu mbuya mapalaong, tiroo taa gana doinya daraolika pangkoni see maya rapokonika tau boros etu, nempo ojo sangkodija samba’a tau tiroo taa gana.”
43006008	Wali samba’a wo’u anaguru i Yesu, i Andreas, to sintua’i pei i Simon Petrus, ia manganto’o,
43006009	“Re’e samba’a ana langkai to mangangkeni pangkoninya, etu semo lima mpa’i roti to raika yako pae to rato’oka jelai. Pasi ia mangkeni seja dua mba’a bau paka mayunu. Pei pangkoni etu taa kojo gana ane rapokonika tau ewa wetu kaborosinya!”
43006010	Pei i Yesu manganto’o, “To’oka tau boros etu matunda.” Wali kami to anaguruNya manganto’oka sira patunda, see naka sira matunda ri wawo ntarempas apa boros tarempas ndate ria. Wali tau etu boros, yabi lima nsowu owo to langkai.
43006011	Wali yako etu i Yesu mangoko roti to nawaika nu ana langkai etu pei makai-kai manganto’oka i Pue Allah tarima matao. Roo see Ia mangantilaka kami to anaguruNya panewa kami mampookoka tau boros to matunda etu. Pasi ewa see seja inikaNya bau, wali sira mangkoni paka mabosu.
43006012	Wali tempo sira samparia paka mabosumo, tempo etu i Yesu manganto’oka kami to anaguruNya, “Poromung toro mpangkoni to taa rakoni naka ne’e manja’at yau.”
43006013	Wali kami mangamporomung toro nu roti jelai to taa nakoni ntau boros etu. Toro mpangkoni to iporomung mami etu dasampuyuwa pei dua karanji nabuke.
43006014	Wali ojo pangkita ntau boros palaong to taa rapobiasa naika i Yesu etu, sira manganto’o, “Monso pu’u tau si’i semo to pantuntu tuntu i mPue Allah to ratulis yami ri raya ntuntu i mPue manganto’o Ia dama’i ri lino si’i.”
43006015	I Yesu mangansani tau boros etu masanang kojo resi Ia see naka sira rani mangoko Ia pei mampakasaaka Ia mawali makole nsira, nempo si’a ewa wetu pamporani to si Ia. Wali see naka Ia mampiyaika sira, Ia mandake wo’u nto’u pantana ojo Ia ngkalioNya.
43006016	Wali ojo kawenginya rao, kami to anaguru i Yesu malonso muni lo’u wii ndano.
43006017	Rata la’u ria rao mawurimo, pei i Yesu tawa re’e muni resi kami. Wali kami mapone muni ri bangka dayau njo’u sambote ndano ri kota Kapernaum.
43006018	Wali ri rayanya kami mangawote rano etu, bombang mawali bose kojo naika ngoyu marimbo.
43006019	Panewa ojo kagananya lima bara ono kilometer kami mangawose bangka etu, tempo etu kami re’e mangangkita i Yesu mangampago bangka mami, pei i Yesu Ia malinja ri wawo nue. Wali kami meka kojo raya mami apa mampobuuka Ia bara wonggo.
43006020	Pei i Yesu manganto’oka kami, to’oNya, “Ne’e meka, Aku se’i.”
43006021	Wali ojo pangandonge mami gombo i Yesu etu, kami masanang mangawaika Ia mapone ri bangka mami. Panewa tempo Ia mapone, bangka etu mansaka dongka nja’u towo ndano to napago mami etu.
43006022	Wali yako etu, ojo kaeonya wo’u rao, nja’u tampa i Yesu mampokoni tau boros, nja’u ria nja’uwa tau boros to owo roo napiyaika i Yesu pasi kami to anaguruNya nja’u sambote ndano etu. Sira tiroo mangampeas i Yesu apa sira mangansani tempo kami to anaguruNya mayoko mapone ri bangka, i Yesu tawa mangalulu kami mapone ri bangka etu. Ojo kami to anaguruNya semo to nayau. Pasi tempo kami mayoko etu tare yusa bangka to maya napone i Yesu. See naka tau boros mampondayaka i Yesu tawa nayau.
43006023	Pei yako etu rata bara sawei bangka to nadongka nja’u ria. Bangka etu dongka mosu ri tampa to i Yesu mampokonika tau boros roti ojo karoonya Ia makai-kai manganto’oka i Pue Allah tarima matao.
43006024	Wali tempo tau boros mangkita i Yesu pasi kami to anaguruNya tamo re’e ri oyo nsira nja’u ria, tempo etu sira mapone ri bangka to owo dongka etu pei mawote njo’u kota Kapernaum yau mangaliwu i Yesu.
43006025	Wali ojo pangarata ntau boros i Yesu nja’u sambote ndano etu, sira mampotanaka resi Ia, to’o nsira, “Pa’a Guru, mpia karata ngKomi rire?”
43006026	Pei i Yesu mangansono, “Aku manganto’oka komi, monso pu’u komi si’a mangaliwu Aku saba komi mangansani batuanginya palaong to taa rapobiasa to inikangKu. Pei komi mangaliwu Aku saba komi mabosu mangkoni roti iwaikangKu wengi, wali komi rani rapokoni wo’u.
43006027	Wali komi madota mangampali pangkoni, pei ne’e pangkoni to taa masae maja’am to mawali bae batuanginya resi komi. Kasimbalinya yako etu, to tao-tao pangkoni to taa damaja’a yau to mawali bae kojo batuanginya resi komi. Etu semo anu to raporapaka ewa pangkoni to mangawai katuwu to singkasaenya. Wali Aku, Wiyaa nto Lino, damangawaika komi pangkoni to etu. Aku re’e kuasa mangika palaong to etu apa i Pue Allah, Pa’a, Ia roomo mampakanasa Ia semo to mampokau Aku.” Etu semo pasono i Yesu.
43006028	Wali tau boros etu mampotanaka wo’u, sira manganto’o, “Palaong kesaa danaika mami see kami damangika pamporani i mPue Allah?”
43006029	Wali i Yesu mangansono, “Palaong to naporani i mPue Allah, etu semo aya Aku to ipokauNya.”
43006030	-
43006031	Wali see naka tau boros manganto’oka Yesu, “Ane ewa see, kesaa palaong to danuika ngKomi to damawali tondong resi kami, see tempo kami mangkita kami damangaya Komi? Ane bue-bue ngkita tempo owi, sira mangkoni pangkoni mana nja’u pada bone. Etu semo palaong to ratulis ri raya ntuntu i mPue Allah, to manganto’o, ‘Ia mangawaika sira pangkoni to yako ndate saruga to danakoni nsira.’ Etu semo palaong to naika i Musa tempo owi. Wali wimba Komi bara maya mangika palaong to ewa wetu?”
43006032	Wali i Yesu manganto’oka sira, “Aku manganto’oka komi, monso pu’u si’a i Musa to mangawaika sira pangkoni to yako ndate saruga, Pa’angKu semo. Pei pasiwa pangkoni to Ia mangawaika sira tempo owi etu, si’awa pangkoni to monso. Tempo si’i semo Pa’angKu mangawaika komi pangkoni to monso to yako ndate saruga.
43006033	Apa pangkoni to nawaika i mPue Allah, etu semo to ma’i yako ndate saruga pei to mangawai katuwu to singkasaenya resi to lino.”
43006034	Wali tau boros manganto’o, “Pa’a, yako ri tempo si’i waika kami pangkoni etu ponto eo.
43006035	Wali i Yesu manganto’oka sira, Ia manganto’o, “Aku semo pangkoni to mangawai katuwu. Wali see naka i sema tau to mangalulu Aku, tau etu raporapaka ewa tau to tamo damoro komponya. Pasi i sema tau to mangaya Aku, tau etu raporapaka ewa tau to tamo damara nganganya rataka ri singkasaenya.
43006036	Pei ewa Aku roomo manganto’oka komi, komi re’e mangkita Aku, pei nempo ewa see komi tiroo taa mangaya.
43006037	Pei re’e tau to yusa to dama’i mangalulu Aku. Tau etu semo tau to nasarumakaka mPa’angKu Aku. Pasi samparia tau to ma’i mangalulu Aku etu, Aku taa kojo damangarubak yau.
43006038	Apa Aku ma’i yako ndate saruga si’a damangalulu pamporani ndaya to si Aku. Pei Aku ma’i damangalulu pamporani mPa’angKu to nampokau Aku.
43006039	-
43006040	Wali pamporani mPa’angKu to nampokau Aku, etu semo Ia rani Aku mangararamaka kojo samparia tau to isarumakakaNya resi Aku, see samparia sira darapolaes. Kasimbalinya yako etu, Ia rani Aku mangawangu muni samparia tau etu yako ri kapatenya ane rata ri kapuranya temponya to si’i. Apa ane ewa pamporani to si Ia, etu semo samparia tau to mangansani i sema kamonsonya Aku to AnaNya, pasi to mangaya Aku, tau etu damangarata katuwu to singkasaenya.”
43006041	Wali ojo pangandonge nto Yahudi gombo i Yesu etu, re’e sira to maja’a rayanya pei mangkambumbuka Ia apa saba Ia manganto’o, “Aku semo pangkoni to nama’i yako ndate saruga.”
43006042	Sira manganto’o, “Tau si’i i Yesu, Ia ojo ana i Yusup semo! Kita mangansani pa’aNya pei indoNya wali manasa resi kita Ia tau biasa semo. Wali gete, maka pei Ia manganto’o yako ndate saruga kama’iNya?”
43006043	Wali i Yesu manganto’oka sira, “Pandooka kambumbu-mbumbu resi yunu ngkomi samba’a pei samba’a.
43006044	Apa tare tau to nakoto ma’i mangalulu Aku ane Pa’angKu to nampokau Aku taa mangangkeni ia resi Aku. Pasi tau to ma’i mangalulu Aku etu, Aku damangawangu muni ane rata ri kapuranya temponya to si’i.
43006045	Wali re’e to natulis nto pantuntu tuntu i mPue Allah nja’u raya ntuntuNya. Ia magombo mangkonong tau to damangalulu Aku, to’onya, ‘Sira samparia paka danapotunde i mPue Allah.’ Ewa wetu to ratulis. Wali monso pu’u samparia tau to mampodongeka anu to napotundeka mPa’angKu pei to manasanya anu to napotundeka mPa’angKu etu, tau etu semo to ma’i mangalulu Aku.
43006046	Wali tau etu nempo napotundeka mPa’angKu si’a batuanginya sira re’e mangkita Pa’angKu, apa tare pasi samba’a tau to mangkita Ia. Ojo Aku to ma’i napokau i mPue Allah, Aku semo to re’e mangkita Pa’angKu.
43006047	-
43006048	“Wali Aku semo pangkoni to mangawai katuwu. Pasi Aku manganto’oka komi, monso pu’u tau to mangaya Aku, tau etu re’emo katuwu to singkasaenya.
43006049	Ane buebue ngkomi tempo owi, sira mangkoni pangkoni mana nja’u pada bone, pei nempo sira mangkoni mana etu sira tiroo mate.
43006050	Pei pangkoni to Aku mangansaritaka komi, pangkoni to ma’i yako ndate saruga, ane tau mangkoni pangkoni to etu, ia tamo damate.
43006051	Wali Aku semo pangkoni to mangawai katuwu, to ma’i yako ndate saruga. Wali i sema tau to mangkoni pangkoni si’i, tau etu datuwu singkasaenya. Pangkoni si’i korongKu semo to Aku mangawaika yau to lino see maya mangarata katuwu.”
43006052	Wali ojo pangandonge nto Yahudi gombo i Yesu etu, sira maja’a rayanya pei maroso loonya masibanta, sira manganto’o, “Gete, wimba danaika ntau si’i mangawaika kita koroNya datakoni?”
43006053	Wali i Yesu mangaligi sira mangkonong pangaya ntau ri palaongiNya tempo Ia damangawaika yau koroNya pasi raaNya, batuanginya Ia mangangkapateka to lino. Ia manganto’o, “Aku manganto’oka komi, monso pu’u komi tare katuwu to singkasaenya resi komi ane komi taa mangkoni koro to si Aku, Wiyaa nto Lino, pasi manginu raangKu.
43006054	Pei tau to mangkoni korongKu pasi manginu raangKu, tau etu re’emo katuwu to singkasaenya. Pasi ane rata ri kapuranya temponya to si’i, Aku damangawangu muni tau etu yako ri kapatenya.
43006055	Apa korongKu pasi raangKu tempo Aku mangkapateka komi, korongKu pasi raangKu etu mampakaroso tonii ngkomi. Wali anu to mampakaroso tonii ngkomi, anu to etu semo to bae wo’u batuanginya pei pangkoni pasi anu to rainu to mampakaroso koro ngkomi.
43006056	Wali tau to mangkoni korongKu pasi manginu raangKu, tau etu maroo masingkatao pei Aku pasi Aku maroo masingkatao pei ia.
43006057	Wali Pa’angKu to nampokau Aku, Ia semo pu’u ngkatuwu, see naka Aku re’e katuwu. Pasi ewa see seja tau to mangkoni Aku, ia re’e seja katuwu apa Aku damangawaika ia katuwu to singkasaenya.
43006058	Wali korongKu si’i semo pangkoni to nama’i yako ndate saruga. Pangkoni si’i si’a ewa pangkoni mana to nakoni nu bue-bue ngkita tempo owi, apa sira mangkoni pangkoni etu pei nempo ewa see sira tiroo mate. Pei tau to mangkoni pangkoni si’i, tau etu datuwu singkasaenya.”
43006059	Wali gombo to nato’o i Yesu etu, Ia manganto’o tempo Ia mampotundeka tau ri raya banua to napampotunde nto Yahudi nja’u kota Kapernaum.
43006060	Wali boros anaguru i Yesu to mangandonge gomboNya etu. Tempo sira mangandonge, boros sira to manganto’o, “Gete, makasar kojo anu to Ia mampotundeka kita etu mangkonong mangkoni koroNya. Bara tare tau to nakoto mampodongeka!”
43006061	Wali tare tau to manganto’oka i Yesu mangkonong gombo nu anaguruNya etu, pei Ia mangansani sira sakambumbu apa saba anu to Ia nampotundeka etu. See naka Ia manganto’oka sira, to’oNya, “Wimba, komi bara rani mangandolika tangomu yako resi Aku apa saba gombongKu etu?
43006062	Ane sakowa to etu masuli resi komi, taa manto’o ane ratamo temponya komi mangkita Aku, Wiyaa nto Lino, mawolili muni nto’u wakangKu ri saruga!
43006063	Wali gombo to si Aku etu, gombo etu semo mampakanasaka resi komi ewa wimba jayanya komi damangarata Nosa i mPue Allah. Pasi Nosa i mPue Allah, Ia semo to mangawai katuwu. Ane to lino, tare kesaa to maya danaika see damangarata katuwu.
43006064	Pei taa samparia komi to damangarata katuwu etu apa re’e tau ri oyo ngkomi to taa mangaya Aku.” Wali naka pei i Yesu manganto’o gombo etu, apa yako ri pamulanya Ia mangansani yami to imba sira to taa mangaya Ia pasi to imba sira to damamposora yau Ia resi baliNya.
43006065	Wali Ia manganto’oka wo’u sira, to’oNya, “Re’e pu’u tau ri oyo ngkomi to taa mangaya Aku, wali etu semo to mampakanasa monso pu’u gombongKu ngena tempo Aku manganto’oka komi tare tau to maya ma’i mangalulu Aku ane Pa’angKu taa mangawai jaya.” Etu semo gombo i Yesu mampakanasaka sira tau to taa mangaya, sira taa kojo mangalulu jaya to nawai mPa’aNya etu.
43006066	Wali yako etu, boros anaguruNya to mangandolika tango nsira yako resi Ia pei tamo mangaluluka Ia.
43006067	See naka i Yesu mampotanaka resi kami to anaguruNya to sampuyu pei dua, Ia manganto’o, “Wimba komi bara rani seja mampiyaika Aku?”
43006068	Wali i Simon Petrus mangansono, to’onya, “Pue, tare batuanginya kami mangaluluka tau to yusa. Apa ojo Komi semo to re’e kareba to mangawai katuwu to singkasaenya.
43006069	Wali kami mangayamo pasi kami mangansanimo Komi semo i Kerisitu, Ana i mPue Allah to tuwu.”
43006070	Wali i Yesu manganto’oka kami, “Aku semo to nangampilis komi sampuyu pei dua. Pei nempo ewa see, re’e samba’a yako ri oyo ngkomi to mawali joa i ngKepala nto pantipu semo.”
43006071	Wali tempo i Yesu manganto’o gombo etu, Ia magombo mangkonong i Yudas, ana i nSimon Iskariot. Apa i Yudas ia samba’a kami to anaguru i Yesu to sampuyu pei dua, pei nempo ewa see ia tiroo damamposora yau i Yesu resi baliNya.
43007001	Wali yako etu i Yesu mangalinjak propinsi Galilea. Ia tawa rani yau njo’u propinsi Yudea apa re’e to Yahudi nja’u ria to rani mampopate yau Ia.
43007002	Pei mosu rata temponya roa nto Yahudi to rato’oka Roa Tenda,
43007003	tempo etu a-i-a’i i Yesu mampokore Ia, sira manganto’o, “Piyaika lipu si’i pei inta pago roa nja’u Yudea see anaguruMu nja’u ria maya mangkita seja palaong to taa rapobiasa to nuika ngKorom.
43007004	Apa ane Korom rani naponsani ntau boros, Korom taa maya mangawuni palaong to Nuika. Wali ane Korom damangika palaong to taa rapobiasa etu, gete, to tao-tao Korom mampapokitaka resi tau sambawo lino!”
43007005	Wali ewa wetu nato’o ntua’i i Yesu mampokore Ia, apa sakowa sira to sintua’i pei Ia, sira taa seja mangaya Ia.
43007006	-
43007007	Wali i Yesu manganto’oka sira, “Tawa rata temponya to masipato Aku dayau. Pei ane komi, mpia temponya komi rani yau, komi maya yau apa komi taa maja’a nakita nto lino. Pei ane Aku, Aku maja’a nakita nsira apa Aku sangkani mampaponsanika sira lengko nsira to maja’a.
43007008	Wali intamo komi njo’u roa etu. Aku tawa dayau, apa tawa rata temponya to masipato Aku dayau.”
43007009	Wali ewa wetu gombo i Yesu resi tua’iNya. Roo see Ia maroo-roo ruyu nja’u propinsi Galilea.
43007010	Wali yako etu a’i-a’i i Yesu mayoko dayau ndeku Yerusalem damangampago roa. Pei payunya sira yau, i Yesu yau seja, pei tempo Ia yau etu, Ia taa yau sinjaya pei tau boros. Ia yau tempo tare tau boros to mangkita.
43007011	Wali re’e to Yahudi to mangaliwu-liwu Ia nja’u tampa rapangika roa. Sira mampotanaka resi tau nja’u ria, to’onya, “Imbare ngkai etu?”
43007012	Pasi ane tau boros to siromu tempo roa etu, sira mampojawaka resi yunu nsira samba’a pei samba’a mangkonong i Yesu. Re’e to manganto’o, “Ia tau to matao.” Pei re’e seja tau to manganto’o, “Taa! Ia ojo mangantipu tau.”
43007013	Ewa wetu naika nsira magombo mangkonong i Yesu, pei tare sira to magombo mangkonong Ia tempo boros tau mangandonge, apa sira meka bara danahuku ntau tu’a nto Yahudi apa tau tu’a etu, sira taa masanang ane tau boros magombo mangkonong i Yesu.
43007014	Wali ri tongonya roa etu, i Yesu yau ri banua i mPue Allah pei mula mampotunde tau nja’u tongonatanya.
43007015	Ojo pangandonge nto Yahudi gombo i Yesu mampotundeka tau etu, re’e sira to ipu rayanya mandonge gomboNya to pande kojo etu. Sira manganto’o, “Tau si’i tare maguru ri sekolah agama ngkita, wali yako imbare pangarataNya kapande to ewa wetu?”
43007016	Wali i Yesu manganto’oka sira, “Anu to Aku mampotundeka komi, si’a Aku pu’unya. I Pue Allah to nampokau Aku, Ia semo pu’unya.
43007017	Wali i sema tau to monso pu’u rani mangika pamporani i mPue Allah, matantu tau etu damangansani anu to Aku mampotundeka bara yako resi i Pue Allah semo pu’unya, bara ojo gombo to si Aku semo.
43007018	Wali ane tau mampotunde ojo yako pampobuuka to si iaja, tau etu ojo mamporani danabarong nsa’e. Pei tau to mampotunde apa mamporani sa’e mangabarong tau to nampokau ia, tau etu taa mawuti wali ia masipato rasarumaka.
43007019	Komi mangansani i Musa semo to nangawaika komi porenta, pei tare pasi samba’a komi to mangalulu kojo porenta etu. Manasa resi Aku komi taa mangalulu porenta i Musa apa porenta etu manganto’o, ‘Ne’e mampopate sa’e,’ pei komi rani mampopate yau Aku!”
43007020	Pei ojo pangandonge ntau boros gombo i Yesu etu, sira manganto’o, “Gete! Kameasa Korom! Tare tau to mansongka damampopate yau Korom!”
43007021	Wali i Yesu manganto’oka sira, “Aku sangkanija mangika palaong to taa rapobiasa ri Eo Rapandoo, pasi tempo etu komi ipu rayamu mangkita Aku mangika palaong ri eo etu.
43007022	Pei kamonsonya komi seja mangika palaong ri Eo Rapandoo. Apa komi mangansui ngana ngkomi nempo ri Eo Rapandoo apa mangalulu porenta to nawaika i Musa komi. (Pei kamonsonya porenta to etu si’a yako i Musa, apa ri tempo tawa re’e i Musa, tempo etu semo i Pue Allah manganto’oka bue-bue ngkita mangika palaong to etu.)
43007023	Wali ane komi mangabiaka ana kodi rasui ri Eo Rapandoo naka ne’e raewa porenta i Musa, ane ewa see, maka pei komi maja’a rayamu resi Aku apa saba Aku mampakatao muni koro ntau kabaenya ri Eo Rapandoo?
43007024	Ne’e mangabotus Aku ane tawa manasa mangkonong palaong to inikangKu. To tao-tao komi mangabotus Aku singkonong pei anu to masipato ri pangkita i mPue Allah.” Ewa wetu nato’o i Yesu manganseko tau etu.
43007025	Wali tempo i Yesu manganto’o gombo etu, re’e to Yerusalem to manganto’o, “Bara si’anya tau si’i semo to tau tu’a ngkita mansongka damampopate yau?
43007026	Lo’a, Ia magombo ri tango ntau boros pei tau tu’a ngkita etu sira taa mangewa Ia. Wali wimba, tau tu’a ngkita sira bara mampobuuka Ia monso pu’u i Kerisitu, Makole parajanji i mPue Allah?
43007027	Pei gete, taa maya ewa wetu, apa ane i Kerisitu, Makole parajanji i mPue Allah, tare tau to mangansani yako imba kama’iNya etu. Pei ane tau si’i kita mangansani kojo yako imba kama’iNya.”
43007028	Wali tempo sira manganto’o gombo etu, i Yesu tiroowa mampotunde ri tongonata banua i mPue Allah etu. Pei Ia mangandonge gombo ntau to manganto’o sira mangansani yako imba kama’iNya. See naka Ia mampakaroso looNya manganto’o, “Ane ewa pampobuuka ngkomi, komi mangansani Aku pasi mangansani yako imba kama’ingKu, pei taa monso! Apa Aku taa ma’i ojo mangalulu songka to si Aku. Aku ma’i napokau i mPue Allah. Ia masipato rasarumaka, pei komi taa mangansani i sema kamonsonya Ia.
43007029	Pei Aku mangansani kojo i sema kamonsonya Ia apa Aku ma’i yako resi Ia pasi Ia semo to nampokau Aku.”
43007030	Wali ojo pangandonge ntau boros gombo i Yesu etu, re’e ri oyo nsira to ranimo mangansoko Ia apa Ia manganto’o yako resi i Pue Allah kama’iNya. Pei ane ewa songka i mPue Allah tawa rata temponya Ia darasoko, wali see naka tau taa mawali mangansoko Ia.
43007031	Pei boros seja tau nja’u ria to mangaya Ia. Sira manganto’o samba’a pei samba’a, “Tare yusa i Kerisitu, Makole parajanji i mPue Allah, kasimbalinya yako tau si’i. Apa tare tau to yusa to manganangi Ia mangika palaong to taa rapobiasa.”
43007032	Wali to Yahudi to aliran Parisi, sira mangandonge anu to napojawaka ntau boros mangkonong i Yesu. See naka to Parisi etu sindarandara pei kepala-kepala nto pampue sira mampokau bara sawei mba’a tau yau damangansoko i Yesu. Tau to napokau nsira etu, tau etu palaonginya mangajagai banua i mPue Allah. Wali pomakaunya etu yau mangampago i Yesu.
43007033	Wali tempo to Parisi pasi yunu nsira mampokau tau etu, tempo etu i Yesu tongotongonya mampogomboka tau boros. Ia manganto’o, “Aku tamo masae kojo siwaka pei komi, Aku damawolili muni resi Ia to nampokau Aku.
43007034	Tempo etu komi damangaliwu Aku, pei komi tamo damangarata Aku, apa komi taa maya yau ri tampa daKukayako etu.”
43007035	Wali ojo pangandonge ntau tu’a nto Yahudi gombo i Yesu etu, sira mampotanaka samba’a pei samba’a, to’onya, “Bara imbanjo danakanjo’u ngkai si’i naka pei Ia manganto’o kita tamo maya damangarata Ia? Wimba, Ia bara yau damaroo resi yunu-yunu ngkita to Yahudi to maroo nja’u lipu nto Yunani, see damampotunde wo’u to Yunani etu?
43007036	Apa Ia manganto’o, ‘Komi damangaliwu Aku, pei komi tamo damangarata Aku.’ Pasi Ia manganto’o seja, ‘Komi taa maya yau ri tampa daKukayako etu.’ Wali kesaa batuanginya gomboNya etu?” Wali ewa wetu nato’o nto Yahudi etu.
43007037	Wali yako etu ratamo eo to pangkaroonya Roa Tenda . Eo etu semo to bae kojo batuanginya ane ri roa etu. Wali tempo etu i Yesu makore ri tango ntau boros, Ia maroso looNya mangaligi sira, to’oNya, “I sema tau to mamporani ue to mangawai katuwu, to tao-tao ia mai mangalulu Aku panewa Aku damampapoinuka ia ue to mangawai katuwu etu.
43007038	Palaong to etu singkonong pei anu to ratulis ri raya ntuntu i mPue Allah mangkonong tau to mangaya Aku. Anu to ratulis etu manganto’o, ‘Tau to mangaya Aku, tau to etu re’e mata nu ue to maili yako ri rayanya, ue etu mangawai katuwu.’”
43007039	Wali etu semo ligi to nato’o i Yesu. Ane ri ligi etu, ue to mangawai katuwu batuanginya i Nosa Mapasing to dama’i damaroo ri raya ntau to mangaya i Yesu. Pei tempo etu i Nosa Mapasing tawa rawaika resi tau apa i Yesu tawa tiokotaka muni nto’u saruga. Wali ane tempo Ia datiokotaka muni nto’u saruga etu, tempo etu Ia damangoko muni kayawaNya.
43007040	Wali ojo pangandonge ntau boros gombo i Yesu etu, re’e sira to manganto’o, “Monso pu’u tau si’i to pantuntu tuntu i mPue Allah to kita mangampea!”
43007041	Pasi sangga’a manganto’o, “Ia i Kerisitu, Makole parajanji i mPue Allah!” Pei re’e wo’u tau to taa mangansani i Yesu rapoanaka nja’u kota Betlehem. Sira mampondayaka Ia rapoanaka nja’u propinsi Galilea, see naka sira manganto’o, “Si’a! Apa i Kerisitu taa dama’i yako nja’u Galilea.
43007042	Apa tuntu i mPue Allah manganto’o i Kerisitu, Makole parajanji i mPue Allah, Ia wiyaa i Makole Daud. Pasi Ia darapoanaka nja’u kota Betlehem, kota to nakaroo i Daud tempo owi.”
43007043	Wali tau boros etu mawali masimpayu rayanya apa saba i Yesu.
43007044	Re’e sira to rani mangansoko Ia, pei tare tau to mangansoko.
43007045	Wali yako etu tau to palaonginya mangajagai banua i mPue Allah, sira yau muni resi kepala-kepala nto pampue pasi to Yahudi to aliran Parisi to roomo nampokau sira yau mangansoko i Yesu. Rata nja’u ria, tau to nampokau sira etu mampotanaka resi sira, to’onya, “Gete! Maka pei komi taa mangkeni Ia?”
43007046	Wali tau etu mangansono, sira manganto’o, “Kami taa mangansoko Ia apa kami re’e mangandonge anu to Napotundeka. Wali rataka ri tempo si’i, tawa re’e tau to manganto’o gombo to ewa wetu kagayanya!”
43007047	Wali to Yahudi to aliran Parisi, sira manganto’o, “Gete! Wimba, komi seja natipu ngkai etu?
43007048	Lo’a, tare pasi samba’a kami to aliran Parisi bara tau tu’a nto Yahudi to mangaya Ia.
43007049	Pei tau boros to bea etu, to taa manasanya porenta i Musa, sira mangaya Ia, wali sira danatanaa yau i mPue Allah.”
43007050	Wali tempo to Yahudi to aliran Parisi magombo etu, nja’u seja i Nikodemus to yau mangampago i Yesu seore ri raya mburi. Ia seja to Yahudi to aliran Parisi, wali ia manganto’oka yununya etu,
43007051	“Ane ewa porenta ngkita, kita taa maya mangahuku tau ane tawa mangandonge ruyu notonya see manasa palaong to inikanya.”
43007052	Pei yunu i Nikodemus to Parisi etu mampokore ia, sira manganto’o, “Gete! Korom seja tau Galilea! Paguru ruyu tuntu i mPue Allah, panewa korom damanasa seja tare pasi samba’a to pantuntu tuntu i mPue Allah to ma’i yako nja’u Galilea.”
43007053	Wali ojo karoonya sira manganto’o gombo etu, sira samparia yau muni njo’u banua nsira samba’a pei samba’a.
43008001	Wali tempo kepala-kepala nto pampue pasi to Yahudi to aliran Parisi etu yau muni ri banua nsira, tempo etu i Yesu yau ri Tongku Saitun.
43008002	Pei ojo kaeonya rao Ia mawolili muni njo’u raya ngkota Yerusalem pei yau ri banua i mPue Allah. Rata nja’u ria, boros kojo tau mangampago Ia, wali Ia matunda pei mampotunde sira.
43008003	Yako etu ma’i bara sawei mba’a tau to mampoguru porenta i Musa pasi tau to aliran Parisi. Sira mangangkeni samba’a tau we’a to nasoko ntau tempo masala. Wali sira mampapokore ia ri tango ntau boros etu.
43008004	Panewa sira manganto’oka i Yesu, “Guru, tau we’a si’i nasoko tau tongo-tongonya masala.
43008005	Wali ane ewa porenta i Musa, i Musa manganto’oka kita tau we’a to ewa wetu taa maya taa rapopate yau ratasoka watu. Pei wimba ane ewa pampobuuka ngKorom?”
43008006	Naka pei sira mampotanaka ewa wetu resi i Yesu apa sira rani mangakal Ia see tuwu-tuwuja Ia damangika palaong to masipato nato’oka nsira sala. Apa ane Ia manganto’o taa matao ratasoka watu tau we’a etu, batuanginya Ia mangewa porenta i Musa. Pei ane Ia manganto’o matao ratasoka watu tau we’a etu, ane ewa see Ia mangewa porenta nto Roma. Pei i Yesu ojo kamongkamongka mangantulisika tanujuNya ri tana. Ia ewa taa mangandonge to nato’oka nsira resi Ia etu.
43008007	Pei sira tare pandoonya mampotanaka resi Ia, wali see naka Ia makore pei manganto’oka sira, to’oNya, “I sema komi to tare dosanya, tau etu semo ruyu mangantasoka ia watu.”
43008008	Roo see Ia mamongka muni mangantulis wo’u ri tana.
43008009	Wali ojo pangandonge ntau to mangkeni tau we’a gombo to nato’o i Yesu etu, sira mangansani monso pu’u sira paka madosa. Wali see naka sira miyai samba’a pei samba’a, mula yako ri tau to tu’anginya rataka sira samparia miyai yau. Yako etu jamo i Yesu sira dua tau we’a to nja’uwa nja’u ria.
43008010	Wali i Yesu makore wo’u pei Ia mangkita jamo sira dua tau we’a, wali Ia mampotanaka resi tau we’a etu, Ia manganto’o, “A’ingKu, imbare tau to nampakasala korom etu? Wimba bara tamo re’e tau to damangantasoka korom watu?”
43008011	Wali tau we’a etu manganto’o, “Tamore, Pa’a.” Panewa i Yesu manganto’o, “Aku seja taa mangahuku korom. Intamo pei ne’emo mangika dosa.” Ewa wetu gombo i Yesu resi tau we’a to masala etu.
43008012	Wali yako etu i Yesu mampogomboka wo’u tau boros, Ia manganto’o, “Aku maya raporapaka ewa pansona to mampapokitaka tau jaya. Apa Aku mampaponsanika to lino jaya to monso. Wali i sema tau to mangalulu Aku, tau etu tamo ewa malinja ri raya mburi apa ia re’e reme to mampapokitaka ia jaya damangarata katuwu.”
43008013	Wali to Yahudi to aliran Parisi, sira manganto’oka i Yesu, “Korom mampoanika Korom semo to mampaponsanika tau jaya to monso, pei gete, ojo Korom semo to mawali matamanasa mangkonong koroMu. Tare tau to yusa to mawali matamanasa, wali taa masipato raaya gomboMu etu.”
43008014	Wali i Yesu mangansono, “Nempo Aku semo to mawali matamanasangKu, pei gombongKu etu masipato rasarumaka, apa Aku Kunsani yako imbare kama’ingKu pasi Aku Kunsani seja tampa to daKukanjo’u. Pei komi taa mangansani yako imbare kama’ingKu pasi taa seja mangansani tampa to daKukanjo’u etu.
43008015	Wali ane komi mangabotus Aku pei manganto’o taa monso gombongKu, pangabotus ngkomi etu taa kono kojo apa ojo mangalulu pampobuuka nto lino. Pei ane Aku, Aku tawa mangabotus tau ri tempo si’i.
43008016	Pei rapanya ane Aku mangabotus tau, kono kojo Kuika, apa si’a ojo Aku mangika palaong to etu. Pa’angKu to nampokau Aku, Ia mangika seja palaong to etu sindarandara pei Aku.
43008017	Ane ewa porenta ngkomi, re’e ratulis to manganto’o ane dua mba’a tau mawali matamanasa pei sewaju gombo nsira dua, manasa gombo nsira etu monso.
43008018	Wali Kami dua to mawali matamanasa. Apa Aku mawali matamanasa mangkonong korongKu, pasi Pa’angKu to nampokau Aku, Ia semo matamanasa to kadua mangkonong Aku. Wali see naka gombongKu etu masipato nuaya ngkomi.”
43008019	Wali to Yahudi to aliran Parisi etu, sira mampotanaka resi Ia, “Imbare Pa’aMu?” I Yesu mangansono, “Komi taa mangansani i sema kamonsonya Aku, pasi komi taa seja mangansani i sema kamonsonya Pa’angKu. Apa ane komi mangansani i sema kamonsonya Aku, komi damangansani seja i sema kamonsonya Pa’angKu.”
43008020	Wali i Yesu manganto’o gombo etu tempo Ia mampotunde tau nja’u banua i mPue Allah. Tempo etu Ia ri raya nsongi to nja’u peti to napamposaka ntau doi to rawaika resi i Pue Allah. Pei tempo Ia magombo etu, tare tau to mangansoko Ia apa tawa rata temponya to napilis i mPue Allah.
43008021	Wali i Yesu manganto’oka wo’u sira, to’oNya, “Aku damampiyaika komi, pasi komi damangaliwu Aku, pei komi taa kojo damangarata Aku. Komi taa maya yau ri tampa to daKukayako apa komi damate re’e katawanya dosa ngkomi ralapas.” Ewa see nato’o i Yesu.
43008022	See naka re’e to Yahudi to manganto’o, “Maka pei Ia manganto’o kita taa maya yau ri tampa to daNakayako? Wimba, Ia bara damanoo?”
43008023	Pei i Yesu manganto’oka sira, “Komi yako ri lino si’i, wali komi ojo to lino semo. Pei Aku yako ndate saruga, wali Aku si’a ojo to lino.
43008024	Aku roomo manganto’oka komi ngena komi damate re’e katawanya dosa ngkomi ralapas. Naka pei Aku manganto’o ewa wetu apa etu semo to damawali ane komi taa mangaya anu to Aku roomo manganto’o mangkonong i sema kamonsonya Aku.”
43008025	Wali sira mampotanaka resi i Yesu, “I sema kamonsonya Korom?” Wali i Yesu mangansono, “Aku semo Ia to Aku room mampakanasa resi komi yako ri temponya Aku owo mula mampotundeka tau seore.
43008026	Pei ane mangkonong komi, boros wo’u gombo to maya Aku manganto’o manganseko lengko ngkomi to sala. Pei Aku tawa damangika ewa see apa Ia to mampokau Aku, Ia tawa manganto’oka Aku mangika palaong to etu. Ia masipato kojo rasarumaka, wali anu to Aku re’e mangandonge yako resi Ia, ojo to etu semo to Aku mamparata resi komi to lino.” Wali ewa wetu pasono i Yesu.
43008027	Pei tau to mangandonge gombo i Yesu etu, sira taa mangansani batuanginya gomboNya etu mangkonong Pa’aNya.
43008028	Wali see naka i Yesu manganto’oka sira, “Darata temponya komi damangansani monso pu’u anu to Aku roomo manganto’o mangkonong i sema kamonsonya Aku. Etu semo temponya komi roomo mangokotaka Aku, Wiyaa nto Lino, ri kaju pasape. Pasi tempo etu komi damangansani Aku taa mangika bara kesaa ane korongKu ngkalio, pei anu to napotundeka mPa’angKu Aku, ojo to etu semo to Aku manganto’o.
43008029	Wali Pa’angKu to nampokau Aku, Ia sangkani siwaka pei Aku. Pasi Ia taa mampiyaika Aku apa Aku sangkani mangika palaong to mampakasanang Ia.”
43008030	Wali tempo i Yesu manganto’o gombo etu, tempo etu semo boros tau to mangaya Ia.
43008031	Wali i Yesu manganto’oka to Yahudi to mula mangaya Ia, to’oNya, “Ane komi mangkongko kojo anu to Aku mampotundeka komi, komi monso pu’u anagurungKu.
43008032	Pasi ane ewa see, komi damangansani anu to monso, pasi anu to monso etu damangalapa komi yako anu to mampowatua komi.”
43008033	Wali tau boros manganto’o, “Kami wiyaa i Abraham, pasi tawa re’e pasi samba’a tau to mampowatua kami. Wali kesaa batuanginya gombo ngKomi to manganto’o kami daralapa yako anu to mampowatua kami?”
43008034	Wali i Yesu manganto’o, “Aku manganto’oka komi, monso pu’u samparia tau to mangika dosa, tau etu paka watua nu dosa.
43008035	Wali ane rapanya watua, ia maroo seja ri raya banua ntau puenya, pei ia maya rapaposuwu yako ri banua etu . Pei ane ana ntau pue banua etu, ia taa darapaposuwu.
43008036	Pasi ane ana ntau pue banua, ia re’e kuasa mangalapa muni tau to rapowatua see sira tamo mawali watua. Wali ewa see seja Aku. Aku Ana i mPue Allah, wali Aku re’e kuasa mangalapa komi to watua nu dosa. Wali ane Aku semo to mangalapa komi yako ri kuasa nu dosa, komi monso pu’u ralapa, si’amo watua nu dosa.
43008037	Aku Kunsani komi wiyaa i Abraham, pei nempo ewa see, komi taa mangika lengko to masipato naika mbiyaa i Abraham. Kasimbalinya yako etu, komi rani mampopate yau Aku apa komi bo’omu mangantima anu to Aku mampotundeka komi.
43008038	Wali Aku manganto’oka komi mangkonong anu to Aku mangkita tempo aku siwaka pei Pa’angKu. Pei komi mangalengkoka anu to nudonge ngkomi yako resi pa’a ngkomi, see naka komi rani mampopate yau Aku.”
43008039	Wali tau boros manganto’o wo’u, “I Abraham semo pa’a mami.” Pei i Yesu manganto’o, “Ane monso pu’u komi ngana i Abraham, komi damampolengkoka lengko to naika i Abraham tempo owi.
43008040	Pei komi taa mampolengkoka lengko i Abraham. Komi rani mampopate yau Aku apa saba Aku mamparata resi komi anu to monso to nato’oka i mPue Allah Aku. Si’a ewa wetu palaong to naika i Abraham!
43008041	Wali manasa si’a lengko i Abraham to nulengkoka ngkomi. Komi mampotumbu lengko mpa’a ngkomi semo. Wali tau boros manganto’o, “Gete! Kami samba’aja Pa’a mami, etu semo i Pue Allah. Kami si’a ana bule!”
43008042	Wali i Yesu manganto’oka sira, “Ane monso pu’u i Pue Allah Pa’a ngkomi, komi damamporayang Aku. Apa Aku ma’i yako resi i Pue Allah semo, see naka Aku re’i rire. Aku taa ma’i mangalulu songka to si Aku, Aku ma’i napokau i mPue Allah.
43008043	Maka pei komi taa mangansani gombongKu? Komi taa mangansani apa komi bo’omu mampodongeka anu to Aku mampakarebaka resi komi.
43008044	Naka pei komi ewa wetu apa i Kepala nto pantipu semo pa’a ngkomi. Pasi komi rani mangalulu pamporani to si ia. Yako ri pamulanya ia mampopate tau. Pasi ia taa mampasimbalika anu to monso apa tare anu to monso resi ia. Pasi ia biasa kojo mawuti apa ewa wetu semo lengkonya. Ia to pawutis pasi samparia wuti ia semo pu’unya.
43008045	Pei ane Aku, Aku manganto’oka komi anu to monso, see naka komi taa mangaya gombongKu etu.
43008046	Aku tare mangika dosa, wali see naka tare pasi samba’a komi to nakoto manganto’o ri kamonso-monsonya Aku tau madosa. Pasi samparia to Aku manganto’o paka monso, wali maka pei komi taa mangaya gombongKu etu?
43008047	GombongKu etu yako resi i Pue Allah semo. Pasi i sema tau to i Pue Allah Pa’anya, tau etu mampodongeka gombo i mPue Allah. Wali manasa komi si’a i Pue Allah Pa’amu apa komi bo’omu mampodongeka gomboNya to Kuporata etu.”
43008048	Wali ojo karoonya i Yesu manganto’o gombo etu, re’e to Yahudi to manganto’oka Ia, sira manganto’o, “Monso pu’u gombo mami tempo kami manganto’oka Korom si’a kamonsonya to Yahudi, ojo to Samaria semo. Pasi Korom kameasa!”
43008049	Pei i Yesu manganto’o, “Aku si’a kameasa. Aku manga’angga Pa’angKu, pei komi taa manga’angga Aku.
43008050	Pei taa mawei resi Aku, apa Aku si’a rani na’angga nsa’e. Pei re’e to yusa to rani tau manga’angga Aku. Etu semo Pa’angKu. Ia semo to rani tau manga’angga Aku pasi Ia damangabotus tau to mampobo’o Aku.
43008051	Wali Aku manganto’oka komi, monso pu’u tau to mampalaika gombongKu, tau etu taa kojo damangarata kapate.”
43008052	Wali re’e to Yahudi to manganto’oka i Yesu, “Gete! Manasamo resi kami si’i-si’i Korom monso pu’u kameasa! Apa i Abraham roomo namate yau pasi ewa see seja samparia to pantuntu tuntu i mPue Allah tempo owi. Pei Korom manganto’o ane tau mampalaika gomboMu, tau etu taa kojo damangarata kapate.
43008053	Wimba, Korom bara bae wo’u anggamo pei bue mami, i Abraham? Ia roomo namate yau pasi samparia to pantuntu tuntu i mPue Allah tempo owi room seja mate yau. Wali gete, i sema kamonsonya to nupoanika ngKorom?”
43008054	Wali i Yesu manganto’o, “Ane Aku manga’angga korongKu, tare batuanginya. Pei Pa’angKu, Ia semo to manga’angga Aku. Komi mampoanika Ia Allahmu,
43008055	pei komi taa masinsani pei Ia. Aku semo to masinsani pei Ia. Wali ane rapanya Aku manganto’o Aku taa masinsani pei Ia, ane ewa see Aku mawuti sewaju pei komi. Pei Aku masinsani kojo pei Ia pasi Aku mampalaika gomboNya.
43008056	Wali i Abraham, bue ngkomi, ia ndende kojo rayanya tempo owi mampobuuka temponya Aku dama’i ri lino si’i. Pasi ia roomo mangkita kama’ingKu etu, wali masanang kojo rayanya.”
43008057	Wali to Yahudi etu manganto’oka i Yesu, “Gete! Maka pei Korom mampoanika mangansani pampobuuka i Abraham? Korom tawa rata lima mpuyu nto’u, wali taa kojo re’e jaya dasimparata pei i Abraham apa ia masaemo kapatenya!”
43008058	Panewa i Yesu manganto’oka sira, “Aku manganto’oka komi, monso pu’u re’e katawanya kare’e i Abraham, Aku re’emo!”
43008059	Wali ojo pangandonge nto Yahudi gombo i Yesu etu, sira maja’a rayanya mampobuuka Ia mampoanika i Pue Allah, wali sira mangoko watu daratasoka i Yesu, pei taa mawali apa Ia masaya yau pei miyai yako ri banua i mPue Allah.
43009001	Wali i Yesu pasi kami to anaguruNya malinja-linja ndate Yerusalem. Tempo etu kami mangkita samba’a tau to buta yami yako ri kare’enya.
43009002	Wali kami to anaguru i Yesu mampotanaka resi Ia, kami manganto’o, “Pa’a Guru, i sema to nangika dosa naka pei tau si’i buta yami yako ri kare’enya? Bara ia semo nangika dosa, bara tau tu’anya?”
43009003	Wali i Yesu mangansono, Ia manganto’o, “Naka pei tau si’i buta, si’a apa ia re’e mangika dosa. Pasi si’a seja apa saba tau tu’anya nangika dosa. Naka pei ia buta see tau boros damangkita palaong to danaika i mPue Allah resi ia.
43009004	Tempo si’i raporapaka ewa bae eo, apa ane bae eo tau nakoto mapalaong. See naka to tao-tao kita mangika palaong i mPue Allah to nampokau Aku tempo kita tiroowa mangkoto mangika. Apa darata temponya kita tamo maya mangika palaong ri lino si’i. Tempo etu raporapaka ewa raya mburi, apa ane ri raya mburi tau tamo maya mapalaong.
43009005	Wali tempo Aku re’ewa ri lino si’i, Aku semo to ewa pansona to mampakaremeka to lino jaya to monso.”
43009006	Wali ojo karoonya i Yesu manganto’o gombo etu, Ia mayua ngeruNya ri tana panewa ngeru etu igalokaNya tana see mawali gege. Panewa roo see Ia mangoko gege etu pei mampalasika ri mata ntau buta etu.
43009007	Yako etu Ia manganto’oka ngkai etu, “Inta pando’u njo’u limbo to rato’oka Siloam.” (Siloam etu batuanginya ‘Rapokau.’) Wali ngkai buta etu ia yau njo’u limbo etu pei mando’u nja’u ria. Panewa tempo ia mampiyaika muni limbo etu dayau muni njo’u banuanya, tempo etu ia mangkitamo rao.
43009008	Wali yununya to samba’a lipu mangkita ia tempo ia yau muni. Pasi tau to yusa mangkita seja ia. Tau etu tempo ruyu mananya mangkita ngkai etu mamporapi doi resi tau apa ia buta, tare yusa jaya damangarata doi. Wali tau to mangkita ia tempo ia yau muni etu, sira manganto’o, “Bara si’anya ngkai si’i to tempo ruyu biasa matunda-tunda mamporapi doi resi tau?”
43009009	Wali re’e tau to manganto’o, “Ia semo.” Pei re’e wo’u tau to manganto’o, “Si’anya. Ia ojo sewaju ta’anya ewa ngkai si’i.” Pei ngkai to owo room rapakatao matanya etu, ia manganto’o, “Monso kojo aku semo tau to nuto’o ngkomi etu.”
43009010	Wali sira mampotanaka resi ia, “Kesaa to mawali resi korom naka pei korom maya mangkita rao?”
43009011	Ngkai etu mangansono, “Tau to rato’oka i Yesu, Ia re’e mangika gege yako ri ngeruNya pei mampalasika ri matangku. Panewa roo see Ia manganto’oka aku, ‘Inta pando’u njo’u limbo to rato’oka Siloam.’ Wali aku yau mando’u njo’u ria, panewa aku maya mangkita rao.”
43009012	Wali ojo karoonya ngkai etu manganto’o anu to mawali resi ia, yununya etu mampotanaka, “Imbare tau to nampakatao korom etu?” Pei ngkai etu manganto’o, “Taa kunsani.”
43009013	-
43009014	Wali tempo i Yesu mayua ngeruNya ri tana panewa ngeru etu igalokaNya tana see mawali gege, roo see gege etu ipalasikaNya ri mata ntau buta, tempo pangikaNya palaong to etu kono ri Eo Rapandoo. Wali yunu ngkai to rapakatao matanya to buta etu mangkeni ia resi to Yahudi to aliran Parisi.
43009015	Rata nja’u si sira, to Yahudi to aliran Parisi mampotanaka seja resi ngkai etu, sira manganto’o, “Kesaa to mawali resi korom naka pei korom mangkita seja rao ri tempo si’i?” Wali ngkai etu manganto’o, “Tau to sanganya i Yesu, Ia nampalasika gege ri matangku, roo see aku mando’u, panewa ojo karoonya aku mando’u etu aku mansaka mangkitamo rao.”
43009016	Wali re’e to Yahudi to aliran Parisi etu to manganto’o, “Tau to nangika palaong to etu si’a napokau i mPue Allah, apa Ia taa mampalaika porenta to manganto’o ne’e mapalaong ri Eo Rapandoo. Wali Ia ojo tau madosa semo.” Pei re’e seja sira to manganto’o, “Tau etu taa mangika dosa. Apa ane tau madosa taa nakoto mangika palaong to taa rapobiasa to ewa wetu.” Wali to Yahudi to aliran Parisi etu masimpayu raya nsira.
43009017	See naka sira mampotanaka wo’u resi ngkai to rapakatao matanya etu, sira manganto’o, “Korom semo to napakatao ntau etu matamu, wali wimba panto’o ngkorom mangkonong Ia?” Wali ngkai etu mangansono, to’onya, “Ane ewa pampobuuka to si aku, tau etu to pantuntu tuntu i mPue Allah semo.”
43009018	Pei re’e kepala-kepala nto Yahudi to taa rani mangaya monso pu’u ngkai etu buta tempo ruyu pei owo roo rapakatao matanya see naka mangkita seja rao. Wali sira mampokau tau yau mampokio tau tu’a ngkai etu.
43009019	Panewa ojo karata ntau tu’anya, to Yahudi etu mampotanaka resi sira dua, sira manganto’o, “Wimba, bara si’i semo ana ngkomi to nuto’o ngkomi ia buta yami yako ri kare’enya? Ane ewa see, kesaa mawali naka pei ia nakitamo rao?”
43009020	Wali tau tu’a ngkai etu manganto’o, “Monso pu’u ngkai etu ana mami, pasi monso seja ia buta yami yako ri kare’enya.
43009021	Pei kami taa kunsani kesaa mawali naka pei ia maya mangkita rao ri tempo si’i. Pasi kami taa seja kunsani bara sema to nampakatao matanya. Patanaka resi ia semo. Apa ia baemo, wali ia nansani mangansono.”
43009022	Naka pei tau tu’a ngkai etu manganto’o ewa wetu apa sira meka resi kepala-kepala nto Yahudi etu. Apa sira mangansani kepala-kepala etu roomo manganto’o i sema tau to mampatimonso i Yesu Ia Kerisitu, Makole parajanji i mPue Allah, tau etu tamo darabiaka damasua ri banua napampotunde nsira.
43009023	See naka tau tu’a ngkai etu manganto’o, “Ia baemo, wali patanaka resi ia.”
43009024	Wali kepala-kepala nto Yahudi etu mampokio wo’u kadua ngkaninya tau to buta tempo ruyu etu. Sira manganto’oka ia, “I Pue Allah semo matamanasamu, wali to’o gombo to monso. Barong Ia, ne’e rabarong i Yesu etu apa kami mangansani Ia tau madosa.”
43009025	Wali ngkai etu manganto’o, “Aku taa kunsani Ia bara tau madosa, bara taa. Ojo si’i to kunsani: Tempo ruyu aku buta, pei tempo si’i aku mangkita seja rao!”
43009026	Wali kepala-kepala etu mampotanaka wo’u resi ia, sira manganto’o, “Kesaa inika ngkai etu resi korom? Wimba inikaNya mampakatao matamu?”
43009027	Pei ngkai etu manganto’o, “Aku roomo manganto’oka komi, pei komi taa rani mampodongeka. Wali maka pei komi rani mangandonge wo’u? Wimba, komi bara rani seja mawali anaguruNya?”
43009028	Wali ojo pangandonge nsira gombo ngkai etu, sira mangkaengas ia, sira manganto’o, “Korom semo anaguru ngkai etu! Pei ane kami, kami anaguru i Musa!
43009029	Kami mangansani i Pue Allah re’e magombo resi i Musa tempo owi. Pei ane ngkai etu, sakowa yako imbare kama’iNya kami taa mangansani.”
43009030	Wali ngkai to rapakatao matanya etu manganto’oka sira, “Gete, ipu kojo rayangku mangandonge gombo ngkomi etu! Ia re’e kuasa mampakatao matangku, pei nempo ewa wetu komi taa mangansani yako imbare kama’iNya.
43009031	Kita tansani i Pue Allah taa mampodongeka tau to madosa. Pei Ia mampodongeka tau to mampue mampakabae Ia pasi to mangaluluka pamporani to si Ia.
43009032	Wali yako ri tempo lino si’i rapapowali, tawa re’e radonge mangkonong tau to mampakatao mata ntau to buta yami yako ri kare’enya.
43009033	See naka tau to nampakatao matangku etu matantu Ia yako resi i Pue Allah semo apa ane rapanya si’a yako resi i Pue Allah, tare palaong to ewa wetu to Ia maya mangika.”
43009034	Wali kepala-kepala nto Yahudi etu manganto’o, “Gete, bae kojo dosa ngkorom yako ri kare’emu! Taa masipato korom mampotunde kami!” Wali ojo panganto’o nsira gombo etu, sira mangarubak ngkai etu yako ri raya banua napampotunde nsira.
43009035	Wali i Yesu mangandonge kareba mangkonong ewa wimba naika ngkepala-kepala etu mangarubak ngkai etu. See naka Ia yau mangaliwu ngkai etu. Ojo pangarata i Yesu ngkai etu, i Yesu mampotanaka resi ia, to’oNya, “Wimba, korom bara mangaya i Wiyaa nto Lino?”
43009036	Wali ngkai etu manganto’o, “I sema kamonsonya Ia, Pa’a? To’oka aku see aku maya mangaya Ia.”
43009037	Wali i Yesu manganto’o, “Korom room mangkita Ia, apa Aku to mampogomboka korom si’i-si’i, Aku semo Ia.”
43009038	Wali ngkai etu manganto’oka i Yesu, “Pue, aku mangaya Komi.” Panewa ia mambokotu ri tango i Yesu pei mampue mampakabae Ia.
43009039	Wali i Yesu manganto’o, “Naka pei Aku ma’i ri lino si’i, ma’i resi tau to taa mangansani i Pue Allah, to raporapaka ewa tau to buta. Wali Aku damampakanasaka tau etu anu to monso mangkonong i Pue Allah see sira maya mawali ewa tau to rapakatao matanya. Pasi Aku ma’i seja resi tau to ojo mampoanika sira mangansani i Pue Allah, damampakanasaka tau etu kamonsonya sira taa kojo mangansani Ia see naka sira ewa tau to buta. Wali tau to taa rani mangansani anu to monso mangkonong i Pue Allah, tau etu masipato rahuku.”
43009040	Wali tempo i Yesu manganto’o gombo etu, re’e to Yahudi to aliran Parisi to nja’u seja, sira mangandonge. Wali sira mampotanaka resi Ia, sira manganto’o, “Wimba, ane ewa pampubuuka ngKorom, kami seja tau buta?”
43009041	I Yesu mangansono, “Taa, apa ane rapanya komi monso pu’u ewa tau buta, batuanginya komi tawa mangansani anu to monso yako resi i Pue Allah, ane ewa see, taa masipato manganto’o komi mangewa anu to monso etu. Pei komi mampoanika mangansani anu to monso etu, wali see naka masipato manganto’o komi sala apa komi bo’omu mangalulu anu to monso etu.” Ewa wetu nato’o i Yesu mangansono to Yahudi to aliran Parisi etu.
43010001	Wali yako etu i Yesu mampogomboka wo’u tau to nja’u ria. Ia manganto’oka sira rapa mangkonong ewa wimba pasisalanya Ia pasi tau to ojo rani mangantipu to Yahudi. To’oNya, “Aku manganto’oka komi, monso pu’u i sema tau to masua ri raya ntondok nu domba mapone ri tondok, si’a liu ri wombo ntondok etu, tau etu to palima bara tau to mangarai sa’e see maya mangoko yau ngaya-ngayanya.
43010002	Pei tau to masua liu ri wombo ntondok, tau etu to pangkampang domba semo.
43010003	Wali tau to mangajagangi wombo ntondok, ia mangalokaka to pangkampang domba etu wombo. Pasi domba mangansanika loo nto pangkampanginya apa ia mampokio sira mangampake sanga nsira samba’a pei samba’a. Wali see naka domba etu sira mampodongeka kojo pasi mangalulu to pangkampanginya yako ri raya ntondok yau njo’u sambalinya.
43010004	Pasi ane to pangkampang domba roomo mangkeni dombanya nja’u sambali ntondok, ia matiruyu malinja njo’u pada mangangkeni dombanya damangarata pangkoni. Wali tempo ia malinja etu, dombanya mangalulu ri payunya apa sira mangansanika loonya.
43010005	Pei ane tau to yusa to rani mangkeni domba etu, taa mawali apa domba etu taa damangalulu ia. Sira ojo miyai ane tau to yusa apa sira taa mangansanika loonya.”
43010006	Wali etu semo rapa to nato’o i Yesu mangkonong ewa wimba pasisalanya Ia pasi tau to yusa to ojo rani mangantipu to Yahudi, pei tau to mangandonge, sira taa mangansani batuanginya.
43010007	Wali see naka i Yesu manganto’o, “Aku manganto’oka komi, monso pu’u Aku semo to raporapaka ewa wombo to napake nu domba masua ri raya ntondoknya.
43010009	Wali ewa naika nu domba masua ri tondoknya liu ri wombo see darapalaes yako samparia to maya mampakaja’a sira, ewa wetu seja tau to mansarumaka Aku, sira seja darapalaes. Pasi Aku raporapaka seja ewa to pangkampang domba, wali ewa naika nto pangkampang domba mangkeni dombanya damangarata pangkoni, ewa wetu seja Aku damangawaika resi tau to mansarumaka Aku katuwu to matao. “Wali tempo Aku tawa ma’i, tempo etu re’e tau to mawuti to mampoanika Aku, wali sira manganto’o, “Aku semo to napilis i mPue Allah damampalaes to lino.” Tau etu raporapaka ewa tau to mangoko yau domba nsa’e yako ri raya ntondoknya, apa sira ojo mangantipu tau see tau etu tamo mansarumaka i Pue Allah, jamo mansarumaka gombo nsira to mawuti etu.
43010010	Wali to palima, ane rata ri tondok nu domba tare yusa songkanya. Ia ojo damalima, damampopate pasi damampakaja’a yau. Pei Aku si’a ewa wetu. Apa Aku nama’i see to lino damangarata katuwu. Pasi ri raya ngkatuwu to narata nsira etu tare kojo to napoipu nsira.
43010011	“Wali Aku semo raporapaka ewa to pangkampang domba to matao. Pasi ane to pangkampang to matao, ia buya rayanya mangkapateka dombanya.
43010012	Pei ane to pangkampang to ojo rasaro, tau etu si’a to pangkampang to pue nu domba etu. See naka ane ia mangkita ma’i asu maila to maja’a kiranya, ia taa mangajagang dombanya etu, ia ojo miyai mampiyaika. Wali asu maila etu mangansoko domba pasi domba etu tiga’a-ga’as yau.
43010013	Wali naka pei miyai to pangkampang to rasaro etu, apa ia taa mamporayang domba to ikampanginya etu. Ia mapalaong ojo rani doi semo.
43010014	-
43010015	“Pei Aku raporapaka ewa to pangkampang domba to matao. Wali ewa si’i, Kami dua Pa’angKu masinsani, wali ewa see seja resi tau to mansarumaka Aku, to rato’oka dombangKu. Kami seja masinsani. Apa ewa to pangkampang domba to matao, ia mangansani dombanya, ewa see seja Aku mangansani tau to mansarumaka Aku pasi tau etu mangansani seja Aku. Pasi Aku buya rayangKu mangkapateka dombangKu etu.
43010016	Pasi re’e wo’u dombangKu to yusa to si’awa ri raya ntondok to si’i. Wali taa maya taa Aku mangkeni seja domba to etu. Sira seja damampodongeka loongKu tempo Aku mampokio sira. Wali samparia tau to mansarumaka Aku damawali ewa domba-domba to samba’a tondok pasi to samba’a to pangkampanginya.
43010017	“Wali Pa’angKu mamporayang Aku apa Aku buya rayangKu mate yau mangkapateka tau to rato’oka dombangKu etu. Wali Aku damate yau, apa ane Aku taa damate yau Aku taa maya datuwu muni yako ri kapatengKu etu.
43010018	Tare tau to maya mampopate yau Aku ane Aku taa mangabiaka, pei Aku buya rayangKu rapopate yau. Aku re’e kuasa mangabiaka tau mampopate yau Aku, pasi Aku re’e seja kuasa mangampotuwu muni korongKu, apa etu semo palaong to nato’oka mPa’angKu Aku mangika.”
43010019	Wali ojo pangandonge nto Yahudi gombo i Yesu etu, sira masimpayu wo’u raya nsira.
43010020	Apa boros sira to manganto’o, “Ia naposuak measa pasi Ia room wando yau! Wali tare batuanginya kita mampodongeka gomboNya!”
43010021	Pei re’e wo’u sira to manganto’o, “Gombo to Ia manganto’o si’a ewa gombo ntau to naposuak measa! Pasi Ia roomo mampakatao mata ntau to buta. Ane measa, gete, taa kojo mawali mangika palaong to ewa wetu!”
43010022	Wali yako etu ratamo temponya roa nto Yahudi to rato’oka roa Pentahbisan . Roa etu mawali ri Yerusalem ri tempo loto.
43010023	Wali tempo etu i Yesu yau njo’u banua i mPue Allah pei malinja-linja ri gandaria nja’u banua i mPue Allah etu. Gandaria etu rato’oka Gandaria i nSalomo.
43010024	Tempo Ia malinja nja’u ria, re’e to Yahudi to ma’i mangampago Ia. Sira makore mangalimpung Ia panewa mampotanaka resi Ia, to’onya, “Gete, wimba wo’u kasaenya panewa Korom damampakanasaka resi kami i sema kamonsonya Korom? Ane monso pu’u Korom i Kerisitu, Makole parajanji i mPue Allah, pakanasakamo resi kami!”
43010025	Wali i Yesu mangansono, to’oNya, “Aku roomo manganto’oka komi, pei komi taa rani mangaya. Pobuuka palaong to taa rapobiasa to inikangKu yako kuasa mPa’angKu, apa palaong etu mawali tondong to mampakanasaka komi i sema kamonsonya Aku.
43010026	Pei komi taa mangaya apa komi si’a taungKu to raporapaka ewa dombangKu.
43010027	Wali ane domba, sira mangansani loo ntau to mangangkampang pasi ia mangansani sira, see naka sira mangalulu ia. Pasi ewa see seja tau to rato’oka dombangKu, apa tau etu mansarumaka gombongKu, pasi Aku mangansani sira see naka sira mangalulu Aku.
43010028	Pasi Aku mangawaika tau etu katuwu to singkasaenya, wali sira taa kojo darapakaja’aka yau. Pasi tare pasi samba’a tau to maya mangoko yau sira yako resi Aku.
43010029	Apa Pa’angKu, Ia semo to mansarumakaka resi Aku tau to rato’oka dombangKu etu. Pasi Ia semo to bae-bae kuasaNya pei samparia to yusa. Wali see naka tare pasi samba’a tau to gana karosonya mangoko yau taungKu yako resi Ia.
43010030	Wali Aku pasi Pa’a, Kami samba’aja.” Etu semo pasono i Yesu.
43010031	Wali ojo pangandonge nto Yahudi gombo i Yesu etu, sira mangansani Ia manganto’o Ia samba’a pei i Pue Allah, see naka maja’a raya nsira. Sira rani mampopate yau Ia, see naka sira mangoko wo’u watu daratasoka Ia.
43010032	Pei i Yesu manganto’oka sira, “Boros palaong to matao to inikangKu ri tango ngkomi. Palaong etu Aku nato’oka mPa’angKu mangika. Wali to imba palaong to etu to mampakaja’a raya ngkomi maka komi rani mangantasoka Aku watu?”
43010033	Wali to Yahudi etu mangansono, “Si’a apa saba palaong to matao etu naka pei kami damangantasoka Korom watu. Pei apa saba Korom manto’o maja’a i Pue Allah. Apa Korom ojo to lino, pei Korom mampoanika i Pue Allah!”
43010034	Pei i Yesu manganto’o, “Re’e gombo i mPue Allah to ratulis ri raya mporenta ngkomi, gombo etu mampakanasaka kita i Pue Allah Ia manganto’oka tau pue apa Ia manga’angga sira. Apa ri porenta etu i Pue Allah mampogomboka to pobutus nto Israel to ipilisiNya tempo owi, Ia manganto’oka sira, ‘Aku roomo manganto’oka komi pue-pue.’ Etu semo to nato’oka i mPue Allah to pobotus nto Israel tempo owi apa sira semo to Ia mangampake mamporata gomboNya resi tauNya.
43010035	Wali kita mangansani tuntu i mPue Allah monso kojo pasi taa maya rawali batuanginya. Wali ane to lino to biasa to mamporata tuntuNya etu pei nato’o mPue Allah ‘pue,’
43010036	ane ewa see taa manto’o Aku. Apa Aku napilis i mPue Allah, Pa’angKu, mawali Iaja puenya pasi Aku napokau i mPue Allah ma’i ri lino si’i. Wali maka pei komi mampakasala Aku pei manganto’o Aku manto’o maja’a i Pue Allah apa saba Aku manganto’o, ‘Aku Ana i mPue Allah’?
43010037	Wali ane rapanya palaong to inikangKu si’a palaong to nawaika mPa’angKu Aku mangika, ane ewa see masipato komi taa mangaya Aku.
43010038	Pei monso pu’u Aku mangika palaong to nawaika mPa’angKu Aku mangika. Wali komi taa mangaya gombongKu tempo Aku manganto’o Aku semo Ana i mPue Allah. Pei nempo komi taa mangaya gombongKu etu, masipato komi mangaya apa saba komi mangkita palaong to taa rapobiasa to inikangKu etu. Apa ane ewa see, komi damawali manasa ri raya ngkomi pei komi damangansani Pa’angKu Ia samba’a pei Aku pasi Aku samba’a pei Ia.”
43010039	Wali ojo pangandonge nto Yahudi gombo i Yesu etu, sira rani wo’u mangansoko Ia apa saba Ia mampoanika i Pue Allah, pei taa mawali apa Ia miyai yako resi sira.
43010040	Wali yako etu i Yesu mangawote muni koro Yordan, yau njo’u tampa to napangabaptis i Yohanes tau tempo ruyu. Wali i Yesu maroo-roo nja’u ria.
43010041	Pasi boros tau to mangampago Ia nja’u ria. Tau etu manganto’o samba’a pei samba’a, “I Yohanes tare mangika palaong to taa rapobiasa, pei samparia gombo to ia manganto’o mangkonong tau si’i seore paka monso pu’u.”
43010042	Wali ane nja’u ria, boros tau to mangaya i Yesu.
43011001	-
43011002	Wali re’e togo mba’a tau to sintua’i to maroo nja’u kota Betania. Tau togo sintua’i etu samba’a to langkai, sanganya i Lasarus, pasi dua mba’a to we’a, sanganya i Marta sira dua i Maria. I Maria etu, ia semo to manga’angga kojo i Yesu see naka ia mangawubu minya to magaya waunya ri witi i Yesu seore pei mampalasika wayuanya. Wali re’e seore i Lasarus ia masaki.
43011003	Wali tempo i Lasarus masaki, i Maria sira dua i Marta mampokau tau yau resi i Yesu, damampakarebaka resi Ia mangkonong i Lasarus. Wali tau etu yau, panewa ojo karatanya resi i Yesu, pomakau etu manganto’o, “Pue, galung ngKomi to Nuporayang kojo, ia masaki si’i-si’i.”
43011004	Wali ojo pangandonge i Yesu kareba etu Ia manganto’o, “Naka pei i Lasarus ia mawali masaki si’a see ia damate yau. Naka pei ia mawali masaki see tau boros damangkita kuasa i mPue Allah pasi mangabarong Ia. Apa yako palaong to etu see naka tau damangabarong kuasa to si Aku, Ana i mPue Allah.”
43011005	Wali i Yesu mamporayang i Marta sira togo sintua’i i Maria pasi i Lasarus.
43011006	Pei tempo Ia mangandonge kareba mangkonong i Lasarus ia masaki, Ia tawa yau mangampago. Ia maroo-roo dua mbengiwa wo’u nja’u lipu nakaroo etu.
43011007	Roo see Ia manganto’oka kami to anaguruNya, “Anu kita mawolili muni njo’u propinsi Yudea yau mangalo’a i Lasarus.”
43011008	Pei kami manganto’o, “Pa’a Guru, tawa masae to Yahudi nja’u ria rani mangantasoka Komi watu. Wali maka pei Komi rani mawolili muni njo’u ria?”
43011009	Wali i Yesu mangansono, Ia mangaligi kami see kami damangansani tare anu to maja’a to damawali resi Ia ane tawa temponya. Wali Ia manganto’o, “Ponto eo re’e sampuyu pei dua jam to mareme. Wali tau to malinja tempo mareme etu, tau etu taa datisumpul, apa re’e to mampakareme lino see ia mayoas mangkita jaya.
43011010	Pei ane ia malinja ri raya mburi ia datisumpul, apa taa mareme.”
43011011	Wali ojo karoonya i Yesu manganto’o ligi etu, Ia manganto’o wo’u, “Galung ngkita, i Lasarus, ia roomo nayore yau, pei Aku yau damangalike ia.”
43011012	Wali kami to anaguruNya manganto’o, “Pue, matao kojo ane ia yore, apa ane ia yore ia damatao muni.”
43011013	Ewa wetu nato’o mami apa kami mampobuuka yore to biasa to nato’o i Yesu etu. Pei kamonsonya batuanginya gombo i Yesu etu i Lasarus namatemo.
43011014	Wali see naka i Yesu mampakanasaka kami, Ia manganto’o, “I Lasarus namatemo.
43011015	Pei Aku masanang Aku taa siwaka pei ia tempo ia tawa mate etu apa ane ewa see Aku ojo mampakatao muni ia. Pei ia namatemo si’i-si’i, wali bae wo’u batuanginya resi komi, apa yako palaong to damawali see naka komi damaroso wo’u pangaya ngkomi resi Aku. Wali yaumo kita mangampago ia.”
43011016	Wali i Tomas, to rato’oka seja “Tau Api” apa saba ia re’e apinya, i Tomas etu ia tiroo mampobuuka tau nja’u ria to rani mangantasoka i Yesu watu damampopate Ia. Wali ia manganto’oka kami to yununya to anaguru i Yesu seja, to’onya, “Anu kita mangalulu Ia see kita damate seja sindara-ndara pei Ia.” Wali kami yau.
43011017	Wali ojo karata mami nja’u sambali ngkota Betania, re’e tau to manganto’oka kami i Lasarus roomo rapongkeli yau, pasi ia opo mbengimo ri raya nu dayo.
43011018	Wali Betania etu taa longko kojo yako ri kota Yerusalem, ojo bara togo kilometer kalongkonya.
43011019	See naka boros to Yahudi yako ndate ria to rata resi i Marta sira dua i Maria. Sira ma’i mampolindo raya ntau dua etu apa saba kapate ntua’i nsira.
43011020	Wali ojo pangandonge i Marta i Yesu naratamo, ia yau mangantomu. Pei i Maria ojo marooroo ri raya banuanya.
43011021	Ojo pangarata i Marta i Yesu ia manganto’o, “O Pue, ane bara re’i Komi seore, matantu tua’ingku taa namate yau.
43011022	Pei aku kunsani nempo ia matem, tiroowa re’e to maya nuika ngKomi, apa nempo bara kesaa to nuporapi ngKomi resi i Pue Allah, Ia damangawaika resi Komi.”
43011023	Wali i Yesu manganto’oka i Marta, “Tua’imu damambangu muni yako ri kapatenya.”
43011024	Wali i Marta manganto’o, “Iya, aku kunsani ia damambangu muni ri kapuranya tempo to nawaika i mPue Allah tau maroo ri lino to tempo si’i. Tempo etu samparia tau darawangu muni yako ri kapatenya.”
43011025	Wali i Yesu manganto’oka ia, “Aku semo to mangawangu muni tau yako ri kapatenya pasi to mangawai katuwu. See naka i sema tau to mangaya Aku, nempo ia tiroo mate yau pei yako etu ia tiroo datuwu.
43011026	Pasi i sema tau to tuwu pasi to mangaya Aku, tau etu taa kojo damate toniinya. Wali wimba, korom bara mangaya gombongKu etu?”
43011027	Wali i Marta manganto’o, “Iya Pue, aku mangaya Komi semo i Kerisitu, Ana i mPue Allah, to naparajanjika i mPue Allah dama’i ri lino si’i.”
43011028	Wali ojo karoonya i Marta manganto’o gombo etu ia mawolili muni ri banua pei mampago tua’inya, i Maria. Ia mampojawaka i Maria, to’onya, “Guru ngkita re’imo, pasi Ia mampokio korom.”
43011029	Wali ojo pangandonge i Maria gombo i Marta etu, ia majoli makore pei yau mangampago i Yesu.
43011030	Tempo etu i Yesu tawa masua ri kota. Ia tiroowa nja’u ri tampa kanja’uNya tempo i Marta mangantomu Ia ngena.
43011031	Wali tempo i Maria masuwu yako ri banuanya damangampago i Yesu, to Yahudi to mampolindo rayanya nja’u raya banua etu, sira mangkita ia majoli makore pei mayoko yau. Wali sira mangalulu ia apa sira mampondayaka ia yau njo’u dayo i Lasarus damangantangis tua’inya nja’u ria.
43011032	Wali yako etu i Maria ratamo nja’u tampa nakanja’u i Yesu. Tempo ia mangkita i Yesu ia mamo’o yau ri wawo ntana ri tango mbitiNya pei manganto’o, “O Pue, ane bara re’i Komi seore, matantu a’ingku taa namate yau.”
43011033	Wali i Yesu mangkita ia tumangi, pasi to Yahudi to ma’i sinjaya pei ia, sira tumangi seja. Wali tempo Ia mangkita sira tumangi etu Ia mawo kojo pasi masusa rayaNya.
43011034	Wali Ia mampotanaka resi sira, “Imbare pampongkeli ngkomi ia?” Wali sira manganto’o, “Mai pei lo’a, Pue.”
43011035	Wali i Yesu mangalulu sira yau njo’u dayo i Lasarus pasi ri raya mpalinjaNya etu Ia tumangi.
43011036	See naka to Yahudi etu manganto’o, “Lo’a, Ia mamporayang kojo i Lasarus ta’anya!”
43011037	Pei re’e sira to manganto’o, “Ia nampakatao mata ntau buta seore, wali maka pei Ia taa majoli ma’i pei mampakatao muni i Lasarus naka ne’e ia mate yau?”
43011038	Wali i Yesu mawo wo’u rayaNya rata nja’u dayo i Lasarus. Dayo etu semo wayau ri woto mbatu to raba’aka yau watu to bae ri wombonya.
43011039	Wali ojo karata i Yesu nja’u dayo etu, Ia manganto’oka tau, “Wewoka watu ba’a nu dayo etu.” Pei i Marta, tukaka ntau mate etu, ia manganto’o, “Pue, ia mawosimo si’i-si’i, apa opo mbengimo ia rapongkeli.”
43011040	Wali i Yesu manganto’o, “Aku roomo manganto’oka korom, ane korom mangaya korom damangkita kuasa i mPue Allah pasi damangabarong Ia.”
43011041	Wali yako etu re’e tau to mangawewoka watu ba’a nu dayo etu. Panewa i Yesu matingoa pei manganto’o, “Pa’a, Aku manganto’oka Komi tarima matao apa Komi roomo mampodongeka pokai-kaingKu.
43011042	Kamonsonya Aku mangansani Komi sangkani mampodongeka pokaikaingKu. Pei Aku manganto’o gombo etu apa saba tau boros to makore ri awengKu si’i, see sira damangaya monso pu’u Komi semo to nampokau Aku.”
43011043	Wali ojo karoonya i Yesu manganto’o gombo etu, Ia maroso looNya kaboo, Ia manganto’o, “Lasarus, pasuwumo!”
43011044	Wali tau mate etu mambangu muni yako ri kapatenya pei masuwu yako ri raya nu dayo etu. Tempo ia masuwu etu, ia tiroo rawungusika kain lena ri palenya pasi ri witinya. Pasi tiroowa re’e lenso mangabombong lionya. Wali i Yesu manganto’oka tau to nja’u ria, Ia manganto’o, “Ledesimo wungusinya etu see ia maya malinja muni njo’u banuanya.”
43011045	Wali yako etu to Yahudi to mangalulu i Maria njo’u dayo pasi to mangkita palaong to naika i Yesu etu, boros sira to mangaya i Yesu.
43011046	Pei re’e sira to yau resi to Yahudi to aliran Parisi pei mangansaritaka resi sira mangkonong palaong to naika i Yesu etu.
43011047	See naka to Parisi pasi kepala-kepala nto pampue siromu sindara-ndara pei songonya to pobotus nto Yahudi. Sira manganto’o, “Kesaa to dataika? Apa boros kojo palaong to taa rapobiasa to naika ngKai etu.
43011048	Wali ane kita ojo mangabiaka Ia mangika palaong to etu, samparia tau damangaya Ia pasi damangokotaka Ia damawali makole nsira. Wali ane ewa see, maja’a raya nto Roma to mamporentang kita, see naka sira damampokau tentaranya dama’i damampakaja’aka yau banua i mPue Allah pasi samparia tau ngkita.” Etu semo to nato’o ngkepala-kepala etu.
43011049	Wali yako etu re’e samba’a sira, to sanganya i Kayapas, ia magombo. I Kayapas etu semo kepala nto pampue to bae angganya ri to’u etu. Wali ia manganto’o, “Gete! Komi taa mangansani bara kesaa!
43011050	Wimba, bara taa manasa resi komi to tao-tao resi kita ane samba’aja tau to mate mangkapateka tau boros sakowa samparia tau ri bansa ngkita darapakaja’aka yau?”
43011051	Ewa wetu nato’o i ngKayapas. Pei kamonsonya gombo to ia manganto’o etu si’a yako ri pampobuuka to si ia. Ia kepala nto pampue to bae angganya ri to’u etu, wali i Pue Allah semo to mangawaika ia pampobuuka to etu see naka ia manganto’o yami i Yesu damate mangkapateka samparia tau ri bansa nto Yahudi.
43011052	Pasi si’a ojo to Yahudi to Ia damangkapateka, apa i Yesu damangkapateka seja samparia tau to tiga’a-ga’as ri sambawo lino. Ewa wetu Ia damangika see samparia tau to mangaya Ia, tau etu damawali ana i mPue Allah seja pasi sira darapasimba’a see mawali ewa samba’a koro.
43011053	Wali yako etu tau to siromu etu mansongka damampopate yau i Yesu.
43011054	See naka i Yesu tamo masuwu resi tau nja’u lipu nto Yahudi, pei Ia yau njo’u kota sanganya Epraim, to mosu ri pada bone. Wali Ia maroo-roo nja’u ria sindara-ndara pei kami to anaguruNya.
43011055	Yako etu, daratamo temponya roa nto Yahudi to rato’oka Roa Paskah. Wali tempo etu boros kojo tau to yako ri kampu-kampu yau ndeku Yerusalem. Naka pei sira yau ndeku ria see damangalulu ada nu agama nsira mangkonong mampakayongo yami koro re’e katawanya Roa Paskah.
43011056	Wali rata nda’a Yerusalem, tau boros etu mangaliwu i Yesu. Pasi tempo sira siromu nja’u banua i mPue Allah sira mampotanaka samba’a pei samba’a, sira manganto’o, “Wimba ane ewa pampobuuka ngkomi? I Yesu bara dama’i tempo roa, bara taa?”
43011057	Naka pei sira manganto’o ewa wetu apa kepala-kepala nto pampue pasi to Yahudi to aliran Parisi roomo mamporentangika tau boros. Sira manganto’oka tau boros ane bara re’e tau to mangkita i Yesu, to tao-tao tau etu mampaponsanika sira see sira maya mangansoko Ia.
43012001	Wali ono mbengiwa panewa Roa Paskah i Yesu pasi kami to anaguruNya yau muni njo’u Betania. Betania etu, etu semo kota nakaroo i Lasarus to nawangu muni i Yesu yako ri kapatenya seore.
43012002	Wali ojo karata i Yesu nja’u ria, tau rani mampalinggona Ia. Wali sira mangikaka Ia pangkoni. Tempo sira mangkoni etu, i Marta samba’a to mampookoka linggona pangkoni etu, pasi i Lasarus matunda mangkoni sindara-ndara pei i Yesu pasi linggona to yusa.
43012003	Pasi nja’u seja tua’i nsira dua, i Maria, nja’u banua etu. Wali ri rayanya sira mangkoni, i Maria mangkeni minya bara santongo liter, minya to magaya kojo waunya to raika yako ri kale mpinumuya sanganya narawastu. Minya etu masuli kojo olinya. Wali i Maria yau ri awe i Yesu pei mangawubu minya etu ri witi i Yesu apa manga’angga Ia. Roo see ia mapalisika wayuanya ri witi i Yesu etu. Wali juku ri raya banua etu magaya kojo waunya naika nu minya etu.
43012004	Pei samba’a anaguru i Yesu, etu semo i Yudas Iskariot to damamposora yau i Yesu resi baliNya, ia manganto’o,
43012005	“Gete! Minya etu yabi wo’u olinya yako saro ntau santo’u mapalaong! Pasi ane rapobalu, doi nu olinya etu maya rawaika yau resi tau to masiasi, wali maka pei ia taa mangika ewa see?”
43012006	Naka pei i Yudas manganto’o gombo etu si’a apa ia mamporayang tau to masiasi. Ia manganto’o gombo etu apa ia to palima. Pasi ia semo to mangangkongko tas to naka la’u doi nsira, wali ia mandudu mampolima doi yako ri tas etu.
43012007	-
43012008	Wali ojo panganto’o i Yudas gombo etu, i Yesu manganto’o, “Biakamo i Maria mangika palaong to etu. Apa ane tau to masiasi sangkani re’e ri oyo ngkomi wali mpia temponya komi rani mangansawang sira, komi maya mangansawang. Pei Aku taa singkasaenya sindara-ndara pei komi. Wali masipato kojo i Maria mangawubu minya to magaya waunya etu ri witingKu apa ia mampasilonga yami korongKu darapongkeli, apa tamo masae Aku damate pasi darapongkeli yau.” Etu semo gombo i Yesu mampasimbalika i Maria.
43012009	Wali boros kojo to Yahudi to mangandonge kareba mangkonong i Yesu Ia nja’u, nja’u Betania. See naka sira yau njo’u Betania etu. Pei si’a ojo saba i Yesu naka pei sira yau. Sira rani seja mangangkita i Lasarus to roomo nawangu muni i Yesu yako ri kapatenya.
43012010	Wali see naka kepalakepala nto pampue to mansongka damampopate yau i Yesu, sira mansongka damampopate yau seja i Lasarus.
43012011	Naka pei sira rani mampopate yau i Lasarus apa boros tau to Yahudi mampiyaika sira pei mangaya wo’u i Yesu tempo sira mangandonge sarita mangkonong ewa wimba Ia mangawangu muni i Lasarus yako ri kapatenya.
43012012	Wali kaeonya wo’u rao, boros kojo tau nda’a Yerusalem, sira rata mangampago Roa Paskah. Wali sira mangandonge kareba mangkonong i Yesu Ia re’e ri raya mpalinjaNya dayau ndeku Yerusalem.
43012013	Wali sira mangantoto ira to ewa ira nu wai to danapake nsira mangangalis jaya apa manga’angga i Yesu, apa ewa see ada nsira to Yahudi ane rata tau to bae angganya. Wali ojo pangoko nsira ira etu, sira yau mangantomu i Yesu. Sira maroso loonya sakaboo, sira manganto’o, “Tau si’i semo Makole nto Israel to ma’i napokau i mPue! Wali barong Ia!” Etu semo gombo to nato’o ntau boros.
43012014	Wali i Yesu mangarata keledai to damangurawa pei ipoleaNya keledai etu yau ndeku Yerusalem etu. Palaong etu mawali mangabanang gombo to ratulis yami ri raya ntuntu i mPue Allah. Gombo etu manganto’o,
43012015	“O komi to Yerusalem, ne’e meka! Lo’aja, tau to rata resi komi mampolea keledai etu, Ia semo Makole ngkomi.” Etu semo gombo to ratulis yami ri raya ntuntu i mPue Allah.
43012016	Pei tempo etu kami to anaguru i Yesu tawa mangansani batuanginya palaong to mawali etu. Pei tempo i Yesu roomo nayau muni nto’u saruga pei mangoko muni kayawaNya, tempo etu panewa kami manasamo gombo to ratulis yami mangkonong Makole to mampolea keledai etu, gombo etu mangkonong i Yesu semo. Pasi tempo etu panewa kami manasa seja mangkonong boros wo’u gombo to natulis yami nto pantuntu tuntu i mPue Allah tempo owi. Wali kami mangansani gombo etu seja mangkonong i Yesu apa kami mangkita palaong to roomo naika ntau resi Ia.
43012017	Wali tau boros to re’e mangkita i Yesu mangawangu muni i Lasarus yako ri kapatenya pei mampokio ia see ia masuwu muni yako ri dayonya, tau etu roomo mampakarebaka resi tau to yusa palaong to nawali etu.
43012018	Wali boros tau to roomo mangandonge mangkonong palaong to taa rapobiasa to naika i Yesu etu. See naka boros tau to yau mangantomu Ia tempo Ia yau ndeku Yerusalem.
43012019	Wali ojo pangkita nto Yahudi to aliran Parisi tau boros mangampago i Yesu etu, sira manganto’o samba’a pei samba’a, “Gete, taa kojo mawali songka ngkita! Taa mawali kita mampopate yau Ia pasi i Lasarus, apa lo’aja, samparia tau ri lino paka mangalulu yau Ia! Sira taa damangabiaka kita mangika bara kesaa resi Ia.”
43012020	Wali tempo etu re’e seja tau to si’a to Yahudi ri oyo ntau to yau ndeku Yerusalem damampue mampakabae i Pue Allah ri tempo Roa Paskah.
43012021	Tau to si’a to Yahudi etu yau resi i Pilipus to yako ri kota Betsaida nja’u propinsi Galilea. Wali sira mamporapika resi ia, sira manganto’o, “Pa’a, kami rani simparata pei i Yesu.”
43012022	Wali i Pilipus yau manganto’oka i Andreas, panewa sira dua yau resi i Yesu pei manganto’oka Ia mangkonong tau to si’a to Yahudi to rani simparata pei Ia etu.
43012023	Wali i Yesu manganto’o, to’oNya, “Naratamo temponya i Pue Allah damampapokitaka to lino kayawa to si Aku, Wiyaa nto Lino, etu semo tempo Aku darapopate yau pei mambangu muni pasi dayau muni nto’u saruga.
43012024	Aku manganto’oka komi, monso pu’u ane rapanya sampa’i pae, ane taa rapomuya pei mawali ewa daboo yau, pae etu taa tuwu pei tiroowa sampa’ija. Pei ane rapomuyamo pae etu mawali ewa daboo yau, pei roo see ia tuwu pei mawali malagi mpa’i. Pasi ewa wetu seja to damawali resi Aku tempo Aku rapongkeli yau, apa yako etu Aku datuwu muni, roo see malagi tau to damangarata katuwu.
43012025	Wali re’e tau to mampobuuka katuwunya ri lino si’i, etu semo to bae kojo batuanginya. Pei tau etu tiroo darata temponya ia damate yau, wali katuwunya etu tamore batuanginya. Pei tau to mampobuuka si’a katuwunya ri lino si’i to bae kojo batuanginya see naka ia buya rayanya mangalulu Aku, ane ewa see, katuwu ntau etu monso pu’u bae batuanginya rataka ri singkasaenya.
43012026	Wali tau, nempo to Yahudi pasiwa tau to si’a to Yahudi etu, ane rani mawali to papolaongingKu, tau etu taa maya taa damangalulu Aku see nempo imbare Aku re’e, nja’u seja ia. Wali i sema tau to mawali to papolaongingKu, tau etu dana’angga mPa’angKu.”
43012027	Wali yako etu i Yesu manganto’o wo’u, “Aku masusa rayangKu ri tempo si’i mampobuuka kasesa to daKurata. Pei kesaa to daKuika? Aku taa maya mampokaika resi Pa’angKu manganto’o, ‘Pa’a, palaes Aku yako ri kasesa to daKurata.’ Gete, Aku taa kojo maya manganto’o ewa wetu, apa naka pei Aku ma’i see damangarata kasesa to etu semo.”
43012028	Wali ojo karoonya i Yesu manganto’o gombo etu, Ia makai-kai resi i Pue Allah, Ia manganto’o, “Pa’a, papokitaka to lino kayawaMu see sira damangabarong Komi!” Wali ojo karoonya i Yesu manganto’o pokai-kai etu, mansaka radonge loo yako ndate saruga, loo etu manganto’o, “Aku roomo mampapokitaka to lino kayawangKu, pasi Aku damampapokitaka wo’u sira ri tempo to darata.”
43012029	Wali tau boros to nja’u nja’u ria tempo etu, sira mangandonge seja loo etu. Wali re’e sira to manganto’o loo etu loo lamoa. Pasi re’e wo’u sira to manganto’o loo etu loo mpomakau i mPue Allah yako ndate saruga mampogomboka i Yesu.
43012030	Pei i Yesu manganto’oka sira, “Loo to nudonge ngkomi etu yako resi i Pue Allah. Wali loo etu naka pei radonge si’a ojo damangansawang Aku. LooNya etu radonge damangansawang komi semo.
43012031	Wali ratamo temponya i Pue Allah damangahuku dosa nto lino. Pasi ratamo temponya Ia damanganangi i Kepala nto pantipu to mangkuasang lino si’i.
43012032	Pei ane Aku, tempo Aku rapaku pei raokotaka ri kaju pasape, tempo etu Aku mangansale samparia tau dama’i resi Aku.”
43012033	Wali etu semo gombo i Yesu resi tau boros etu. Naka pei Ia manganto’o gombo etu damampaponsanika resi sira ewa wimba jayanya Ia darapopate yau.
43012034	Wali tau boros etu batabata raya nsira apa sira mampobuuka i Yesu Ia semo Makole parajanji i mPue Allah. See naka sira manganto’oka Ia, “Porenta ngkita re’e to ratulis to manganto’o i Kerisitu, Makole parajanji i mPue Allah, Ia datuwu singkasaenya. Pei Komi manganto’o Komi, Wiyaa nto Lino, taa maya taa rapaku pei raokotaka ri kaju pasape. Wali ane Komi darapopate yau, ane ewa see wimba, bara tau to yusa wo’u to mawali Wiyaa nto Lino?”
43012035	Wali i Yesu mangansono, to’oNya, “Aku tamo masae kojo maroo ri oyo ngkomi. Aku maya raporapaka ewa pansona to mampakaremeka komi jaya to monso apa Aku mampotundeka komi jaya to monso etu. Wali lulu Aku tempo Aku tiroowa re’i resi komi see komi mangansani jaya to monso. Apa tamo masae Aku dayau, wali tempo Aku yau etu tamore pansona resi komi see naka kodi majoli komi ewa tau to malinja ri raya mburi. Pei ane tau to malinja ri raya mburi, ia taa maya mangkita jaya, wali ia taa mangansani bara imbanjo nakanjo’u.
43012036	Wali monso pu’u Aku mampotundeka komi jaya to monso. Wali tempo Aku tiroowa re’e resi komi, sarumaka Aku see komi maya mawali tau to mangansani anu to monso. Apa ane ewa see komi raporapaka ewa tau to tuwu ri raya ngkareme.” Wali ojo karoonya i Yesu manganto’oka sira gombo etu, Ia mayoko pei maroo nja’u tampa to taa nansani nsira.
43012037	Wali boros kojo palaong to taa rapobiasa to roomo naika i Yesu ri pangkita nu mata nto Yahudi, pei nempo ewa see tiroo boros sira to taa mangaya Ia.
43012038	Wali palaong etu mangabanang gombo to nato’o yami nto pantuntu tuntu i mPue Allah, i Yesaya, tempo owi. Gombo etu manganto’o, “Pue, tare tau to mangaya kareba to nato’o ngkita. Pasi tare tau to mangansani batuanginya palaong to naika i mPue mampaponsanika tau kuasaNya.” Etu semo to nato’o i Yesaya.
43012039	-
43012040	Pasi i Yesaya mamporata wo’u gombo i mPue Allah to manganto’o, “Aku roomo mampakabuta mata nsira naka ne’e sira mangkita, pasi Aku roomo mangaba’a pampobuuka nsira naka ne’e sira mangansani. Aku mangika ewa wetu naka ne’e sira mangandolika tango nsira resi Aku see Aku damampakatao sira.” Etu semo gombo i mPue Allah to naparata i Yesaya. Wali gombo etu mampakanasa yami mangkonong tau to mangkita palaong to taa rapobiasa to naika i Yesu, pei sira tiroo taa mangaya Ia.
43012041	Wali naka pei i Yesaya mangantulis gombo etu apa ia roomo rapapokitaka yami kayawa i Yesu, wali ia mangantulis mangkonong i Yesu semo.
43012042	Pei nempo re’e tau tu’a nto Yahudi to taa mangaya i Yesu, pei re’e seja boros sira to mangaya Ia. Pei sira taa mampongakung pangaya nsira etu ri tango ntau boros, apa sira meka resi to Yahudi to aliran Parisi. Apa sira mampobuuka to Parisi etu tamo damangabiaka sira masua ri banua to napampotunde nsira.
43012043	Pasi re’e wo’u sabanya naka pei sira taa mampongakung pangaya nsira, etu semo sira mangepe bae wo’u batuanginya resi sira ane to lino mangabarong sira sakowa i Pue Allah mangabarong sira.
43012044	Wali i Yesu maroso looNya manganto’o, “I sema tau to mangaya Aku, si’a ojo Aku to ia mangaya. Tau etu mangaya seja Ia to nampokau Aku.
43012045	Pasi tau to mangkita Aku, tau etu mangkita seja Ia to nampokau Aku.
43012046	Wali Aku ma’i ri lino si’i damawali ewa pansona to mampakaremeka to lino jaya to monso, see samparia tau to mangaya Aku si’amo ewa tau to ojo malinjalinja ri raya mburi.
43012047	“Wali ane tau to mangandonge gombongKu pei taa mampalaika, si’a Aku to damangahuku ia. Apa Aku ma’i si’a damangahuku to lino. Aku ma’i damampalaes sira.
43012048	Pei tau to mampobo’o Aku pasi to taa mampodongeka gombongKu, re’e kojo anu to damampakanasa tau etu masipato rahuku. Anu to mampakanasa etu, etu semo gombo to Aku roomo manganto’o. Apa ane temponya i Pue mosumo darata, tempo etu tau to mampobo’o Aku ia darahuku singkonong pei gombo to Aku roomo manganto’o etu.
43012049	Apa tempo Aku manganto’o gombo etu, si’a Aku pu’unya. Pa’angKu to nampokau Aku, Ia semo to mamporentangika Aku mangkonong gombo to Aku damanganto’o pasi to Aku damangamporata.
43012050	Pasi Aku mangansani porenta mPa’angKu etu mawali pu’u ngkatuwu to singkasaenya resi tau to mampalaika. Wali see naka tempo Aku magombo, Aku magombo singkonong pei anu to nato’oka mPa’angKu Aku manganto’o.” Wali etu semo to nato’o i Yesu mampakanasaka tau boros i Pue Allah semo pu’u nu gomboNya.
43013001	Wali yako etu, mosumo temponya Roa Paskah. Tempo etu i Yesu mangansani ratamo temponya Ia dapolas yako ri lino si’i dayau muni resi Pa’aNya. Wali ri raya ngkatuwu i Yesu ri lino, Ia tare pandooNya mamporayang joaNya to lino, pei tempo etu Ia damampaponsanika resi sira bae kojo pamporayangiNya etu.
43013002	Wali yau wengi i Yesu pasi kami to anaguruNya mangkoni. Pasi i Kepala nto pantipu roomo mangawaika i Yudas Iskariot, ana i nSimon, pampobuuka see ia mansongka damamposora yau i Yesu.
43013003	Pei i Yesu mangansani Ia ma’i yako resi i Pue Allah pasi Ia damawolili muni resi i Pue Allah. Pasi Ia mangansani Pa’aNya roomo mangawaika Ia kuasa mampasilonga samparia to mawali.
43013004	Wali tongotongonya kami mangkoni Ia damampaponsanika kami to anaguruNya pamporayangiNya see naka Ia damangika palaong to masipato naika ntau to ojo to papolaong. Wali Ia makore pei mangawonsu yau jubaNya panewa mamponopi handu.
43013005	Roo see Ia mangawubu ue lo’u raya nu loya panewa mula mamposo’i witi mami ewa biasa naika nto papolaong ntau pue banua resi tau to rata ri banuanya etu . Roo naposo’i witi mami, Ia mampalasika handu to naponopi etu.
43013006	Pei ojo karata i Yesu ri tango i nSimon Petrus, Petrus manganto’oka Ia, “Gete, Pue! Maka pei Komi to bae anggaMu pei damamposo’i witingku?”
43013007	Wali i Yesu mangansono, Ia manganto’o, “Korom tawa mangansani batuanginya palaong to Aku mangika si’i. Pei tempo to darata korom damanasa.”
43013008	Pei i Petrus tiroo manganto’o, “Ne’e, Pue! Aku taa kojo damangawaika Komi mamposo’i witingku! Pei i Yesu manganto’oka ia, “Ane Aku taa mamposo’i witi ngkorom, korom taa maya masingkatao pei Aku.”
43013009	Wali i Petrus manganto’o, “Ane ewa see, Pue, ne’e ojo witingku nuposo’i ngKomi. Palengku pasi wo’ongku seja!”
43013010	Pei i Yesu manganto’o, “Tau to roomo mandiu, tau etu mayongomo, wali jamo witinya to raposo’i wo’u. Pasi ewa see seja komi, apa raya ngkomi mayongomo ri pangkita i mPue Allah. Pei taa samparia komi to mayongo rayamu.”
43013011	Naka pei i Yesu manganto’o taa samparia kami to mayongo raya mami, apa Ia mangansani yami i sema to damamposora yau Ia.
43013012	Wali ojo karoonya i Yesu mamposo’i witi mami Ia mamposunsuka muni jubaNya pei matunda wo’u nja’u wakaNya. Roo see Ia manganto’oka kami, “Wimba komi bara mangansani batuanginya palaong to Aku owo room mangika resi komi etu?
43013013	Ewa si’i batuanginya. Komi manganto’oka Aku ‘Pa’a Guru’ pasi ‘Pue’. Wali masipato kojo komi manganto’o ewa wetu, apa Aku monso pu’u Guru pasi Pue ngkomi.
43013014	Wali ane sakowa Aku, Guru pasi Pue ngkomi, pei mamposo’i witi ngkomi, masipato kojo komi masiposo’i witi ngkomi samba’a pei samba’a.
43013015	-
43013016	Apa Aku manganto’oka komi, monso pu’u si’a to papolaong to bae-bae angganya pei tau puenya. Tau puenya semo to baebae angganya. Pasi si’a pomakau to bae-bae angganya pei tau to mampokau ia. Tau to mampokau ia semo to bae-bae angganya. Wali naka pei Aku to Pue ngkomi pei mangika palaong nto papolaong etu see damawali tondong resi komi, see komi damawali seja ewa to papolaong nu yunu ngkomi sewaju ewa Aku roomo mangika resi komi etu.
43013017	Wali si’i-si’i komi manasamo palaong to Aku nangika etu, wali see naka ane komi mampolengkoka, komi damasanang.
43013018	Wali gombo to Aku damanganto’o si’i si’a mangkonong komi samparia, apa Aku mangansani raya ngkomi to Aku room mangampilis. Wali Aku Kunsani re’e samba’a komi to damamposora yau Aku. Palaong etu damangabanang gombongKu to ratulis yami ri raya ntuntu i mPue Allah tempo owi. Gombo etu manganto’o, ‘Tau to mangkoni sindarandara pei Aku, tau etu roomo mawali yau balingKu.’ Etu semo gombongKu to ratulis yami ri raya ntuntu i mPue Allah tempo owi etu.
43013019	Wali Aku manganto’oka yami komi mangkonong palaong to damawali etu, see ane roomo mawali palaong to etu, komi damangaya Aku semo to re’emo yako ri singkasaenya.
43013020	Wali Aku manganto’oka komi, monso pu’u, i sema tau to manga’angga pomakaungKu, tau etu sewaju ewa manga’angga Aku. Pasi i sema tau to manga’angga Aku, tau etu sewaju ewa manga’angga Ia to nampokau Aku.”
43013021	Wali ojo karoonya i Yesu manganto’o gombo etu Ia mawali masusa kojo rayaNya. Pasi Ia mampaponsanika kami to anaguruNya, Ia manganto’o, “Aku manganto’oka komi, monso pu’u re’e samba’a komi to damamposora yau Aku resi balingKu.”
43013022	Wali tempo kami mangandonge gomboNya etu, kami mangalo’aka resi yunu mami samba’a pei samba’a, apa ipu raya mami mampobuuka bara i sema kami to nato’o i Yesu etu.
43013023	Samba’a kami, anaguru to naporayang kojo i Yesu, ia matunda ri awe i Yesu wali nakoto matombo ri dadaNya.
43013024	Wali i Simon Petrus mangangkawes anaguruNya etu pei manganto’o, “Patanaka resi Ia bara sema kita to Ia manganto’o etu.”
43013025	Wali anaguruNya to etu ia matombo muni resi i Yesu pei mampotanaka resi Ia, to’onya, “Pue, i sema tau to nuto’o ngKomi etu?”
43013026	Wali i Yesu manganto’o, “Tau to daKuwaika roti si’i tempo Aku roomo mangantuika ri ue nu ira ngkaju, tau etu semo.” Wali ojo panganto’o i Yesu gombo etu, Ia mangantuika sampesu roti ri ue nu ira ngkaju panewa roti etu Ia mangawaika resi i Yudas Iskariot, ana i nSimon.
43013027	Pei ojo pangoko i Yudas roti etu, i Kepala Measa mamposuak ia. Wali i Yesu manganto’oka i Yudas, “Intamo nakajoli pei ika palaong to danuika etu.” Ewa wetu nato’oka i Yesu i Yudas.
43013028	-
43013030	Wali i Yudas mangkoni roti to nawaika i Yesu resi ia etu, panewa ia mansaka miyai yako ri raya banua. Tempo etu mawurimo rao. Pei kami to anaguru i Yesu to yusa to mangkoni sindarandara etu, tare kami to mangansani batuanginya naka pei i Yesu manganto’oka i Yudas gombo etu. Re’e kami to mampondayaka i Yesu manganto’oka i Yudas yau mangoli anu to danapake mami ri tempo roa. Pasi re’e to mampobuuka i Yesu manganto’oka ia yau mangawaika doi resi tau to masiasi. Naka pei kami mampobuuka ewa wetu apa i Yudas semo to mangkongko tas to naka la’u nu doi mami.
43013031	Wali payu i Yudas yau, i Yesu magombo resi kami to anaguruNya to yusa mangkonong kapateNya pasi mangkonong pambanguNya muni yako ri kapateNya etu, Ia manganto’o, “Ratamo temponya tau damangansani Aku, Wiyaa nto Lino, Aku masipato rabarong. Pasi yako palaong to damawali resi Aku, see naka tau damanasa seja i Pue Allah Ia masipato rabarong.
43013032	Wali tempo tau mangabarong i Pue Allah apa saba palaong to mawali resi Aku etu, tempo etu i Pue Allah mansaka damampakanasaka tau Aku seja masipato rabarong.
43013033	Wali ana-anangKu, Aku tamo masae maroo dasiwaka pei komi. Wali ewa Aku manganto’oka kepala-kepala nto Yahudi seore, ewa wetu seja Aku manganto’oka komi. Etu semo, komi damangaliwu Aku, pei komi tawa maya yau ri tampa to daKukayako.
43013034	Wali si’i-si’i Aku mangawaika komi porenta to bou. Etu semo, masiporayang. Ewa inikangKu mamporayang komi, ewa see seja danuika ngkomi masiporayang.
43013035	Wali ane komi masiporayang, palaong to etu damawali tondong see samparia tau damangansani komi anagurungKu.”
43013036	Wali ojo panganto’o i Yesu gombo etu, i Simon Petrus mampotanaka resi Ia, ia manganto’o, “Pue, imba danukayako ngKomi?” Wali i Yesu mangansono, “Tempo si’i komi tawa maya mangalulu Aku njo’u tampa to daKukayako. Pei tempo to darata komi damangalulu Aku.”
43013037	Wali i Petrus manganto’o, “Pue, maka pei aku taa maya mangalulu Komi tempo si’i? Aku nempo mangkapateka Komi, aku buya rayangku.”
43013038	Pei i Yesu manganto’o, “Wimba, bara monso pu’u korom manganto’o buya rayamu mangkapateka Aku? Aku manganto’oka korom, monso pu’u re’e katawanya manu matotoro’o nene si’i, korom togo ngkanimo damamposapuka Aku.”
43014001	Wali yako etu i Yesu manganto’oka wo’u kami to anaguruNya, Ia manganto’oka kami, “Ne’e moru-moru raya ngkomi mangampobuuka Aku mampiyaika komi. Komi mansarumaka i Pue Allah, wali sarumaka seja Aku.
43014002	Naka pei komi taa parluu moru-moru mampobuuka Aku mampiyaika komi apa ndate saruga ri banua mPa’angKu re’e boros tampa rakaroo, pasi Aku yau nto’u ria damampasigenaka komi tampa rakaroo etu. Wali monso pu’u ewa Kuto’oka komi etu, apa ane taa monso, Aku taa manganto’o.
43014003	Wali Aku yau damampasigenaka komi tampa, roo see Aku damawolili muni damangoko komi see komi maya maroo siwaka pei Aku.
43014004	Wali komi mangansanimo jaya rata ndate tampa to daKukayako etu.”
43014005	Wali yako etu i Tomas manganto’oka i Yesu, to’onya, “Pue, kami taa kunsani bara imbare danukayako ngKomi, wali wimba danaika mami mangansani jaya?”
43014006	Wali i Yesu manganto’o, “Aku semo jaya to rata resi Pa’angKu. Pasi Aku semo to mampakanasaka tau anu to monso mangkonong Ia, pasi Aku semo pu’u ngkatuwu to singkasaenya. Wali tare tau to rata resi Pa’angKu ane taa mangalulu Aku.
43014007	Ane komi roomo mangansani i sema kamonsonya Aku, matantu komi mangansani seja i sema kamonsonya Pa’angKu. Wali yako tempo to si’i komi mangansani kojo Pa’angKu pasi komi ewa roomo mangkita Ia.”
43014008	Wali i Pilipus manganto’o, “Pue, papokitaka kami Pa’aMu apa ane kami roomo mangkita Ia, tare to yusa to raporani.”
43014009	Pei i Yesu manganto’oka ia, “O Pilipus, Aku masaemo siwaka pei komi. Wimba, korom bara tawa mangansani i sema kamonsonya Aku? Maka pei korom manganto’o, ‘Papokitaka kami Pa’aMu?’ Apa tau to roomo mangkita Aku, tau etu ewa room seja mangkita Pa’angKu.
43014010	Wimba, korom bara taa mangaya Aku samba’a pei Pa’angKu, pasi Pa’angKu samba’a pei Aku? Kami monso pu’u samba’a. Wali see naka gombo to Aku manganto’oka komi, si’a Aku pu’unya, Pa’angKu semo pu’unya. Pasi samparia palaong to Aku mangika, si’a seja Aku pu’unya apa Pa’angKu to maroo ri rayangKu, Ia mangika palaong to si Ia mangampake Aku.
43014011	Wali Aku rani komi mangaya gombongKu tempo Aku manganto’o Aku samba’a pei Pa’angKu, pasi Pa’angKu samba’a pei Aku. Pei ane tiroo masuli nuepe ngkomi mangaya ane ojo yako ri gombongKu etu, ane ewa see, pobuuka palaong to taa rapobiasa to roomo nukita ngkomi Aku mangika. Roo see, apa saba palaong to etu, aya Kami dua Pa’angKu monso pu’u samba’a.
43014012	“Wali Aku manganto’oka komi, monso pu’u, i sema tau to mangaya Aku, tau etu danakoto seja mangika palaong to taa rapobiasa to Aku roomo mangika etu. Pei si’a ojo palaong to ewa wetu to ia damangika. Ia damangika palaong to bae wo’u batuanginya pei palaong to etu. Apa Aku yau damaroo resi Pa’angKu,
43014013	wali nempo bara kesaa to komi mamporapi resi Pa’angKu mangika, Aku damangikaka komi apa saba komi Aku puenya. Naka pei Aku damangika ewa wetu see Pa’angKu darabarong saba yako palaong to Aku, AnaNya, mangika etu.
43014014	Wali ane komi mamporapi resi Aku damangika bara kesaa, Aku damangikaka komi apa saba komi Aku puenya.” Wali ewa wetu gombo i Yesu mampakanasaka kami to anaguruNya sabanya naka pei kami danakoto mangika palaong to bae wo’u batuanginya pei palaong to taa rapobiasa to Ia roomo mangika etu.
43014015	Wali yako etu i Yesu manganto’oka wo’u kami to anaguruNya, Ia manganto’o, “Ane komi mamporayang Aku, komi damampalaika porenta-porentangKu.
43014016	Pasi Aku damamporapika resi Pa’angKu, panewa Ia damangawaika resi komi to Pansawang to yusa, to damaroo resi komi rataka ri singkasaenya.
43014017	To Pansawang etu, Ia semo i Nosa to mampaponsanika komi anu to monso mangkonong i Pue Allah. Wali ane to lino to taa mangaya, sira taa rani nasawang i Nosa etu. Naka pei sira taa rani Ia mangansawang sira apa sira taa maya mangkita Ia pasi taa seja mangansani i sema kamonsonya Ia. Pei komi to mangaya, komi mangansani i sema kamonsonya Ia, apa Ia re’e maroo siwaka pei komi. Pei ane ri tempo to darata Ia damaroo ri raya ngkomi.
43014018	“Wali tempo Aku mate yau, komi taa damawali ewa ana ilu to tamore tau to mampiara, apa Aku damawolili muni resi komi.
43014019	Pei ane to lino to taa mangaya, tamo masae panewa sira tamo damangkita Aku. Pei komi to mangaya damangkita Aku. Pasi apa saba Aku datuwu muni, see naka darata temponya komi seja datuwu muni yako ri kapatemu.
43014020	Wali tempo palaong etu mawali, tempo etu komi damanasa Aku samba’a pei Pa’angKu, pasi komi samba’a pei Aku, pasi Aku samba’a pei komi.
43014021	“Wali i sema tau to mampodongeka pasi mampalaika porenta-porentangKu, tau etu semo to mamporayang Aku. Pasi tau to mamporayang Aku etu, ia danaporayang mPa’angKu. Pasi Aku seja mamporayang ia pasi damampakanasaka ia mangkonong Aku.”
43014022	Wali yako etu i Yudas, to si’a i Yudas Iskariot, ia manganto’o, “Pue, maka pei Komi damampakanasaka kami mangkonong koroMu, pei taa damampakanasaka to lino to boros?”
43014023	Wali i Yesu mangansono, Ia manganto’o, “Ane tau mamporayang Aku, ia damampalaika gombongKu. Wali Pa’angKu damamporayang ia, pasi Kami dama’i maroo resi tau etu.
43014024	Pei tau to taa mamporayang Aku, tau etu taa damampalaika gombongKu wali Kami taa dama’i maroo resi ia. Wali gombo to Kuto’oka komi si’i, si’a Aku pu’unya. Pa’angKu to nampokau Aku, Ia semo pu’unya.
43014025	“Wali Aku manganto’oka komi samparia to etu tempo Aku tiroowa re’e siwaka pei komi.
43014026	Pei tempo to darata, Pa’angKu damampokau to Pansawang damangabolos Aku. To Pansawang etu, Ia semo i Nosa Mapasing. Wali Ia damangampotundeka komi samparia anu to bae batuanginya resi komi. Pasi Ia damampatiendoka komi mangkonong samparia gombo to room Aku manganto’oka komi.
43014027	“Wali tempo Aku yau, re’e to Aku ewa mangansombo resi komi. Etu semo karodo ndaya. Wali karodo ndaya to Kuwaika komi etu sewaju ewa karodo ndaya to re’e resi Aku. Pasi tempo Aku mangawaika komi karodo ndaya etu, taa kojo sewaju pei karodo ndaya to biasa komi mangarata ri lino. Gana kojo karodo ndaya to Kuwaika komi etu. Wali ne’e moru-moru raya ngkomi mangampobuuka Aku mampiyaika komi pasi ne’e meka.
43014028	“Komi roomo mangandonge Aku manganto’o, ‘Aku dayau, pei roo see Aku damawolili muni resi komi.’ Wali ane komi monso pu’u mamporayang Aku, to tao-tao komi mangepe ndende rayamu mampobuuka Aku dayau muni resi Pa’angKu. Apa Pa’angKu to nampokau Aku, Ia semo to bae-bae anggaNya pei Aku, wali bae kojo batuanginya resi Aku dayau muni resi Ia.
43014029	Wali Aku manganto’oka yami komi mangkonong samparia palaong to damawali etu, see ane mawalimo palaong etu komi damangendo gombongKu etu pei damangaya monso pu’u gombongKu etu.
43014030	Wali si’i-si’i tamo masae Aku mampogomboka komi, apa daratamo i Kepala Measa to mangkuasang to lino to balingKu. Ia taa maya mangkuasang Aku,
43014031	pei Aku buya rayangKu mangabiaka palaong to danaika nu joanya resi Aku. Aku damangika ewa wetu mangalulu samparia to naporentangika mPa’angKu Aku see to lino damangansani Aku mamporayang Pa’angKu. Wali yaumo kita, mampiyaika tampa si’i.”
43015001	Wali yako etu tempo kami malinja, i Yesu manganto’oka wo’u kami to anaguruNya, Ia manganto’o, “Aku semo raporapaka ewa pu’u nu anggur to maya rasarumaka. Pasi Pa’angKu semo to raporapaka ewa to panawu to mampasilonga anggur etu.
43015002	Wali to panawu to mampasilonga anggur, ane ia mangkita ra’a to taa mawua, ia mangampu’ak yau to etu. Pasi ane ra’a to mawua, ia mangantumpo yau joe nda’anya damampakayongongika ra’anya etu see mawali malagi wo’u wuanya. Wali ewa wetu seja naika mPa’angKu resi komi to mangalulu Aku, to raporapaka ewa ra’angKu. Ia mampakayongongika seja komi see komi dabae seja wua mpalaongimu.
43015003	Wali komi roomo rapakayongo apa saba komi mangaya gombo to Aku room manganto’oka komi.
43015004	Komi samba’a pei Aku, wali karoo masingkatao pei Aku, pasi Aku damaroo masingkatao pei komi. Apa komi raporapaka ewa ra’a. Wali ane ra’a, tare to maya mawua ane taa singkenta pei pu’unya. Wali ewa see seja komi, apa komi taa seja maya mangika bara kesaa to bae batuanginya ane taa maroo masingkatao pei Aku.
43015005	“Wali Aku semo to raporapaka ewa pu’u nu anggur pasi komi ewa ra’anya. Wali i sema tau to maroo masingkatao pei Aku, pasi Aku maroo masingkatao pei ia, tau etu raporapaka ewa ra’a nu anggur to singkenta pei pu’unya see naka maya mawali malagi wuanya. Wali tau to maroo masingkatao pei Aku etu, tau etu dabae kojo wua mpalaonginya. Pei ane komi taa maroo masingkatao pei Aku, komi taa maya mangika bara kesaa to bae batuanginya.
43015006	Wali i sema tau to taa masingkatao pei Aku, tau etu raporapaka ewa ra’a to taa mawua. Wali apa saba ra’a etu taa mawua, see naka rataji yau pei mangau yau. Roo see ra’a to ewa wetu naporomung ntau panewa rapanasoka la’u apu naka mosi yau.
43015007	Pei ane komi maroo masingkatao pei Aku pasi sangkani mampalaika gombongKu, ane ewa see nempo bara kesaa to nuporani ngkomi, porapi resi i Pue Allah, Pa’a, panewa Ia damangawaika komi.
43015008	Pasi ane komi bae wua mpalaongimu, ane ewa see sa’e damangabarong Pa’angKu. Pasi re’e wo’u to damawali ane komi bae wua mpalaongimu, etu semo damanasa resi sa’e komi anagurungKu.
43015009	“Wali ewa wimba Pa’angKu mamporayang Aku, ewa wetu seja Aku mamporayang komi. Wali pakasanang rayamu mampobuuka pamporayangingKu etu.
43015010	Pasi palaika porenta-porentangKu, apa ane komi mampalaika, komi sangkani masanang mampobuuka pamporayangingKu resi komi etu. Wali tempo komi mampolaika Aku etu, komi mangika seja to Aku mangika, apa Aku sangkani seja mampalaika porenta-porenta mPa’angKu, wali see naka Aku sangkani masanang mampobuuka pamporayangiNya resi Aku.
43015011	Naka pei Aku manganto’oka komi samparia to etu, see komi maya mangarata seja kandende ndaya to bae kojo, sewaju ewa kandende ndaya to si Aku.
43015012	“Wali si’i semo porentangKu. Aku rani komi masiporayang sewaju ewa Aku mamporayang komi.
43015013	Pasi ane mangkonong pamporayang, tare pamporayang to bae wo’u pei pamporayang ntau to buya rayanya mate mangkapateka galunginya.
43015014	Wali Aku buya rayangku mate mangkapateka komi, apa komi galungKu. Wali ane komi mangalulu porentangKu, manasa komi semo galungKu.
43015015	Aku tamo manganto’oka komi to papolaongingKu, apa ane to papolaong, ia taa mangansani songka ntau puenya. Pei Aku manganto’oka komi galungKu, apa samparia to Aku mangandonge yako resi Pa’angKu, Aku roomo mampaponsanika seja resi komi.
43015016	Wali Aku semo to mangampilis komi damawali galungngKu. Si’a komi to mangampilis Aku. Pasi Aku roomo mansarumakaka resi komi palaong to danuika. Palaong etu raporapaka ewa mampowuaka wua to taa dapura yau. Wali nempo bara kesaa to komi mamporapika resi Pa’angKu, Ia damangawaika komi apa saba komi Aku puenya.
43015017	Wali porentangKu resi komi, etu semo masiporayang.”
43015018	Wali i Yesu manganto’oka wo’u kami to anaguruNya, “Ne’e ipu raya ngkomi ane maja’a nakita nto lino to taa mangaya Aku. Pasi ne’e mangkalingan, Aku semo to uyunya maja’a nakita nsira.
43015019	Ane rapanya komi samba’a pampobuuka pei to lino to taa mangaya etu, ane ewa see sira damamporayang komi apa komi yunu nsira. Pei komi taa samba’a pampobuuka pei sira. Aku room mangampilis komi pei mangaga’a komi yako resi sira, see naka sira maja’a nakita komi.
43015020	Wali Aku roomo manganto’oka komi, si’a to papolaong to bae-bae angganya pei tau puenya. Tau puenya semo to baebae angganya. Wali pobuuka kojo gombongKu etu, apa ane tau room mangansesai Aku to Pue ngkomi to bae-bae anggangKu pei komi, ane ewa see taa manto’o tau etu damangansesai seja komi to anagurungKu. Pasi ane tau to mampalaika gombongKu, tau etu damampalaika seja gombo ngkomi.
43015021	Pei to lino to maja’a nakita komi, sira damangansesai komi apa saba komi Aku puenya. Naka pei sira damangika ewa wetu apa sira taa mangansani Ia to nampokau Aku.
43015022	“Wali ane rapanya Aku taa ma’i mampotundeka to lino to etu anu to monso, ane ewa see sira taa maya rato’oka madosa ane sira mampobo’o Aku. Pei Aku nama’i kojo mampotunde sira, see naka tamore sono to naponoto nsira mangkonong dosa nsira etu. Manasa kojo sira madosa.
43015023	Apa tau to maja’a nakita Aku, tau etu ewa maja’a seja nakita Pa’angKu.
43015024	Pasi ane rapanya Aku tare mangika palaong ri oyo nsira to taa nakoto ntau to yusa mangika, ane ewa see sira taa madosa nempo mampobo’o Aku. Pei sira mangkita kojo palaong to inikangKu etu, pei sira tiroo maja’a nakita Aku pasi Pa’angKu. Wali monso pu’u sira madosa.
43015025	Wali palaong etu mangabanang gombo to ratulis yami ri raya mporenta to rawaika resi sira tempo owi. Gombo etu manganto’o, ‘Nempo tare to inikangKu to masipato maja’a nakita nsira, pei sira tiroo maja’a nakita Aku.’ Ewa wetu gombo to rabanang.
43015026	“Wali Aku damampokau to Pansawang ma’i damangansawang komi. Ia dama’i yako resi Pa’angKu pasi Ia semo Nosa to mampakanasa anu to monso mangkonong i Pue Allah. Wali tempo Ia ma’i, tempo etu Ia damampakanasaka seja resi tau mangkonong i sema kamonsonya Aku.
43015027	Pasi komi seja damampakanasaka tau mangkonong Aku, apa komi matamanasa to re’e siwaka pei Aku yako ri pamulanya Aku mangika palaongingKu ri lino si’i.”
43016001	Wali i Yesu mampakapolas gomboNya resi kami to anaguruNya, Ia manganto’o, “Aku manganto’oka yami komi mangkonong palaong to damawali resi komi etu, naka ne’e komi damamposaka yau pangaya ngkomi tempo tau mangansesai komi.
43016002	Apa sira taa damangabiaka komi masua ri raya banua to napampotunde ngkita to Yahudi. Pasi darata temponya bara re’e tau to mampopate yau komi, sira damampobuuka palaong etu mangansawang i Pue Allah.
43016003	Wali naka pei sira damangansesai komi ewa wetu apa sira taa kojo mangansani i sema kamonsonya Pa’angKu pasi i sema kamonsonya Aku.
43016004	Wali monso pu’u palaong to etu damawali resi komi. Pei Aku manganto’oka yami komi see ane ratamo temponya palaong etu mawali, pangaya ngkomi darapakaroso apa komi damangendo gombo to room yami Aku manganto’oka komi etu.” Wali i Yesu manganto’oka wo’u kami to anaguruNya, to’oNya, “Tempo Aku owo mamula palaongingKu ri lino si’i, Aku tawa mampaponsanika komi mangkonong palaong to damawali etu, apa tempo etu Aku tiroowa re’e siwaka pei komi wali Aku semo to nasesai ntau.
43016005	Pei Aku mampaponsanika komi tempo si’i apa Aku damawolili muni resi Ia to nampokau Aku. Pei tare pasi samba’a komi to mampotanaka resi Aku bara imba dakukayako etu.
43016006	Komi ojo mawo raya ngkomi apa saba gombo to Aku roomo manganto’oka komi etu.
43016007	Pei Aku manganto’oka komi, monso pu’u to bae-bae batuanginya resi komi ane Aku yau, apa ane rapanya Aku taa dayau, ane ewa see to Pansawang taa dama’i resi komi. Pei ane Aku yau, Aku damampokau Ia dama’i mangansawang komi.
43016008	Pasi ane ratamo to Pansawang etu, Ia damampakanasaka to lino pampobuuka nsira sala. Apa sala kojo pampobuuka nsira mangkonong dosa pasi sala seja pampobuuka nsira mangkonong lengko to singkonong pei i Pue Allah, pasi mangkonong ewa wimba danaika i mPue Allah mangahuku to lino.
43016009	Wali to Pansawang etu, Ia damampakanasaka to lino sira madosa apa sira taa mangaya Aku.
43016010	Pasi Ia damampakanasaka sira see sira damangansani lengkongKu singkonong pei i Pue Allah, apa Aku yau resi Pa’angKu, wali manasa lengkongKu singkonong pei Ia. Pasi tempo Aku yau resi Ia, tempo etu komi tamo maya mangkita Aku.
43016011	Pasi to Pansawang etu, Ia damampakanasaka seja to lino mangkonong huku, apa i Kepala nto pantipu to mangkuasang to lino roomo rahuku wali matantu tau to mangalulu ia darahuku seja.
43016012	“Wali boros wo’u to Aku rani mampaponsanika komi, pei Aku tawa damampaponsanika komi tempo si’i apa mabeu kojo resi komi.
43016013	Pei ane ratamo to Pansawang, etu semo i Nosa to mampaponsanika anu to monso, Ia semo to damampaponsanika komi mangkonong samparia anu to monso. Pasi anu to Ia damampaponsanika resi komi etu, si’a Ia pu’unya. Ia ojo mamporata gombo to Ia room mangandonge yako resi i Pue Allah. Pasi Ia damampaponsanika resi komi mangkonong palaong to damawali ri tempo to darata.
43016014	Wali Ia damampakabae Aku, apa anu to Ia damamporata resi komi, anu to etu Ia mangantima yako resi Aku.
43016015	Apa samparia to re’e resi Pa’angKu, paka Aku seja puenya. See naka Aku manganto’o, anu to monso to danaporata nto Pansawang resi komi, anu to etu Ia mangantima yako resi Aku seja.”
43016016	Wali yako etu i Yesu manganto’oka wo’u kami to anaguruNya, “Komi tamo masae tamo maya mangkita Aku. Pei roo see, taa masae kojo komi damangkita muni Aku apa Aku dayau resi Pa’angKu.”
43016017	Wali ojo panganto’o i Yesu gombo etu, re’e kami to manganto’o samba’a pei samba’a, “Kesaa batuanginya gomboNya etu? Ia manganto’o, ‘Komi tamo masae tamo maya mangkita Aku. Pei roo see, taa masae kojo komi damangkita muni Aku apa Aku dayau resi Pa’angKu.’
43016018	Wali kesaa batuanginya tempo Ia manganto’o, ‘Tamo masae’? Gete, kita taa manasa batuanginya gomboNya etu!”
43016019	Wali i Yesu mangansani kami rani mampotanaka resi Ia mangkonong gomboNya etu, see naka Ia manganto’oka kami, “Komi masipotanaka samba’a pei samba’a mangkonong batuanginya gombongKu to manganto’o, ‘Komi tamo masae tamo maya mangkita Aku. Pei roo see, tamo masae kojo komi damangkita wo’u Aku.’
43016020	Wali Aku manganto’oka komi, monso pu’u, tempo tau mampopate yau Aku komi datumangi mangantangis Aku, pei to lino to taa mangaya, sira dandende kojo rayanya. Komi damasusa kojo, pei yako etu kasusa ndaya ngkomi etu damawali yau kandende ndaya tempo komi mangkita wo’u Aku.
43016021	Wali tempo komi mangkita Aku rapopate yau, tempo etu komi rapanya ewa tau moana. Apa ane ia damoanamo ia masusa apa ratamo temponya ia mangarata ntida. Pei ane re’emo ananya, ia mangkalingan yau ntida to narata etu apa ndende kojo rayanya mampobuuka ana kodi roomo rapoanaka pei masua seja ri lino si’i.
43016022	Wali ewa see seja komi. Apa tempo si’i komi mangarata kasusa, pei Aku damangkita wo’u komi tempo Aku mambangu muni yako ri kapatengKu see naka komi dandende kojo raya ngkomi. Pasi kandende ndaya ngkomi etu, tare tau to maya mangoko yau yako resi komi.
43016023	Wali ane ratamo temponya to etu tamo re’e to danuporapika resi Aku. Apa Aku manganto’oka komi, monso pu’u, kesaa to danuporapi resi Pa’angKu manganto’o, ‘Kami marapi resi Komi saba kami i Yesu puenya’, ane ewa see pokai-kai ngkomi, Ia damangawaika komi.
43016024	Wali rataka ri tempo si’i komi taware mamporapi bara kesaa manganto’o, ‘Kami marapi resi Komi saba kami i Yesu puenya.’ Pei yako tempo si’i porapi ewa wetu, apa ane komi marapi ewa wetu, komi darawaika anu to nuporapi ngkomi etu, wali dabae kojo kandende ndayamu.”
43016025	Wali yako etu i Yesu manganto’oka wo’u kami to anaguruNya, “Rataka ri tempo si’i Aku mampotundeka komi mangampake ligi. Pei darata temponya Aku tamo damangampake ligi, tempo etu Aku damampakanasaka kojo komi mangkonong Pa’angKu.
43016026	Wali tempo etu komi semo to damarapi sawang resi Pa’angKu apa saba komi Aku puenya. Wali si’amo Aku to damamporapi resi Ia see Ia damangansawang komi,
43016027	apa Pa’angKu, Ia mamporayang komi. Naka pei Ia mamporayang komi apa saba komi mamporayang Aku pasi apa saba komi mangaya Aku ma’i napokau i mPue Allah.
43016028	Wali monso pu’u Aku ma’i napokau mPa’angKu rata ri lino. Pasi tempo si’i Aku damampiyaikamo lino si’i damawolili muni resi Pa’angKu.”
43016029	Wali kami to anaguru i Yesu manganto’oka Ia, kami manganto’o, “Si’i-si’i panewa manasa mami batuanginya gomboMu apa taa mangampake ligi!
43016030	Wali kami manasamo si’i-si’i Komi mangansani samparia. Apa nempo tau tawa mampotanaka resi Komi, pei Komi mangansani yami pampotanaka nsira etu. Wali see naka kami mangaya Komi ma’i napokau i mPue Allah.”
43016031	Wali i Yesu manganto’oka kami, “Bara monso pu’u komi mangaya ri tempo si’i, pei tawa maroso pangaya ngkomi etu.
43016032	Wali daratamo temponya komi dameka rayamu see naka komi damiyai yau njo’u banua ngkomi samba’a pei samba’a, damangampiyaika yau Aku, see tamore yunungKu. Pei nempo ewa wetu, Aku taa ojo ngkaliongKu, apa Pa’angKu tiroowa re’e resi Aku.
43016033	Naka pei Aku manganto’oka komi mangkonong samparia to etu see komi damangarata karodo ndaya apa saba komi samba’a pei Aku. Ane ri lino si’i, komi danapakasusa ntau to mangewa i Pue Allah, pei pakasanang raya ngkomi, apa Aku roomo manganangi i Kepala nto pantipu to mangkuasang tau to mampakasusa komi etu. Wali see naka komi maya seja manganangi joa i ngKepala nto pantipu etu.”
43017001	Wali ojo karoonya i Yesu manganto’o gombo etu, Ia mangalo’aka nto’u yangi pei makaikai resi i Pue Allah, to’oNya, “Pa’a, ratamo temponya Aku damangarata kasesa panewa damate yau. Wali Kuporapika resi Komi see Komi mampaponsanika tau mangkonong Aku see sira damangansani Aku to AnaMu masipato rapakabae. Apa ane ewa see, yako palaong to mawali resi Aku see naka tau damanasa masipato seja Komi rapakabae.
43017002	Apa Komi roomo mangawaika Aku kuasa damangkuasang samparia to lino, see Aku maya mangawaika katuwu to singkasaenya resi samparia sira to Komi mansarumakaka resi Aku.
43017003	Wali batuanginya katuwu to singkasaenya, batuanginya etu semo tau maya mangansani Komi. Apa Komi semo i Pue Allah to monso pasi to samba’aja. Pasi katuwu to singkasaenya etu, batuanginya seja sira maya mangansani i sema kamonsonya Aku. Apa Aku semo i Yesu Kerisitu, to nupokau ngKomi.
43017004	Wali ri lino si’i Aku sangkani mampolaika songka ngKomi pei mampakaroo palaong to nuwaika ngKomi Aku mangika. Wali yako palaong to inikangKu etu, Aku roomo mampakabae Komi.
43017005	Wali kuporapika resi Komi, Pa’a, see tempo Aku rata muni ri tango ngKomi, Komi damampakabae muni Aku sewaju ewa Aku rapakabae tempo ruyu, tempo lino si’i tawa rapapowali.” Etu semo pokai-kai i Yesu mampokaika koroNya.
43017006	Wali ojo karoonya i Yesu mampokaika koroNya, Ia mampokaika wo’u kami to anaguruNya. Ia manganto’o, “Re’e tau to nupilis ngKomi yako ri oyo nto lino, tau etu Komi roomo mansarumakaka resi Aku. Wali tau to etu Aku roomo mampaponsanika mangkonong Komi. Tau etu uyunya Komi puenya, pei Komi roomo mansarumakaka sira resi Aku. Wali sira re’e mampalaika tuntuMu.
43017007	Pasi tempo si’i sira manasanya samparia anu to nuwaika ngKomi Aku. Sira mangansani anu to etu monso pu’u yako resi Komi semo.
43017008	Apa Aku roomo mamporata resi sira gombo to nuto’oka ngKomi Aku, pasi sira mampodongeka kojomo gombo etu. Wali sira manasanya monso pu’u Aku ma’i yako resi Komi, pasi sira mangaya Komi semo to nampokau Aku.
43017009	“Wali Aku mampokai-kaika anagurungKu si’i. Si’a to lino to taa mangaya to Kupokai-kaika, pei kasimbalinya yako etu Aku mampokai-kaika tau to Komi roomo mansarumakaka resi Aku semo apa sira Komi puenya.
43017010	Wali samparia tau to Aku puenya, Komi seja puenya. Pasi samparia tau to Komi puenya, Aku seja puenya. Pasi apa saba lengko ngkatuwu nsira see naka tau to yusa mangansani Aku masipato rapakabae.
43017011	Wali si’i-si’i Aku dayau muni resi Komi, wali Aku tamo damaroo ri lino si’i. Pei tau to Komi mansarumakaka resi Aku etu, sira tiroowa damaroo ri lino si’i. Wali Pa’a anu to Mapasing, Kuporapika resi Komi see Komi damangararamaka sira mangampake kuasa ngKomi. Kuasa etu semo kuasa to nuwaika seja ngKomi Aku. Wali raramaka sira see sira samba’a pampobuuka sewaju ewa Kita samba’a pampobuuka.
43017012	Tempo Aku tiroowa siwaka pei sira, tempo etu Aku semo to mangararamaka sira mangampake kuasa to nuwaika ngKomi Aku. Wali sira to Aku mangararamaka etu, tare to rapakaja’aka yau kasimbalinya yako samba’a tau to taa maya taa darapakaja’aka yau. Wali palaong etu mangabanang gombo to ratulis ri raya ntuntu ngKomi.
43017013	Wali tempo si’i Aku dayaumo resi Komi. Pei ri katawanya Aku yau, tempo Aku tiroowa re’e ri lino si’i, Aku manganto’o pokai-kai si’i ri tango nu anagurungKu si’i to Komi roomo mansarumakaka resi Aku etu see sira maya mangandonge. Naka pei Aku mangika ewa wetu see sira damangarata seja kandende ndaya to bae kojo sewaju ewa kandende ndaya to re’e resi Aku.
43017014	Wali Aku room mamporata resi sira gombo ngKomi, see naka to lino to taa mangaya maja’a nakita sira. Apa to lino to mangaya, sira taa samba’a pampobuuka pei to lino to taa mangaya, sewaju ewa Aku taa samba’a pampobuuka pei to lino to taa mangaya.
43017015	Wali Aku makai-kai resi Komi si’a marapi see Komi damangkeni yau sira yako ri lino si’i. Aku ojo marapi see Komi damangararamaka sira naka ne’e sira dananangi i maja’a, etu semo i Kepala nto pantipu.
43017016	Monso pu’u sira taa samba’a pampobuuka pei to lino to taa mangaya, sewaju ewa Aku taa samba’a pampobuuka pei to lino to taa mangaya.
43017017	Wali Pa’angKu, pake tuntuMu mangampotundeka sira apa tuntuMu etu, etu semo anu to monso. Wali ane sira rapotundeka anu to monso etu, sira damawali tau to rani mampolaika songka ngKomi.
43017018	Apa ewa wimba naika ngKomi nampokau Aku ma’i mangika palaongiMu ri lino, ewa see seja Aku mampokau sira mangika palaongiMu ri lino.
43017019	Wali Aku rani mangansawang sira, see naka Aku damangawaika korongKu damangkapateka sira. Aku mangika ewa wetu see sira maya seja mawali tau to rani mampolaika tuntu ngKomi anu to monso.” Wali etu semo gombo i Yesu mampokai-kaika anaguruNya.
43017020	Wali i Yesu mampakapolas pokai-kaiNya, Ia manganto’o wo’u, “Wali si’a ojo anagurungKu etu to Aku mampokaika. Aku mampokaika seja samparia tau to damangaya Aku ri tempo to darata saba yako kareba to nakeni nu anagurungKu etu.
43017021	Aku makai-kai resi Komi, Pa’a, see tau to damangaya etu, sira samparia damawali samba’a pampobuuka nsira sewaju ewa Kita. Apa Komi samba’a pei Aku, pasi Aku samba’a pei Komi. Wali Aku makai-kai see sira mawali samba’a pampobuuka pei Kita. Etu semo pokai-kaingKu, apa ane sira samba’a pampobuuka pei Kita, to lino to taa mangaya, sira damangansani monso pu’u Komi semo to nampokau Aku.
43017022	“Wali tau to mangaya Aku, Aku mampakabae sira sewaju ewa naika ngKomi mampakabae Aku. Naka pei Aku mampakabae sira, see sira dasamba’a pampobuuka sewaju ewa Kita samba’a pampobuuka.
43017023	Batuanginya mawali samba’a pampobuuka, etu semo, Aku maroo ri raya nsira, pasi Komi maroo ri rayangKu, wali ane ewa see, sira maya samba’a kojo pampobuuka nsira. Pasi ane sira samba’a pampobuuka, ane ewa see, to lino to taa mangaya damangkita kasingkatao nsira etu panewa tau to taa mangaya etu damangansani Komi semo to nampokau Aku. Pasi sira damangansani Komi mamporayang tau to mangaya Aku, pasi pamporayang ngKomi resi tau to mangaya etu sewaju ewa pamporayang ngKomi resi Aku.
43017024	“Wali Pa’angKu, ane mangkonong tau to nusarumakaka ngKomi resi Aku, Aku rani sira siwaka pei Aku ri tampa daKukaroo. Aku rani ewa wetu see sira maya damangkita angga pasi kayawa to nawaika ngKomi Aku re’e katawanya lino rapapowali. Naka pei Komi mangawaika Aku angga pasi kayawa etu apa saba Komi mamporayang Aku.
43017025	“O Pa’a, Komi to sangkani mangika ewa wimba to masipato raika, Aku manganto'oka resi Komi mangkonong to lino to taa mangaya, sira taa mangansani i sema kamonsonya Komi. Pei nempo ewa see, Aku mangansani Komi. Pasi anagurungKu seja mangansanika Komi semo to nampokau Aku.
43017026	Aku room mampaponsanika resi sira i sema kamonsonya Komi, pasi Aku tiroo damampaponsanika wo’u sira mangkonong Komi. Naka pei Aku damangika ewa wetu see sira damamporayang sa’e sewaju ewa Komi mamporayang Aku. Pasi Aku damampaponsanika wo’u sira mangkonong Komi see Aku maya maroo ri raya nsira.” Wali ewa wetu naika i Yesu mampokai-kaika tau to mangaya.
43018001	Wali ojo karoonya i Yesu makai-kai etu, Ia mayoko sindarandara pei kami to anaguruNya. Kami yau njo’u sambote ngkoro Kidron pei masua ri raya nawu ngkaju saitun to nja’u ria.
43018002	Wali i Yudas, to mamposora yau i Yesu, ia mangansani seja mangkonong nawu etu, apa i Yesu pasi kami to anaguruNya mananya siromu nja’u ria.
43018003	Wali i Yudas yau seja njo’u nawu etu apa ia mampondayaka i Yesu bara nja’u nja’u ria. Tempo ia yau, ia mangangkeni santalenga tentara nto Roma pasi sawei mba’a tau to palaonginya mangajagai banua i mPue Allah. Tau etu napokau ngkepala-kepala nto pampue pasi to Yahudi to aliran Parisi. Wali tempo sira yau etu, sira mangkeni pansona, suyu, wada pasi pampomobak.
43018004	Wali ojo karata nsira ri nawu etu, i Yesu yau mangantomu sira apa Ia mangansani yami samparia palaong to damawali resi Ia. Ia mampotanaka resi sira, to’oNya, “Sema nuliwu ngkomi?”
43018005	Wali sira manganto’o, “I Yesu to Nasaret.” Panewa i Yesu manganto’o, “Aku semo Ia.” Wali tempo etu i Yudas to mamposora yau i Yesu, ia makore seja nja’u ria sindara-dara pei tau boros etu.
43018006	Pei ojo panganto’o i Yesu, “Aku semo Ia,” kodi majoli sira morempayu pei mapuka yau.
43018007	Panewa i Yesu mampotanaka wo’u resi sira kadua ngkaninya, Ia manganto’o, “Sema nuliwu ngkomi?” Pasi sira manganto’o wo’u, “I Yesu to Nasaret.”
43018008	Wali i Yesu manganto’o, “Aku room manganto’oka komi Aku semo Ia. Wali ane Aku semo to nuliwu ngkomi, ne’e rasoko yunungKu si’i.”
43018009	Ewa wetu gombo to nato’oka i Yesu sira see sira taa mangansoko kami to anaguruNya apa palaong etu mangabanang gombo to Ia room manganto’o ngena tempo Ia makaikai resi i Pue Allah. Tempo etu Ia manganto’o, “Pa’a, tau to nusarumakaka ngKomi resi Aku tare pasi samba’a to darapakaja’aka yau.” Etu semo pakai-kai i Yesu resi i Pue Allah to rabanang.
43018010	Wali yako etu i Simon Petrus mangarebu wada to re’e resi ia panewa ia mangansayu samba’a to papolaong ngkepala nto pampue to bae angganya. To papolaong etu sanganya i Malkus. Wali i Petrus mangansayu yau sambali ira ntalinganya tondo ngkana.
43018011	Pei i Yesu manganto’oka i Petrus, “Penumpu muni wadamu ri raya nu gumanya! Aku buya rayangKu damangarata kasesa to roomo Pa’angKu mampakatantuka Aku.”
43018012	Wali yako etu, tentara pasi kepala ntentara etu pasi tau to mangajagai banua imPue Allah, sira mangansoko i Yesu panewa mangampungu Ia.
43018013	Roo see sira mangkeni Ia njo’u si Hanas ruyu. I Hanas etu ia tamanua i ngKayapas to langkai. I Kayapas etu, ia tiroowa kepala nto pampue to bae angganya ri to’u to etu.
43018014	Pasi i Kayapas semo to seore manganto’oka kepala-kepala nto Yahudi, to tao-tao ane samba’aja tau mate mangkapateka tau boros.
43018015	Wali tempo i Yesu rakeni damampotango i Hanas, tempo etu i Simon Petrus pasi samba’a anaguru to yusa mangalulu ri payuNya. AnaguruNya to yusa etu, ia nansanika ngkepala nto pampue to bae angganya, wali ia rabiaka masua ri tongonata nu banua ngkepala nto pampue etu sindara-ndara pei i Yesu.
43018016	Pei i Petrus ia ojo mangampeas ri sambali mbombo mpampa. Wali anaguru to nansanika ngkepala nto pampue to bae angganya, ia masuwu muni yako ri tongonata etu pei mampotanaka resi tau we’a to mangajagangi wombo mpampa, see i Petrus bara maya seja masua. Wali tau we’a etu mangabiaka i Petrus masua.
43018017	Panewa tau we’a to mangajagangi wombo mpampa etu, ia mampotanaka resi i Petrus, to’onya, “Bara si’anya korom samba’a anaguru ntau to rasoko etu?” Pei i Petrus manganto’o, “Si’a.”
43018018	Wali tempo etu loto rao, see naka to papolaong ngkepala nto pampue to bae angganya, pasi tau to mangajagai banua i mPue Allah, sira mangika apu panewa makore-kore ri awenya maneru. Wali i Petrus yau maneru seja ri oyo nsira.
43018019	Wali i Yesu rakeni ri tango i Hanas, kepala nto pampue to bae angganya, panewa kepala etu mampotanaka resi Ia, to’onya, “I sema pura anaguruMu pasi kesaa to nupotundeka ngKorom resi sira?”
43018020	Wali i Yesu manganto’o, “Samparia to Aku mampotunde paka ri tango ntau boros see samparia tau maya mangandonge. Apa Aku sangkani mampotunde tau ri raya banua to napampotunde ngkita to Yahudi pasi ri raya banua i mPue Allah to napago seja nto Yahudi. Pasi tare to Aku mampotundeka tau to taa nadonge ntau boros.
43018021	Wali maka pei komi mampotanaka resi Aku? Patanaka resi tau to room mangandonge anu to Aku mampotundeka, apa matantu sira mangansani anu to ito’ongKu etu.”
43018022	Wali ojo panganto’o i Yesu gombo etu, re’e samba’a to panjaga to mangantoposaka lioNya, ia manganto’o, “Gete! Taa masipato Korom magombo ewa wetu resi kepala nto pampue to bae angganya!”
43018023	Pei i Yesu manganto’o, “Ane re’e anu to maja’a ito’ongKu, pakanasaka Aku anu to maja’a etu. Pei ane Aku manganto’o anu to monso, maka pei korom mangantopo Aku?”
43018024	Wali i Hanas mampokau tau mangkeni i Yesu njo’u si Kayapas, kepala nto pampue to bae angganya. Tempo i Yesu rakeni etu, Ia tiroowa rapungu.
43018025	Wali tempo etu i Petrus tiroo makore maneru nja’u tongonata, pei tongo-tongonya ia maneru etu re’e tau to mampotanaka resi ia, tau etu manganto’o, “Bara si’anya korom samba’a anaguru ntau to rasoko etu?” Pei i Petrus mamposapuka, ia manganto’o, “Si’a.”
43018026	Pasi re’e seja nja’u ria samba’a to papolaong ngkepala nto pampue to bae angganya, ngkai etu ja’i ngkai to nasayu yau i mPetrus talinganya. Wali ngkai etu manganto’o, “Bara si’anya korom samba’a yunu i Yesu to aku mangkita nja’u nawu ngena?”
43018027	Pei i Petrus mamposapuka, ia manganto’o wo’u, “Si’a!” Wali ojo karoonya ia manganto’o gombo etu, manu mansaka matotoro’omo.
43018028	Wali ojo karoonya i Yesu mampotango i Kayapas, dawuro kojowa Ia nakeni wo’u ngkepalakepala nto Yahudi njo’u tongonata banua gubernur, i Pilatus. Gubernur etu tau to si’a to Yahudi. Wali apa saba banua etu banua ntau to si’a to Yahudi, see naka to Yahudi etu taa rani masua tempo sira rata nja’u ria. Sira taa masua naka ne’e sira damawali makarika ane ewa ada nu agama nsira. Apa ane mawali makarika, sira taa maya mangkoni pangkoni ri Roa Paskah.
43018029	Wali apa saba sira taa rani masua, see naka i Pilatus masuwu yako ri raya banuanya pei mampotango sira ri tongonata. Ia mampotanaka resi sira, to’onya, “Ane ewa panto’o ngkomi, kesaa sala ntau si’i?”
43018030	Sira mangansono, “Gete, ane Ia tare mangika palaong to maja’a, kami taa mangkeni Ia resi komi.”
43018031	Wali i Pilatus manganto’o, “Ane ewa see, keni yau Ia pei komi semo mangabotus Ia singkonong pei porenta ngkomi.” Pei to Yahudi etu manganto’o, “Taa mawali apa kami taa rabiaka mangahuku mate tau.”
43018032	Wali tempo sira manganto’o gombo etu, palaong etu mangabanang gombo to nato’o i Yesu seore. Tempo etu Ia magombo yami mangkonong ewa wimba Ia darapopate yau. Apa Ia manganto’o Ia damate rapaku ri kaju pasape, pei ojo to Roma semo to mangika palaong to etu.
43018033	Wali ojo karoonya i Pilatus mampogomboka to Yahudi etu, ia yau muni njo’u raya banuanya panewa manganto’oka joanya, “Keni mai i Yesu”. Wali sira mangkeni i Yesu mampotango i Pilatus. Roo see i Pilatus mampotanaka resi i Yesu, to’onya, “Wimba, bara Korom semo Makole nto Yahudi?”
43018034	I Yesu manganto’o, “Wimba pampotanaka ngkomi etu, bara yako ri pampobuuka ngkomija, bara re’e tau to yusa mangansaritaka komi mangkonong Aku?”
43018035	Wali i Pilatus manganto’o, “Gete! Aku si’i si’a to Yahudi! YunuMu to Yahudi pasi kepala-kepala nto pampue ngkomi, sira semo to mangkeni Korom resi aku. Wali kesaa nuika ngKorom naka pei nakeni nsira rire?”
43018036	Wali i Yesu manganto’o, “Aku si’a ewa makole to maporenta ri lino si’i. Apa ane rapanya Aku ewa makole to maporenta ri lino si’i, ane ewa see joangKu damamparambangika Aku naka ne’e Aku danasoko ngkepala-kepala nto Yahudi etu. Pei si’a ewa wetu, wali manasa paporentangKu si’a ewa paporenta makole ri lino si’i.” Ewa wetu sono i Yesu.
43018037	Wali see naka i Pilatus manganto’o, “Ane ewa see, bara monso pu’u Korom makole?” I Yesu mangansono, “Monso ewa panto’o ngkomi. Aku monso pu’u makole. Wali see naka Aku ma’i pei rapoanaka ri lino si’i, see damampaponsanika tau mangkonong anu to monso. Wali i sema-sema tau to rani mangansani anu to monso, tau etu masanang mampodongeka gombongKu.”
43018038	Wali i Pilatus manganto’o, “Gete, ane ewa pampobuukangku, tare tau to nakoto mangansani anu to monso!” Wali ojo karoonya i Pilatus mampogomboka i Yesu, ia masuwu muni resi to Yahudi to re’e ri tongonata. Ia manganto’oka sira, “Aku taa kojo mangarata sala ntau etu.
43018039	Pei ane ewa ada ngkomi, ponto ngkani rapongika Roa Paskah, aku mangalapaka komi samba’a tau to ratarungku. Wali wimba, komi bara nuporani aku mangalapaka komi makole ngkomi to Yahudi etu?”
43018040	Pei sira maroso loonya sakaboo, manganto’o, “Ne’e ralapa ngkai etu. I Barabas semo to kami rani!” Wali i Barabas etu, naka pei ia ratarungku apa ia samba’a tau to mangewa kojo pomorenta.
43019001	Wali yako etu i Pilatus manganto’oka tentaranya mangkeni yau i Yesu pei mangansamparika Ia kiyoro to nja’u anu to mataja ri tomponya. Wali sira mangika.
43019002	Roo see tentara etu mampokore Ia. Sira mangika so’o mbo’o yako wiyaa to marui panewa mangansompeka ri wo’o i Yesu ewa naika ntau mangansompeka songko makole ri wo’o to si ia. Pasi sira mampaposunsuka Ia pake to mawaa ewa to napake makole.
43019003	Panewa masibolos sira yau ri tangoNya pei mampokore Ia, sira manganto’o, “Barong Makole nto Yahudi!” Roo see sira mangantoposaka Ia ri lioNya.
43019004	Wali i Pilatus masuwu wo’u yako ri raya banuanya pei manganto’oka tau boros, “Dongeja! Aku damangkeni muni i Yesu damampotango komi see komi mangansani aku taa kojo mangarata sala resi Ia.
43019005	Wali i Yesu masuwu. Tempo Ia masuwu etu Ia tiroowa mangampake so’o mbo’o to marui pasi pake to mawaa. Wali i Pilatus rani tau boros mangalapa muni i Yesu, see naka ia manganto’oka sira, “Lo’aja ngkai etu. Ia masiasi kojo!”
43019006	Wali tempo kepala-kepala nto pampue pasi tau to mangajagang banua i mPue Allah mangkita i Yesu, sira sakaboo, manganto’o, “Ne’e mangalapa Ia! Paku Ia ri kaju pasape! Paku Ia ri kaju pasape! Pei i Pilatus manganto’o, “Komija mangoko Ia pei mangampaku ri kaju pasape, apa ane aku, aku taa kojo mangarata sala resi Ia.”
43019007	Wali to Yahudi etu mangansono, sira manganto’o, “Kami rani Ia rapopate yau apa Ia mampoanika Ana i mPue Allah. Wali ane ewa porenta mami tau ane manganto’o gombo etu, masipato ia rahuku mate!”
43019008	Wali ojo pangandonge i mPilatus gombo nsira etu manganto’o i Yesu mampoanika Ana i mPue Allah, ia tidugang wo’u kameka ndayanya.
43019009	Ia mangkeni i Yesu mawolili muni ri raya banuanya panewa mampotanaka resi Ia, to’onya, “Yako imbare kama’i ngKorom?” Pei i Yesu taa mangansono.
43019010	Wali i Pilatus manganto’o wo’u, “Maka pei Korom taa rani mangansono aku? Wimba, Korom bara taa mangansani aku re’e kuasa? Aku maya mangalapa Korom, pasi aku maya seja manganto’oka tau mangampaku Korom ri kaju pasape!”
43019011	Wali i Yesu manganto’o, “Ane si’a i Pue Allah mangawaika komi kuasa etu, komi taa kojo re’e kuasa damangika bara kesaa resi Aku. See naka tau to nangawaika yau Aku resi komi, tau etu semo to bae-bae salanya pei komi.”
43019012	Wali tempo i Pilatus mangandonge gombo i Yesu etu, yako etu ia mangaliwu kojo jaya see maya mangalapa i Yesu. Pei tempo ia yau muni mampotango to Yahudi pei manganto’oka sira pampobuukanya, tempo etu to Yahudi sakaboo wo’u, sira manganto’o, “Ane komi mangalapa tau etu, batuanginya komi bali i ngKaisar, Makole nto Roma. Apa i sema tau to mampoanika makole ewa naika ntau etu, ia mangewa i Kaisar.”
43019013	Wali ojo pangandonge i mPilatus gombo nsira etu, ia mangkeni wo’u i Yesu yako ri raya banuanya, panewa ia matunda ri gadera to napake nto pobotus nja’u tampa to rato’oka Gabata. Wali Gabata etu basa Ibrani semo, batuanginya Juya Watu.
43019014	Wali tempo i Pilatus matunda etu, mosumo ntongo eo, eo Jumat, eo to napangampasilonga nto Yahudi pangkoni pei to yusa-yusanya to darapake ri Roa Paskah. Wali ojo patunda i mPilatus, ia manganto’oka to Yahudi, to’onya, “Lo’aja makole ngkomi!”
43019015	Pei sira sakaboo, manganto’o, “Pate yau Ia! Pate yau Ia! Paku yaumo Ia ri kaju pasape!” Wali i Pilatus mampotanaka resi sira, ia manganto’o, “Gete komi, bara monso pu’u komi mamporani aku mangampaku makole ngkomi ri kaju pasape?” Wali kepala-kepala nto pampue manganto’o, “Ojo patanya i Kaisar semo makole mami. Tare to yusa!”
43019016	Wali yako etu i Pilatus jamo mangaluluka yau pamporani nsira etu, see naka ia mangawaika yau i Yesu resi tentara nto Roma darapaku ri kaju pasape. Wali tentara mangoko i Yesu.
43019017	Roo see sira mangkeni Ia njo’u sambali ngkota rata nja’u pantana sanganya Golgota. Golgota ane basa Ibrani batuanginya wuku wo’o. Wali tempo sira yau etu, i Yesu semo mampasa’a kaju darapangampaku Ia.
43019018	Wali rata nja’u Golgota etu, sira mangampaku i Yesu ri kaju pasape. Pasi sira mangampaku seja dua mba’a tau to yusa. Kaju pasape ntau dua etu rapokore ri awe nu kaju pasape i Yesu, samba’a ri sambali tondo ngkana pasi samba’a wo’u ri sambali tondo ngkii. Wali i Yesu semo to ri tongonya.
43019019	Pasi re’e anu to ratulis to nato’oka i mPilatus tau mangantulis ewa biasa naika nto Roma mampakanasaka tau boros sala ntau to rapaku etu. Anu to ratulis to naposaka nsira ri kaju pasape i Yesu to etu manganto’o, “SI’I SEMO I YESU TO NASARET, MAKOLE NTO YAHUDI.”
43019020	Wali boros to Yahudi to mangabasa, apa tampa rapampaku i Yesu ri kaju pasape etu, tampa etu mosu ri kota Yerusalem. Pasi gombo etu ratulis ri rayanya togo basa. Etu semo basa Ibrani, basa Latin, pasi basa Yunani.
43019021	Wali kepala-kepala nto pampue nto Yahudi taa kojo masanang mangabasa gombo etu, see naka sira manganto’oka i Pilatus, “Ne’e mangantulis ‘Makole nto Yahudi,’ pei tulis, ‘Tau si’i mampoanika Makole nto Yahudi.’”
43019022	Pei i Pilatus manganto’oka sira, “Anu to roomo aku mampokauka tau mangantulis etu, tamo darawali.”
43019023	Wali tempo tentara mangampaku i Yesu ri kaju pasape, sira mangoko samparia pakeNya panewa sira opo mangantila yau. Wali sira samparia mangantima sangaya pake i Yesu etu. Ojo bajuNya to marade sira taa mangantila yau. Apa bajuNya etu taa rajau, apa raika singkenta yami yako ri wawonya rataka ri wiinya.
43019024	See naka tentara etu manganto’o, “Ne’e kita mangansiat yau. Anu kita mampobata’aka see tansani to imba kita to damangantima.” Wali palaong to naika nsira etu, palaong etu mangabanang gombo to ratulis yami ri raya ntuntu i mPue Allah. Gombo etu manganto’o, “Sira mangantila yau pakengKu, Pasi sira mampobata’aka yau bajungKu.” Wali ewa wetu semo naika ntentara etu.
43019025	Wali re’e bara sawei mba’a tau to we’a ri oyo ntau to makore taa longko yako ri kaju pasape i Yesu. Tau we’a etu semo indo i Yesu, pasi tua’i nu indoNya to we’a, pasi i Maria to indo nu ana i ngKlopas, panewa re’e seja i Maria to yako kampu Magadan.
43019026	Wali i Yesu mangkita indoNya pasi Ia mangkita seja anaguruNya to naporayang kojo makore seja nja’u ria. Wali tempo Ia mangkita sira dua, Ia rani mampakanasaka sira dua anaguruNya etu semo to damangabolos Ia mampiara indoNya. Wali Ia manganto’oka indoNya, “Indo, lo’aja anagurungKu etu, Ia semo damawali ewa anamu si’i-si’i.”
43019027	Panewa Ia manganto’oka anaguruNya etu, “Ia semo damawali ewa indomu si’i si’i.” Wali see naka ane rata temponya anaguru etu yau muni ri lipunya, tempo etu ia mangkeni indo i Yesu damaroo nja’u banuanya.
43019028	Wali yako etu i Yesu mangansani samparia palaong to nawaika i mPue Allah Ia mangika roomo rapakagana. Wali see naka Ia manganto’o, “Aku mara ngangangKu.” Naka pei Ia manganto’o ewa wetu see darabanang gombo to ratulis yami ri raya ntuntu i mPue Allah.
43019029	Wali nja’u ria re’e tampa to buke ue nu anggur to mapodimo. Wali re’e tau to mangoko anu to maya masua ue reria pei mangayo’o la’u ue nu anggur etu. Roo see sira mangansula ndate tompo ntoko to raika yako kaju hisop pei mangantotoka ri nganga i Yesu ndate kaju pasape wali i Yesu mangampipis.
43019030	Ojo karoonya i Yesu mangampipis ue nu anggur etu, Ia manganto’o, “Roomo rapakagana palaongingKu!” Roo see Ia madungku pei pura nosaNya.
43019031	Wali eo etu semo eo Jumat, eo to napangampasilonga nto Yahudi pangkoni pasi to yusa-yusanya to darapake ri Eo Rapandoo, apa nile semo Eo Rapandoo. Pasi si’a ojo Eo Rapandoo to biasa, Eo Rapandoo to bae kojo batuanginya apa tempo Roa Paskah semo. Wali tau tu’a nto Yahudi taa rani lemba ntau ojo rabiaka ndate kaju pasape ane Eo Rapandoo apa taa singkonong pei porenta nu agama nsira. See naka sira yau resi i Pilatus pei mamporapika resi ia see ia damampokau tau yau mangampu’a witi ntau togo to rapaku etu see sira majoli mate, panewa lembanya maya daratauraka yako ri kaju pasape.
43019032	Wali i Pilatus mampokau sawei mba’a tentara yau mangika palaong to etu. Ojo karata nsira nja’u kaju pasape, sira mangampu’a witi ntau dua to rapaku sindara-ndara pei i Yesu.
43019033	Pei tempo sira rata resi i Yesu damangampu’a witi to si Ia, sira mangkita Ia roomo namate yau, see naka sira taa mangampu’a witiNya.
43019034	Pei re’e samba’a tentara to mangantujaka yu’a ri usu i Yesu see matantu Ia namatemo, panewa mansaka masuwu raa pasi ue.
43019035	Wali monso pu’u ewa wetu palaong to mawali ri tempo i Yesu mate ri kaju pasape etu, apa re’e tau to mawali matamanasa mpalaong to etu. Wali tau to mawali matamanasa mpalaong etu, aku semo to mangansaritaka resi komi. Aku mangansani monso kojo anu to aku manganto’o, pasi naka pei aku mangansaritaka mangkonong palaong to etu see komi maya mangaya seja.
43019036	Apa palaong to mawali ri tempo etu, naka pei mawali apa mangabanang gombo to ratulis yami ri raya ntuntu i mPue Allah tempo owi. Gombo etu manganto’o, “Tare pasi samba’a wukuNya to darapu’a.”
43019037	Pasi re’e seja gombo to rabanang to manganto’o, “Sira damangalo’aka Ia to roomo natuja nsira.” Etu semo tuntu i mPue Allah to nabanang mpalaong to etu.
43019038	Wali tempo kapate i Yesu, re’e samba’a tau yako ri kota Arimatea, sanganya i Yusup. Ngkai etu anaguru i Yesu seja, pei ia taa manganto’oka sa’e apa ia meka resi kepala-kepala nto Yahudi. Wali ojo kapate i Yesu, ia yau resi i Pilatus pei mamporapi lembaNya. I Pilatus mangabiaka ia mangoko, wali ia yau mangoko lemba i Yesu darapongkeli.
43019039	Tempo ia yau etu, i Nikodemus yau sindara-ndara pei ia. I Nikodemus etu, ia semo to yau mampogomboka i Yesu ri raya mburi seore. Wali tempo sira dua yau etu, i Nikodemus mangkeni bara togo mpuyu kilo soga to magaya waunya to rato’oka mur. Mur etu rabusak ragaloka pei kaju to magaya seja waunya to rato’oka gaharu.
43019040	Wali ojo karata nsira nja’u Golgota, sira mangoko lemba i Yesu panewa mangawungusika kain lena pasi mamposaka seja mur to ragaloka gaharu nja’u raya ngkain lena etu. Sira mangika palaong etu mangalulu ada nto Yahudi tempo mampongkeli tau mate.
43019041	Wali mosu ri tampa to rapangampaku i Yesu ri kaju pasape etu, re’e seja nawu to rapomuyaka kaju. Ri raya nawu etu re’e yami wayau to naika ntau ri woto mbatu damawali dayo, pei dayo etu taware raposaka tau mate.
43019042	Wali apa saba dayo etu mosu kojo, see naka i Yusup sira dua i Nikodemus mampoduli lemba i Yesu nja’u rayanya. Roo see sira mangabombongika yau watu to bae ri wombo nu dayo etu. Naka pei sira mampongkeli lemba i Yesu nja’u dayo to mosu etu apa sira masara rayanya saba daredemo eo, eo Jumat, wali tamo masae damamulamo Eo Rapandoo. Wali ane mulamo Eo Rapandoo sira taa maya mapalaong nempo mangampongkeli tau mate.
43020001	Wali yako etu, ojo kamosueonya ri eo Minggu, i Maria to yako kampu Magadan yau ri dayo i Yesu. Tempo etu tiroowa mawuri. Ojo karatanya nja’u ria ia mangkita watu ba’a nu dayo etu roomo rawewoka yau yako ri wombonya.
43020002	Wali ia maripo mangampago i Simon Petrus sira dua anaguru i Yesu to yusa to Naporayang kojo. Rata resi sira dua ia manganto’o, “Lemba mPue roomo nakeni yau ntau yako ri dayo pasi kami taa mangansani bara imbare pamposaka nsira Ia.”
43020003	Wali i Petrus pasi anaguru i Yesu to yusa etu, sira dua yau mangampago dayo.
43020004	Sira dua paka maripo, pei anaguruNya to yusa, ia semo to gasi-gasi pei i Petrus, see naka ia matiruyu rata nja’u dayo.
43020005	Ia madungka pei mangalo’a nja’u raya mbayau etu pasi ia mangangkita kain lena to napake ntau mangawungusika lemba i Yesu, pei ia taa masua ri raya mbayau etu.
43020006	Wali yako etu rata seja i Simon Petrus to mangalulu ri payunya. Ojo karata i mPetrus nja’u dayo etu, ia mansaka masua ri rayanya. Ia mangkita kain lena tiroowa re’e ri wakanya, pei tamore lemba i Yesu.
43020007	Pasi ia mangkita seja lenso to napake ntau mangawungus wo’o i Yesu. Lenso etu taa siwaka pei kain lena. Lenso etu roomo rayuyu pei raposaka nja’u tampa to yusa.
43020008	Wali yako etu anaguru to uyunya rata nja’u dayo etu, ia masua seja ri rayanya. Wali ia mangkita seja kain lena pasi lenso etu, panewa ia mangaya i Yesu roomo mambangu muni yako ri kapateNya.
43020009	Apa ri katawanya sira mangkita palaong to etu sira tawa manasanya tuntu i mPue Allah to manganto’o i Yesu taa maya taa mambangu muni yako ri kapateNya.
43020010	Wali yako etu anaguru i Yesu dua mba’a etu mawolili muni njo’u banuanya.
43020011	Pei i Maria ia re’e muni ri dayo pei ia tiroowa makore ri sambalinya pei tumangi. Tongo ngkatumanginya etu ia madungka pei mangalo’a nja’u raya nu dayo.
43020012	Tempo etu ia mangkita dua mba’a pomakau i mPue Allah yako ndate saruga. Sira dua buya pakenya, pasi sira dua matunda nja’u waka i Yesu rapoduli. Samba’a sira matunda ri tondo wo’oNya, pasi samba’a matunda ri tondo witiNya.
43020013	Wali sira manganto’oka i Maria, “Indo, maka pei korom tumangi?” I Maria mangansono, “Lemba mPuengku roomo nakeni yau ntau, pasi aku taa kunsani bara imbare napamposaka yau nsira Ia.”
43020014	Wali ojo karoonya ia manganto’o gombo etu, ia mangalekoka tangonya pei mangkita i Yesu makore nja’u ria. Pei ia taa mangansani bara i Yesu etu.
43020015	Wali i Yesu manganto’oka ia, to’oNya, “Indo, maka pei korom tumangi? I sema to nuliwu ngkorom?” Pei i Maria mampobuuka Ia tau to mampasilonga nawu etu, wali see naka ia manganto’o, “Pa’a, ane pa’a semo to nangkeni yau tau mate etu, to’oka aku bara imbare pamposaka yau ngkomi see aku dayau damangoko.”
43020016	Wali i Yesu manganto’o, “Maria!” Wali i Maria mangalekoka muni tangonya resi Ia panewa mansaka mangansanika i Yesu semo. Ia magombo ri raya basa Ibrani, to’onya, “O Rabuni!” Batuanginya Rabuni, etu semo “Pa’a Guru”. Wali i Maria yau mambokotu ri tango i Yesu pei mangkongko witiNya apa manga’angga Ia.
43020017	Wali i Yesu manganto’oka ia, “Ne’e kongko Aku, apa Aku tawa mawolili muni resi Pa’angKu. Pei inta resi anagurungKu pei porata resi sira gombongKu si’i, manganto’o, ‘Tempo si’i Aku damawolili muni resi Pa’angKu, AllahngKu semo. Ia seja Pa’a ngkomi pasi Allah ngkomi.’ Wali etu semo gombo to danuporata ngkorom resi anagurungKu.”
43020018	Wali ojo karoonya i Yesu mampogomboka ia, i Maria ma’i mangampago kami to anaguru i Yesu. Rata resi kami ia manganto’o, “Aku owo roo mangkita i Pue!” Roo see ia mamporata resi kami gombo to nato’oka i Yesu ia etu.
43020019	Wali ojo kawurinya rao eo Minggu etu, kami to anaguru i Yesu re’e sindara-ndara ri raya banua. Pasi kami roomo mampakainti ba’a mbombo banua etu apa kami meka resi kepala-kepala nto Yahudi. Pei nempo mainti ba’a mbombo etu, pei kodi majoli re’e i Yesu makore ri oyo mami. Ia manganto’o, “Pakarodo rayamu!”
43020020	Ojo karoonya Ia manganto’o gombo etu, Ia rani mampakanasaka kami Ia semo to rata resi kami, see naka Ia mampaporaoka kami waka mpaku to re’e ri paleNya pasi waka nu yu’a to re’e ri usuNya. Wali ndende kojo raya mami mangangkita i Pue.
43020021	Wali i Yesu manganto’oka wo’u kami, “Pakarodo rayamu! Ewa naika mPa’angKu nampokau Aku ma’i mangika palaong to iwaikaNya Aku, ewa wetu seja Aku mampokau komi dayau mangika palaong to Kuwaika komi.”
43020022	Wali ojo karoonya Ia manganto’o gombo etu, Ia mantawuis kami pei manganto’o, “Tima i Nosa Mapasing.”
43020023	I Nosa Mapasing etu damangawaika komi kuasa. Wali see naka ane tau mangandonge kareba matao to nupakarebaka ngkomi pei majea, ane ewa see komi re’e kuasa manganto’oka tau etu, ‘Dosamu roomo nalapa i mPue Allah’. Pei ane tau to taa majea, komi re’e kuasa manganto’oka tau etu, ‘Dosamu taa kojo nalapa i mPue Allah’.
43020024	Wali tempo i Yesu rata resi kami to anaguruNya etu, tempo etu tare i Tomas to rato’oka seja Tau Api. I Tomas etu ia seja samba’a kami to anaguru i Yesu to sampuyu pei dua.
43020025	Wali tempo i Tomas rata muni, kami to yununya mangansaritaka resi ia, kami manganto’o, “Kami roomo mangkita i Pue!” Pei i Tomas manganto’oka kami, “Gete, ane aku tawa mangkita waka mpaku ri paleNya pasi manganjoloka tanujungku ri waka mpaku etu, pasi ane aku tawa manganjoloka palengku ri usuNya to ratujaka yu’a, ane ewa see aku tawa seja damangaya gombo ngkomi etu.”
43020026	Wali yako etu, ojo kagananya wayu mbengi, kami to anaguru i Yesu nja’u wo’u ri raya banua etu, pasi tempo etu nja’u seja i Tomas. Wali ba’a mbombonya roomo rapakainti, pei nempo mainti ba’a mbombo etu, pei kodi majoli re’e i Yesu makore ri oyo mami. Ia manganto’o, “Pakarodo rayamu!”
43020027	Roo see Ia manganto’oka i Tomas, “Lo’a palengKu si’i, pei posaka tanujumu ri waka mpaku. Pasi tonjuka palemu pei joloka ri usungKu. Ne’emo bata-bata rayamu, pei ayamo!”
43020028	Wali i Tomas manganto’oka i Yesu, “Monso pu’u Komi Puengku pasi Allahngku!”
43020029	Wali i Yesu manganto’oka ia, “Naka pei korom mangaya, apa saba korom roomo mangkita Aku. Pei to sana-sanang wo’u tau to tawa mangkita Aku pei sira mangayam.”
43020030	Wali kamonsonya boros wo’u palaong to taa rapobiasa to mawali tondong resi tau, to naika i Yesu ri pangkita mami to anaguruNya. Pei palaong to etu taa ratulis ri raya nu buku si’i.
43020031	Pei palaong to re’e ratulis, naka pei ratulis see komi maya mangaya i Yesu Ia Ana i mPue Allah, pasi Ia semo i Kerisitu, Makole parajanji i mPue Allah. Panewa yako pangayamu etu, see naka komi maya mangarata katuwu apa saba komi Ia puenya.
43021001	Wali yako etu i Yesu mampapokitaka wo’u kami to anaguruNya Ia tempo kami nja’u towo ndano Tiberias. Ewa si’i palaong to mawali tempo etu.
43021002	Re’e seore pitu mba’a kami to anaguru i Yesu sindara-ndara nja’u towo ndano etu. Tau pitu etu, etu semo i Simon Petrus, i Tomas to rato’oka seja Tau Api, i Natanael to yako ri kota Kana nja’u propinsi Galilea, ana i nSebedeus to dua mba’a, pasi dua wo’u anaguru i Yesu.
43021003	Wali tempo etu i Simon Petrus manganto’oka kami to yununya etu, ia manganto’o, “Aku yau damangajala bau.” Wali kami manganto’o, “Kami dayau seja.” Wali kami pitu mapone ri bangka panewa yau manjala, pei tare kojo bau to narata mami wuri etu.
43021004	Wali ojo kaeonya rao, i Yesu re’e makore ri towo ndano, pei kami to anaguruNya taa mangansanika bara i Yesu semo.
43021005	Wali i Yesu mampokio kami, Ia manganto’o, “A’ia’ingKu, bara naka dale komi?” Pei kami mangansono, “Taa kojo!”
43021006	Wali Ia manganto’o, “Soumaka jalamu ri sambali nu bangka to tondo ngkana, panewa komi damangarata bau. Wali kami mangika ewa wimba to Ia manganto’oka kami etu, roo see boros kojo bau to narata mami ri raya nu jala. See naka kami taa nakoto mangarebu muni jala etu nto’u raya nu bangka apa mabeu kojo.
43021007	Wali anaguru to naporayang kojo i Yesu, ia manganto’oka i Petrus, “Gete, i Pue semo etu!” Wali ojo pangandonge i mPetrus i Pue semo to nja’u ria, ia mansaka mamposunsuka muni pakenya apa ia roomo mangawonsu yau tempo mapalaong. Roo see ia matambesi yau lo’u raya nu ue damangampago wii ndano.
43021008	Pei kami to yununya mangalulu ri raya nu bangka. Kami mangarebu jala to buke bau, apa kami tamo longko yako ri wii ndano. Jamo bara satu meter kalongkonya.
43021009	Wali ojo kadongka mami nja’u ria, kami mangkita ruti to mawea. Pasi nja’u samba’a bau to ratunu ri wawonya, pasi re’e seja roti.
43021010	Wali i Yesu manganto’oka kami, “Keni mai bara sawei mba’a bau to owo nurata ngkomi.”
43021011	Wali i Simon Petrus mapone muni ri bangka pei mangaditi jala njo’u wii ndano. Wali jala etu buke kojo bau to bose. Bau etu kaborosinya satu lima mpuyu pei togo mba’a. Pei nempo ewa see kaborosinya bau, jala etu taa masia yau.
43021012	Wali i Yesu manganto’oka kami, “Mai pei pangkoni.” Pei nempo kami tiroowa ipu raya mami mampobuuka i Yesu semo, tare pasi samba’a kami to anaguruNya to makoje rayanya mampotanaka resi Ia, “I sema kamonsonya Komi?” apa raya mami mangansanimo i Pue Yesu semo.
43021013	Wali i Yesu yau mangoko roti pei mangawaika resi kami, pasi ewa see seja inikaNya re’e bau to ratunu etu.
43021014	Wali etu semo katogo ngkaninya i Yesu simparata pei kami to anaguruNya tempo Ia roomo mambangu muni yako ri kapateNya.
43021015	Wali ojo karoonya kami mangkoni, i Yesu mampotanaka resi i Petrus, to’oNya, “Simon, ana i Yohanes, wimba bara korom semo to bae-bae pamporayangmu resi Aku pei yunumu si’i?” I Petrus mangansono, “Iya, Pue, Komi mangansani aku galung ngKomi.” Wali i Yesu manganto’o, “Ane ewa see, piara joangKu to raporapaka ewa ana nu domba.”
43021016	Yako etu i Yesu mampotanaka wo’u resi i Petrus kadua ngkaninya, Ia manganto’o, “Simon, ana i Yohanes, bara monso pu’u korom mamporayang Aku?” Wali i Petrus mangansono wo’u, “Iya, Pue, Komi mangansani aku galung ngKomi.” Panewa i Yesu manganto’o, “Ane ewa see, kampang joangKu to raporapaka ewa domba.”
43021017	Roo see i Yesu mampotanaka wo’u resi ia katogo ngkaninya, “Simon, ana i Yohanes, bara monso korom galungKu?” Wali i Petrus mawo kojo rayanya mangandonge i Yesu mampotanaka katogo ngkaninya mangkonong pamporayanginya. Wali ia manganto’o, “O Pue, Komi mangansani samparia, wali Komi mangansani aku galung ngKomi.” Wali i Yesu manganto’o wo’u, “Ane ewa see, piara joangKu to raporapaka ewa domba.
43021018	Aku manganto’oka korom, monso pu’u, tempo korom damangurawa, tempo etu korom semo to mamposunsuka pakemu pasi manganso’o salipimu damampakaroso yau bara imbare rani nukayako. Pei tempo korom tu’am, tempo etu korom damangantotoka palemu panewa tau to yusa damangampungu korom pei damangkeni korom njo’u tampa to taa nuporani ngkorom yau.”
43021019	Wali naka pei i Yesu manganto’o gombo etu see damampaponsanika mangkonong ewa wimba kapate to danarata i mPetrus. Pei yako kapatenya etu see naka tau to yusa damangabarong i Pue Allah. Wali ojo karoonya i Yesu manganto’o gombo etu, Ia manganto’oka wo’u i Petrus, “Lulu Aku!”
43021020	Wali sira dua malinja, pei ri raya mpalinja nsira etu i Petrus mangalekoka tangonya pei mangkita anaguru to naporayang kojo i Yesu, ia mangalulu payu nsira. Anaguru etu, ia semo to matombo ri dada i Yesu seore tempo sira mangkoni sindara-ndara ri tempo Roa Paskah. Pasi tempo sira mangkoni etu, ia semo to mampotanaka resi i Yesu, manganto’o, “Pue, to imba kami to damamposora yau Komi?”
43021021	Wali tempo i Petrus mangkita ia mangalulu sira tempo sira malinja etu, ia mampotanaka resi i Yesu, to’onya, “Pue, kesaa to damawali resi ia?”
43021022	Pei i Yesu manganto’o, “Maka pei korom mampotanaka mangkonong ia? Ane rapanya Aku rani ia datuwu rataka ri temponya Aku ma’i muni ri lino, ane ewa see tare batuanginya korom mangansani yami. Si’a to etu to Aku rani korom mampobuuka. To bae batuanginya resi korom mampobuu-buuka Aku pasi mangalulu Aku!”
43021023	Wali saba yako gombo to nato’o i Yesu etu, see naka kanjo’unjo’u natikareba-rebamo ri oyo ntau to mangaya Ia, manganto’o anaguru to naporayang kojo i Yesu etu, ia taa kojo damate yau. Pei kamonsonya i Yesu taa manganto’o anaguru etu taa damate yau. Ia ojo manganto’o, “Ane rapanya Aku rani ia datuwu rataka ri temponya Aku ma’i muni ri lino, tare batuanginya korom mangansani yami.”
43021024	Wali anaguru to naporayang kojo i Yesu aku semo. Wali aku semo to mawali matamanasa mangkonong palaong to etu. Pasi aku semo to roomo mangantulis gombo si’i mangkonong palaong to etu. Wali kami mangansani monso pu’u anu to aku mangantulis si’i.
43021025	Pasi boros wo’u palaong to naika i Yesu. Wali ane rapanya samparia palaong to etu paka natulis ntau, ane ewa see taa soa lino si’i darapamposaka buku to ratulis etu apa malagi pu’u.
44001001	O Teopilus si’i wo’u buku to kutulisika korom. Ri raya bukungku to uyunya seore, aku mangantulis mangkonong samparia palaong to naika i Yesu pasi mangkonong samparia to Ia mampotundeka tau yako ri pomulanya Ia mangika palaong etu
44001002	rataka ri temponya i Pue Allah mangangokotaka muni Ia nto’u Saruga. Tempo Ia tawa natiokotaka etu, Ia magombo yako ri kuasa i Nosa Mapasing, mampaposiaka anaguruNya to ipilisiNya.
44001003	Wali ojo pampopate yau Ia, opo mpuyu mbengi kasaenya Ia malagi ngkani mampapokitaka anaguruNya koroNya pasi mampaponsanika sira mangkonong ewa wimba i Pue Allah mawali Makole nto lino. Wali manasa kojo Ia tuwu muni.
44001004	Pasi ri rayanya opo mpuyu mbengi etu, tempo Ia re’ewa sindara-ndara pei anaguruNya Ia mamporentangika sira, Ia manganto’o, “Ne’ewa mampiyaika kota Yerusalem si’i. Karoo ruyu rire mangampea sora to naparajanjika mPa’angKu komi, to Aku roomo mampakanasaka komi.
44001005	Apa i Yohanes to Pombaptis mangabaptisika tau ue, pei ri rayanya sawei mbengi si’i i Pue Allah damangabaptisika komi i Nosa Mapasing, batuanginya Ia damampaporoo i Nosa Mapasing ri raya ngkomi.”
44001006	Wali tempo anaguru i Yesu re’e sindara-ndara pei Ia ri rayanya opo mpuyu mbengi etu, sira mampotanaka resi Ia, sira manganto’o, “Wimba Pue, bara temponyamo Komi damangawaika muni to Israel maporenta ewa tempo owi?”
44001007	Wali i Yesu mangansono, to’oNya, “I Pue Allah, Pa’a, Ia semo to mampakatantu eonya pasi temponya. Yako ri kuasaNya Ia mampakatantuka. Pei Ia taa mangawaika komi mangansani temponya etu.
44001008	Pei tempo i Nosa Mapasing darata resi komi, tempo etu komi darawaika karoso. Pasi komi damawali matamanasangKu damangangkeni kareba yako resi Aku. Komi damangangkeni kareba etu resi tau to ri kota Yerusalem pasi tau to ri propinsi Yudea pasi Samaria, pasi rataka ri suogi lino.”
44001009	Wali ojo karoonya i Yesu mampogomboka anaguruNya etu panewa Ia tiokotaka ri tango nu mata nsira. Wali ilo’aka nsira Ia ilerung yau nu limu, wali sira tamo mangkita.
44001010	Tempo i Yesu tiokotaka nto’u saruga etu, sira ojo mangalo’alo’aka nto’u yangi pei tempo etu kodi majoli re’e dua mba’a tau langkai to buya pakenya. Tau etu makore ri awe nsira,
44001011	pei manganto’oka sira, “Gete, komi to Galilea, maka pei komi ojo mangalo’a-lo’aka nto’u yangi? I Yesu to natiokotaka yau muni nto’u saruga mangampiyaika komi etu, Ia dama’i muni. Pei tempo Ia dama’i muni ewaja ri tempo katiokotakaNya to owo roo nukita ngkomi etu.”
44001012	Wali ojo karoonya tau dua etu magombo, anaguru i Yesu mawolili muni njo’u kota Yerusalem yako ri tongku Saitun. Tongku Saitun etu bara ojo samba’a kilo kalongkonya yako ri Yerusalem.
44001013	Wali tempo sira rata muni nja’u Yerusalem, sira mangampago banua to nakaroos nsira ri rayanya mangampeas sora to naparajanjika i mPue Allah, singkonong ewa to nato’oka i Yesu sira etu. Nja’u banua etu re’e wo’u songi to kadua ntampenya wali sira mapone ndate ria pasi siromu ndate ria semo. Sanga nsira to siromu etu i Petrus, i Yohanes, i Yakobus, i Andreas, i Pilipus, i Tomas, i Bartolomeus, i Matius, pasi re’e wo’u i Yakobus, ana i Alpeus, i Simon to mangangewa to Roma to mangamporentang to Yahudi, pasi i Yudas, ana i Yakobus.
44001014	Sira to sampuyu pei samba’a etu samba’a-mba’amo pampobuukanya, wali sira siromu damakai-kai. Pasi re’e seja sawei mba’a to we’a to siromu sindara-ndara pei sira. Pasi re’e seja indo i Yesu, etu semo i Maria, pasi re’e wo’u sawei mba’a tua’i i Yesu.
44001015	Wali re’e seore, tempo sira siromu mangampea sora yako resi i Pue Allah etu, re’e siromu tau satu pei dua mpuyu mba’a to paka samba’a pangayanya. Tempo sira siromu etu, i Petrus makore ri oyonya pei magombo, ia manganto’o,
44001016	“A’i-a’i, gombo i mPue Allah to ratulis ri raya ntuntuNya, gombo etu taa maya taa tibanang. Wali gombo etu nato’o i Nosa Mapasing tempo owi mangampake nganga i Makole Daud. Ia manganto’o yami mangkonong i Yudas to mawali matanjaya ntau to mangansoko i Yesu seore.
44001017	I Yudas etu ia seja yunu ngkita seore pasi ia seja rapilis mangika palaong sindarandara pei kita.”
44001018	(Wali mangkonong i Yudas etu, ia nawaika ntau doi tempo ia mamposora yau i Yesu, panewa doi to saro mpalaonginya to maja’a etu ipakenya mangoli tana. Wali nja’u tana nolinya etu ia maranta tudu tondo lionya ri tana. Tempo ia tudu ri tana etu komponya maputu wali samparia banang nu ngkomponya etu masuwu yau.
44001019	Wali palaong etu natikareba resi samparia tau to re’e ri kota Yerusalem, wali see naka tana i Yudas etu nato’oka nsira Hakaldama, apa ane ri basa nsira gombo etu batuanginya Tana Raa.)
44001020	Wali i Petrus mampakapolas gombonya, ia manganto’o gombo to natulis yami i Makole Daud tempo owi ri raya ntuntu i mPue Allah mangkonong i Yudas etu, to’onya, “Ri raya buku Masmur re’e ratulis gombo i Daud, to’onya, ‘Biakamo tampa to nakaroos etu rapiyaika yau. Ne’e rabiaka pasi samba’a tau maroo nja’u ria.’ Pasi re’e seja to ratulis ewa si’i, to’onya, ‘Biakamo palaong to si ia darawaika yau resi tau to yusa.’ Etu semo gombo to natulis yami i Makole Daud mangkonong i Yudas.
44001021	Wali apa saba gombo etu manganto’o palaong i Yudas darawaika yau resi tau to yusa, see naka kita taa maya taa mangampilis samba’a yunu ngkita damangabolos ia. Tau to datapilis etu, etu semo tau to sangkani mangalulu seja kita seore tempo i Pue Yesu re’ewa ri oyo ngkita.
44001022	Etumo yako ri tempo i Yohanes mangabaptis tau, rataka ri tempo i Yesu tiokotaka yako ri oyo ngkita. Wali tau to darapilis etu, ia damawali seja matamanasa sindarandara pei kita mangkonong i Yesu Ia tuwu muni yako ri kapateNya.”
44001023	Wali ojo karoonya i Petrus magombo, tau to siromu nja’u ria sira mangampilis dua mba’a tau to langkai. Tau dua etu samba’a sanganya i Yusup to rato’oka i Barsabas, pasi rato’oka seja i Yustus. Pasi sanga nu yununya i Matias.
44001024	Ojo karoonya sira mangampilis tau dua etu, sira makai-kai, sira manganto’o, “Pue, Komi mangansani samparia raya ntau. Wali suduka kami tau dua si’i bara to imba to nupilis ngKomi
44001025	damawali pomakauMu damangabolos i Yudas. Apa i Yudas ia room mampiyaika palaonginya etu pei nayau ri tampa to masipato ia yau.”
44001026	Wali ojo karoonya sira makai-kai, sira mabata’a see manasa to imba tau dua etu to napilis i mPue Allah. Panewa tempo sira mabata’a etu kono kojo i Matias to rasudu. Wali ia semo to rapaposua mawali wo’u pomakau i mPue Yesu sindara-ndara pei pomakaunya to sampuyu pei samba’a.
44002001	Wali yako etu ratamo temponya roa to rato’oka roa Pentakosta. Tempo etu samparia tau to mangaya i Yesu siromu ri samba’a banua ri kota Yerusalem.
44002002	Tempo sira nja’u nja’u ria, kodi majoli sira mangandonge loo yako ndate yangi, loo etu ewa loo nu gempata. Pasi loo etu radonge juku ri raya banua to nakare’e nsira etu.
44002003	Pasi tempo etu re’e seja anu to ewa kaa nu apu tudu pasi mandoo ri wawo mbo’o ntau etu samba’a pei samba’a.
44002004	Wali tempo etu bae kojo karoso ndaya to nawaika i Nosa Mapasing sira samparia. Wali samparia sira to re’e ri raya banua etu mula magombo ri raya basa to yusa to taware igurunya. Wali basa to sira mangampake etu, ewa wimba i Nosa Mapasing mangawaika sira manganto’o, etu semo to sira manganto’o.
44002005	Wali tempo karata i Nosa Mapasing etu, boros to Yahudi to yako ri lipu lipu to yusa ri sambawo lino sira re’e seja ri Yerusalem. Tau etu tau to mampalaika i Pue Allah saba manga’angga Ia.
44002006	Wali tau etu mangandonge seja loo to ewa loo nu gempata etu, panewa boros sira to yau mangampago banua to nakasiromu ntau to mangaya etu. Ojo kasiromu ntau boros nja’u banua etu, sira kayopo kojo rayanya mangandonge gombo ntau to mangaya, apa ponto-ponto tau rata etu mangandonge sira magombo ri raya basa to si iaja.
44002007	Wali tau boros etu ipu kojo rayanya, sira manganto’o, “Gete, tau si’i bara si’anya to Galilea?
44002008	Kesaa mawali naka pei kita mangandonge sira magombo ri raya basa ngkita samba’a pei samba’a?
44002009	Kita yako ri tana Partia, Media, Elam, pasi re’e to yako Mesopotamia, Yudea, Kapadokia, Pontus, pasi Asia,
44002010	pasi re’e seja to yako Prigia, Pampilia, Mesir, pasi to yako ri lipu-lipu ri tana Libia to mosu ri kota Kirene. Pasi re’e seja to yako ri kota Roma.
44002011	Wali sangga’a kita to Yahudi pasi re’e seja to si’a to Yahudi, pei to mangalulu kojo ada nto Yahudi. Re’e seja tau to yako ri pulo Kreta pasi re’e seja to yako ri tana Arab. Wali kita samparia mangandonge sira magombo mangampake basa ngkita. Sira magombo mangkonong palaong to magaya kojo pasi to taa rapobiasa to naika i mPue Allah.” Etu semo to nato’o ntau boros.
44002012	Wali tau etu ipu rayanya pasi tamo nansani to napobuuka. Pasi sira masipotanaka, sira manganto’o, “Kesaa batuanginya palaong si’i?”
44002013	Pei re’e sangga’a to ojo mampokore tau to magombo ri raya basa to yusa etu. Sira manganto’o, “Gete, sira ojo kayangu.”
44002014	Wali i Petrus sira sampuyu pei dua paka pomakau i mPue Yesu sira makore, panewa i Petrus mula mampogomboka tau boros. Ia maroso loonya manganto’o, “A’ia’ingku to Yahudi pasi komi samparia to maroo ri kota Yerusalem si’i, padongeka kojo gombongku to mampakanasa batuanginya palaong to mawali si’i.
44002015	Re’e komi to mangampobuuka kami kayangu, pei taa monso apa si’i dawurowa owo jam sio.
44002016	Pei palaong to mawali si’i, etu semo to natulis yami nto pantuntu tuntu i mPue Allah tempo owi, i Yoel.
44002017	Ia mangantulis gombo i mPue Allah, to’onya, ‘Ane rata ri kapuranya temponya to si’i Aku damangantudumaka NosangKu resi samparia to lino. Wali nganamu to langkai pasi to we’a sira damampakarebaka komi tuntungKu. Pasi ane to langkai to si komi to mangurawa sira damangkita pangkita to Aku mampapokitaka sira, pasi to tu’amo damampongipika mangkonong pangipi to daKuwaika sira.
44002018	Pasi to papolaongingKu seja ri tempo etu bara to langkai bara to we’a, sira seja daKutudumakaka NosangKu, wali sira seja damampakarebaka tuntungKu.
44002019	Pasi ri tempo etu Aku damangika ndate yangi anu to taa rapobiasa. Pasi ri wawo lino Aku damangika palaong to mawali tondong resi tau to mangkita. Wali tau damangkita raa pasi apu pasi siampu .
44002020	Wali mata nu eo damawali wuri pasi mata nu wuya damawali mawaa ewa raa. Wali palaong etu damawali ri katawanya rata Eonya i Pue mula maporenta ri lino, eo to bae kojo batuanginya.
44002021	Wali tempo etu i sema-sema to marapi sawang resi i Pue, tau etu darapalaes.’ Wali etu semo gombo i mPue Allah to natulis i Yoel mangkonong kama’i i Nosa Mapasing.”
44002022	Wali ojo karoonya i Petrus manganto’oka sira gombo i mPue Allah tempo owi etu, ia manganto’o wo’u, “A’i-a’ingku to Israel. Padongeka gombongku si’i. I Yesu to Nasaret etu, Ia semo to ma’i seore napokau i mPue Allah. Manasa Ia napokau i mPue Allah apa Ia nawaika i mPue Allah kuasa mangika palaong to taa rapobiasa pasi to mampakaipu raya ntau, pasi Ia rawaika seja kuasa mangika palaong to mawali tondong resi tau. Wali manasa seja resi komi i Yesu napokau i mPue Allah apa palaong to nikaNya etu Ia nangika ri tango mata ngkomi seja.
44002023	Wali i Yesu etu Ia roomo raposora yau resi komi, pasi tempo Ia raposora yau etu komi mampopate yau Ia apa komi mangawaika tau maja’a mampaku Ia ri kaju pasape. Pei i Pue Allah nansani yami palaong etu damawali, apa palaong etu mangalulu songka to si Ia.
44002024	Wali ojo karoonya komi mampopate yau i Yesu, i Pue Allah mampotuwu muni Ia yako ri kapateNya etu. I Pue Allah mangalapa Ia yako ri kuasa nu ngkapate apa kapate taa nakurang manganta’amaka Ia.
44002025	Etu semo batuanginya gombo to natulis yami i Makole Daud tempo owi. Gombo to ia mangantulis etu manganto’o, ‘Aku sangkani mangangkita i Pue Ia re’e resi Aku. Ia re’e ri awengKu tondo ngkana, wali see naka Aku rodo rayangKu.
44002026	Wali apa saba etu see naka Aku masanang kojo rayangKu, pasi ngangangKu mangabarong Ia. Pasi nempo mate yau lembangKu, tiroowa re’e pansarumakangKu,
44002027	apa Komi, i Pue Allah, taa ojo damangabiaka toniingKu maroo-roo la’u lipu ntau mate. Pasi Aku, to papolaong to si Komija, Aku kunsani Komi taa seja damangabiaka lembangKu naka boo yau.
44002028	Komi re’e mangansuduka Aku jaya to daKululuka damangarata katuwu. Pasi Komi dasiwaka pei Aku, wali Aku ndende kojo rayangKu.’ Wali etu semo gombo to natulis yami i Makole Daud tempo owi.”
44002029	Wali ojo karoonya i Petrus manganto’oka sira gombo to natulis i Daud tempo owi etu, ia manganto’o wo’u, to’onya, “A’i-a’i, aku maya mampakanasaka komi mangkonong gombo i Daud, bue ngkita tempo owi etu. Wali tempo ia magombo mangkonong lemba to taa nabiaka i mPue naka boo yau, manasa si’a lemba to si ia to nato’o etu. Apa manasa ia roomo namate yau pei rapongkeli yau pasi dayonya re’ewa ri lipu si’i.
44002030	Pei i Daud ia to pantuntu tuntu i mPue Allah pasi ia mangansani parajanji i mPue Allah. Apa i Pue Allah mamparajanjika kojo ia, to’oNya, ‘Ri tempo to darata Aku damangokotaka samba’a wiyaa ngkorom damawali seja Makole sewaju ewa korom.’
44002031	Wali see naka i Daud mangansani yami pasi manganto’o yami mangkonong i Kerisitu, Makole parajanji i mPue Allah, Ia mambangu muni yako ri kapateNya. Wali etu semo batuanginya tempo ia manganto’o i Pue taa ojo mangabiaka Ia maroo-roo la’u lipu ntau mate, pasi taa seja mangabiaka lembaNya naka boo yau.
44002032	Wali i Yesu etu, Ia semo to nawangu muni i mPue Allah yako ri kapateNya, pasi kami samparia mawali matamanasa palaong etu.
44002033	“Wali i Yesu tiokotaka damatunda ri tampa to bae angganya ri tondo ngkana i mPue Allah. Pasi i Pue Allah, Pa’aNya mangawaika Ia i Nosa Mapasing to room raparajanjika tempo owi. Wali i Yesu mantudumaka seja i Nosa Mapasing resi kami, wali palaong to nukita ngkomi pasi to nudonge ngkomi si’i batuanginya i Nosa Mapasing to natudumaka i Yesu etu naratamo resi kami.
44002034	Apa si’a i Makole Daud to tiokotaka nto’u saruga, i Yesu semo. Pei Daud re’e manganto’o yami mangkonong gombo i mPue Allah resi i Yesu, to’onya, ‘I Pue Allah manganto’oka Puengku, “Patunda ri awengKu ri sambali tondo ngkana,
44002035	sampe rata temponya Aku manganangi baliMu pei mangawaika Komi mangkuasang sira.” ’ Etu semo gombo i mPue Allah resi i Yesu tempo owi.
44002036	“Wali a’i-a’ingku to Israel, aku mampaponsanika komi samparia see manasa kojo i Yesu to nupaku ngkomi ri kaju pasape etu, Ia semo to naokotaka i mPue Allah mawali Pue pasi mawali Makole to naparajanjikaNya.”
44002037	Wali tempo tau boros mangandonge gombo i mPetrus etu sira soso kojo rayanya, wali sira mangampotanaka resi ia pasi pomakau to yusa etu, sira manganto’o, “A’i-a’i, ane ewa see kesaa to kami damangika?”
44002038	Wali i Petrus mangansono, ia manganto’o, “Ewa si’i danuika ngkomi. Pajea pasi rabaptis komi samba’a pei samba’a see sa’e mangansani komi mangayamo i Yesu Kerisitu. Ane komi mangika ewa see, dosa ngkomi daralapas, pasi komi seja damangarata sora yako resi Pue Allah, etu semo i Nosa Mapasing.
44002039	Apa i Pue Allah, Pue ngkita, roomo mamparajanjika damangawaika i Nosa Mapasing etu resi samparia tau to Ia damampokio. ParajanjiNya etu Ia mangika resi komi pasi resi wiyaamu, pasi samparia tau to maroo nja’u longko.”
44002040	Wali yako etu boros wo’u gombo to nato’o i mPetrus mampakanasaka sira mangkonong songka i mPue Allah pasi mampatiendoka sira. Ia manganto’o, “Pajea see komi taa damangarata seja huku to danarata ntau to maja’a to tuwu ri tempo si’i.”
44002041	Wali tempo i Petrus magombo etu boros tau to mangaya anu to nato’o pasi sira rabaptis. Wali ri eo etu kaborosinya tau to mangaya i Yesu radugangika wo’u bara togo nsowu tau.
44002042	Wali tau to mangaya i Pue Yesu etu sira samparia paka madota kojo mangampodongeka anu to napotundeka mpomakau i mPue Yesu, pasi sira sangkani masingkatao siromu sindara-ndara. Sira seja mandudu ngkani mangkoni sindarandara mangangendo kapate i Yesu pasi sira seja siromu makai-kai.
44002043	Tempo etu boros palaong to taa rapobiasa naika mpomakau i mPue Yesu. Wali tau to mangangkita pasi to mangandonge palaong etu sira samparia paka ipu kojo rayanya.
44002044	Pasi tau to mangaya sira tare pandoonya masintuwu. Wali ngayangaya to re’e resi sira, samparia sira puenya.
44002045	Sira mampobalu yau ngaya-ngayanya panewa doinya etu natilaka yau nsira samparia. I sema to taa gana to napake, ia mangantima yako ri tila nu doi etu.
44002046	Wali ponto eo sira siromu mampue mampakabae i Pue Allah ri banuaNya. Pasi sira seja masanang kojo pasi buya raya nsira mangkoni sindara-ndara ri banua nsira samba’a pei samba’a, mangendo kapate i mPue Yesu.
44002047	Pasi sira tare pandoonya mangabarong i Pue. Wali tau boros samparia masanang kojo resi tau to mangaya i Pue Yesu etu pasi ponto eo i Pue mangadugang wo’u kaborosinya tau to rapalaes.
44003001	Wali re’e seore i Petrus sira dua i Yohanes yau makai-kai ri banua i mPue Allah ri jam togo rede eo, apa etu semo tempo napokai-kai nto Yahudi.
44003002	Wali ri wombo banua i mPue Allah, wombo to rato’oka Wombo Meyawa, ri wombo etu re’e samba’a tau langkai to malulu witinya. Ngkai etu malulu witinya yako ri pampoana. Wali ngkai etu ponto eo napangangkeni nu yununya pei naposaka nsira ri pipi nu wombo etu. Wali ia maroo-roo ri wombo etu see bara sema tau to yau njo’u ria ia damamporapi doi resi tau etu.
44003003	Wali ngkai to malulu witinya etu ia mangkita i Petrus sira dua i Yohanes damasuamo ri wombo banua etu. Wali ia mamporapi doi resi sira dua.
44003004	Tempo ia mamporapi doi etu, i Petrus sira dua i Yohanes mangalo’aka resi ia, panewa i Petrus manganto’oka ia, to’onya, “Lo’aka resi kami.”
44003005	Wali ngkai etu mangalo’aka kojo resi sira dua apa ia mampobuuka bara re’e to danawaika nsira ia.
44003006	Pei i Petrus manganto’o, “Resi kami taa kojo re’e doi, pei kesaa to re’e resi kami, to etu dakuwaika korom. Wali yako ri kuasa i Yesu Kerisitu to Nasaret, aku manganto’oka korom pakore pei palinja.”
44003007	Yako etu i Petrus mangkongko pale ngkai etu tondo ngkana pei mangansawang ia see ia damakore. Panewa witi pasi wuku yali ngkai etu mansaka mawali maroso.
44003008	Wali ia matambesi tudu ngkangkore panewa malinja-linja. Panewa yako etu ia mangalulu i Petrus sira dua i Yohanes masua ri raya banua i mPue Allah. Ia malinja matambesi-mbesi pasi ri rayanya ia malinja etu ia mangabarong i Pue Allah.
44003009	Wali samparia tau to nja’u nja’u raya banua etu sira mangkita ia malinjalinja pei matambesi-mbesi pasi sira mangandonge seja ia mangabarobarong i Pue Allah.
44003010	Sira nansani ngkai etu semo to sira mananya mangkita matunda marapi-rapi ri tango nu Wombo Meyawa ri banua i mPue Allah. Wali tau to mangkita ia malinja etu, sira ipu kojo rayanya pasi taa nansani to napobuuka apa sira mangkita ngkai to malulu witinya etu pei kodi majoli ia nakurang malinja.
44003011	Wali ngkai to rapakaroso witinya etu ia taa kojo rani mampiyaika i Petrus sira dua i Yohanes. Ia mangalu-lulu sira njo’u gandaria nu banua i mPue Allah, gandaria etu rato’oka Gandaria i Salomo. Wali tempo ngkai etu mangalulu i Petrus sira dua etu boros kojo tau kangguyu-ngguyu mangampago sira togo apa tau boros etu sira ipu kojo rayanya.
44003012	Wali tempo i Petrus mangkita tau boros to mampago sira etu, ia manganto’oka sira, to’onya, “A’i-a’ingku to Israel, maka pei komi ipu rayamu mangkita ngkai si’i malinja? Maka pei mangalo’aka kojo resi kami? Wimba, komi bara mampobuuka ngkai si’i naka pei nakurang malinja bara saba yako ri kuasa mami dua, bara saba yako lengko mami dua to mampakasanang i Pue Allah? Gete, si’a kojo kami to mampakatao ia.
44003013	I Pue Allah semo to mangika palaong to etu. Ia semo Allah to napue nu bue-bue ngkita tempo owi, etumo i Abraham, i Ishak, pasi i Yakub, apa sira mampakabae Ia. Wali i Pue Allah mampakatao witi ngkai si’i see to lino damangabarong kuasa nto PapolaongiNya, i Yesu. Wali i Yesu to na’angga i mPue Allah etu, Ia semo to nuposora yau ngkomi resi pomarenta. Pasi Ia semo to nupobo’o ngkomi ri tango i mPilatus tempo i Pilatus etu rani mangalapa muni Ia.
44003014	I Yesu etu Ia tare dosaNya pasi Ia sangkani mangika anu to singkonong pei i Pue Allah. Pei komi mampobo’o Ia, pei mamporapika resi i Pilatus see ia damangalapaka komi tau to yusa to re’e mampopate sa’e.
44003015	Panewa komi mampopate yau i Yesu anu pu’u ngkatuwu. Pei karoonya komi mampopate yau Ia i Pue Allah mangawangu muni Ia yako ri kapateNya. Pasi kami semo matamanasa palaong to etu.
44003016	Wali kuasa to yako i Yesu etu, kuasa etu semo to mampakaroso witi ngkai si’i. Palaong to nukita ngkomi etu pasi to manasa ngkomi, palaong etu mawali apa saba kami mangaya kuasa i Yesu etu. Wali apa saba kami mangaya kuasa i Yesu etu see naka ngkai si’i mawali masilonga koronya ewa to room nukita ngkomi samparia.
44003017	“Wali a’i-a’i, komi pasi kepala-kepala ngkomi re’e mampopate yau i Yesu seore, pei aku kunsani komi tempo etu taa mangansani batuanginya palaong etu.
44003018	Pei palaong to nuika ngkomi etu mangabanang gombo i mPue Allah to nato’o nto pantuntu tuntuNya tempo owi, apa sira manganto’o mangkonong i Kerisitu, Makole parajanji i mPue Allah, Ia damangarata kasesa.
44003019	Wali a’i-a’i, pajea pasi ndolika tangomu resi i Pue Allah see Ia maya mangalapa dosa ngkomi.
44003020	Apa ane ewa see Ia damangawaika komi kasanang ndaya to mampakaroso raya ngkomi. Pasi Ia damampokau i Yesu Kerisitu ma’i wo’u resi komi, apa i Yesu semo to Ia roomo mangampilis mawali Makole ngkomi.
44003021	Wali tempo si’i i Yesu ndatewa ndate saruga. Pasi matantu kojo Ia damaroo ndate ria sampe rata temponya i Pue Allah damangika samparia damawali bou. Palaong etu semo to room nato’oka yami nto pantuntu tuntu to Ia puenya tempo owi.
44003022	Apa pobuuka gombo i Musa, samba’a to pantuntu tuntu i mPue Allah tempo owi etu, tempo etu ia magombo mangkonong i Yesu, ia manganto’o, ‘I Pue Allah damangampilisika komi samba’a to pantuntu tuntuNya to yako ri oyo ngkomi. To pantuntu tuntu etu ewa aku si’i. Wali padongeka kojo samparia anu to nato’oka ntau etu komi.
44003023	I sema-sema to taa mampodongeka gombo to nato’o nto pantuntu tuntu etu, tau etu darapoga’aka yau yako resi tau to i Pue Allah puenya, pasi ia darapakaja’aka yau.’ Wali etu semo gombo i Musa.
44003024	“Pasi samparia yununya to pantuntu tuntu i mPue Allah seja, mula yako i Samuel rataka ri samparia to pantuntu tuntu to mangabolos wo’u, sira paka manganto’o yami mangkonong palaong to mawali ri tempo si’i.
44003025	Wali a’i-a’i, kita semo to mangantima parajanji i mPue Allah to nato’o yami nto pantuntu tuntuNya etu. I Pue Allah mamparajanjika bue ngkita tempo owi, i Abraham, Ia manganto’o, ‘Yako ri wiyaamu Aku damampakasanang samparia to lino.’ Wali a’i-a’i, kita to Yahudi semo to mangarata kasanang yako to naparajanjika i mPue Allah kita etu.
44003026	Wali i Pue Allah mangampilis to PapolaongiNya, i Yesu, panewa mampokau Ia ma’i resi kita ruyu, damampakasanang kita. Wali ewa si’i nikaNya mampakasanang kita, Ia mangansawang kita samba’a pei samba’a see kita rani mangandolika tangonta yako ri palaong ngkita to maja’a.”
44004001	Wali tongo-tongonya i Petrus sira dua i Yohanes mampogomboka tau boros etu, rata sawei mba’a to pampue pasi kepala to mampasilonga tau to mangajagang banua i mPue Allah, pasi re’e seja sawei mba’a to Yahudi to aliran Saduki.
44004002	Sira maja’a kojo rayanya resi i Petrus dua i Yohanes apa sira dua mampotundeka tau boros sira manganto’o, “I Yesu nambangu muni yako ri kapateNya, wali see naka kita mangansani monso pu’u samparia tau damambangu muni seja yako ri kapatenya.” Etu semo to to’o nsira dua.
44004003	Wali see naka to pampue pasi yunu nsira etu mangansoko sira dua pasi mangantarungku. Tempo sira dua rasoko etu damawengimo rao, wali sira ojo ratarungku mangampea darabotus ane ratamo eo rao.
44004004	Pei tau to roomo mangandonge anu to napotundeka nsira dua ri katawanya sira ratarungku etu, boros to mangaya i Yesu. Wali tau to mangaya tidugang wo’u kaborosinya kira-kira lima nsowu owo to langkai.
44004005	Wali ojo kaeonya rao kepala-kepala nto pampue pasi tau tu’a nto Yahudi pasi tau to mampoguru porenta i Musa, sira siromu ri Yerusalem.
44004006	Sira siromu sindara-ndara pei kepala nto pampue to bae angganya, sanganya i Hanas, pasi re’e seja i Kayapas, i Yohanes, i Aleksander pasi samparia tau to yusa to ja’i ngkepala nto pampue to bae angganya etu.
44004007	Wali i Petrus sira dua i Yohanes rakeni mangampotango kepala-kepala etu. Pasi ngkai to napakaroso nsira witinya wengi, ia re’e seja nja’u ria. Wali kepala-kepala etu mampotanaka resi i Petrus dua i Yohanes, sira manganto’o, “Kuasa ngkesaa to nupake ngkomi dua mampakaroso witi ngkai si’i? Pasi sema to mangawaika komi kuasa to etu?”
44004008	Wali i Petrus bae kojo karoso ndaya to nawaika i Nosa Mapasing ia, wali ia mampogomboka sira, to’onya, “Kepala-kepala pasi tau tu’a nto Yahudi!
44004009	Ane komi mangabotus kami seo si’i mangkonong palaong to matao to kami mangika resi ngkai to malulu witinya wengi, pasi mangkonong ewa wimba ia rapakaroso witinya,
44004010	ane ewa see, padongeka gombongku si’i. Aku mampaponsanika komi pasi samparia to Israel, ngkai si’i rapakatao pasi ia marosomo makore ri tango ngkomi seo si’i apa saba kuasa to yako i Yesu Kerisitu to Nasaret. I Yesu etu, Ia semo to komi mangampaku ri kaju pasape seore, pei i Pue Allah roomo mangawangu muni Ia yako ri kapateNya.
44004011	Wali re’e to ratulis ri raya ntuntu i mPue Allah mangkonong Ia pasi mangkonong komi. Ia raporapaka ewa watu pasi komi raporapaka ewa tau to mangawangu banua, to’onya, ‘Re’e tau to mangawangu banua watu, tau etu mangantaji yau songu watu apa sira mampobuuka watu etu taa masipato rapake ri banua etu. Pei i Pue Allah mamporani watu etu semo to rapake mangawangu banua etu, see naka watu etu rapake muni. Wali i Pue Allah mangampake watu etu panewa watu etu semo to mawali yau watu to bae kojo batuanginya ri banua to etu.’ Etu semo to ratulis ri raya ntuntu i mPue Allah mangkonong i Yesu.
44004012	Wali tare tau to yusa to maya mampalaes kita kasimbalinya yako i Yesu etu. Apa ri sambawo lino tare kasimbalinya wo’u to nawaika i mPue Allah kita to lino, ojo patanya i Yesu, Ia semo to mampalaes kita.” Wali etu semo gombo i mPetrus.
44004013	Wali kepala-kepala nto pampue pasi yunu nsira etu sira ipu rayanya mangkita i Petrus sira dua i Yohanes sira dua taa kojo meka mampotango sira. Naka pei ipu raya nsira mangkita apa sira nansani tau dua etu ojo tau biasa, taa malangan sekolanya. Panewa sira mangendo tau dua etu re’e mangalulu i Yesu seore.
44004014	Wali kepala-kepala etu rani kojo mangansapu palaong to taa rapobiasa to naika nsira dua etu, pei taa mawali apa sira mangkita ngkai to rapakatao witinya etu makore mampotango sira sindara-ndara pei Petrus dua i Yohanes. Wali tare bara kesaa to maya nato’o nsira mangansapu palaong to etu.
44004015	Wali sira manganto’oka i Petrus sira togo, “Piyai ruyu yako ri tampa nto pabotus si’i.” Pei ojo kayako ntau togo etu sira magombo-gombo samba’a pei samba’a.
44004016	Sira manganto’o, “Kesaa dataika resi tau dua etu? Kita taa maya mangansapu palaong etu apa samparia tau ri Yerusalem si’i mangansani tau dua etu semo to mangika palaong to taa kojo rapobiasa etu.
44004017	Pei kita taa rani kareba mangkonong palaong etu datikarebaka wo’u ri tau boros. Wali anu kita mamporentang kojo sira dua manganto’oka sira ne’e kojo manto’oka wo’u tau mangkonong i Yesu.”
44004018	Wali yako etu sira mampokio wo’u i Petrus sira dua i Yohanes pei manganto’oka sira, “Komi tamo maya mampogomboka wo’u tau mangkonong i Yesu, pasi ne’emo seja mampotundeka tau mangkonong Ia.”
44004019	Pei i Petrus dua i Yohanes mangansono, sira manganto’o, “Wimba, ane ewa pampobuuka ngkomi, to imba to singkonong pei i Pue Allah kami mangika, bara mampalaika komi, bara mampalaika i Pue Allah?
44004020	Ane ewa pampobuuka mami dua, kami taa maya mampalaika porenta ngkomi etu. Apa kami taa maya mampandooka manganto’oka tau mangkonong palaong to naika i Yesu seore to kami re’e mangkita, pasi mangkonong gombo to ito’oNya seore to kami re’e mangandonge.”
44004021	Wali ojo karoonya sira dua magombo, kepala-kepala etu mangarai wo’u sira panewa mangalapa muni sira. Kepala-kepala etu taa mangarata jaya mangahuku sira dua apa tau boros samparia paka mangabarong i Pue Allah saba mangkita palaong to taa rapobiasa to nika ntau dua etu.
44004022	Tau mangabarong i Pue Allah apa ngkai to rapakatao witinya yako ri palaong to taa rapobiasa etu, ngkai etu yabi opo mpuyu nto’umo umurnya. Wali ane ewa see manasa kojo ojo kuasa i mPue Allah semo to nakurang mampakatao witinya etu.
44004023	Wali ojo karoonya i Petrus sira dua i Yohanes ralapa muni, sira yau siromu sindara-ndara pei yununya. Panewa sira mampakarebaka yununya etu mangkonong anu to nato’oka ngkepala-kepala sira dua.
44004024	Wali ojo karoonya yununya mangandonge anu to napakarebaka nsira dua etu, sira makai-kai sindara-ndara manganto’oka i Pue Allah, “O Pue anu Makuasa, Komi semo to mampapowali yangi, lino, tasi pasi samparia bananginya.
44004025	O Pue, gombo ngKomi re’e ratulis ri raya ntuntuMu. Gombo etu nato’oka i Nosa Mapasing tempo owi mangampake nganga i Makole Daud, wali gomboMu etu manganto’o, ‘Maka pei maja’a raya ntau to si’a to Yahudi? Pasi maka pei to Yahudi mangika songka to tare batuanginya?
44004026	Makole-makole nto lino mampakaroso damamusu, pasi samparia tau to mangkuasang to lino sira siromu damangewa i Pue pasi i Kerisitu, Makole parajanji i mPue Allah.’
44004027	O Pue, tibanang kojo gombomu etu apa i Makole Herodes pasi i Pontius Pilatus sira siromu ri kota si’i seore sindara-ndara pei tau to Yahudi pasi to si’a to Yahudi. Tempo etu sira mansongka mangewa i Yesu, to papolaong ngKomi to mapasing to nupilis ngKomi damawali Makole.
44004028	Pei kamonsonya songka nsira etu mangalulu kojo songka ngKomi. Songka ngKomi etu Komi room mampakatantuka yami yako ri kuasaMu pasi pamporaniMu.
44004029	Wali si’i-si’i Pue, kami mamporapika resi Komi see Komi mampobuuka ewa wimba naika nsira mangarai kami. Pasi waika kami gana karoso ndaya mami see kami taa meka mampakarebaka sa’e tuntuMu.
44004030	Pasi kuporapika seja resi Komi see Komi damampaponsanika tau kuasaMu tempo sira mangkita tau to rapakatao muni yako ri panyaki, pasi tempo sira mangkita palaong to yusa to taa rapobiasa to mawali tondong resi sira pasi palaong to mampakaipu raya nsira. Palaong to etu damawali saba yako kuasa i Yesu, to papolaong ngKomi to mapasing.” Etu semo pakai-kai nu yunu i mPetrus sira dua i Yohanes.
44004031	Wali ojo karoonya sira makai-kai etu, kalengko-lengko banua nakasiromu nsira etu, pasi sira samparia bae kojo karoso ndaya to nawaika i Nosa Mapasing sira. Panewa sira mula mampakarebaka tuntu i mPue Allah, pasi tempo sira mampakarebaka etu sira taa kojo meka rayanya.
44004032	Wali songonya tau to mangaya i Yesu etu, sira samba’a pampobuukanya pasi samba’a raya. Tare pasi samba’a sira to manganto’o, “Ngaya-ngaya to si’i akuja puenya.” Wali samparia to re’e resi sira, paka sira samparia puenya.
44004033	Wali bae kojo kuasa mpomakau i mPue Yesu tempo sira mampakarebaka tau, manganto’o, “I Pue Yesu Ia mambangu muni yako ri kapateNya.” Pasi tau to mangaya etu bae kojo kanoto i mPue Allah to re’e resi sira.
44004034	Wali tare tau to ri oyo nsira to taa gana to napake. Apa i sema to re’e tana bara banua, sira mampobalu yau panewa olinya etu sira mangkeni
44004035	pei mamposaka ri tango mbiti mpomakau i mPue Yesu. Panewa doi etu ratilaka yau resi tau to taa gana anu to napake.
44004037	Wali ewa wetu seja naika ntau to sanganya i Yusup. Ia mampobalu yau seja tananya, panewa doi oli ntana etu ia mangkeni seja ri tango mbiti mpomakau i mPue Yesu. I Yusup etu ia semo to Yahudi to yako ri wiyaa i Lewi pasi ia yako ri pulo Siprus. Ia seja nasangaka mpomakau etu i Barnabas. Barnabas batuanginya, “tau to mampakaroso raya nsa’e.”
44005001	Wali ri tempo etu seja re’e to langkai to sanganya i Ananias pasi rongonya, i Sapira, sira dua seja mampobalu yau tananya.
44005002	Yako etu sira dua mangkalisoka yau singga’a doi oli ntana etu. Panewa toronya nakeni i Ananias pei naposaka ri tango mbiti mpomakau i mPue Yesu. Ia mawuti manganto’oka sira, “Pata si’i semo doi oli ntanangku.”
44005003	Pei i Petrus manganto’oka i Ananias, “Gete, Ananias, maka pei korom ojo mangaluluka yau pampobuuka ndaya to nawaika i ngKepala Measa korom see korom mangawutis i Nosa Mapasing? Apa korom rani mangantipu kami see kami mampobuuka si’i sampariamo oli ntana etu, pei kamonsonya re’ewa singga’a to nusayaka yau ngkorom.
44005004	Gete, tempo korom tawa mampobalu yau tana etu, korom semo puenya. Pasi nempo roomo korom mampobalu yau, tiroowa korom puenya doi oli ntana etu. Wali maka pei korom mangika songka to maja’a si’i? Si’a ojo to lino to korom mangawutis, i Pue Allah seja.”
44005005	Wali ojo pangandonge i Ananias gombo i mPetrus etu, ia mansaka mapuka yau, tamo la nosanya. Panewa samparia tau to mangandonge kareba etu sira meka kojo rayanya.
44005006	Wali ojo kapuranya nosa i Ananias etu, ma’i sawei mba’a tau langkai. Tau to langkai etu mangawungus lemba i Ananias panewa sira mangkeni yau darapongkeli.
44005007	Wali ojo kagananya togo jam ma’i seja rongo i Ananias, i Sapira. Ia tawa nansani palaong to nawali etu.
44005008	Wali i Petrus mampotanaka wo’u resi i Sapira, to’onya, “Wimba, bara monso pu’u ojo patanya si’i doi oli ntana to nupobalu yau ngkomi etu?” Panewa i Sapira mangansono, “Monso pu’u, patanya etu.”
44005009	Wali i Petrus manganto’o, “Maka pei komi dua samba’a pampobuukamo rani mangansoba Nosa i mPue? Lo’aja! Tau to owo roo mampongkeli yau rongomu, sira re’e muni ri sambali mbombo. Tau etu damangkeni yau seja lemba ngkorom darapongkeli.”
44005010	Wali ojo panto’o i mPetrus gombo etu mansaka napuka yau seja i Sapira ri tango mbiti i mPetrus etu pei pura yau seja nosanya. Wali ojo karata muni ntau to nampongkeli yau i Ananias etu, sira mangarata i Sapira namatemo seja. Wali sira mangkeni yau wo’u ia pei mampongkeli yau ri awe dayo nu rongonya etu.
44005011	Wali samparia tau to mangaya pasi samparia tau to yusa to mangandonge kareba etu, sira meka kojo rayanya.
44005012	-
44005014	Wali ri tempo etu samparia tau to mangaya samba’a pampobuuka nsira siromu-romu ri gandaria nja’u banua i mPue Allah. Gandaria etu rato’oka Gandaria i nSalomo. Pei ane tau to tawa mangaya, sira meka rayanya siromu sindara-ndara pei tau to mangaya etu. Pei nempo ewa wetu, tau to mangaya etu na’angga ntau boros pasi kanjo’u-njo’u tiduga-dugang kaborosinya tau to langkai pasi tau to we’a to mangaya i Pue. Pasi ri tempo etu, pomakau i mPue Yesu, sira boros kojo mangika palaong to mawali tondong resi tau pasi palaong to mampakaipu raya ntau. Sira mangika palaong etu ri tango ntau boros.
44005015	Wali see naka tau to masaki rakeni sigalo lima-limanya pasi alinya panewa rapoduli nja’u wii njaya mangampeas i Petrus liu nja’u ria. Apa tau mampobuuka tempo i Petrus liu nja’u ria nempo ojo lengkenya to kono tau to masaki etu, sira damatao muni.
44005016	Wali tempo etu boros tau kangguyu-ngguyu yako ri kampukampu to ri awe ngkota Yerusalem. Sira mangkenika pomakau i mPue Yesu etu tau to masaki pasi tau to nasesai measa. Panewa tau etu samparia rapakatao muni.
44005017	Wali yako etu, kepala nto pampue to bae angganya pasi joanya, etu semo to Yahudi to aliran Saduki, sira timopo kojo rayanya mangkita tau boros mangalulu pomakau i mPue Yesu etu.
44005018	Wali sira mangansoko pomakau i mPue Yesu pei mangantarungku sira nja’u tarungku to nja’u kota etu.
44005019	Pei ri raya mburi rata samba’a pomakau i mPue yako ri saruga. Ia mangaloka ba’a mbombo ntarungku etu pei mangkeni muni sira njo’u sambali mbombo etu. Panewa ia manganto’oka sira,
44005020	to’onya, “Inta njo’u banua i mPue Allah, panewa pakore nja’u ria pei pakarebaka resi tau boros mangkonong katuwu to bou to narata ntau to mangaya i Yesu.”
44005021	Wali sira mampolaika gombo mpomakau i mPue etu. Ojo kaeonya rao sira yau njo’u banua i mPue Allah panewa mampotundeka tau nja’u ria. Tongo-tongonya sira mangika palaong etu, kepala nto pampue to bae angganya pasi joanya mampasiromunaka songonya to pobotus nto Yahudi pasi samparia tau tu’a nto Yahudi. Panewa sira mampokau to papolaonginya njo’u tarungku, to’onya, “Inta pei oko tau to soko mami wengi pei kenika kami.” Sira manganto’o ewa see apa sira mampobuuka nja’uwa tau etu nja’u tarungku.
44005022	Wali to papolaonginya etu yau njo’u tarungku, pei tempo sira rata nja’u ria sira taa mangarata pomakau i mPue Yesu. Wali sira mawolili muni njo’u kepala-kepala etu pei manganto’o,
44005023	“Tempo kami rata kami mangkita mainti kojo ba’a mbombo ntarungku etu, pasi nja’uwa tau to mangajagang. Pei tempo kami mangua wombo ntarungku etu, tamo nja’u tau nja’u rayanya.”
44005024	Wali ojo pandonge ngkepala ntau to mangajagang banua i mPue Allah pasi kepala-kepala nto pampue gombo nto papolaonginya etu, sira masusa rayanya mampobuuka bara kesaa to nawali resi pomakau i mPue Yesu etu.
44005025	Wali yako etu re’e tau to rata resi sira. Tau etu manganto’oka sira, “Tau to nutarungku ngkomi etu nja’umo nja’u raya banua i mPue Allah. Sira mampotunde tau nja’u ria.”
44005026	Wali kepala nto panjaga etu pasi to papolaong nsira yau njo’u raya banua i mPue Allah pei mangoko pomakau i mPue Yesu etu. Pei tempo sira mangoko etu sira taa mampoja’a bara mantidas pomakau etu, apa sira meka rayanya tau boros bara damangantasoka sira watu.
44005027	Wali sira mangkeni pomakau etu mampotango samparia to pobotus nto Yahudi. Yako etu kepala nto pampue to bae angganya manganseko sira,
44005028	ia manganto’o, “Kami roomo mamporentangika komi manganto’o ne’e kojo mampotundeka tau mangkonong ngkai to nululu ngkomi etu. Pei komi taa mampolaika porenta mami etu. Komi ojo mampotundeka wo’u wali tempo si’i juku tau ri Yerusalem mangandonge kareba to nupotundeka ngkomi etu. Pasi komi rani mampakasala kami apa komi manganto’o kami semo to nampopate yau ngkai etu.”
44005029	Pei i Petrus pasi pomakau i mPue Yesu to yusa sira mangansono, sira manganto’o, “To tao-tao kami mangaluluka porenta i mPue Allah sakowa kami mangaluluka porenta nto lino.
44005030	I Pue Allah to napue nu bue-bue ngkita tempo owi, Ia semo to nangawangu muni i Yesu to mate nupaku ngkomi ri kaju pasape seore.
44005031	I Pue Allah mangokotaka i Yesu etu pei mamposaka la ri tampo to bae angganya ri aweNya tondo ngkana. Wali si’i-si’i Ia semo Kepala ngkita pasi to Pansompo ngkita. Wali naka pei i Pue Allah mangika ewa wetu see kita to Israel maya mangandolika tangonta resi Ia see daralapas dosa ngkita.
44005032	Wali kami mawali matamanasa to mampakarebaka palaong to etu pasi i Nosa Mapasing seja matamanasa. I Nosa Mapasing etu nawaika i mPue Allah samparia tau to mampalaika songkaNya.”
44005033	Wali ojo pangandonge ngkepala-kepala gombo to nato’o mpomakau i mPue Yesu etu, sira maja’a kojo rayanya. Sira rani mampopate yau pomakau etu.
44005034	Pei re’e samba’a tau ri oyo nto pobotus to sanganya i Gamaliel. I Gamaliel etu samba’a tau to mampoguru porenta i Musa pasi samparia tau boros manga’angga ia. Wali i Gamaliel etu makore pei manganto’oka tau keni yau ruyu pomakau yako ri songi nto pobotus etu sangkodi tempo.
44005035	Panewa tempo sira rakeni yau etu, i Gamaliel manganto’oka kepala-kepala etu, to’onya, “O to Israel, pobuuuka kojo ruyu palaong to danuika ngkomi resi tau etu.
44005036	Apa sawei nto’u liu, masuwu samba’a tau to sanganya i Teudas. I Teudas etu manganto’o, ‘Aku tau to bae angga,’ wali boros tau to mangalulu ia. Tau to mangalulu ia etu bara opo atu kaborosinya. Pei i Teudas etu rapopate yau panewa joanya etu tiga’as yau sampe puramo.
44005037	Pasi yako etu, tempo to Roma mangantulis sanga ntau, tempo etu masuwu wo’u i Yudas to yako Galilea. Ia mangantipu singga’a tau see sira mangalulu ia. Pei ia rapopate yau seja panewa joanya ojo tiga’as yau seja.
44005038	Wali a’i-a’i, ane mangkonong tau to si’i, ewa si’i pampobuukangku. Ne’e raika bara kesaa resi tau to si’i. To tao-tao ojo rabiaka sira ruyu apa ane songka nsira pasi palaong nsira etu ojo yako pampobuuka nto lino, taa masae songka pasi palaong etu danapandooka.
44005039	Pei ane yako resi i Pue Allah, komi taa nukurang manganangi sira. Wali pakatao kojo naka ne’e sampe mangewa i Pue Allah.”
44005040	Wali kepala-kepala etu mampodongeka kojo to nato’o i Gamaliel etu. Wali sira mampokio muni pomakau i mPue Yesu etu panewa mangampedas sira pei manganto’oka sira, “Ne’e kojo mampotundeka wo’u tau mangkonong i Yesu.” Wali ojo karoonya sira manganto’o etu, sira mangalapa muni pomakau etu.
44005041	Wali pomakau etu masuwu muni yako ri tango nto pobotus etu. Sira ndende rayanya mampobuuka i Pue Allah manga’angga kojo sira see naka Ia mangabiaka sira narunes nsa’e apa saba mangalulu i Yesu.
44005042	Wali yako etu, ponto eo sira yau ri banua i mPue Allah pasi ri banua ntau, sira tare pandoonya mampotundeka tau pasi mampakarebaka tau manganto’o, “I Yesu Ia semo i Kerisitu, Makole parajanji i mPue Allah.”
44006001	Wali yako etu kanjo’u-njo’u tiduga-dugang wo’u kaborosinya to Yahudi to mangaya i Yesu. Tau etu sira singga’a basanya basa Yunani panewa singga’a basanya basa Ibrani. Wali ri tempo etu to Yahudi to basanya basa Yunani sira mangkambumbuka yununya to basanya basa Ibrani. Sira masusa rayanya apa doi pasi pangkoni to biasa ratilaka samparia tau to balu, tau balu to basanya basa Yunani etu sira taa mangarata.
44006002	Wali pomakau i Yesu to sampuyu pei dua, sira mampasiromunaka samparia tau to mangaya panewa manganto’oka sira, “Taa matao ane kami mandoo yau mampakarebaka tau tuntu i mPue Allah panewa jamo mangantila pangkoni.
44006003	Wali a’i-a’i, pilis pitu mba’a tau to yako ri oyo ngkomi. Tau pitu etu tau to lengkonya tare to maya napakasala nsa’e, pasi to bae kojo karoso ndaya to nawaika i Nosa Mapasing sira, pasi to re’e kapandenya. Panewa tau pitu etu kami damangawaika damampasilonga palaong to etu.
44006004	Wali ane ewa see kami yoa sangkani mangika palaong to si kami, etu semo makai-kai pasi mampakarebaka tau tuntu i mPue Allah.”
44006005	Wali tempo tau boros mangandonge gombo mpomakau etu sira masanang kojo. Wali sira mangampilis pitu mba’a tau. Tau to ipilis etu samba’a sanganya i Stepanus. Ia tau to mangaya kojo i Pue Yesu pasi to bae kojo karoso ndaya to nawaika i Nosa Mapasing ia. Pasi kasimbalinya yako i Stepanus etu re’e ono wo’u tau to sanganya i Pilipus, i Prokorus, i Nikanor, i Timon, i Parmenas pasi i Nikolaus to yako ri kota Antiokhia. I Nikolaus etu ia si’a to Yahudi pei ia room masua agama nto Yahudi.
44006006	Wali tau pitu etu nakeni ntau boros mampotango pomakau i Yesu. Panewa pomakau etu mampokaika tau pitu etu. Tempo makai-kai sira mamposaka palenya ri wawo ntau pitu etu mangika tondong tau pitu etu semo to rapilis mangika palaong to danaika nsira.
44006007	Wali yako etu tuntu i mPue Allah natikareba-reba wo’u resi tau to yusa. Wali kanjo’u-njo’u kaboro-boros tau ri Yerusalem to mangaya i Yesu. Pasi boros kojo to pampue to mangaya seja kareba matao mangkonong i Yesu.
44006008	Wali ri tempo etu i Stepanus nasawang kojo i mPue Allah pasi ia nawaika i mPue Allah kuasa. Wali boros palaong to inikanya ri oyo ntau boros etu to mampakaipu raya nsira pasi to mawali tondong resi sira.
44006009	Pei re’e tau to mangabanta ia. Tau to mangabanta ia etu sira yako ri banua to napampotunde nto Yahudi to tempo ruyu sira watua pei tempo si’i tamo napowatua ntau. Tau etu yako ri kota Kirene pasi kota Aleksandria pasi yako ri propinsi Kilikia pasi Asia. Wali tau etu semo to mangabanta i Stepanus.
44006010	Pei sira taa nakoto manganangi ia, apa ia nawaika i Nosa Mapasing kapande tempo ia mampogomboka sira.
44006011	Wali yako etu sira mangamomis bara sawei mba’a tau see sira manganto’o gombo to taa monso ri tango ntau boros. Wali tau etu mampakasala i Stepanus, sira manganto’o, “Kami re’e mangandonge ia manto’o maja’a i Musa pasi i Pue Allah.” Wali etu semo gombo nsira mampakasala i Stepanus.
44006012	Wali gombo nsira etu mampakaja’a kojo raya ntau boros pasi tau tu’a nto Yahudi pasi tau to mampoguru porenta i Musa. Maja’a kojo raya nsira resi i Stepanus, see naka sira mangampago pei mangansoko ia. Panewa sira mangkeni ia mampotango to pobotus nto Yahudi.
44006013	Pasi sira mangkeni seja matamanasa to taa monso etu. Tau etu manganto’o, “Ngkai si’i tare pandoonya manto’o maja’a banua i mPue Allah pasi porenta i Musa.
44006014	Apa kami re’e mangandonge gombonya manganto’o i Yesu to Nasaret etu Ia damangabungkas yau banua i mPue Allah, pasi damangawali yau ada to nawaika i Musa resi kita.”
44006015	Wali ojo karoonya matamanasa to taa monso etu magombo, samparia to pobotus to nasiromu nja’u ria, sira mangalo’aka resi i Stepanus. Tempo sira mangalo’aka ia etu, sira mangkita lionya mareme ewa lio mpomakau i mPue Allah.
44007001	Wali kepala nto pampue to bae angganya, ia mampotanaka resi i Stepanus, to’onya, “Wimba, bara monso gombo to nato’o nsira etu? To’o notomu si’i-si’i.”
44007002	Panewa i Stepanus manganto’o, “A’i-a’i pasi pa’a-pa’a, padongeka gombongku. Tempo owi, tempo bue ngkita, i Abraham, re’ewa ri tana Mesopotamia, re’e katawanya ia maroo ri kota Haran, tempo etu i Pue Allah anu bae kojo kayawaNya pasi kuasaNya rata resi ia.
44007003	I Pue Allah manganto’oka ia, ‘Piyaika lipu ngkorom pasi ja’i ngkorom pei inta njo’u lipu to daKusuduka korom.’
44007004	“Wali i Abraham miyai yako ri tana nto Kasdim pei maroo-roo nja’u kota Haran. Panewa yako etu ia mate yau pa’anya, wali i Pue Allah mampokau wo’u ia malimba wo’u yako ri kota etu, wali ia ma’i wo’u ri tana to takaroos si’i.
44007005	Wali ri tempo etu i Pue Allah tawa mangawaika i Abraham tana si’i. Sakowa sia’a ia tawa mangawaika. Pei i Pue Allah mamparajanjika i Abraham damangawaika ia tana si’i ri tempo to darata, pasi ane matem i Abraham, tana si’i darawaika wo’u wiyaanya. Pei tempo i Pue Allah mangika parajanjiNya etu, tempo etu i Abraham tawa riana.
44007006	Wali ewa si’i nato’oka i mPue Allah i Abraham, Ia manganto’o, ‘Wiyaamu damawali ewa tau to rata nja’u tana ntau to yusa. Wali tau pue ntana etu damampowatua sira pasi damangansesai sira opo atu nto’u kasaenya.
44007007	Pei tau to mampowatua sira etu Aku damangahuku. Wali ojo karoonya Aku mangahuku tau etu panewa wiyaamu damasuwu muni yako ri tana etu, sira dama’i mampue mampakabae Aku ri lipu si’i.’ Wali etu semo gombo i mPue Allah resi i Abraham.
44007008	Pasi yako etu Ia manganto’oka wo’u i Abraham mangika ada to damawali tondong parajanjiNya etu. Ada etu semo i Abraham pasi wiyaanya darasui. Wali yako etu i Abraham re’e ananya, Ishak. Wali ojo kagananya wayu mbengi i Abraham mangansui ananya etu. Pasi ewa see seja naika Ishak resi ananya i Yakub panewa ewa see seja naika i Yakub resi ananya to sampuyu pei dua to mawali bue ngkita samparia to Yahudi.
44007009	“Wali ngana i Yakub to mawali bue ngkita etu, samba’a sanganya i Yusup. Wali tukaka i Yusup etu sira mawali timopo rayanya resi ia, see naka sira mampobalu yau ia. Wali i Yusup etu mawali watua ri tana Mesir, pei i Pue Allah re’e siwaka pei ia.
44007010	Wali Pue Allah mampalaes i Yusup yako samparia kasesanya etu, pasi mangawaika ia kapande. Wali yako ri kapandenya etu see naka i Piraun, makole Mesir, masanang kojo resi ia. Wali i Piraun etu mangokotaka i Yusup mawali gubernur to mangkuasang tana Mesir pasi to mampasilonga samparia palaong ri banua i mPiraun.”
44007011	Wali i Stepanus mampakapolas gombonya, ia manganto’o wo’u, “Wali i Yusup mawali gubernur ri tana Mesir, panewa yako etu mawali oro ri sambawo tana Mesir etu pasi ri tana Kana’an. Masesa kojo tau to maroo re’e ria. Wali tempo etu bue ngkita tamo seja mangarata pangkoni.
44007012	Pei i Yakub mangandonge gombo ntau to manganto’o, ‘Re’ewa pangkoni la’u tana Mesir.’ Wali ojo pangandongenya kareba etu ia mampokau ananya, etu semo bue ngkita, dayau mangoli pangkoni lo’u tana Mesir. Wali etu semo to uyunya sira yau.
44007013	Panewa yako etu sira yau wo’u kadua ngkaninya. Wali tempo sira nayau lo’u tana Mesir kadua ngkaninya etu, tempo etu i Yusup mampakanasaka sira, ia manganto’o, ‘Aku si’i semo i Yusup, a’i ngkomi.’ Panewa yako etu i Piraun seja napakarebaka ntau mangkonong pua’i pasi pa’a i Yusup.
44007014	Wali i Yusup mampotuunaka pa’anya, i Yakub, pasi samparia ja’inya. Ja’inya etu pitu mpuyu pei lima mba’a kaborosinya. Wali ia manganto’oka sira samparia ma’i maroo resi ia.
44007015	Wali i Yakub pasi ja’inya etu nayau lo’u tana Mesir. Panewa yako etu i Yakub ia mate yaumo. Wali samparia bue-bue ngkita etu sira paka namate yau la’u tana Mesir.
44007016	Pei sira taa rapongkeli la’u tana Mesir etu. Lemba nsira rakeni muni ri tana Kana’an panewa rapongkeli ri raya mbayau mbatu to naoli i Abraham tempo owi yako ri wiyaa i Hemor nja’u kota Sikem. Wayau mbatu etu inolika i Abraham doi.”
44007017	Wali i Stepanus manganto’o wo’u, to’onya, “Wali yako etu mosu tempo to napakatantu i mPue Allah damangabanang parajanjiNya resi i Abraham. Tempo etu wiyaa nu bue ngkita to la’u tana Mesir kanjo’u-njo’u tiduga-dugang kaborosinya.
44007018	Wali tempo etu re’e wo’u samba’a tau mawali makole Mesir. Pei makole etu ia taa manga’angga palaong to naika i Yusup mangansawang tau Mesir tempo ia tawa mate.
44007019	Wali makole etu mangantipu wiyaa nu bue ngkita pei mangansesai sira. Ia mampakasaaka sira, to’onya, ‘Taji yau ana ngkomi to owo rapoanaka.’ Batuanginya see ana etu mate yau.
44007020	“Wali tempo etu semo tempo ngkare’e i Musa, pasi ia magaya kojo ri pangkita i mPue Allah. Wali i Musa togo mbuya kasaenya rapiara nja’u banua mpa’anya.
44007021	Panewa ia rakeni njo’u longko pei rapiyaika yau nja’u ria. Pei tempo ia rapiyaika yau etu ia naoko ntau we’a, ana i mPiraun. Wali ana i mPiraun etu mampiara kojo ia ewa ana ngkoronya.
44007022	Wali samparia kapande nto Mesir rapotundeka seja i Musa, wali samparia gombonya pasi lengkonya bae kojo batuanginya.
44007023	“Wali yako etu, ojo kagananya opo mpuyu nto’u, i Musa mampobuuka, ‘Aku dayau mangalo'a yunungku to Israel.’
44007024	Wali ia yau mangalo’a. Tempo ia yau mangalo’a etu, ia mangkita samba’a to Israel ia nasesai nto Mesir. Panewa ia yau mangansawang pasi mampasimbalika to Israel etu. Ia mampopate yau tau Mesir to mangansesai ngkai etu.
44007025	Tempo ia mampopate yau tau Mesir etu ia mampobuuka, ‘Yako palaong si’i yunungku damangansani i Pue Allah mangampake aku mangampalaes sira.’ Ewa see pampobuukanya. Pei to Israel sira taa mangansani.
44007026	Wali yako etu, ojo kaeonya wo’u rao, i Musa mangarata wo’u dua mba’a tau paka to Israel, sira matingka. Ia rani mampasingkonongka sira wali ia yau manganto’oka sira, to’onya, ‘Gete, komi dua paka to Israel wali taa matao ane komi matingka!’
44007027	“Pei tau to mangantidas yununya etu ia mangantuko yau i Musa panewa ia manganto’o, ‘Sema nangokotaka korom mawali kepala mami pasi mawali to pobotus mami?
44007028	Wimba, bara korom rani seja mampopate yau aku ewa nuika ngkorom nampopate yau tau Mesir wengi?’
44007029	Wali ojo pandonge i Musa gombo ngkai etu ia meka rayanya apa re’e tau to mangansani ia room mampopate yau tau Mesir etu, wali see naka ia miyai yako ri tana Mesir pei maroo-roo nja’u tana ntau to yusa, etu semo nja’u tana Midian. Tempo ia nja’u tana Midian etu ia marongo panewa ia re’e ananya dua mba’a paka langkai.”
44007030	Wali i Stepanus manganto’o wo’u, to’onya, “Wali tempo i Musa maroo nja’u tana Midian, ojo kagananya opo mpuyu nto’u wo’u, ma’i samba’a pomakau i mPue Allah yako ri saruga rata resi i Musa nja’u pada bone to ri awe nTongku Sinai. Tempo pomakau rata resi i Musa etu, pomakau etu re’e ri raya njunju to mawea.
44007031	Wali i Musa ipu rayanya mangkita anu to mawali etu apa taa mosi yau junju etu, see naka ia mampakamosu ri awe njunju to mawea etu damangalo’a bara kesaa to mawali. Wali tempo ia mampakamosu etu, tempo etu ia mangandonge loo i mPue mampogomboka ia,
44007032	manganto’o, ‘Aku semo i Allah. Pasi bue-bue ngkorom tempo owi, i Abraham pasi i Ishak pasi i Yakub, sira samparia paka mampue mampakabae Aku.’ Wali ojo pandonge i Musa gombo i mPue Allah etu, ia rongko-rongko pasi ia tamo rani mangalo’aka junju to mawea etu apa meka rayanya.
44007033	“Wali i Pue manganto’oka wo’u ia, to’onya, ‘Yali yau sepatu to nupake ngkorom, apa tampa to nupakore ngkorom etu i Pue Allah puenya.’
44007034	Panewa i Pue manganto’o wo’u, “Aku mangangkita kojo kasesa to narata ntaungKu la’u tana Mesir. Pasi Aku re’e mangandonge loo nsira sakarai mangansosoi. Wali see naka Aku ma’i yako ndate saruga damampalaes sira. Wali mai rire. Aku damampokau korom yau muni ri tana Mesir.’ Etu semo to nato’oka i mPue i Musa.
44007035	“Wali i Musa etu, ia semo to yau mangansawang bue-bue ngkita to Israel tempo owi, pei sira mampobo’o ia. Sira manganto’o, ‘Sema nangokotaka korom mawali kepala mami pasi mawali to pobotus mami?’ Ewa wetu nato’o nsira, pei kamonsonya i Musa napokau i mPue Allah damawali kepala nsira pasi damawali seja to mangampalaes sira. Pasi tempo ia mangika palaong etu, ia nasawang kojo mpomakau i mPue Allah to rata resi ia seore ri raya njunju to mawea etu.
44007036	Wali i Musa ia mangkeni yau to Israel yako la’u tana Mesir. Pasi ri rayanya ia mangkeni yau tau etu ia mangika palaong to mampakaipu raya ntau pasi mangika anu to taa rapobiasa to mawali tondong resi tau. Palaong to nikanya etu re’e to nikanya la’u tana Mesir pasi nja’u Tasi Miaro pasi nja’u pada bone opo mpuyu nto’u kasaenya.
44007037	Wali i Musa manganto’oka seja to Israel etu, to’onya, ‘I Pue Allah damangampilisika komi samba’a to pantuntu tuntuNya to yako ri oyo nu yunu ngkita seja. To pantuntu tuntuNya etu Ia damangampilis ewa nikaNya nangampilis aku.’ Ewa see to’oka i Musa to Israel.
44007038	Wali i Musa ia semo mawali to mamponsaruka to Israel nja’u pada bone. Ia semo to mangandonge gombo mpomakau i mPue Allah to mampogomboka ia ri Tongku Sinai panewa ia wo’u mamporata resi buebue ngkita gombo etu. Wali tuntu to mangawaika katuwu yako resi i Pue Allah, tuntu etu rasarumakaka resi i Musa, panewa tuntu etu ia mamporata resi kita.
44007039	“Pei bue ngkita tempo owi etu, sira bo’onya mampalaika ia. Sira mangansapu ia pasi sira rani kojo rayanya mawolili muni lo’u tana Mesir.
44007040	Pasi tempo i Musa masaemo ndate Tongku Sinai, tempo etu sira manganto’oka tukaka i Musa, i Harun, to’o nsira ‘Ikaka kami bara sawei mba’a tau-tau to darakeni ri tango mami. Apa kami tamo kunsani kesaa to mawali resi i Musa to mangkeni yau kami seore yako la’u tana Mesir!’ Ewa wetu nato’o nsira.
44007041	Wali ri tempo etu sira mangika tau-tau to ewa ana nsapi ta’anya. Panewa sira mampampueka pampue resi tau-tau etu, pasi sira ndende kojo rayanya mangkita tau-tau to nika nsira etu.
44007042	Wali yako etu i Pue Allah mangandolika tangoNya yako resi sira pasi Ia ojo mangabiaka yau sira mampue batu’e to re’e ri yangi. Wali palaong etu rapakanasa ri raya buku nto pantuntu tuntu i mPue Allah. Gombo i mPue Allah to ratulis reria manganto’o, ‘O to Israel. Tempo komi nja’u pada bone opo mpuyu nto’u kasaenya, tempo etu komi re’e mansimbale yau binatangbinatang to danupampueka. Pei pampue ngkomi etu si’a rapampueka resi Aku,
44007043	komi mampue mampakabae pue to yusa to rato’oka i Moloklah. Wali komi mangkeningkeni tenda to nja’u tautaunya, pasi komi mangkeni seja tau-tau to tondong batu’e to rato’oka Repan. Tau-tau to etu nuika ngkomi danupampue ngkomi apa etu semo to nupakabae ngkomi. Wali see naka Aku damantaji yau komi njo’u longko. Longko wo’u yako ri kota Babel daKupangantaji yau komi.’
44007044	“Etu semo gombo i mPue Allah resi bue-bue ngkita tempo owi. Wali tempo etu, tempo sira nja’uwa nja’u pada bone, sira re’e tenda to nja’u peti to la’u parajanji i mPue Allah la’u rayanya. Tenda etu nato’oka i mPue Allah i Musa mangika, wali sira mangika tenda etu mangaluluka tondong to napapokitaka i mPue Allah i Musa.
44007045	Wali yako etu tenda etu nakeni nu bue-bue ngkita tempo sira sindarandara pei i Yosua masua ri tana ntau to yusa. Tana etu sira mangoko yau yako ri tau puenya apa tau puenya etu narubak i mPue Allah yako ri tango nsira. Wali tenda etu re’e nja’u tana to naoko nsira etu sampe rata temponya i Makole Daud.
44007046	I Daud etu mampakasanang raya i mPue Allah. Pasi ia mamporapika resi i Pue Allah see ia maya mangawanguka i Pue Allah banua to danapake ntau mampue mampakabae i Pue Allah, Allah to napakabae nu bue ngkita, i Yakub, tempo owi.
44007047	Pei i Pue taa mangawaika i Daud mangawangu banua etu. Pei yako etu, tempo i Salomo ana i Daud mawali makole, tempo etu ia semo to nawaika i mPue mangawanguka Ia banua.
44007048	“Pei nempo Ia mangawaika i Salomo mangawanguka Ia banua etu, kamonsonya, i Pue Allah anu to bae kojo anggaNya etu, Ia taa maroo-roo ri raya banua to naika nto lino. Apa ane ewa to natulis nto pantuntu tuntu i mPue tempo owi,
44007049	i Pue Allah manganto’o, ‘Yangi semo gadera daKupatunda maporenta pasi lino tampa daKupamposaka witingKu. Wali nempo tare banua to danuwanguka ngkomi Aku, taa mawei. Pasi nempo tare tampa to damawali tampa karoosngKu, taa seja mawei.
44007050	Apa Aku semo to mampapowali kasamparianya.’ Etu semo gombo i mPue Allah to natulis nto pantuntu tuntuNya tempo owi.”
44007051	Wali i Stepanus manganto’oka wo’u kepala-kepala etu, to’onya, “Gete komi mako’o wo’omu! Komi taa kojo rani mampalaika bara mampodongeka kareba yako resi i Pue Allah. Komi sangkani mangewa i Nosa Mapasing ewa naika bue-bue ngkita tempo owi.
44007052	Tare pasi samba’a to pantuntu tuntu i mPue Allah tempo owi to taa nasesai nu bue ngkita etu. Pasi sira mampopate yau samparia tau to mampakarebaka yami manganto’o, ‘Dama’i Makole parajanji i mPue Allah, Ia to tare dosaNya.’ Wali Makole parajanji i mPue Allah to nato’o nsira etu, i Yesu semo, Ia ma’i pu’u seore pei si’i-si’i komi roomo mamposora yau pasi mampopate yau Ia.
44007053	Wali gete! Komi roomo rawaika porenta i mPue Allah to naporataka mpomakauNya kita, pei nempo ewa see komi mamporayaka mangangewa porenta etu, wali komi semo to sala.” Wali etu semo gombo i nStepanus manganto’o notonya.
44007054	Wali ojo pangandonge ngkepala-kepala etu gombo i nStepanus, sira maja’a kojo rayanya sakangke’i baganginya.
44007055	Pei i Stepanus bae kojo karoso ndaya to nawaika i Nosa Mapasing ia, wali ia mangalo’aka nto’u yangi pei mangkita kayawa i mPue Allah. Pasi ia mangkita seja i Yesu makore ri tondo ngkana i mPue Allah.
44007056	Wali ia manganto’o, “Lo’a! Aku mangkita yangi tiloka pasi aku mangkita seja Wiyaa nto Lino makore ri tondo ngkana i mPue Allah.”
44007057	Wali kepala-kepala etu maroso loonya sakaboo pasi sira mangaba’a talinganya apa tamo rani mangandonge gombo i nStepanus etu. Panewa sira sindara-ndara yau mangansoko ia.
44007058	Sira mangaditi ia njo’u sambali ngkota damangantasoka ia watu see ia damate yau. Rata nja’u ria, tau to mampakasala i Stepanus tempo pangabotus etu sira mangawonsu bajunya to makumba pei mangansaka yau ri awe mbiti ngkai to mangurawa to sanganya Saulus see ia mangajagai. Panewa sira mula mangantasoka i Stepanus watu.
44007059	Wali tongo-tongonya i Stepanus nataso-tasoka nsira watu etu ia makai-kai, ia manganto’o, “O Pue Yesu oko muni toniingku!”
44007060	Ojo karoonya ia makai-kai etu ia mambokotu yau panewa maroso loonya kaboo mampokaika tau to mangantasoka ia watu etu, ia manganto’o, “O Pue, ne’e mangkitanaka dosa nsira si’i.” Wali ojo karoonya ia manganto’o gombo etu ia puramo nosanya.
44008001	-
44008002	Wali i Saulus to mangajagang pake ntau to mampopate yau i Stepanus etu, ia singkonong seja i Stepanus rapopate yau. Wali ojo pampopate yau i Stepanus etu, ma’i tau to mampalaika kojo i Pue Allah saba manga’angga Ia. Sira mangoko lemba i nStepanus panewa mampongkeli yau. Sira mangantangis kojo ia apa mawo kojo rayanya. Pasi ri eo etu semo tau to taa mangaya sira mula mangansesai kojo tau to mangaya ri Yerusalem. Wali see naka tau to mangaya etu samparia tiga’as yau, jamo patanya pomakau i mPue Yesu to re’ewa ri kota etu. Wali sira to tiga’as yau etu sira yau njo’u lipu-lipu ri sambawo propinsi Yudea pasi Samaria.
44008003	Pei i Saulus, ia tare pandoonya mangansesai tau to mangaya. Ia masua ri raya banua nsira samba’a pei samba’a panewa i sema to mangaya i Yesu bara to langkai, bara to we’a, tau etu ia mangansoko pei mangaditi rakeni daratarungku.
44008004	Pei tau to mangaya to natiga’as yau etu, imba nakanjo’u nsira sira mampakarebaka tau tuntu i mPue Allah.
44008005	Pasi re’e samba’a tau to sanganya i Pilipus ia yau seja njo’u kota ri propinsi Samaria. Nja’u ria ia mampakarebaka tau boros mangkonong i Kerisitu, Makole parajanji i mPue Allah.
44008006	Pasi ia mangika palaong to taa rapobiasa to mawali tondong resi tau boros etu. Wali tempo tau boros etu mangandonge gombonya pasi mangkita palaonginya etu, sira mampodongeka kojo anu to ia manganto’o.
44008007	Apa ia mangarubak yau measa yako boros tau to naposuak measa. Tempo measa narubak i mPilipus etu, tau to naposuak maroso loonya kaboo-boo naika measa etu. Pasi i Pilipus ia re’e seja mampakatao muni boros tau to malulu koronya pasi to sampungku.
44008008	Wali tau to nja’u kota etu sira ndende kojo rayanya.
44008009	Pei ri kota etu re’e samba’a tau to sanganya i Simon. I Simon etu tau to kapake pasi masaemo sangkodi ia mangika palaong to mampakaipu raya nto Samaria. Ia manganto’oka sira, “Aku si’a ojo tau to biasa.”
44008010	Wali tau nja’u ria to bosemo pasi to mayunuwa, sira paka mampodongeka kojo anu to nato’o i nSimon etu. Sira manganto’o, “Tau si’i semo to rato’oka Kuasa i mPue Allah to Bae.”
44008011	Wali sira mampodongeka kojo ia apa masaemo sira ipu kojo rayanya mangkita palaong to ia mangika ri kuasa to yako kapake to re’e resi ia.
44008012	Pei i Pilipus mampakarebaka resi sira kareba matao mangkonong ewa wimba i Pue Allah mawali Makole nto lino pasi mangkonong i Yesu Kerisitu. Wali tempo ia mampakarebaka resi sira etu pasi to langkai pasi to we’a sira paka mangaya pei rabaptis.
44008013	Wali i Simon to kapake etu ia mangaya seja pasi ia rabaptis. Ojo karoonya ia rabaptis ia mangalulu i Pilipus, panewa ia mangkita i Pilipus mangika palaong to taa rapobiasa pasi to mawali tondong resi tau. Wali tempo ia mangkita palaong to nika mPilipus etu ia ipu kojo rayanya.
44008014	Wali yako etu pomakau i mPue Yesu to re’e ri Yerusalem sira mangandonge kareba mangkonong to Samaria. Re’e tau manganto’oka sira, “To Samaria sira seja mampodongeka tuntu i mPue Allah.” Wali ojo pandonge mpomakau i mPue Yesu kareba etu sira mampokau i Petrus sira dua i Yohanes yau resi to Samaria etu.
44008015	Wali sira dua yau mampokaika to Samaria etu see sira seja damangarata i Nosa Mapasing,
44008016	apa i Nosa Mapasing tawa rata resi sira. Sira owo rabaptis mangika tondong sira i Pue Yesu puenya.
44008017	Wali i Petrus dua Yohanes mamposaka palenya ri wawo nto Samaria to mangaya etu panewa to Samaria etu sira seja mangarata i Nosa Mapasing.
44008018	Wali i Simon to kapake seore etu ia mangkita i sema-sema to napotaka i mPetrus sira dua i Yohanes, tau etu mangarata i Nosa Mapasing. Wali ia mangkeni doi resi i Petrus sira dua,
44008019	ia manganto’o, “Waika aku seja kuasa etu see i sema-sema to dakupotaka, tau etu damangarata i Nosa Mapasing.”
44008020	Pei i Petrus manganto’oka ia, to’onya, “Gete korom! To tao-tao korom pasi doimu rapakaja’aka yau apa korom mampobuuka sora i mPue Allah maya raolika doi!
44008021	Korom taa masipato mangika seja palaong to kami mangika si’i, apa rayamu taa singkonong pei i Pue Allah.
44008022	Wali ndolika tangomu yako lengkomu to maja’a etu pei pakai-kai resi i Pue see Ia bara tamo mangkitanaka sala ngkorom, etu semo pampobuukamu to maja’a etu.
44008023	Apa aku kunsani korom timopo kojo rayamu pasi kaloo. Pasi ewa rapanya tau to napowatua ntau to maja’a, tau etu sangkani mangika seja palaong to maja’a mangalulu pamporani ntau puenya etu. Wali ewa wetu seja korom, apa korom ewa napowatua nu dosa see naka sangkani mangika dosa.” Etu semo gombo i mPetrus manganseko i Simon.
44008024	Wali yako etu i Simon mamporapika resi i Petrus sira dua i Yohanes, ia manganto’o, “Pakai-kai resi i Pue pei porapika resi Ia see aku taa damangarata kasesa to room nuto’o ngkomi aku damangarata.”
44008025	Wali yako etu, ojo karoonya i Petrus sira dua i Yohanes mampotundeka pasi mampakarebaka tau nja’u ria tuntu i mPue, roo see sira mawolili muni ndeku Yerusalem. Ri raya mpalinja nsira dayau muni ri Yerusalem etu sira liu mandoo ri boros kampu nto Samaria mampakarebaka kareba matao mangkonong i Yesu.
44008026	Wali yako etu re’e samba’a pomakau i mPue Allah mampogomboka i Pilipus, ia manganto’o, “Pakaroso pei inta tondo njo’u selatan mangampago jaya to tamo boros tau mangampake, jaya to yako nda’a Yerusalem rata lo’u kampu Gasa.”
44008027	Wali yako etu i Pilipus mampakaroso pei yau mampago jaya to room nato’oka mpomakau i mPue Allah ia. Rata nja’u jaya etu ia mangkita samba’a tau to Etiopia liu ri jaya etu dayau muni njo’u lipunya. Ngkai etu tau to bae angganya to mampasilonga samparia kasugi makole nto Etiopia. Makole etu makole to we’a to sanganya i Kandake. Wali tau Etiopia to nakita mPilipus ri jaya etu ia owo room mampue resi i Pue Allah nda’a Yerusalem apa ia mampakabae i Pue Allah.
44008028	Wali ia mapone bendi mawolili muni njo’u lipunya. Pei tempo ia matunda ri raya bendi etu ri jaya ia mangabasa buku to natulis nto pantuntu tuntu i mPue Allah tempo owi, i Yesaya.
44008029	Wali tempo i Pilipus mangkita tau etu, i Nosa Mapasing mampogomboka ia, Ia manganto’o, “Inta pei pamosuk bendi etu.”
44008030	Wali i Pilipus maripo yau mampago bendi etu. Ojo karatanya ri awe bendi, ia mangandonge tau Etiopia etu mangabasa buku to natulis nto pantuntu tuntu i mPue, i Yesaya. Wali ia mampotanaka resi tau etu, to’onya, “Pa’a, wimba bara nunsani ngkomi batuanginya buku to nubasa ngkomi etu?”
44008031	Wali tau etu mangansono, ia manganto’o, “Wimba dakuika mangansani ane tare tau to mampakanasaka aku?” Wali yako etu ia manganto’oka i Pilipus, “Papone mai pei patunda ri awengku si’i.” Wali i Pilipus mapone ri bendi etu.
44008032	Wali si’i semo gombo i Yesaya to nabasa nto Etiopia etu, to’onya, “Ia ewa domba to rakeni darasimbale. Pasi ewa ana nu domba to taa mamoni tempo rapu’ak wuyunya, ewa see seja Ia taa manganto’o bara kesaa.
44008033	Ia narunes ntau pasi tempo tau mangabotus Ia, taa kono botu nsira etu. Ia rapopate yau, wali tamo tuwu ri oyo nto lino. Wali tare tau to maya manganto’o, ‘Si’i wiyaaNya.” Etu semo gombo i Yesaya to nabasa nto Etiopia.
44008034	Wali to Etiopia etu manganto’oka i Pilipus, to’onya, “Sawang pei pakanasaka aku mangkonong gombo i Yesaya si’i. Gombo Yesaya bara mangkonong koronya bara mangkonong tau to yusa?”
44008035	Wali i Pilipus mampakanasaka ia. Ia mula yako ri gombo i Yesaya to owo room rabasa etu panewa mampakarebaka ia kareba matao mangkonong i Yesu.
44008036	Panewa yako etu, ri raya mpalinja nsira ri jaya etu, sira rata ri tampa to nja’u ue. Wali to Etiopia etu ia mangkita ue wali ia manganto’oka i Pilipus, to’onya, “Lo’aja etu ue. Wimba, bara re’e sabanya naka pei aku taa maya rabaptis?”
44008037	Wali i Pilipus manganto’o, “Ane komi monso pu’u mangaya i Pue Yesu, komi maya rabaptis.” Panewa to Etiopia etu manganto’o, “Kuaya i Yesu Kerisitu Ia semo Ana i mPue Allah.”
44008038	Wali yako etu ia manganto’oka tau to mangkeni bendi etu mandoo panewa sira dua i Pilipus mana’u pei yau lo’u ue. Ojo karata nsira dua la’u raya nue etu, i Pilipus mangabaptis ia.
44008039	Yako etu ojo pasuwu nsira dua yako ri ue i Nosa Mapasing mansaka mangkeni yau i Pilipus. Wali to Etiopia etu tamo mangkita ia, pei ia masanang kojo rayanya jamo polas njo’u lipunya.
44008040	Pei i Pilipus ia kodi majoli nja’umo nja’u kota Asdod. Wali yako Asdod etu ia polas wo’u yau njo’u kota Kaisarea. Pei ri raya mpalinjanya etu ponto-ponto kota to nakarata ia mampakarebaka tau nja’u ria kareba matao mangkonong i Yesu.
44009001	Wali ri tempo etu seja i Saulus tamo re’e pandoonya mangarai pasi rani mampopate yau anaguru i mPue. Ia yau mampotango kepala nto pampue to bae angganya,
44009002	panewa mamporapi sura kuasa yako resi ia. Sura etu danakenika tau to mampasilonga banua-banua to napampotunde nto Yahudi nja’u kota Damsyik. Ri raya sura etu kepala nto pampue manganto’oka sira mangansawang i Saulus damangansoko tau to mangalulu Jaya to nato’o i Yesu, see ane ia mangarata tau bara to langkai bara to we’a, ia damangansoko panewa tau etu darakeni ndeku Yerusalem.
44009003	Wali ojo kare’enya sura etu, i Saulus mayoko yau njo’u kota Damsyik. Pei tempo ia ri raya mpalinjanya, mosumo danakarata ri kota Damsyik, kodi majoli re’e reme to makilo kojo yako ri yangi mangansindo ia.
44009004	Wali ia napuka yau ri wawo ntana panewa ia mangandonge loo mampogomboka ia, loo etu manganto’o, “Saulus, Saulus maka pei korom mangansesai Aku?”
44009005	Wali i Saulus mampotanaka, “Bara semanya Komi Pue?” Panewa loo etu mangansono, “Aku semo i Yesu to korom mangansesai.
44009006	Pambangumo pei inta njo’u raya ngkota. Tempo korom nja’u nja’u ria panewa korom darato’oka palaong to danuika.”
44009007	Wali tau to mangalulu i Saulus sira jamo sakangkore pei sakaroti apa sira ipu kojo rayanya mangandonge ewa loo ntau pei taa mangangkita koronya.
44009008	Wali yako etu i Saulus makore. Tempo ia makore etu ia mangaloka matanya pei tamo mangkita rao. Wali yununya sira jamo mangkentar ia masua ri kota Damsyik.
44009009	Wali nja’u ria togo eo kasaenya ia taa mangkita rao pasi ia taa seja mangkoni pasi taa manginu.
44009010	Wali nja’u kota Damsyik etu re’e samba’a anaguru i Yesu sanganya i Ananias. Ananias etu nawaika i mPue pangkita. Ri raya mpangkitanya etu i Pue mampogomboka ia, to’onya, “Ananias.” Wali ia mangansono, “Seijare aku, Pue.”
44009011	Wali i Pue manganto’oka ia, “Inta pago jaya to rato’oka Jaya Manoto panewa yau ri banua i Yudas. Patanaka tau to yako ri kota Tarsus, tau etu sanganya i Saulus. Ia tempo si’i tongo mpakai-kainya,
44009012	pasi ia re’e seja pangkitanya. Ri raya mpangkitanya etu ia mangkita tau to sanganya i Ananias rata resi ia pasi mamposaka palenya ri wawonya see ia maya mangkita muni rao.” Etu semo gombo i mPue resi i Ananias.
44009013	Wali i Ananias mangansono gombo i mPue, ia manganto’o, “Pue, boros sarita ntau to aku room mangandonge mangkonong i Saulus etu. Ia mapari kojo naika mangansesai tau to Komi puenya to nda’a Yerusalem.
44009014	Pasi si’i-si’i ia narata wo’u rire, ia nawaika ngkepala-kepala nto pampue kuasa damangansoko samparia tau to makai-kai resi Komi.”
44009015	Pei i Pue manganto’oka wo’u i Ananias, to’oNya, “Inta, apa Aku roomo mangampilis ia damangika palaongingKu. Wali ia damampakarebaka mangkonong Aku resi to Israel pasi tau to si’a to Israel pasi makole-makolenya.
44009016	Wali Aku damampaponsanika ia kasesa to danarata apa saba ia mangalulu Aku.”
44009017	Wali ojo karoonya i Pue mampogomboka ia, i Ananias ia yau ri banua to nato’oka i mPue ia etu. Tempo ia rata ri banua etu ia masua panewa ia mangkita i Saulus. Ia mamposaka palenya ri wawo i nSaulus, pei manganto’o, “Saulus, a’ingku, i Pue Yesu to nampokau aku ma’i resi korom. Ia semo to nukita ngkorom ri jaya tempo korom ma’i si’i. Wali Ia nampokau aku ma’i resi korom see korom damangkita muni rao. Pasi Ia nampokau aku ma’i see korom dabae kojo karoso ndaya to danawaika i Nosa Mapasing korom.”
44009018	Wali ojo karoonya i Ananias magombo, mansaka re’e anu to ewa pepa nu bau maranta yako ri mata i nSaulus, wali ia mangkita muni rao. Wali ia makore panewa ia yau rabaptis.
44009019	Roo see ia mangkoni panewa karoonya ia mangkoni ia maroso muni. Wali yako etu i Saulus bara sawei mbengi kasaenya maroo-roo sindara-ndara pei anaguru i mPue Yesu nja’u Damsyik.
44009020	Pasi ia mansaka yau ri banua-banua to napampotunde nto Yahudi, panewa ia mampakarebaka tau nja’u ria mangkonong i Yesu, Ia semo ana i mPue Allah.
44009021	Wali tempo tau mangandonge i Saulus magombo ewa see, sira samparia ipu kojo rayanya. Sira manganto’o, “Gete! Ngkai si’i semo to mampoja’a tau to makai-kai resi i Yesu ri Yerusalem. Pasi naka pei nama’i rire damangansoko wo’u tau to mangaya i Yesu panewa ia damangkenika kepala-kepala nto pampue.” Ewa see to nato’o ntau to mangandonge gombo i nSaulus etu.
44009022	Pei i Saulus ia ojo kanjo’u-njo’u karoso-roso rayanya mampakarebaka resi tau mangkonong i Yesu. Ia mampakanasaka sira i Yesu Ia semo Kerisitu, Makole parajanji i mPue Allah. Wali to Yahudi to maroo ri Damsyik etu sira tamo nansani kesaa to danato’o nsira damangabanta gombo i nSaulus etu.
44009023	Wali malagi mbengi yako etu panewa re’e to Yahudi etu to siromu mangansongka damampopate yau i Saulus.
44009024	Wali sira wuri-eo mangajagai samparia wombo ngkota etu mangampea damampopate yau i Saulus ane ia liu nja’u ria. Pei i Saulus rapaponsanika mangkonong songka nsira etu.
44009025	Wali taa mawali songka nsira etu apa ri raya mburi anaguru i nSaulus sira mangkeni ia njo’u rindi ngkota panewa manganto’oka ia matunda la’u raya ngkaranji to bae. Yako etu sira manganguyu i Saulus lo’u sambali ndindi ngkota etu.
44009026	Wali i Saulus mampiyaika kota Damsyik yau wo’u ndeku Yerusalem. Rata nda’a ria ia rani siromu sindara-ndara pei anaguru i Yesu, pei samparia sira mampokeka ia apa sira taa mangaya kareba to manganto’o i Saulus ia seja mawalimo anaguru i Yesu.
44009027	Pei yako etu i Barnabas mangansawang ia. Ia mangkeni i Saulus mampotango pomakau i mPue Yesu panewa mangansaritaka sira mangkonong anu to nawali resi i Saulus. Ia mangansaritaka sira ewa wimba i Saulus mangkita i Pue ri jaya pasi ewa wimba i Pue mampogomboka ia ri jaya etu. Pasi ia mangansaritaka seja sira mangkonong i Saulus ia taa meka rayanya mampakarebaka resi tau nja’u kota Damsyik mangkonong i Yesu.
44009028	Wali yako etu i Saulus maroo masingkatao pei sira nda’a Yerusalem, pasi ia taa kojo meka mampakarebaka tau juku ri kota etu kareba mangkonong i Yesu.
44009029	Pasi ia re’e seja magombo-gombo, pasi masibanta resi to Yahudi tobasanya basa Yunani. Pei sira mangaliwu jaya mampopate yau ia.
44009030	Wali yunu i nSaulus to samba’a pangaya, sira mangandonge kareba re’e tau to rani mampopate yau i Saulus. Tempo sira mangandonge kareba etu sira mangkeni yau ia lo’u kota Kaisarea. Panewa yako la’u ria sira manganto’oka ia yau muni njo’u lipunya, etu semo kota Tarsus.
44009031	Wali yako etu tau to mangaya ri sambawo propinsi Yudea pasi Galilea pasi Samaria, sira masanang karoos nsira apa tamo re’e to mampakasusa sira. Wali sira ojo tidugang karoso ndayanya pasi tidugang seja kaborosinya apa i Nosa Mapasing mampakaroso raya nsira. Pasi ri raya ngkatuwu nsira, sira mampalaika kojo i Pue saba manga’angga Ia.
44009032	Wali i Petrus ia re’e malinja-linja juku tana etu. Ia yau ri samparia lipu nakare’e ntau to i Pue Allah puenya, ia yau mayunu-yunu resi sira. Wali re’e seore ia rata seja nja’u kota Lida.
44009033	Ri kota etu ia mangarata samba’a tau sanganya i Eneas. Ngkai etu wayu nto’umo kalulu yau ngkoronya wali ri rayanya wayu nto’u etu ia ojo maturu-turu ri wawo ngkoi.
44009034	Wali tempo i Petrus mangkita ngkai etu ia manganto’o, “Eneas, pambangu pei yuyu alimu apa i Pue Yesu mampakatao muni korom si’i-si’i.” Wali ojo karoonya i Petrus mampogomboka ia etu, ia mambangu.
44009035	Wali samparia tau to re’e ri kota Lida pasi kota Saron sira mangkita i Eneas matao muni, panewa sira mangandolika tangonya resi i Pue.
44009036	Wali tempo etu, nja’u kota Yope re’e samba’a tau we’a ia anaguru i mPue Yesu seja. Tau etu sanganya i Tabita. (Sanganya etu ane ri basa Yunani rato’oka i Dorkas, Dorkas etu batuanginya “lago”.) Wali i Dorkas etu sangkani mangika palaong to matao pasi ia sangkani mangansawang tau to masiasi.
44009037	Wali ri tempo i Petrus nja’uwa nja’u kota Lida, re’e seore i Dorkas masaki panewa mate yau. Roo see yununya mangariu lembanya panewa mampoduli ri raya nsongi to ndate juya to kadua ntampenya.
44009038	Wali yako etu anaguru i Yesu to nja’u kota Yope etu sira mampokau dua mba’a tau to langkai yau resi i Petrus, apa sira re’e mangandonge i Petrus nja’u nja’u kota Lida. Kota Lida etu taa longko yako ri Yope. Wali tau dua to napokau etu sira yau panewa sira dua mangarata i Petrus nja’u kota Lida. Wali tau dua etu mamporapika resi i Petrus see ia majoli yau njo’u kota Yope.
44009039	Wali ojo pandonge i mPetrus gombo nsira dua, ia mampakaroso panewa ia mangalulu sira. Ojo karata nsira nja’u banua ri kota Yope, I Petrus nakeni ntau nto’u songi to ndate juya to kadua ntampenya nakare’e ntau mate etu. Ndate ria siromumo samparia tau to balu, wali ojo karata i mPetrus ndate ria, sira mampago ia panewa makore tiku ia. Sira tumangi pei mampaporaoka ia baju-baju pasi pake to yusa to naikaka i nDorkas sira tempo ia tuwuwa.
44009040	Yako etu i Petrus mampokau yau sira samparia ri sambali mbombo panewa ia mambokotu pei makai-kai. Ojo karoonya ia makai-kai ia mangalekoka tangonya resi lemba i Dorkas panewa ia manganto’o, “Tabita, pambangu.” Wali i Dorkas mangaloka matanya pei mangkita i Petrus, panewa ia matunda.
44009041	Wali i Petrus mangkongko palenya mangansawang ia see ia makore. Roo see i Petrus mampokio tau balu pasi tau to i Pue Allah puenya to yusa panewa ia manganto’oka sira, to’onya, “Si’i yunu ngkomi, ia tuwu muni.”
44009042	Wali palaong to etu natikareba juku ri kota Yope panewa boros tau to mangaya i Pue.
44009043	Wali i Petrus maroo-roo malagi mbengi ri Yope. Ia maroo ri banua ntau to pangkantab pela nu binatang. Sanga ntau etu i Simon.
44010001	Wali ri Kaisarea re’e samba’a tau to si’a to Yahudi to sanganya i Kornelius. Ngkai etu kepala ntentara to mangkepalang tentara to satu kaborosinya. Tentara to satu etu santila yako ri tentara ono atu to yako ri tana Italia.
44010002	I Kornelius etu ia tau to singkonong pei i Pue Allah, pasi ia mampalaika i Pue Allah saba manga’angga Ia. Pasi ewa see seja samparia tau to maroo ri banuanya. Ia boros mangansawang to Yahudi to masiasi, pasi ia sangkani makai-kai resi i Pue Allah.
44010003	Wali re’e seore, bara jam togo rede eo, ia re’e mangkita pangkita. Ri raya mpangkitanya etu ia manasanya mangkita samba’a pomakau i mPue Allah yako ri saruga masua pei mampogomboka ia, to’onya, “Kornelius!”
44010004	Wali i Kornelius meka kojo mangalo’aka resi pomakau etu, pei ia manganto’o, “Bara re’e kesaa, Pue?” Wali pomakau etu manganto’oka ia, “Pakai-kaimu nadonge kojo i mPue Allah pasi Ia re’e mangkita ewa wimba nuika ngkorom mangansawang tau to masiasi. Wali Ia taa mangkalingan korom.
44010005	Wali pakau tau yau njo’u kota Yope damangkeni mai tau to sanganya i Simon to rato’oka seja i Petrus.
44010006	Ia re’e maroo-roo ri wii ntasi nja’u banua i nSimon to pangkantab pela nu binatang.”
44010007	Wali ojo karoonya pomakau i mPue Allah etu magombo, ia mayoko. Panewa i Kornelius mampokio togo mba’a tau, dua mba’a to papolaonginya pasi samba’a tentara yako ri oyo ntentara to mangansawang ia. Tentara to napokio etu singkonong seja pei i Pue Allah.
44010008	Wali tau togo etu mangampago i Kornelius panewa i Kornelius mangansaritaka sira mangkonong samparia to nawali resi ia etu. Roo see ia mampokau sira togo yau njo’u kota Yope.
44010009	Wali ojo kaeonya rao tau togo etu re’emo ri raya mpalinjanya, panewa bara ntongo eo mosumo darata ri kota Yope. Wali tempo etu semo i Petrus mapone nto’u tampa to re’e ri wawo banua, ia damakai-kai.
44010010	Tempo ia ndate ndate ria ia mula mangepe moro komponya wali ia rani mangkoni. Pei tongo-tongonya ia mangampeas tau mampasigena pangkoni, kodi majoli ia re’e pangkitanya.
44010011	Ri raya mpangkitanya etu ia mangkita yangi tiloka panewa yako ri yangi tiloka etu tudu anu to ewa kain to bae katawaanya to raloe ponto sunonya opo. Anu etu ratudumaka ri tana.
44010012	Panewa ri rayanya kain etu ia mangkita binatang mpangaya-ngaya. Re’e to opo witinya, pasi re’e to mandonggo pasi re’e seja tonsi. Wali binatang etu re’e to rapomalika ane ewa ada nto Yahudi.
44010013	Wali ojo pangkita i mPetrus binatang etu, ia mangandonge loo. Loo etu manganto’oka ia, “Petrus pambangu! Simbale binatang etu pei koni.”
44010014	Pei i Petrus mangansono, to’onya, “O Pue, taa! Aku tawa re’e pasi sangkani mangkoni anu to rapomalika pasi to makarika.
44010015	Wali yako etu ia mangandonge wo’u loo etu mampogomboka ia kadua ngkaninya, loo etu manganto’o, “Kesaa to nato’o i mPue Allah matao rakoni, ne’e korom manganto’o rapomalika.”
44010016	Wali palaong etu togo ngkani nawali, pei ojo kagananya togo ngkani mawali, kain etu tiokotaka muni nto’u yangi.
44010017	Wali i Petrus mampobuuka, “Gete, bara kesaa batuanginya nu pangkitangku etu?” Pei tongotongonya ia mangampobuuka etu, tau to napokau i ngKornelius ratamo ri kota Yope, panewa sira mampotanaka imbare banua i nSimon. Wali tau mangansuduka sira, panewa tau togo etu sira polas yau mangampago banua etu. Tempo sira rata ri banua etu sira makore ri tongonatanya.
44010018	Panewa sira mampokio samba’a tau mampotanaka resi tau etu, sira manganto’o, “Bara re’e tau rata rire to sanganya i Simon to rato’oka wo’u Petrus?”
44010019	Wali tongo-tongonya i Petrus mampobuu-buuka anu to kitanya etu, i Nosa Mapasing mampogomboka ia, Ia manganto’o, “Simon! Re’e togo mba’a tau rata mangaliwu korom.
44010020	Pambangu pei pana’u lo’u aranya. Ne’e bata-bata rayamu mangalulu sira, apa Aku semo to nampokau sira ma’i mangalo’a korom.”
44010021	Wali i Petrus mana’u pei manganto’oka tau etu, to’onya, “Aku semo to nuliwu ngkomi. Maka pei komi mangaliwu aku?”
44010022	Wali tau etu mangansono, “Kepala ntentara mampokau kami, etu semo i Kornelius. Ia tau to matao lengkonya, pasi ia mampalaika i Pue Allah saba manga’angga Ia, pasi samparia to Yahudi nja’u kota Kaisarea paka manga’angga i Kornelius etu. Wali re’e samba’a pomakau i mPue Allah yako ndate saruga rata resi i Kornelius pei manganto’oka ia mampokio korom dayau ri banuanya see ia maya mangandonge gombomu. Wali see naka ia mampokau kami ma’i resi korom.”
44010023	Wali ojo pangandonge i mPetrus gombo ntau etu ia manganto’oka sira, “Pasua pei yore rire.” Wali sira masua ri raya banua etu. Wali yako etu, ojo kaeonya rao i Petrus sira opo mayoko dayau njo’u kota Kaisarea. Pasi re’e seja sawei mba’a yunu nsira to samba’a pangayanya yako ri kota Yope, yau mangalulu sira opo etu.
44010024	Wali sira sambengi ri jaya panewa sira rata nja’u kota Kaisarea. Re’e katawanya sira rata etu i Kornelius mangampea sira pei ri katawanya sira rata ia mampasiromunaka ja’inya pasi yunuyunu kasingkataonya mangampea sira etu.
44010025	Wali ojo karata i mPetrus ri banua i ngKornelius, i Kornelius ma’i mangampago. Ia madungku yau ri tango mbiti i mPetrus panewa mampue resi ia saba mampakabae ia.
44010026	Pei i Petrus mangawangu ia pei manganto’o, “Pakore. Aku ojo to lino seja.”
44010027	Wali tongo-tongonya i Petrus mampogomboka i Kornelius etu, sira masua ri raya banua wali i Petrus mangkita boros tau siromu.
44010028	Wali ia manasamo batuanginya pangkita to kitanya seore, see naka ia mampogomboka tau boros etu, to’onya, “Komi mangansani, ane ewa ada mami, kami to Yahudi taa kojo maya masingkatao pei tau to si’a to Yahudi, pasi taa seja maya masua ri raya banuanya. Pei i Pue Allah roomo mampapokitaka aku pangkita to mampakanasaka aku taa matao ane kami manganto’o tau makarika see naka taa masipato masingkatao pei sira.
44010029	Wali see naka tempo komi mampokio aku, aku taa mampobo’o. Wali si’i aku naratamo wali aku rani mangansani bara kesaa to nupokioka ngkomi aku?”
44010030	Wali i Kornelius mangansono, ia manganto’o, “Togo mbengi liu, tempo ewa si’i seja, jam togo rede eo aku re’e tongo mpakaikaingku ri raya banuangku. Tempo etu kodi majoli re’e samba’a tau makore ri tangongku. Pake ntau etu kampila-mpila.
44010031	Wali tau etu manganto’oka aku, to’onya, ‘Kornelius, pakai-kaimu nadonge kojo i mPue Allah pasi Ia re’e mangkita ewa wimba nuika ngkorom mangansawang tau to masiasi. Wali Ia taa mangkalingan korom.
44010032	Wali pakau tau yau njo’u kota Yope damangkeni mai tau sanganya i Simon to rato’oka wo’u i Petrus. Ia maroo-roo ri wii ntasi nja’u banua i nSimon to pangkantab pela nu binatang.’ Ewa see to’o ntau etu.
44010033	Wali see naka aku mansaka mampokau tau yau resi komi, pasi aku masanang kojo rayangku apa komi buya rayamu ma’i resi aku. Wali tempo si’i kami samparia siromu rire ri tango i mPue Allah damangampodongeka samparia to nato’oka i mPue Allah komi to komi damamporata resi kami.”
44010034	Wali yako etu i Petrus mula magombo, ia manganto’o, “Tempo si’i aku manasa monso pu’u i Pue Allah taa mampasisala tau.
44010035	Pei tau nempo yako wiyaa to imba ane ia mampalaika i Pue Allah saba manga’angga Ia pasi mangika to singkonong pei Ia, ane ewa see i Pue Allah masanang mangantima ia.
44010036	-
44010037	Wali komi bara roomo mangandonge mangkonong kareba matao to napakarebaka i mPue Allah resi to Yahudi. Etu semo kareba to manganto’o tau maya masingkatao pei i Pue Allah apa saba palaong to naika i Yesu Kerisitu, Pue nto lino samparia. Pasi komi mangansani seja mangkonong palaong to mawali mula ri propinsi Galilea rataka sambawo propinsi Yudea. Palaong etu namula ri tempo i Yohanes to Pombaptis roomo mampakarebaka resi tau manganto’o, ‘Pojeamo pei rabaptis.’
44010038	Wali komi mangansani mangkonong i Yesu to Nasaret. I Pue Allah mangampilis Ia pasi mangawaika Ia i Nosa Mapasing pasi mangawaika seja Ia kuasa. Wali i Yesu etu mangalinjak tana Israel pasi imba nakanjo’u Ia mangika palaong to matao, pasi Ia mampakatao muni samparia tau to nakuasang i maja’a. Samparia to nikaNya etu Ia nangika apa i Pue Allah re’e resi Ia.
44010039	“Wali kami matamanasa samparia palaong to nika i Yesu etu nja’u tana nto Yahudi pasi ri kota Yerusalem. Pei tau mampopate yau Ia mangampaku Ia ri kaju pasape.
44010040	Pei yako etu ri eo to katogo i Pue Allah mangawangu muni Ia yako ri kapateNya panewa mampapokitaka muni to lino koroNya.
44010041	Pei si’a samparia to lino to rapapokitaka, ojo patanya kami to napilis yami i mPue Allah damawali matamanasaNya. Kami re’e mangkoni pasi manginu sindara-ndara pei Ia tempo Ia room mambangu muni yako ri kapateNya.
44010042	Pasi i Yesu mangawaika kami porenta, to’oNya, ‘Pakarebaka resi tau kareba matao, pasi to’oka tau monso pu’u Aku semo to napilis i mPue Allah damangabotus to lino samparia, to tuwuwa pasi to matem.’ Etu semo porenta to nawaika i Yesu kami.
44010043	Wali samparia to pantuntu tuntu i mPue Allah tempo owi, sira magombo mangkonong i Yesu etu, sira manganto’o i sema tau to mangaya Ia sira tamo rakitanaka dosanya apa saba kuasa to si Ia.”
44010044	Wali tongo-tongonya i Petrus magombo etu tudumo i Nosa Mapasing resi samparia tau to mangandonge gombo i mPetrus etu.
44010045	Wali to Yahudi to mangaya i Yesu to mangalulu i Petrus yako nja’u kota Yope, sira ipu kojo rayanya apa i Pue Allah re’e mantudumakaka tau to si’a to Yahudi soraNya, etu semo i Nosa Mapasing.
44010046	Naka pei sira manasa tau etu mangarata seja i Nosa Mapasing apa mangandonge sira magombo ri raya basa mpangayangaya mangabarong i Pue Allah. Wali yako etu i Petrus manganto’o,
44010047	“Tau to si’a to Yahudi si’i re’e mangarata seja i Nosa Mapasing sewaju ewa kita to Yahudi. Wali ane ewa see tare tau to maya manganto’oka sira ne’e rabaptis.”
44010048	Wali roo see i Petrus mampokauka tau mangabaptis sira see mampaponsanika tau to yusa sira i Yesu Kerisitu puenya. Wali sira rabaptis panewa yako etu i Kornelius pasi yununya mamporapika resi i Petrus see ia maroo-roo resi sira bara sawei mbengi wo’u.
44011001	Wali yako etu re’e tau to mampakarebaka resi tau ri propinsi Yudea manganto’oka sira mangkonong tau to si’a Yahudi etu sira mangaya seja tuntu i mPue Allah. Wali pomakau i mPue Yesu pasi samparia pua’i to samba’a pangayanya to re’e ri propinsi Yudea, sira mangandonge seja kareba etu.
44011002	Wali yako etu i Petrus pasi yununya to ono mba’a to mangalulu ia yako ri kota Yope seore, sira yau wo’u ndeku Yerusalem yako la’u kota Kaisarea. Pei ojo karata nsira ri Yerusalem, i Petrus naposayar nto Yahudi to mangaya i Yesu.
44011003	Sira manganto’o, “Gete, maka pei korom masua ri raya banua ntau to si’a to Yahudi, tau to taa rasui, pasi mangkoni sindarandara pei sira? Taa matao korom mangewa ada ngkita ewa wetu!”
44011004	Wali i Petrus mangansaritaka sira, mampakanasaka kojo sira mangkonong samparia anu to nawali yako ri pamulanya seore, ia manganto’o,
44011005	“Re’e seore aku tongo mpakai-kaingku nja’u kota Yope. Tempo etu aku re’e pangkitangku, wali aku mangkita anu to ewa kain to bae katawaanya to raloe ponto sunonya opo. Anu etu ratudumaka yako ri yangi tudu ri tangongku.
44011006	Wali aku mangalo’aka kojo banang nu ngkain etu pei mangkita mpangaya-ngaya binatang to opo witinya, binatang to maila, binatang to mandonggo, pasi tonsi seja kukita. Binatang etu re’e to rapomalika ane ewa ada ngkita to Yahudi.
44011007	Panewa yako etu aku mangandonge loo manganto’oka aku, ‘Petrus, pambangu! Simbale binatang etu pei koni.’
44011008	“Pei aku mangansono, to’ongku, ‘O Pue, taa! Aku tawa re’e pasi sangkani mangkoni anu to rapomalika pasi to makarika.’
44011009	“Wali yako etu aku mangandonge wo’u loo etu magombo kadua ngkaninya yako ndate saruga, loo etu manganto’o, ‘Kesaa to nato’o i mPue Allah matao rakoni, ne’e korom manganto’o rapomalika.’
44011010	Wali palaong etu togo ngkani nawali, pei ojo kagananya togo ngkani mawali, kain etu tiokotaka muni nto’u yangi.
44011011	“Ojo katiokotakanya etu, ratamo togo mba’a tau ri banua to kanja’ungku. Tau togo etu rata resi aku napokau ntau ri kota Kaisarea.
44011012	Wali i Nosa Mapasing manganto’oka aku, ‘Ne’e bata-bata rayamu mangalulu sira.’ Wali aku yau mangalulu sira pasi yunu ngkita to ono si’i sira seja mangalulu aku njo’u Kaisarea. Wali rata nja’u Kaisarea, kami masua ri raya banua ntau to nampokau tau ma’i resi aku etu.
44011013	Roo see tau etu mangansaritaka kami mangkonong tempo ia mangkita samba’a pomakau i mPue Allah makore ri raya banuanya. Pomakau etu manganto'oka ia, ‘Pakau tau njo’u kota Yope damangkeni mai i Simon to rato’oka wo’u i Petrus.
44011014	Ia damampakarebaka korom kareba to damampalaes korom pasi samparia tau to maroo ri raya banuamu.’ Etu semo to nato’oka mpomakau i mPue Allah tau etu.
44011015	“Wali yako etu aku mamula mampogomboka sira, pei ojo pagombongku etu, tudumo i Nosa Mapasing resi sira, sewaju ewa kita mangarata Ia ri tempo uyunya seore.
44011016	Wali aku mangangendo muni gombo i mPue Yesu seore manganto’o, ‘Yohanes to Pombaptis mangabaptisika tau ue, pei i Pue Allah damangabaptisika komi i Nosa Mapasing, batuanginya Ia damampaporoo i Nosa Mapasing ri raya ngkomi.”
44011017	Wali manasa kojo i Pue Allah taa mampasisala tau. Ia re’e mangansora sira sewaju ewa nikaNya mangansora kita seore tempo kita mangaya i Pue Yesu Kerisitu. Wali ane ewa see, aku taa maya mangewa i Pue Allah.” Etu semo gombo i mPetrus mangansaritaka sira mangkonong palaong to nawali resi ia etu.
44011018	Wali ojo pangandonge nto Yahudi gombo i mPetrus etu, sira tamo mangewa ia. Sira paka mangabarong i Pue Allah, sira manganto’o, “Ane ewa see, tau to si’a to Yahudi sira nawaika seja i mPue Allah temponya mangandolika tangonya see sira damangarata seja katuwu to singkasaenya.” Etu semo to nato’o nsira.
44011019	Wali ri tempo i Stepanus napopate yau ntau seore, tempo etu tau to mangaya i Yesu ri kota Yerusalem sira mangarata seja kasesa, see naka boros sira to tiga’as. Tau mangaya etu miyai njo’u tana Penisia sangga’a, njo’u pulo Siprus sangga’a, pasi sangga’a njo’u kota Antiokhia. Wali imba nakanjo’u nsira etu, sira mampakarebaka tau kareba matao, pei ojo to Yahudi semo to sira mampakarebaka etu.
44011020	Pei ri oyo nsira re’e sawei mba’a tau to yako pulo Siprus pasi kota Kirene. Tau etu rata nja’u Antiokhia panewa nja’u ria sira mampakarebaka seja tau to si’a to Yahudi kareba matao, sira manganto’o, “I Yesu Ia semo i Pue.” Etu semo to nato’o nsira.
44011021	Wali kuasa i mPue re’e resi tau to mampakarebaka kareba matao etu, wali boros kojo tau to mangaya pasi mangandolika tangonya resi i Pue.
44011022	Wali kareba mangkonong palaong to mawali ri kota Antiokhia etu natikarebamo resi tau to mangaya i Yesu to siromu nda’a Yerusalem. Wali sira mampokau i Barnabas yau ri Antiokhia.
44011023	Ojo karata i Barnabas nja’u Antiokhia, ia masanang kojo mangkita kanoto i mPue Allah resi tau etu. Ia mampakaroso raya nsira pasi manganto’oka sira, “Nempo kesaa to mawali resi komi, ne’e rapandooka yau mangaluluka i Pue.”
44011024	I Barnabas etu, ia tau to matao pasi bae kojo karoso ndaya to nawaika i Nosa Mapasing ia. Pasi ia maroso pangayanya resi i Pue. Wali boros wo’u tau to nja’u ria mangalulu i Pue.
44011025	Wali yako etu i Barnabas yau wo’u njo’u kota Tarsus yau mangaliwu i Saulus.
44011026	Ojo pangaratanya i Saulus etu, ia mangansale yau njo’u Antiokhia. Wali sira dua yau panewa rata nja’u Antiokhia etu. Yako etu santo’u kasaenya sira dua maroo-roo nja’u ria. Ri rayanya santo’u etu sira sangkani siromu sindara-ndara pei tau to mangaya i Yesu pasi boros tau to sira dua mampotundeka. Wali nja’u Antiokhia semo anaguru i mPue Yesu uyunya rato’oka tau Kristen.
44011027	Wali ri tempo etu seja re’e bara sawei mba’a to pantuntu tuntu i mPue Allah yako nda’a Yerusalem rata ri Antiokhia.
44011028	Samba’a sira sanganya i Agabus. I Agabus etu makore panewa yako kuasa i Nosa Mapasing ia manganto’o yami mangkonong oro to mapari kojo to damawali ri sambawo lino. (Palaong etu nawali tempo i Klaudius mawali makole ri tana Roma.)
44011029	Wali ojo pangandonge nu anaguru i mPue Yesu kareba etu sira mangansongka damangansawang pua’inya to samba’a pangaya to maroo ri propinsi Yudea. Wali sira mangawaika doi samba’a pei samba’a imba pata mparata nsira.
44011030	Panewa ojo pampasiromunaka nsira doi etu, sira mansarumakaka i Barnabas sira dua i Saulus mangangkenika ketua-ketua ntau to mangaya i Yesu nja’u Yudea doi to sira mamporomung etu. Wali tau dua etu yau.
44012001	Wali tempo etu seja, i Makole Herodes mula mangansesai sawei mba’a yako ri tau to mangaya i Pue Yesu to siromu ri Yerusalem.
44012002	Ia mampokauka tau mangampu’ak yau wo’o i Yakobus tukaka i Yohanes.
44012003	Palaong to nikanya etu mampakasanang kojo raya nto Yahudi. Wali tempo i Herodes mangkita masanang raya nto Yahudi ane ia mangika palaong to ewa wetu, ia damangika wo’u to ewa see. Wali see naka ia manganto’oka wo’u tau mangansoko i Petrus. Palaong etu mawali kono kojo tempo roa to danapangangkoni nto Yahudi roti to tare raginya.
44012004	Wali i Petrus nasoko ntau panewa ia raposaka ri raya ntarungku. Tempo ia ri raya ntarungku etu i Herodes mampokauka tentara sampuyu pei ono mba’a masibolos mangajagai ia. Tentara etu opo opo sangkani mangajagai. Wali pampobuuka i Herodes ojo karoonya Roa Paskah i Petrus darakeni ri tango ntau boros darabotus pasi rahuku.
44012005	Wali i Petrus rata’amaka nja’u tarungku etu. Pei tau to mangaya i Pue Yesu to nja’u kota etu sira tare pandoonya makai-kai resi i Pue Allah mampokaika i Petrus.
44012006	Wali re’e samburi ri katawanya i Petrus rakeni darahuku, ia yore yau maturu ri oyo ntentara dua mba’a pasi ia rapunguka rante dua mbiyaa. Pasi re’e seja tentara to mangajagai wombo ntarungku etu. Songka i Herodes ri wuri etu ane eo rao i Petrus darakeni ri tango ntau boros.
44012007	Pei ri raya mburi etu, kodi majoli rata samba’a pomakau i mPue Allah yako ri saruga pei makore ri awe i mPetrus. Pasi re’e seja reme to mangansindo songi etu. Yako etu pomakau etu mangantobe i Petrus ia damangalike, ia manganto’o, “Pambangu nakajoli.” Wali ri tempo etu semo rante pungunya etu tilapa yau yako ri pale i mPetrus.
44012008	Panewa pomakau manganto’oka wo’u i Petrus, to’onya, “Pakaintika muni salipimu pasi pasunsuka muni sandalemu.” Wali i Petrus mampalaika gombonya etu. Roo see pomakau etu manganto’oka wo’u, “Pasunsuka bajumu to makumba pei lulu aku.
44012009	Wali i Petrus mangalulu pomakau etu. Pei ia taa manasanya palaong to naika mpomakau etu monso pu’u mawali. Ia ojo mampobuuka ia mangangkita pangkitanya.
44012010	Wali sira dua mangaliunaka tentara to mangajagai wombo to uyunya pasi to kadua, panewa rata nja’u wombo wubu, wombo to damasua ri raya ngkota. Pei wombo etu tiloka ngkalionya, wali sira dua masuwu muni yako ri raya ntarungku etu pei polas-polas mangalulu jaya. Ojo karata nsira dua ri tompo njaya etu, kodi majoli pomakau i mPue Allah mangampiyaika i Petrus.
44012011	Wali roo see panewa i Petrus manasanya palaong etu monso pu’u mawali. Wali ia manganto’o, “Monso-monso i Pue nangampokau pomakaunya ma’i mangalapa muni aku yako ri kuasa i Herodes pasi yako samparia palaong to naporani nto Yahudi mangika resi aku.”
44012012	Wali ojo karoonya i Petrus mampobuuka ewa wetu, ia mangampago banua i Maria. I Maria etu ia indo i Yohanes to rato’oka seja i Markus. Wali nja’u banua i Maria etu, boros tau to siromu makai-kai.
44012013	Wali ojo karata i mPetrus ri tango banua etu, ia mangadedek wombo. Tempo ia mangadedek etu, ma’i samba’a tau we’a to papolaong ntau pue banua etu, sanganya i Rode. Tau we’a etu ma’i mangalo’a bara sema to mangadedek wombo etu, wali i Petrus mampogomboka ia.
44012014	Tempo i Rode mangandonge loonya etu, ia mangansani loo i mPetrus semo, wali ia ndende kojo rayanya see naka ia mangkalingan mangangua wombo. Ia mansaka maripo yau resi yununya pei manganto’oka sira, “I Petrus re’e ri sambali mbombo.”
44012015	Wali tempo yununya mangandonge gombonya etu sira manganto’oka ia, “Wando korom!” Pei i Rode maroso wo’u manganto’o, “Gete, monso pu’u!” Wali sira manganto’o, “Si’a i Petrus, pomakau i mPue Allah to pangkampang i mPetrus.”
44012016	Wali ri rayanya sira magombo-gombo etu i Petrus tare pandoonya mangandedek wombo. Wali sira yau mangua wombo etu panewa mangkita monso pu’u i Petrus, wali sira ipu kojo rayanya.
44012017	Yako etu i Petrus mangokotaka palenya, batuanginya see tau boros etu damaroti, panewa ia mangansaritaka sira mangkonong ewa wimba naika i mPue mangkeni muni ia yako ri raya ntarungku. Pasi ia seja manganto’oka sira, “Paponsanika seja i Yakobus pasi pua’i ngkita to yusa mangkonong palaong to mawali si’i.” Wali ojo karoonya ia mampogomboka sira etu, ia mayoko dayau wo’u njo’u lipu to yusa.
44012018	Wali yako etu, ojo kaeonya rao, masusa kojo raya ntentara to mangajagai tarungku etu. Sira manganto’o, “Gete tamo re’i i Petrus! Kesaa nawali resi ia?”
44012019	Wali i Herodes mampokauka tau yau mangaliwu i Petrus, panewa tau etu yau mangaliwu pei sira taa mangarata. Wali see naka i Herodes mampotanaka tentara to nangajagai tarungku mburi, to’onya, “Wimba naika ntau etu miyai tempo komi mangajagang ia?” Pei sira taa nakoto mampakanasa mangkonong palaong etu. Wali i Herodes mampokauka tau mampopate yau tentara etu apa etu semo huku to biasa narata nto panjaga ane tau mawali miyai tempo sira mangajagai ia Wali yako etu i Herodes mayoko yako ri propinsi Yudea yau damaroo-roo la’u kota Kaisarea.
44012020	Wali tempo i Herodes maroo-roo la’u Kaisarea, ia mawali maja’a kojo rayanya resi tau nja’u kota Tirus pasi Sidon. Wali see naka tau yako ri kota dua etu sira yau sindara-ndara damampotango ia. Naka pei sira rani mampotango ia apa mangaliwu jaya see ia masingkatao muni pei sira. Sira rani kojo masingkatao muni apa tau ri tana nsira biasa mangarata pangkoninya yako ri tana to naporentang i Herodes. Wali sira yau ruyu mangamomis to papolaong to mampasilonga banua i Herodes, sanga ntau etu i Blastus. I Blastus etu mampasimbalika sira, panewa sira maya mampotango i Herodes. Wali i Herodes manganto’o ia damagombo resi sira.
44012021	Wali yako etu ratamo eonya to roomo napakatantuka i Herodes sira damampotango ia. Ri eo etu i Herodes mamposunsuka bajunya to magaya kojo to tondong kuasanya. Panewa ia matunda ri gadera to tondong kuasanya seja. Roo see ia mampogomboka tau boros etu.
44012022	Wali tempo ia magombo etu tau boros sira sakaboo manganto’o, “Si’amo loo nto lino etu, loo mpue semo!”
44012023	Ojo panto’o ntau boros gombo to etu, pomakau i mPue Allah yako ri saruga mansaka mangahuku i Herodes. Ia mangawaika i Herodes panyaki to mapari kojo apa i Herodes taa mangabarong i Pue Allah pei ojo mangabiaka tau boros etu manganto’o ia semo pue. Wali i Herodes ia mate nakoni yau ndaido.
44012024	Wali yako etu kanjo’u-njo’u kaboro-boros tau to mangandonge tuntu i mPue Allah.
44012025	Wali tempo etu i Barnabas sira dua i Saulus mangawaika resi tau to mangaya nda’a Yerusalem doi to napokatu nu yunu nsira ri kota Antiokhia, panewa yako etu sira dua mawolili muni lo’u kota Antokhia. Tempo sira mawolili muni, sira mangkeni seja i Yohanes to rato’oka Markus.
44013001	Wali nja’u kota Antiokhia, re’e seja tau to mangaya i Pue Yesu to siromu nja’u ria. Ri oyo ntau etu re’e bara sawei mba’a to pantuntu tuntu i mPue Allah pasi re’e wo’u sawei mba’a tau to mampotunde tau to mangaya etu. Tau etu sanga nsira i Barnabas, i Simeon to rato’oka seja i Niger, i Lukius to yako kota Kirene, i Menahem to yunu masingkatao pei i gubernur Herodes, pasi re’e seja i Saulus.
44013002	Wali re’e seore sira mampue mampakabae i Pue pasi sira mangorop. Tongo-tongonya sira mangika palaong etu i Nosa Mapasing mampogomboka sira, Ia manganto’o, “Waika Aku i Barnabas sira dua i Saulus damangika palaong to roomo Kupakatantuka sira dua.”
44013003	Wali ojo karoonya sira mangorop pasi makaikai, sira mamposaka palenya ri wawo i Barnabas sira dua Saulus mangika tondong tau dua etu semo to rapilis mangika palaong to danaika nsira. Panewa roo see sira mangabiaka tau dua etu yau.
44013004	Wali yako etu i Nosa Mapasing mampokau i Barnabas sira dua i Saulus yau lo’u kota Seleukia la’u wii ntasi. Wali see naka sira dua yau lo’u ria. Ojo karatanya la’u ria sira mapone ri bangka malayag njo’u pulo Siprus.
44013005	Wali ojo karata nsira dua nja’u pulo Siprus, ri kota Salamis, sira mampakarebaka tuntu i mPue Allah resi tau nja’u banuabanua to napampotunde nto Yahudi. Tempo sira mampakarebaka tuntu i mPue etu, ngkai to sanganya i Yohanes Markus mangansawang sira.
44013006	Wali sira togo mangalinjak juku pulo etu sampe rata nja’u kota Papos. Nja’u kota etu sira mangarata samba’a to Yahudi to sanganya i Baryesus. Pei ane ri basa Yunani sanganya i Elimas. Ngkai etu tau kapake pasi ia mawuti, ia manganto’o, “Aku to pantuntu tuntu i mPue Allah.”
44013007	Wali ia masingkatao pei i Sergius Paulus to gubernur pulo Siprus etu. I Sergius Paulus etu ia tau to pande kojo. Wali re’e seore ia mampokio i Barnabas sira dua i Saulus damampotango ia, apa ia rani seja mangandonge tuntu i mPue Allah.
44013008	Pei i Elimas to kapake etu ia mangewa kojo i Barnabas dua i Saulus. Ia rani mangansilempor i gubernur etu naka ne’e damangaya i Yesu.
44013009	Pei i Saulus, to rato’oka seja i Paulus ia bae kojo karoso ndaya to nawaika i Nosa Mapasing ia. Wali ia mangalo’aka yau resi i Elimas.
44013010	Ia manganto’o, “O korom to pantipu pasi to pangakal, korom ana i ngKepala nto pantipu, pasi korom mangewa samparia to matao. Maka pei korom tare pandoonya rani mangawali yau anu to monso to nato’o i mPue see damawali yau wuti?
44013011	Wali si’i-si’i i Pue damangahuku korom. Wali korom darapakabuta yau, pasi korom tamo damangkita pasiwa kareme nu eo sampe rata temponya to napilis i mPue.” Wali ojo karoonya i Paulus magombo etu, i Elimas ia mansaka mangepe anu to ewa limu mupu to meta kojo mangabombong matanya. Wali see naka ia mula mangararoraro mpangkewaka mangaliwu tau to damangangkentar ia.
44013012	Wali ojo pangkita i nggubernur palaong to nawali etu ia mangaya anu to napotunde i Saulus sira dua, apa ia ipu rayanya mangandonge anu to napotunde nsira mangkonong i Pue etu.
44013013	Wali yako etu i Paulus pasi yununya malayag wo’u yako ri kota Papos rata nja’u kota Perga ri propinsi Pampilia. Nja’u ria i Yohanes Markus mampiyaika sira pei yau muni ndeku Yerusalem.
44013014	Pei i Paulus pasi yununya to yusa sira polas seja yako ri Perga rata nja’u kota Antiokhia ri propinsi Pisidia. Wali ojo karatanya Eo Rapandoo sira yau matunda ri raya banua to napampotunde nto Yahudi.
44013015	Tempo etu re’e tau to mangabasaka tau boros yako ri buku porenta i Musa pasi yako ri buku-buku to natulis nto pantuntu tuntu i mPue Allah to yusa. Ojo karoonya tau mangabasa buku etu kepala-kepala nto Yahudi to mampasilonga banua etu magombo. Sira mampokau tau yau manganto’oka i Paulus pasi yununya, “A’i-a’i, ane re’e to komi rani mampotundeka mampakaroso raya ntau boros si’i, wali temponya rawaika magombo si’i-si’i.”
44013016	Wali i Paulus makore pei mangokotaka palenya see tau boros etu damaroti, panewa ia manganto’o, “A’i-a’ingku to Israel pasi komi to si’a to Israel pei to mampalaika seja i Pue Allah saba manga’angga Ia, padongeka gombongku.
44013017	I Pue Allah, pue ngkita to Israel, Ia semo to nangampilis bue-bue ngkita tempo owi. Pasi Ia mangawaika wiyaa nsira mawali boros kojo tempo sira maroo la’u tana Mesir. Pei roo see Ia mangampake kuasaNya bae kojo mangkeni yau sira yako la’u tana etu.
44013018	Panewa yako etu opo mpuyu nto’u kasaenya Ia ojo mansabaraka mangkita lengko nsira to maja’a tempo sira maroo nja’u pada bone.
44013019	Ia mampakaja’a pitu bansa tau ri tana Kana’an, panewa Ia mangawaika to Israel tana ntau etu damawali sira puenya.
44013020	Wali bara opo atu pei lima mpuyu nto’u kasaenya yako pangampilis i mPue Allah bue-bue ngkita rataka tempo Ia mangawaika sira tana Kana’an etu. “Wali yako etu i Pue Allah mangawaika to Israel tau mawali to pobotus nsira. To pobotus etu mampasilonga sira rataka temponya to pobotus to purinya kojo. Etu semo i Samuel, to pantuntu tuntu i mPue Allah.
44013021	Wali ri tempo etu to Israel rani kojo makole, see naka sira mamporapika resi i Samuel, to’onya, “Waika kami makole.” Wali i Pue Allah mangawaika sira i Saul, ana i ngKis to yako ri wiyaa i Benyamin. I Saul etu mawali makole nsira opo mpuyu nto’u kasaenya.
44013022	Roo see i Pue Allah mangoko muni kuasa i nSaul panewa Ia mangokotaka wo’u i Daud damawali makole mangabolos ia. Wali si’i gombo i mPue Allah mangkonong i Daud etu, ia manganto’o, ‘Aku kunsani i Daud, ana i Isai, ia tau to lengkonya singkonong kojo pei pamporaningKu. Wali kesaa to Kuporani ia mangika, ia damangika.’ Etu semo to nato’o i mPue Allah.
44013023	Wali yako ri wiyaa i Daud etu, i Pue Allah re’e mangokotakaka kita to Israel to Pansompo to naparajanjika tempo owi. To Pansompo etu semo i Yesu.
44013024	Wali re’e katawanya i Yesu mamula palaongiNya, i Yohanes to Pombaptis manganto’oka samparia to Israel, to’onya, ‘Pajea pasi rabaptis.’
44013025	Wali yako etu, ojo mosu kagananya tempo i Yohanes mapalaong, ia manganto’o, ‘Ane ewa pampobuuka ngkomi, i sema aku si’i? Aku si’a Makole parajanji i mPue Allah. Pei re’e tau to dama’i wo’u yako aku si’i, Ia semo to bae-bae kuasaNya pei aku. Ia bae kojo anggaNya, see naka aku mangepe aku nempo ojo mangalede so’o nsapatuNya taa masipato.’ Etu semo gombo i Yohanes.
44013026	“Wali a’i-a’i to wiyaa i Abraham, pasi komi to si’a to Yahudi pei to mampalaika seja i Pue Allah saba manga’angga Ia, kita semo to napaponsanika i mPue Allah kareba si’i mangkonong ewa wimba kita rapalaes.
44013027	Apa tau to maroo ri Yerusalem seore pasi kepalakepalanya sira taa mangansani bara i sema kamonsonya i Yesu. Pasi sira taa seja mangansani batuanginya gombo to natulis nto pantuntu tuntu i mPue Allah tempo owi, gombo etu to rabasa ponto ri Eo Rapandoo. Sira taa kojo mangansani, wali see naka sira mangahuku i Yesu. Wali palaong etu mangabanang gombo to natulis nto pantuntu tuntu i mPue Allah.
44013028	Wali sira taa mangarata sabanya naka pei i Yesu masipato rapopate yau. Pei nempo taa narata nsira, sira tiroo maroso kojo mamporapi-rapika resi i Pilatus see i Yesu darapopate yau.
44013029	Wali sira mangika resi i Yesu samparia to natulis yami nto pantuntu tuntu i mPue Allah tempo owi mangkonong palaong to damawali resi Ia, panewa roo see re’e wo’u tau to mantauraka lembaNya yako ri kaju pasape panewa mampoduli ri raya mbayau mbatu.
44013030	Pei i Pue Allah mangawangu muni Ia yako ri kapateNya,
44013031	panewa yako etu i Yesu malagi mbengi mampapokitaka koroNya resi tau to mangalulu Ia yako ri Galilea rataka ri Yerusalem. Wali tempo si’i tau to nangkita Ia etu, sira mawali matamanasa mangkonong Ia resi kita to Israel.
44013032	“Wali kami si’i-si’i mampakarebaka resi komi kareba matao mangkonong anu to naparajanjika i mPue Allah bue-bue ngkita tempo owi.
44013033	Apa parajanjiNya resi bue-bue ngkita etu i Pue Allah room mangabanang resi kita to wiyaa nsira, etu semo Ia mangawangu muni i Yesu yako ri kapateNya. Wali re’e gombo to ratulis ri raya buku Masmur mangkonong palaong to etu. Gombo etu gombo i mPue Allah resi i Yesu, Ia manganto’o, ‘Komi semo Anangku, Seo si’i Aku roomo mampakanasaka resi tau monso pu’u Aku Pa’aMu.’
44013034	Wali i Pue Allah room mangawangu muni AnaNya, i Yesu, yako ri kapateNya pasi AnaNya etu tamo damate wo’u daboo yau lembaNya. Si’i wo’u gombo i mPue Allah mangkonong palaong etu. Ia manganto’oka bue-bue ngkita tempo owi, to’oNya, ‘Aku damangabanangika komi parajanji to bae kojo batuanginya pasi to maya rasarumaka to roomo Kuparajanjika i Daud tempo owi.’ Etu semo gombo i mPue Allah tempo owi mangkonong mangawangu muni i Yesu yako ri kapateNya.
44013035	Wali ewa see seja gombo i Makole Daud to ratulis ri ayat to yusa ri buku Masmur, i Daud manganto’o, ‘Komi taa damangabiaka to papolaongiMu to mapasing daboo yau lembaNya.’ Wali etu semo gombo i Makole Daud tempo owi.
44013036	“Wali a’i-a’i, si’anya lemba i Daud to rato’o etu. Apa ane i Daud, tempo ia tuwuwa ia mangika pamporani i mPue Allah, panewa roo see ia mate yau pei lembanya rapongkeli yau ri pipi nu dayo nu buenya. Roo see lembanya boo yau.
44013037	Pei i Yesu, to nawangu muni i mPue Allah etu, Ia taa naboo yau lembaNya.
44013038	Wali a’i-a’i, re’e to aku rani komi mangansani see naka kami mampakarebaka resi komi, etu semo i Pue Allah Ia tamo mangkitanaka dosa ngkomi apa saba palaong to naika i Yesu.
44013039	Ane porenta i Musa, taa maya mangalapas kita yako samparia dosa ngkita, pei ane i Yesu Ia maya. I sema tau to mangaya i Yesu, tau etu ralapas yako samparia dosanya.
44013040	Wali pakatao kojo naka ne’e mawali resi komi ewa to natulis nto pantuntu tuntu i mPue Allah tempo owi etu. Ia mangantulis gombo i mPue Allah resi tau to bo’onya mangaya Ia, to’oNya,
44013041	“Pobuuka kojo komi to ojo rani mampokore gombongKu. Apa komi daipu kojo rayamu mangkita palaong to Aku damangika pasi komi damate yau. Apa tempo komi tuwuwa Aku damangika sanjaya palaong pei komi taa damangaya nempo re’e tau to mampakanasaka komi.’ Etu semo gombo to nato’o yami i mPue Allah, wali to tao-tao komi mangaya i Yesu naka ne’e rahuku ewa to ratulis etu.”
44013042	Wali ojo karoonya i Paulus magombo etu sira dua i Barnabas damasuwu muni yako ri banua napampotunde nto Yahudi. Tempo sira damasuwu muni etu re’e tau to mamporapika resi sira see sira dua dama’i wo’u ri Eo Rapandoo to darata see damampakanasa wo’u anu to owo roo napotundeka etu.
44013043	Wali yako etu sira samparia masuwu yako ri banua etu. Tempo sira masuwu, boros to Yahudi pasi tau to yusa to mangalulu kojo agama nto Yahudi, sira mangalulu i Paulus sira dua i Barnabas. Wali i Paulus sira dua magombo wo’u mampakaroso raya ntau boros etu naka ne’e sira mandoo mansarumaka kanoto i mPue Allah.
44013044	Wali yako etu, ojo karatanya wo’u ri Eo Rapandoo, tau ri kota etu mosu samparia sira siromu damampodongeka tuntu i mPue Allah.
44013045	Pei tempo kepala-kepala nto Yahudi mangkita tau boros etu mangampago i Paulus sira dua Barnabas, sira timopo kojo rayanya wali sira mangabanta gombo to nato’o i mPaulus pasi manto’o maja’a ia.
44013046	Pei i Paulus sira dua i Barnabas taa kojo meka mangansono gombo nsira, to’onya, “Kami taa maya taa mampakarebaka tuntu i mPue Allah resi komi to Yahudi ruyu. Pei komi bo’omu mangaya, pasi manasa komi semo to mampobuuka komi taa masipato damangarata katuwu to singkasaenya. Wali see naka si’i-si’i kami dayau wo’u mampakarebaka tau to si’a to Yahudi.
44013047	Apa ewa see porenta i mPue Allah resi kami. Ia manganto’oka kami, to’oNya ‘Aku room mangampilis komi damampaponsanika resi tau to si’a to Yahudi mangkonong Aku. Wali komi damawali ewa reme to mangansindo tampa to mawuri. Pasi Aku mampokau komi see komi damampakarebaka resi tau ri suogi lino mangkonong ewa wimba sira maya mangarata katuwu to singkasaenya.’ Etu semo gombo i mPue Allah resi kami.”
44013048	Wali ojo pangandonge ntau to si’a to Yahudi gombo i mPaulus dua i Barnabas etu, sira ndende kojo rayanya pasi sira mangabarong tuntu i mPue. Wali tau etu i sema-sema sira to masanang mampobuuka mangarata katuwu to singkasaenya, tau etu mangaya i Pue Yesu.
44013049	Wali yako etu tuntu i mPue Allah natikareba-reba juku ri tana etu.
44013050	Pei kepala-kepala nto Yahudi, sira mangarotai raya ntau we’a to bose angganya to mampalaika seja i Pue Allah saba manga’angga Ia. Pasi sira mangarotai seja raya ntau to tu’anginya ri kota etu see naka samparia tau to etu mangansesai i Paulus sira dua i Barnabas. Wali ewa wetu inikanya damangarubak muni tau dua etu yako ri lipu etu.
44013051	Wali see naka i Paulus sira dua i Barnabas mangantantamaka awu ntana to re’e ri witi nsira mangika tondong sira taa singkonong pei tau ri kota etu. Panewa yako etu sira dua yau wo’u ri kota Ikonium.
44013052	Pei anaguru i mPue Yesu to re’ewa ri kota Antiokhia etu sira tiroo ndende kojo rayanya pasi bae kojo karoso ndaya to nawaika i Nosa Mapasing sira.
44014001	Wali ojo karata i mPaulus sira dua i Barnabas nja’u kota Ikonium, sira masua sindara-ndara ri raya banua to napampotunde nto Yahudi, panewa sira mampakarebaka tau to siromu nja’u ria kareba matao. Tempo sira magombo etu sira mampakanasa kojo kareba matao wali see naka boros kojo tau to mangaya i Pue Yesu. Tau to mangaya etu re’e to Yahudi pasi re’e seja to si’a to Yahudi.
44014002	Pei to Yahudi to bo’onya mangaya, sira mangarotai raya ntau to si’a to Yahudi see sira maja’a rayanya resi tau to mangaya i Yesu etu.
44014003	Pei i Paulus sira dua i Barnabas masae sira dua maroo-roo nja’u kota etu. Sira taa meka rayanya mampakarebaka kareba mangkonong i Pue. Pasi i Pue mampaponsanika tau nja’u ria monso pu’u anu to napakarebaka nsira dua mangkonong kanoto i mPue, apa Ia mangawaika sira dua kuasa mangika palaong to taa rapobiasa to mawali tondong resi tau pasi to mampakaipu raya ntau.
44014004	Pei tau nja’u kota etu sira mawali yau dua ntila. Re’e sangga’a to mangaluluka to Yahudi, pasi re’e sangga’a mampasimbalika pomakau i mPue Yesu.
44014005	Wali yako etu tau to si’a to Yahudi pasi to Yahudi seja sindara-ndara pei tau tu’a nsira mangansongka damangansesai i Paulus sira dua i Barnabas pasi mangantasoka sira dua watu.
44014006	Pei sira dua re’e mangandonge songka ntau etu, wali sira dua miyai yako ri kota Ikonium etu, yau wo’u ri propinsi Likaonia. Nja’u ria sira yau ri kota Listra pasi Derbe pasi ri lipu-lipu to ri awenya.
44014007	Nja’u ria seja sira dua mampakarebaka resi tau kareba matao.
44014008	Wali nja’u kota Listra, re’e samba’a tau to malulu witinya yako ri pampoana. Ngkai etu ojo matundatunda, ia taa kojo nakurang malinja apa taa maroso witinya.
44014009	Wali ngkai to taa maroso witinya etu mampodongeka seja tempo i Paulus magombo. Tempo etu i Paulus mangalo’aka kojo resi ngkai etu pei mangansani ngkai etu ia mangaya i Pue Allah nakurang mampakatao ia.
44014010	Wali see naka i Paulus maroso loonya manganto’oka ia, “Pakore manoto!” Wali ngkai etu ia mansaka matambesi tudu ngkangkore panewa ia malinja.
44014011	Wali ojo pangkita ntau boros palaong to naika i mPaulus resi ngkai etu, sira sakaboo, magombo ri raya basa nsira, etu semo basa Likaonia, sira manganto’o, “Gete! Tau si’i bara pue-pue to napue ngkita, pei sira roomo mawali yau ewa kita to lino ta’anya pei ratamo mangasawang kita!”
44014012	Wali tau boros etu mangansangaka sira dua mangampake sanga nu pue-pue nsira. I Barnabas sira mangansangaka pue Seus, pasi i Paulus sira mangansangaka pue Hermes apa ia semo to biasa magombo.
44014013	Wali yako etu ma’i to pampue mpue Seus. Tau etu semo to mampasilonga banua to napampue ntau resi pue Seus. Banua etu re’e ri sambali ngkota. Wali to pampue etu ia mangangkeni bara sawei mba’a sapi to pongka pasi mangkeni seja sese ngkaju nja’u wombo ngkota. Naka pei ia mangkeni sapi pasi sese ngkaju etu apa ia pasi tau boros damampampueka resi i Paulus sira dua i Barnabas damampakabae sira dua.
44014014	Pei ojo pandonge i Barnabas sira dua i Paulus songka ntau boros etu, sira mangansia yau pakenya apa mawo kojo rayanya. Pasi sira maripo njo’u oyo ntau boros panewa maroso loonya manganto’o,
44014015	“Gete komi! Maka pei komi mangika palaong si’i? Kami si’i ojo to lino seja sewaju pei komi. Naka pei kami ma’i resi komi ma’i mangangkenika komi kareba matao, see komi maya mangandolika tangomu yako ri pue to tare batuanginya si’i pei maya mampue mampakabae i Pue Allah anu to tuwu. Etu semo i Pue Allah anu nampapowali yangi, lino, tasi, pasi samparia bananginya.
44014016	Wali tempo owi i Pue Allah ojo mangabiaka yau komi to si’a to Yahudi mangalulu pamporani ndaya to si komi.
44014017	Pei nempo ewa wetu, i Pue Allah Ia taa mangkalingan mangawaika komi tondong to mampakanasaka komi Ia re’e, apa Ia sangkani mangika anu to manoto resi komi. Ia mantudumaka uja yako ndate yangi pasi Ia mangika see mawua pinumuya ngkomi. Ia mangawaika komi gana pangkoni pasi kasanang ndaya.” Wali etu semo gombo i mPaulus sira dua i Barnabas resi tau boros etu.
44014018	Pei nempo ewa see gombonya, tiroo mandasai naepe nsira dua manganta’amaka pamporani ntau boros, apa tau boros etu taa kojo napandooka rani mangkeni pampuenya resi sira dua.
44014019	Wali yako etu ratamo to Yahudi to yako ri kota Antiokhia pasi kota Ikonium, sira rata nja’u kota Listra etu. Tau rata etu mampogomboka tau Listra manganto’o maja’a i Paulus sira dua i Barnabas panewa tau Listra etu mampasimbalika yau tau to rata etu. Wali sira mangantasoka i Paulus watu panewa mangaditi yau ia ri sambali ngkota. Sira mampondayaka ia matem.
44014020	Pei tempo etu anaguru i mPue Yesu to re’e ri Listra etu, sira yau makore tiku i Paulus. Wali tempo etu i Paulus naendo muni panewa mambangu pei yau muni njo’u raya ngkota. Yako etu ojo kaeonya rao i Paulus sira dua i Barnabas polas wo’u njo’u kota Derbe.
44014021	Rata ri Derbe etu i Paulus sira dua i Barnabas mampakarebaka kareba matao resi tau ri kota etu, panewa boros tau to mawali anaguru i mPue Yesu. Yako etu sira dua mawolili muni ri kota Listra pasi ri kota Ikonium pasi ri kota Antiokhia to ri propinsi Pisidia.
44014022	Wali samparia lipu to kaliu nsira dua etu, sira mampakaroso raya ntau to anaguru i mPue Yesu. Pasi sira manganto’oka tau etu, “Ne’e kojo pandooka mangalulu i Pue pei pakaroso pangaya ngkomi. Kita damangarata boros kasesa ri tempo si’i. Taa maya kita taa datarata kasesa etu, apa ojo karoonya kita mangarata kasesa panewa kita maya mangarata anu to matao to rawaika resi tau to Makolenya i Pue Allah.” Ewa see gombo nsira dua.
44014023	Wali yako etu sira dua mangampilis bara sawei mba’a tau ri ponto-ponto lipu naka re’e tau to mangaya. Tau etu napilis nsira dua damawali ketua ntau to mangaya to siromu ri lipu-lipu etu. Wali roo etu sira dua mampokai-kaika ketua-ketua etu tongonya mangorop. Sira mangansarumakaka tau etu resi i Pue Allah see Ia damangararamaka sira, apa Ia semo to naaya nsira.
44014024	Yako etu i Paulus sira dua i Barnabas polas wo’u liu nja’u propinsi Pisidia panewa rata nja’u propinsi Pampilia.
44014025	Rata nja’u ria sira yau mampago kota Perga panewa mampakarebaka tau ri kota etu tuntu i mPue. Roo see sira polas wo’u yau lo’u kota Atalia ri wii ntasi.
44014026	Wali ojo karata nsira la’u kota Atalia etu sira dua mapone ri bangka panewa malayag mawolili muni njo’u kota Antiokhia to ri propinsi Siria apa yako nja’u ria pangampokau ntau sira dua seore. Tempo pangampokau etu, re’e tau to mampokaika sira dua mansarumakaka sira resi i Pue Allah see Ia damangajagang sira yako ri kanotoNya tempo sira mangika palaong to danaika nsira etu. Wali palaong to etu sira roomo mangika see naka sira mawolili muni.
44014027	Wali ojo kadongka nsira nja’u Antiokhia, sira mana’u yako ri bangka panewa roo see sira yau mampasiromunaka tau to mangaya to nja’u nja’u ria. Panewa sira dua mangansaritaka tau etu mangkonong samparia to naika i mPue Allah ri raya mpalinja nsira. Pasi sira dua mangansaritaka seja tau Antiokhia etu mangkonong ewa wimba naika i mPue Allah seore mampaponsanika seja tau to si’a to Yahudi see tau to si’a to Yahudi etu mangaya seja i Pue Yesu.
44014028	Wali yako etu i Paulus sira dua i Barnabas masae sangkodi maroo-roo sindarandara pei anaguru i mPue Yesu nja’u kota Antiokhia etu.
44015001	Wali re’e seore rata bara sawei mba’a tau yako nda’a propinsi Yudea, rata ri kota Antiokhia. Tau etu mamula mampotundeka tau to mangaya i Yesu nja’u ria, sira manganto’o, “Ane komi taa rasui ruyu, mangalulu porenta i Musa, komi taa darapalaes.”
44015002	Wali ojo pandonge i mPaulus sira dua i Barnabas anu to napotundeka ntau etu, sira dua mangewa kojo pasi maroso kojo naika mangabanta tau etu mangkonong anu to napotundeka etu. Pei yako etu tau ri Antiokhia sira mangampilis sawei mba’a tau dayau ndeku Yerusalem yau damampogomboka pomakau i mPue Yesu pasi ketua-ketua ntau to mangaya to ndate ria mangkonong anu to napotunde ntau to yako Yudea etu. Tau to ipilisinya etu semo i Paulus, i Barnabas, pasi re’e wo’u sawei mba’a yununya to mangaya.
44015003	Wali tau to mangaya to siromu ri Antiokhia etu, sira mampokau tau to room rapilis etu. Wali i Paulus pasi yunu-yununya mayoko dayau ndeku Yerusalem. Ri raya mpalinjanya etu sira liu mandoo ri propinsi Penisia pasi Samaria. Tempo sira nja’u nja’u ria, sira mampakarebaka resi yunu nsira to samba’a pangaya mangkonong tau to si’a to Yahudi re’e seja to mangaya i Pue Yesu. Wali samparia tau to mangaya ri Penisia pasi Samaria etu paka masanang kojo mangandonge kareba etu.
44015004	Wali yako etu i Paulus pasi yununya polas wo’u yako ri Penisia pasi Samaria yau ndeku Yerusalem. Rata nda’a ria, pomakau i mPue Yesu, pasi ketua-ketua ntau to mangaya, pasi samparia tau to mangaya to yusa to siromu nda’a ria, sira paka masanang kojo simparata pei sira. Wali i Paulus pasi yununya etu sira mangansaritaka tau to nda’a ria mangkonong samparia palaong to naika nsira yako ri kuasa i mPue Allah.
44015005	Pei tempo etu re’e sangga’a tau to mangaya etu to aliran Parisi. Wali sira makore pei manganto’o, “Tau to si’a to Yahudi etu, nempo mangaya pei tiroo taa maya taa sira rasui pasi rapotundeka see mangalulu kojo porenta i Musa.”
44015006	Wali yako etu pomakau i mPue Yesu pasi ketua-ketua ntau to mangaya sira siromu damagombogombo mangkonong palaong to etu.
44015007	Wali ri rayanya sira magombogombo etu sira masibanta masae sangkodi, panewa i Petrus makore pei manganto’o, “A’i-a’i, komi mangansani sawei nto’u liu i Pue Allah nangampilis aku yako ri oyo ngkita mangkenika tau to si’a to Yahudi kareba matao see sira maya seja mangandonge kareba etu. Pasi tempo sira mangandonge, sira mangaya i Pue Yesu.
44015008	Wali i Pue Allah mangansani raya ntau, wali Ia mangansani monso pu’u tau to si’a to Yahudi etu mangaya. See naka Ia mangawaika sira i Nosa Mapasing sewaju ewa nikaNya resi kita. Wali ewa wetu inikaNya mampakanasaka resi kita Ia room mangantima tau to si’a to Yahudi etu.
44015009	I Pue Allah taa mampasisala kita to Yahudi pasi sira to si’a to Yahudi. Ia room mampakayongo raya nsira apa sira mangaya i Yesu.
44015010	Wali ane ewa see, maka pei komi sewaju ewa manganto’o taa gana palaong to naika i mPue Allah resi sira etu? Apa komi rani mangawaika anaguru i mPue Yesu to si’a to Yahudi etu porenta-porenta to mabeu kojo to taa nawaika i mPue Allah sira. Pei gete, sakowa kita to Yahudi tare to mangkurang mangaluluka kojo porenta-porenta to etu. Nempo buebue ngkita tempo owi rataka resi kita ri tempo si’i tare pasi samba’a kita to mangkurang mangaluluka.
44015011	Wali manasa kojo si’a apa saba mangalulu porenta to etu naka pei kita rapalaes. Kasimbalinya yako etu, anu to kita mangaya, etu semo kita rapalaes apa saba kanoto i mPue ngkita, i Yesu. Pasi ewa see seja ane tau to si’a to Yahudi. Sira seja rapalaes saba yako kanoto i mPue Yesu, si’a saba mangalulu porenta-porenta.”
44015012	Wali tempo i Petrus magombo etu, tau to siromu nja’u ria ojo maroti. Yako etu sira mampodongeka wo’u gombo i Barnabas sira dua i Paulus tempo sira dua mangansaritaka sira mangkonong palaong to taa rapobiasa to nawaika i mPue Allah sira dua kuasa mangika tempo sira nja’u resi tau to si’a to Yahudi. Palaong etu mawali tondong resi tau to si’a to Yahudi etu pasi mampakaipu raya nsira.
44015013	Wali ojo karoonya sira dua magombo, i Yakobus manganto’o, “A’i-a’i, padongeka gombongku si’i.
44015014	I Simon ia room mangansaritaka kita ewa wimba naika i mPue Allah uyunya mampaponsanika tau to si’a to Yahudi pamporayangiNya see dare’e seja tau yako ri oyo nsira to damawali Ia puenya.
44015015	Palaong to nikaNya etu singkonong kojo ewa gombo i mPue to room natulis nto pantuntu tuntuNya tempo owi, to’onya,
44015016	‘Roo see, ri tempo to darata, tempo etu Aku dama’i muni, pasi Aku damampakaroso muni wiyaa i Makole Daud to raporapaka ewa banua to room mapuka yau. Wali ewa naika ntau mangawangu muni banua to room mapuka yau, ewa wetu seja daKuika mampasilonga muni wiyaa i Daud.
44015017	Naka pei Aku damangika ewa wetu see to lino to toronya damangaliwu Aku, etu semo tau to si’a to Yahudi, sira darato’oka seja Aku puenya.’
44015018	Wali etu semo gombo i mPue to Ia nanganto’o yami tempo owi mampakanasa mangkonong palaong to mawali ri tempo si’i.”
44015019	Wali i Yakobus manganto’o wo’u, to’onya, “Ane ewa pampobuuka to si aku, ne’e kita mampakasusa tau to si’a to Yahudi to roomo mangandolika tangonya resi i Pue Allah.
44015020	Ne’e kita mampakasaaka sira mangalulu samparia porenta i Musa. Kasimbalinya yako etu, to taotao kita ojo mangantulisika sira sura pei manganto’oka sira ne’e mangkoni pangkoni to makarika, etu semo pangkoni to room rapampueka resi tau-tau. Pasi ne’e masala bara magoyal. Pasi ne’e seja mangkoni raa pasi wombo mbinatang to mate taa masuwu raanya.
44015021	Wali etu semo porenta-porenta i Musa to matao sira mangaluluka naka ne’e sira mampakasusa raya nu yunu ngkita to Yahudi. Apa yako tempo owi porentaporenta to etu ponto Eo Rapandoo rabasa nja’u raya banua-banua to napampotunde nto Yahudi pasi rapakarebaka resi tau nja’u ponto kota.”
44015022	Wali ojo karoonya i Yakobus magombo etu, pomakau i mPue Yesu pasi ketua-ketua ntau to mangaya sindara-ndara pei samparia tau to mangaya to siromu nda’a ria, sira magombo-gombo panewa manganto’o, “Anu kita mangampilis tau yako ri oyo ngkita pei pokau sira damangalulu i Paulus sira dua i Barnabas yau ri kota Antiokhia.” Wali sira mangampilis i Silas sira dua i Yudas to rato’oka Barsabas. Tau dua etu sira tau to na’angga nu pua’inya to samba’a pangaya.
44015023	Wali tau dua etu damangkenika tau ri Antiokhia sura ane roomo ratulis. Wali sura to natulis i Yakobus pasi yununya etu manganto’o, “Kami mantabea komi to a’ia’i mami to samba’a pangaya. Wali sura si’i yako resi kami to pomakau i mPue Yesu pasi to ketua-ketua ntau to mangaya ri Yerusalem sire. Kami mangantulisika komi to si’a to Yahudi to maroo ri kota Antiokhia pasi ri propinsi Siria pasi Kilikia.
44015024	Wali naka pei kami mangantulisika komi sura si’i apa kami mangandonge re’e sawei mba’a tau yako resi kami to rata resi komi seore. Tau etu gombonya ojo mampakasusa raya ngkomi pasi pampobuuka ngkomi. Wali kami rani mampakanasaka komi si’a kami nangampokau tau etu yau resi komi mangika palaong to etu.
44015025	-
44015027	Wali see naka kami samba’a pampobuuka mangampilis dua mba’a yunu mami pei mampokau sira yau resi komi, etu semo i Yudas sira dua i Silas. Tau dua etu damampakanasaka seja komi anu to kutulisika komi si’i. Tempo sira yau resi komi sira damangalulu i Paulus sira dua i Barnabas anu to kuporayang kojo. I Paulus sira dua etu, si’a katuwu nsira ri lino si’i to bae kojo batuanginya resi sira, see naka sira taa meka mangika palaong i mPue Yesu Kerisitu.
44015028	Wali re’e to roomo napakanasaka i Nosa Mapasing resi kami mangkonong komi, pasi kami seja singkonong. Ia taa rani kami mampakasaaka komi mangalulu porenta i Musa kasimbalinya yako porenta-porenta to bae kojo batuanginya resi samparia tau to Yahudi.
44015029	Etu semo, ne’e mangkoni pangkoni to room rapampueka resi tau-tau, pasi ne’e mangkoni raa, pasi ne’e seja mangkoni wombo nu binatang to mate taa masuwu raanya. Pasi ne’e seja masala bara magoyal. Wali ane komi mangalulu porenta-porenta to rato’o etu, lengko ngkomi damatao. Wali ungkanyamo ruyu sura si’i.”
44015030	Wali ojo pangantulis nsira sura etu, sira mangawaika i Yudas sira dua i Silas panewa mangabiaka sira dua yau. Wali sira dua meyoko mangalulu i Paulus sira dua i Barnabas yau lo’u kota Antiokhia. Rata la’u ria, sira mampasiromunaka tau to mangaya panewa sira mangawaika tau etu sura.
44015031	Wali tau etu mangabasa sura etu. Sira ndende kojo rayanya mangampobuuka paposia to ratulis etu.
44015032	Wali i Yudas sira dua i Silas, sira seja tau to pantuntu tuntu i mPue Allah, wali sira dua masae magombo nja’u ria mampaposiaka pasi mampakaroso raya nu pua’inya to samba’a pangaya pei sira etu.
44015033	Wali yako etu sira dua maroo-roo bara sawei mbengi ri Antiokhia panewa sira dua mayoko damawolili muni resi tau to nampokau sira etu. Tempo sira mayoko etu, yunu nsira ri Antiokhia manganto’oka sira dua, “Kami mamporapika resi i Pue see Ia damangararamaka komi ri jaya.”
44015034	Pei tempo etu i Silas ia mampobuuka, “Aku damaroo ruyu ri Antiokhia si’i.”
44015035	Pasi i Paulus sira dua i Barnabas, sira seja maroo-roo ri Antiokhia. Sira dua mampotundeka tau pasi mampakarebaka tuntu i mPue nja’u ria. Pasi malagi yununya to mangika seja palaong to etu sindara-ndara pei sira.
44015036	Wali ojo kagananya sawei mbengi i Paulus manganto’oka i Barnabas, to’onya, “Matao ane kita mawolili muni liu wo’u mayunu-yunu resi pua’i ngkita to samba’a pangaya to nja’u ponto kota to pangampakarebaka ngkita tuntu i mPue seore. Kita yau mangalo’a tau etu bara wimba katuwu nsira.”
44015037	Wali i Barnabas ia rani mangkeni seja i Yohanes to rato’oka seja Markus yau mangalulu sira.
44015038	Pei i Paulus manganto’o, “Taa matao kita mangkeni ngkai etu apa seore tawa roo palaong to kita mangika etu, ia nangampiyaika yau kita ri Pampilia.”
44015039	Wali i Paulus sira dua i Barnabas matingka, see naka sira dua maga’a yau. Wali i Barnabas mangkeni Markus panewa sira dua mapone ri bangka pei malayag yau njo’u pulo Siprus.
44015040	Pei i Paulus mangampilis i Silas damangalulu ia. Wali sira dua meyoko, pei tempo sira tawa meyoko etu, pua’inya to samba’a pangaya to nja’u ria, sira mampokaika sira dua mamporapika resi i Pue Allah see Ia mangajagang sira dua yako ri kanotoNya.
44015041	Wali yako etu i Paulus sira dua i Silas yau mangalinjak propinsi Siria pasi Kilikia. Sira dua mampakaroso raya ntau to mangaya i Pue Yesu to siromu ri lipu-lipu to nja’u ria.
44016001	Wali yako ri propinsi Siria pasi Kilikia i Paulus sira dua i Silas polas wo’u yau njo’u kota Derbe pasi Listra. Nja’u kota Listra etu re’e samba’a anaguru i mPue Yesu, sanganya i Timotius. Ngkai etu indonya to Yahudi to mangaya i Pue Yesu, pei pa’anya to Yunani, si’a to Yahudi.
44016002	Wali i Timotius, ane ewa panto’o nu pua’inya to samba’a pangaya to nja’u Listra pasi Ikonium, ia tau to matao.
44016003	Wali i Paulus rani i Timotius mangalulu ia ri raya mpalinjanya. Pei to Yahudi to maroo ri lipu-lipu danakanjo’u etu, sira paka mangansani pa’a i nTimotius ia tau Yunani, si’a to Yahudi, wali ia taa mangansui ananya. Wali see naka i Paulus mangansui ruyu i Timotius naka ne’e mampakasusa raya nto Yahudi to danapotunde nsira etu.
44016004	Wali yako etu i Paulus sira togo i Silas pasi Timotius, sira meyoko yako kota Listra pei malinja wo’u rata ri kota-kota to nja’u tana etu. Ponto kota nakarata nsira togo etu, sira mamporata resi tau ri kota etu gombo mpomakau i mPue Yesu pasi ketua-ketua ntau to mangaya ri Yerusalem to natulis nsira seore resi tau Antiokhia. Naka pei sira mamporata gombo etu see tau ri kota-kota etu damangaluluka seja porenta-porenta to nato’o nsira.
44016005	Wali tau to mangaya i Pue Yesu to siromu nja’u kota-kota etu sira rapakaroso pangayanya pasi ponto eo sira to mangaya etu tiduga-dugang wo’u kaborosinya.
44016006	Wali yako etu i Paulus sira togo rani yau mampakarebaka tuntu i mPue nja’u propinsi Asia, pei sira taa nawaika i Nosa Mapasing yau njo’u ria. Wali sira togo yau mangalinjak tana Prigia pasi Galatia.
44016007	Ri raya mpalinjanya etu, sira rata nja’u ungka mpropinsi Misia panewa sira rani polas wo’u njo’u propinsi Bitinia, pei sira taa seja nawaika i Nosa mPue Yesu yau njo’u ria.
44016008	Wali sira togo ojo liu polas ri propinsi Misia panewa yau lo’u kota Troas to la’u wii ntasi.
44016009	Wali tempo sira togo la’u ria, ri raya mburi etu, i Paulus ia re’e pangkitanya. Ri raya mpangkitanya etu ia re’e mangkita samba’a tau yako ri propinsi Makedonia. Ngkai etu makore pei mamporapika resi i Paulus, to’onya, “Pawote rima pei sawang kami.”
44016010	Wali ojo karoonya i Paulus mangkita pangkitanya etu, ia mangansaritaka resi kami. Wali manasa resi kami i Pue Allah mampokau kami yau njo’u Makedonia damampakarebaka tau nja’u ria kareba matao, see naka kami mansaka mampakaroso dayau njo’u Makedonia etu.
44016011	Wali yako ri Troas etu, kami mapone ri bangka pei malayag rata nja’u pulo Samotrake, panewa yako etu eo rao wo’u kami malayag wo’u rata nja’u kota Neapolis.
44016012	Yako ri Neapolis etu kami malinja rata ri kota Pilipi. Pilipi etu semo kota ri propinsi Makedonia to nansani kojo ntau boros. Pasi tau to maroo nja’u kota Pilipi etu, kaborosinya to Roma. Wali kami maroo-roo bara sawei mbengi nja’u ria.
44016013	Wali ri rayanya kami maroo-roo nja’u kota etu, ojo karatanya Eo Rapandoo, kami yau ri sambali mbombo ngkota, yau mampago nja’u towo nue. Naka pei kami mampago nja’u ria apa kami mampondayaka nja’u ria semo tampa to napago nto Yahudi yau damakaikai resi i Pue Allah. Wali ojo karata mami nja’u ria, kami matunda panewa mamula mampogomboka tau we’a to siromu nja’u ria.
44016014	Tau we’a to mangandonge gombo mami etu, samba’a sanganya i Lidia. I Lidia etu ia yako ri kota Tiatira, pasi ia tau to mampobalu kain to makamumu to masuli olinya. I Lidia etu ia tau to si’a to Yahudi pei ia mampue mampakabae i Pue Allah. Wali i Pue mangalokasika ia pampobuukanya see ia mampodongeka kojo gombo to nato’o i mPaulus.
44016015	Wali yako etu i Lidia pasi tau to maroo ri banuanya sira rabaptis. Ojo karoonya sira rabaptis, i Lidia mangansale kami, to’onya, “Ane monso pu’u komi mampobuuka aku tau to mangaya i Pue, ane ewa see yau maroo ri banuangku, aku damampalinggona.” Wali ewa see to’onya mamporapika resi kami sampe kami yau mangalulu ia njo’u banuanya.
44016016	Wali yako etu re’e seore kami yau mampago wo’u tampa rapokai-kai. Tempo kami ri jaya etu kami mangarata samba’a tau we’a to napowatua ntau. Tau we’a etu naposuak measa, wali yako ri kuasa measa etu ia nansani manganto’o yami palaong to damawali. Wali pue ntau we’a etu bae kasugi to narata nsira apa yako ri palaong to naika mbatuanya etu, apa tau mangawaika sira doi see tau we’a etu damanganto’oka sira palaong to damawali resi sira.
44016017	Wali tempo kami yau njo’u tampa rapokai-kai etu, tau we’a etu mangalulu-lulu payu i mPaulus pasi kami. Panewa tau we’a etu maroso loonya kaboo-boo manganto’oka tau, “Tau si’i to papolaong i mPue Allah anu Makuasa! Sira mampakarebaka resi komi ewa wimba jaya see komi darapalaes!”
44016018	Wali tau we’a etu bara sawei eo mangika palaong to etu, see naka i Paulus ia mosam rayanya apa ia mangansani kamonsonya measa semo to mangika palaong to etu. Wali ia mangalekoka tangonya resi tau we’a etu panewa mampogomboka measa to re’e ri rayanya, ia manganto’o, “Yako ri kuasa i Yesu Kerisitu aku manganto’oka korom piyai yako resi tau we’a si’i!” Wali tempo etu semo measa etu masuwu muni yako ri tau etu.
44016019	Pei ojo pangkita ntau pue ntau we’a etu tamo re’e measa resi ia, sira mangansani tamo re’e jaya mangarata doi apa ia tamo nakoto manganto’o yami palaong to damawali resi tau. Wali sira mangansoko i Paulus sira dua i Silas. Sira mangaditi yau tau dua etu njo’u pasar damampotango to pobotus.
44016020	Wali ojo karata nsira nja’u tango nto pobotus etu, sira manganto’o, “Tau dua si’i to Yahudi pasi sira mangarotai kota ngkita si’i,
44016021	apa sira mampotundeka tau ada, pei ada etu taa masipato kita to Roma mampodongeka pasi mangaluluka.”
44016022	Wali ojo karoonya tau etu magombo, tau boros to nja’u pasar etu sira mula seja mangampoja’a i Paulus sira dua i Silas. Pasi to pobotus etu sira manganto’oka tau mangansiat yau pake ntau dua etu, panewa mangawotu-wotu sira dua.
44016023	Wali tau etu mapari kojo naika mangawotu-wotu i Paulus sira dua i Silas, panewa roo see sira mangantarungku tau dua etu. Sira manganto’oka tau to mangajagang tarungku, to’onya, “Jagai kojo tau dua si’i.”
44016024	Wali tau to mangajagang tarungku etu mampalaika to nato’o ntau etu. Ia mampaposua tau dua etu nja’u songi to ri tongonya kojo, pasi ia mangarumputika seja kaju to mabeu kojo ri witinya.
44016025	Yako etu, bara ntongo wuri, i Paulus sira dua i Silas sira tongonya makai-kai pasi manyanyi nyanyi to mangabarong i Pue Allah. Pasi samparia tau to ri raya ntarungku etu mampodongeka sira dua.
44016026	Wali tempo etu kodi majoli re’e lengko tana to maroso kojo. Wali lengko tana etu mangalengko yau tundasi ntarungku etu. Pasi tempo etu ponto wombo nu ntarungku mansaka tiloka, pasi rante-rante pungu ntau to ratarungku etu tilapa samparia.
44016027	Wali yako etu tau to mangajagang tarungku etu mangendo muni yako kayorenya pei mangalo’a ba’a mbombo ntarungku etu samparia tiloka. Wali ia mampondayaka tau to rata’amaka ri raya ntarungku etu bara niyai muni, wali see naka ia mangarebu wadanya damanoo.
44016028	Pei i Paulus mangkita ia mangarebu wadanya, wali ia maroso loonya kaboo manganto’oka tau etu, “Ne’e manoo! Kami samparia paka re’iwa rire.”
44016029	Wali ojo pangandonge ngkai etu gombo i mPaulus, ia mampokio mamporapi suyu resi yununya, panewa ia maripo masua ri raya ntarungku. Pasi tongo ngkarongkonya ia madungku yau ri wawo ntana ri tango mbiti i mPaulus sira dua i Silas saba manga’angga sira.
44016030	Roo see ia makore pei mangkeni yau sira dua ri sambali ntarungku etu, panewa ia mampotanaka resi sira dua, to’onya, “Pa’a-pa’a, kesaa dakuika see aku darapalaes?”
44016031	Wali sira dua mangansono, sira manganto’o, “Aya i Pue Yesu. Apa ane korom damangaya Ia, korom darapalaes, pasi ewa see seja samparia tau to maroo ri banuamu.”
44016032	Wali yako etu sira dua mampakarebaka tuntu i mPue resi ngkai etu pasi samparia tau to maroo ri raya banuanya.
44016033	Pasi ri tempo etu seja ngkai etu mangkeni sira dua pei mamposo’i yau wakanya rawotu-wotu etu. Panewa roo etu ia sindara-ndara pei samparia tau to maroo ri banuanya, sira mansaka rabaptis.
44016034	Ojo karoonya sira rabaptis, ngkai etu mangkeni wo’u i Paulus sira dua i Silas mapone nto’u banuanya. Rata ndate ria ia mangawaika sira dua pangkoni. Wali samparia tau ri banuanya etu ndende kojo rayanya apa saba sira mangayamo i Pue Allah.
44016035	Wali ojo karoonya i Paulus sira dua i Silas mangkoni, ngkai to mangajagang tarungku mangkeni muni sira dua lo’u raya ntarungku etu. Pei ojo kaeonya rao, to pobotus sira mampokau polisi yau njo’u tarungku damanganto’oka tau to mangajagang, “Lapa muni tau dua to ratarungku wengi etu.” Wali sira yau manganto’oka ia.
44016036	Wali ia mamporata resi i Paulus gombo ntau etu, to’onya, “To pobotus room mampokauka tau manganto’oka aku mangalapa muni komi dua yako ri tarungku. Wali inta komi dua pei pakasanang.”
44016037	Pei i Paulus mamporapi magombo resi polisi to nama’i etu, panewa ia manganto’oka sira, “Kami si’i to Roma seja pei tau taa mangabotus kami ewa to masipato raika. Kasimbalinya yako etu kami mansaka nawotu-wotu ntau ri tango mata ntau boros pasi ratarungku. Pei si’i-si’i sira ojo mampokau komi ma’i damangalapa muni kami dua tempo tare tau boros mangkita. Bo’ongku ewa wetu! Inta to’oka sira to tao-tao sira semo ma’i mampaposuwu muni kami dua.”
44016038	Wali polisi etu sira yau muni resi to pobotus pei mamporata resi sira gombo i mPaulus etu. Wali tempo to pobotus etu mangandonge i Paulus sira dua i Silas to Roma seja, sira meka rayanya apa taa kojo masipato palaong to naika nsira resi tau dua etu ane ewa porenta nto Roma.
44016039	Wali to pobotus etu yau njo’u tarungku pei mamporapika resi i Paulus sira dua, to’onya, “Ne’e rakitanaka sala mami si’i.” Roo see sira mangkeni muni sira dua yako ri raya ntarungku pei mamporapika resi sira dua see sira dameyoko muni yako ri kota etu.
44016040	Wali ojo pasuwu muni i mPaulus sira dua i Silas yako ri raya ntarungku, sira yau ruyu ri banua i Lidia. Nja’u ria sira siromu sindara-ndara pei pua’inya to samba’a pangaya. Sira dua mampakaroso raya ntau etu, roo see sira dua meyoko yako ri kota etu.
44017001	Wali tempo i Paulus sira dua i Silas meyoko yako ri kota Pilipi etu, sira malinja liu ri kota Ampipolis pasi Apolonia, rata nja’u kota Tesalonika. Nja’u ria re’e banua to napampotunde nto Yahudi.
44017002	Wali i Paulus yau ri banua etu ewa to ia biasa mangika. Togo minggu kasaenya ponto ri Eo Rapandoo ia yau magombo-gombo resi tau to siromu nja’u ria mampakanasaka sira pampobuuka to si ia mangkonong batuanginya tuntu i mPue Allah. Pasi sira manganto’oka seja ia pampobuuka to si sira.
44017003	Ia mangabasaka tau etu gombo to ratulis yami ri raya ntuntu i mPue to manganto’o i Kerisitu, Makole parajanji i mPue Allah Ia taa maya taa rasesai sampe mate yau, pei roo see Ia damambangu muni yako ri kapateNya etu. Wali ojo karoonya i Paulus mangabasaka sira tuntu i mPue etu ia mampakanasaka resi sira, to’onya, “Gombo etu semo to mampakatantu raya ngkita i Yesu to kupakarebaka resi komi etu, Ia semo i Kerisitu, Makole parajanji i mPue Allah.”
44017004	Wali tau to mangandonge gombo i mPaulus etu, boros kojo to mangaya gombo i mPaulus mangkonong i Pue Yesu etu pasi mangaluluka i Paulus sira dua i Silas. Re’e sangga’a to Yahudi, pasi boros kojo to Yunani to mampalaika i Pue Allah saba manga’angga Ia, pasi boros seja tau we’a to bose angganya to mangaya pasi mangalulu etu.
44017005	Pei to Yahudi to taa mangaya i Pue Yesu, sira timopo rayanya pasi kaloo mangkita boros kojo tau to mangaluluka tau dua etu. Wali to Yahudi to etu sira mampokio bara sawei mba’a tau to maja’a lengkonya panewa sindara-ndara pei tau maja’a etu sira mampasiromunaka tau boros kojo pei mangika rotai to bae ri kota etu. Yako etu sira mangampago banua i Yason apa ia semo to mampalinggona i Paulus sira dua i Silas. Sira rani mangansoko tau dua etu panewa mangkenika tau boros.
44017006	Pei tempo sira yau ri banua i Yason etu, sira taa mangarata i Paulus sira dua i Silas, wali sira mangansoko i Yason pasi bara sawei mba’a pua’inya to samba’a pangaya. Sira mangaditi i Yason pasi yununya etu rata ri tango nto pobotus nu ngkota etu. Sira manganto’o, “I Paulus pasi yununya mampakasusa tau juku ri lino si’i, pasi si’i-si’i naratam seja ri lipu ngkita damampakasusa seja kita.
44017007	Pei i Yason si’i, ia masanang mampalinggona sira. Sira samparia mangewa porenta-porenta makole nto Roma, sira manganto’o re’e wo’u makole to yusa, sanganya i Yesu.”
44017008	Wali tau boros pasi to pobotus paka marotai rayanya mangandonge gombo ntau etu.
44017009	Wali to pobotus etu manganto’oka i Yason pasi yununya, sira manganto’o, “Bayar ruyu kami see kami damangalapa muni komi. Ane komi tamo mangika palaong to maja’a etu, kami damangawaika muni doi.” Wali i Yason pasi yununya mangawaika tau etu doi, panewa sira ralapa muni.
44017010	Wali yako etu, ojo kawurinya rao, i Paulus sira dua i Silas napokau mpua’inya to samba’a pangaya etu yau njo’u kota Berea. Ojo karata nsira dua nja’u Berea etu, sira dua masua ri raya banua to napampotunde nto Yahudi.
44017011	Wali to Yahudi to nja’u nja’u kota etu sira semo to sana-sanang mampodongeka tuntu i mPue pei tau ri Tesalonika. Tempo i Paulus mampotundeka sira tuntu i mPue Allah, sira masanang kojo mampodongeka, pasi ponto eo sira mamparesa tuntu i mPue etu mampakanasa bara monso pu’u anu to nato’oka i mPaulus sira etu, bara taa.
44017012	Wali boros to Yahudi etu to mangaya i Pue Yesu. Pasi ane to Yunani ewa see seja. Boros tau we’a nsira to bose angganya to mangaya pasi boros seja to langkai.
44017013	Pei yako etu to Yahudi to nja’u Tesalonika to kaloo seore mangkita tau boros mangalulu i Paulus pasi yununya, sira mangandonge kareba to manganto’o i Paulus re’e seja mampakarebaka tuntu i mPue resi tau nja’u kota Berea. Wali sira mangampago kota Berea. Ojo karata nsira, sira mangarotai pasi mampakasusa raya ntau boros nja’u ria.
44017014	Wali tempo etu, i Paulus mansaka napokau mpua’inya to samba’a pangaya etu yau lo’u wii ntasi. Pei i Silas sira dua i Timotius ojo maroo ri kota Berea.
44017015	Wali tempo i Paulus yau lo’u wii ntasi etu, re’e bara sawei mba’a tau to yau mangantambo ia rata ri kota Atena. Panewa tau etu mawolili muni ndeku Berea, sira mangkeni patuu i mPaulus resi i Silas sira dua i Timotius. Ia manganto’oka sira dua, “Pakagasi imba pata pangkurang ngkomi dua mangampago aku la’u kota Atena.” Etu semo patuu i mPaulus.
44017016	Wali tempo i Paulus la’u la’u Atena mangampea-mpeas yununya etu, ia masusa kojo rayanya mangangkita boros kojo tau-tau to napue ntau la’u ria.
44017017	Wali ia yau ri banua to napampotunde nto Yahudi panewa ia magombo resi to Yahudi pasi tau to si’a to Yahudi to masuamo ri agama nto Yahudi. Ia magombogombo mampakanasaka sira mangkonong pampobuuka to si ia. Pasi sira manganto’oka seja ia pampobuuka to si sira. Pasi ewa see seja nikanya ponto eo resi tau to ia mangarata la’u pasar.
44017018	Wali ri kota etu re’e seja tau to aliran Epikuros pasi aliran Stoa. Tau to mampoguru aliran etu re’e masibanta pei i Paulus. Panewa re’e tau to manganto’o mangkonong i Paulus, sira manganto’o, “Gete! Kesaa nansani ntau si’i? Gombonya boros kojo, pei tare batuanginya.” Pasi re’e wo’u tau to manganto’o, “Bara pue ntau to yusa to ia mampakarebaka kita ta’anya.” Naka pei sira manganto’o ewa wetu apa i Paulus re’e mampakarebaka sira mangkonong i Yesu pasi ia manganto’oka sira, “I Yesu nambangu muni yako ri kapateNya pasi samparia tau to mate darawangu muni seja yako ri kapatenya.”
44017019	Wali sira mangkeni i Paulus nto’u tampa to rapangabotus ri rapa mpantana to sanganya Areopagus. Rata ndate ria sira manganto’oka ia, “Sawang pakanasaka kami anu to bou to nupotundeka ngkorom etu.
44017020	Apa anu to nupotundeka ngkorom etu yusa kojo apa kami tawa re’e mangandonge anu to ewa wetu, wali see naka kami rani mangansani batuanginya.”
44017021	(Wali naka pei tau etu manganto’oka i Paulus ewa see apa tau Atena pasi tau rata to maroo nja’u ria etu, palaong to bae kojo batuanginya resi sira, etu semo magombo-gombo pasi mampodongeka mangkonong anu to tawa nansani nsira.)
44017022	Wali i Paulus makore ri tango ntau to siromu ndate rapa mpantana Areopagus etu, panewa ia manganto’o, “O to Atena! Aku mangkita samparia palaong ngkomi mangalulu kojo agama.
44017023	Apa tempo aku malinja-linja ri kota ngkomi si’i aku re’e mangkita boros anu to nupue ngkomi. Pasi aku mangarata seja palampa to nja’u ratulis, ‘RESI PUE TO TAA RANSANI.’ Wali Pue to nupue ngkomi pasi to taa nunsani ngkomi etu, Pue etu semo to kupakarebaka resi komi.
44017024	“Wali i Pue Allah anu nampapowali lino pasi samparia bananginya, Ia semo Pue nu yangi pasi Pue nu lino. Ia taa maroo-roo ri banua-banua to naika ntau.
44017025	Pasi tare to maya naika nto lino damangansawang Ia, apa Ia tare to napoipu, apa Ia semo to mangawaika to lino katuwu pasi nosa pasi samparia to re’e resi kita.
44017026	Wali i Pue Allah nampapowali samba’a tau panewa yako tau samba’a etu Ia nangika samparia to lino panewa mampokauka sira yau damaroo ri sambawo lino. Pasi Ia mampakatantuka yami kita temponya katuwu ngkita pasi ungka nu lipu nakaroos ngkita.
44017027	Naka pei naika i mPue Allah ewa wetu, see to lino damangaliwu Ia, see tuwu-tuwuja kita dasimparata pei Ia tempo mangaliwu Ia etu. Pei kamonsonya i Pue Allah Ia taa longko yako resi kita samba’a pei samba’a.
44017028	Apa ane ewa panto’o ntau, ‘Ia semo pu’u ngkatuwunta, pu’u mpolengkonta, pasi pu’u ngkare’enta.’ Ewa see seja to nato’o ntau ngkomi to pande makayori, sira manganto’o, ‘Kita samparia seja wiyaaNya.’
44017029	“Wali ane kita wiyaaNya, taa matao ane kita mampobuuka i Pue Allah anu samba’aja etu Ia sewaju ewa tau-tau to raika yako weyawa, bara yako pera, bara watu, to naika nto lino yako ri kapandenya pasi yako ri pampobuukanya.
44017030	Tempo ruyu, tempo to lino tawa mangansani pamporani i mPue Allah, tempo etu i Pue Allah ojo mangansabaraka sala to naika ntau etu. Pei ri tempo si’i Ia mamporentang samparia tau ri sambawo lino, to’oNya, ‘Pajeamo!’
44017031	Naka pei Ia manganto’o ewa wetu apa Ia room mampakatantu temponya darapangabotus to lino. Pasi re’e samba’a tau, i Yesu semo, to napilis i mPue Allah mangabotus to lino etu, wali Ia damangabotus to lino singkonong pei anu to masipato raika. Wali i Pue Allah room mampakanasaka resi samparia kita to lino monso pu’u Ia damangika palaong etu. Wali anu to inikaNya mampakanasaka kita, etu semo Ia mangawangu muni i Yesu etu yako ri kapateNya.”
44017032	Wali ojo karoonya i Paulus magombo mangkonong tau rawangu muni yako ri kapateNya etu, tau to mangandonge gombonya etu sangga’a to mampokore ia. Pei re’e seja tau yusa to manganto’o, “Sangkani wo’u kami tiroowa rani mangandonge gombo ngkorom mangkonong palaong to etu.”
44017033	Wali yako etu i Paulus mampiyaika sira.
44017034	Pei re’e bara sawei mba’a tau to mangaluluka ia pasi to mangaya i Pue Yesu. Tau etu samba’a sanganya i Dionisius. Ngkai etu samba’a to pobotus ri Areopagus. Pasi re’e seja tau we’a to sanganya i Damaris, pasi re’e seja bara sawei mba’a tau to yusa.
44018001	Wali yako etu i Paulus meyoko yako kota Atena yau wo’u njo’u kota Korintus.
44018002	Ojo karatanya nja’u kota etu ia mangarata samba’a to Yahudi to sanganya i Akwila. Ngkai etu rapoanaka ri tana Pontus, roo see ia maroo ri tana Italia. Wali i Akwila sira dua rongonya, i Priskila, sira owo rata ri Korintus yako nja’u tana Italia. Sabanya naka pei sira dua malimba yako nja’u Italia apa mampiyaika porenta i ngKlaudius, makole nto Roma. Makole etu roomo manganto’oka samparia to Yahudi piyai yako ri kota Roma ri tana Italia etu. Wali i Paulus mampago nja’u banua i Akwila pei Priskila etu.
44018003	Ia maroo nja’u banua nsira dua apa palaong to si ia sewaju pei palaong nsira. Sira paka to panjau tenda. Wali sira mapalaong sindara-ndara.
44018004	Wali tempo i Paulus nja’u nja’u kota etu, ponto Eo Rapandoo ia yau njo’u banua to napampotunde nto Yahudi. Nja’u ria ia magombogombo resi to Yahudi pasi tau to si’a to Yahudi mampakanasaka sira mangkonong pampobuuka to si ia see sira bara damangaya seja. Pasi sira manganto’oka seja i Paulus pampobuuka to si sira.
44018005	Wali yako etu ratamo i Silas sira dua i Timotius, ma’i yako ri Makedonia. Tempo sira dua rata etu, i Paulus tamo mangika palaong to yusa kasimbalinya yako mampakarebaka tau tuntu i mPue Allah. Ia manganto’oka to Yahudi mangkonong i Yesu, Ia semo i Kerisitu, Makole parajanji i mPue Allah.
44018006	Pei to Yahudi etu sira mangewa pasi manto’o maja’a ia, wali i Paulus mantantamaka awu ntana to re’e ri pakenya mangika tondong ia taa kojo singkonong pei sira. Ia manganto’oka sira, “Ane komi mangarata huku si’a salangku, sala ngkomi semo. Wali yako tempo si’i aku dayau damampakarebaka kareba matao resi tau to si’a to Yahudi.”
44018007	Wali ojo karoonya i Paulus magombo etu ia masuwu muni yako ri banua to napampotunde nto Yahudi pei yau maroo ri banua to ri awenya. Banua etu puenya tau to si’a to Yahudi pei ia mampue mampakabae i Pue Allah. Tau etu sanganya i Titius Yustus.
44018008	Pasi tau to mampasilonga banua to napampotunde nto Yahudi, sanganya i Krispus, ia mangaya seja i Pue pasi samparia tau to maroo ri banuanya paka mangaya seja. Pasi boros wo’u to Korintus to re’e mampodongeka gombo i mPaulus, sira mangaya seja pasi rabaptis.
44018009	Wali re’e sambengi i Paulus ia re’e mangkita pangkitanya. Ri raya mpangkitanya etu i Pue mampogomboka ia, Ia manganto’o, “Ne’e meka resi tau ri kota si’i. Pakarebaka sira tuntungKu pasi ne’e rapandooka.
44018010	Apa boros tau ri kota si’i to damawali Aku puenya. Wali tare pasi samba’a tau to damampakaja’a korom, apa Aku re’e siwaka pei korom.” Ewa see gombo i mPue resi i Paulus.
44018011	Wali see naka i Paulus santo’u pei ono mbuya kasaenya maroo-roo ri kota etu, mampakarebaka resi tau nja’u ria tuntu i mPue Allah.
44018012	Pei tempo i Galio mawali gubernur ri propinsi Akhaya, tempo etu boros to Yahudi to samba’a pampobuukanya yau mangansoko i Paulus. Sira mangkeni ia darabotus ri tango gubernur etu.
44018013	Sira manganto’oka i gubernur, “Tau si’i mampakaroso kojo raya ntau mampue mampakabae i Pue Allah pei jaya nsira mampue mampakabae Ia taa singkonong pei porenta i Musa.”
44018014	Wali ojo karoonya sira magombo, i Paulus damagombo damanganto’o notonya, pei ri katawanya ia magombo etu, gubernur Galio manganto’oka to Yahudi etu, to’onya, “Gete komi to Yahudi! Ane bara palaong to sala bara kara-kara to naika ngkai si’i, masipato aku mampodongeka komi.
44018015	Pei to nato’o ngkomi etu ojo masibanta mangkonong gombo pasi mangkonong sanga ntau, pasi mangkonong porenta ngkomi. Wali komija mangabotus palaong to ewa wetu, aku bo’ongku.”
44018016	Wali ojo karoonya i Galio magombo etu ia mampokauka to papolaonginya mangarubak sira yako ri tampa rapangabotus etu.
44018017	Wali yako etu sira samparia mangansoko tau to mampasilonga banua napampotunde nto Yahudi. Ngkai etu sanganya i Sostenes. Sira mangantidas ia nja’u tango ntampa pangabotus etu, pei i Galio taa kojo mangalinga palaong etu.
44018018	Wali yako etu i Paulus tiroowa masae sangkodi maroo-roo nja’u kota Korintus, panewa roo see ia masimang resi pua’inya to samba’a pangaya nja’u ria apa ia dayau njo’u propinsi Siria sindara-ndara pei i Priskila sira dua i Akwila. Wali sira togo meyoko yako Korintus mampago ruyu kota Kengkrea to la’u wii ntasi. Rata la’u ria i Paulus rapu’ak yau wayuanya mangika tondong ia roomo mampakagana nia to nikanya resi i Pue Allah seore. Wali yako etu sira togo mapone ri bangka pei malayag yau njo’u propinsi Siria.
44018019	-
44018021	Wali ri raya mpalayag etu, sira liu mandoo ri kota Epesus. Nja’u ria i Paulus yau njo’u banua to napampotunde nto Yahudi. Ia magombo-gombo resi to Yahudi to siromu nja’u ria mampakanasaka sira mangkonong pampobuuka to si ia. Pasi sira manganto’oka seja ia pampobuuka to si sira. Sira mamporapika resi ia see ia damaroo-roo masae sangkodi ri lipu nsira, pei ia taa rani. Pei tempo ia mampiyaika sira ia manganto’o, “Ane i Pue Allah damangawaika, tempo yusa aku dama’i muni resi komi.” Wali yako etu i Paulus mapone wo’u ri bangka pei malayag wo’u dapolas njo’u propinsi Siria. Pei i Priskila sira dua i Akwila taa yau. Sira dua maroo ri kota Epesus etu.
44018022	Wali ojo kadongka i mPaulus nja’u kota Kaisaria ri propinsi Siria etu, ia mana’u yako ri bangka panewa malinja mbiti yau ndeku kota Yerusalem. Rata nda’a Yerusalem etu ia mampogomboka tau to mangaya to siromu nda’a ria, panewa ia meyoko wo’u yau lo’u kota Antiokhia.
44018023	Rata la’u ria ia marooroo masae sangkodi panewa meyoko wo’u yau njo’u propinsi Galatia pasi Prigia. Ia mangalinjak propinsi etu pasi ponto lipu ntau to nakarata nja’u ria ia mampakaroso raya nu anaguru i mPue Yesu.
44018024	Wali ri tempo etu seja re’e samba’a to Yahudi to yako kota Aleksandria to rata nja’u kota Epesus. Ngkai etu sanganya i Apolos. Ia pande kojo magombo pasi ia mangansani kojo anu to ratulis ri raya ntuntu i mPue.
44018025	Ia room napotundeka ntau mangkonong palaong to naika i mPue, pasi ia masanang kojo rayanya magombo mampotundeka tau mangkonong i Yesu apa sarita etu bae batuanginya resi ia. Kamonsonya ia tawa manasa kojo mangkonong i Yesu, ia owo mangansani anu to nato’o i Yohanes to Pombaptis mangkonong pombaptis. Pei nempo ewa see, tempo ia mampotunde etu, kono kojo anu to napotunde.
44018026	Wali i Apolos etu ia mula seja mampogomboka tau ri raya banua to napampotunde nto Yahudi, pasi ia taa meka rayanya tempo mampogomboka tau etu. Wali ojo pangandonge i mPriskila sira dua i Akwila gombonya etu, sira mangansale ia yau njo’u banuanya. Rata nja’u ria sira dua mampakanasaka wo’u ia see ia mangansani wo’u mangkonong palaong to naika i mPue Allah.
44018027	Wali yako etu i Apolos rani yau njo’u propinsi Akhaya. Wali see naka pua’inya to samba’a pangaya sira mampakaroso raya i Apolos pasi sira mangantulisika anaguru i mPue Yesu ri Akhaya sura see ane ratamo i Apolos nja’u ria sira damasanang mangantima ia. Wali i Apolos meyoko mangampago propinsi Akhaya etu. Tempo ia rata nja’u ria, ia mangansawang kojo tau to mangaya i Pue Yesu yako ri kanoto i mPue Allah.
44018028	Apa ia maroso kojo naika mangabanta gombo nto Yahudi, pasi manganangi sira ri tango ntau boros. Ia mangabanta sira mangabasaka sira tuntu i mPue Allah panewa yako ri tuntu i mPue to nabasa etu, ia mampakanasaka sira i Yesu Ia semo i Kerisitu, Makole parajanji i mPue Allah.
44019001	Wali tempo i Apolos nja’uwa nja’u kota Korintus etu, i Paulus ia re’emo ri raya mpalinjanya. Ia mangalulu jaya to longko yako ri wii ntasi to liu ri propinsi Galatia pasi Prigia, panewa rata wo’u nja’u kota Epesus. Wali nja’u ria ia mangarata bara sawei mba’a anaguru i mPue Yesu.
44019002	Ia mampotanaka resi tau etu, to’onya, “Wimba, komi bara re’e mangarata i Nosa Mapasing tempo komi mangaya?” Sira mangansono, “Taa. Kami tawa pasi mangandonge bara re’e Nosa Mapasing.”
44019003	Wali i Paulus mampotanaka wo’u, “Ane ewa see, pombaptis to imba to lulu ngkomi tempo rabaptis?” Sono nsira, “Pombaptis i Yohanes.”
44019004	Wali i Paulus manganto’o, “I Yohanes nangabaptis tau see sa’e mangansani sira majeamo, pei tempo ia mangabaptis tau etu ia re’e manganto’oka sira, ‘Aya tau to dama’i ri payungku, etu semo i Yesu.’”
44019005	Wali tempo tau Epesus mangandonge to nato’o i mPaulus etu sira rabaptis wo’u see sa’e mangansani sira i Pue Yesu puenya.
44019006	Tempo sira rabaptis etu, i Paulus mamposaka palenya ri wawo nsira. Tempo etu semo tudu i Nosa Mapasing ri wawo nsira panewa sira magombo ri raya basa mpangayangaya to taware iguru nsira pasi sira mamporata tuntu i mPue Allah.
44019007	Wali tau etu bara sampuyu pei dua mba’a kaborosinya.
44019008	Wali yako etu i Paulus togo mbuya kasaenya ia mandudu ngkani yau njo’u banua to napampotunde nto Yahudi. Ia taa meka magombogombo resi tau to siromu nja’u ria mampakanasaka sira mangkonong tempo i Pue Allah mawali Makole nto lino see tuwu-tuwuja sira damangaya seja.
44019009	Pei sangga’a tau etu sira mako’o wo’onya, bo’onya mangaya anu to nato’o i mPaulus etu. Tau etu ri tango ntau boros manganto’o maja’a Jaya to nato’o i Yesu. Wali i Paulus mampiyaika sira pasi mangkeni yau seja anaguru i mPue Yesu. Wali sira yau siromu ri banua i nTiranus. Banua etu banua to bae kojo to napake ntau ane siromu magombo resi tau boros. Wali ponto eo i Paulus mampotunde tau to siromu nja’u ria.
44019010	Dua nto’u kasaenya ia mangika palaong to etu, wali see naka samparia tau ri propinsi Asia, bara to Yahudi bara tau to si’a to Yahudi, paka re’e mangandonge kareba mangkonong i Pue.
44019011	Wali ri rayanya i Paulus mangika palaong to etu, ia nawaika i mPue Allah kuasa mangika palaong to taa kojo rapobiasa.
44019012	See naka sakowa lenso pasi kain to napake i mPaulus etu, ane rakenika tau to masaki, tau etu roo muni masaki. Pasi ane rakenika tau to naposuak measa, tau etu napiyaika measa.
44019013	-
44019014	Wali ri tempo etu seja re’e pitu mba’a to Yahudi to biasa mangalinjak tana etu pei mangarubak measa resi tau to raposuak. Tau pitu etu paka ana i Skewa, kepala nto pampue to bae angganya. Wali re’e seore tau pitu etu mampeyaa mangarubak measa yako resi tau, sira mangampake sanga i mPue Yesu. Sira manganto’o, “Yako ri kuasa i Yesu anu napakarebaka i mPaulus, kami manganto’oka korom piyai yako ri tau si’i.”
44019015	Pei measa to re’e ri raya ntau etu mangansono sira, to’onya, “I Yesu kunsani, pasi i Paulus kunsani, pei sema komi si’i?”
44019016	Wali yako etu tau to naposuak measa etu matambesi tudu ri wawo nsira pei manganangi sira samparia. Sira taa nakurang manganangi ia apa ia maroso kojo. Wali ia mangantidas pasi mangansiat yau pake nsira see naka sira sakalambe pasi mawela miyai yako ri banua etu.
44019017	Wali palaong etu natikareba resi samparia tau to maroo ri kota Epesus, to Yahudi pasi tau to si'ato Yahudi. Tempo sira mangandonge kareba etu sira paka meka kojo rayanya, pasi sira manga’angga kojo kuasa i mPue Yesu.
44019018	Pasi boros tau to mangaya, sira mampongakung ri tango ntau boros palaong to maja’a to nika nsira.
44019019	Pasi boros tau to kapake, sira mamporomung buku to napake nsira mangantulis do’a panewa mangantunu yau ri tango ntau boros. Sira mangarekeng oli nu buku nsira etu sewaju ewa saro ntau bara lima mpuyu nsowu eo mapalaong.
44019020	Wali yako ri palaong to ewa wetu tuntu i mPue kanjo’u-njo’u katikareba-reba pasi tiduga-dugang wo’u kaborosinya tau to mangaya.
44019021	Wali ojo karoonya palaong etu nawali, i Paulus mansongka dayau ndeku Yerusalem liu ri Makedonia pasi Akhaya. Ia manganto’o, “Ane room aku mayunuyunu resi tau nja’u ria to tao-tao aku yau seja njo’u kota Roma.”
44019022	Wali i Paulus mampokau dua mba’a tau to mansawang ia, etu semo i Timotius sira dua i Erastus. Ia manganto’o, “Inta komi dua njo’u Makedonia.” Wali sira dua yau pei i Paulus tawa yau, ia maroo-roo wo’u sangkodi ri propinsi Asia.
44019023	Wali bara tempo etu semo mawalimo rotai to bae kojo nja’u kota Epesus. Tau marotai apa saba anu to napotunde ntau mangkonong Jaya to nato’o i mPue.
44019024	Apa re’e samba’a tau mangarotai raya nu yununya, tau etu sanganya i Demetrius. Ia tau to mampasilonga pera. Ia mangika banua-banua mayunu yako pera. Banua mayunu etu tondong banua nakayako ntau mampue resi pue to rato’oka Artemis. I Demetrius etu boros to papolaonginya, sira seja mangarata kasuginya yako ri palaong to etu.
44019025	Wali i Demetrius mampasiromunaka to papolaonginya etu sindara-ndara pei tau to yusa to sewaju palaonginya, panewa ia manganto’oka sira, to’onya, “Pa’apa’a, komi nunsani yako ri palaong ngkita si’i semo naka pei re’e kasugi ngkita.
44019026	Pasi komi re’e mangkita pasi mandonge mangkonong palaong to naika i mPaulus etu. Si’a ojo ri Epesus si’i pei mosu juku ri propinsi Asia seja ia mangamomis pasi mangawali yau pampobuuka ntau boros kojo. Ia manganto’o, ‘Tau-tau to naika ntau si’a kojo pue.’
44019027	Wali aku meka rayangku ane tau bara mangaluluka yau gombonya etu sira tamo danaporani mangoli tondong banua i Artemis to kita mangika etu. Sira damanto’o maja’a palaong ngkita si’i pasi damanganto’o seja tare batuanginya banua to nakayako ntau mampue resi pue to we’a Artemis to bae angganya etu. Pasi ane ewa see, sakowa pue Artemis to napue ntau juku ri propinsi Asia pasi juku ri lino, ia danapobuuka ntau tare batuanginya.”
44019028	Wali ojo pandonge ntau boros etu gombo i Demetrius, sira maja’a kojo rayanya, pasi sira manganto’o, “Barong i Artemis, pue nto Epesus!”
44019029	Yako etu juku kota etu mawali rotai to bae. Pasi boros tau kangguyu-ngguyu mampago banua to bae, banua to napake ntau tempo mampogomboka tau boros. Ri rayanya sira mangampago banua etu sira mangansoko pasi mangaditi seja dua mba’a tau to yako Makedonia, tau etu sanganya i Gayus sira dua i Aristarkhus. Tau dua etu yunu i mPaulus ri raya mpalinjanya. Wali tau boros mangaditi tau dua etu rata ri banua to bae etu.
44019030	Wali i Paulus rani masua ri oyo ntau boros damangalulu yununya etu, pei anaguru i mPue Yesu sira taa mangawaika ia.
44019031	Pasi re’e bara sawei mba’a to Asia to bae angganya sira masingkatao pei i Paulus. Tau etu mampotuu resi i Paulus mamporapika resi ia ne’e kojo masua ri raya banua to bae etu. Wali ia taa yau.
44019032	Wali tempo tau boros nja’u nja’u raya banua etu sira marotai kojo. Tau etu sakaboo pei gombo nsira taa sewaju apa kaborosinya sira taa manasa bara kesaa sabanya naka pei sira siromu ri banua etu. Sira ojo nayau mangalulu sa’e semo.
44019033	Wali re’e samba’a tau sanganya i Aleksander, ia nakeni nto Yahudi yako ri oyo ntau boros rata nja’u tangonya. Wali ia mangokotaka palenya see tau boros taa makanano apa ia rani manganto’o noto nsira to Yahudi ri tango ntau boros etu.
44019034	Pei tempo tau boros mangansani i Aleksander ia to Yahudi, sira sakaboo bara dua jam kasaenya manganto’o, “Barong i Artemis, pue nto Epesus!”
44019035	Wali yako etu re’e samba’a ketua nja’u kota etu manganseko tau boros see taa makanano, panewa ia manganto’o, “O to Epesus, juku ri lino si’i tau mangansani kita to kota Epesus semo to mangararamaka banua to napampue ntau resi pue Artemis anu bae kojo angganya. Pasi kita mangararamaka seja watu mapasing to tudu yako ndate yangi.
44019036	Tare tau to maya mangansapu anu etu, wali see naka to tao-tao komi ojo maroti pei pobuuka ruyu, ne’e mansaka mangika bara kesaa.
44019037	Apa tau dua to keni ngkomi si’i sira si’a tau to mampolima ngayangaya yako ri banua-banua to napampue ntau pue ngkita pasi sira si’a tau to manto’o maja’a pue ngkita.
44019038	Wali i Demetris pasi to papolaonginya etu ane sira mampobuuka sala to nika nsa’e, to tao-tao sira mampago to pobotus panewa rapasito’o salanya etu, apa re’e tampa nto pobotus to maya rapago pasi re’e seja gubernur.
44019039	Pei ane re’e wo’u to nuporani ngkomi rapakaroo, to tao-tao anu to etu rapakakonoka ri temponya to nawaika mpomarenta kita siromu.
44019040	Apa palaong to nuika ngkomi rire seo si’i, aku meka rayangku mampobuuka. Apa kita masipato nalapor ntau resi pomarenta nto Roma apa tare batuanginya kita siromu makanano si’i.
44019041	Wali ojo karoonya ketua manganto’oka sira gombo etu, ia manganto’oka sira yau muni.
44020001	Wali ojo pandoonya rotai nja’u kota Epesus, i Paulus mampasiromunaka anaguru i mPue Yesu. Ia magombo mampakaroso raya nsira panewa roo see ia masimang dayau njo’u propinsi Makedonia.
44020002	Rata nja’u Makedonia etu, ia malinja-linja mayunu-yunu resi tau to maroo nja’u ria. Ia boros gombonya mampakaroso raya nsira. Wali yako etu ia polas wo’u rata nja’u tana Yunani.
44020003	Nja’u tana Yunani etu ia maroo-roo togo mbuya kasaenya, panewa ia mampakaroso damalayag wo’u njo’u propinsi Siria. Pei tempo etu ia re’e mangandonge kareba mangkonong songka nto Yahudi damampopate yau ia. Wali ia taa mawali yau njo’u propinsi Siria. Ia mangawali songkanya damawolili muni liu ri propinsi Makedonia.
44020004	Pasi re’e pitu tau to mangalulu ia. Tau etu sanganya samba’a i Sopater, ana i Pirus to yako kota Berea. Pasi re’e seja i Aristarkhus sira dua i Sekundus to yako kota Tesalonika. Pasi re’e seja i Gayus to yako kota Derbe, pasi i Timotius, panewa re’e seja i Tikhikus sira dua i Tropimus to paka yako propinsi Asia.
44020005	Sira pitu etu matiruyu mangampea kami nja’u kota Troas.
44020006	Wali ojo karoonya roa to napangangkoni nto Yahudi roti to tare raginya, kami malayag yako ri kota Pilipi panewa ojo kagananya lima mbengi kami simparata wo’u pei sira pitu nja’u kota Troas. Wali kami re’e maroo-roo nja’u ria pitu mbengi kasaenya.
44020007	-
44020008	Wali tempo etu rata wuri Minggu kami siromu mangkoni sindara-ndara mangendo kapate i mPue Yesu. Tempo etu i Paulus mampogomboka kami. Ia masae kojo magombo rata ntongo wuri, apa eo rao ia dameyoko wo’u. Wali tempo kami siromu etu, kami re’e ri juya to katogo ntampenya pasi boros lampu to mampakareme ndate ria.
44020009	Wali tempo i Paulus magombo etu, re’e samba’a tau to mangurawa to sanganya Eutikhus, ia matunda-tunda ri jendela to katogo ntampenya etu. Wali ngkai etu mawali yore kojo matanya mampeas i Paulus magombo masae kojo. Wali ia yore denat kojo see naka ia masou yako ndate jendela ri juya katogo ntampenya etu tudu la’u tana. Yako etu re’e tau to yau mangokotaka ia pei ia matem.
44020010	Pei i Paulus mana’u yako ndate juya etu panewa ojo karatanya ri awe ntau mate etu ia mamo'o yau ri wawonya pei mansokowaka ia. Ia manganto’oka tau boros to siromu ri awenya, to’onya, “Ne’e masusa raya ngkomi apa ngkai si’i la’uja nosanya.”
44020011	Wali roo etu i Paulus mapone muni wo’u ndate juya etu pei mangampesu-mpesutimo roti panewa mangkoni sindara-ndara pei sira. Pei roo see ia magombo-gombo wo’u rataka eo, panewa ia meyoko.
44020012	Wali tau nja’u ria mangkeni ngkai to mangurawa to tuwu muni etu, sira mangkeni njo’u banuanya. Sira masanang muni rayanya apa ia la’u muni nosanya pasi sira tamo muni mawo rayanya.
44020013	Wali kami yau mapone ri bangka panewa malayag matiruyu njo’u kota Asos panewa nja’u ria i Paulus damapone seja ri bangka mami. I Paulus semo to nangansongka ewa wetu apa ia rani malinja mbiti yako ri kota Troas rata nja’u Asos.
44020014	Wali yako etu kami simparata pei i Paulus nja’u Asos panewa ia mansaka mapone ri bangka. Yako etu kami malayag wo’u rata nja’u kota Metilene.
44020015	Yako nja’u Metilene kami malayag wo’u panewa eo rao wo’u rata ri tango mpulo Khios. Wali yako etu eo rao wo’u kami liu ri pulo Samos panewa eo rao wo’u rata nja’u kota Miletus.
44020016	Ewa pampobuuka i mPaulus ia taa rani liu mandoo nja’u kota Epesus apa ia mampobuuka ane mandoo nja’u ria ojo pura yau temponya ri propinsi Asia. Naka pei ia taa rani ewa see apa ia mangansongka dayau ndeku Yerusalem see ane bara maya ia nda’a nda’a ria ri katawanya temponya Roa Pentakosta.
44020017	Wali tempo nja’u nja’u kota Miletus i Paulus mampotuu resi ketua-ketua ntau to mangaya i Pue yesu to nja'u Epesus see sira dama’i simparata pei ia ri Miletus etu.
44020018	Wali ketua etu mangampago ia panewa ojo paratanya, i Paulus manganto’oka sira, to’onya, “A’i-a’i, komi mangansani ewa wimba lengkongku tempo aku maroo-roo ri oyo ngkomi yako ri karatangku ri propinsi Asia seore.
44020019	Tempo etu aku taa bae-bae rayangku pasi tempo etu aku tongo ngkatumangingku mangika palaong i mPue. Ewa wetu inikangku nempo mangarata soba apa saba songka nto Yahudi to rani mampakaja’a aku.
44020020	Pasi komi nunsani seja aku taa meka mampotundeka komi samparia anu to bae batuanginya resi komi. Samparia etu aku mampotundeka komi tempo ri tango ntau boros pasi ri raya banua ngkomi samba’a pei samba’a.
44020021	Tempo etu aku sangkani mampatiendoka komi to Yahudi pasi komi to si’a to Yahudi see komi mangandolika tangomu resi i Pue Allah pasi mangaya i Pue ngkita, i Yesu Kerisitu.
44020022	Wali a’i-a’i, si’i-si’i aku dayau ndeku Yerusalem mangalulu porenta i Nosa Mapasing resi aku. Pei aku taa kunsani bara kesaa to damawali resi aku tempo aku nda’a nda’a ria
44020023	kasimbalinya yako to room napaponsanika yami i Nosa Mapasing aku. Apa ponto-ponto kota to kukarata Ia mampatiendoka aku mangkonong palaong to damawali resi aku nda’a Yerusalem, Ia manganto’o, ‘Korom daratarungku pasi darasesai.’ Etu semo to to’oNya resi aku.
44020024	Pei aku taa mampobuuka bae batuanginya katuwungku, apa to bae batuanginya resi aku mampakaroo palaong to nasarumakaka i mPue Yesu aku. Palaong etu semo mampakarebaka kareba matao mangkonong kanoto i mPue Allah. Wali see naka aku tiroo dayau ndeku Yerusalem.
44020025	Wali a’i-a’i, aku roomo mampakarebaka resi komi samparia mangkonong tempo i Pue Allah mawali Makole nto lino. Pei si’i-si’i aku kunsani yako tempo si’i komi tamo damangkita wo’u aku.
44020026	See naka aku mampakanasaka komi seo si’i ane bara re’e tau to yako ri oyo ngkomi damangarata huku to singkasaenya, si’a salangku,
44020027	apa aku taa meka seore mampakarebaka resi komi samparia songka i mPue Allah.
44020028	Wali jagai kojo koro ngkomi pasi jagai seja samparia tau to mangaya i Pue Yesu apa i Nosa Mapasing room mansarumakaka resi komi mampasilonga tau etu. Wali kampang sira ewa naika nto pangkampang domba mangkampang dombanya. Apa tau to mangaya roomo inolika yau i mPue Allah raa nu anaNya.
44020029	Wali jagai kojo sira apa aku kunsani payungku aku dameyoko yau si’i, dama’i tau to maja’a damampakaja’a komi ewa naika nuasu maila to maja’a kiranya mampakaja’a yau domba.
44020030	Pasi yako ri oyo ngkomi semo re’e bara sawei mba’a tau to damampotundeka komi anu to taa monso. Tau etu damangamomis anaguru i mPue Yesu sampe anaguru etu damangalulu yau songka nsira.
44020031	Wali see naka jagai kojo. Pasi ne’e mangkalingan samparia patiendongku. Apa togo nto’u kasaenya wuri eo aku tare pandoonya mampatiendoka komi samba’a pei samba’a. Tempo etu boros ngkani aku tumangi apa mamporayang kojo komi, pei nempo ewa see aku taa mandoo mampatiendoka komi.
44020032	Wali a’i-a’i, si’i-si’i aku makai-kai mansarumakaka komi resi i Pue Allah see Ia semo damangangkampang. Pasi aku mampokaika komi see komi damangkongko kojo kareba mangkonong kanoto i mPue Allah. Apa Ia nakurang mampakaroso raya ngkomi pasi mangawaika komi tila to room napakatantuka i mPue samparia tau to Ia puenya.
44020033	Wali tempo aku maroo resi komi seore aku tare mamporani doi ngkomi bara pake ngkomi.
44020034	Komi semo mangansani aku tare mamporapi bara kesaa yako resi komi, pei yako palaongingku semo aku mangarata samparia to kupake pasi to napake nu yunungku seja.
44020035	Wali samparia palaong to aku mangika etu mawali tondong resi komi, see komi mangansani seja ewa wimba raika mapalaong see mangansawang yunu ngkita to ri raya ngkasusa. Pobuuka kojo gombo i mPue Yesu to manganto’o, ‘To sanang-sanang mangansora sa’e sakowa tau to rasora.’”
44020036	Wali ojo karoonya i Paulus magombo etu, ia mambokotu pasi ia makai-kai sindara-ndara pei samparia yununya yako Epesus etu.
44020037	Roo etu samparia sira tumangi, sira mangansokowaka i Paulus pasi manganengu-nengu ia.
44020038	To mampakamawo raya nsira etu gombo i mPaulus manganto’o, “Yako tempo si’i komi tamo damangkita wo’u aku.” Wali yako etu sira yau mangantambo i Paulus ungka ri bangka.
44021001	Wali rata nja’u bangka kami masimang resi ketua-ketua yako Epesus, panewa kami meyoko yako ri kota Miletus etu. Kami malayag mansaka yau njo’u pulo Kos. Panewa yako nja’u ria eo rao wo’u kami polas wo’u njo’u pulo Rodos panewa yako nja’u ria kami polas njo’u kota Patara.
44021002	Wali nja’u Patara etu kami re’e mangarata wo’u samba’a bangka to dayau njo’u Penisia. Wali kami mapone ri bangka etu panewa malayag wo’u.
44021003	Ri raya mpalayag mami etu, kami mangkita pulo Siprus ri tondo ngkii mami pei kami taa mandoo nja’u ria, kami ojo polas mampago nja’u propinsi Siria. Nja’u propinsi Siria etu kami mansomponaka ri palabuan nja’u kota Tirus apa ngaya-ngaya to re’e ri bangka daratauraka ri palabuan etu.
44021004	Wali tempo kami mandoo nja’u ria, kami yau mangalo’a anaguru i mPue Yesu to maroo nja’u ria, panewa kami maroo-roo resi sira pitu mbengi kasaenya. Tempo kami maroo resi tau etu, i Nosa Mapasing manganto’oka sira mangkonong anu to maja’a to damawali resi i Paulus nda’a Yerusalem. Wali sira mampatiendoka i Paulus, to’onya, “To tao-tao ne’e polas ndeku Yerusalem.”
44021005	Pei nempo ewa see, ojo kagananya pitu mbengi kami nja’u nja’u ria, kami polas wo’u. Tempo kami polas etu, samparia tau to mangaya pasi indo nu ananya pasi ananya yau mangantambo kami lo’u wii ntasi ri sambali ngkota. Tempo la’u la’u wii ntasi etu kami mambokotu panewa makai-kai sindara-ndara pei sira, panewa roo see kami masimang resi sira.
44021006	Yako etu kami mapone ri bangka panewa sira mawolili muni nda’a banuanya.
44021007	Wali yako ri kota Tirus etu kami malayag wo’u sampe rata nja’u kota Ptolemais. Nja’u ria kami mana’u yako ri bangka panewa simparata pei pua’i mami anu to samba’a pangaya. Wali kami mampogomboka sira panewa yore nja’u ria sambengi.
44021008	Yako etu, eo rao wo’u kami mapone muni ri bangka pei polas wo’u njo’u kota Kaisarea. Rata nja’u ria kami yau ri banua i mPilipus. I Pilipus etu ia tau to mampakarebaka kareba matao pasi ia seja samba’a tau pitu to room rapilis seore nda’a Yerusalem . Wali kami maroo ri banuanya.
44021009	I Pilipus etu ia opo mba’a ananya to paka ngana we’a. Pasi sira opo paka to pantuntu tuntu i mPue Allah.
44021010	Wali kami maroo-roo nja’u ria bara sawei mbengi. Ri rayanya kami maroo-roo etu re’e samba’a tau rata yako nda’a propinsi Yudea, tau etu seja to pantuntu tuntu i mPue Allah, sanganya i Agabus.
44021011	Wali ojo karata i Agabus etu resi kami, ia mangoko so’o ntongo i mPaulus panewa ia mangampunguka pale pasi witi to si ia. Ia manganto’o, “I Nosa Mapasing manganto’o, ‘Ewa si’i danaika ntau resi ngkai pue nso’o ntongo si’i. Ia danapungu nto Yahudi nda’a Yerusalem panewa sira damangawaika yau ia resi tau to si’a to Yahudi.’”
44021012	Wali ojo pandonge mami pasi yunu mami ri Kaisarea gombo ngkai etu, kami paka tumangi pasi mamporapika kojo resi i Paulus see ia ne’e dayau ndeku Yerusalem.
44021013	Pei tempo etu i Paulus mangansono, to’onya, “Maka pei komi tumangi mampakamawo rayangku? Apa aku nempo si’a ojo ratarungku, aku nempo rapopate yau nda’a Yerusalem apa saba mangalulu i Pue Yesu, aku buya rayangku.”
44021014	Wali i Paulus taa mampodongeka gombo mami manganto’oka ia ne’e yau, see naka kami mampondooka yau manganto’oka ia ewa wetu. Kami jamo manganto’o, “Biakamo pamporani i mPue semo damawali.”
44021015	Wali ojo kagananya sawei mbengi kami maroo nja’u kota Kaisarea, kami mampakaroso panewa meyoko damalinja ndeku Yerusalem.
44021016	Tempo kami yau etu, re’e seja bara sawei mba’a tau to anaguru i mPue Yesu to yako Kaisarea yau seja mangalulu kami ndeku Yerusalem, panewa rata ndate ria sira mangawawa kami njo’u banua i Manason apa kami damaroo ri banuanya etu. I Manason etu ia yako ri pulo Siprus pasi ia masaemo mawali anaguru i mPue Yesu.
44021017	Wali ojo karata mami nda’a Yerusalem, pua’i mami to samba’a pangaya sira ndende kojo rayanya simparata pei kami.
44021018	Wali eo rao wo’u i Paulus yau sindara-ndara pei kami yau mayunu resi i Yakobus. Pasi samparia ketua-ketua ntau to mangaya nda’a Yerusalem siromu seja resi i Yakobus.
44021019	Wali tempo kami siromu etu i Paulus mangantabea sira, panewa roo see ia mangansaritaka sira mangkonong samparia to naika i mPue Allah resi tau to si’a to Yahudi saba yako palaong to naika i mPaulus seore. Etu semo tempo ia mampotundeka sira tuntu i mPue Allah.
44021020	Wali ojo pangandonge i Yakobus pasi yununya gombo i mPaulus etu, sira mangabarong i Pue Allah. Pasi sira manganto’oka i Paulus, to’onya, “A’i anu samba’a pangaya pei kami, korom mangansani re’e malagi nsowu to Yahudi to mangaya i Pue Yesu. Tau etu samparia mangalulu kojo porenta i Musa.
44021021	Pei to Yahudi etu sira re’e mangandonge wiwi mangkonong korom. Apa tau manganto’o korom mampotundeka to Yahudi to maroo ri oyo ntau to si’a to Yahudi see sira tamo mangalulu porenta i Musa. Pasi korom manganto’oka sira, ‘Ne’emo mangansui ana ngkomi pasi ne’emo mangaluluka ada nto tu’angi ngkita.’ Ewa see nato’o ntau mangkonong korom. Pei taa monso gombo etu.
44021022	Wali wimba dataika si’i-si’i see manasa resi tau boros taa kojo monso wiwi to nadonge nsira etu? Apa matantu kojo sira damangansani korom re’emo rire, pasi ane ewa see bara re’e to danaika nsira damangampoja’a korom.
44021023	Wali see naka to tao-tao korom damangika ewa wimba kami manganto’o see tau boros etu damangansani korom tiroo mangalulu porenta i Musa. Ewa si’i raika. Apa re’e opo mba’a tau langkai rire to roomo mangika nia resi i Pue Allah.
44021024	Tau opo etu mosumo gana eonya nia nsira, wali inta wawa sira njo’u banua i mPue Allah pasi pakayongongika seja koromu sindara-ndara pei sira mangalulu ada ngkita. Pasi tempo komi yau etu, bayarika sira opo saro ntau mangangkosi yau wayua nsira singkonong ewa ada ngkita ane tau mangika nia. Ane korom mangika ewa see, tau boros damangkita taa monso gombo to sira mangandonge etu, apa korom tiroo seja mangalulu kojo porenta i Musa.
44021025	Wali etu semo ane mangkonong to Yahudi, pei ane mangkonong tau to mangayamo to si’a to Yahudi, kami room nampokatuka sira sura manganto’oka sira mangkonong songka mami resi sira. Kami manganto’oka sira ne’e mangkoni pangkoni to room rapampueka resi tau-tau, pasi ne’e mangkoni raa pasi ne’e seja mangkoni binatang to mate taa masuwu raanya. Pasi ne’e seja masala bara magoyal. Etu semo to nato’oka mami tau to mangaya to si’a to Yahudi.”
44021026	Wali ojo pangandonge i mPaulus songka ngketua-ketua resi ia etu, ia singkonong. See naka ojo kaeonya rao wo’u ia yau mangawawa tau opo to nato’o nsira etu njo’u banua i mPue Allah. Rata nja’u ria ia mampakayongongika koronya sindara-ndara pei sira mangalulu ada nto Yahudi. Roo see ia masua ri raya banua i mPue Allah pei mampaponsanika to pampue to’onya, “Dapitu mbengiwa panewa roo ada to mampakayongongika koro ntau opo etu, pasi ane kagananya pitu mbengi etu sira opo damampampueka pampue nsira samba’a pei samba’a.”
44021027	Wali yako etu, ojo kamosunya kagananya pitu mbengi etu, re’e bara sawei mba’a to Yahudi to yako propinsi Asia, sira re’e mangkita i Paulus nja’u banua i mPue Allah. Wali sira mangarotai raya ntau boros pei mangansoko i Paulus.
44021028	Sira sakaboo, manganto’o, “O to Israel, mai sawang kami mangahuku tau si’i! Si’i semo tau to mampotundeka tau ri ponto lipu see sira mangewa kita to Yahudi pasi see sira tamo mangalulu porenta i Musa. Pasi ia mampotundeka tau manganto’o banua i mPue Allah si’i tare batuanginya. Pei si’a ojo to etu inikanya, ia re’e seja mangkeni tau to si’a to Yahudi masua ri raya banua i mPue Allah, mampakarikasika banua to mapasing si’i.”
44021029	Naka pei sira manganto’o ewa wetu apa sira re’e nangangkita i Tropimus sindara-ndara pei i Paulus ri raya ngkota Yerusalem. I Tropimus etu ia samba’a tau to si’a to Yahudi to yako kota Epesus. Wali to Yahudi etu sira mampondayaka i Paulus re’e mangkeni ia ri raya banua i mPue Allah. Pei kamonsonya ia tare mangika palaong to etu.
44021030	Wali yako etu juku ri kota etu tau marotai kojo. Tau boros etu kangguyu-ngguyu maripo njo’u banua i mPue Allah pei mangansoko i Paulus. Sira mangaditi yau ia ri sambali banua etu panewa samparia ba’a mbombo nu banua etu mansaka raba’a yau.
44021031	Wali yako etu sira mangantidas i Paulus damangampopate yau ia. Tempo sira mangika ewa see re’e tau to yau mangkeni kareba etu resi kepala ntentara to sansowu kaborosinya. Tau etu manganto’o, “Salipu Yerusalem marotaimo si’i-si’i.”
44021032	Wali kepala ntentara etu mangkeni bara sawei mba’a kepala to mangkepalang tentara to satu kaborosinya, pasi kepala-kepala ntentara etu mangkeni joa nsira. Sira samparia maripo mangampago rotai to nawali etu. Wali tempo tau boros to mangantidas i Paulus etu mangkita kepala-kepala ntentara pasi joa nsira maripo mampago sira, sira mandoo yau mangantidas i Paulus.
44021033	Roo see kepala ntentara to sansowu etu yau mangansoko i Paulus panewa manganto’oka joanya mangampunguka i Paulus rante dua mbiyaa. Panewa roo see ia mampotanaka resi tau boros, to’onya, “I sema tau si’i pasi kesaa salanya?”
44021034	Wali tempo etu tau boros re’e to sakaboo mangansono, pei gombo nsira taa sewaju. Pasi makanano kojo, wali kepala ntentara taa manasanya mangkonong palaong to nawali etu. Wali ia mampokauka joanya mangkeni i Paulus njo’u banua nsira.
44021035	Wali tentara etu mangkeni yau i Paulus. Pei tempo sira mangkeni ia etu, ojo karata nsira nja’u eja sira mangokotaka yau i Paulus pei mamposoel ia mangkeni njo’u banua ntentara apa tau boros maja’a kojo rayanya rani mampakaja’a ia.
44021036	Tau boros etu mangalulu-lulu sira pei sakaboo manganto’o, “Pate yau ia!”
44021037	Wali yako etu tentara to mangkeni i Paulus mosumo damasua ri raya banua nsira. Tempo etu i Paulus magombo ri raya basa Yunani pei mamporapika resi kepala ntentara etu, to’onya, “Bara maya aku magombo resi komi, Pa’a?” Wali kepala ntentara ipu rayanya manganto’o, “Gete, wimba korom mangansani magombo ri raya basa Yunani?
44021038	Bara si’anya korom tau Mesir to nangarotai raya ntau boros seore see sira mangewa pomarenta nto Roma? Si’anya korom to mangkeni yau tau to kara-kara to opo nsowu kaborosinya njo’u pada bone?”
44021039	Sono i mPaulus, “Si’a. Aku si’i to Yahudi to yako ri kota Tarsus, kota to nansani kojo ntau boros nja’u propinsi Kilikia. Wali ane maya, kuporapika resi komi waika aku mampogomboka tau boros si’i.”
44021040	Wali kepala ntentara mangawaika i Paulus magombo. See naka i Paulus makore ri eja banua ntentara etu panewa ia mangokotaka palenya see tau boros damaroti. Wali tau boros etu mawali maroti kojo, panewa i Paulus mampogomboka sira ri raya basa Ibrani.
44022001	Wali i Paulus manganto’oka tau boros, “Pa’a-pa’a, a’i-a’i, padongeka kojo gombongku damanganto’o notongku si’i.”
44022002	Wali ojo pandonge ntau boros i Paulus magombo ri raya basa nsira, basa Ibrani, sira tikurang wo’u to makanano. Panewa i Paulus manganto’o,
44022003	“Aku si’i to Yahudi. Pasi lipu kare’engku kota Tarsus nja’u propinsi Kilikia. Pei yako dakodiwa aku maroo ri Yerusalem si’i pasi aku seja maguru resi guru Gamaliel to na’angga kojo ntau boros. Ia semo to mampotundeka aku see aku mampalaika kojo porenta nu bue-bue ngkita. Wali aku madota seja mangalulu i Pue Allah sewaju ewa komi seo si’i.
44022004	Wali see naka seore aku mangansesai sampe mate tau to mangalulu Jaya to nato’o i Yesu. Nempo to langkai nempo to we’a aku mangansoko sira pasi mangantarungku.
44022005	Wali kepala nto pampue pasi samparia to pobotus nto Yahudi sira semo matamanasa mangkonong palaongingku etu. Apa sira semo to nangawaika aku sura kuasa see aku maya yau resi ja’i ngkita to Yahudi nja’u kota Damsyik. Wali tempo aku yau seore njo’u kota Damsyik etu, aku mansongka damangansoko tau to mangalulu i Yesu nja’u ria. Aku damampungu sira pasi mangkeni ma’i ri Yerusalem si’i darahuku.
44022006	“Pei ri raya mpalinjangku yau ri kota Damsyik etu, bara ntongo eo kami mosumo ri kota etu. Tempo etu kodi majoli rata reme to makilo kojo mangansindo aku.
44022007	Wali tempo aku mangkita reme etu aku mapuka yau ri wawo ntana pei mangandonge loo mampogomboka aku, loo etu manganto’o, ‘O Saulus, Saulus, maka pei korom mangansesai Aku?’
44022008	Wali aku mampotanaka, ‘Bara sema Komi, Pue?’ Panewa Ia mangansono, ‘Aku semo i Yesu to Nasaret, to nusesai ngkorom etu.’ Etu semo to nato’oka I mpue aku.
44022009	Wali yunungku to mangalulu aku, sira mangkita seja reme etu, pei sira taa mangandonge loo to mampogomboka aku etu.
44022010	“Wali yako etu aku mampotanaka, manganto’o, ‘Kesaa to dakuika, Pue?’ Panewa i Pue manganto’o, ‘Pambangumo pei inta njo’u kota Damsyik. Rata nja’u ria panewa korom darato’oka samparia songka i mPue Allah to korom damangika.’
44022011	Wali ojo karoonya i Pue mampogomboka aku etu aku polas, pei aku buta naika nu reme to makilo kojo etu. See naka aku jamo nakentar nu yunungku rata ri kota Damsyik.
44022012	“Wali nja’u Damsyik re’e samba’a tau to sanganya i Ananias. I Ananias etu ia ngkai to madota kojo mangalulu porenta i Musa pasi ia na’angga kojo nto Yahudi samparia to maroo nja’u ria.
44022013	Wali tempo etu i Ananias ma’i resi aku pei makore ri awengku. Ia manganto’o, ‘O Saulus, a’ingku, loka matamu!’ Wali ri tempo etu semo aku mangkita muni rao pasi aku mangkita seja i Ananias.
44022014	“Roo see i Ananias manganto’o, ‘I Pue Allah anu napue nu bue ngkita, Ia room mangampilis korom damangansani pamporaniNya. Ia mangampilis korom damangkita i Yesu anu to singkonong pei i Pue Allah, pasi mangandonge looNya mampogomboka korom.
44022015	Wali korom damawali matamanasaNya to damampakarebaka samparia tau anu to nukita pasi to nudonge ngkorom.
44022016	Wali kesaa wo’u to nupeas ngkorom? Pambangu pei rabaptis. Porapika resi i Pue see korom daralapas yako ri dosamu.’ Ewa see gombo i Ananias resi aku seore.
44022017	“Wali yako etu re’e seore aku mawolili muni ri Yerusalem si’i. Rata rire aku yau makai-kai ri raya banua i mPue Allah. Tongo mpokaikaingku etu aku re’e mangkita pangkitangku.
44022018	Ri raya mpangkitangku etu aku re’e mangkita i Pue Yesu mampogomboka aku, manganto’o, ‘Ne’e rapeas, pei pakajoli piyai yako ri kota Yerusalem si’i apa tau rire taa damangaya gombomu mangkonong Aku.’
44022019	“Wali aku manganto’o, ‘Pue, sira damangaya kojo, apa sira mangansani kojo lengkongku tempo seore. Sira mangansani ewa wimba nikangku masua ri rayanya samparia banua to napampotunde nto Yahudi pei mangantarungku pasi mangantidas tau to mangaya Komi.
44022020	Ewa see seja tempo matamanasa ngKomi, i Stepanus, rapopate yau. Tempo etu aku re’e seja mangalo’aka. Aku singkonong pei palaong to etu pasi aku semo to mangajagai pake ntau to mampopate yau ia. Wali ane sira mangandonge aku mampakarebaka sira mangkonong Komi si’i-si’i, palaong to etu damampakaipu raya nsira see naka sira damangaya.’ Ewa see aku manganto’oka i Pue Yesu.
44022021	“Pei Ia manganto’oka wo’u aku, ‘Inta, apa Aku damampokau korom njo’u longko resi tau to si’a to Yahudi.’ Etu semo gombo i mPue Yesu resi aku.”
44022022	Wali ojo pandonge ntau boros gombo i mPaulus manganto’o ia nayau resi tau to si’a to Yahudi, sira mawali makanano wo’u pasi tamo mampodongeka gombonya apa sira maja’a nakita tau to si’a to Yahudi. Sira maroso loonya sakaboo, sira manganto’o, “Pate yaumo tau si’i! Tamo masipato ia tuwu!”
44022023	Tongonya sira sakaboo ewa wetu sira mangantajika bajunya nto’u rao pasi sira mangkaku awu ntana pei mansambuetaka seja nto’u rao apa maja’a kojo rayanya.
44022024	Wali ojo pangkita ngkepala ntentara to sansowu kaborosinya tau boros maja’a kojo rayanya etu, ia mampokauka joanya mangkeni i Paulus njo’u raya banua nsira daraparesa. Ia manganto’oka sira mangansamparika i Paulus kayoro sampe rata temponya ia mampongakung sala to inikanya to mampakaja’a raya ntau boros naka pei sira sakaboo mampoja’a ia etu.
44022025	Wali joa ngkepala ntentara etu mangampungu i Paulus pei ri katawanya ia rasampar, i Paulus mampogomboka kepala ntentara to mangkepalang tentara to satu kaborosinya, to makore ri awenya, ia manganto’o, “Wimba, bara nawaika mpomarenta komi mangansampar to Roma ane tawa rabotus?”
44022026	Wali ojo pangandonge ngkepala ntentara gombo i mPaulus etu, ia yau resi kepala to si ia pei manganto’o, “Pakatao kojo to nuika ngkomi, Pa’a, apa tau etu to Roma!”
44022027	Wali kepala ntentara to sansowu etu yau resi i Paulus panewa mampotanaka resi ia, to’onya, “To’oka aku, bara monso pu’u korom to Roma?” I Paulus mangansono, “Monso pu’u.”
44022028	Wali kepala ntentara etu manganto’o, “Gete, aku bae kojo doi to ibayarikangku panewa aku mawali to Roma.” Sono i mPaulus, “Pei aku yako ri kare’engku to Roma semo.”
44022029	Wali yako etu tau to damangansampar i Paulus mangamparesa ia etu, sira mansaka mampiyaika ia. Pasi kepala ntentara to mangampunguka i Paulus rante ngena, ia meka rayanya mampobuuka ia roomo mangampungu to Roma, apa palaong to etu mangewa porenta nto Roma.
44022030	Wali kepala ntentara etu rani kojo mangansani sabanya to monso naka pei to Yahudi mampakasala i Paulus. Wali see naka eo rao wo’u ia mampotuu resi kepalakepala nto pampue pasi resi samparia to pobotus see sira dasiromu. Pasi ia mampokauka tau yau mangalapa i Paulus pei mangkeni ia mampotango tau to siromu etu.
44023001	Wali ojo karata i mPaulus ri tango nto pobotus etu, ia mangalo’aka kojo resi sira panewa ia manganto’o, “A’i-a’ingku, yako tempo ruyu rataka seo si’i rayangku tare mangepe sala ri tango i mPue Allah mangkonong lengko ngkatuwungku.”
44023002	Wali ojo pandonge nto pobotus gombo i mPaulus manganto’o ewa see, kepala nto pampue to bae angganya, i Ananias, ia manganto’oka tau to makore ri awe i mPaulus, to’onya, “Toposaka nganganya!”
44023003	Wali i Paulus manganto’oka i Ananias etu, “O korom to ojo gombomu manoto. Korom ewa rindi to makarika to rapalasika kapur buya. I Pue Allah damangantoposaka korom apa korom damangabotus aku singkonong pei porenta i Musa pei korom ngkalio mangika to taa singkonong pei porenta i Musa etu, apa korom manganto’oka tau mantoposaka aku.”
44023004	Wali tau to makore ri awe i mPaulus manganto’oka ia, “Gete! Korom mangarunes kepala nto pampue i mPue Allah!”
44023005	Wali i Paulus mangansono, “A’i-a’i, tempo aku manganto’o gombo to ewa wetu ngena aku taa mangansani ia bara kepala nto pampue to bae angganya. Ane aku mangansani ia kepala nto pampue, aku taa damanganto’o gombo to ewa wetu apa nja’u ratulis ri raya ntuntu i mPue Allah, manganto’o, ‘Ne’e manto’o maja’a kepala-kepala ngkomi!’”
44023006	Wali tempo etu i Paulus mangkita to pobotus to nja’u ria sangga’a to aliran Saduki pasi sangga’a to aliran Parisi. Tempo ia mangkita etu ia maroso loonya magombo manganto’oka to pobotus etu, to’onya, “A’i-a’i, aku seja aliran Parisi pasi aku seja wiyaa ntau to aliran Parisi. Wali naka pei aku rakeni rire darabotus apa saba aku mansarumaka to lino darawangu muni yako ri kapatenya.
44023007	Wali ojo karoonya i Paulus manganto’o gombo etu tau to aliran Parisi pasi to aliran Saduki sira mula matingka, see naka sira to siromu nja’u ria tamo samba’a pampobuukanya.
44023008	Apa tau to aliran Saduki, sira manganto’o tare tau to rawangu muni yako ri kapatenya. Pasi sira manganto’o tare seja pomakau i mPue Allah to yako ri Saruga pasi taa seja re’e nosa-nosa . Pei tau to aliran Parisi sira mangaya samparia to etu.
44023009	Wali tempo sira matingka etu, sira mawali makanano kojo. Panewa re’e bara sawei mba’a tau to mampoguru porenta i Musa, sira aliran Parisi seja, sira makore pei maroso loonya manganto’o, “Ane ewa pampobuuka mami tau si’i taa kojo re’e salanya. Bara monso pu’u pomakau i mPue Allah bara nosa to mampogomboka ia.”
44023010	Wali yako etu mapari wo’u tingka to mawali nja’u ria, see naka kepala ntentara to sansowu kaborosinya, ia moru rayanya mampobuuka tau bara damampasiditi yau i Paulus. See naka ia mampokauka joanya yau mangoko yau i Paulus yako tau boros etu panewa mangkeni muni ia ri banua nsira.
44023011	Wali yako etu, wuri kaduanya wo’u, i Pue makore ri awe i mPaulus pei manganto’o, “Pakaroso rayamu, apa korom room mampakanasaka tau ri Yerusalem mangkonong Aku pasi ewa see seja danuika nja’u kota Roma.”
44023012	Wali ojo kaeonya rao re’e to Yahudi to mansongka. Sira mangika parajanji, sira manganto’o, “Kita tawa damangkoni bara damanginu wo’u ane tawa mampopate yau i Paulus. Ane kita taa mangika ewa see, biakamo i Pue Allah damantanaa yau kita.”
44023013	Sira to mansongka ewa wetu yabi opo mpuyu mba’a kaborosinya.
44023014	Wali yako etu sira yau resi kepala-kepala nto pampue pasi tau tu’a nto Yahudi pei manganto’o, “Kami re’e mangika parajanji damampopate yau i Paulus pasi tempo kami mangika parajanji etu, kami manganto’o, ‘I Pue Allah damantanaa yau kita ane kita mangkoni ri katawanya mampopate yau ia.’
44023015	Wali ewa si’i kami mamporapika resi komi pasi resi to pobotus ngkita to Yahudi. Ika sura mamporapika resi kepala ntentara see ia damangkeni ma’i i Paulus damampotango komi. To’oka ia komi rani damamparesa wo’u ia mangkonong palaong to nikanya etu see mampakanasa wo’u salanya. Ewa see to’oka ia, pei kamonsonya anu to damawali, kami damampea damampopate yau i Paulus ri jaya tempo ia rakeni ma’i.”
44023016	Wali songka nsira etu nadonge mpinuana i mPaulus, etu semo ana mpua’i i mPaulus to we’a. See naka ia yau mampago i Paulus nja’u banua ntentara panewa rata nja’u ria ia mangansaritaka i Paulus mangkonong anu to danaika nsa’e resi ia etu.
44023017	Wali i Paulus mampokio samba’a kepala ntentara to satu pei manganto’oka ia, “Keni ngkai si’i mampotango kepalamu, apa ia re’e kesaa to danato’oka resi ia.”
44023018	Wali kepala ntentara etu mangkeni pinuana i mPaulus resi kepalanya. Ia manganto’o, “I Paulus to nja’u tarungku etu, ia mampokio aku pei manganto’oka aku mangkeni ngkai si’i resi komi, apa re’e to ia rani manganto’oka komi.”
44023019	Wali kepalanya etu mangkongko pale mpinuana i mPaulus pei mawewo sangkodi see ojo sira dua, panewa mampotanaka resi ia, to’onya, “Kesaa to korom rani manganto’oka aku?”
44023020	Wali pinuana i mPaulus magombo, ia manganto’o, “Pa’a, re’e to Yahudi to mansongka damamporapika resi komi see nile komi damangkeni mamangku njo’u to pobotus. Sira damanganto’oka komi sira rani mamparesa wo’u ia see mampakanasa wo’u salanya.
44023021	Pei ne’e mampodongeka sira, Pa’a, apa sira yabi opo mpuyu mba’a to damasaya mangampea mamangku liu ri jaya panewa sira damangansoko pei mampopate yau ia. Sira roomo mangika parajanji sira tawa damangkoni pasi tawa damanginu wo’u ane sira tawa mampopate yau ia. Sira room mampasilonga songkanya, sira jamo mampeas parajanji ngkomi.”
44023022	Wali roo see kepala ntentara etu manganto’oka pinuana i mPaulus, to’onya, “Ne’e ragagangika sa’e korom room mampakarebaka aku kareba si’i.” Panewa roo see kepala ntentara etu manganto’oka ia inta muni.
44023023	Wali yako etu kepala ntentara to sansowu etu ia mampokio dua mba’a kepala ntentara to satu. Ia manganto’oka sira, “Pasigena joa ngkita. Pasigena dua atu to malinja mbiti, pasi pitu mpuyu to mapone jarang, pasi dua atu wo’u to mangkeni yu’a. Panewa rata jam sio nene si’i komi samparia dameyoko dayau lo’u kota Kaisarea.
44023024	Pei pasigena seja sawei mba’a jarang to danapolea i mPaulus ri raya mpalinja etu, pei keni ia mampago i Gubernur Peliks ri Kaisarea etu. Pasi jagai kojo ia ri jaya see ia taa mangarata selaka.”
44023025	Wali ojo karoonya ia mampogomboka tau dua etu, ia mangantulis sura darapokatuka i Gubernur Peliks. Ri raya nsura etu ia manganto’o,
44023026	“Resi i Gubernur Peliks to kutabea. Sura si’i yako resi aku, Klaudius Lisias.
44023027	Aku rani mampakanasaka komi mangkonong tau to kupokatuka komi si’i. Ia nasoko nto Yahudi seore pasi sangkodi napopate yau nsira. Pei aku re’e mangandonge ia seja to Roma. See naka aku sindara-ndara pei joangku yau mangampalaes ia.
44023028	Roo see aku rani mangansani bara kesaa to nato’o nto Yahudi etu mampakasala ia, wali aku mangkeni ia mampotango to pobotus nsira.
44023029	Pei tempo sira mangabotus ia etu, aku manasangku ia tare palaong to inikanya to masipato darapopateka yau ia bara daratarungkuka ia. Naka pei sira mampakasala ia ojo saba yako masibanta mangkonong porenta-porenta nu agama nsira.
44023030	Wali yako etu re’e tau to mampakarebaka aku mangkonong tau to mansongka damampopate yau ia. Wali see naka aku mansaka mampokatu yau ia resi komi, Pa’a, see komi semo damangabotus ia. Pasi aku manganto’oka tau to mampakasala ia etu yau damampotango Pa’a Gubernur pei manganto’oka komi mangkonong sala ntau si’i to nakitanaka nsira. Wali ungkanyamo ruyu sura si’i.” Wali etu semo gombo to natulis ngkepala ntentara resi gubernur.
44023031	Wali yako etu tentara yau mangoko i Paulus ewa to naporentangika ngkepalanya sira. Panewa sira mangkeni ia ri raya mburi rata nja’u kota Antipatris.
44023032	Yako etu, ojo kaeonya rao, tentara to malinja mbiti sira mawolili muni njo’u banua nsira. Panewa tentara to mapone jarang, sira polas mangawawa i Paulus lo’u kota Kaisarea.
44023033	Wali ojo karata nsira la’u Kaisarea etu, sira yau mampotango gubernur pei mangawaika ia sura yako resi kepala nsira. Pasi sira manganto’oka ia, “Si’i seja i Paulus to kami mangkeni resi komi.”
44023034	Wali gubernur mangabasa sura etu, panewa roo see ia mampotanaka resi i Paulus, to’onya, “Yako propinsi imbare korom?” Wali i Paulus mangansono, ia manganto’o, “Yako propinsi Kilikia.” Wali ojo pangandonge gubernur i Paulus ia yako ri propinsi Kilikia,
44023035	ia manganto’o, “Aku damangabotus korom ane ratamo tau to mampakasala korom.” Wali yako etu gubernur manganto’oka tau mangajagai i Paulus nja’u banua bae to nawangu i Makole Herodes tempo owi.
44024001	Wali yako etu, ojo kagananya lima mbengi, kepala nto pampue to bae angganya, i Ananias, pasi sawei mba’a tau tu’a nto Yahudi yau seja lo’u kota Kaisarea sindarandara pei samba’a ketua ada to sanganya i Tertulus. Rata la’u ria sira yau mampotango i Gubernur Peliks. Panewa sira manganto’oka gubernur etu pampobuuka nsira mangkonong sala i mPaulus.
44024002	Roo see i Paulus rapokio mampotango to pobotus, panewa i Tertulus mula magombo mampakasala ia, to’onya, “Pa’a Gubernur anu ra’angga! Apa saba pomarenta ngkomi see naka kami masanang kojo katuwu mami si’i-si’i, tare masimusu bara anu to yusa to mampakasusa. Pasi yako ri songka ngkomi to pande see naka boros palaong to mawali to mampakatao bansa mami.
44024003	Wali samparia to naika mpomarenta ngkomi mangansawang kami juku ri tana mami etu kami sangkani masanang mangantima pasi kami taa seja mangkalingan manganto’oka komi tarima matao kojo.
44024004	Pei kami taa rani mangantalas Pa’a Gubernur masae kojo, see naka aku mamporapika resi komi see komi damampodongeka kojo gombo mami ri kanoto ndayamu pei ojo sangkodija temponya.
44024005	“Wali ane ewa ri pampobuuka mami tau si’i tau to sangkani mangarotai sa’e. Ia mangika rotai ri oyo nto Yahudi ri sambawo lino. Pasi ia samba’a ketua ntau to mangaluluka aliran to rato’oka aliran nto Nasaret.
44024006	Pei si’a ojo to etu salanya, ia re’e seja mampeyaa mangkarikasika banua i mPue Allah, wali kami mangansoko ia. Kami re’e songka damangabotus ia singkonong ewa porenta mami,
44024007	pei kepala ntentara, i Lisias, ia ma’i mampoja’a kojo kami panewa mangoko yau i Paulus.
44024008	Panewa i Lisias etu manganto’oka tau to rani mampakasala i Paulus ma’i damampotango komi. Wali ane komi mampotanaka resi i Paulus panewa komi damanasa mangkonong samparia palaong to kami room mampakasalaka ia etu.”
44024009	Wali ojo karoonya i Tertulus magombo etu, panewa to Yahudi to nja’u nja’u ria sira seja mampakasala i Paulus pei manganto’o monso pu’u to nato’o i nTertulus etu.
44024010	Yako etu i Gubernur mangkawes i Paulus see ia damagombo. Wali i Paulus magombo, ia manganto’o, “Aku masanang kojo manganto’o notongku ri tango ngkomi, Pa’a, apa aku kunsani komi malagi nto’umo mawali to pobotus nu bansa si’i.
44024011	Wali komi maya mampakanasa wo’u resi tau to yusa, Pa’a, aku tawa masae kojo, owo sampuyu pei dua mbengi liu aku nayau nto’u Yerusalem damampue ri banua i mPue Allah.
44024012	Tempo etu tau si’i tare kojo mangarata aku masibanta resi sa’e bara mangarotai tau boros. Aku taa kojo re’e mangika palaong to ewa wetu ri raya banua i mPue Allah bara ri raya banua napampotunde nto Yahudi bara ri raya ngkota etu.
44024013	Pasi tau si’i taa seja nakurang mampakatantuka komi mangkonong palaong to nato’o nsira mampakasala aku etu.
44024014	Pei re’e sanjaya to aku mampongakung resi komi, Pa’a, etu semo aku mampue mampakabae i Pue Allah anu napakabae nu bue-bue mami. Tempo aku mampue mampakabae i Pue Allah etu, aku mampue singkonong pei Jaya to nato’o i Yesu. Jaya etu nato’oka ntau aliran. Pei aku tiroo seja kuaya samparia to ratulis ri raya mporenta i Musa pasi to natulis nto pantuntu tuntu i mPue Allah tempo owi.
44024015	Pasi pansarumakangku resi i Pue Allah sewaju pei pansarumaka ntau to mampakasala aku si’i. Apa aku seja mangampeas temponya i Pue Allah damangawangu muni samparia tau to matem, etu semo tau to lengkonya singkonong pei i Pue Allah pasi tau to maja’a seja.
44024016	Wali see naka aku sangkani mampakadota kojo mangika lengko to singkonong pei i Pue Allah see rayangku tare mangepe sala ri tangoNya pasi ri tango nto lino.
44024017	“Wali aku bara sawei nto’u taa rata ri Yerusalem, pei roo see aku nayau muni ri Yerusalem mangangkenika yunungku to Yahudi sora to nawaika nsa’e sira pasi aku mangkeni seja pampue dakupampueka resi i Pue Allah.
44024018	Tongo-tongonya aku mangkeni pampuengku etu, tau si’i mangarata aku ri raya banua i mPue Allah. Tempo sira mangarata aku etu aku room mampakayongongika korongku mangalulu ada mami. Pasi tempo etu tare tau boros sindara pei aku pasi taa seja re’e tau to marotai.
44024019	Ojo re’e bara sawei mba’a to Yahudi to yako ri propinsi Asia to nja’u nja’u ria tempo etu. Wali to tao-tao sira semo ma’i mampotango komi pei mampakasala aku ane bara re’e salangku to nakitanaka nsira.
44024020	Pei ane taa ma’i sira, biakamo tau si’i semo manganto’o salangku to narata nsira tempo aku mampotango to pobotus nto Yahudi seore.
44024021	Kamonsonya tare salangku, ojo gombongku semo to mampakaja’a raya nsira tempo aku makore ri tango nsira seore. Apa tempo etu aku maroso loongku manganto’o, ‘Apa saba aku mangaya tau mate darawangu muni, see naka aku rabotus ri tango ngkomi seo si’i.’”
44024022	Wali ojo karoonya i Paulus manganto’o notonya etu, i Peliks manganto’oka samparia tau yau muni ruyu, apa ia mangansani kojo mangkonong Jaya to nato’o i Yesu. I Peliks manganto’oka tau etu, “Ane rata kepala ntentara, i Lisias, panewa aku damangabotus palaong si’i.”
44024023	Roo see ia manganto’oka kepala ntentara to satu, to’onya, “Jagai i Paulus pei ne’e rata’amaka kojo ia. Biaka ia malinja-linja sangkodi pasi biaka yununya mai mayunu resi ia pei mangkenika ia anu to danapake.”
44024024	Wali yako etu, ojo kagananya sawei mbengi, ma’i wo’u i Gubernur Peliks sindara-ndara pei rongonya, i Drusila. I Drusila etu to Yahudi. Wali ojo karata nsira dua, i Peliks mampokau tau yau damangkeni i Paulus damampotango sira apa ia rani mangandonge gombo i mPaulus mangkonong pangayanya resi i Kerisitu Yesu. Wali ojo karata i mPaulus ri tango nsira dua, ia mampogomboka sira mangkonong palaong etu.
44024025	Pasi ia magombo seja mangkonong lengko ntau to singkonong pei i Pue Allah, pasi mangkonong ewa wimba raika manta’amaka pamporani ndaya. Pasi tempo etu ia magombo seja mangkonong ewa wimba danaika i mPue Allah mangahuku to lino. Wali tempo i Peliks mangandonge gombonya etu, ia meka rayanya pei manganto’o, “Inta ruyu! Tempo yoa panewa aku damampokio wo’u korom.”
44024026	Pei tempo i Peliks mampokau yau i Paulus etu ia re’e seja mampobuuka, “Tuwu-tuwuja i Paulus damangawaika aku doi see aku damampasimbalika ia.” Wali see naka ia mandudu ngkani mampokio i Paulus damagombo-gombo.
44024027	Pei yako etu, ojo kagananya dua nto’u, i Peliks ia rabolosika yau i Perkius Pestus. Wali i Perkius Pestus semo to mawali gubernur. Pei tempo i Peliks tawa rabolos, tempo etu ia rani mampakasanang to Yahudi, wali see naka ia taa mangalapa i Paulus yako ri raya ntarungku.
44025001	Wali i Gubernur Pestus wo’u to mula mangkuasang propinsi Yudea etu. Panewa ojo kagananya togo mbengi, ia mayoko yako ri kota Kaisarea dayau ndeku Yerusalem.
44025002	Rata nda’a ria panewa kepalakepala nto pampue pasi tau tu’a nto Yahudi mampotango ia. Sira manganto’oka ia mangkonong palaong i mPaulus to napakasala nsira.
44025003	Pasi sira mamporapika kojo resi i Pestus see ia bara buya rayanya damampokau tau yau damangoko i Paulus pei mangkeni ma’i ri Yerusalem. Ewa wetu pamporani ndaya nsira apa sira re’e mansongka damampopate yau i Paulus tempo ia re’e ri jaya.
44025004	Pei i Pestus mangansono, to’onya, “I Paulus etu re’e ratarungku la’u kota Kaisarea, pasi tamo masae aku dayau muni seja lo’u ria.
44025005	Wali ane re’e sala to naika ngkai etu to tao-tao ketua ngkomi yau seja sindara pei aku panewa rata la’u ria sira damanganto’o mangkonong sala ngkai etu.”
44025006	Wali yako etu i Pestus bara wayu mbengi bara sampuyu mbengiwa ia nda’a Yerusalem panewa ia yau muni lo’u Kaisarea. Rata la’u ria eo rao wo’u ia matunda ri gadera to napake nto pobotus pei mampokauka tau yau damangoko i Paulus pei mangkeni mai darabotus.
44025007	Wali ojo karata i mPaulus, to Yahudi to nama’i to yako nda’a Yerusalem, sira makore tiku ia panewa sira manganto’o boros kojo gombo to mabeu to mampakasala ia. Pei gombo to nato’o nsira etu, sira taa nakurang mampakatantu ri kamonso-monsonya.
44025008	Wali ojo karoonya sira magombo etu, i Paulus magombo seja manganto’o notonya, ia manganto’o, “Aku tare kojo salangku. Apa aku tare mangewa porenta nto Yahudi, pasi tare mampakarikasika banua i mPue Allah pasi taa seja re’e manto’o maja’a makole nto Roma.” Etu semo gombo i mPaulus manganto’o notonya.
44025009	Pei i Pestus rani mampakasanang raya nto Yahudi, wali see naka ia mampotanaka resi i Paulus, to’onya, “Wimba korom, bara masanang yau ndeku Yerusalem, rata nda’a ria panewa aku mampakaroo palaong si’i?”
44025010	Pei i Paulus mangansono, “Aku si’i-si’i re’e makore ri tango ngkomi, to pobotus to naokotaka i makole nto Roma. Wali masipato komi semo mangabotus aku, apa komi mangansani kojo, Pa’a, aku tare mangika sala resi to Yahudi.
44025011	Wali ane monso pu’u aku re’e mangika palaong to maja’a, to masipato rahuku mate, ane ewa wetu, biakamo aku rapopate yau. Pei ane gombo nto Yahudi to mampakasala aku etu manasa taa monso, tare tau to re’e kuasa mangamposora yau aku resi sira. Wali aku mamporapi darakeni wo’u resi makole nto Roma see ia semo damangabotus palaong si’i.”
44025012	Wali ojo pangandonge i mPestus gombo i mPaulus etu, ia magombo resi bara sawei mba’a joanya to pande mangabotus mangkonong palaong etu. Roo see ia manganto’oka i Paulus, “Korom mamporapika dayau resi makole nto Roma, wali korom dayau kojo damampotango ia.”
44025013	Wali yako etu bara sawei mbengi, ratamo makole nto Yahudi, i Makole Agripa, sira dua a’inya, i Bernike. Sira dua rata ri kota Kaisarea damanganto’oka i Pestus, “Kami masanang kojo komi re’e mawali gubernur si’i-si’i.”
44025014	Wali sira dua malagi mbengi maroo-roo ri Kaisarea. Pasi ri rayanya sira marooroo nja’u ria etu, i Pestus mangansaritaka Makole Agripa mangkonong i Paulus. Ia manganto’o, “Re’e samba’a tau to ratarungku rire to taa nalapa i mPeliks seore.
44025015	Pasi tempo aku nda’a nda’a Yerusalem seore, kepala-kepala nto pampue pasi tau tu’a nto Yahudi sira mangansaritaka aku mampakasala ia. Sira mamporapika resi aku see aku mangahuku ia.
44025016	Pei aku manganto’oka sira si’a ada nto Roma ojo mansaka mangahuku tau to rapakasala. Ane ewa ada nto Roma, tau to rapakasala etu darawaika ruyu temponya mampotango tau to mampakasala ia pasi rawaika seja temponya damanganto’o notonya. Etu semo to kuto’oka to Yahudi etu.
44025017	Wali yako etu re’e sawei mba’a tau etu mangalulu aku ma’i muni ri kota Kaisarea si’i. Ojo karata muni mami rire aku taa mampea masae. Eo rao aku matunda ri gadera damangabotus panewa aku manganto’oka tau mangkeni mai i Paulus.
44025018	Wali tempo pangabotus etu, tau to mampakasala i Paulus sira makore pei magombo. Tempo etu aku mampondayaka sira damanganto’o mangkonong palaong to maja’a kojo to nika i mPaulus, pei si’a ewa see.
44025019	To nato’o nsira etu ojo mampakasala ia apa pampobuuka to si ia taa sewaju pei pampobuuka to si sira ane mangkonong agama nsira. Pasi sira re’e seja masibanta pei ia mangkonong tau sanganya i Yesu. Tau etu matem pei ane ewa panto’o i mPaulus Ia tuwu munim.
44025020	Wali aku tamo kunsani to dakuika mampakanasa mangkonong palaong etu, wali aku mampotanaka resi i Paulus bara ia mamporoe yau ndeku Yerusalem darabotus ndate ria mangkonong palaong etu.
44025021	Pei ia bo’onya yau darabotus ndate Yerusalem. Ia mamporapika, to’onya, ‘Biakamo aku ri raya ntarungku mangampeas temponya danabotus i makole nto Roma.’ Wali see naka aku manganto’oka tau mangantarungku wo’u ia mangampeas tempo aku yoa panewa aku damampokauka tau mangkeni ia resi makole etu.”
44025022	Wali ojo karoonya i Pestus magombo etu, i Makole Agripa manganto’oka ia, to’onya, “Aku rani seja mangandonge gombo ntau etu.” Wali i Pestus manganto’o, “Nile semo komi damangandonge gombonya.”
44025023	Wali eo rao wo’u, ma’i muni i Agripa sira dua Bernike. Tempo sira ma’i etu sira magaya kojo pakenya pasi boros tau to mangawawa sira pei mangika palaong to mampakabae sira dua. Wali sira dua masua ri raya banua etu ri tampa to bae kojo to napake ntau mampogomboka tau boros. Tempo sira masua etu sira sindara-ndara pei kepala-kepala ntentara pasi tau to bose angganya ri kota etu. Ojo karata nsira nja’u raya ntampa etu, i Pestus mampokau tau yau damangoko i Paulus pei mangkeni mai.
44025024	Wali sira mangkeni i Paulus panewa i Pestus magombo, to’onya, “Makole Agripa pasi pa’a-pa’a samparia to siromu rire! Komi mangangkita tau si’i, ia semo to napakasala nto Yahudi samparia to nda’a Yerusalem pasi to rire seja. To Yahudi etu tare pandoonya sakaboo manganto’o, ‘Tamo masipato ia tuwu!’
44025025	Pei tempo aku mangabotus ia seore, aku taa mangarata sabanya to masipato darapopateka yau ia. Pei roo see ia semo to mamporapi danabotus i makole nto Roma, wali aku mansongka damampokatu ia resi makole etu.
44025026	Wali aku damangantulis sura resi makole nto Roma. Pei aku tawa mangansani anu to masipato ratulisika makole nto Roma mangkonong ngkai si’i apa aku tawa mangarata salanya Wali see naka aku mampokau tau mangkeni mai ia mampotango komi samparia, taa manto’o i Makole Agripa. Apa aku rani komi mangandonge gombonya see tuwu-tuwuja damanasa salanya. Wali ane ewa see panewa aku maya mangantulisika makole nto Roma sura.
44025027	Apa ane ewa pampobuuka to si aku, taa matao ane mampokatu tau danabotus i makole nto Roma ane tawa mampakanasa ruyu resi ia sala to nika ntau etu.”
44026001	Wali ojo karoonya i Pestus magombo etu, i Makole Agripa manganto’oka i Paulus, to’onya, “Temponya rawaika korom magombo si’i-si’i manganto’o notomu.” Wali i Paulus mangokotaka palenya mangika tondong ia damagombo, panewa ia mula manganto’o notonya.
44026002	Ia manganto’o, “O Makole Agripa, aku masanang kojo mampotango komi seo si’i damanganto’o notongku mangkonong samparia to napakasalaka nto Yahudi aku.
44026003	Naka pei aku masanang apa komi mangansani kojo mangkonong samparia ada nto Yahudi. Pasi komi mangansani seja mangkonong samparia anu to bae batuanginya resi kita. Wali aku mamporapika resi komi see komi mangansabaraka mampodongeka gombongku.
44026004	“Wali samparia to Yahudi manasanya mangkonong lengko ngkatuwungku yako ri tempo aku damangurawa. Sira mangansani kojo ewa wimba lengkongku yako ri kare’engku ri lipu to si aku pasi nda’a Yerusalem seja.
44026005	Sira masaemo mangansani aku madota kojo mangalulu ada pasi porenta-porenta nto Yahudi. Apa aku mangalulu aliran Parisi, pasi ane tau to aliran Parisi etu, tau etu semo to dota-dota mangalulu ada pasi porenta etu. Wali samparia to Yahudi mangansani lengko to si aku etu pasi sira maya mawali matamanasangku mangkonong etu, pei sira bo’onya.
44026006	Wali aku rabotus si’i apa saba aku mansarumaka parajanji to naparajanjika i mPue Allah bue-bue ngkita tempo owi, etu semo Ia damangawangu tau yako ri kapatenya.
44026007	Wali kita to Yahudi sampuyu pei dua mbiyaa, kita samparia paka rani kojo mangarata anu to naparajanjika i mPue etu, see naka wuri eo kita tare pandoonya mampue mampakabae i Pue Allah. Pei nempo ewa wetu, O Makole Agripa, si’i-si’i yunu ngkita to Yahudi mampakasala aku apa saba aku seja mansarumaka parajanji to etu.
44026008	Pasi pa’a-pa’a samparia, kesaa to mangantalas pampobuuka ngkomi naka pei masuli resi komi mangaya i Pue Allah Ia nakoto mangawangu muni tau yako ri kapatenya?
44026009	“Kamonsonya tempo ruyu ewa wetu seja pampobuuka to si aku mangkonong i Yesu to nato’o nsa’e Ia roomo rawangu muni yako ri kapateNya. Aku taa seja mangaya. Pei aku sala mampobuuka masanang i Pue Allah ane mapari kojo nikangku mangangewa tau to mangalulu i Yesu to Nasaret etu.
44026010	Wali aku nangika palaong to etu nda’a Yerusalem. Aku nawaika ngkepala-kepala nto pampue kuasa panewa aku mangantarungku boros tau to i Pue Allah puenya. Pasi tempo to pobotus manganto’o tau etu masipato rahuku mate, tempo etu aku singkonong seja manganto’o, ‘Pate yau sira!’
44026011	Pasi mandudu ngkani aku mangansesai sira nja’u samparia banua-banua to napampotunde nto Yahudi. Aku rani mampakasaaka sira manto’o maja’a i Yesu. Pasi nempo nja’u kota ntau to yusa aku yau seja mangansesai sira apa mapoi kojo rayangku resi sira.”
44026012	Wali i Paulus mampakapolas gombonya, ia manganto’o, “Wali see naka aku yau seore njo’u kota Damsyik. Tempo aku yau etu aku napokau ngkepala-kepala nto pampue pasi aku nawaika nsira kuasa mangansoko tau to mangalulu i Yesu.
44026013	Pei tempo aku re’ewa ri raya mpalinjangku etu, O Makole, bara ntongo eo aku re’e mangkita reme to yako ndate yangi mangansindo aku pasi tau to sinjaya pei aku. Reme etu nangi karemenya pana nu eo.
44026014	Wali tempo etu kami samparia mapuka yau ri wawo ntana panewa aku mangandonge loo to mampogomboka aku ri raya basa Ibrani. Loo etu manganto’o, ‘Saulus, Saulus, maka pei korom mangansesai Aku? Korom ojo mangansesai korom ngkalio ane mangewa songkangKu.’
44026015	“Wali ojo karoonya loo etu magombo, aku mampotanaka, manganto’o, ‘Bara i semanya Komi, Pue?’ “Wali i Pue manganto’o, ‘Aku semo i Yesu to korom mangansesai.
44026016	Pei pambangu si’i-si’i pei pakore apa Aku re’e songkangKu resi korom see naka Aku mampapokitaka korom korongKu. Wali Aku mangampilis korom damangika palaongingKu. Pasi Aku mangampilis korom damawali matamanasangKu. Wali anu to Kupapokitaka korom seo si’i pasi to daKupapokitaka korom ri tempo to darata, anu to etu semo to korom damampakarebaka resi tau.
44026017	Pasi Aku damampalaes korom tempo korom danapoja’a nu yunumu to Yahudi pasi tau to si’a to Yahudi. Pasi Aku damampokau korom dayau resi tau to si’a to Yahudi.
44026018	Naka pei Aku damampokau korom dayau resi sira see korom damampotundeka sira mangkonong Aku. Apa ane sira mangandonge mangkonong Aku, panewa sira damangansani damangandolika tangonya resi Aku. Pasi ane ewa see sira damawali ewa tau to tempo ruyu tuwu ri raya mburi pei tempo si’i ralepa matanya see maya mangkita reme. Pasi sira daralapa yako ri ara ngkuasa i ngKepala Measa pei damangandolika tangonya resi i Pue Allah. Apa ane ewa see sira tamo danakitanaka i mPue Allah dosanya pasi sira damawali seja tau to Aku puenya apa saba sira mangaya Aku.’ Wali etu semo to nato’oka i mPue aku seore.
44026019	“O Makole Agripa, yako etu aku mangalulu kojo anu to nato’oka i mPue aku ri raya mpangkitangku etu.
44026020	Wali aku mampakarebaka samparia tau, manganto’o, ‘Pajea pei ndolika tango ngkomi resi i Pue Allah pei ika lengko ngkatuwu to masipato naika ntau to majeam.’ Etu semo gombongku mampakarebaka tau nja’u kota Damsyik ruyu, panewa nda’a Yerusalem, pasi ri sambawo propinsi Yudea, pasi aku mampakarebaka seja tau to si’a to Yahudi.
44026021	Wali see naka to Yahudi mangansoko aku nja’u raya banua i mPue Allah pei rani mampopate yau aku.
44026022	Pei nempo ewa wetu pamporani nsira, i Pue Allah re’e mangansawang aku yako ri tempo etu rataka seo si’i. Wali see naka aku tiroo tuwu pei makore ri tango ngkomi sire. Pasi aku mangansaritaka samparia tau, to bose angganya pasi to taa bose angganya mangkonong anu to monso. Pasi anu to kuto’o si’i sewaju kojo pei to nato’o yami i Musa pasi to pantuntu tuntu i mPue Allah to yusa tempo owi.
44026023	Apa sira nanganto’o i Kerisitu Ia darasesai pei darapopate yau, pasi Ia semo to uyunya damambangu muni yako ri kapateNya pei taa damate wo’u. Wali yako pambanguNya muni etu Ia damampaponsanika yunuNya to Yahudi pasi tau to si’a to Yahudi jaya to danalulu nsira see maya rapalaes. Palaong etu raporapaka ewa tau mampakaremeka sa’e jaya ri raya mburi.”
44026024	Wali tongo-tongonya i Paulus magombo manganto’o notonya etu, i Pestus maroso loonya kaboo mansilempor gombonya. Ia manganto’o, “Gete, wando korom, Paulus! Korom boros kojo maguru, wali etu semo to mampakawando korom.”
44026025	Pei i Paulus mangansono gombo i mPestus etu, ia manganto’o, “O Pestus anu ra’angga, aku si’i si’a wando. Pampobuukangku masilonga pasi gombo to kuto’o etu monso pu’u.
44026026	Pasi aku kunsani ane i Makole Agripa matantu kojo ia mangansani seja mangkonong samparia palaong to mawali resi i Yesu seore, apa palaong etu taa mawali ri tampa to taa nansani ntau. Wali apa saba ia mangansani yami, see naka aku taa meka mampogomboka ia.”
44026027	Wali yako etu i Paulus mampotanaka resi i Makole, to’onya, “Makole Agripa anu ra’angga, wimba komi bara nuaya gombo nto pantuntu tuntu i mPue Allah tempo owi? Aku kunsani komi mangaya.”
44026028	Wali i Makole Agripa mangansono gombo i mPaulus etu, to’onya, “Yako ri gombo ngkorom etu, wole aku mawali tau Kristen.”
44026029	Wali i Paulus manganto’o, “Aku makai-kai resi i Pue Allah see bara majoli bara damasaewa komi damawali seja tau Kristen sewaju ewa aku. Pei si’a ojo komi, pasi samparia tau to mangandonge gombongku seo si’i. Ojo rante to rapunguka aku si’i to aku taa rani komi mangarata.”
44026030	Wali yako etu i Makole Agripa, i Gubernur Pestus, i Bernike pasi yunu nsira to yusa sira samparia makore panewa masuwu yako ri raya ntampa etu.
44026031	Ojo pasuwu nsira etu, sira manganto’o samba’a pei samba’a, to’onya, “Tau etu tare mangika palaong to masipato darapopateka yau ia pasi daratarungkuka ia.”
44026032	Wali i Makole Agripa manganto’oka i Pestus, to’onya, “Ane taa ngkai etu room mangamporapika danabotus i makole nto Roma, tare talanya ia daralapa.”
44027001	Wali yako etu i Pestus mansongka damampakatu i Paulus malayag njo’u kota Roma ri tana Italia. Pasi re’e seja bara sawei mba’a tau to ratarungku to darapokatu seja sindara-ndara pei i Paulus njo’u kota Roma etu. Wali i Pestus mansarumakaka samba’a kepala ntentara, sanganya i Yulius, damangkeni sira njo’u Roma mapone bangka. I Yulius etu semo samba’a tentara i makole nto Roma pasi ia mangkepalang tentara to satu kaborosinya.
44027002	Wali kami mapone ri bangka to yako ri kota Adramitium. Bangka etu tamo masae damalayag wo’u njo’u pelabuan-pelabuan to ri wii ntasi ri propinsi Asia. Wali ojo karoonya kami mapone ri bangka etu, kami malayag. Tempo kami malayag etu, re’e seja samba’a tau sanganya i Aristarkhus mangalulu kami. Ngkai etu yako ri kota Tesalonika ri propinsi Makedonia.
44027003	Wali yako etu, eo rao wo’u kami dongka nja’u kota Sidon. Tempo etu i Yulius ia manoto kojo lengkonya resi i Paulus, apa ia mangabiaka i Paulus mana’u yako ri bangka nja’u ria. Naka pei ia mangabiaka i Paulus yau see ia maya mayunu resi yununya to nja’u kota etu, see sira maya mangawaika ia anu to danapake.
44027004	Wali ojo karata muni i Paulus ri bangka, kami malayag wo’u. Pei tempo kami malayag etu marimbo kojo ngoyu yako ri tangonya, wali see naka kami liu ri wii mpulo Siprus see taa kono ngoyu marimbo etu.
44027005	Roo see kami mawote tasi to ri tango propinsi Kilikia pasi Pampilia, panewa rata nja’u kota Mira ri tana Likia.
44027006	Wali nja’u Mira etu, kami mana’u yako ri bangka panewa kepala ntentara mangarata wo’u samba’a bangka yako nja’u kota Aleksandria, bangka etu dayau njo’u tana Italia. Wali see naka ia manganto’oka kami mapone wo’u ri bangka to etu. Roo see kami malayag wo’u.
44027007	Pei tempo kami malayag etu bara sawei mbengi kasaenya malengi kojo bangka mami etu apa marimbo ngoyu to yako ri tangonya. Pasi kami mandasai kojo mangampomosuk kota Knidus. Tare pandoonya ngoyu marimbo etu wali see naka kami taa rakurang polas tondo kasoyo nu eo etu, wali kami jamo malayag tondo selatan mangalulu wii mpulo Kreta liu ri urung Salmone, apa ane nja’u ria tamo marimbo kojo ngoyu.
44027008	Pei tempo kami malayag mangalulu wii mpulo etu, mandasai kojo palayag mami etu panewa kami rata nja’u pelabuan to rato’oka Pelabuan Magaya. Pelabuan etu mosu ri kota Lasea.
44027009	Wali kami masae sangkodi nja’u ria, liumo temponya to napobiasa nto Yahudi mangorop mangalulu ada ngkita. Wali daratamo temponya rao maja’a, temponya tamo matao mangkeni bangka ri wawo ntasi. See naka i Paulus magombo mampatiendoka tau, to’onya,
44027010	“Pa’a-pa’a, ane ewa pampobuuka to si aku tawa matao ane kita dameyoko yako rire si’i-si’i apa ane kita dameyoko kita damangarata selaka. Ane ewa see bangka pasi ngaya-ngaya datibute yau pasi kita bara damate yau seja.” Ewa see gombo i mPaulus.
44027011	Pei kepala ntentara taa mangaya gombo i mPaulus etu. Ia ojo mampalaika gombo ntau to mangkeni bangka pasi tau pue nu bangka etu. Tau etu rani polas.
44027012	Apa kamonsonya pelabuan etu taa matao rakaroo ane tempo loto apa ngoyu marimbo damampakaja’a bangka. See naka kaborosinya tau to mampobuuka to tao-tao ane kami mampiyaika pelabuan etu pei majoli mangampago nja’u pelabuan Peniks ri pulo Kreta. Wali tuwu-tuwuja kami maya maroo nja’u ria mangampeas liumo tempo loto. Naka pei matao maroo nja’u Peniks etu apa pelabuan etu mampotango tondo kasoyo nu eo, sambali tondo utara pasi sambali tondo selatan, wali taa kono kojo ngoyu marimbo.
44027013	Wali yako etu re’e ngoyu to taa marimbo kojo yako ri tondo selatan, wali tau mampobuuka matao ane kami polas. Sira mangore muni watu balango bangka etu panewa kami malayag mangalulu kojo wii mpulo Kreta.
44027014	Pei ri raya mpalayag mami etu taa masae ratamo ngoyu to marimbo kojo to ewa lembuwu to bae yako ri pulo Kreta. Ngoyu etu rato’oka ngoyu Timur Laut.
44027015	Wali kodi majoli ngoyu etu kono ri bangka mami, wali bangka etu tamo nakurang mangewa ngoyu etu. Wali kami tamo maya malayag mangalulu ewa songka mami, see naka tau to mangkeni bangka etu jamo mangabiaka yau ngoyu etu mangkeni yau bangka ri tondo nakanjo’u ngoyu etu.
44027016	Wali yako etu kami liu ri awe mpulo kodi sanganya Kauda. Nja’u ria ngoyu tamo marimbo kojo wali kami rani mangajagai duangan see taa darapakaja’aka yau ane mangarata wo’u bombang to bae, see naka kami mangokotaka muni duangan etu ndate raya bangka. Mandasai kojo naepe mami tempo mangokotaka duangan etu.
44027017	Wali ojo karoonya kami mangokotaka duangan etu, kami manganso’o see mainti, panewa roo see tau to mapalaong ri bangka etu mangkaitka seja kiyoro bangka etu see maroso. Ojo karoonya etu sira mantauraka yau seja layag apa sira mampomoruka bangka etu bara danakeni yau nu ngoyu nja’u karedenya to rato’oka Sirtis. Apa ane ngoyu mangkeni yau bangka nja’u ria tamo maya rayali apa taa kojo mayombu ue. Wali ojo karoonya sira mantauraka layag, bangka mami jamo nakeni nu bombang.
44027018	Wali tare pandoonya ngoyu marimbo etu kono ri bangka mami, wali see naka eo rao wo’u sira mangantaji yau ngaya-ngaya to nakeni nu bangka etu. Sira mampanasok yau lo’u raya ntasi.
44027019	Panewa ri rayanya dua mbengi wo’u sakowa saga-saga to napake ntau to mapalaong ri bangka etu sira semo to mangantaji yau.
44027020	Wali bara sawei eo kasaenya kami tamo re’e mangkita mata nu eo pasi batu’e pasi taa kojo re’e pandoonya ngoyu to marimbo kojo etu. See naka kami tamo re’e to rasarumakaka damampalaes.
44027021	Wali tau ri bangka, sira masae sangkodi tare mangkoni see naka i Paulus yau makore ri oyo nsira pei manganto’o, “A’i-a’i, to tao-tao ane komi mampodongeka gombongku seore manganto’o ne’ewa rapolasaka yako ri pulo Kreta, apa ane ewa see kita taa mangarata selaka si’i pasi taa seja pura ngayangaya ngkomi.
44027022	Pei si’i-si’i kuto’oka komi pakaroso rayamu apa tare komi to damate yau. Ojo bangka semo datondu yau.
44027023	Naka pei kunsani palaong to damawali etu apa ri raya mburi rata samba’a pomakau i mPue Allah yako ri saruga. I Pue Allah etu, Ia semo Puengku pasi Ia semo to kupampue mampakabae. Wali Ia mampokau pomakauNya etu ma’i makore ri awengku.
44027024	Pomakau etu mampogomboka aku, to’onya, ‘Paulus, ne’e meka, apa i Pue mangararamaka korom ri raya mpalinjamu apa korom taa maya taa mampotango makole nto Roma. Pasi yako ri kanoto i mPue Allah mangandonge pokai-kai ngkorom, see naka samparia tau to re’e ri bangka sindara-ndara pei korom tare to damate yau.’ Etu semo gombo mpomakau i mPue Allah etu.
44027025	Wali a’i-a’i, pakaroso rayamu apa aku kuaya i Pue Allah Ia damangika kojo to Ia room manganto’o etu.
44027026	Pei kita dasore ri karedenya nja’u samba’a pulo, wali bangka ngkita si’i tamo maya darayali.” Wali etu semo gombo i mPaulus resi tau to mapalaong ri bangka.
44027027	Wali ojo kagananya sampuyu pei opo mbengi, ri raya mburi bangka mami etu ojo kabangka-bangka ri wawo ntasi Adria. Tempo etu, bara ntongo wuri, tau to mapalaong ri bangka sira re’e mampondayaka bangka mami etu bara mosu ri tana.
44027028	Wali sira mangayui besi pei manguyu ri ue mangansukat bara wimba kayombunya ue etu. Wali ue etu kayombunya mosu opo mpuyu meter. Yako etu sira polas wo’u sangkodi panewa mangansukat wo’u. Pei nja’u ria ue kayombunya mosu togo mpuyu meter.
44027029	Wali sira meka kojo rayanya bara dakono watu see naka sira manguyu opo watu balango yako ri bangka etu tondo ri payunya damanganta’amaka bangka etu. Panewa roo see sira makai-kai see tuwu-tuwuja tamo masae daeomo rao.
44027030	Wali yako etu tau to mapalaong ri bangka sira mangaliwu jaya damampiyaika bangka etu. See naka sira mantauraka duangan lo’u wawo ntasi. Panewa sira mangawutis kami manganto’o sira damamposaka sawei mba’a watu balango la’u tango nu bangka, pei kamonsonya sira rani miyai yako ri bangka.
44027031	Pei i Paulus manganto’oka kepala ntentara to satu pasi joanya, to’onya, “Ane tau etu mampiyaika bangka, komi taa maya rapalaes.”
44027032	Wali tentara etu mangarapas yau yui nu duangan etu see duangan etu nakeni yau nu bombang.
44027033	Wali yako etu ojo kamosueonya i Paulus manganto’oka samparia tau ri bangka, to’onya, “To tao-tao komi samparia mangkoni ruyu, apa komi sampuyu pei opo eo kasaenya ojo mampea-mpeas bara kesaa to damawali pei komi taa mangkoni.
44027034	Wali aku mamporapika resi komi mangkoni ruyu sangkodi see maroso koro ngkomi, apa tare pasi samba’a tau ri oyo ngkomi to darapakaja’aka yau sakowa santoko wayuanya.”
44027035	Wali ojo karoonya i Paulus manganto’o gombo etu ia mangoko roti pei makai-kai ri tango ntau boros etu manganto’oka i Pue Allah tarima matao. Panewa roo see ia mangampesu roti etu pei mangkoni.
44027036	Wali yako etu samparia kami ri bangka maroso raya mami wali kami seja mangkoni.
44027037	Wali kami to re’e ri bangka etu dua atu pei pitu mpuyu pei ono mba’a.
44027038	Wali tempo samparia kami roomo mangkoni nakabosu, sira mangoko wo’u wea nu labu gando to re’e ri bangka pei mantaji yau lo’u raya ntasi see manga’a wo’u bangka etu.
44027039	Yako etu, ojo kaeonya rao, sira mangangkita tana, pei tana etu sira taa nansani bara pulo kesaa. Pei sira re’e mangkita seja suog to re’e bone ri wiinya. Wali sira mansongka ane sira nakurang damampakasore bangka nja’u ria.
44027040	Wali see naka sira mangarapas yau yui nu watu balango pei mangabiaka watu balango etu naka tondu yau. Pasi ri tempo etu seja sira mangalede yau muni po’u nu wose pasi mangore muni layag to ri tango nu bangka see ngoyu damangkeni bangka etu tondo ri wii ntasi.
44027041	Pei bangka mami etu kono bone to ri raya nue. Bangka etu tondo ri tangonya mansaka sore ri bone etu wali bangka tamo kanjo’u. Panewa tondo ri payunya bombang mangabusak yau.
44027042	Wali tentara mansongka damampopate yau samparia tau to rata’amaka to rasarumakaka resi sira etu see tare to maya manangu damampiyaika sira.
44027043	Pei kepala ntentara etu taa mangawaika sira mangika palaong to ewa wetu apa ia rani mampalaes i Paulus. Ia manganto’oka tau to nansani manangu matambesi ruyu lo’u ue panewa manangu mampago nja’u wii ntasi.”
44027044	Wali karoonya tau etu manangu, panewa tau to toronya to taa nansani manangu sira mangoko dopi bara beso ngkaju to yako ri bangka panewa sira mangkongko kaju etu panewa bombang mangkeni sira njo’u wii ntasi. Wali ewa wetu semo kami mangika mampiyaika bangka naka pei kami samparia paka dongka nja’u wii ntasi. Tare pasi samba’a kami to mawela.
44028001	Wali ojo kadongka mami tiroo ri raya ngkasanang nja’u wii ntasi etu, panewa tau to maroo nja’u ria manganto’oka kami sanga mpulo etu semo Malta.
44028002	Tau nja’u ria manoto kojo resi kami. Sira masanang mangansawang kami samparia pasi sira mampotuwuka kami apu apa mula uja wo’u pasi loto rao.
44028003	Wali tempo etu i Paulus mamporomung kaju to mayunu pei mamposaka ri apu. Tempo ia mamposaka kaju ri apu etu masuwu ule to mate tau natungku. Ule etu masuwu yako ri oyo ngkaju etu apa mapoi naepe, panewa ule etu mangantungku pale i mPaulus pasi taa nayua.
44028004	Wali tau to maroo nja’u lipu etu, sira mangkita ule kansa’unsa’u ri pale i mPaulus, wali sira magombo samba’a pei samba’a, sira manganto’o, “Matantu kojo tau etu re’e nangampopate sa’e apa lo’a, nempo ia taa mate malodong, pue to we’a to mangabotus tau taa mangawaika ia datuwu.”
44028005	Pei i Paulus ojo mangantantamaka ule etu danakayako la’u apu, pasi ia taa kojo mangepe matida.
44028006	Wali tau to maroo ri lipu etu ojo mangampeas, sira mampobuuka taa masae i Paulus dakombo yau palenya bara ia kodi majoli damapuka yau pura nosanya. Pei masae kojo sira mangampeas, tare anu to maja’a to mawali resi i Paulus, wali sira majea rayanya mampobuuka ewa see, sira jamo manganto’o, “Ia semo samba’a pue.”
44028007	Wali taa longko yako ri lipu etu re’e tana to puenya i Publius. I Publius etu ia kepala ntau nja’u pulo etu. Wali i Publius mangansale kami yau njo’u banuanya panewa ia mampalinggona kami togo eo kasaenya.
44028008	Tempo etu re’e pa’a i mPublius ia tongo ngkasakinya. Ia mapoi koronya pasi tita’i raa. Wali i Paulus yau mayunu resi ia pei mampokaika ia. Tempo ia mampokaika tau etu ia mamposaka palenya ri wawonya. Panewa roo etu pa’a i mPublius etu matao muni koronya.
44028009	Wali yako etu samparia tau ri pulo etu to re’e panyaki sira mampago seja i Paulus panewa sira rapakatao muni seja.
44028010	Wali sira mangansora kami. Boros kojo sora to sira mangawaika kami apa sira manga’angga kami. Pasi tempo kami damalayag wo’u yako ri lipu etu, tempo etu sira mangkenika kami samparia ngaya-ngaya to darapake, ngaya-ngaya etu sira mamposakaka kami ri bangka.
44028011	Wali ojo kagananya togo mbuya kami maroo ri lipu etu, kami malayag wo’u. Kami mapone ri bangka to yako nja’u kota Aleksandria. Bangka etu masae seja maroo ri pulo Malta mangampeas kapuranya tempo loto. Bangka etu sanganya Ana’api apa bangka etu re’e tau-tau to ta’anya ewa ana api ri tomponya.
44028012	Wali yako ri pulo Malta kami dongka wo’u nja’u kota Sirakusa. Kami mandoo nja’u ria togo mbengi kasaenya.
44028013	Panewa yako nja’u ria kami malayag wo’u mangalulu wii ntasi panewa rata nja’u kota Regium. Eo rao wo’u re’e ngoyu to yako ri tondo selatan wali kami malayag wo’u panewa kadua eonya kami rata nja’u kota Putioli.
44028014	Wali nja’u Putioli etu kami mana’u yako ri bangka panewa simparata pei bara sawei mba’a pua’i to samba’a pangaya. Sira mangansale kami maroo resi sira pitu mbengi kasaenya. Wali ojo kagananya pitu mbengi etu kami mayoko pei malinja mbiti dayau njo’u kota Roma.
44028015	Wali ri katawanya kami rata nja’u kota Roma, pua’i-pua’i mami to samba’a pangaya to maroo ri kota etu sira re’e mangandonge kareba mangkonong kama’i mami. Wali sira ma’i mangantomu kami ri Pasar Apius pasi ri tampa to rato’oka Tres Taberne. Wali ojo pangkita i mPaulus sira ia makai-kai manganto’oka i Pue Allah tarima matao. Pasi ia rapakaroso rayanya.
44028016	Yako etu kami rata ri kota Roma. Ojo karata mami nja’u ria i Paulus taa ratarungku. Ia nabiaka mpomarenta Roma maroo-roo ri banua sindara-ndara pei samba’a tentara to mangajagai ia.
44028017	Wali yako etu, ojo kagananya togo mbengi, i Paulus mampasiromunaka kepala-kepala nto Yahudi to maroo nja’u lipu etu. Tempo sira siromu etu ia manganto’oka sira, to’onya, “A’i-a’i, aku tare mangika sala resi yunu ngkita to Yahudi, pasi aku taa seja mangika sala ane mangkonong ada nto tu’angi ngkita. Pei nempo tare mangika sala aku rasoko nda’a Yerusalem panewa rawaika yau resi pomarenta nto Roma.
44028018	Sira mangabotus aku seore pei sira tare mangarata sala to masipato darapopateka yau aku, wali sira rani mangalapa muni aku.
44028019	Pei to Yahudi mangewa pamporani nsira etu wali aku tare jaya yusa, aku ojo mamporapi danabotus wo’u i makole nto Roma. Wali etu semo to nikangku, pei si’a batuanginya aku re’e to aku manganto’o rani mampakasala yunungku to Yahudi etu.
44028020	Wali see naka aku mamporapika dasimparata pei komi damampogomboka komi. Apa naka pei aku rapunguka rante si’i apa saba aku mansarumaka seja Makole parajanji i mPue Allah sewaju ewa to Yahudi samparia.”
44028021	Wali ojo karoonya i Paulus magombo etu, kepala-kepala nto Yahudi etu manganto’oka ia, sira manganto’o, “Kami tare mangarata sura mangkonong korom yako ri propinsi Yudea, pasi tare pua’i ngkita to rata rire mampakarebaka kami bara manganto’o anu to maja’a mangkonong korom.
44028022	Pei si’i-si’i korom naratamo rire, wali kami rani mangandonge gombo ngkorom mampakanasaka kami mangkonong pangayamu. Apa kami mangansani tau samparia lipu paka mangewa yunumu to mangalulu seja aliran to nululu ngkorom etu.”
44028023	Wali yako etu kepalakepala nto Yahudi etu sira mangampilis eonya dasimparata wo’u pei i Paulus. Wali ojo karatanya eonya to rapilis etu, boros kojo tau to siromu nja’u banua i mPaulus. Wali yako kaeonya rao rataka wengi rao i Paulus mampogomboka sira. Ia mampakanasaka sira mangkonong ewa wimba i Pue Allah mawali Makole nto lino. Pasi ia mangabasaka sira yako ri porenta i Musa pasi yako ri buku nto pantuntu tuntu i mPue Allah, panewa yako ri gombo to basanya etu ia mampaponsanika sira mangkonong i Yesu apa ia rani tau etu damangaya seja.
44028024	Wali tau to mangandonge gombo i mPaulus etu, re’e to mangaya pasi re’e seja to taa mangaya.
44028025	Wali sira masimpayu raya nsira tempo sira miyai muni yako ri banua i mPaulus. Pei ri katawanya sira miyai, i Paulus manganto’oka sira gombo to si’i, ia manganto’o, “Monso pu’u gombo i Nosa Mapasing to naparata nto pantuntu tuntu i mPue Allah, i Yesaya, resi bue-bue ngkita tempo owi. Apa Ia manganto’oka i Yesaya, to’oNya
44028026	‘Inta to’oka tau etu, ‘Komi mandudu ngkani damangandonge pei komi taa damangansani batuanginya gombo to nudonge ngkomi etu. Komi damangalo’a-lo’aka pei komi taa seja damangansani batuanginya palaong to nukita ngkomi etu.’ Etu semo gombo to ratulisika yami tau to bo’onya mampodongeka etu.
44028027	Roo see i Nosa Mapasing manganto’oka i Yesaya, to’oNya, ‘Tau si’i mako’o wo’onya. Sira re’e mangaba’a talinganya pasi mangampirinaka matanya. Naka pei sira mangika ewa wetu apa sira bo’onya mangkita pasi bo’onya seja mangandonge. Pasi naka pei sira bo’onya mangkita bara mangandonge apa sira taa rani rapakanasaka raya nsira. Sira taa rani mangandolika tango nsira resi Aku. Pei ane rapanya sira mangandolika tango nsira resi Aku, ane ewa see Aku maya mangansawang sira see sira damasingkatao muni pei Aku. Pei sira bo’onya.’ Etu semo gombo i Nosa Mapasing tempo owi.”
44028028	Wali yako etu i Paulus manganto’oka wo’u sira, to’onya, “A’i-a’i, to Yahudi bo’onya mampodongeka kareba mangkonong ewa wimba naika i mPue Allah mampalaes tau. Wali see naka aku mampaponsanika komi kareba etu room seja rapakarebaka resi tau to si’a to Yahudi. Tau etu mampodongeka kojo.”
44028029	Wali ojo karoonya i Paulus manganto’o gombo etu, to Yahudi etu miyai yako ri banuanya, sira matingka samba’a pei samba’a.
44028030	Wali yako etu i Paulus maroo-roo nja’u kota Roma dua nto’u kasaenya. Tempo etu doi sewa banua to nakaroo ia semo mangabayar. Wali ri rayanya dua nto’u etu ia masanang kojo mayunu resi samparia tau to rata resi ia.
44028031	Pasi ia taa meka mampakarebaka tau nja’u ria mangkonong ewa wimba i Pue Allah mawali Makole nto lino pasi ia taa seja meka mampotundeka sira mangkonong i Pue Yesu Kerisitu, Makole parajanji i mPue Allah. Pasi tempo ia mangika palaong etu tare tau to manganto’oka ia ne’e mangika. Tau ojo mangabiaka palaong to ia mangika etu.
45001001	Sura si’i yako resi aku, i Paulus. Aku semo to papolaong i ngKerisitu Yesu. Ia nangampilis aku mawali pomakaunya pasi Ia seja nangokotaka aku mangangkenika tau kareba matao yako resi i Pue Allah.
45001002	Wali kareba matao etu semo to naparajanjika yami i mPue Allah mangampake to pantuntu tuntunya tempo owi, pasi to natulis nsira ri raya buku i mPue Allah anu mapasing.
45001003	-
45001004	Wali kareba matao to natulis nsira etu kareba mangkonong Ana i mPue Allah, etu semo i Yesu Kerisitu, Pue ngkita. Wali i Yesu rapoanaka mawali to lino yako ri wiyaa i Daud. Pei i Yesu etu Ia seja Ana i mPue Allah, pasi Ia mapasing seja sewaju pei i Pue Allah. Manasa kojo Ia Ana i mPue Allah, apa yako kuasaNya i Pue Allah mangawangu muni Ia yako ri kapateNya. Wali ewa wetu naika i mPue Allah mampakanasaka kita i Yesu semo AnaNya.
45001005	Wali yako i Yesu Kerisitu see naka kami mangarata kanoto i mPue Allah pasi yako resi Ia naka pei kami mawali pomakauNya damampotundeka tau to si’a to Yahudi see sira damangaya seja pasi mampalaika seja i Pue Yesu. Kami mangika palaong etu see i Pue Yesu darabarong.
45001006	Wali komi to Roma, komi semo sangga’a tau to si’a to Yahudi to kami mampotundeka etu, wali komi seja nawaika i mPue Allah jaya see maya mangaya pei mawali i Yesu Kerisitu puenya.
45001007	Wali aku mangantulis sura si’i resi samparia komi to mangaya i Pue ri kota Roma. Komi naporayang kojo seja i mPue Allah pasi Ia room mangika jaya see komi mawali seja tauNya. Wali aku makai-kai see i Pue Allah, Pa’a ngkita, pasi i Pue Yesu Kerisitu, damampaponsanika komi kanotoNya pasi mangawaika komi karodo ndaya.
45001008	Wali uyu-uyunya aku makaikai manganto’oka i Pue Allah, Puengku, tarima matao kojo, pasi tempo aku makai-kai etu i Yesu Kerisitu semo to mangamporata gombongku etu resi i Pue Allah. Naka pei aku manganto’oka i Pue Allah tarima matao apa ri sambawo lino tau mampakarebaka resi sa’e mangkonong pangaya ngkomi resi i Pue.
45001009	-
45001010	I Pue Allah semo to mangawaika aku palaong, etu semo mampakarebaka tau kareba matao mangkonong AnaNya, pasi aku masanang kojo mangika palaong to etu. Wali i Pue Allah mangansani monso pu’u gombongku tempo aku manganto’oka komi aku tare mangkalingan mampokaika komi. Wali ponto ngkani aku makai-kai resi i Pue Allah aku mamporapika kojo resi Ia see tuwu-tuwuja Ia damangawaika aku jaya dayau resi komi ane Ia rani aku yau. Apa aku masaemo kupamporani yau resi komi.
45001011	Naka pei aku rani yau resi komi apa aku rani kojo mangangkita komi pasi mampotundeka komi ewa wimba to i Nosa Mapasing roomo mampotundeka aku see damampakaroso pangaya ngkomi.
45001012	Pei si’a ojo komi darapakaroso, pasi aku seja darapakaroso rayangku. Apa yako ri pangaya ngkomi see naka aku damaroso wo’u rayangku, pasi yako ri pangaya to si aku komi seja damaroso wo’u raya ngkomi.
45001013	Wali a’i-a’ingku, aku rani komi mangansani aku malagi ngkanimo mangika songka dayau resi komi, pei ponto ngkani aku mangika songka etu paka re’e wo’u anu to mangantalas aku. Naka pei aku mansongka dayau resi komi, see aku maya mangika palaong i mPue ri oyo ngkomi pei damangkita wua mpalaong etu, sewaju ewa to nikangku ri oyo ntau to si’a to Yahudi ri lipu-lipu to yusa.
45001014	Wali aku mangepe kainda resi samparia tau see naka aku mampakarebaka kareba matao resi samparia tau nempo tau to Yunani pasi to si’a to Yunani, nempo tau to malangan sekolanya, pasi to tare sekolanya.
45001015	Wali aku mangepe kainda, see naka aku rani kojo mampakarebaka seja kareba matao resi komi to maroo nja’u kota Roma.
45001016	Wali aku taa mangepe mea mampakarebaka kareba matao mangkonong i Kerisitu, apa kareba matao etu semo karoso i mPue Allah. Apa i sema tau to mangaya kareba matao etu, karoso i mPue Allah mampalaes tau etu. Wali uyu-uyunya owo to Yahudi to rakenika kareba matao, pei si’i-si’i pasi tau to si’a to Yahudi sira rakenika seja kareba matao.
45001017	Apa yako kareba matao i Pue Allah maya manganto’o kita seja tare dosanta ane kita mangaya kareba matao etu. Tare jaya to yusa kasimbalinya yako pangaya, ewa to room ratulis ri raya tuntu i mPue, to’onya, “Tau to nato’o i mPue Allah tare dosanya apa saba ia mangaya, tau etu datuwu.” Etu semo gombo to ratulis ri raya ntuntu i mPue.
45001018	Wali yako ndate saruga i Pue Allah mampaponsanika kita Ia damangahuku samparia tau to taa mampalaika pasi manga’angga Ia pasi tau to mangika lengko to maja’a. Tau to mangika lengko to maja’a etu, tau to etu sira mangaba’a anu to monso mangkonong i Pue Allah.
45001019	Sira manasanya kojo anu to monso mangkonong i Pue Allah apa Ia semo to room mampakanasaka sira.
45001020	Apa yako ri temponya i Pue Allah nampapowali lino rataka ri tempo si’i, tau manasanya mangangkita samparia anu to napapowali etu. Wali yako anu to nakita ntau etu, re’e to sira maya mangansani mangkonong i Pue Allah. Nempo anu to taa rakita, sira maya mangansani. Wali anu to taa rakita to maya nansani nsira etu semo Ia monso pu’u i Pue Allah pasi Ia maroso rataka singkasaenya. Wali see naka sira taa maya manganto’o, “Taa masipato aku rahuku apa aku taa kunsani i Pue Allah.”
45001021	Taa kojo masipato sira manganto’o ewa wetu apa sira mangansani kojo mangkonong i Pue Allah, pei sira bo’onya mampakabae Ia, bo’onya manganto’o, “Komi monso pu’u i Pue Allah.” Pasi bo’onya seja manganto’oka ia, “Tarima matao.” Kasimbalinya yako etu, sira mangandolika tangonya yako resi i Pue Allah see naka pampobuuka nsira tamo re’e batuanginya pasi raya nsira to madoyo mawali mawuri, batuanginya sira tamo mangansani anu to monso.
45001022	Sira manganto’o sira pande kojo, pei yako ri gombo nsira etu miyala sira bea.
45001023	Wali sira taa mangabarong i Pue Allah anu to tuwu singkasaenya. Sira mangabolosika yau tau-tau to ta’anya ewa to lino to taa tuwu singkasaenya, pasi to ta’anya ewa tonsi, ewa binatang pasi ewa ule.
45001024	Wali apa saba to lino bo’onya mangabarong i Pue Allah, see naka Ia ojo mangabiaka sira mangaluluka yau pamporani ndayanya to maja’a. Wali sira mangika mpangaya-ngaya palaong to ojo mangarunes koro nsira, apa sira mangika palaong to maja’a kojo resi yununya, palaong to masipato napokea ntau.
45001025	Wali naka pei i Pue Allah ojo mangabiaka sira mangika palaong to ewa wetu, apa sira bo’onya mangaya anu to monso mangkonong Ia. Anu to monso etu sira mangabolosika yau anu to taa monso. Wali anu to taa monso etu semo to naaya nsira. Pasi sira bo’onya mampue mampakabae i Pue Allah pasi bo’onya mampalaika i Pue Allah anu to mampapowali samparia. Pei anu to napue pasi to napalaika nsira etu semo anu to napapowali i mPue Allah. Pei kamonsonya i Pue Allah Ia semo to masipato rabarong rataka singkasaenya. Amin.
45001026	Wali apa saba tau etu bo’onya mampue mampakabae i Pue Allah, see naka Ia ojo mangabiaka sira mangaluluka yau pamporani ndaya nsira to maja’a kojo. Wali palaong to masipato napokea ntau, etu semo to sira rani mangika. Wali nempo to we’a sira tamo mangika lengko to biasa naika nto lino, apa sira marongo paka we’a.
45001027	Pasi to langkai ewa see seja. Apa sira tamo naporani mamporongo to we’a, sira jamo mamporani yununya to langkai seja. Wali sira mangika palaong to taa masipato naika nsira resi yununya to langkai etu, panewa yako etu koro nsira mangarata huku to singkonong pei lengko to maja’a to nika nsira etu.
45001028	Wali apa saba tau taa rani mampatimonso i Pue Allah ri raya pampobuuka nsira, see naka i Pue Allah jamo mangabiaka yau pampobuuka nsira etu mawali maja’a. Wali yako ri pampobuuka to maja’a etu see naka sira mampolengkoka lengko to taa masipato naika ntau.
45001029	Wali mpangaya-ngaya lengko to madosa to naika nsira yako ri pampobuukanya etu. Etu semo sira magoyal, sira mangika palaong to maja’a, sira bamporomung, pasi rani mampakaja’a sa’e. Sira kaloo pasi timopo, pasi sira rani mampopate sa’e. Sira batingka, pasi manipu, pasi sangkani mampobuuka anu to maja’a mangkonong sa’e. Sira bawiwi
45001030	pasi manto’o maja’a sa’e. Sira maja’a mampobuuka i Pue Allah, sira mangarunes sa’e, sira mangei pasi tabaro. Sira sangkani mangaliwu jaya to bou damangika anu to maja’a. Pasi sira mangewa tau tu’anya.
45001031	Sira bea, sira taa maya rasarumaka. Sira taa mamporayang sa’e, pasi bo’onya masingkatao pei sa’e, pasi taa manoto resi sa’e.
45001032	Sira manasanya kojo mangkonong porenta i mPue Allah to manganto’o tau to ewa wetu lengkonya, tau etu masipato darahuku mate. Pei nempo manasa kojo nsira porenta etu sira tiroo mangika lengko to maja’a etu, pasi sira masanang kojo resi sa’e to mangika seja.
45002001	Wali a’i-a’i, bara i sema komi to mampakasala lengko nu yunumu, komi sewajuja ewa mampakasala seja koromu ngkalio apa komi mangika seja lengko to etu. See naka komi tare notomu to maya nuto’o.
45002002	Wali i Pue Allah mangahuku tau to mangika lengko to maja’a to roomo kuto’o etu. Pasi kita tansani huku i mPue Allah etu kono kojo.
45002003	Pei a’i-a’i, komi ojo to lino seja, komi seja mangika lengko to nupakasalaka sa’e etu. Wali ane ewa see ne’e mampobuuka i Pue Allah bara taa damangahuku seja komi.
45002004	I Pue Allah Ia manoto kojo, pasi Ia bae sabaranya apa Ia taa mansaka mangahuku komi. Pei ne’e komi mampobuuka, “Nempo kami taa majea taa mawei.” Ne’e mampobuuka ewa wetu apa naka pei i Pue Allah manoto pasi bae sabaraNya resi komi apa Ia mangawaika komi tempo see komi damajea.
45002005	Pei komi mabukul pasi bo’omu majea, see naka kanjo’u-njo’u kabae-bae huku to danurata ngkomi ane ratamo temponya i Pue Allah damangahuku tau to taa mangaya, tempo Ia damangabotus to lino. Tempo etu to lino damangkita kono kojo pangabotus i mPue Allah.
45002006	Apa Ia damangawaika samparia tau anu to singkonong pei lengko to nika nsira samba’a pei samba’a.
45002007	Wali re’e tau to sangkani mangika lengko to matao apa sira rani nabarong pasi na’angga i mPue Allah pasi rani mangarata katuwu to tare kapuranya. Ane tau etu, i Pue Allah damangawaika sira katuwu to singkasaenya.
45002008	Pei re’e seja tau to mampobuuka ojo koronya ngkalio to bae batuanginya. Sira bo’onya mangaluluka anu to monso to nato’o i mPue Allah, sira ojo mangaluluka yau anu to maja’a. Wali i Pue Allah damaja’a kojo rayaNya resi tau to etu pasi Ia damangahuku sira.
45002009	Wali samparia tau to sangkani mangika lengko to maja’a, sira damangarata kasesa pasi kasusa, mula yako resi to Yahudi rataka seja resi tau to si’a to Yahudi.
45002010	Pei tau to mangika lengko to matao, sira darabarong pasi dara’angga pasi damangarata karodo ndaya, mula yako resi to Yahudi rataka seja resi tau to si’a to Yahudi.
45002011	Apa i Pue Allah taa mampasisala tau to Yahudi pasi tau to si’a to Yahudi.
45002012	Wali tau to si’a to Yahudi, sira taa nansani porenta i Musa. Wali ane sira mangika dosa, i Pue Allah taa damangabotus sira pei manganto’o, “Komi taa mampalaika porenta i Musa.” Ia damanganto’oka sira, “Komi re’e mangika dosa see naka komi damate.” Pei to Yahudi, sira nansani porenta i Musa wali ane sira mangika dosa i Pue Allah damangabotus sira, Ia damanganto’o, “Komi taa mampalaika porenta i Musa.” Panewa to Yahudi etu sira damangarata seja huku.
45002013	Apa si’a tau to mangandonge porenta i Musa to nato’o i mPue Allah tare dosanya. Tau to mampalaika porenta i Musa, tau etu semo to nato’o i mPue Allah tare dosanya.
45002014	Tau to si’a to Yahudi sira taa nansani porenta i Musa, pei tempo-tempo sira re’e mangika lengko to singkonong pei porenta etu apa raya nsira mangansani pasisalanya lengko to matao pasi to maja’a. Wali nempo sira tare porenta i Musa to ratulis etu, raya nsira semo mawali ewa porenta i mPue Allah resi sira.
45002015	Wali yako ri lengko nsira etu kita tansani i Pue Allah roomo mampakanasaka ri raya nsira mangkonong porenta to nato’o mporenta i Musa. Pasi yako ri pampobuuka nsira seja sira mangansani re’e porenta ri raya nsira, apa re’e to magombo ri raya nsira manganto’oka sira, “Lengkomu etu maja’a,” pasi manganto’o, “Lengkomu etu matao.”
45002016	Wali ewa wetu damawali ane ratamo temponya i Pue Allah damangabotus to lino. Tempo etu Ia damanganto’oka i Yesu Kerisitu semo mangika palaong to etu. Wali i Yesu Kerisitu Ia damangabotus samparia to lino. Pasiwa pampobuuka nsira to taa nansani nsa’e, Ia damangabotus seja. Wali ewa wetu damawali ane ewa panto’o ngkareba matao to kupakarebaka resi tau.
45002017	Wali a’i-a’ingku, komi manganto’o, “Kami si’i to Yahudi.” Komi mansarumaka porenta i Musa pasi komi tabaro, manganto’o, “Kami semo tau to napilis i mPue Allah.”
45002018	Komi mangansani pamporani i mPue Allah, pasi mangansani pasisalanya anu to matao pasi to maja’a apa komi roomo rapotundeka mangkonong porenta i Musa.
45002019	Wali komi mampobuuka komi semo to pande mampaponsanika sa’e mangkonong i Pue Allah, rapanya ewa tau to mangangkentar tau to buta. Pasi komi mampobuuka komi semo reme to maya mampakareme tau to re’e ri raya ngkawuri.
45002020	Pasi komi seja mampobuuka komi semo to maya mampotundeka tau to taa mangansani anu to monso, pasi mampoguru ngana mayunu. Naka pei komi mampobuuka ewa wetu apa komi re’e porenta i Musa, wali komi maya mangansani samparia pasi maya manasa mangkonong anu to monso.
45002021	Wali komi mampoguru sa’e pei to tao-tao komi mangalulu anu to nupoguruka ngkomi etu. Pasi komi manganto’oka sa’e ne’e malima, pei wimba ane komi, bara re’e malima?
45002022	Pasi komi manganto’oka tau ne’e masala, pei wimba ane komi, bara re’e seja masala? Komi manganto’o maja’a kojo ane mampue resi tau-tau, pei wimba ane komi, bara masua ri raya banua to nakanja’u tau-tau etu damampolima yau ngaya-ngaya to nja’u ria? Gete, ane ewa see, komi seja mangika palaong to taa masipato raika sewaju ewa tau to mampue resi tau-tau etu.
45002023	Komi tabaro kojo apa saba komi mangansani porenta i Musa, pei wimba ane komi mangewa porenta etu? Ane ewa see komi taa kojo manga’angga i Pue Allah.
45002024	Wali kono kojo gombo to ratulis ri raya tuntu i mPue to manganto’o, “Tau to si’a to Yahudi sira manto’o maja’a i Pue Allah apa saba to nuika ngkomi to Yahudi.” Ewa see to ratulis ri raya ntuntu i mPue.
45002025	Wali ane ewa pampobuuka ngkita to Yahudi, bae batuanginya ane tau rasui. Pasi monso pu’u bae batuanginya kita rasui ane kita mampalaika porenta i Musa. Pei ane kita taa mampalaika porenta i Musa, tare batuanginya kita rasui. Ane ewa see kita mawali ewa tau to taa rasui.
45002026	Pei ane tau to si’a to Yahudi, sira taa rasui. Pei ane sira mangalulu porenta to singkonong pei porenta i Musa, sira danapobuuka i mPue Allah ewa tau to rasui.
45002027	Wali ane ewa see, lengko ntau to si’a to Yahudi etu damampakasala komi to Yahudi, apa ia nempo taa rasui ia mampalaika porenta i Musa. Pei komi nempo re’e porenta i Musa to ratulis pasi nempo komi rasui singkonong pei porenta etu, komi taa mampalaika porenta etu.
45002028	Wali ane ri pangkita i mPue Allah, tau to monso pu’u Ia puenya, tau to etu si’a tau to ojo mangalulu ada nto Yahudi. I Pue Allah re’e manganto’oka to Yahudi rasui, pei si’a ojo apa saba mangalulu ada to etu naka pei tau mawali Ia puenya. Apa rasui etu ojo palaong to mawali ri woto ngkoro ntau, si’a ri rayanya.
45002029	Pei tau to monso pu’u i Pue Allah puenya, etu semo tau to rayanya mangalulu kojo Ia pasi to rasui ri rayanya. Batuanginya rasui ri rayanya etu semo i Nosa Mapasing mangantondong rayanya. Wali yako ri palaong i Nosa Mapasing etu, si’a yako ri porenta to ratulis naka pei tau mawali i Pue Allah puenya. Wali tau to ewa wetu, ia si’a nabarong nto lino, pei ia nabarong i mPue Allah.
45003001	Wali ane tau to si’a to Yahudi pei mawali seja i Pue Allah puenya ane mangalulu Ia, ane ewa see, bara re’e dale to narata nto Yahudi to taa narata ntau to si’a to Yahudi etu? Pasi bara re’e batuanginya tau rasui?
45003002	Re’e kojo! Bae kojo dale to narata nto Yahudi pasi bae kojo batuanginya tau ane rasui. Dale to uyunya narata nto Yahudi etu, etu semo tuntu i mPue Allah to nasarumakaka i mPue kita.
45003003	Wali wimba ane re’e to Yahudi to taa mangaya tuntuNya etu? Ane ewa see, wimba, i Pue Allah bara tamo mangika to Ia room mamparajanjika?
45003004	Ia damangika kojo, apa nempo samparia tau mawuti, ane gombo i mPue Allah, gomboNya etu sangkani monso. Kita tansani gombo i mPue sangkani monso, apa re’e to ratulis ri raya ntuntuNya mangkonong Ia, to’onya, “Pue, tempo Komi magombo, samparia tau damangansani monso pu’u gomboMu etu. Pasi ane re’e tau mampakasala Komi, Komi damanganangi tau etu.” Etu semo gombo to room ratulis etu.
45003005	Wali manasa, nempo kita taa mangaya tuntu i mPue Allah pei Ia tiroo damangika ewa wimba Ia room manganto’o. Wali saba yako lengko ngkita to maja’a etu see naka tau to yusa mangansani matao kojo lengko i mPue Allah. Wali ane ewa see bara re’e tau bea to mampobuuka taa masipato i Pue Allah mangahuku tau to mangika lengko to maja’a ewa wetu, apa saba yako palaong nsira etu see naka tau to yusa mangabarong Ia. Ewa wetu pampobuuka ntau bea, wali wimba bara monso pu’u ewa pampobuukanya etu?
45003006	Gete taa! Apa ane taa masipato i Pue Allah mangahuku dosa ntau, wimba danaika mangabotus to lino ri tempo to darata?
45003007	Pei re’e tau to mampobuuka ewa si’i, sira mampobuuka, “Yako wuti to aku mangika, miyala i Pue Allah Ia taa mawuti, wali see naka tau mangabarong i Pue Allah apa Ia taa mawuti.” Wali yako etu tau mampobuuka wo’u, “Gete, ane ewa see maka pei i Pue Allah tiroo mangahuku aku ewa tau madosa?”
45003008	Wali ane rapanya monso pu’u ewa pampobuuka ntau etu, kita maya manganto’o, “To tao-tao kita mangika anu to maja’a see damawali anu to matao.” Pei kita taa maya manganto’o ewa wetu apa taa monso. Pasi aku tare mampotundeka tau ewa wetu, pei re’e tau to mawuti mampakasala aku, sira manganto’o, “Ewa see semo nato’o i mPaulus.” Wali tau to manganto’o gombo to etu, sira masipato darahuku.
45003009	Wali ewa si’i. Kita to Yahudi si’a kita to tao-tao pei tau to yusa. Apa ewa to aku roomo mampakanasaka kita ngena, kita samparia to Yahudi pasi tau to si’a to Yahudi, kita paka re’e ri ara ngkuasa nu dosa.
45003010	Ewa to re’e ratulis ri raya ntuntu i mPue, to’onya, “Tare pasi samba’a tau to tare dosanya.
45003011	Tare pasi samba’a tau to mangansani jaya anu to monso, pasi tare to mawongko rayanya resi i Pue Allah.
45003012	Samparia tau room mangandolika yau tangonya yako ri jaya i mPue Allah, wali ri pangkita i mPue Allah tare batuanginya katuwu nsira. Tare pasi samba’a tau to mangika anu to matao.
45003013	Gombo nsira makarika see naka waroko nsira raporapaka ewa dayo tiloka. Pasi nganga nsira sangkani manganto’o gombo to mangantipu sa’e. Gombo nsira mampoja’a sa’e ewa moso nu ule to mate tau natungku.
45003014	Gombo nsira sangkani mantanaa sa’e pasi mampoja’a sa’e.
45003015	Sira magasi ane rani mampopate sa’e.
45003016	Pasi bara imba nakayako nsira, tau to nakarata tamo re’e kasanang, omo sangkani kasusa.
45003017	Sira taa nansani jaya maroo masingkatao pei sa’e.
45003018	Pasi sira taa mampalaika pasi manga’angga i Pue Allah.”
45003019	Wali etu semo to ratulis ri raya ntuntu i mPue Allah to rato’oka porentaNya. Pasi kita tansani anu to ratulis etu ratulisika kita to Yahudi to ri ara mporenta etu. Naka pei re’e porenta etu see kita manasanta samparia tau paka madosa. Wali kamonsonya tare pasi samba’a tau to maya manganto’o, “Aku tare dosangku.” Samparia to lino paka damampongakung sira masipato danahuku i mPue Allah.
45003020	Wali tare pasi samba’a tau to danato’o i mPue Allah tare dosanya apa saba mangalulu porentaNya, apa tare tau to nakoto mangalulu samparia porenta etu. Naka pei kita rawaika porenta etu see mampakanasaka resi kita mangkonong dosanta.
45003021	Pei si’i-si’i i Pue Allah room mampaponsanika to lino jaya to nikaNya see kita maya rato’o tare dosanta. Jaya etu si’a kita mangalulu porenta. Jaya etu semo jaya to rato’o yami ri raya buku-buku mporenta i Musa pasi ri raya buku-buku nto pantuntu tuntu i mPue Allah tempo owi.
45003022	Wali jaya etu semo samparia tau to mangaya i Yesu Kerisitu, tau etu danato’o i mPue tare dosanya. Ia taa mampasisala tau.
45003023	Apa samparia tau paka madosa pasi taa kojo masipato mangarata tilanya yako kayawa i mPue Allah.
45003024	Pei yako ri kanoto i mPue Allah Ia buya rayaNya manganto’o kita tare dosanta. Ia mangika ewa see apa saba i Kerisitu Yesu re’e mangalapa kita yako ri kuasa nu dosa.
45003025	I Pue Allah semo to mampampueka i Yesu, wali i Yesu mate yau mawali pampue to mampakasanang i Pue Allah. Wali tempo i Yesu mate yau mangkapateka kita etu, tempo etu masuwu raaNya. Wali saba yako raaNya etu see naka kita tamo danakitanaka i mPue Allah dosanta ane kita mansarumaka raa i Yesu etu. Wali yako ri palaong to etu i Pue Allah mampaponsanika kita Ia sangkani mangika anu to masipato raika, etu semo Ia sangkani mangahuku dosa ntau. Naka pei Ia mampaponsanika kita ewa wetu apa rataka tempo etu Ia tawa mangahuku dosa ntau to tempo owi apa Ia bae sabaraNya.
45003026	Pei dosa nto lino taa maya taa rahuku, wali see naka i Pue Allah mangahuku i Yesu mangabolos to lino. Wali yako ri palaong etu Ia mampaponsanika kita ri tempo si’i Ia sangkani mangika anu to masipato raika. Wali i Pue Allah tare dosaNya, pasi i sema tau to mangaya i Yesu, tau etu nato’o seja i mPue Allah tare dosanya.
45003027	Wali kita taa maya mangabarong koronta ngkalio, apa si’a yako palaong ngkita mangalulu porenta i mPue Allah naka pei Ia manganto’o kita tare dosanta. Ojo yako pangaya ngkita semo naka pei Ia manganto’o kita tare dosanta.
45003028	Wali ewa si’i pampobuuka mami, tau naka pei nato’o i mPue Allah tare dosanya apa saba pangayanya, si’a saba ia mangalulu porenta i mPue Allah ewa to nika nto Yahudi.
45003029	Apa i Pue Allah si’a ojo Pue ntau to Yahudi. Ia seja Pue ntau to si’a to Yahudi.
45003030	Apa ojo samba’aja i Pue Allah. Ia semo to manganto’o to Yahudi tare dosanya apa saba yako pangaya nsira, pasi Ia seja manganto’o tau to si’a to Yahudi tare dosanya apa saba yako pangaya nsira.
45003031	Wali ane kita rapalaes saba yako pangayanta etu, wimba, kita bara mamposaka yau porenta i mPue Allah? Taa kojo. Apa saba yako pangaya ngkita etu, see naka kita manga’angga porenta etu.
45004001	Wali pobuuka ruyu i Abraham, bue ngkita. Kesaa to nawali resi ia?
45004002	Wali ane i Abraham nato’o i mPue Allah tare dosanya apa saba palaong to inikanya, masipato ia tabaro. Pei nempo wimba kataonya palaong to inikanya etu, ia taa maya tabaro ri tango i mPue Allah.
45004003	Apa tuntu i mPue manganto’o, “I Abraham mangaya i Pue Allah, wali yako pangayanya etu see naka i Pue Allah manganto’o ia tare dosanya.”
45004004	Wali aku mamporapaka komi ewa si’i. Tau to mapalaong, ia mangarata saronya yako ri palaong etu. Wali saro ntau etu taa kono rato’o sora apa ia mapalaong, wali masipato ia rabayar.
45004005	(Pei ane resi i Pue Allah, kita si’a ewa tau to mapalaong mangarata saronya etu. Kita semo tau to rasoraka.) Apa si’a yako ri palaong ngkita naka pei i Pue Allah manganto’o kita tare dosanta. Ane kita mangaya i Pue Allah, nempo kita tau madosa Ia manganto’o kita tare dosanta apa saba pangayanta etu.
45004006	Wali etu semo batuanginya gombo i Makole Daud tempo owi. Apa i Daud magombo mangkonong kasanang ntau to nato’o i mPue Allah tare dosanya, pei si’a saba yako palaonginya. Pei ia manganto’o,
45004007	“Masanang kojo tau to salanya ralapas pasi dosanya rabombong.
45004008	Masanang kojo tau to tamo nato’o i mPue Allah madosa.” Etu semo gombo i Daud tempo owi.
45004009	Wali wimba, kasanang to nato’o i Daud etu bara ojo tau to rasui, etu semo to Yahudi, to mangantima? Si’a! Pasiwa tau to taa rasui, etu semo tau to si’a to Yahudi, sira seja mangantima. Apa ewa to’ongku ngena, saba yako pangaya i Abraham semo naka pei i Pue Allah manganto’o ia tare dosanya.
45004010	Wali palaong etu nawali si’a tempo i Abraham room rasui, palaong etu nawali ri tempo i Abraham tawa rasui.
45004011	Yako etu panewa ia rasui. Wali rasui etu ojo mawali tondong mampakanasa monso pu’u i Pue Allah manganto’o ia tare dosanya ri temponya ia tawa rasui apa saba pangayanya. Wali yako palaong etu i Abraham mawali pa’a ntau samparia to taa rasui ane tau etu mangaya i Pue Allah. Apa nempo sira taa rasui, i Pue Allah manganto’o seja sira tare dosanya apa pangaya nsira sewaju ewa pangaya i Abraham.
45004012	Pasi i Abraham etu mawali seja pa’a ntau to rasui to mangaya. Naka pei ia mawali seja pa’a nsira apa sira si’a ojo rasui sewaju ewa ia, pei apa sira mangaya seja i Pue Allah ri raya ngkatuwu nsira sewaju ewa naika mpa’a ngkita i Abraham tempo ia tawa rasui.
45004013	Wali tempo owi i Pue Allah re’e mamparajanjika i Abraham pasi wiyaanya sira darawaika lino si’i. Naka pei Ia mangika parajanji etu resi i Abraham, si’a saba i Abraham mangalulu porentaNya. Naka pei Ia mangika parajanji etu apa i Abraham rato’o tare dosanya saba yako pangayanya.
45004014	Apa ane ojo tau to mangalulu porenta i mPue Allah to maya mangarata anu to naparajanjika i mPue Allah, ane ewa see kita tare batuanginya mangaya i Pue. Pasi tare seja batuanginya parajanji i mPue Allah etu apa tare tau to damangarata apa tau taa nakurang mangaluluka porentaNya etu.
45004015	Wali apa saba tau taa nakurang mangaluluka porenta etu see naka sira mangarata huku i mPue Allah, apa sira monso pu’u sala. Ane tare porenta tare tau to sala, pei re’e porenta see naka samparia tau paka sala.
45004016	Wali see naka tempo i Pue Allah mangika parajanjiNya resi i Abraham etu, Ia si’a mangika apa saba i Abraham mangalulu porentaNya. Ia mangika apa saba i Abraham mangaya Ia. Naka pei i Pue Allah mangika ewa wetu apa Ia rani mangawaika parajanjiNya to ojo yako ri kanotoNya semo. Pasi Ia mangika ewa wetu see samparia wiyaa i Abraham damangarata kojo anu to Ia mamparajanjika etu. Wiyaa i Abraham to damangarata parajanjiNya etu si’a ojo to Yahudi to re’e porenta i mPue Allah. Pasiwa tau to si’a to Yahudi seja to mangaya sewaju ewa i Abraham, sira seja damangarata. Apa i Abraham ia pa’a ngkita samparia to mangaya.
45004017	Wali etu singkonong pei gombo i mPue Allah resi i Abraham to nja’u ratulis ri raya ntuntuNya. Ia manganto’o, “Aku roomo mangika korom mawali pa’a ntau malagi bansa.” Etu semo gombo i mPue resi i Abraham. Wali i Abraham ia pa’a ngkita samparia ane ri pangkita i mPue Allah. I Pue Allah semo to naaya i Abraham pasi Ia semo to mangawangu muni tau yako ri kapatenya, pasi to re’e kuasa to yako ri gomboNya mampapowali anu to tawa re’e see dare’emo.
45004018	Wali i Abraham mangaya i Pue Allah. Wali ia masipato seja batabata rayanya ane ri pampobuuka nto lino, pei ia taa bata-bata rayanya. Ia mansarumaka parajanji etu damawali kojo. Wali yako ri pangayanya etu see naka ia mawali pa’a ntau malagi bansa. Palaong etu singkonong kojo pei gombo to ratulis nja’u raya ntuntu i mPue. Gombo etu manganto’o, “Ewa wimba kaborosinya batu’e, ewa wetu seja kaborosinya wiyaa ngkorom.”
45004019	Wali tempo i Pue Allah mangika parajanji etu, i Abraham mosumo satu to’unya. Wali koronya tamo gana karosonya see naka ane ri pampobuuka nto lino tamo mawali ia mangarata ana. Pasi rongonya, i Sara, ia tau apa. Pei nempo ewa see, i Abraham taa mambali pangayanya.
45004020	Pasi ia taa bata-bata rayanya mampobuuka parajanji i mPue Allah. Ia mangaya kojo parajanji etu damawali, wali pangayanya etu mampakaroso rayanya. Wali ia mangabarong i Pue Allah
45004021	apa ia mangaya kojo i Pue Allah re’e kuasa mangika anu to Ia mamparajanjika etu.
45004022	Wali apa saba pangaya i Abraham etu see naka i Pue Allah manganto’o, “Aku manganto’o ia tare dosanya.”
45004023	Wali gombo i mPue Allah to manganto’o, “Aku manganto’o ia tare dosanya,” gombo etu si’a ratulis ojo mangkonong i Abraham.
45004024	Gombo etu ratulis mangkonong kita seja. Apa i Pue Allah damanganto’o kita seja tare dosanta apa saba kita mangaya Ia to mangawangu muni i Yesu, Pue ngkita yako ri kapateNya.
45004025	I Yesu etu naposora yau i mPue Allah mangkapateka dosa ngkita, panewa roo see Ia nawangu muni i mPue Allah see kita to mangaya maya rato’o tare dosanta.
45005001	Wali si’i-si’i kita nato’o i mPue Allah tare dosanta apa saba pangayanta. See naka kita masingkatao pei i Pue Allah apa saba to naika i Yesu Kerisitu, Pue ngkita.
45005002	Kita mangaya Ia, wali see naka Ia mangika jaya see kita mangarata kanoto i mPue Allah. KanotoNya etu re’emo resi kita si’i-si’i. Wali kita ndende rayanta apa kita mansarumaka kojo kita datuwu sindara-ndara pei i Pue Allah ri raya ngkayawaNya.
45005003	Pei si’a ojo pansarumakanta etu naka pei kita ndende rayanta. Kamonsonya nempo mangarata kasusa kita ndende seja rayanta, apa kita tansani yako ri kasusa to kita mangarata etu kita mawali maroso wo’u rayanta manta’amaka pansoba.
45005004	Pasi yako ri karoso ndayanta etu see naka lengko ngkita mampakanasa monso pu’u anu to naaya ngkita. Panewa yako etu see naka maroso wo’u pansarumaka ngkita.
45005005	Wali pansarumaka etu taa mangantipu kita. Apa samparia to kita mansarumaka etu paka damawali kojo. Apa i Pue Allah room mangawaika kita i Nosa Mapasing, pasi i Nosa Mapasing etu mampaponsanika ri raya ngkita ewa wimba kabaenya pamporayang i mPue Allah resi kita.
45005006	Wali kita manasamo si’i-si’i mangkonong pamporayang i mPue Allah resi kita apa i Pue Allah mangampilis temponya, wali rata temponya to ipilisinya etu i Kerisitu mate mangkapateka kita. Tempo Ia mangkapateka kita etu kita taware karosonta pasi kita tiroo bali i mPue Allah.
45005007	Wali ane ewa pampobuuka nto lino, sakowa tau to matao ia taa rani mangkapateka. Pei ane tau to manoto kojo, bara re’e yununya to mangkojeka damangkapateka tau etu. Pei taa biasa palaong etu mawali.
45005008	Pei ane i Pue Allah Ia yusa. Si’a apa saba kita matao naka pei Ia mampaponsanika kita ewa wimba kabaenya pamporayangiNya resi kita. Tempo kita tiroowa tau madosa, tempo etu semo i Kerisitu mangkapateka kita.
45005009	Wali matantu yako raa i ngKerisitu tempo Ia mangkapateka kita etu see naka kita rato’o tare dosanta. Wali ane ewa see matantu wo’u i Kerisitu damampalaes kita see kita tamo danahuku i mPue Allah.
45005010	Pasi matantu tempo ruyu kita bali i mPue Allah, pei apa saba kapate nu AnaNya see naka kita rawali see maya masingkatao pei Ia. Wali ane kita roomo masingkatao pei i Pue Allah, wali matantu wo’u saba yako katuwu nu AnaNya see naka kita darapalaes see tamo danahuku i mPue Allah.
45005011	Pei si’a ojo etu. Kita ndende kojo rayanta mampobuuka i Pue Allah apa saba to naika i Yesu Kerisitu, Pue ngkita. Saba yako to naika i Yesu Kerisitu see naka kita masingkatao pei i Pue Allah.
45005012	Wali yako samba’a tau, etu semo i Adam, see naka mawali dosa ri lino si’i. Pasi yako ri dosa etu see naka re’e kapate. Wali samparia tau kono kapate apa samparia tau paka madosa.
45005013	Wali tempo owi, tempo tawa re’e porenta i mPue Allah to rawaika resi i Musa, tempo etu samparia tau paka mangika dosa. Pei tau to mangika dosa etu tare to maya manganto’oka sira, “Komi mangewa porenta i mPue.” Naka pei taa maya manganto’o ewa see apa saba porenta etu tawa re’e wali taa masipato manganto’o sira mangewa porenta ane tawa re’e.
45005014	Pei nempo ewa wetu, yako ri tempo i Adam rataka ri tempo i Musa samparia tau paka re’e ri ara ngkuasa ngkapate. Nempo tau to dosanya si’a ewa dosa to naika i Adam, sira samparia namate yaumo. Wali i Adam etu maya rapasiwajuka ewa tau to ma’i ri payunya, etu semo i Yesu Kerisitu, apa sira dua paka mangika palaong to re’e batuanginya resi to lino samparia.
45005015	Pei bae kojo pasisalanya palaong to naika i Adam pasi palaong to naika i Yesu Kerisitu. Apa sora to nawai i mPue Allah saba yako palaong to naika i Yesu etu si’a ewa dosa to naika i Adam. Apa yako dosa ntau samba’a etu see naka boros tau mate yau. Pei yako palaong i mPue Allah see naka boros tau rasawang. Wali kanoto i mPue Allah pasi sora to iwaiNya etu to bae-bae kuasanya pei dosa i Adam apa kanotoNya pasi soraNya etu mangansawang tau boros. Palaong etu mawali apa saba kanoto yako samba’a tau, etu semo i Yesu Kerisitu.
45005016	Pasi ewa si’i seja pasisalanya sora to nawaika i mPue Allah pasi palaong to mawali yako ri dosa i Adam. Apa i Adam mangika sangaya dosa see naka to lino nato’o i mPue Allah masipato rahuku. Yako etu malagi kojo wo’u tau mangika dosa panewa i Pue Allah mangawaika to lino sora. Wali yako ri sora etu see naka to lino maya nato’o i mPue Allah tare dosanya.
45005017	Wali yako ri dosa ntau nsamba'a, etu semo i Adam, see naka samparia tau paka re’e ri ara ngkuasa ngkapate, apa kita samparia wiyaa i Adam. Pei palaong to naika samba’a tau to yusa wo’u, etu semo i Yesu Kerisitu, palaong etu semo to bae-bae kuasanya. Apa i Pue Allah manoto kojo resi kita, pasi Ia mangawaika kita sora, etu semo Ia manganto’o kita tare dosanta. Wali samparia tau to mangantima kanoto pasi sora i mPue Allah etu, tau etu rawaika kuasa see tare to maya manganangi sira ri raya ngkatuwunya apa saba palaong to naika i Yesu Kerisitu etu.
45005018	Wali yako sangaya dosa to naika i Adam see naka samparia tau mawali masipato rahuku. Pasi ewa see seja yako sangaya palaong to naika i Yesu, to singkonong pei i Pue Allah, see naka samparia tau maya rato’o tare dosanya see sira mangarata katuwu to singkasaenya.
45005019	Naka pei tau boros mawali tau madosa apa saba samba’a tau taa mampalaika i Pue Allah. Tau etu semo i Adam. Wali ewa see seja tau boros naka pei darato’o tare dosanya apa saba samba’a tau mampalaika i Pue Allah. Tau etu semo i Yesu.
45005020	Wali naka pei i Pue Allah mangawaika to lino porentaNya see sira damawali manasanya sira tau madosa, apa sira sangkani mangewa porenta etu. Wali kanjo’u-njo’u tiduga-dugang tau mangika dosa. Pei nempo wimba kabaenya dosa ntau, ojo tiduga-dugang kanoto i mPue Allah. Wali kanoto i mPue Allah semo to bae kojo pei dosa ntau.
45005021	Wali tempo ruyu, dosa re’e kuasa ri raya ngkatuwu ntau samparia see naka samparia tau mangarata kapate. Pei si’i-si’i kanoto i mPue Allah semo to re’e kuasa ri raya ngkatuwu ngkita. Wali yako ri kanotoNya etu i Pue Allah manganto’o kita tare dosanta see naka kita mangarata katuwu to singkasaenya apa saba to naika i Yesu Kerisitu, Pue ngkita.
45006001	Bae kojo kanoto i mPue Allah resi kita. Wali wimba, bara matao ane kita kanjo’u-njo’u ojo mangadugadugang dosa to taika see tidugadugang seja kanoto i mPue Allah mangalapas dosa ngkita etu?
45006002	Gete taa! Tamo masipato kita mangika dosa apa kita nato’o i mPue Allah mate sindara-ndara pei i Kerisitu see dosa tamo maya mangkuasang kita.
45006003	Wali a’i-a’i, ne’e rakalingan anu to nawali tempo kita rabaptis rapasimba’a resi i Kerisitu Yesu. Tempo etu kita mawali samba’a pei Ia wali batuanginya kita seja room mate yau sindara-ndara pei Ia.
45006004	Wali tempo kita rabaptis mawali samba’a pei i Kerisitu ri raya ngkapateNya etu, tempo etu kita seja nato’o i mPue Allah rapongkeli sindara-ndara pei i Kerisitu. Wali ojo karoonya i Kerisitu rapongkeli yau Ia rawangu muni saba yako kuasa i mPue Allah to bae kojo. Wali see naka kita takurang mampolengkoka lengko ngkatuwu to bou.
45006005	Apa ane kita rapasimba’a resi i Kerisitu pasi resi kapateNya etu, ane ewa see matantu kojo kita seja darawangu muni yako ri kapatenta sewaju ewa Ia rawangu muni.
45006006	Wali kita tansani tau to masae ngkita mate yau seja rapaku ri kaju pasape sindara-ndara pei i Kerisitu. Naka pei mate yau tau to masae ngkita etu see dosa to mangkuasang koronta si’i rapakaja’a yau kuasanya. Wali dosa etu tamo re’e kuasanya mamporentang wo’u kita.
45006007	Apa tau to room mate yau, tau etu tamo maya mangika dosa.
45006008	Wali ane kita room namate yau sindara-ndara pei Kerisitu, ane ewa see kita tansani kita seja datuwu sindara pei Ia.
45006009	Apa tansani i Kerisitu rawangu muni yako ri kapateNya wali see naka Ia tamo damate wo’u apa kapate tamo re’e kuasa mangamporentang Ia.
45006010	Ia sangkanija mate manganangi kuasa nu dosa rataka ri singkasaenya. Pei si’i-si’i Ia tuwu muni pasi Ia tuwu sindara-ndara pei i Pue Allah.
45006011	Wali ewa see seja matao kita mampobuuka, “Aku roomo mate yau sindara pei i Kerisitu wali aku tamo ri ara ngkuasa nu dosa. Pasi aku seja tuwu sindara-ndara pei i Pue Allah apa aku samba’a pei i Kerisitu Yesu.” Ewa wetu matao kita mampobuuka.
45006012	Wali dosa tamo kojo re’e kuasa mamporentang kita. Wali ne’e kita mangabiaka dosa mamporentang koro ngkita to damate si’i see kita tamo ojo mangaluluka yau pamporani ndayanta to maja’a.
45006013	Ne’e kita mangabiaka pasi sangaya saga ngkoro ngkita rapake damangika anu to maja’a. Kita ewa tau to room mate pei nawangu muni i mPue Allah. Wali to tao-tao kita mangawaika koronta resi i Pue Allah see Ia maya mangampake kita damangika anu to singkonong pei Ia.
45006014	Apa dosa tamo re’e kuasa mamporentang kita apa kita si’amo ri ara mporenta. Si’i-si’i kita re’emo ri ara ngkanoto i mPue Allah.
45006015	Wali monso pu’u kita tamo ri ara mporenta, kita ri ara ngkanoto i mPue Allah. Wali wimba, bara maya kita mangika dosa? Gete taa!
45006016	Wali a’i-a’i, komi mangansani ane kita mangawaika koronta resi tau damangika pamporani ntau etu, batuanginya kita mawali to papolaong ntau to kita mampalaika etu. Pasi ewa see seja ane kita sangkani mangawaika koronta mangika dosa, kita mawali to papolaong nu dosa, panewa yako palaong etu kita mangarata kapate. Pei ane kita mampolaika i Pue Allah, kita mawali to papolaong to si Ia, wali see naka kita mangika lengko to singkonong pei Ia.
45006017	Tempo ruyu, tempo komi tawa mangaya, tempo etu komi mawali to papolaong nu dosa. Pei aku manganto’oka i Pue Allah tarima matao apa si’i-si’i buya raya ngkomi mampalaika anu to rapatundeka to raporata resi komi.
45006018	Wali si’i-si’i komi tilapamo yako ri kuasa nu dosa pei mawali wo’u to papolaong to mangika lengko to singkonong pei i Pue Allah.
45006019	Wali naka pei aku mamporapaka resi komi mangkonong to papolaong etu see komi majoli manasa ngkomi mangkonong batuanginya, apa anu etu masuli kojo resi komi. Wali tempo ruyu, komi mawali to papolaong nu dosa apa komi mangawaika koro ngkomi mangika palaong to makarika. Pasi kanjo’u-njo’u ojo tiduga-dugang kaja’a nu lengko to nuika ngkomi. Wali ewa nuika ngkomi seore mangawaika koro ngkomi mangika palaong to maja’a etu, ewa see seja si’i-si’i waika koro ngkomi mangika palaong to singkonong pei i Pue Allah pasi to masipato naika ntau to ojo i Pue Allah Puenya.
45006020	Wali tempo komi to papolaong nu dosa seore, tempo etu si’a anu to singkonong pei i Pue Allah to mangkuasang komi, dosa semo.
45006021	Wali rasi kesaa to nurata ngkomi ri katuwumu tempo ruyu etu? Tare. Komi ojo mea mampobuuka palaong to nuika ngkomi tempo etu. Wali yako palaong to maja’a etu see naka tau mate yau.
45006022	Pei si’i-si’i komi tilapamo yako ri ara ngkuasa nu dosa pei mawali wo’u to papolaong i mPue Allah. Wali bae rasi ngkomi apa komi room mawali tau to ojo i Pue Allah Puenya pasi komi mangarata katuwu to singkasaenya.
45006023	Apa ntanapa ntau mangika dosa, etu semo kapate. Pei sora to yako resi i Pue Allah, etu semo katuwu to singkasaenya. Wali kita maya mangarata sora etu apa saba kita samba’a pei i Kerisitu Yesu, Pue ngkita.
45007001	Wali a’i-a’i komi mangansani porenta i Musa. Wali see naka komi manasa ojo tau to tuwuwa to ri ara mporenta etu.
45007002	Rapanya ewa tau we’a to re’emo rongonya. Ane ewa porenta i Musa, tau we’a etu taa maya mampiyaika yau rongonya pei mamporongo wo’u to langkai to yusa ane tawa mate yau rongonya to uyunya etu. Pei ane matemo rongonya, tau we’a etu tilapamo yako ri ara mporenta to etu.
45007003	Wali ane tempo tuwuwa rongonya pei ia mamporongo wo’u to langkai to yusa, ia rato’oka masala. Pei ane matemo rongonya to ruyu etu pei ia mangoko wo’u samba’a to langkai to yusa, ia tamo rato’oka masala apa ia tilapamo yako ri ara mporenta to etu.
45007004	Wali a’i-a’i, ewa see seja kita. Tempo ruyu, porenta i Musa mawali ewa rongonta. Kita taa maya mampiyaika. Pei tempo koro i ngKerisitu rapopate yau, tempo etu kita seja mate sindara pei Ia wali kapate ngkita etu mangaga’a kita yako ri ara mporenta etu, see naka si’i-si’i kita maya mawali tau to yusa wo’u puenya. Wali kita mawali tau Puenya, etu semo i Yesu Kerisitu anu roomo rawangu muni yako ri kapateNya. Wali saba kita mawali Ia Puenya, see naka kita maya mangika lengko to mampakabae i Pue Allah.
45007005	Tempo ruyu kita nakuasang mpampobuuka ngkita to masae. Wali apa saba porenta i Musa manganto’o, “Ne’e mangika palaong to maja’a,” see naka kita rani kojo mangewa. See naka tempo ruyu kita mangampake koro ngkita mangika lengko to madosa, to masipato rahuku mate.
45007006	Pei si’i-si’i kita tamo nakuasang mporenta i Musa apa tempo kita mate sindara pei i Kerisitu, tempo etu kita tilapamo yako ri kuasa mporenta etu. Wali see naka si’i-si’i tempo kita mangika palaong i mPue Allah, kita tamo mangalulu porenta to ratulis ewa to kita mangika tempo ruyu. Si’isi’i kita mangalulu jaya to bou mangika palaong i mPue, etu semo mangalulu to nato’oka i Nosa Mapasing kita.
45007007	Wali wimba datato’o mangkonong porenta i Musa? Bara maja’a porenta etu? Gete taa! Apa ane taa porenta i Musa mampaponsanika aku aku tau madosa, aku taa kunsani. Rapanya aku mamporani anu nsa’e, pei ane taa porenta i Musa manganto’o, “Ne’e mamporani anu nsa’e,” wali aku taa kunsani bara taa matao mangika palaong to etu.
45007008	Pei tempo aku mangandonge porenta to manganto’o, “Ne’e mamporani anu nsa’e,” tempo etu dosa to re’e ri rayangku mangarata jaya mampakaloo aku see kanjo’u-njo’u tiduga-dugang aku mamporani anu nsa’e. Wali ane tare porenta i Musa to mampakanasaka aku dosangku, ane ewa see dosangku etu taa miyala resi aku.
45007009	Wali tempo ruyu, tempo aku tawa mangansani porenta i Musa, tempo etu aku taa masusa ri raya ngkatuwungku. Pei tempo aku mangansanimo porenta etu, panewa aku manasa kojo aku tau madosa apa ojo tidugang wo’u palaong to aku mangika to nato’o mporenta etu ne’e mangika.
45007010	Wali tempo etu aku masusamo ri raya ngkatuwungku apa kunsani masipato aku rahuku mate. Kamonsonya porenta i Musa etu nawaika i mPue Allah tau see tau damangarata katuwu. Pei yako porenta etu semo to mampakanasaka aku masipato darahuku mate.
45007011	Ewa si’i to mawali. Tempo aku mangansani porenta, panewa dosa to re’e ri rayangku etu mangarata jaya mangantipu aku see aku mampobuuka aku masanang ane aku damangika to nato’o mporenta etu ne’e raika. Pei roo see aku taa masanang apa kunsani masipato aku darahuku mate.
45007012	Wali kita tansani porenta i Musa taa maja’a. Porenta etu tare dosanya. Pasi samparia anu to nato’o mporenta etu tare dosanya, pasi singkonong pei i Pue Allah, pasi matao.
45007013	Wali wimba, bara yako porenta i Musa to matao etu naka pei masipato aku rahuku mate? Gete si’a! Yako dosa to re’e ri rayangku semo. Pei songka i mPue Allah ane mangkonong porenta etu, etu semo porenta etu mampakanasaka aku mangkonong dosa. Apa saba yako porenta etu see naka aku mangansani dosa to aku mangika monso pu’u dosa pasi maja’a kojo dosa etu. Wali apa saba dosangku etu see naka porenta to matao etu mawali anu to napake i mPue Allah mangahuku aku mate.
45007014	Wali kita tansani porenta i Musa matao kojo apa nawai i Nosa Mapasing. Pei aku ojo mangalulu pamporani ndayangku to maja’a. Aku ewa tau to room rapobalu yau mawali watua ntau. Pei aku dosa semo to mawali puengku.
45007015	Wali gete, aku taa kojo masanang mampobuuka lengko to nikangku. Apa palaong to aku rani mangika, palaong to etu aku taa mangika. Pei palaong to aku taa kojo rani mangika, to etu semo aku mangika.
45007016	Pei ane aku mangika palaong to aku taa rani mangika etu, rayangku mangepe sala. Wali batuanginya aku mampasimbalika porenta i Musa apa aku mampobuuka porenta etu matao.
45007017	Wali kamonsonya si’amo aku to mangika palaong to maja’a etu. Dosa to ri rayangku semo mangika palaong to etu.
45007018	Apa aku kunsani ane ri rayangku, etu semo ri pampobuukangku to masae, tare pasi sangkodi to matao. Apa aku rani kojo mangika palaong to matao, pei aku taa kukurang.
45007019	Wali aku taa mangika palaong to matao to aku rani mangika. Pei palaong to maja’a to aku taa rani mangika, palaong to etu semo to aku sangkani mangika.
45007020	Wali ane aku mangika palaong to aku taa rani mangika etu batuanginya si’amo aku to mangika. Dosa to re’e ri rayangku, etu semo to mangika palaong to etu.
45007021	Wali ewa si’i palaong to mawali resi aku. Ane aku rani mangika palaong to matao taa mawali, apa pamporani to maja’a re’e resi aku wali nangi yau pamporani to matao.
45007022	Ane ri rayangku aku masanang kojo mampobuuka porenta i mPue Allah.
45007023	Pei aku taa mangalulu porenta to etu, apa aku kunsani re’e porenta to yusa to mapalaong ri raya ngkorongku, etu semo dosa. Dosa etu mangewa porenta i mPue to aku masanang mampobuuka. Wali dosa to mapalaong ri raya ngkorongku etu manganangi yau aku, see naka aku taa mangaluluka porenta i mPue.
45007024	-
45007025	Wali ane ewa pampobuuka to si aku etu semo aku rani mangaluluka porenta i mPue Allah. Pei saba pampobuukangku to masae see naka aku mangaluluka yau dosa, pasi aku masipato rahuku mate. Wali gete, masiasi kojo aku! Apa pamporani ndaya ngkorongku si’i ojo mangkeni yau aku ri kapate. Wali i sema to damampalaes aku yako ri pamporani ndayangku si’i? I Pue Allah semo to mampalaes aku apa saba to naika i Yesu Kerisitu, Pue ngkita. Wali aku manganto’oka Ia tarima matao!
45008001	Wali si’i-si’i tau to samba’a pei i Kerisitu Yesu, to tamo mangaluluka pamporani ndayanya to maja’a, pei jamo mangaluluka pamporani i Nosa Mapasing, tau to etu taa tuwu ewa tau to rahuku.
45008002	Apa kuasa i Nosa Mapasing to mangawaika kita katuwu room mangalapa kita yako ri kuasa nu dosa pasi yako ri kuasa ngkapate. Kuasa i Nosa Mapasing etu re’e resi kita apa saba kita samba’a pei i Kerisitu.
45008003	Wali ane ojo yako porenta i Musa, taa kojo tilapa kita yako ri kuasa nu dosa apa pampobuuka ngkita to masae taa nakurang mangaluluka porenta etu. Pei ane i Pue Allah, Ia nakurang mangalapa kita yako ri kuasa nu dosa. Ia mampokau Ana to si Ia ma’i ri lino si’i mawali to lino. Pasi tempo Ia ma’i etu, koro to si Ia sewajuja ewa koro ngkita to madosa. Wali roo see, Ana i mPue Allah rapopate yau mangansompo dosa nto lino. Wali ewa wetu naika i mPue Allah manganangi kuasa nu dosa pasi mangalapa kita to madosa yako ri kuasa nu dosa etu. Wali palaong to taa maya naika mporenta i Musa, palaong etu i Pue Allah semo nangika.
45008004	Naka pei i Pue Allah mangika ewa wetu see kita takurang mangika palaong to singkonong pei Ia to rapakanasa ri raya mporenta i Musa etu. Kita takurang mangika palaong to etu apa kita tamo mangaluluka pamporani ndaya ngkita to maja’a. Kita jamo mangaluluka pamporani i Nosa Mapasing.
45008005	-
45008006	Wali tau to ojo mangaluluka pampobuukanya to masae, sira sangkani mampobuuka anu to naporani mpampobuuka to masae etu. Wali sira mangarata kapate. Pei i sema to mangaluluka pamporani i Nosa Mapasing, sira sangkani mampobuuka pamporani i Nosa Mapasing. Wali sira mangarata katuwu pasi masingkatao pei i Pue Allah.
45008007	Wali pampobuuka to masae, pampobuuka to etu bali i mPue Allah apa pampobuuka to etu taa mampolaika porenta i mPue Allah apa taa nakurang.
45008008	Pasi tau to tiroo ojo mangaluluka pampobuukanya to masae etu, tau etu taa nakurang mampakasanang i Pue Allah.
45008009	Pei a’i-a’i, komi tamo samba’a pei pampobuukamu to masae, apa Nosa i mPue Allah re’emo maroo-roo ri raya ngkomi. Wali komi samba’a pei Nosa i mPue Allah etu. Pei i sema tau to tare Nosa i ngKerisitu maroo ri rayanya, tau etu si’a i Kerisitu Puenya.
45008010	Pei kita re’e i Kerisitu ri raya ngkita. Wali nempo koro ngkita damate yau apa saba dosa, pei tonii ngkita tuwu apa i Pue Allah manganto’o kita tare dosanta.
45008011	Tempo owi i Pue Allah nangawangu muni i Yesu yako ri kapateNya. Ia mangika palaong etu yako ri kuasa i Nosa Mapasing, pasi i Nosa Mapasing etu semo to maroo ri raya ngkita. Wali nempo damate yau koro ngkita, i Pue Allah damangawangu muni seja kita yako ri kapatenta yako ri kuasa i Nosa Mapasing to maroo ri raya ngkita etu.
45008012	Wali a’i-a’i, si’i-si’i tamo kojo masipato kita mangalulu pampobuuka ngkita to masae.
45008013	Apa ane kita sangkani mangaluluka pampobuuka ngkita to masae etu, kita matantu damangarata kapate. Pei ane kita mangampake kuasa i Nosa Mapasing mangampobuuka kita ewa tau to matem to roomo raga’a yako ri lengko ngkoronya to maja’a, ane ewa see pampobuuka ngkita, kita datuwu.
45008014	Apa i sema tau to nakentar i Nosa Mapasing, tau etu ana i mPue Allah.
45008015	Apa tempo kita mangaya, tempo etu kita mangarata i Nosa Mapasing. Pasi i Nosa Mapasing etu si’a mampapowali kita mawali ewa watua see kita meka resi puenta. Ia mampapowali kita mawali ana i mPue Allah. Wali yako to naika i Nosa Mapasing etu see naka kita maya manganto’oka i Pue Allah, “O Baba, komi semo Pa’angku.”
45008016	Wali i Nosa Mapasing pasi tonii ngkita sira paka manganto’o kita ana i mPue Allah.
45008017	Pasi ane kita anaNya, kita seja damangarata tila to danawaika i mPue Allah anaNya. Wali kita damangarata tila etu sindara-ndara pei i Kerisitu. Apa ane kita mangarata kasesa ri lino si’i to ewa kasesa to narata i ngKerisitu, ane ewa see kita damangarata seja kayawa sewaju pei Ia.
45008018	Wali ane ewa pampobuuka to si aku kasesa to narata ngkita tempo si’i kodi kojo ane rapasewajuka kayawa to danapapokitaka i mPue Allah kita.
45008019	Apa ri tempo si’i samparia anu to napapowali i mPue Allah mawongko kojo mangampeampeas temponya i Pue Allah damampapokitaka sira kayawa ngkita to anaNya.
45008020	Apa tempo i Adam mangika dosa tempo owi, tempo etu samparia to napapowali i mPue Allah mawali yau tare batuanginya seja. Si’a anu to rapapowali to mamporani mawali yau tare batuanginya, pei i Pue Allah semo to mangika palaong to etu.
45008021	Pei anu to rapapowali etu re’e mangansarumaka i Pue Allah damangalapa muni sira yako ri huku etu. Wali tempo daralapa etu, anu to rapapowali tamo re’e to daboo yau. Pasi ewa tau to ana i mPue Allah ralapamo yako ri kuasa nu dosa pei mangarata kayawa, ewa see seja damawali resi anu to rapapowali etu.
45008022	Wali kita tansani yako ri pamulanya rataka ri tempo si’i samparia anu to napapowali i mPue Allah paka re’e mangarata kasusa pasi sira sakarai seja ewa naika ntau we’a moana.
45008023	Pei si’a ojo anu to napapowali i mPue Allah etu to sakarai, kita seja. Pei kita room mangarata i Nosa Mapasing wali i Nosa Mapasing semo tondong samparia anu to tiroo danawaika i mPue Allah kita. Wali kita seja sakarai mangampeas temponya i Pue Allah damangalapa koro ngkita yako ri kuasa ngkapate pasi mampaponsanika tau boros kita semo anaNya.
45008024	Wali tempo si’i kita roomo rapalaes, pei kita tawa mangarata samparia anu to danawaika i mPue Allah kita. Tempo si’i kita owo mangansarumaka damangarata. Wali ane kita owo mansarumaka damangarata, batuanginya kita tawa mangarata, apa tare tau to mansarumaka damangarata anu to re’emo resi ia.
45008025	Pei ane kita mansarumaka kita damangarata anu to tawa re’e resi kita, ane ewa see kita mansabaraka mangampeas.
45008026	Wali pansarumakanta etu mangansawang kita. Pasi ewa see seja naika i Nosa Mapasing mangansawang kita ri raya ngkayu’u ndaya ngkita. Apa kita taa tansani ewa wimba taika makai-kai resi i Pue Allah, pei i Nosa Mapasing mamponsaruka kita. Wali Ia semo to mamporata pokai-kai ngkita resi i Pue Allah, pasiwa Ia karai-rai seja manganto’o gombo to taa nakurang nto lino manganto’o.
45008027	Pasi i Pue Allah, to mamparesa raya ngkita, Ia nansani batuanginya gombo i Nosa Mapasing etu. Apa tempo i Nosa Mapasing mamponsaruka tau to i Pue Allah Puenya Ia mangaluluka pamporani i mPue Allah.
45008028	Wali i Pue Allah room mampokio kita singkonong pei songkaNya pasi kita mamporayang Ia. Wali see naka nempo kesaa to mawali resi kita i Pue Allah mangansawang see palaong etu mawali bae batuanginya resi kita.
45008029	Apa yako ri pamulanya i Pue Allah mangansani pasi mamporayang yami tau to damangaya Ia. Pasi tau to Ia mangansani pasi mamporayang yami etu Ia mamponsongkaka yami damawali ewa AnaNya, i Yesu. Wali ewa see nikaNya see i Yesu semo damawali Tukaka ngkita samparia to bae kojo anggaNya.
45008030	Wali tau to napansongkaka yami i mPue Allah etu, tau etu Ia mampokio. Pasi tau to napokio etu Ia manganto’o tare dosanya. Pasi tau to Ia manganto’o tare dosanya etu Ia mangokotaka damangarata kayawaNya.
45008031	Wali a’i-a’i, ane kita mampobuuka samparia palaong to naika i mPue Allah etu, kesaa wo’u to kita damanganto’o? Ewa si’i datato’o. Ane i Pue Allah mampasimbalika kita, tare to maya manganangi kita.
45008032	Apa i Pue Allah sakowa Ana to si Iaja Ia taa manganto’o, “Aku bo’ongKu mangawai.” Pei Ia mangawaika kita AnaNya etu mangkapateka kita samparia. Ia buya rayaNya mangawaika kita AnaNya, wali manasa kojo Ia buya seja rayaNya damangawaika kita samparia anu to yusa.
45008033	Wali i sema to maya manganto’o kita to napilis i mPue Allah sala? Kamonsonya tare to maya apa i Pue Allah semo to manganto’o kita tare dosanta.
45008034	Wali i sema to damanganto’o kita masipato rahuku? Bara i Kerisitu? Si’a, apa Ia room mangkapateka kita. Pasi Ia si’a ojo mate yau, Ia seja rawangu muni yako ri kapateNya. Pasi si’i-si’i Ia re’e ri awe i mPue Allah tondo ngkana, ri tampa to bae angganya, pasi Ia mamponsaruka kita.
45008035	Wali wimba, bara re’e to maya mangaga’a kita yako ri pamporayang i ngKerisitu? Tare to maya mangaga’a kita. Apa nempo kita mangarata kasusa, bara soba, bara kasesa, nempo mangarata oro bara kasiasi, nempo kita naraika nsa’e bara napopate yau nsa’e, nempo ewa wetu i Kerisitu tare pandooNya mamporayang kita.
45008036	Ane ri lino si’i, kita damangarata kojo kasusa ewa to re’e yami ratulis ri raya ntuntu i mPue Allah tempo owi. Anu to ratulis etu manganto’o, “O Pue, tare pandoonya tau rani mampopate yau kami apa saba kami mangalulu Komi. Pasi kami napobuuka ntau ewa domba to darasimbale yau.” Ewa wetu ratulis ri raya ntuntu i mPue.
45008037	Pei nempo bara kesaa kasusa to tarata etu, kasusa etu taa manganangi kita. Kita semo to manang. Pasi kita si’a ojo manang, kita seja radugangika karoso ndayanta apa saba yako kuasa i Yesu to mamporayang kita.
45008038	Wali aku manganto’oka komi kita manang apa aku kunsani kojo tare to maya mangaga’a kita yako ri pamporayang i mPue Allah. Apa nempo kita mate, bara tuwu, Ia tiroo mamporayang kita. Pasi nempo pomakau i mPue Allah bara measa bara anu to yusa to re’e kuasanya, sira taa maya mangaga’a kita yako ri pamporayanginya etu. Pasi anu to mawali resi kita tempo si’i bara ri tempo to darata, anu to etu taa seja maya.
45008039	Pasi anu to ndate yangi bara ri wawo lino taa seja maya. Wali samparia anu to rapapowali, tare pasi samba’a to maya mangaga’a kita yako ri pamporayang i mPue Allah to re’e resi kita apa saba kita samba’a pei i Kerisitu Yesu, Pue ngkita.
45009001	-
45009002	Wali a’i-a’i aku mawo kojo rayangku. Tare pandoonya kamawo ndayangku etu mampobuuka ja’ingku to Yahudi apa sira bo’onya mangaya i Yesu Kerisitu. Monso pu’u gombongku si’i apa aku samba’a pei i Kerisitu. Pasi rayangku pasi i Nosa Mapasing paka mampakanasaka aku taa mawuti.
45009003	Aku rani kojo to Israel rapalaes. Sira pua’ingku apa sira sambiyaa pei aku. Wali ane rapanya bara nawaika i mPue Allah aku semo ratanaa yau pei maga’a yako resi i Kerisitu see to Israel maya rapalaes, nempo ewa see aku buya rayangku. Pei taa nawaika i mPue Allah ewa wetu.
45009004	Wali ane mangkonong to Israel etu, sira semo to napilis i mPue Allah tempo owi damawali anaNya. Pasi boros wo’u to nawaika i mPue Allah to Israel. Ia re’e maroo resi sira pasi mampaporaoka sira kayawaNya. Ia mangawaika sira parajanjiNya pasi porentaNya. Pasi Ia mangawaika seja sira ada to nalulu nsira mampue mampakabae Ia. Pasi re’e wo’u parajanji matao to nawaika i mPue Allah sira mangkonong ewa wimba sira darapalaes.
45009005	Sira semo wiyaa i Abraham, i Ishak, i Yakub pasi buebue nsira to yusa tempo owi. Pasi i Kerisitu, Makole Parajanji i mPue Allah, tempo Ia mawali to lino Ia rapoanaka yako ri wiyaa nsira seja. I Kerisitu etu Ia semo Allah anu mangkuasang samparia, wali masipato Ia rabarong rataka singkasaenya. Amin.
45009006	Wali si’i-si’i kaborosinya to Israel bo’onya mangaya i Yesu Kerisitu pei nempo sira bo’onya mangaya, si’a batuanginya i Pue Allah taa mangabanang parajanjiNya. Apa taa samparia tau to wiyaa nto Israel to nato’o i mPue Allah monso pu’u to Israel.
45009007	Pasi taa samparia tau to wiyaa i Abraham to rato’o monso pu’u ana i Abraham ewa to naparajanjika i mPue Allah. Apa i Abraham ia si’a ojo Ishak ananya pei i Pue Allah re’e manganto’oka ia, to’oNya, “Wiyaa i Ishak semo to darato’o wiyaamu.”
45009008	Wali si’a batuanginya samparia wiyaa i Abraham to mawali ana i mPue Allah. Ojo tau to rapoanaka singkonong pei parajanji i mPue Allah to rato’o wiyaa i Abraham.
45009009	Apa rapanya ewa si’i. I Pue Allah mangika parajanji resi i Abraham, Ia manganto’o, “Ane ratamo temponya to ipilisingKu Aku dama’i muni, pasi rongomu, i Sarah, damampoanaka ana to langkai.” Ewa wetu parajanjiNya mangkonong tempo i Ishak rapoanaka.
45009010	Pasi si’a ojo to etu. Si’i wo’u rapa to mangkonong i Yakub sira dua i Esau. Sira dua ana ma’api, ana i Ribka. Pasi sira dua samba’aja pa’anya, etu semo bue ngkita, i Ishak.
45009011	-
45009012	Pei tempo i Ribka tawa mampoanaka ana to api etu, i Pue Allah manganto’oka ia, to’oNya, “Anamu to tu’anginya damawali to papolaong ntua’inya.” Wali tempo i Pue Allah manganto’o gombo etu, ana i Ribka tawa rapoanaka pasi tawa re’e mangika palaong to matao bara to maja’a. Pei tempo etu semo i Pue Allah mampakanasa Ia mangampilis tau singkonong pei songka to Ia mangika yami. Wali manasa i Yakub rapilis si’a apa saba palaong to nikanya. Ia rapilis apa ia semo to napokio i mPue Allah.
45009013	Wali palaong to nawali etu singkonong kojo pei gombo i mPue Allah to ratulis ri raya ntuntuNya tempo owi. Gombo etu manganto’o, “Aku mangampilis i Yakub pei Aku mampobo’o i Esau.” Ewa wetu gombo to ratulis.
45009014	Wali ane i Pue Allah mangampilis samba’a tau pasi mampobo’o tau to yusa, wimba datato’o mangkonong Ia? Bara maya kita manganto’o i Pue Allah taa sangkani mangika ewa wimba to masipato raika? Gete taa maya!
45009015	Apa Ia re’e manganto’oka i Musa tempo owi, to’oNya, “I sema tau to Aku rani mamporayang, tau etu Aku damamporayang. Pasi i sema tau to Aku rani mangansawang, tau etu daKusawang.” Etu semo gombo i mPue Allah resi i Musa.
45009016	Wali ane i Pue Allah rani mangampilis tau, si’a yako pamporani ntau etu bara yako palaong ntau etu naka pei i Pue Allah mangampilis ia. Ojo yako pamporayang i mPue Allah semo.
45009017	Wali aku mamporapaka wo’u, rapanya ewa makole Mesir tempo owi. Ri raya ntuntu i mPue Allah kita mangabasa gomboNya resi makole Mesir etu. Ia manganto’o, “Naka pei Aku mangokotaka korom mawali makole see Aku maya mampaponsanika tau kuasangKu tempo Aku manganangi korom. Wali yako palaong etu see naka kareba mangkonong Aku datikareba resi tau ri sambawo lino.” Etu semo gombo i mPue Allah resi makole Mesir.
45009018	Wali ane i Pue Allah rani mamporayang tau, Ia damamporayang tau etu. Pasi ane Ia rani mampakabukul raya ntau, Ia damampakabukul raya ntau etu.
45009019	Wali bara re’e samba’a komi to damanganto’oka aku, “Maka pei i Pue Allah mampakasala lengko ntau to maja’a ane Ia semo to mampakabukul raya ntau etu?”
45009020	Pei gete, ne’e manganto’o ewa see! Apa taa masipato to lino mangabanta i Pue Allah. Rapanya kura tana. Wimba, bara re’e kura tana manganto’oka tau to mangika, “Maka pei korom mangika aku ewa si’i?” Tare!
45009021	Apa tau to palaonginya mangika kura tana, tau etu maya mangika ewa wimba pamporaninya. Ia yau mangalemo ruyu tana puyu panewa yako silemo tana puyu etu ia maya mangika dua yongu kura, songu to magaya kojo to rapake tempo roa, pasi songu wo’u to taa magaya kojo to rapake eo-eo.
45009022	Wali ewa see seja i Pue Allah. Masipato Ia mangika ewa wimba pamporaniNya resi kita to lino apa Ia semo to nampapowali kita. Kamonsonya i Pue Allah rani mangahuku tau to maja’a pasi mampaponsanika tau kuasaNya. Pei nempo ewa wetu pamporaniNya pei Ia tiroo mansabaraka kojo tau maja’a to masipato mangarata huku etu pasi to masipato darapakaja’a yau.
45009023	I Pue Allah mangika ewa wetu see mampaponsanika ewa wimba kabaenya kayawa to Ia mangawaika tau to Ia mamporayang, etu semo tau to Ia mampasigena yami damangarata kayawaNya etu.
45009024	Wali kita semo to damangarata kayawaNya etu, apa Ia roomo mampokio kita. Pei Ia si’a ojo mampokio tau yako ri oyo nto Yahudi, Ia mampokio seja tau to yako ri oyo ntau to si’a to Yahudi.
45009025	Wali palaong to naika i mPue Allah etu singkonong pei gomboNya to natulis i Hosea tempo owi, to’oNya, “Tau to si’a Aku Puenya, tau etu daKuto’oka seja ‘taungKu’. Pasi tau to si’a tau to Kuporayang, tau etu daKuto’oka seja ‘tau to Kuporayang’.
45009026	Pasi re’e tau to seore Aku manganto’oka, ‘Komi si’a taungKu,’ wali ri lipu nakare’e nsira tempo Aku manganto’oka sira gombo etu, ri lipu etu semo tau etu darato’oka seja, ‘ana i mPue Allah to tuwu’.” Wali etu semo gombo i mPue Allah to natulis i Hosea mangkonong tau to si’a to Yahudi.
45009027	Pasi re’e wo’u to nato’o i Yesaya tempo owi mangkonong to Israel. Tempo etu ia maroso loonya manganto’o, “Wiyaa nto Israel boros kojo, ewa bone ri wii ntasi kaborosinya. Pei nempo ewa wetu kaborosinya, ojo santila kodi sira to darapalaes.
45009028	Apa i Pue taa singkasaenya ojo damansabaraka palaong nto lino. Tamo masae Ia damangahuku sira, pasi hukuNya etu damapari kojo.”
45009029	Pasi re’e wo’u to nato’o yami i Yesaya etu, to’onya, “I Pue anu Makuasa re’e mamporayang pasi mampalaes santila kodi bansa ngkita. Ane taa Ia mampalaes tau etu, bansa ngkita pura yau sewaju ewa tau ri kota Sodom pasi Gomora tempo owi.” Etu semo gombo i Yesaya.
45009030	Wali ane ewa see wimba danato’o ngkita? Ewa si’i datato’o. Ane tau to si’a to Yahudi, sira tare mangaliwu jaya mapalaong see danato’o i mPue Allah tare dosanya, pei nempo ewa see re’e sira to nato’o i mPue Allah tare dosanya. Ia manganto’o sira tare dosanya apa saba yako pangaya nsira.
45009031	Pei ane to Israel, sira re’e mangaliwu jaya mapalaong see danato’o i mPue Allah tare dosanya. Wali sira mampobuuka ane sangkani mangalulu porenta i Musa, etu semo jaya. Pei taa monso, wali sira taa mangarata jaya etu.
45009032	Wali maka pei sira taa mangarata? Sira taa mangarata apa sira ojo mansarumaka palaong nsira ngkalio, sira taa mangaya i Pue. Wali sira raporapaka ewa tau tisumpul ri watu to rakatisumpul to re’e ri tongo njaya.
45009033	Wali palaong etu re’e ratulis yami ri raya ntuntu i mPue. I Pue Allah mamporapaka i Yesu ewa watu to rakatisumpul etu. Ia manganto’o, “Padongeka kojo! Aku re’e mamposaka watu nda’a kota Yerusalem to rato’oka seja Sion. Etu semo watu to nakatisumpul ntau, pasi watu to bae to nakatirombi nsira etu naka pei sira tisiba yau. Pei i sema tau to mansarumaka watu etu, tau etu taa darapakamea apa anu to nasarumaka nsira monso pu’u.” Ewa wetu to ratulis ri raya ntuntu i mPue Allah.
45010001	Wali a’i-a’i, aku rani kojo rayangku see to Yahudi darapalaes. Wali ewa see nikangku makai-kai resi i Pue Allah mampokaika sira.
45010002	Apa aku kunsani lengko nsira, pasi aku matamanasa mangkonong ewa wimba kabaenya kadota nsira mangalulu i Pue Allah. Pei nempo madota kojo, pei sira tawa mangansani jaya to monso mangalulu i Pue Allah.
45010003	Apa sira bo’onya mampodongeka pasi mampalaika anu to nato’o i mPue Allah mangkonong ewa wimba nikaNya manganto’o tau tare dosanya. Sira ojo rani mangalulu porenta i Musa see danato’o i mPue Allah tare dosanya.
45010004	Pei taa mawali tau rato’o tare dosanya ane yako mangalulu porenta i Musa. Apa yako to naika i ngKerisitu see naka tamore batuanginya mangalulu porenta etu. Wali si’i-si’i samparia tau to mangaya i Kerisitu maya rato’o tare dosanya.
45010005	Wali tempo owi i Musa mangantulis gombo si’i mangkonong tau to rani mangalulu porenta i Musa see danato’o i mPue Allah tare dosanya. I Musa manganto’o, “Tau ane ia mangalulu porenta etu panewa ia damangarata katuwu.” Ewa see nato’o i Musa, pei kamonsonya tare tau to nakurang mangalulu samparia porenta etu.
45010006	-
45010007	Wali si’a yako palaong to masuli etu naka pei i Pue Allah manganto’o tau tare dosanya, pei saba yako pangayanya semo. Wali taa masuli! Apa re’e to ratulis ri raya ntuntu i mPue Allah to manganto’o, “Ne’e mampobuuka, ‘Bara i sema tau to nakurang yau nto’u saruga, yau damangkeni mai i Kerisitu see Ia maya mangansawang kita?’ Pasi ne’e mampobuuka, ‘Bara i sema to nakurang yau lo’u lipu ntau mate, yau damangawangu muni i Kerisitu yako ri kapateNya?’” Ne’e mampobuuka ewa wetu apa kita taa parluu yau nto’u saruga damangkeni mai i Kerisitu yako ndate ria, apa Ia roomo nama’i resi kita. Pasi kita taa parluu yau lo’u lipu ntau mate damangawangu muni i Kerisitu yako ri kapateNya, apa Ia room mambangu muni yako ri kapateNya.
45010008	Pei re’e wo’u to ratulis, manganto’o, “Kareba yako resi i Pue Allah re’emo resi komi. Wali komi maya magombo mangkonong kareba etu pasi maya seja mampobuu-buuka mangkonong kareba etu.” Wali kareba etu semo to kami mampakareba manganto’oka tau, “Aya i Pue Yesu.”
45010009	Apa ane kita mampatimonso, manganto’o, “I Yesu Ia semo Pue,” pasi ane raya ngkita mangaya kojo i Pue Allah room mangawangu muni i Yesu yako ri kapateNya, ane ewa see kita darapalaes.
45010010	Apa raya ngkita mangaya i Pue Yesu, see naka kita nato’o i mPue Allah tare dosanta. Pasi nganga ngkita mampatimonso pangayanta etu, see naka kita rapalaes.
45010011	Wali ane ewa to ratulis ri raya ntuntu i mPue Allah, “Tau to mangaya Ia tare to darapakamea.”
45010012	Wali gombo etu kono kita samparia apa tare pasisalanya to Yahudi pasi tau to si’a to Yahudi. Kita to lino samparia paka samba’aja Pue ngkita. Pasi Ia bae kanotoNya resi samparia tau to makai-kai resi Ia marapi rasawang.
45010013	Wali palaong etu singkonong kojo pei gombo to ratulis ri raya ntuntu i mPue Allah to manganto’o, “Samparia tau to makai-kai resi i Pue marapi rasawang, tau etu darapalaes.”
45010014	Wali wimba danaika ntau makai-kai resi i Pue ane sira tawa mangaya Ia? Pasi wimba danaika nsira mangaya ane sira tawa re’e mangandonge kareba mangkonong Ia? Pasi wimba danaika nsira mangandonge kareba etu ane tare tau to mampakarebaka sira?
45010015	Pasi wimba danaika ntau mampakarebaka kareba etu ane sira tare to mampokau? Pei kamonsonya re’e kojo tau to rapokau, apa re’e to ratulis ri raya ntuntu i mPue Allah to manganto’o, “Matao kojo lempa mbiti ntau to mangkeni kareba matao!”
45010016	Wali re’e kojo tau to napokau i mPue Allah mangkeni kareba matao, pei si’a samparia tau to mangaya kareba etu. Palaong etu singkonong kojo pei gombo i Yesaya, to pantuntu tuntu i mPue Allah tempo owi. Ia manganto’o, “O Pue, taa boros tau to mangaya kareba mami.” Etu semo gombo i Yesaya.
45010017	Wali yako pandonge ngkita kareba matao see naka kita mangaya. Pasi yako tau to mampakarebaka kita mangkonong i Kerisitu, see naka kita mangandonge.
45010018	Pei aku mampotanaka, “Wimba, to Yahudi bara taa mangandonge kareba matao? Nadonge kojo! Apa re’e to ratulis ri raya ntuntu i mPue Allah to manganto’o, “Loo ntau to mampakarebaka kareba matao nadonge ntau ri sambawo lino. Pasi gombo nsira natikareba rataka ri suogi lino.” Etu semo to ratulis, wali manasa sira re’emo mangandonge kareba matao.
45010019	Pasi aku mampotanaka wo’u, “Wimba to Israel, bara taa nansani nsira tau to si’a to Yahudi darawaika seja katuwu to singkasaenya? Nansani kojo! Apa uyu-uyunya re’e gombo i Musa tempo owi, to’onya, “Si’i semo gombo i mPue Allah, Ia manganto’o, ‘O to Israel, Aku damangika see komi damawali timopo raya ngkomi mangangkita pansawangKu resi tau to si’a to Yahudi. Pasi Aku damangika see komi damawali maja’a raya ngkomi mangangkita pamporayangKu resi tau to taa nansani mangkonong aku.’”
45010020	Pasi re’e seja gombo i Yesaya tempo owi. Ia taa meka mamporata gombo i mPue Allah, to’onya, “Si’i semo gombo i mPue Allah. Ia manganto’o, ‘Tau to taa mangaliwu Aku, tau etu mangarata Aku. Pasi tau to tare mampotanaka mangkonong Aku, tau etu Aku mampapokitaka korongKu.’” Ewa wetu gombo i mPue Allah mangkonong tau to si’a to Yahudi.
45010021	Pei ane resi to Yahudi Ia manganto’o, “Ponto eo Aku tare pandoongKu rani masingkatao pei komi to mangewa Aku pasi to mabukul kojo.” Etu semo gombo i mPue Allah resi to Yahudi tempo owi.
45011001	Wali aku mampotanaka, wimba, i Pue Allah, Ia bara room mangantaji yau tauNya? Taa kojo! Aku semo to Israel seja. Aku seja samba’a wiyaa i Abraham yako suku i Benyamin pei aku taa nataji yau i mPue Allah.
45011002	I Pue Allah Ia tare mangantaji yau tau to Ia mangansani pasi mamporayang yami yako pamulanya. Wimba, komi bara taa mangansani sarita i Elia to ratulis ri raya ntuntu i mPue Allah tempo owi? Tempo etu i Elia makai-kai resi i Pue Allah magagangika Ia sala ntau Israel. Ia manganto’o,
45011003	“O Pue, sira room mampopate yau to pantuntu tuntu ngKomi. Pasi sira re’e seja mangabungkas yau palampa napampue ntau resi Komi. Wali si’i-si’i omo aku to tuwuwa, pei sira mangaliwu seja aku sira rani mangampopate yau.”
45011004	Wali tempo i Elia manganto’o gombo etu, wimba sono i mPue Allah? I Pue Allah mangansono ewa si’i, Ia manganto’o, “Si’a jamo korom to tiroowa mangalulu Aku. Re’ewa taungKu pitu nsowu mba’a to toronya to Aku taa mantaji yau. Tau pitu nsowu etu sira tare mambokotu mampue resi tau-tau to sanganya i Baal.” Ewa see to’o i mPue Allah resi i Elia.
45011005	Wali ewa palaong to nawali tempo i Elia etu, ewa see seja mawali ri tempo si’i. Apa kaborosinya to Israel taa mangaya i Yesu, pei re’e wo’u toronya to mangaya. Tau etu semo to napilis i mPue Allah yako ri kanotoNya.
45011006	Wali ane yako ri kanoto i mPue Allah etu sira rapilis, batuanginya si’a yako ri palaong nsira to matao naka pei sira rapilis. Apa ane saba yako palaong nsira to matao see naka sira rapilis, batuanginya kanoto i mPue Allah tamo maya rato’oka wo’u kanoto. Pei ane rapanya yako palaong nsira naka pei sira rapilis, ane ewa see si’amo yako kanoto i mPue Allah. Wali ane ewa see, batuanginya palaong tamo maya ojo rato’oka palaong.
45011007	Wali ewa si’i. Tau Israel sira rani kojo nato’o i mPue Allah tare dosanya, pei sira taa mangarata anu to sira mangaliwu etu. Jamo santila kodi sira to napilis i mPue Allah to mangarata jaya. To yusa mawali mako’o wo’onya
45011008	ewa room ratulis ri raya ntuntu i mPue Allah tempo owi, to’onya, “I Pue Allah mangika see raya nsira pasi pampobuuka nsira mawali bea. Ia mangaba’a mata nsira see sira taa mangkita. Pasi Ia mangaba’a seja talinganya see sira taa mangandonge rataka ri tempo si’i.”
45011009	Ewa see ratulis, pasi ewa see seja gombo i Makole Daud tempo owi. Ia manganto’o, “Biakamo roa-roa to mampakasanang tau etu damawali yaja pasi akal pasi damawali seja ewa watu to nakatisumpul nsira, see sira damangarata huku to masipato sira mangarata.
45011010	Biakamo seja pangkita nsira damawali mawuri see sira taa maya mangkita. Pasi biakamo sira damangarata kasusa to mapari kojo see naka sira daraporapaka ewa tau to mawali bonggo mangangkoyo anu to mabeu rataka ri singkasaenya.” Ewa see gombo i Daud mangkonong to Israel.
45011011	Wali kaborosinya to Israel room tisumpul, pei wimba, tempo sira tisumpul etu sira bara mapuka yau sampe rapakaja’a yau singkasaenya? Taa kojo! Si’a ewa see songka i mPue Allah resi sira. Songka i mPue Allah semo ane yako ri dosa nto Israel see naka tau to si’a to Yahudi rawaika seja temponya darapalaes. Apa ane yako pangkita nto Israel tau to yusa rapalaes, sira damawali kaloo panewa sira darani seja rapalaes.
45011012	Wali yako ri dosa nto Israel etu see naka to lino to yusa mangarata kasugi. Pasi apa saba to Israel nangi see naka tau to si’a to Yahudi mangarata kasugi. Wali ane to lino mangarata kasugi tempo to Israel mampiyaika i Pue, bae wo’u kasugi nto lino ane samparia to Israel damangandolika muni tangonya resi i Pue.
45011013	Wali gombongku si’i aku manganto’oka komi to si’a to Yahudi. Aku semo pomakau to napokau i mPue Yesu mampakarebaka resi tau to si’a to Yahudi kareba matao. Wali aku manga’angga kojo palaong to nawaika i mPue Yesu aku etu.
45011014	Wali naka pei aku rani kojo tau to si’a to Yahudi mangaya kareba matao etu see bara re’e seja yunungku to Yahudi to damawali kaloo mangkita sira. Apa ane sira kaloo, sira bara damangaya seja panewa sira darapalaes.
45011015	Apa tempo i Pue Allah nangandolika tangoNya yako resi to Yahudi, tempo etu Ia mangawaika yau rasi nsira resi tau to si’a to Yahudi. Wali apa saba i Pue Allah mangandolika tangoNya yako resi to Yahudi see naka tau to si’a to Yahudi sira mangarata kasanang, ane ewa see bae wo’u kasanang to danarata nsira tempo i Pue Allah mangandolika muni tangoNya resi to Yahudi. Wali palaong etu maya raporapaka ewa sira mambangu muni yako ri kapatenya.
45011016	Wali apa saba i Abraham i Pue Allah Puenya, see naka samparia to Yahudi damawali seja i Pue Allah Puenya. Rapanya ewa si’i. Ane ewa ada ngkita, roti to owo roomo ratamak, kita mangoko sangga’a roti etu to uyunya pei mangawaika resi i Pue Allah damawali Ia Puenya. Wali ane sangga’a roti etu i Pue Allah Puenya, batuanginya samparia roti etu paka Ia Puenya. Pasi ane ewa kaju, ane kalenya i Pue Allah Puenya, batuanginya ra’anya seja Ia Puenya.
45011017	Wali to Yahudi maya raporapaka ewa kaju saitun to napomuya ntau. Kaju etu re’e ra’anya to room rapu’ak yau, panewa ra’a to yako saitun lampu room raposaka nja’u wakanya ra’a nsaitun to rapu’ak yau etu. Wali ra’a to ralimba etu mangarata seja santila ue to masuwu yako ri kale nsaitun to mangawaika ra’a etu karoso. Wali komi to si’a to Yahudi, komi semo to raporapaka ewa ra’a nsaitun lampu to ralimba nja’u kaju etu.
45011018	Pei ne’e mangei. Ne’e komi mampobuuka komi to tao-tao pei ra’a to rapu’ak yau etu. Ane komi damangei, pobuuka palaong to mawali resi komi, apa komi ojo ra’a. Si’a komi to mampakaroso kale, kale semo to mampakaroso komi.
45011019	Pei komi bara damanganto’o, “Re’e ra’ara’a to rapu’ak yaumo see aku maya raposaka yau nja’u wakanya.”
45011020	Monso ewa nuto’o ngkomi etu, pei ne’e mangkalingan naka pei sira rapu’ak yau apa sira taa mangaya. Pasi naka pei komi mainti nja’u kaju etu apa saba komi mangaya. Wali ne’e mangei. To tao-tao tabe kojo.
45011021	Apa ane i Pue Allah room mampu’ak yau ra’a-ra’a to re’e yami ri kaju etu, ne’e komi mampobuuka Ia bara taa damampu’ak yau seja komi ane komi taa seja mangaya Ia.
45011022	Wali pobuuka kojo mangkonong i Pue Allah. Ia manoto pei Ia seja maroso kojo hukuNya resi to lino. Ane tau to taa mangaya, Ia maroso kojo hukuNya resi tau etu. Pei Ia manoto resi komi ane komi tare pandoonya mangansarumaka kanotoNya etu. Wali ne’e komi to si’a to Yahudi mandoo mansarumaka Ia, apa ane komi mandoo, komi seja darapu’ak yau.
45011023	Pasi ane mangkonong ra’a-ra’a to room rapu’ak yau etu, ane sira majea pei mangaya, sira daraposaka muni nja’u kajunya apa i Pue Allah re’e kuasa mamposaka muni sira nja’u wakanya.
45011024	Apa i Pue Allah re’e kuasa mamposaka komi to raporapaka ewa ra’a nsaitun lampu nja’u pu’u nsaitun to rapomuya, taa manto’o mangoko muni ra’a-ra’a to rapu’ak yau etu pei mamposaka muni nja’u wakanya.
45011025	Wali a’i-a’i to samba’a pangaya, aku rani komi mangansani anu to tawa nansani ntau to owo room napaponsanika i mPue Allah aku. Naka pei aku rani komi mangansani see komi taa damangei mampobuuka komi semo to pandepande pei tau to yusa. Wali anu to tawa nansani ntau etu, etu semo mangkonong to Israel. Wali etu semo, re’e sangga’a to Israel mako’o wo’onya tempo si’i, pei taa singkasaenya. Ojo kagananya tau to si’a to Yahudi to mangandolika tangonya resi i Pue, panewa to Israel tamo muni mako’o wo’onya.
45011026	Wali samparia to Israel darapalaes yako ri huku nu dosa . Palaong etu singkonong kojo pei gombo i mPue Allah to ratulis ri raya ntuntuNya, Ia manganto’o, “To Pansompo dama’i yako ndate Sion, pasi Ia damangoko yau kaja’a yako resi wiyaa i Yakub.
45011027	Wali ri tempo etu Aku damangalapas dosa nsira pasi tempo etu semo parajanjingKu resi sira darabanang.” Etu semo gombo i mPue Allah mangkonong to Israel.
45011028	Wali to Yahudi ri tempo si’i sira bo’onya mangaya kareba matao wali sira mawali bali i mPue Allah. Yako etu komi to si’a to Yahudi mangarata kareba matao. Pei nempo ewa see, to Yahudi etu tiroo naporayang i mPue Allah, apa Ia room mangampilis sira yako tempo owi pasi Ia taa mangkalingan parajanjiNya resi bue nsira tempo owi.
45011029	Apa ane i Pue Allah room mangansora tau pasi room mangampilis tau mawali Ia Puenya, Ia taa mangawali pampobuukaNya mangkonong palaong etu.
45011030	Wali komi tempo ruyu mangewa pamporani i mPue Allah pei si’i-si’i komi re’e mangarata pamporayang i mPue Allah apa saba to Yahudi mangewa Ia.
45011031	Pasi ewa see seja mawali resi to Yahudi. Tempo si’i sira mangewa i Pue Allah ewa nuika ngkomi seore. Pei sira damangarata seja pamporayang i mPue Allah apa saba mangangkita pamporayangiNya resi komi to si’a to Yahudi.
45011032	Apa i Pue Allah raporapaka ewa mangantarungku samparia tau to mangewa Ia see sira taa maya mampiyaika lengko nsira etu. Ia mangika ewa wetu see Ia maya mampaponsanika sira samparia pamporayangiNya.
45011033	Gete, bae kojo kasugi i mPue Allah! Ia pande kojo pasi tare to Ia taa mangansani. Tare tau to nakurang mampakanasa songkaNya. Pasi taa seja re’e tau to nakurang mangansani lengkoNya.
45011034	To etu singkonong kojo pei gombo to room ratulis nja’u raya ntuntuNya, gombo etu manganto’o, “Tare tau to mangansani pampobuuka i mPue Allah. Pasi taa seja re’e tau to maya manganto’oka Ia, ‘Ewa si’i raika!’”
45011035	“Taa kojo re’e tau to mangawaika bara kesaa resi i Pue Allah see naka Ia mawali kainda resi tau etu.”
45011036	Apa samparia anu to re’e paka napapowali i mPue Allah, pasi nakuasang i mPue Allah pasi mangabarong Ia. Wali anu kita mangabarong Ia rataka ri singkasaenya! Amin.
45012001	Wali, a’i-a’i, i Pue Allah mamporayang kojo kita. Wali see naka aku mampaposiaka kita see kita damangawaika koronta resi Ia ewa pampue to tuwu. Ane ewa see koro ngkita mawali i Pue Allah Puenya, pasi pampue to ewa see mampakasanang kojo Ia. Wali pampue to etu masipato kojo kita mangawaika i Pue Allah.
45012002	Pasi ne’e kita mangalulu pampobuuka ntau pasi lengko ntau to taa mangaya i Pue. Pei anu kita mangabiaka i Pue Allah mangawaika kita pampobuuka to bou see rayanta darawali damawali bou seja. Apa ane ewa wetu kita maya mangansani pamporani i mPue Allah ri raya ngkatuwunta. PamporaniNya etu semo anu to matao pasi masilonga pasi to mampakasanang Ia.
45012003	Wali a’i-a’i, naka pei aku maya mampaposiaka komi apa yako kanoto i mPue Allah see naka Ia mangawaika aku mawali pomakauNya. Wali see naka aku mampaposiaka komi samparia samba’a pei samba’a. Paposia etu manganto’o, ne’e kita mangokotaka koronta yabimo yako to masipato. Pei anu kita mangika to kono kojo mangabotus koronta ngkalio singkonong pei pangaya to nawaika i mPue Allah kita samba’a pei samba’a, nempo wimba kabaenya pangaya to etu.
45012004	Wali kita to mangaya i Kerisitu maya raporapaka ewa koro ntau. Apa samba’a tau, ia samba’aja koronya pei saga ngkoronya etu boros. Pasi saga ngkoronya etu wungka yusa palaonginya.
45012005	Wali ewa see seja kita to mangaya. Kita boros pei kita mawali samba’a koro apa saba kita samba’a pei i Kerisitu. Pasi kita samba’a pei samba’a, kita roomo rapasimba’a mawali ewa saga ngkoro ntau.
45012006	Wali ane saga ngkoro ntau, wungka yusa palaonginya, wali ewa see seja kita. Kita samba’a pei samba’a nawaika i mPue Allah sora yako ri kanotoNya, pei sora to Ia mangawaika kita etu taa sewaju. Wali anu kita mangampake sora to nawaika i mPue Allah kita etu. Ane tau to rawaika kapande mamporata gombo i mPue Allah, to tao-tao ia mangika palaong to etu singkonong pei aya-ndaya to re’e resi ia.
45012007	Pasi ane tau to nawaika i mPue Allah mangansawang sa’e, to tao-tao ia mangansawang sa’e. Pasi tau to rawaika mampotunde sa’e, to tao-tao ia mampotunde sa’e.
45012008	Pasi ane tau to nawaika i mPue mampakaroso raya nsa’e, to tao-tao ia mampakaroso raya nsa’e. Pasi tau to rawaika mangansora sa’e, to tao-tao ia mangansora sa’e yako ri kabuya ndayanya. Pasi ane tau to nawaika i mPue Allah mawali ketua ntau to mangaya to tao-tao ia madota kojo mangika palaong to etu. Pasi ane tau to rawaika mangampolindo tau to ri raya ngkasusa, to tao-tao ia mangika palaong to etu ri kasanang ndayanya.
45012009	Wali ne’e dua-dua rayanta mamporayang sa’e. Anu kita mangandolika tangonta yako ri lengko to maja’a pei mangkongko kojo lengko to matao.
45012010	Anu kita mamporayang sa’e ewa taika mamporayang tua’i ngkoronta. Pasi anu kita pakadota mampobuuka sa’e to bae-bae angganya pei kita.
45012011	Ne’e kita mayoko mangika palaong to nawaika i mPue Allah kita pei pakadota kojo mangika palaong i mPue mangampake kuasa i Nosa Mapasing to re’e resi kita.
45012012	Anu kita masanang kojo mampobuuka samparia anu to danawaika i mPue Allah kita. Pasi anu kita mampakabae sabaranta ri raya ngkasesa, pasi pakadota makai-kai resi i Pue Allah.
45012013	Pasi ane re’e tau to i Pue Allah Puenya pei taa gana to napake nsira, anu kita mangantilaka sira anu to re’e resi kita. Pasi ane re’e tau rata, anu kita mampalinggona sira pasi mangawaika sira tampa danakayore.
45012014	Wali ane re’e tau to mangansesai kita, ne’e kita mangantanaa yau sira. Anu kita mampokaika sira see i Pue damangawaika sira rasi.
45012015	Ane re’e tau to ndende rayanya, anu kita ndende seja rayanta sindara-ndara pei ia. Pasi ane re’e tau to mawo rayanya, anu kita seja mengepe mawo rayanta sindara-ndara pei ia.
45012016	Anu kita tuwu masingkatao resi yunu ngkita samba’a pei samba’a. Ne’e kita mangei, pei anu kita masintuwu resi tau to taa bae angganya. Ne’e kita mampobuuka kita semo to pande-pande pei sa’e.
45012017	Wali ane re’e tau to mangika anu to maja’a resi kita, ne’e kita mamponsawak. Anu kita madota kojo mangika to matao ri pangkita ntau boros.
45012018	Ane re’e kasusa to mawali ri oyo ngkita ne’e kita semo to bo’onta masingkatao muni pei yunu ngkita. Anu kita rani tuwu masingkatao pei yunu ngkita samparia.
45012019	A’i-a’i anu kuporayang, ane re’e tau to mangika anu to maja’a resi kita, ne’e kita mamponsawak. Biakamo i Pue Allah semo mangahuku tau etu. Apa re’e ratulis nja’u raya ntuntu i mPue, to’onya, “‘Ojo Aku semo to masipato mamponsawaka palaong to maja’a. Wali Aku semo to damangabalas.’ Etu semo gombo i mPue Allah.”
45012020	Wali ne’e kita mamponsawak. Kasimbalinya yako etu, anu kita mangika matao resi balinta mangalulu tuntu i mPue to manganto’o, “Ane balimu moro komponya, waika ia pangkoni. Pasi ane ia mangau warokonya, waika ia anu to rainu. Apa ane komi mangika palaong to ewa wetu, sewaju pei komi ewa mamposaka ruti to mawea ndate rapa mbo’onya.”
45012021	Wali ne’e kita mangabiaka anu to maja’a manganangi kita, pei anu kita mangika anu to matao see nangi yau anu to maja’a etu.
45013001	Wali anu kita samparia mangaluluka songka mpomarenta. Apa tare pomarenta to si’a i Pue Allah mangawaika kuasanya. Samparia pomarenta to re’e paka napakatantuka i mPue Allah.
45013002	Wali see naka tau to mangewa pomarenta, tau etu mangewa anu to napakatantuka i mPue Allah semo. Pasi tau to mangewa etu, sira darahuku.
45013003	Wali ane kita mangika palaong to matao, kita taa meka resi pomarenta. Pei ane kita mangika palaong to maja’a, kita meka resi pomarenta. Wali ane kita rani taa meka resi pomarenta, anu kita mangika palaong to matao see sira masanang resi kita.
45013004	Apa pomarenta, sira to papolaong i mPue Allah. Sira mapalaong see kita mangarata anu to matao. Pei ane kita mangika anu to maja’a, masipato kita meka resi pomarenta apa sira re’e kojo kuasa mangahuku kita. Naka pei sira re’e kuasa mangahuku tau apa sira to papolaong i mPue Allah to mampakarata huku i mPue Allah resi tau to mangika palaong to maja’a.
45013005	Wali see naka kita taa maya taa mangaluluka songka mpomarenta. Kita mangaluluka see kita taa mangarata huku i mPue Allah. Pei si’a ojo etu, kita mangaluluka songka mpomarenta see raya ngkita taa mangepe sala.
45013006	Pasi see naka kita seja mangabayar asele, apa pomarenta mangawakil i Pue Allah tempo sira mangika palaonginya.
45013007	Wali anu kita mangawaika sira samparia to masipato rawaika. Ane tau to masipato mangantima asele, anu kita mangabayar asele etu. Ane tau to masipato mangantima anu to yusa, anu kita mangabayar anu to etu. Pasi ane tau to masipato rapakabae pasi ra’angga, anu kita mampakabae pasi manga’angga sira.
45013008	Ne’e kita kainda resi sa’e kasimbalinya inda to re’e resi kita samparia. Etu semo kita taa maya taa masiporayang. Apa tau to mamporayang yununya, tau etu mangabanang porenta i Musa.
45013009	Apa ri raya mporenta i Musa re’e porenta to manganto’o, “Ne’e masala, ne’e mampopate sa’e, ne’e malima, pasi ne’e mamporani anu nsa’e.” Wali samparia porenta etu pasi porenta to yusa-yusanya, paka nalulu ngkita ane kita mangalulu porenta to samba’a si’i, to’onya, “Porayang yunumu ewa nuika mamporayang koromu ngkalio.”
45013010	Wali ane kita mamporayang yununta, kita taa kojo damangika anu to maja’a resi ia. Wali see naka kita ane mamporayang yununta, kita mangabanang porenta i Musa.
45013011	Wali anu kita mangika palaong to etu, apa kita tansani palaong to tempo si’i. Apa mosumo temponya kita darapalaes yako ri lino si’i pei darakeni nto’u saruga. Wali anu kita mampakadota mangika palaong i mPue. Ne’e kita meyoko ewa tau to ojo yore-yore. Apa yako ri tempo kita owo mangaya i Pue seore rataka ri tempo si’i, kanjo’u-njo’u kamosu-mosu temponya kita darakeni nto’u saruga etu.
45013012	Lino si’i raporapaka ewa ri raya mburi apa saba dosa, pei si’i-si’i ewa mosueomo. Tamo masae daeom. Wali anu kita mamposaka yau palaong to maja’a to raporapaka ewa mawuri, pei pake wo’u anu to masipato rapake ri raya ngkareme. Anu to etu raporapaka ewa parewa to naposunsuka ntentara to mangajagang koronya tempo ia yau damangewa balinya.
45013013	Anu kita mangika lengko to matao, to masipato raika ri raya ngkareme. Ne’e siromu-romu ojo damanginu-nginu pasi kayangu. Ne’e masala pasi magoyal pasi mangika lengko to masipato rapokea. Pasi ne’e seja matingka pasi timopo pei kaloo.
45013014	Pei anu kita mangika ewa wimba lengko i mPue Yesu Kerisitu. Ne’e kita ojo mampobuuka ewa wimba dataika mangabanang pampobuuka ngkita to masae.
45014001	Wali re’e pua’i ngkita to samba’a pangaya to tawa maroso pangayanya, see naka sira bata-bata rayanya mangkonong lengko ngkatuwu ntau to mangaya. Wali ane tau to ewa wetu, anu kita mangantima ri kasanang ndaya. Nempo yusa pampobuuka nsira, ne’e kita masibanta resi sira.
45014002	Rapanya, tau to maroso pangayanya manganto’o samparia ngaya mpangkoni tare to taa maya rakoni. Pei tau to taa maroso pangayanya re’e to manganto’o i Pue Allah taa mangawaika kita mangkoni nae, ojo ira ngkaju to maira to maya rakoni.
45014003	Wali tau to mangkoni samparia ngaya mpangkoni, ne’e mangkaengas tau to taa mangkoni. Pasi tau to taa mangkoni samparia ngaya mpangkoni, ne’e mangabotus tau to mangkoni. Apa i Pue Allah room mangantima yunu ngkita etu.
45014004	Wali yunu ngkita etu to papolaong i mPue Allah semo, wali taa masipato kita mangabotus to papolaong nsa’e. Puenya semo to maya mangabotus tau etu pei manganto’o bara sala bara taa. Pasi yununta etu damangika anu to masipato raika, apa i Pue re’e kuasa mangansawang ia see ia mangika anu to masipato etu.
45014005	Wali re’e wo’u tau to manganto’o re’e eo to bae-bae batuanginya resi i Pue Allah pei eo to yusa. Pasi re’e to manganto’o tare pasisalanya eo. Pei ane mangkonong anu to ewa wetu, matao ane kita mampakatantu ri pampobuuka ngkita ewa wimba pampobuuka ngkita samba’a pei samba’a.
45014006	Ane tau to mampobuuka samba’a eo to bae batuanginya etu, ia mangika apa ewa wetu nikanya manga’angga i Pue. Pasi tau to mangkoni samparia ngaya mpangkoni, ia mangika apa ewa wetu nikanya manga’angga i Pue, apa ia manganto’oka i Pue Allah tarima matao. Pasi tau to taa mangkoni samparia ngaya mpangkoni, ia seja mangika apa ewa see nikanya manga’angga i Pue, pasi ia seja manganto’oka i Pue Allah tarima matao.
45014007	-
45014008	Wali ne’e mangabotus yunu ngkita to mangaya seja i Pue Yesu. Apa samparia kita to mangaya, nempo tuwu nempo mate, kita tiroo paka i Pue Puenya. Wali see naka ane ewa pamporani ngkita Ia semo to ra’angga ri raya ngkatuwu ngkita pasi ri raya ngkapate ngkita, si’amo kita to ra’angga.
45014009	Wali naka pei i Kerisitu mate pasi tuwu muni see Ia maya mawali Pue ntau samparia, nempo to matem pasi to tuwuwa.
45014010	Wali maka pei komi mangabotus pua’i ngkomi to samba’a pangaya? Pasi maka pei komi mangkaengas pua’i ngkomi to samba’a pangaya? Apa darata temponya kita samparia damampotango gadera to napotunda i mPue Allah damangabotus kita samparia.
45014011	Kita tansani palaong etu damawali apa re’e ratulis ri raya ntuntu i mPue Allah, to’onya, “I Pue manganto’o, ‘Matantu kojo katuwungKu, pasi ewa wetu seja katantunya samparia tau damambokotu ri tangongKu, pasi nganga ntau samparia damangabarong i Pue Allah.’” Etu semo gombo i mPue to ratulis tempo owi.
45014012	Wali kita samparia damangansono pampotanaka i mPue Allah resi kita samba’a pei samba’a mangkonong ewa wimba lengko ngkita ri raya ngkatuwunta ri lino, bara kita nangika pamporani i mPue Allah tempo etu, bara taa.
45014013	Wali see naka kuto’oka komi, ne’e kita masibotus. Pei, anu kita mampobuuka samba’a pei samba’a, “Aku taa damangika palaong to mangagoda pua’ingku to samba’a pangaya naka ne’e ia damangika dosa.” Ewa wetu to matao kita mampobuuka.
45014014	Wali aku kunsani kojo tare pangkoni to mampakarikasika kita ri pangkita i mPue Allah, apa room i Pue Yesu mampakanasaka aku. Pei tau to mampobuuka re’e pangkoni to mampakarikasika kita ri pangkita i mPue Allah, wali ane ia mampobuuka ewa see, monso pu’u i Pue Allah taa rani ia mangkoni pangkoni etu.
45014015	Wali ane kita mampakamawo raya mpua’i ngkita apa kita mangkoni pangkoni to ia mampobuuka mampakarikasika kita ri pangkita i mPue Allah, batuanginya kita tamo mamporayang ia. Pei i Kerisitu bae kojo pamporayangiNya resi ia, see naka Ia mangkapateka ia. Wali ne’e kita mampakaja’a yau pangaya ntau etu apa saba kita mangkoni anu to ia mampobuuka mampakarikasika kita ri pangkita i mPue Allah.
45014016	Wali bara kesaa to kita mampobuuka matao, ane masusa raya nu yununta mangkita, to tao-tao kita ne’e mangika see lengko ngkita taa darato’o maja’a.
45014017	Apa tempo i Pue Allah mawali Makole ngkita, tempo etu si’a porenta mangkonong pangkoni pasi mangkonong anu to rainu to bae batuanginya. To bae batuanginya etu semo kita nato’o i mPue Allah tare dosanta, pasi kita masingkatao pei sa’e, pasi kita bae kandende ndaya to nawaika i Nosa Mapasing kita.
45014018	Wali tempo kita mangika palaong i ngKerisitu, tempo etu ne’e kita mangalulu pamporani ngkita. To taotao kita mampobuuka to bae batuanginya, etu semo kita masingkatao pei yununta. Apa tau to mangika palaong to etu, tau etu mampakasanang i Pue Allah pasi to lino manga’angga seja ia.
45014019	Wali anu kita mangaliwu kojo jaya see kita datuwu masingkatao, pasi masisawang mampakaroso raya ngkita samba’a pei samba’a.
45014020	Ne’e kita mampakaja’aka yau palaong i mPue Allah apa saba kita mangkoni anu to nato’oka nsa’e taa matao rakoni. Kamonsonya samparia ngaya mpangkoni paka matao rakoni. Pei taa matao kita mangkoni ane damawali dosa resi sa’e.
45014021	To taotao kita tamo mangkoni nae pasi bara manginu tule, bara mangika anu to yusa sakowa mangika palaong to damawali dosa resi pua’i ngkita to samba’a pangaya.
45014022	Wali ane kita mangepe taa sala lengkonta, anu kita mangika, pei ojo ri pangkita i mPue Allah. I sema tau to rayanya taa mangepe sala tempo ia mampolengkoka aya ndayanya, ia masanang.
45014023	Pei tau to bata-bata rayanya mampobuuka, “Wimba pangkoni si’i, bara maya rakoni, bara taa,” ane tau etu mangkoni, ia sala apa ia mangkoni si’a mangalulu aya ndayanya. Apa nempo bara kesaa palaong to kita mangika, ane taa singkonong pei aya ndaya ngkita samba’a pei samba’a, palaong etu mawali dosa resi kita.
45015001	Wali kita to maroso pangayanta to tao-tao mangansabaraka sala ntau to mayu’u pangayanya. Ne’e kita ojo mampobuuka kasanang ndaya ngkita.
45015002	Kasimbalinya yako etu, anu kita samba’a pei samba’a mangika palaong to mampakasanang raya nu yununta pasi to mangansawang ia, see ia damaroso seja pangayanya.
45015003	Apa sakowa i Kerisitu, Ia taa seja mampobuuka kasanang ndaya to si Ia. Ia buya rayaNya nempo mangarata kasusa apa saba mangalulu i Pue Allah. Wali ewa si’i gomboNya to ratulis yami ri raya ntuntu i mPue Allah tempo owi, Ia manganto’o, “Gombo ntau to manganto’o maja’a i Pue Allah, gombo etu manganto’o Aku seja maja’a.” Etu semo gombo i ngKerisitu to ratulis tempo owi.
45015004	Wali samparia tuntu i mPue Allah anu to ratulis tempo owi paka ratulis damangampotunde kita. Wali yako tuntu i mPue etu, see naka kita maya mangansabaraka kasusa pasi mawali maroso wo’u rayanta. Apa ane ewa wetu kita maya mangkongko kojo pansarumaka ngkita resi i Pue.
45015005	Wali aku makai-kai resi i Pue Allah anu to mangawaika kita sabara pasi karoso ndayanta. Aku mamporapika resi Ia see Ia mangansawang komi see komi datuwu masingkatao samba’a pei samba’a mangalulu ewa wimba to naika i ngKerisitu Yesu.
45015006	Ewa wetu matao raika see komi samba’a pampobuuka pasi samba’a gombo mangabarong i Pue Allah, Pa’a i Yesu Kerisitu, Pue ngkita.
45015007	Wali, a’i-a’i, anu kita masanang rayanta mangantima pua’i ngkita samba’a pei samba’a ewa naika i ngKerisitu mangantima kita. Anu kita mangika ewa wetu see i Pue Allah darabarong.
45015008	Ne’e rakalingan i Kerisitu nama’i mawali to papolaong nto Yahudi. Ia mangika ewa wetu mangabanang parajanji i mPue Allah resi bue-bue nto Yahudi tempo owi, see samparia tau manasa i Pue Allah taa mawuti.
45015009	Pasi Ia ma’i seja see tau to si’a to Yahudi maya rapalaes pasi maya mangabarong i Pue Allah apa saba pamporayangiNya resi sira. Palaong etu singkonong pei gombo to ratulis ri raya ntuntu i mPue Allah. Re’e tau manganto’oka i Pue Allah, to’onya, “Wali aku damangabarong Komi sindara-ndara pei tau to si’a to Yahudi. Pasi aku damanyanyi nyanyi to mampakabae Komi.”
45015010	Pasi re’e wo’u gombo to ratulis ri raya ntuntu i mPue to manganto’o, “O komi to si’a to Yahudi, pakasanang rayamu sindara-ndara pei tau to napilis i mPue Allah.”
45015011	Pasi re’e wo’u gombo ratulis to manganto’o, “Barong i Pue, komi samparia to si’a to Yahudi. Barong Ia, samparia to lino!”
45015012	Pasi re’e wo’u to natulis i Yesaya, to’onya, “Yako ri wiyaa i Isai damasuwu samba’a tau to damangkuasang tau to si’a to Yahudi. Ia semo to danasarumaka nsira.” Etu semo gombo to ratulis tempo owi.
45015013	Wali aku makai-kai resi i Pue Allah anu mangawaika kita pansarumakanta. Aku mamporapika resi Ia see Ia damangawaika komi kasanang pasi karodo ndaya to bae kojo apa saba komi mangaya Ia. Pasi aku makai-kai see kanjo’u-njo’u tidugang wo’u pansarumaka ngkomi naika ngkuasa i Nosa Mapasing.
45015014	Wali a’i-a’ingku, aku si’i kunsani kojo komi bae kojo kanoto ngkomi samba’a pei samba’a, pasi komi mangansani kojo anu to rapoguru mangkonong pangaya resi i Pue Yesu. Pasi aku kunsani komi pande masipotunde, mampaposiaka raya ngkomi samba’a pei samba’a.
45015015	Naka pei maroso gombongku ri raya nsurangku si’i, si’a apa saba aku bata-bata rayangku mangkonong komi. Naka pei maroso gombongku see mampatiendoka komi mangkonong anu to nunsani yami ngkomi etu. Aku mangantulis sura si’i apa etu semo palaong to nawaika i mPue Allah aku yako ri kanotoNya.
45015016	Ia nangampilis aku mawali to papolaong i ngKerisitu Yesu. Wali aku napokau i ngKerisitu yau resi tau to si’a to Yahudi. Pasi palaongingku etu maya raporapaka ewa palaong nto pampue, apa aku mampakarebaka kareba matao to yako resi i Pue Allah. Aku mampakarebaka tau to si’a to Yahudi kareba matao see sira damangaya seja i Pue Yesu. Pasi sira to mangaya mawali ewa pampue to napampueka nto pampue etu resi i Pue Allah. Wali i Pue Allah maya mangantima sira apa sira mawali Ia Puenya naika mpalaong i Nosa Mapasing.
45015017	Wali, saba aku samba’a pei i Kerisitu Yesu, see naka masipato aku mangabarong mangkonong palaong to nikangku resi i Pue Allah etu.
45015018	Apa ojo samba’aja palaong to nikangku to masipato aku mangabarong. Etu semo palaong to aku mangika yako kuasa i ngKerisitu. Apa Ia semo to mangansawang aku mampotundeka tau to si’a to Yahudi. Wali Ia semo to mangansawang see yako gombo to aku manganto’o pasi yako palaong to aku mangika see naka re’e seja sira to mampalaika i Pue Allah.
45015019	Pasi yako ri kuasa i Nosa Mapasing see naka aku mangika palaong to taa rapobiasa. Palaong etu mawali tondong resi sira pasi mampakaipu raya nsira see naka sira mangaya. Wali yako ri kota Yerusalem rataka nja’u Ilirikum, ri ponto-ponto lipu ntau aku room mampakarebaka kareba matao mangkonong i Kerisitu.
45015020	Wali pamporaningku semo mampakarebaka kareba matao nja’u lipu-lipu ntau to tawa mangandonge mangkonong i Kerisitu. Apa aku taa rani mampakarebaka tau to roomo napakarebaka nsa’e. Palaong etu ewa tau to mangawangu banua ri wawo mpondasi to naika ntau to yusa.
45015021	Pei aku rani mangabanang gombo to ratulis ri raya ntuntu i mPue tempo owi. Gombo etu manganto’o, “Tau to tawa rapakarebaka mangkonong Ia, tau etu damangkita Ia. Pasi tau to tawa mangandonge mangkonong Ia, tau etu damangansani Ia.” Etu semo gombo to aku rani mangabanang.
45015022	Wali palaongingku etu, etu semo to mandudu ngkani mangantalas aku tempo aku rani yau resi komi.
45015023	Pei si’i-si’i tamo re’e lipu ntau to mosu ri lipu si’i to tawa rapakarebaka. Wali apa saba malagi nto’umo aku rani kojo yau resi komi,
45015024	see naka aku mansongka liu mandoo resi komi tempo aku yau njo’u tana Spanyol. Aku masanang kojo damayunu-yunu nempo ojo sangkodi temponya resi komi, pasi roo see aku damasanang seja mangantima pansawang ngkomi tempo aku dapolas wo’u njo’u Spanyol.
45015025	-
45015026	Pei tempo si’i aku dayau ruyu nto’u Yerusalem. Aku dayau damangangkeni sora to napasiromunaka ntau to mangaya nja’u Makedonia pasi nja’u Akhaya. Sira masanang kojo rayanya mampokatu sora mangansawang tau to masiasi nda’a oyo ntau to i Pue Allah Puenya nda’a Yerusalem.
45015027	Wali sira to si’a to Yahudi, sira masanang kojo rayanya mangansawang pua’inya to Yahudi, pasi masipato sira mangansawang apa sira kainda resi to Yahudi. Naka pei sira kainda resi to Yahudi apa yako resi to Yahudi semo sira mangarata kareba matao mangkonong i Yesu Kerisitu. Wali apa saba to Yahudi mangantilaka sira anu to mampakasanang tonii nsira, see naka masipato sira mangantilaka to Yahudi anu to mampakasanang raya nsira.
45015028	Wali ojo karoonya aku mampakarataka tau Yerusalem sora to napasiromunaka ntau Makedonia pasi Akhaya etu, panewa aku dapolas njo’u Spanyol pei liu resi komi.
45015029	Pasi aku kunsani, ane tempo aku rata mayunu resi komi, tempo etu bae kojo rasi to yako resi i Kerisitu to kita damangarata samba’a pei samba’a.
45015030	Wali a’i-a’i, kita samba’a pei i Yesu Kerisitu, Pue ngkita, pasi kita masiporayang naika i Nosa Mapasing. Wali see naka kuporapika resi komi see komi mangansawang aku. Etu semo makoro nuika ngkomi makai-kai resi i Pue Allah mampokaika aku.
45015031	Pokai-kai see aku taa danapoja’a ntau to taa mangaya nda’a propinsi Yudea. Pasi pokai-kai seja see tau to i Pue Allah puenya to nda’a Yerusalem masanang damangantima sora to dakupakarata resi sira.
45015032	Pasi pokai-kai seja see ane singkonong pei pamporani i mPue Allah aku maya rata resi komi ri kasanang ndaya, pasi maya mawali maroso wo’u rayangku sindara-ndara pei komi.
45015033	Wali aku mamporapika resi i Pue Allah anu mangawaika kita samparia karodo ndaya, see Ia dasiwaka pei komi samparia. Amin.
45016001	Wali si’i-si’i aku manganto’oka komi mangkonong i Pebe. Ia semo samba’a tau we’a to madota mangansawang tau to mangaya to siromu nja’u kota Kengkrea.
45016002	Ia darata resi komi, wali aku mamporapika resi komi see komi damangantima ia ri kasanang ndaya apa ewa wetu to masipato naika ntau to i Pue Allah Puenya mangantima a’inya to samba’a seja pei i Pue. Pasi kuporapika seja see ane bara re’e to taa gana resi ia, komi damangansawang ia, apa ia room mangansawang boros tau. Pasi ia seja mangansawang aku.
45016003	Wali to’oka i Priskila sira dua i Akwila aku taa mangkalingan sira. Sira dua sindara-ndara pei aku seore mangika palaong i ngKerisitu Yesu.
45016004	Pasi tempo seore nempo re’e tau to rani mampopate yau sira dua, pei sira tiroo mangansawang aku. Wali aku manganto’oka sira tarima matao. Pei si’a ojo aku, samparia tau to mangaya to si’a to Yahudi, paka manganto’oka seja sira dua tarima matao.
45016005	Pasi aku taa seja mangkalingan samparia tau to mangaya to siromu nja’u banua nsira dua. Pasi re’e wo’u sawei mba’a tau to aku taa mangkalingan. Wali porata gombongku etu resi sira. Wali tau to etu, samba’a i Epenetus to kuporayang. Ia semo to uyunya mangaya i Kerisitu nja’u Asia.
45016006	Pasi re’e seja i Maria. Ia madota kojo mapalaong ri oyo ngkomi.
45016007	Pasi re’e wo’u i Andronikus sira dua Yunias, pua’ingku to Yahudi to ratarungku seja seore sindara-ndara pei aku. Sira dua paka pomakau i mPue Yesu to na’angga ntau boros. Pasi tempo aku tawa mawali samba’a pei i Kerisitu seore, tempo etu sira dua roomo mawali samba’a pei Ia. Wali to’oka tau to etu aku taa mangkalingan sira.
45016008	Pasi aku taa seja mangkalingan i Ampliatus to kuporayang apa saba ia samba’a seja pei i Pue. Wali to’oka ia aku taa mangkalingan ia.
45016009	Pasi to’oka seja i Urbanus to mangika palaong i ngKerisitu sindara-ndara pei kita. Pasi to’oka seja i Stakhis to kuporayang.
45016010	Pasi to’oka seja i Apeles. Ia re’e mangarata pansoba, pei tare pandoonya mangalulu i Kerisitu. Pasi to’oka seja tau to maroo ri banua i Aristobulus.
45016011	To’oka seja i Herodian, a’ingku to Yahudi. Pasi to’oka seja samparia tau to samba’a pei i Pue to maroo ri banua i Narkisus.
45016012	Pasi to’oka seja i Tripena sira dua Triposa to madota mangika palaong i mPue. Pasi i Persis to raporayang, to madota kojo mangika palaong i mPue.
45016013	Pasi to’oka seja i Rupus. Ia seja tau to samba’a pei i Kerisitu, pasi ia na’angga ntau boros. Pasi to’oka seja indonya. Ia ewa indo ngkorongku seja.
45016014	Pasi re’e wo’u sawei mba’a tau wo’u to aku taa mangkalingan. Etu semo i Asinkritus, Plegon, Hermes, Patrobas, Hermas, pasi samparia pua’i ngkita to siwaka pei sira.
45016015	Pasi to’oka seja i Pilologus pasi Yudia, i Nereus sira dua pua’inya to we’a, pei i Olimpas pasi samparia tau to i Pue Allah Puenya to siwaka pei sira. Wali aku taa kojo mangkalingan samparia tau to etu.
45016016	Wali tempo komi simparata samba’a pei samba’a, masinengu ri kasanang ndaya ewa to masipato naika ntau to i Pue Allah Puenya. Wali samparia tau to mangaya to siromu ri lipu-lipu rire paka taa mangkalingan komi.
45016017	Wali a’i-a’i, re’e to aku rani mampatiendoka komi. Etu semo jagai kojo tau to ojo rani mangarotai katuwu ngkomi to mangaya see bara re’e tau to mawali masimpayu raya, pasi tamo maroso pangayanya resi i Pue. Gete, palaong to etu ojo mangewa anu to room rapotundeka resi komi, wali pakalongko yako resi tau to mangika palaong to ewa wetu.
45016018	Apa tau to ewa wetu taa kojo mangika palaong i ngKerisitu, Pue ngkita. Sira ojo mangika palaong to mangabanang pamporani ndaya nsira semo. Pasi sira mangampake gombo to magaya pasi to mangamomis raya ntau see mangantipu tau to taa pande mampasisala anu to monso pasi to taa monso.
45016019	Pei ane mangkonong komi, aku masanang kojo rayangku, apa nansani ntau boros komi mampalaika kojo i Pue. Pei tiroowa re’e pamporaningku resi komi. Etu semo, ane mangkonong anu to matao, aku rani see komi mawali pande kojo mangaluluka. Pei ane anu to maja’a, ne’e komi mawali pande mangaluluka. Etu semo pamporaningku.
45016020	Apa ane kita mangika ewa see, tamo masae i Pue Allah, anu mangawaika kita karodo ndaya, damampakapura kuasa ngKepala Measa see kita maya manganangi ia. Wali aku mamporapika resi i Yesu Kerisitu, Pue ngkita, see Ia mampaponsanika komi kanotoNya.
45016021	Wali i Timotius, to mapalaong sindara-ndara pei aku, ia taa mangkalingan komi. Pasi ewa see seja i Lukius, i Yason pasi i Sosipater. Sira togo paka pua’ingku to Yahudi.
45016022	Pasi aku seja, i Tertius, to mangantulis gombo i mPaulus si’i, aku taa seja mangkalingan komi apa kita samba’a pei i Pue.
45016023	Pasi i Gayus taa seja mangkalingan komi. Wali aku, i Paulus, re’e maroo ri banua i Gayus, pasi tau to mangaya ri lipu si’i re’e siromu nja’u banuanya etu. Pasi re’e wo’u dua mba’a tau to taa mangkalingan komi. Etu semo i Erastus to mampasilonga doi ngkota si’i pasi a’i ngkita, i Kwartus. (
45016024	Wali aku mamporapika resi i Yesu Kerisitu, Pue ngkita, see Ia damampaponsanika komi samparia kanotoNya. Amin.)
45016025	Wali barong i Pue Allah. Ia nakurang mampakaroso pangaya ngkomi ewa to room aku manganto’o tempo aku mampakarebaka komi kareba matao mangkonong i Yesu Kerisitu. Kareba matao etu semo songka i mPue Allah to rawuni yako ri temponya lino si’i tawa rapapowali.
45016026	Pei tempo si’i songkaNya etu room rapaponsanika pasi rapakarebaka resi tau samparia bansa yako tuntu i mPue Allah to natulis nto pantuntu tuntuNya tempo owi. Palaong etu mawali apa etu semo porenta i mPue Allah anu to tuwu singkasaenya, see samparia bansa tau damangaya pasi mampolaika Ia.
45016027	I Pue Allah Ia samba’aja pasi ojo Ia semo to nakare’e kasamparianya kapande. Wali masipato kita mangabarong Ia rataka ri singkasaenya, apa saba palaong to naika i Yesu Kerisitu. Amin. Ungkanyamo ruyu gombongku si’i.
46001001	Sura si’i yako resi aku, i Paulus. Aku napilis i mPue Allah mawali pomakau i Yesu Kerisitu, apa etu semo pamporani i mPue Allah. Pasi sura si’i yako resi i Sostenes, pua’i ngkita anu samba’a pangaya.
46001002	Wali kami dua mangantulis sura si’i resi komi to nja’u kota Korintus to mangaya i Pue pasi to i Pue Allah Puenya. Wali komi napilis seja i mPue Allah mawali tauNya apa saba palaong to naika i ngKerisitu Yesu. Ia mangampilis komi sindarandara pei samparia tau to makai-kai resi Pue ngkita i Yesu Kerisitu ri sambawo lino. Ia semo Pue nsira pasi Pue ngkita.
46001003	Wali kami makai-kai see i Pue Allah, Pa’a ngkita, pasi i Pue Yesu Kerisitu, damampaponsanika komi kanotoNya pasi mangawaika komi karodo ndaya.
46001004	A’i-a’i, aku tare pandoonya manganto’oka i Pue Allah tarima matao apa saba komi. Apa komi room mangantima kanoto i mPue Allah saba komi samba’a pei i Kerisitu Yesu.
46001005	Wali aku manganto’oka i Pue Allah tarima matao apa saba komi samba’a pei i Kerisitu, wali see naka Ia room mampakasugi katuwu ngkomi. Kasugi to Ia mangawaika, etu semo kapande mangansani pasi mampakarebaka anu to monso.
46001006	Wali yako palaong etu semo miyala komi maroso mangaya kareba mangkonong i Kerisitu, Makole Parajanji i mPue Allah.
46001007	Wali si’i-si’i kita mangampeas temponya i Yesu Kerisitu, Pue ngkita, ma’i muni danakita ntau samparia. Pasi ri rayanya kita mangampeas etu, tare sora to yako i Nosa Mapasing to taa natima ngkita.
46001008	Pasi Ia damampakaroso raya ngkomi rataka ri kapuranya temponya to si’i. I Nosa Mapasing damampakaroso raya ngkomi see komi tare to maya rapakasala ane ratamo temponya i Yesu Kerisitu, Pue ngkita, dama’i wo’u.
46001009	Wali i Pue Allah maya rasarumaka. Ia semo to room mampokio komi see komi masingkatao pei AnaNya, i Yesu Kerisitu, Pue ngkita.
46001010	Wali a’i-a’i, i Yesu Kerisitu, Pue ngkita, Ia roomo mangawaika aku kuasa. Wali apa saba kuasa etu see naka aku mamporapika resi komi see komi mawali samba’a pampobuuka naka ne’e komi masimpayu raya. Wali pasimba’a pampobuuka ngkomi pasi songka ngkomi.
46001011	Apa a’i-a’ingku, re’e tau to maroo ri banua i ngKloe, sira rata resi aku pei mampakarebaka aku mangkonong tingka to mawali ri oyo ngkomi.
46001012	Batuanginya ewa si’i. Apa re’e singga’a tau to manganto’o, “Aku mangalulu i Paulus.” Pasi singga’a wo’u manganto’o, “Aku mangalulu i Apolos.” Panewa re’e wo’u to manganto’o, “Aku mangalulu i Kerisitu.”
46001013	Wali wimba i Kerisitu, Ia bara tiga’a-ga’as? Wimba, bara aku, i Paulus, to mangangkapateka komi ri kaju pasape? Pasi wimba komi, bara rabaptis see sa’e mangansani komi i Paulus puenya? Gete taa!
46001014	Aku manganto’oka tarima matao kojo resi i Pue apa tare komi to aku mangabaptis seore kasimbalinya yako i Krispus sira dua i Gayus.
46001015	See naka tare tau to maya manganto’o komi rabaptis mawali i Paulus puenya.
46001016	(O, kukalingan, re’e seja i Stepanus pasi tau to maroo ri banuanya to kubaptis seja. Pei kasimbalinya yako etu tamo kunsani tau to kubaptis seore.)
46001017	Apa i Kerisitu nangampokau aku si’a damangabaptis tau. Ia nampokau aku damampakarebaka tau kareba matao. Pasi tempo aku mampakarebaka kareba matao etu aku taa magombo mangampake kapande to si aku naka ne’e re’e tau to mangaya ojo yako kapandengku etu. Apa ane ewa see, sira taa damangansani mangkonong kuasa ngkapate i ngKerisitu ri kaju pasape.
46001018	Kita mampakarebaka resi sa’e pei manganto’oka sa’e i Kerisitu rapaku ri kaju pasape mangkapateka kita. Wali tempo tau mangandonge kareba etu, tau to taa mangaya, to re’emo ri jaya yau lo’u apu naraka, sira manganto’o, “Gete! Gombo ntau bea etu!” Pei ane kita to mangaya, to rapalaes yako ri apu naraka, kita manganto’o, “Kareba etu semo kuasa i mPue Allah.”
46001019	Apa ri raya ntuntu i mPue Allah re’e ratulis ewa si’i, to’o i mPue Allah, “Aku damampakakaja’aka yau kapande ntau pande. Pasi Aku damampakapura kanasa ntau to bae kanasanya.” Wali etu semo gombo to ratulis.
46001020	Wali kesaa batuanginya tau pande? Pasi kesaa batuanginya tau to mampoguru Porenta i Musa? Pasi kesaa batuanginya tau ri lino si’i to pande masibanta? Tare batuanginya apa i Pue Allah roomo mangawali yau samparia kapande nto lino see mawali bea.
46001021	Apa i Pue Allah pande kojo pasi ane ewa songka to si Ia to lino taa damangansani Ia ane mangampake kapande to si sira. Ane songka i mPue Allah, to lino darapalaes ane sira mangaya anu to bea ane ewa pandonge ntau, etu semo kareba matao to kami mampakarebaka.
46001022	Wali to Yahudi, sira taa rani mangaya ane sira taa mangkita palaong to taa rapobiasa to mawali tondong resi sira. Pasi to Yunani, sira taa rani mangaya ane si’a gombo ntau to pande.
46001023	Pei kami mampakareba mangkonong i Kerisitu mate rapaku ri kaju pasape. Wali ane mangandonge kareba etu, to Yahudi sira makodi rayanya, pasi tau to si’a to Yahudi sira mampobuuka gombo ntau bea.
46001024	Pei re’e tau to room napokio i mPue Allah mawali Ia Puenya. Tau etu re’e to Yahudi pasi re’e seja to si’a to Yahudi. Wali tau etu mangandonge kareba matao pasi mangaya i Kerisitu. Tempo etu i Kerisitu mampaponsanika sira kuasa i mPue Allah pasi kapande i mPue Allah.
46001025	Apa ane ewa songka i mPue Allah anu to napobuuka nto lino bea, etu semo to pande-pande pei kapande nto lino. Pasi tempo i Pue Allah mawali mayu’u, kayu’uNya etu to roso-roso pei karoso nto lino.
46001026	Wali a’i-a’i, pobuuka kojo katuwu ngkomi tempo komi napokio i mPue Allah. Tempo etu taa malagi komi to pande ane ri pangkita nto lino. Pasi taa malagi komi to bae kuasa pasi to bae pangka ane ri pangkita nto lino.
46001027	Pei i Pue Allah naporayaka mangampilis tau to bea ane ri pangkita nto lino see tau to pande darapakamea. Pasi Ia mangampilis tau to taa maroso see tau to maroso darapakamea.
46001028	Pasi Ia mangampilis seja tau to kodi pangkanya pasi tau to maja’a rakita pasi to napobuuka nto lino tare batuanginya. Ia naporayaka mangampilis tau to ewa wetu see darapakapura kuasa ntau to napobuuka nto lino to bae batuanginya.
46001029	Wali see naka tare to lino to maya tabaro ri tango i mPue Allah.
46001030	Apa ojo yako palaong to naika i mPue Allah see naka kita mawali samba’a pei i Kerisitu Yesu. Wali apa saba kita samba’a pei i Kerisitu, see naka kita mangansani kapande i mPue Allah. Ia semo to manganto’o kita tare dosanta. Pasi Ia mangika see kita mawali Ia Puenya. Pasi Ia room mangalapa kita yako ri kuasa nu dosa.
46001031	Wali etu semo batuanginya gombo to ratulis ri raya ntuntu i mPue Allah to manganto’o, “I sema-sema tau to tabaro, to tao-tao ia ojo tabaro mangkonong anu to naika i mPue.” Wali etu semo gombo to ratulis.
46002001	Wali aku rata resi komi seore rata mampakarebaka komi kareba mangkonong palaong to naika i mPue Allah. Pei tempo aku mampakarebaka komi etu, aku taa mangampake ewa gombo ntau to malangan sekolanya pasi aku taa seja mangampake kapande ngkita to lino.
46002002	Apa aku mangansongka ane kasaenya aku maroo-roo ri oyo ngkomi etu, aku jamo damampobuuka i Yesu Kerisitu, etu semo kapateNya ri kaju pasape.
46002003	Wali tempo aku re’e resi komi seore, tempo etu aku mayu’u wukungku, pasi meka kojo rayangku sampe karongko-rongko.
46002004	Wali tempo aku magombo mampakarebaka komi kareba matao, tempo etu aku taa mangampake gombo ntau to pande to ojo mangamomis sa’e. Pei gombongku etu mampakanasaka komi kuasa i Nosa Mapasing.
46002005	Naka pei aku mangika ewa wetu see komi si’a mangaya yako kapande nto lino, pei saba kuasa i mPue Allah.
46002006	Pei nempo taa mangampake kapande nto lino, pei tiroo re’e kapande to kami mampakarebaka tau to marosomo pangayanya. Kapande to etu si’a kapande nto lino ri tempo si’i pasi si’a seja kapande ntau to bose angganya to ri tempo si’i, apa kuasa nsira dapaya yau.
46002007	Pei kapande to kami mampakarebaka etu, etu semo kapande i mPue Allah anu tawa nansani nto lino tempo ruyu. Apa re’e katawanya i Pue Allah mampapowali lino Ia mansongka yami Ia damampaponsanika kita to mangaya kapandeNya see kita dara’angga. Pei Ia mangawuni kapandeNya etu rataka ri tempo si’i.
46002008	Wali tare tau to bose angganya tempo si’i to mangansani kapande i mPue Allah etu, apa ane sira mangansani seore, sira taa mangampaku yau i Pue, anu bae kojo anggaNya, ri kaju pasape.
46002009	Pei ane ewa ratulis ri raya ntuntu i mPue, i Pue Allah manganto’o, to’oNya, “Tawa re’e tau to mangangkita, pasi tawa re’e to mangandonge, pasi tawa re’e tau to mampobuuka anu to roomo napasigenaka i mPue Allah resi tau to mamporayang Ia. ”
46002010	Ewa see to ratulis, pei kita mangansani anu to taa nansani nsa’e etu apa i Pue Allah room mampokau NosaNya ma’i resi kita mampakanasaka kita samparia etu. Apa i Nosa Mapasing Ia mamparesa samparia. Wali sakowa songka i mPue Allah anu to rawuni, Ia mangansani.
46002011	Apa i sema to lino to mangansani pampobuuka ntau kasimbalinya yako rayanya ngkalio? Tare to lino to mangansani. Pasi ewa see seja i Pue Allah. Tare tau to mangansani pampobuuka i mPue Allah kasimbalinya yako Nosa i mPue Allah.
46002012	Wali kita to mangaya taa mangantima nosa nto lino. Kita mangantima Nosa to yako resi i Pue Allah see kita maya mangansani samparia sora to nawaika i mPue Allah kita yako ri kanotoNya.
46002013	Wali sora etu to kami mampakarebaka. Pasi tempo kami mampakarebaka etu, kami taa mangampake gombo to napotundeka nto lino to pande kami. Kami mangampake gombo to napotundeka i Nosa Mapasing kami. Wali anu to monso to napotundeka i Nosa Mapasing kami, etu semo to kami mamporata resi tau to room mangantima i Nosa Mapasing.
46002014	Pei tau to tare i Nosa Mapasing resi ia, tau etu bo’onya mangantima anu to yako resi i Nosa Mapasing etu. Ia manganto’o, “Gombo etu ojo gombo ntau bea.” Wali ia taa nakurang mangansani apa gombo to yako resi i Nosa Mapasing etu, ojo i Nosa Mapasing semo to maya mampakanasaka ri raya ntau.
46002015	Pei tau to re’emo i Nosa Mapasing resi ia, tau etu nakurang mangansani batuanginya samparia to yako resi i Pue Allah. Pei tau to taa nansani i Pue Allah, ia taa seja nansani batuanginya lengko ngkita to mangaya i Pue Allah.
46002016	Apa re’e ratulis ri raya ntuntu i mPue ewa si’i, to’onya, “Tare tau to mangansani pampobuuka i mPue see maya mampotundeka Ia. ” Wali etu semo to ratulis ri raya ntuntu i mPue. Pei kita to mangaya room nawaika i Nosa Mapasing mangansani pampobuuka i ngKerisitu.
46003001	Wali a’i-a’i, tempo aku re’e ri oyo ngkomi seore aku taa kukurang mampogomboka komi ewa kuika mampogomboka tau to re’emo i Nosa Mapasing. Tempo etu aku tiroo mampogomboka komi ewa kuika mampogomboka tau to tiroo mangalulu pamporani ndayanya to maja’a. Apa ri tempo etu komi tawa maroso pangaya ngkomi. Wali komi maya raporapaka ewa ana kodi.
46003002	Wali ane ana kodi to tiroowa mansusu, ia taa matao rapokonika pangkoni to mako’o. Pasi ewa see seja komi seore. Tempo aku mampotundeka komi seore aku mampotundeka ojo anu to taa masuli to raporapaka ewa ue nsusu. Tempo etu aku tawa mampotundeka komi anu to masuli apa komi tawa nukurang mangantima. Pasiwa tempo si’i komi tawa nukurang mangantima.
46003003	Komi tiroowa mangalulu pamporani ndaya ngkomi to maja’a. Apa komi timopo pasi matingka samba’a pei samba’a, wali yako ri palaong to etu manasa komi tiroo mangalulu pamporani ndaya ngkomi to maja’a. Komi ojo mampolengkoka lengko nto lino to tawa mangansani i Pue.
46003004	Apa komi masibanta. Re’e komi to manganto’o, “Aku mangalulu i Paulus.” Pasi re’e wo’u to manganto’o, “Aku mangalulu i Apolos.” Wali ane komi mangika palaong etu, komi ojo mampolengkoka lengko nto lino to tawa mangansani i Pue.
46003005	Wali sema kamonsonya i Apolos? Pasi sema kamonsonya aku, i Paulus? Kami dua ojo to papolaong i mPue Allah. Kami napake i mPue mampakarebaka komi kareba matao see komi mangaya. Wali kami ojo mangika palaong to nawaika i mPue Allah kami samba’a pei samba’a.
46003006	Kami maya raporapaka ewa to panawu. Wali aku mampomuya, panewa i Apolos mangues, pei i Pue Allah semo to mampotuwu anu to rapomuya etu.
46003007	Wali tau to mampomuya pasi tau to mangues, si’a sira to bae batuanginya. Ojo i Pue Allah anu to mampotuwu anu to rapomuya etu, Ia semo to bae batuangiNya.
46003008	Ane tau to mampomuya pasi tau to mangues, sira tare pasisalanya. Sira damangarata ntanapa singkonong pei palaong nsira samba’a pei samba’a.
46003009	Apa kami mangika palaong i mPue Allah sindara-ndara pei Ia. Pasi komi maya raporapaka ewa nawu to naika i mPue Allah, pasi ewa banua to iwanguNya.
46003010	Wali yako kanoto i mPue Allah Ia mampokau aku yau resi komi, wali aku semo to uyunya mangkenika komi kareba matao. Wali aku maya raporapaka ewa bas to pande mangawangu banua. Aku semo to mangika pondasi, panewa sa’e mangawangu banua etu. Pei samparia tau to mangika palaong i mPue to tao-tao ane maopis raika ewa naika bas mangawangu banua.
46003011	Apa tare yusa jaya see kita mawali i Pue Allah Puenya kasimbalinya yako mangaya i Yesu Kerisitu. I Yesu Kerisitu maya raporapaka ewa pondasi to naika i mPue Allah. Tare pondasi to yusa.
46003012	Wali ane re’e to papolaong i mPue Allah to matao palaonginya, tau etu maya raporapaka ewa bas to mangawangu banua mangampake saganya to magaya ewa mas, ewa pera pasi ewa watu to masuli olinya. Pei ane re’e to papolaong i mPue Allah to taa matao palaonginya, ia maya raporapaka ewa bas to mangampake saganya ewa kaju to taa magaya kojo, lee pasi toko mpae.
46003013	Wali ane mosi banua to nawangu nsira etu, saganya to taa magaya kojo etu samparia damosi yau. Pei ane saganya to magaya taa damosi yau. Wali ewa see seja palaong nto papolaong i mPue. Ane ratamo temponya i Yesu damangabotus lengko ntau to mangaya, Ia damamparesa palaong ntau samba’a pei samba’a. Wali pamparesa etu raporapaka ewa apu, wali damiyala kojo palaong ntau samba’a pei samba’a bara matao bara maja’a.
46003014	Wali ane palaong ntau taa mosi yau, tau etu damangarata ntanapanya.
46003015	Pei ane palaong ntau mosi yau, tare toronya, tau etu soso rayanya apa tare ntanapanya to ia damangarata. Wali tau etu tiroo rapalaes, pei ia raporapaka ewa tau to miyai yako banua to mosi, apa tare kesaa resi ia, pei ojo koronya semo to taa nakoni yau nu apu.
46003016	Wali gete komi bara taa nunsani? Komi semo banua i mPue Allah, pasi i Nosa Mapasing re’e maroo ri raya ngkomi.
46003017	Ane re’e tau to mampakaja’a banua i mPue Allah, tau etu danapakaja’a i mPue Allah. Apa banua i mPue Allah, i Pue Allah Puenya pasi komi semo banua etu.
46003018	Wali ne’e komi mangantipu koromu ngkalio. Ane re’e tau to mampobuuka, “Aku pande kojo ri pangkita nto lino ri tempo si’i,” to taotao tau etu napobuuka ewa bea ri pangkita nto lino see ia maya damawali pande ri kamonsomonsonya.
46003019	Apa ane ri pangkita i mPue Allah, kapande nto lino ojo ewa tau bea. Ewa ratulis ri raya ntuntu i mPue, to’onya, “I Pue Allah mangampake akal ntau to mangepe sira pande damangakal wo’u muni tau to mangepe sira pande etu.”
46003020	Pasi ewa si’i seja ratulis, to’onya, “I Pue mangansani pampobuuka ntau pande tare batuanginya.” Ewa see to ratulis ri raya ntuntu i mPue.
46003021	Wali ane ewa see, ne’emo mangabarong to lino. Apa i Pue Allah room mangawaika komi samparia mawali komi puenya.
46003022	Wali aku, i Paulus, pasi i Apolos, pasi i Kepas, kami togo room nawaika i mPue komi see damangansawang komi. Pasi boros wo’u to room mawali komi puenya. Etu semo lino si’i, katuwu, kapate, pasi samparia to re’e ri tempo si’i pei ri tempo to darata.
46003023	Pasi komi i Kerisitu Puenya, pasi i Kerisitu Ia i Pue Allah Puenya.
46004001	Wali to tao-tao kami napobuuka ntau to papolaong i ngKerisitu. Pasi kami nasarumakaka i mPue Allah mampakarebaka karebaNya to tawa nansani ntau boros.
46004002	Wali tau to nasarumakaka nsa’e mangika palaonginya, tau etu taa maya taa mangika palaonginya etu see miyala resi sa’e ia maya kojo rasarumaka.
46004003	Wali wimba aku, bara maya rasarumaka? Ane komi mangabotus lengkongku manganto’o bara matao bara taa, taa mawei resi aku. Pasi bara i sema to pobotus nto lino to mangabotus aku, taa mawei resi aku. Pasiwa aku seja, aku taa mangabotus palaongingku bara matao bara taa.
46004004	Apa rayangku taa mangepe sala ri tango i mPue Allah, pei si’a rayangku etu to manganto’o aku tare dosangku. I Pue semo to pobotusngku.
46004005	Wali ne’emo mangabotus lengko nsa’e bara matao bara taa apa tawa rata temponya to napilis i mPue Allah rapangabotus. Peas kama’i i mPue apa Ia semo to damampaporaoka anu to taa miyala. Ia semo to damampaponsanika samparia songka to re’e ri raya ntau. Wali ri tempo etu i Pue Allah damangabarong kita samba’a pei samba’a ane re’e palaong ngkita to masipato rabarong.
46004006	Wali a’i-a’i, samparia anu to aku room manganto’o etu kono seja kami dua i Apolos. Wali aku mangampake kami dua ewa tondong resi komi see yako tondong etu komi maya mawali manasa batuanginya gombo to ratulis to manganto’o, “Ne’e raliunaka anu to ratulis.” Apa ane komi manasa mangkonong to ratulis, etu semo ri raya ntuntu i mPue, ane ewa see komi tare to damangei pasi damanganto’o, “Aku mangalulu tau to si’i pei korom ojo mangalulu tau to etu.”
46004007	Wali gete komi to manganto’o ewa wetu, sema nangokotaka komi mawali to bae batuanginya? Kesaa to re’e resi komi to si’a i Pue Allah nangawai? Tare. Samparia anu to re’e resi komi paka i Pue semo mangawaika. Wali maka pei komi tabaro ewa tau to mangarata kasugi yako ri palaong to si iaja?
46004008	Wali komi samparia mampobuuka gana anu to re’e resi komi. Pasi komi mampobuuka komi sugi kojo ane mangkonong sora to yako resi i Nosa Mapasing. Komi mampobuuka seja komi roomo mawali makole-makole pei kami tawa. Gete, ane monso pu’u komi mawali makole, matao kojo, apa ane ewa see kami mawali seja makole sindarandara pei komi.
46004009	Pei ane ewa pampobuuka to si aku, i Pue Allah room mangika kami to rato’oka pomakau i mPue Yesu see kami mawali kodi kojo angga ri pangkita nto lino. Kami ewa tau to room rahuku damate ri tango ntau boros, apa samparia anu to re’e ri lino mangalo’a-lo’aka kami, etu semo to lino pasi pomakau i mPue Allah to mangalo’aka.
46004010	Wali kami napobuuka nto lino tau bea apa kami mampakarebaka kareba mangkonong i Kerisitu. Pei komi mampobuuka komi pande kojo apa samba’a pei i Kerisitu. Pasi kami taa maroso ane ri pangkita nto lino, pei komi mampobuuka komi maroso. Pasi kami taa na’angga ntau pei komi ra’angga.
46004011	Rataka ri tempo si’i kami taa gana pangkoni, taa gana anu to rainu pasi pake mami taa seja gana. Kami sangkani rasesai pasi tare tampa to rakaroo.
46004012	Pasi kami mandasai mapalaong damangarata anu to darapake. Wali ane re’e tau to mangarowis kami, kami ojo mamporapika resi i Pue see Ia mangansawang tau etu. Pasi ane kami nasesai ntau, kami ojo mampakainso raya mami.
46004013	Ane kami nato’o maja’a ntau, kami ojo mangabalas gombo to manoto. Pei rataka ri tempo si’i kami ewa wusu ri pangkita nto lino. Pasi kami nato’o nto lino makarika.
46004014	Wali a’i-a’i naka pei aku mangantulisika komi gombo to si’i si’a damampakamea komi. Naka pei aku magombo ewa si’i mangampatiendoka komi apa aku mangepe komi ewa nganangku to kuporayang.
46004015	Apa komi nempo sampuyu nsowu tau to mampotundeka komi mangkonong i Kerisitu, komi taa malagi to ewa pa’a ngkomi. Apa aku semo to mawali ewa pa’a ngkomi. Apa aku semo to mampakarebaka komi kareba matao mangkonong i Kerisitu Yesu seore pasi mampaponsanika komi jaya see komi mawali samba’a pei Ia.
46004016	Wali see naka aku mamporapika resi komi mangaluluka ewa wimba lengko to si aku.
46004017	Wali etu sabanya naka pei aku mangampokau i Timotius yau resi komi. I Timotius etu aku mangepe ewa ana ngkorongku anu kuporayang kojo apa ia mangaya seja i Pue sewaju pei aku. Pasi ia maya rasarumaka mangika palaong i mPue. Wali tempo ia darata resi komi ia damampatiendoka komi mangkonong ewa wimba lengko ngkatuwu to aku mangika mangalulu i Kerisitu Yesu. Apa lengko ngkatuwu to etu singkonong pei anu to kupotundeka samparia tau to mangaya nja’u pontoponto lipu.
46004018	Wali re’e komi to mangei, mampobuuka, “I Paulus naka pei tamo ma’i apa meka rayanya mampotango kami.”
46004019	Pei ane singkonong pei pamporani i mPue aku tamo masae dayau resi komi. Pasi tempo aku rata resi komi aku dasimparata resi tau to mangei etu. Wali tempo etu aku damampakanasa ane bara re’e kuasa to nawaika i Nosa Mapasing sira bara ojo gombonya to maroso.
46004020	Apa tempo i Pue Allah mawali Makole nto lino, tempo etu si’a gombo ntau to bae batuanginya. To bae batuanginya etu semo kuasa i Nosa Mapasing to nakurang mangawali lengko ntau.
46004021	Wali to imba to komi rani tempo aku rata resi komi? Bara komi rani aku mangika matao resi komi manganseko komi yako ri pamporayangingku, bara aku mansaka mangahuku komi?
46005001	Wali ponto-ponto lipu rapakarebaka mangkonong palaong to mawali ri oyo ngkomi, kareba etu manganto’o re’e tau to masala. Pasi palaong to mawali etu mapari kojo apa sakowa tau to taa mangaya i Pue sira taa mangika. Pei re’e ri oyo ngkomi to mamporouka indo wokunya.
46005002	Pei nempo ewa wetu kaja’anya lengko ntau ri oyo ngkomi, pei komi tiroo mangei. To tao-tao komi mawo kojo raya ngkomi mangkita palaong to etu pasi to taotao paposuwu tau etu yako ri oyo ngkomi.
46005003	-
46005004	Ane aku, nempo longko yako resi komi, pei rayangku re’e sindara-ndara pei komi si’i-si’i. Pasi aku room nawaika i mPue Yesu kuasa, wali yako ri kuasa etu aku roomo mangabotus mangkonong palaong to daraika resi tau to masala. Wali kamonsonya komi to Korintus semo to damampakaroo palaong etu, pei tempo komi siromu, rayangku re’e sindara-ndara pei komi pasi komi re’e seja kuasa to yako resi i Pue Yesu mangansawang komi. Wali yako ri kuasa etu semo
46005005	naka pei paposuwu tau etu yako ri oyo ngkomi, pei waika yau ia resi Kepala Measa danasesai koronya sampe rata temponya ia mangansani taa matao ane mangaluluka yau pampobuukanya to masae. Apa ane ia tamo mangaluluka yau pampobuukanya to masae etu, ane ewa see toniinya maya rapalaes yako ri kuasa nu pampobuuka to etu ane ratamo temponya i Pue Yesu dama’i wo’u.
46005006	Wali tempo si’i re’ewa tau to masala etu ri oyo ngkomi, pei komi tiroo tabaro. Gete, taa masipato ewa wetu. Ne’e kalingan ane rapanya roti. Nempo kodi kojo raginya rapake, bae roti etu damone. Wali dosa sewaju ewa ragi etu apa nempo ojo samba’a tau to mangika dosa, ane ojo rabiaka taa masae malagi wo’u tau to mangika seja.
46005007	Wali ewa naika nto Yahudi ri tempo Roa Paskah, sira mangantaji yau samparia ragi yako ri banua nsira. Wali ewa see seja komi taa maya taa mangantaji yau dosa yako ri oyo ngkomi. Apa kamonsonya komi ewa roti to taa nja’u ragi nja’u rayanya, apa i Kerisitu room mawali ewa domba to rasimbale ri tempo Roa Paskah. Ia roomo rapopate yau mangalapa kita yako ri kuasa nu dosa.
46005008	Wali ane ewa see, anu kita mangantaji yau lengko to masae, etu semo lengko to maja’a pasi madosa. Pei ri raya ngkatuwu ngkita mangalulu i Pue, anu kita mangika lengko ngkatuwu to taa maya rapakasala pasi to maya rasarumaka.
46005009	Wali ri raya nsura to kutulisika komi aku manganto’oka komi ne’e mampogalungika tau to sangkani masala pasi to magoyal.
46005010	Pei si’a batuangingnya taa matao mampogalungika tau to taa mangaya to masala pasi to magoyal, pasi to bamporomung, to manipu pasi to mampue tau-tau. Apa ane pasiwa tau to taa mangaya to komi taa maya mampogalungika, taa kojo mawali apa juku ri lino si’i re’e tau to ewa wetu. Wali gete, tare jaya mampakalongko yako resi sira kasimbalinya yako mampiyaika lino si’i!
46005011	Pei batuanginya to kutulis etu semo ne’e mampogalungika tau to rato’oka pua’i to samba’a pangaya ane ia sangkani masala bara magoyal, bara bamporomung, bara mampoja’a sa’e, banginu bara banipu. Ane tau to mangaya to sangkani mangika palaong to ewa wetu, sakowa mangkoni ne’e sindara-ndara pei ia.
46005012	-
46005013	Pei ane tau to taa mangaya, taa masipato aku mangabotus sira. I Pue Allah semo to mangabotus sira. Pei ane pua’i ngkomi to samba’a pangaya, komi semo mangabotus. Wali palaong etu singkonong pei anu to ratulis ri raya ntuntu i mPue to manganto’o, “Paposuwu yau tau maja’a yako ri oyo ngkomi.”
46006001	Wali ane re’e komi to masusa resi yunumu to samba’a pangaya, ne’e komi mangangkeni ia resi to pobotus to taa mangaya. Gete, palaong etu masipato rapokea. Wali to tao-tao mangkeni ia resi tau to i Pue Allah Puenya.
46006002	Ne’e rakalingan anu to room rapoguruka komi. Etu semo kita to i Pue Allah Puenya damangabotus to lino. Wali ane komi damangabotus to lino, komi masipato mangabotus palaong to taa bae kojo batuanginya etu.
46006003	Pasi ne’e seja rakalingan kita damangabotus pomakau i mPue Allah yako ri saruga. Wali ane ewa see, ane ojo palaong ri lino si’i komi nukurang kojo mampakaroo.
46006004	Wali ane re’e kasusa ri oyo ngkomi, to tao-tao mangampilis tau to kodi kojo pangkanya yako ri oyo ngkomi to mangaya damangabotus palaong etu sakowa damangkenika to pobotus to taa mangaya.
46006005	Wali naka pei aku manganto’o gombo etu see komi mampokea. Wimba bara tare pasi samba’a tau ri oyo ngkomi to gana kapandenya mangabotus kasusa ri oyo mpua’i-pua’i to samba’a pangaya? Re’e pu’u tau to maya mangika palaong to etu!
46006006	Pei komi taa mangika ewa see. Ane re’e tau to masusa resi pua’inya to samba’a pangaya ia mansaka mangkeni palaong etu resi to pobotus, wali gete, tau to taa mangaya semo to mangabotus sira.
46006007	Wali kita to mangaya ane sangkani mangkeni yununta resi to pobotus, batuanginya kita sala. Kita raporapaka ewa tau to room nanangi yau, apa palaong to etu taa masipato naika ntau to i Pue Allah Puenya. Wali ewa see komi. Pei ane re’e yunu ngkita mangika palaong to sala resi kita bara mangantipu kita, to tao-tao ojo rabiaka sakowa mangkeni palaong etu resi to pobotus.
46006008	Pei komi semo to mangika palaong to sala pasi manipu, pasi palaong etu komi mangikaka pua’i ngkomi to samba’a pangaya.
46006009	Wali wimba, komi bara room nukalingan yau anu to rapotundeka resi komi seore? Etu semo, tau to sangkani mangika lengko to taa singkonong pei i Pue Allah, tau etu taa damangarata anu to matao to rawaika resi tau to Makolenya i Pue Allah. Wali ne’e mangantipu koromu. Apa tau to magoyal, tau to mampue tau-tau, tau to masala, pasi tau langkai to mampolengkoka lengko nto we’a, pasi tau to marongo paka to langkai bara paka to we’a,
46006010	tau to malima, tau to bamporomung, tau to banginu, tau to mampoja’a sa’e, pasi tau to manipu, samparia tau to ewa wetu taa damangarata anu to matao to rawaika resi tau to Makolenya i Pue Allah.
46006011	Wali seore re’e sangga’a komi to ewa wetu lengko ngkomi. Pei raya ngkomi room napakayongo i mPue Allah yako ri dosa. Pasi Ia room mangika komi mawali Ia Puenya pasi Ia room manganto’o tare dosa ngkomi. Naka pei Ia mangika palaong etu apa saba palaong to roomo naika i mPue Yesu Kerisitu pasi to roomo naika i Nosa Mapasing resi komi.
46006012	Wali re’e tau to manganto’o, “Ane kita to mangaya, kesaa to kita rani mangika, kita maya mangika.” Wali monso pu’u ewa rato’o etu, pei taa samparia to kita mangika to bae batuanginya. Kesaa to aku rani mangika, maya mangika, pei aku bo’ongku mangawaika pamporani ndayangku etu mangkuasang aku.
46006013	Pasi re’e wo’u tau to manganto’o, “Pangkoni raika daraposaka la’u raya ngkompo. Pasi kompo raika damangantima pangkoni.” Wali monso seja ewa rato’o etu, pei daratamo temponya i Pue Allah damampakapura samparia etu. Wali re’e komi to mampobuuka nempo kesaa palaong to kita mangika ri koronta si’i, taa mawei. Pei koro ngkita si’i naika i mPue Allah si’a darapake masala pasi magoyal. Koro ngkita naika i mPue darapake mangika pamporani to si Ia. Pasi Ia maroo ri raya ngkoro ngkita mangansawang kita.
46006014	Wali yako ri kuasa i mPue Allah, Ia nangawangu muni i Pue Yesu yako ri kapateNya, pasi Ia damangawangu muni seja kita yako ri kapatenta.
46006015	Wimba, komi bara room mangkalingan yau anu to rapotundeka komi seore? Etu semo to manganto’o, “Kita to mangaya, koro ngkita saga ngkoro i ngKerisitu semo.” Wali ane ewa see, wimba, bara matao kita mangampake koro ngkita to i Kerisitu Puenya si’i damangika palaong to maja’a resi lonte? Gete taa!
46006016	Wimba komi bara taa nunsani, tau ane mamporouka lonte, tau etu mawali samba’a koro resi lonte etu? Monso pu’u ewa wetu apa re’e ratulis ri raya ntuntu i mPue Allah mangkonong tau dua samboko, to’onya, “Tau dua etu damawali samba’aja.”
46006017	Pei tau to mawali samba’a pei i Pue, tau etu mawali samba’a tonii pei Ia.
46006018	Wali ane komi ragoda bara damagoyal bara masala, piyai yako ri palaong to maja’a etu. Apa samparia dosa to yusa to naika ngkita to lino, tare to kono ri koro. Pei i sema-sema to magoyal bara masala, dosa etu kono kojo ri koro to si ia.
46006019	Wali wimba komi bara room mangkalingan yau anu to rapotundeka komi seore? Etu semo to manganto’o, “Koro ngkomi mawali banua i Nosa Mapasing. Ia re’e resi komi apa nawaika i mPue Allah komi.” Wali Ia semo Pue ngkomi, si’amo komi ngkalio puenya
46006020	apa komi roomo inoli yau pasi nalinomo ibayar. Wali see naka masipato komi mangampake koro ngkomi pasi tonii ngkomi anu to i Pue Allah Puenya damanga’angga i Pue Allah.
46007001	Wali a’i-a’i, re’e seore komi mampokatuka aku sura mampotanaka resi aku mangkonong paporongo ntau. Wali si’i sonongku. Kamonsonya tau to langkai matao kojo ane ia taa marongo.
46007002	Pei boros tau to ragoda see naka magoyal pasi masala. Wali to tao-tao ane tau langkai re’e rongonya samba’a pei samba’a. Pasi tau we’a matao seja ane re’e rongonya samba’a pei samba’a.
46007003	Pasi ane tau marongom, to langkai taa maya taa mangika anu to masipato naika nto langkai resi rongonya. Pasi ewa see seja to we’a resi rongonya.
46007004	Apa si’a tau we’a etu to mangkuasang koronya ngkalio, rongonya semo to mangkuasang koronya. Pasi si’a tau langkai to mangkuasang koronya ngkalio, rongonya semo.
46007005	Wali ne’e masita’amaka raya samba’a pei samba’a. Pei ane re’e komi to samboko to samba’a pampobuuka rani masita’amaka raya see yoa mangorop pasi makai-kai, ane ewa see taa mawei. Pei ne’e masae kojo panewa siwaka muni. Apa ane masae kojo komi samboko taa siwaka, komi bara danagoda i ngKepala Measa mangika palaong to maja’a apa saba tamo nukoto manganta’amaka raya ngkomi.
46007006	Wali aku taa manganto’oka komi taa maya taa marongo. Aku ojo manganto’oka komi ane rani marongo, maya.
46007007	Pei kamonsonya ane ewa pamporani to si aku, samparia tau ojo layo sewaju pei aku. Pei taa samparia tau to nakoto mangika ewa wetu, apa sora to nawaika i mPue Allah kita taa sewaju. I Pue Allah mangansoraka kita sora wungka yusa samba’a pei samba’a.
46007008	Wali ane tau to dalayowa pasi to balu, ewa si’i kuto’oka sira, to taotao sira taa marongo, ojo maroo-roo sira layo ewa aku.
46007009	Pei ane taa nakoto nsira manta’amaka raya nsira to tao-tao sira marongo. Apa to taotao marongo sakowa nasesai mpamporani ndaya to taa nakoto manganta’amaka.
46007010	Wali ane tau to marongom, ewa si’i kuto’oka sira, pei kamonsonya si’a gombo to si aku, gombo i mPue. Etu semo, tau we’a to marongom taa maya mampoga’aka rongonya.
46007011	Pei ane re’e tau we’a to mampoga’aka rongonya, ia tamo maya marongo wo’u. Ojo tamalenya etu semo to ia maya mamporongo muni. Pasi ane tau langkai taa seja maya mampoga’aka rongonya.
46007012	Wali ane tau to yusa ewa si’i kuto’oka sira, pei to si’i ojo gombo to si aku, si’a porenta yako resi i Pue. Wali rapanya ewa tau langkai to mangaya pei rongonya taa. Ane to we’a etu tiroo rani maroo siwaka pei ia, tau langkai etu taa maya mampoga’aka ia.
46007013	Pasi ane tau we’a to mangaya pei rongonya taa, ane rongonya etu tiroo rani maroo siwaka pei ia, to we’a etu taa maya mampoga’aka ia.
46007014	Apa ane taa maga’a, to langkai to taa mangaya etu bara damangaya seja i Pue apa saba rongonya etu mangaya. Pasi ewa see seja to we’a to taa mangaya bara damangaya seja apa saba rongonya etu mangaya. Pasi ane tau samboko etu taa maga’a, ana nsira napobuuka i mPue Allah ewa ana ntau to Ia Puenya. Pei ane sira maga’a, ana nsira etu napobuuka i mPue Allah ewa ana ntau to taa mangaya.
46007015	Pei wimba ane re’e tau to we’a bara to langkai to taa mangaya, pei ia rani mampoga’aka rongonya to mangaya? Ane ewa see, biakamo. Tamalenya to mangaya etu tamo rapakasaaka maroo-roo siwaka pei ia. Apa i Pue Allah room mampokio kita mawali Ia Puenya pasi Ia taa rani kita marotai katuwunta.
46007016	Apa ane komi to we’a ojo maroo-roo siwaka pei rongo ngkomi to rani maga’a, tare batuanginya apa taa matantu ia bara damangaya. Pasi ewa see seja tau langkai resi rongonya to taa mangaya.
46007017	Wali to tao-tao kita samparia taa mandoo mangalulu songka ngkatuwu to room napakatantuka i mPue kita samba’a pei samba’a. Pasi ewa wimba katuwu ngkita tempo napokio i mPue Allah mawali Ia Puenya, to tao-tao rapakapolas ewa wetu semo. Wali etu semo porenta to kuto’oka tau to mangaya nja’u ponto-ponto lipu.
46007018	Wali rapanya tau to rasuimo ewa ada nto Yahudi tempo i Pue Allah mampokio ia. Ne’e tau etu mangaliwu jaya damawali muni ewa tau to taa rasui. Pasi ane tau to si’a to Yahudi tempo napokio i mPue Allah, ne’e tau etu rasui mangalulu ada nto Yahudi.
46007019	Apa ane ri pangkita i mPue Allah nempo tau rasui mangalulu ada nto Yahudi, nempo taa, tare batuanginya resi Ia. To bae batuanginya resi i Pue Allah kita mangalulu samparia to Ia mamporentangika kita.
46007020	Wali samparia tau ewa wimba katuwunya tempo napokio i mPue, to tao-tao ewa wetu semo kapolasinya tempo mangayam.
46007021	Ane rapanya komi napowatua ntau tempo napokio i mPue, ane ewa see, ne’e masusa. Ojo ika palaong mbatua semo. Pei ane mangarata jaya see maya ralapa yako ara ngkuasa ntau puemu etu, ikam.
46007022	Apa tau to watua ri tempo napokio i mPue damawali samba’a pei Ia, tau etu nalapa i mPue yako kuasa nu dosa. Pasi tau to si’a watua tempo napokio i mPue, tau etu mawali yau to papolaong i ngKerisitu. Wali ane ri pangkita i mPue Allah tare pasisalanya.
46007023	Kita samparia naolika i mPue Allah raa i ngKerisitu, wali kita Ia semo Puenya. Wali ne’emo kita ojo mangaluluka yau pamporani ndaya nto lino ewa naika mbatua mangaluluka yau pamporani ntau puenya.
46007024	Wali a’i-a’i, kuto’oka wo’u komi, ewa wimba katuwu ngkomi tempo napokio i mPue, to tao-tao ewa wetu semo kapolasinya tempo komi mangayam. Pasi ri raya ngkatuwumu etu, tuwu masingkatao pei i Pue Allah.
46007025	Wali ane mangkonong ngana we’a to tawa re’e nepenya to langkai, aku tare porenta yako resi i Pue Allah. Ojo pampobuuka to si aku semo to dakuto’oka komi. Pei gombongku masipato rasarumaka apa yako ri pamporayang i mPue Ia mangansawang aku magombo.
46007026	Wali ane ewa pampobuuka to si aku, tempo si’i kita to mangaya mangarata boros kasesa, wali see naka matao ane kita taa mangawali ewa wimba katuwu ngkita si’i-si’i.
46007027	Wali batuanginya, tau to re’emo rongonya, ne’e mangaliwu jaya damampoga’aka ia. Pasi tau to tawa re’e rongonya, ne’e mangaliwu rongo.
46007028	Pei ane bara re’e to langkai to tiroo rani marongo, si’a dosa nikanya. Pasi ewa see seja ane bara re’e ngana we’a to tiroo rani marongo, tau etu taa seja mangika dosa. Pei tau to marongo ri tempo si’i ojo damangadugang kasesa to danarata nsira. Wali see naka aku manganto’o to tao-tao ne’e marongo, apa aku taa rani sira tidugang kasesa to danarata.
46007029	Wali a’i-a’i ewa si’i batuanginya. Kita to mangaya tamo masae kojo tempo to rawaika kita mangika palaong i mPue. Wali yako tempo si’i to langkai to re’e rongonya to tao-tao pakadota mangika palaong i mPue ewa nika ntau to tare rongonya.
46007030	Pasi tau to re’e ri raya kamawo ndayanya, ne’e ojo kamawo ndayanya semo to ia mampobuuka. Pasi tau to ndende rayanya, ne’e ojo kandende ndayanya etu ia mampobuuka. Pasi tau to mangoli bara kesaa, ne’e ojo mampobuuka ngaya-ngayanya etu.
46007031	Pasi tau to mangampake kasugi nu lino si’i, ne’e ojo kasugi etu to ia mampobuuka. Apa lino to nansani ngkita si’i dapaya yau.
46007032	Wali pamporani to si aku komi ne’e moru-moru mampobuuka katuwu ngkomi ri lino si’i. Ane tau to tare rongonya, tau etu ojo mampobuuka palaong i mPue, bara ewa wimba daraika mampakasanang i Pue.
46007033	Pei tau langkai to re’e rongonya, tau etu ojo mampobuuka katuwunya ri lino si’i, bara ewa wimba daraika mampakasanang rongonya.
46007034	Pasi ewa see seja pasisalanya tau we’a to re’emo rongonya pasi tau we’a to tawa re’e nepenya to langkai. Apa ane tau we’a etu, ia ojo mampobuuka palaong i mPue, bara ewa wimba raika see koronya pasi toniinya ojo i Pue Allah Puenya. Pei ane tau we’a to re’emo rongonya, ia ojo mampobuuka katuwunya ri lino si’i, bara ewa wimba raika mampakasanang rongonya.
46007035	Wali naka pei aku manganto’oka komi gombo si’i, apa bae kojo batuanginya resi komi. Aku taa rani mangawaika komi porenta to ojo manta’amaka komi. Pei aku rani komi mangika lengko ngkatuwu to masipato raika. Pasi aku rani see tare to mangantalas komi mangika palaong i mPue.
46007036	Wali rapanya ewa tau to layo to mangkasimpandeka to we’a to taware nepenya to langkai, panewa masae kojo sira dua tawa marongo. Roo see to langkai re’e mampobuuka taa masipato ia taa mamporongo kasimpandenya etu apa kasimpandenya etu damasiamo. Wali ane ia rani kojo marongo, to tao-tao sira dua marongo. Si’a dosa resi ia.
46007037	Pei kasimbalinya yako etu rapanya tau etu mampobuuka, “To tao-tao aku taa mamporongo kasimpandengku.” Wali ane tare to mampakasaaka ia mampobuuka ewa wetu, pei etu pamporaninya semo, pasi ane ia nakoto manganta’amaka pamporani ndayanya, ane ewa see matao seja sira dua taa marongo.
46007038	Wali batuanginya ewa si’i. Tau to mamporongo kasimpandenya etu, ia mangika palaong to matao seja. Pei tau to taa mamporongo ia, tau to etu semo to tao-tao palaonginya.
46007039	Wali ane ewa porenta i Musa, tau we’a to re’e rongonya taa maya mampiyaika yau rongonya etu tempo ia datuwuwa. Pei ane mate yau rongonya, tau we’a etu tilapamo yako ri ara mporenta to etu. Wali tempo etu ia maya mamporongo wo’u to langkai to yusa ane naporoe, pei ojo to langkai to i Pue Puenya.
46007040	Pei ane ewa pampobuuka to si aku to sanasanang ane ia tamo marongo. Wali anu to kuto’o etu bara yako pampobuuka to si aku, bara yako i Nosa mPue Allah seja apa Ia re’e resi aku.
46008001	Wali re’e to aku rani manganto’o mangkonong nae to roomo rapampueka resi tau-tau. Wali monso pu’u samparia kita manasa ri raya ngkita mangkonong nae to etu. Pei apa saba manasa kita mangkonong nae etu see naka re’e tau to mawali mangei. Wali to baebae batuanginya kita mamporayang sa’e. Apa kanasa mangkonong nae etu ojo mangampakabae dada ntau, pei pamporayang mampakaroso raya ntau.
46008002	Wali re’e tau to mampobuuka, “Boros to manasa resi aku”, wali kamonsonya tau etu tawa mangansani ewa wimba raika mangarata kanasa.
46008003	Pei tau to mamporayang i Pue Allah, tau etu nansani i mPue Allah.
46008004	Wali ane mangkonong nae to roomo rapampueka resi tau-tau etu, wimba, kita bara matao mangkoni? Kita mangansani tau-tau tare batuanginya ri lino si’i, pasi i Pue Allah Ia samba’aja, tare pue kasimbalinya yako Ia.
46008005	Kamonsonya re’e to nato’oka ntau “allah”. Boros kojo to ndate yangi pasi to ri wawo lino to nato’oka ntau “allah” pasi “pue”.
46008006	Pei nempo ewa see, ane resi kita samba’aja i Pue Allah, Pa’a. Ia semo pu’unya samparia anu to re’e. Pasi naka pei kita tuwu see kita damawali Ia Puenya. Pasi samba’aja seja i Pue, etu semo i Yesu Kerisitu. Wali Ia semo to nawaika i mPue Allah mampapowali samparia anu to re’e, pasi yako resi Ia semo naka pei kita re’e katuwunta.
46008007	Pei taa samparia tau mangansani anu to aku owo room manganto’o etu. Re’e tau to tempo ruyu mananya mampue resi tau-tau pasi rataka ri tempo si’i ane sira mangkita nae to roomo rapampueka resi tau-tau etu, wali sira mampobuuka, “Nae etu tau-tau puenya.” Wali ane sira mangkoni nae etu sira mangepe sala apa raya nsira tawa maroso pangayanya.
46008008	Pei kamonsonya pangkoni taa mangkeni kita ri awe i mPue Allah. Nempo kita taa mangkoni pangkoni etu, kita taa rugi. Pasi nempo kita mangkoni, kita tare tidugang karasinta ri pangkita i mPue Allah.
46008009	Pei pakatao kojo komi to taa mangepe sala ri rayamu mangkoni pangkoni etu, see komi taa mawali ewa watu to rakatisumpul resi tau to tawa maroso pangayanya.
46008010	Wali batuanginya ewa si’i. Rapanya re’e komi to manasa ewamo nae to rapampueka resi tau-tau, nae etu ojo nae biasa semo. Wali see naka komi yau mangkoni nae etu nja’u banua to napampueka ntau resi tau-tau. Panewa tempo komi mangika palaong etu komi nakita ntau to tawa maroso pangayanya, wali komi ojo mampakaroso raya ntau etu see ia damangkoni seja nae etu.
46008011	Pei apa saba tau etu tawa manasanya mangkonong nae etu si’a kamonsonya tau-tau puenya, see naka ia mangepe madosa mangkoni nae etu apa ia tawa maroso pangayanya. Wali ane ewa see, anu to manasa resi komi ojo mampakaja’aka yau pangaya nu a’i ngkomi to roomo seja nakapateka i ngKerisitu ia.
46008012	Wali ane komi mampakaja’a pangaya nu a’i ngkomi ewa wetu, batuanginya komi mangika dosa resi ia. Pasi ane ewa see kamonsonya komi mangika dosa resi i Kerisitu.
46008013	Wali see naka kuto’oka komi, ane aku mangkoni nae to roomo rapampueka resi tau-tau, panewa palaong etu mawali ewa watu to rakatisumpul resi pua’ingku to samba’a pangaya naka pei sira mangika dosa, ane ewa see aku tamo kojo damangkoni nae etu. Apa aku taa rani pua’ingku mangika dosa apa saba palaong to nikangku.
46009001	Wali aku si’i tau to tilapamo yako ri ara ngkuasa nu dosa. Aku samba’a pomakau i Yesu Kerisitu pasi aku roomo mangkita i Yesu, Pue ngkita. Pasi komi semo wua mpalaong to nikangku yako ri kuasa i mPue.
46009002	Wali nempo ri pangkita ntau to yusa aku si’a pomakau i Yesu, pei ane ri pangkita ngkomi, aku monso pu’u pomakauNya. Apa aku semo to nangkenika komi kareba matao seore. Pasi tempo komi mangaya kareba matao etu komi mawali samba’a pei i Pue. Pasi tempo etu komi mawali ewa tondong to mampakanasaka sa’e monso pu’u aku pomakau i Yesu.
46009003	Wali si’i semo notongku to kuto’oka tau to mangabotus aku.
46009004	Ane tempo kami mangika palaong i mPue, wimba kami bara taa masipato mangantima pangkoni pasi anu to rainu?
46009005	Pasi wimba kami, bara taa seja masipato mangoko tau to we’a to mangayamo damawali rongo mami samba’a pei samba’a? Pei wimba, rongo mami etu bara taa seja masipato kami mangkeni ri raya mpalinja mami ewa naika mpomakau i Yesu to yusa pasi ewa naika ntua’i i mPue Yesu pasi ewa naika i ngKepas ?
46009006	Wimba pampobuuka ngkomi, bara ojo kami dua i Barnabas semo to taa maya taa mapalaong damangarata anu to rapake?
46009007	Wali rapanya ewa si’i. Ane tau mawali tentara, tau etu taa mangampake doi to si ia ane mangoli anu to napake damangika palaong ntentara etu. Pasi rapanya ewa tau to mampomuya nawu anggur, tau to mampomuya etu masipato mangkoni wua nu anggur etu. Pasi tau to mangkampang domba pasi bembe, tau etu masipato manginu santila ue nsusu nu binatang etu.
46009008	Wali rapa to kuto’o etu ojo rapa nto lino. Pei sewaju to nato’o mporenta i Musa.
46009009	Apa ri raya mporenta i Musa re’e ratulis gombo i mPue Allah to manganto’o, “Ane sapi to mangayojok pae naka wea, ne’e raso’o yau ngujunya see ia maya mangkoni pae to rayojok etu.” Wali wimba, bara ojo sapi semo to napobuuka i mPue Allah tempo Ia manganto’o gombo etu,
46009010	bara kita seja? Kamonsonya batuanginya nu gombo etu si’a ojo resi binatang, resi kita seja. Apa tau to mapalaong, rapanya ewa tau to mampojeko tana pasi tau to mambaju, tau etu masipato mampobuuka, “Aku damangarata seja santila yako ri wua mpalaongingku si’i.”
46009011	Wali kami maya raporapaka ewa tau to mampomuya apa kami semo to mampakarebaka komi kareba to yako resi i Nosa Mapasing. Wali ane ewa see, wimba, bara mayabi kojo saro mami ane bara re’e to nuwaika ngkomi kami to kupake? Gete taa!
46009012	Wali ane tau to yusa masipato nuwaika ngkomi anu to darapake, taa manto’o kami. Pei kami tawa re’e mamporapika resi komi anu to masipato kami mangantima etu. Kasimbalinya yako etu, kami ojo mansabaraka kasusa mpangayangaya, apa kami mampobuuka to taotao kami mansabaraka kasusa sakowa taba’a kareba matao mangkonong i Kerisitu.
46009013	Wali komi nunsani ewa wimba raika ane ewa ada nu agama nto Yahudi. Ane ewa ada etu, tau to mapalaong ri banua i mPue Allah, tau etu damangarata pangkoninya yako ri banua i mPue Allah semo. Pasi tau to mapalaong ri palampa mpampue, tau etu damangarata santila pangkoni to darapampueka etu.
46009014	Wali ewa see seja porenta to yako resi i Pue. Apa Ia manganto’o, “I sema-sema to mampakarebaka kareba matao, tau etu danawaika ntau to rapakarebaka samparia anu to ia damangampake.” Etu semo porenta yako resi i Pue.
46009015	Pei aku nempo masipato marapi sawang resi komi, pei aku taa mangika. Pasi naka pei aku mangantulisika komi sura si’i si’a batuanginya aku manganto’oka komi mangansawang aku. Apa aku ndende rayangku ane maya manganto’o, “Aku tare marapi sawang resi tau to napakarebakangku kareba matao.” Pasi aku mangepe to tao-tao aku mate yau sakowa aku marapi bara kesaa, apa ane aku marapi, tamo masipato aku manganto’o gombo etu.
46009016	Apa aku nempo mampakarebaka tau kareba matao, aku taa maya tabaro, apa etu semo palaong to nato’oka i mPue Allah aku mangika. Wali aku damangarata kasusa ane taa mampakarebaka kareba matao.
46009017	Wali ane aku mampakarebaka kareba matao ojo yako ri kabuya ndayangku, aku masipato mangarata sarongku. Pei sabanya naka pei aku mampakarebaka kareba matao apa saba etu semo palaong to nasarumakaka i mPue aku.
46009018	Wali aku mampakarebaka kareba matao pei aku taa mamporapi saro yako resi tau to rapakarebaka. Nempo masipato aku marapi sawang resi sira, pei aku taa mangika. Wali si’i semo to aku mampobuuka ewa sarongku, etu semo mampakarebaka tau kareba matao nempo tare to nabayar nsira to mangandonge.
46009019	Wali saba tare to mangawaika aku saro, see naka tare pasi samba’a tau to masipato mamponsongkaka aku. Pei nempo ewa see, aku mamporayaka mawali ewa watua ntau samparia. Naka pei aku mangika ewa wetu see tempo aku mampakarebaka tau mangkonong i Kerisitu, kanjo’u-njo’u kaboro-boros sira to mangaya Ia.
46009020	Wali ane aku mampakarebaka to Yahudi, aku mampolengkoka lengko nto Yahudi see sira damangaya anu to kuto’oka sira etu. Pasi ane aku mampakarebaka tau to mangalulu kojo porenta i Musa, aku seja mangalulu kojo porenta etu. (Kamonsonya aku tilapamo yako ri ara mporenta etu), pei aku mangaluluka see tau to kupakarebaka to mangalulu kojo porenta etu sira damangaya kareba matao.
46009021	Wali ane aku mampakarebaka wo’u tau to taa mangansani porenta i Musa, aku mawali ewa tau to taa mangansani porenta i Musa see sira damangaya seja. Pei si’a batuanginya aku taa mangalulu porenta i mPue Allah. Aku mangalulu kojo porenta i ngKerisitu.
46009022	Pasi ane aku sindara-ndara pei tau to tawa maroso pangayanya, aku mawali seja ewa tau to tawa maroso pangayanya see aku maya mampakaroso pangaya nsira. Wali ewa si’i. To lino mpangaya-ngaya pampobuukanya pasi lengko ngkatuwunya. Wali imba kanjo’ungku mampakarebaka tau kareba matao, aku mamporayaka mangawali yau lengko to si aku mampasewajuka tau to rapakarebaka etu see sira damampodongeka gombongku. Apa nempo wimba jaya to kupake mampakarebaka sira kareba matao, to bae batuanginya, etu semo re’e tau to rapalaes.
46009023	Wali samparia palaong to etu aku mangika see tiduga-dugang tau to mangaya kareba matao, see aku seja rapakasanang sindara-ndara pei sira.
46009024	Wali komi mangansani anu to mawali tempo tau matilumba. Tempo etu, tau to matilumba samparia maripo, pei ojo samba’aja to mangarata dale. Wali kita raporapaka ewa tau to menang etu. Wali anu kita mampakadota mangaluluka songka i mPue Allah see kita seja mangarata dale.
46009025	Wali ane tau to damatilumba etu, sira madota kojo maripo-ripo yami pasi manta’amaka samparia pamporani ndaya to damangantalas sira naka pei taa magasi pariponya. Naka pei sira mangangika palaong etu apa sira rani mangarata dale, etu semo so’o mbo’o to magaya to raika yako ira ngkaju to rawaika resi tau to menang. So’o mbo’o etu taa masae damaja’a. Pei kita manta’amaka pamporani ndaya ngkita pasi mangaluluka songka i mPue Allah, see damangarata dale to tare kapuranya.
46009026	Wali tau to matilumba, sira taa ojo maripo mpangkewanya. Pasi tau to masijanggur, sira taa ojo mangajanggur njo’u rao. Wali ewa see seja lengkongku. Aku tare mangika palaong to tare batuanginya apa kuporani mangarata dale.
46009027	Wali see naka aku manta’amaka pamporani ndayangku ewa naika ntau to damatilumba, pasi aku mangkuasang korongku. Apa aku taa rani mampakarebaka sa’e kareba matao panewa roo see tamo napake i mPue Allah aku mangika wo’u palaong to etu.
46010001	Wali a’i-a’i, aku rani komi mangansani palaong to mawali resi bue-bue ngkita to nakeni i Musa yako la’u tana Mesir tempo owi. Tempo etu sira samparia natorung nu limu ri raya mpalinjanya pasi sira samparia mangawote tasi liu jaya to naika i mPue Allah ri tongo ntasi etu.
46010002	Wali tempo sira natorung nu limu pasi liu ri tasi etu, tempo etu sira ewa rabaptis mangika tondong i Musa semo kepala nsira.
46010003	Sira samparia mangkoni pangkoni to nawaika i mPue Allah sira yako ri kuasaNya.
46010004	Pasi sira manginu ue to nawaika seja i mPue Allah sira yako ri kuasaNya. Ue to nainu nsira etu Ia nampaposuwu yako ri woto mbatu. Wali watu etu tondong i ngKerisitu semo. Wali Ia re’e sinjaya pei sira ri raya mpalinjanya etu.
46010005	Pei nempo sira samparia nasawang i mPue Allah, kaborosinya sira lengkonya taa mampakasanang Ia. Wali see naka sira rapopate yau nja’u pada bone.
46010006	Wali samparia palaong to nawali resi sira etu mawali tondong resi kita. Tondong etu mampatiendoka kita naka ne’e kita mamporani anu to maja’a ewa to naporani nsira.
46010007	Ne’e kita mampue tau-tau ewa naika ntau ri oyo nsira. Apa ri raya ntuntu i mPue re’e to ratulis mangkonong palaong to naika nsira tempo sira mampue tau-tau etu, to’onya, “Bansa etu matunda damangkoni pasi manginu. Roo see sira mambangu pei mataro mampakasanang.” Etu semo to ratulis. Wali ne’e kita mampue tautau.
46010008	Pasi ne’e seja kita magoyal pasi masala ewa naika ntau ri oyo nsira. Apa yako ri lengko nsira to maja’a etu, see naka dua mpuyu pei togo nsowu mba’a sira to namate yau ri rayanya seo.
46010009	Pasi ne’e kita mangansoba i Kerisitu ewa naika ntau ri oyo nsira. Apa yako ri palaong to naika nsira etu see naka sira mate natungku nu ule.
46010010	Pasi ne’e seja kita kambumbu-mbumbu ewa naika ntau ri oyo nsira. Apa tau to nangika palaong etu napopate yau i mpomakau i mPue Allah to palaonginya mampakaja’a anu to maja’a.
46010011	Wali naka pei samparia palaong etu mawali resi sira see damawali tondong resi kita. Pasi samparia palaong etu ratulis see mawali patiendo resi kita to tuwu ri tempo to mosumo kapuranya temponya to si’i.
46010012	Wali bara re’e tau to mampobuuka, “Aku maroso kojo pangayangku, wali aku taa damangika dosa.” Wali i sema-sema to mampobuuka ewa see, to tao-tao ia mampakatao kojo naka ne’e mangika dosa ewa naika bue-bue ngkita tempo owi etu.
46010013	Wali kamonsonya tare panggoda to narata ngkita to taa biasa mawali resi to lino. Pei i Pue Allah masipato rasarumaka. Ia taa damangabiaka kita mangarata panggoda to kita taa takurang mangewa. Apa tempo kita mangarata panggoda, Ia sangkani damangawaika kita jaya damampiyaika panggoda etu. Wali ewa wetu nikaNya mampakaroso rayanta mangainsoka tempo mangarata panggoda.
46010014	Wali a’i-a’i to kuporayang kojo, ane ewa see, pakalongko yako ri banua to napampue ntau resi tau-tau naka ne’e komi mampue seja resi tautau etu.
46010015	Komi tau to pande mampasisala anu to matao pasi anu to maja’a, wali komija mangabotus gombongku bara monso bara taa.
46010016	Wali tempo kita manginu anu to re’e ri sangkir mangendo raa i ngKerisitu tempo Ia mate ri kaju pasape, tempo etu kita manganto’oka i Pue Allah tarima matao. Roo see kita manginu sindara-ndara. Wali palaong etu mawali tondong kita samparia mangarata kasanang apa kita room nolika i ngKerisitu raanya. Pasi tempo kita mangampesu-mpesu roti pei mangkoni sindara-ndara mangendo koro i ngKerisitu anu mate ri kaju pasape, palaong etu mawali tondong kita samparia rapasimba’a resi koro to si Ia etu.
46010017	Apa songuja roti to rapesu-pesu etu, wali batuanginya kita nempo malagi mawali samba’a koro apa kita samparia mangkoni roti etu samba’a pei samba’a.
46010018	Wali pobuuka ruyu ada nto Israel. Ane ewa ada etu, samparia tau to mangkoni santila nae to room rapampueka resi i Pue Allah ri wawo mpalampa, tau etu masingkatao pei i Pue Allah anu pue mpalampa etu.
46010019	Wali ane ewa see, kesaa batuanginya gombongku etu? Wimba, aku bara manganto’o tau-tau pasi pampue to rapampueka resi tau-tau etu bara re’e batuanginya?
46010020	Gete tare! Batuanginya gombongku, etu semo pampue to napampueka ntau to si’a to Yahudi, pampue etu kamonsonya napampueka resi measa, si’a resi i Pue Allah. Pasi aku taa rani komi masingkatao pei measa.
46010021	Wali ane komi mangkoni pasi manginu sindara-ndara mangendo koro pasi raa i mPue, ane ewa see taa maya komi mangkoni pasi manginu seja ri roa to naika ntau mampue resi measa.
46010022	Apa ane kita mangika palaong etu, i Pue damawali timopo rayaNya. Ia taa ojo damangabiaka kita mangika palaong to etu, pasi kita taa kojo gana karosonta damangewa Ia.
46010023	Wali re’e tau to manganto’o, “Ane kita to mangaya, kesaa to kita rani mangika, kita maya mangika.” Wali monso pu’u ewa panto’o etu, pei taa samparia to kita mangika to bae batuanginya. Kesaa to kita rani mangika, kita maya mangika. Pei taa samparia to kita mangika to mampakaroso pangaya ngkita.
46010024	Wali ne’e kita mangika ojo palaong to mangansawang koronta. Pei anu kita mangika palaong to mangansawang yunu ngkita.
46010025	Wali kita maya mangkoni nae to rapobalu nja’u pasar. Pei tempo mangoli nae etu, ne’e mampotanaka resi tau mangkonong nae etu bara roomo rapampueka resi tau-tau. Apa ane kita taa mampotanaka, raya ngkita taa damangepe sala mangkoni nae etu.
46010026	Apa tare pangkoni to napapowali i mPue Allah to taa matao rakoni. Manasa ewa wetu apa re’e to ratulis ri raya ntuntu i mPue Allah to manganto’o, “Lino si’i pasi samparia bananginya paka i Pue Puenya.”
46010027	Wali ane re’e tau to taa mangaya to mangansale kita mangkoni ri banuanya pei kita rani yau, maya. Kita maya mangkoni samparia pangkoni to raposaka ri tango ngkita, pei ne’e mampotanaka resi tau mangkonong pangkoni etu see raya ngkita taa damangepe sala ane mangkoni.
46010028	Apa lino si’i pasi samparia bananginya paka i Pue Puenya. Pei ane rapanya re’e tau to manganto’oka kita, “Pangkoni si’i roomo rapampueka resi tau-tau,” ane ewa see, ne’e kita mangkoni. Anu kita mampobuuka tau to manganto’oka kita mangkonong nae etu, apa ia bara mangepe sala ane mangkoni wali see naka ia damasusa ane kita mangkoni nae etu.
46010029	Wali pobuuka raya ntau to yusa, ne’e ojo mampobuuka raya ngkita. Pei bara re’e tau to damanganto’o, “Kesaa to aku rani mangika aku maya mangika, apa taa masipato pamporani resi aku pei napakasala ntau to mangepe sala ri rayanya mangkoni nae etu.
46010030	Ane aku manganto’oka i Pue Allah tarima matao panewa mangkoni, maka pei aku nato’o maja’a ntau to yusa mangkonong anu to aku roomo manganto’oka i Pue tarima matao etu?” Ewa see nato’o ntau.
46010031	Pei aku manganto’oka komi, nempo kesaa to naika ngkita, bara mangkoni bara manginu, anu kita mangika samparianya etu paka i Pue Allah darabarong.
46010032	Wali anu kita mangika lengko ngkatuwu to taa mampakasusa tau to yusa, nempo to Yahudi, bara to si’a to Yahudi pasi samparia tau to mangaya i Pue pasi to i Pue Allah Puenya.
46010033	Ewa see semo songka to si aku. Nempo bara kesaa to kuika, aku mampeyaa mampakasanang samparia tau. Apa aku taa mangaliwu anu to bae batuanginya resi korongku. Aku mangaliwu to bae batuanginya resi tau boros see sira maya seja rapalaes.
46011001	Wali, lulu lengko to si aku, ewa nikangku mangalulu lengko to si i Kerisitu.
46011002	Wali a’i-a’i, aku mangabarong komi apa ri rayanya samparia to mawali komi sangkani mangendo aku. Pasi komi sangkani mangaluluka kojo anu to roomo kuporata resi komi seore.
46011003	Pei re’e wo’u to aku rani mampaponsanika komi. Wali ewa si’i. Ane tau to langkai kepalanya i Kerisitu, pasi to we’a kepalanya to langkai, pasi i Kerisitu kepalaNya i Pue Allah.
46011004	Wali tempo komi siromu, i sema-sema tau langkai to mangantorung wo’onya tempo makaikai bara tempo mamporata tuntu i mPue Allah, tau langkai etu mangarunes kepalanya.
46011005	Pei i sema-sema tau we’a to taa mangantorung wo’onya tempo makaikai bara tempo mamporata tuntu i mPue Allah, tau we’a etu mangarunes kepalanya. Wali tau we’a to see sewaju ewa tau we’a to roomo rakosi yau wayuanya.
46011006	Wali ane bara re’e tau we’a to taa rani mangantorung wo’onya tempo makai-kai, to tao-tao ia ragunting yau wayuanya naka podo bara rakosi yau. Pei ane napokea ia rapu’aka yau wayuanya bara rakosi yau, to tao-tao ia mangantorung wo’onya.
46011007	Pei tau langkai taa masipato mangantorung wo’onya tempo makai-kai bara tempo mamporata tuntu i mPue Allah apa ia ewa gambar i Pue Allah pasi ia mampaporao anggaNya. Pei tau we’a, masipato ia mangantorung wo’onya tempo siromu apa ia mampaporao angga nto langkai.
46011008	Apa si’a tau langkai to raika yako to we’a. To we’a semo to raika yako to langkai.
46011009	Pasi si’a to langkai to rapapowali damangansawang to we’a. To we’a semo to rapapowali damangansawang to langkai.
46011010	Wali see naka tau we’a masipato matoru mangika tondong ia re’e ri ara ngkuasa ndongonya. Apa re’e pomakau i mPue Allah mangalo’alo’a palaong to nika ngkita.
46011011	Pei nempo ewa wetu, ane resi kita to samba’a pei i Pue, to we’a tare batuanginya ane tare to langkai pasi to langkai tare seja batuanginya ane tare to we’a.
46011012	Apa ri pamulanya tau we’a raika yako to langkai, pei yako etu tare to langkai to taa napoanaka nto we’a. Pei kamonsonya samparia anu to re’e, paka i Pue Allah semo pu’unya.
46011013	Wali komija mangabotus. Bara masipato tau we’a makai-kai resi i Pue Allah ane taa mangantorung wo’onya, bara taa masipato?
46011014	Rapanya ane yako ri pampobuuka nto lino semo komi mangansani ane tau langkai to marade wayuanya, masipato rapokea.
46011015	Pei ane tau we’a to marade wayuanya, wayuanya etu mawali karoronya. Apa wayua to marade nawaika i mPue Allah tau we’a mangantorung iaja.
46011016	Wali ane bara re’e tau to rani mangabanta gombongku mangkonong tau we’a mangantorung wo’o nsira tempo siromu damampue mampakabae i Pue Allah, to’oka tau etu kami pasi tau to mangaya i Pue pasi to i Pue Allah Puenya to siromu nja’u lipu-lipu to yusa, kami tare ada to yusa to nalulu mami.
46011017	Wali re’e wo’u paposia to aku damanganto’oka komi. Pei ane mangkonong anu to si’i aku taa mangabarong komi. Apa tempo komi siromu, palaong to nuika ngkomi taa mampakaroso pangaya ngkomi. To nuika ngkomi etu ojo mampakayu’u pangayamu.
46011018	Wali to uyunya aku rani manganto’o re’e tau to mampakarebaka resi aku mangkonong komi. Kareba etu manganto’o komi to mangaya ane siromu biasa wungka yusa pampobuuka ngkomi. Pasi aku mampobuuka kareba etu re’e to monso,
46011019	apa ane to lino biasa kojo mawali ewa wetu. Pei nempo ewa see, tiroo bae batuanginya resi komi apa yako palaong to etu see naka daransani to imba komi to pampobuukanya singkonong pei i Pue Allah.
46011020	Wali apa saba palaong to mawali resi komi etu, see naka tempo komi siromu damangkoni sindarandara damangendo kapate i mPue, tempo etu taa masipato lengko ngkomi.
46011021	Apa tempo komi mangkoni etu komi ojo mansaka mangkoni pangkoni to keni ngkomi samba’a pei samba’a. Tare to mangampea yununya. Wali see naka re’e to moro apa taa gana pangkoninya pasi re’e seja to kayangu apa bae manginu tule.
46011022	Gete komi, maka pei taa mangampake banua ngkomi ane damangika palaong to ewa wetu? Komi bara taa manga’angga yunu ngkomi to mangaya pasi to i Pue Allah Puenya, apa komi ojo mampakamea yunu ngkomi to masiasi, to taa gana pangkoninya. Wali kesaa to dakuto’oka komi? Bara masipato aku mangabarong palaong ngkomi etu? Gete taa!
46011023	Apa anu to kuporata resi komi seore, i Pue semo to manganto’oka aku. Etu semo mangkonong kesaa to naika i mPue Yesu ri wuri to pangamposora i Yudas Ia. Ri wuri etu, re’e katawanya Ia raposora, Ia mangoko roti
46011024	panewa Ia makai-kai manganto’oka i Pue Allah tarima matao. Roo see Ia mangampesu-mpesutimo roti pei manganto’oka anaguruNya, “Si’i korongKu anu to Kuwaika komi. Konimo see taa nukalingan ngkomi Aku.
46011025	Pasi ewa see seja, tempo sira room mangkoni, i Yesu mangoko wo’u sangkir to la’u anu to danainu nsira. Panewa Ia manganto’o, “Anu to re’e ri raya nsangkir si’i, si’i semo tondong parajanji i mPue Allah anu to bou. Parajanji etu raangKu semo to mangabanang. Wali inumo apa ponto tempo komi manginu anu si’i, komi taa mangkalingan Aku.”
46011026	Wali batuanginya gombo i Yesu etu yako tempo si’i sampe rata temponya Ia dama’i muni, ponto tempo kita mangkoni roti etu pasi manginu anu to re’e ri sangkir, batuanginya kita mampakarebaka mangkonong kapate i mPue.
46011027	Wali anu kita mampobuuka kojo tempo kita mangkoni roti etu pasi manginu anu to re’e ri sangkir etu. Apa tau to taa mampobuuka bae batuanginya, ia sewaju pei mampobuuka taa bae batuanginya koro pasi raa i mPue. Wali palaong etu mawali dosa resi ia.
46011028	Wali see naka to tao-tao kita mangamparesa kojo ri raya ngkita samba’a pei samba’a panewa mangkoni roti etu pasi manginu anu to re’e ri sangkir etu.
46011029	Apa ane kita mangkoni pasi manginu pei taa mampobuuka kojo koro i mPue, kita danahuku i mPue Allah.
46011030	Wali see naka re’e tau to ri oyo ngkita to taa maroso koronya, pasi re’e seja to masaki pasi re’e seja to mate yau .
46011031	Pei ane kita mangabotus koro ngkita ngkalio samba’a pei samba’a, kita taa danabotus i mPue Allah.
46011032	Pei tempo i Pue Allah mangabotus kita Ia mangika ewa pa’a to mangantidas ananya . Naka pei Ia mangika ewa wetu see kita taa darahuku sindarandara pei to lino to taa mangaya i Pue.
46011033	Wali a’i-a’i, ane temponya komi siromu damangkoni mangendo kapate i mPue Yesu, tempo etu peas yunu ngkomi samba’a pei samba’a panewa mangkoni sindara-ndara.
46011034	Ane bara re’e tau to moro komponya, to tao-tao ia mangkoni ri banuanya ruyu naka ne’e komi siromu ojo danahuku i mPue Allah saba mangika palaong to taa masipato. Wali ane mangkonong palaong to yusa, tempo aku rata resi komi panewa aku damampakanasaka komi.
46012001	Wali a’i-a’i, aku rani komi mangansani mangkonong sora to nawaika i Nosa Mapasing kita.
46012002	Wali komi mangansani ewa wimba katuwu ngkomi tempo tawa mangaya i Pue. Tempo etu pampobuuka ngkomi nakuasang measa pasi na’akal nsira see komi mampue resi tau-tau to taa magombo.
46012003	Wali see naka aku rani mampaponsanika komi ewa wimba raika mampasisala tau to gombonya yako resi i Nosa Mapasing pasi tau to gombonya si’a yako resi i Nosa Mapasing. Wali ewa si’i raika mampasisala. Ane tau to gombonya yako resi i Nosa Mapasing, tau to etu tare to manganto’o, “Aku rani i Yesu ratanaa yau.” Pasi tau to gombonya si’a yako resi i Nosa Mapasing, tau to etu tare to manganto’o, “I Yesu semo i Pue.”
46012004	Wali sora to nawaika i Nosa Mapasing kita mpangaya-ngaya, pei i Nosa Mapasing to mangawai sora etu samba’aja.
46012005	Pasi palaong to naika ngkita resi i Pue mpangaya-ngaya, pei i Pue samba’aja.
46012006	Pasi malagi njaya to naika i mPue Allah mampakaroso raya ngkita mangika palaongiNya, pei samba’aja i Pue Allah to mampakaroso kita samparia.
46012007	Wali kita nawaika i Nosa Mapasing sora damampakanasaka resi sa’e Ia re’e resi kita. Pasi sora to iwaikanya kita samba’a pei samba’a etu naka pei rawaika kita datapake mangansawang samparia tau to mangaya.
46012008	Wali sangga’a tau i Nosa Mapasing mangawaika kapande mampaponsanika sa’e pasisalanya anu to monso pasi anu to taa monso. Pasi resi tau to yusa i Nosa Mapasing to samba’aja etu mangawaika kapande mampakanasaka sa’e tuntu i mPue Allah.
46012009	Pasi re’e wo’u tau to nawaika i Nosa Mapasing etu pangaya to maroso pasi tau to yusa nawaika i Nosa Mapasing etu sora see ia re’e kuasa mampakatao muni panyaki mpangaya-ngaya.
46012010	Panewa re’e wo’u tau to rawaika kuasa mangika palaong to taa rapobiasa. Pasi tau to yusa rawaika mawali to pantuntu tuntu i mPue Allah. Pasi re’e tau to rawaika kapande mampasisala tau to monso pu’u mangaluluka tuntu i mPue pei tau to taa. Panewa re’e wo’u tau to rawaika kapande magombo ri raya basa mpangaya-ngaya to taware igurunya. Pasi re’e seja tau to rawaika kapande mampaponsanika sa’e batuanginya gombo ntau to magombo ri raya basa to yusa etu.
46012011	Wali samparia sora to rawaika kita to mangaya etu paka yako resi i Nosa Mapasing to samba’aja etu. Ia semo to mangampilis to imba sora to danawaika kita samba’a pei samba’a.
46012012	Wali kita to mangaya i Kerisitu maya raporapaka ewa koro ntau. Apa ane samba’a tau samba’aja koronya, pei koronya etu saganya malagi. Pei nempo malagi saganya etu, ojo samba’aja koro. Pasi ewa see seja koro i ngKerisitu.
46012013	Apa kita nabaptis i Nosa Mapasing anu samba’aja etu darapasimba’a mawali yau samba’a koro. Kita nempo to Yahudi, nempo si’a to Yahudi pasi nempo watua nempo si’a watua, samparia mawali samba’a koro. Pasi kita samparia mangarata i Nosa Mapasing anu samba’aja etu maroo ri raya ngkita. Wali palaong etu raporapaka ewa malagi tau to manginu yako mata nue to samba’aja.
46012014	Wali ane ewa koro ntau, si’a samba’aja saganya. Malagi saganya.
46012015	Wali ane rapanya witi manganto’o, “Aku si’a pale, wali aku si’a saga ngkoro si’i.” Wimba, bara monso witi etu si’amo saga ngkoro? Taa monso!
46012016	Pasi ane talinga manganto’o, “Aku si’a mata, wali aku si’a saga ngkoro si’i.” Wimba, bara monso talinga etu si’amo saga ngkoro? Taa seja monso!
46012017	Apa ane rapanya koro etu juku mata, wimba daraika mangandonge rao? Pasi ane koro etu juku talinga, wimba daraika mangansengu bara kesaa?
46012018	Wali see naka i Pue Allah mangawaika kita saga ngkoro mpangaya-ngaya. Pasi ponto-ponto saganya etu naposaka i mPue Allah ri koro ewa wimba pamporani to si Ia.
46012019	Apa ane saganya sangayaja, kamonsonya si’a kojo anu to rato’oka koro.
46012020	Wali see naka malagi ngaya saganya pei samba’aja koro.
46012021	Wali mata taa maya manganto’oka pale, “Korom tare batuanginya resi aku!” Pasi wo’o taa maya manganto’oka witi, “Korom tare batuanginya resi aku!”
46012022	Kasimbalinya yako etu, saga ngkoro to napobuuka ntau taa bae kojo batuanginya, saga to etu semo to raparluu kojo.
46012023	Pasi saga ngkoro to kita mampobuuka taa bae kojo angganya, saga to etu semo to kita mangararamaka kojo. Pasi saga ngkoro to taa masipato nakita nsa’e, saga to etu semo to raposunsuka pake to magaya nakita nsa’e.
46012024	Pei saga ngkoro to magaya yami, saga to etu taa parluu wo’u bara kesaa. Wali i Pue Allah semo to mampasilonga koro, pasi Ia semo mangawaika angga to bae kojo resi saga ngkoro to kodi angganya.
46012025	Ia mangika ewa wetu see taa tiga’as saga ngkoro, see samparia saga ngkoro etu sewaju pamporayanginya resi yununya samba’a pei samba’a.
46012026	Wali ane samba’a saga ngkoro mangarata kasesa, samparia saga ngkoro etu paka mangepe seja kasesa etu. Pasi ane samba’a saga ngkoro rabarong, samparia saga ngkoro etu paka masanang seja.
46012027	Wali komi seja room mawali koro i ngKerisitu. Pasi komi samparia mawali saga ngkoro etu samba’a pei samba’a.
46012028	Wali ewa wimba naika i mPue Allah mapasilonga saga ngkoro ngkita to lino, ewa see seja nikaNya mampasilonga kita to saga ngkoro i ngKerisitu. Apa ane kita to mangaya, re’e to uyunya napilis i mPue Allah mawali pomakau i mPue Yesu. Pasi to kadua, etu semo to pantuntu tuntu i mPue. To katogo, etu semo tau to mampotundeka sa’e tuntu i mPue. Roo see re’e wo’u tau to nawaika i mPue Allah kuasa mangika palaong to taa rapobiasa. Pasi re’e seja to rawaika kuasa mampakatao muni panyaki mpangaya-ngaya. Panewa re’e wo’u tau to palaonginya mangansawang sa’e, pasi tau to mawali penatua. Pasi re’e seja to rawaika kapande magombo ri raya basa to mpangaya-ngaya to taware igurunya. Wali ewa wetu naika i mPue Allah mampasilonga saga ngkoro i ngKerisitu.
46012029	Pei si’a samparia tau to mawali pomakau i mPue Yesu. Pasi si’a samparia tau to mawali to pantuntu tuntu i mPue. Si’a seja samparia tau to mampotunde. Pasi si’a samparia tau to rawaika kuasa mangika palaong to taa rapobiasa
46012030	bara mampakatao muni panyaki mpangaya-ngaya. Si’a seja samparia tau to rawaika kapande magombo ri basa to taware igurunya, bara to rawaika kapande mamporata resi sa’e batuanginya gombo ntau to magombo ri basa to yusa etu.
46012031	Wali to tao-tao komi mamporani kojo sora to bae-bae batuanginya. Pei re’e to dakuto’oka komi mangkonong anu to bae kojo batuanginya.
46013001	Wali aku nempo magombo ri raya basa-basa nto lino pasi basa mpomakau i mPue Allah yako saruga, pei taa mamporayang sa’e, tare batuanginya. Apa ane ewa see, gombongku ojo ewa nggongi to kanjengu-njengu pasi ewa bolong to matino apa taa kojo re’e batuanginya.
46013002	Pasi nempo aku nawaika i mPue mawali to pantuntu tuntuNya pasi rawaika mangansani anu to taa nansani ntau, pasi nempo bae kanasanya to nawaika i mPue aku, pasi nempo aku maroso kojo pangayangku see kukurang mangalimba tongku, nempo ewa see ane aku taa mamporayang sa’e, tare batuanginya katuwungku.
46013003	Pasi nempo aku mangawaika yau samparia ngaya-ngayangku resi tau to masiasi, pasi mangawaika yau korongku damate ratunju, pei ane aku taa mamporayang sa’e tare batuanginya resi aku.
46013004	Wali tau to mamporayang sa’e, tau etu bae sabaranya pasi manoto. Tau etu taa timopo rayanya resi yununya. Ia taa tibaro pasi taa seja mangei.
46013005	Tau to mamporayang sa’e etu, ia taa makasar gombonya pasi lengkonya. Pasi ia taa ojo mampobuuka pamporani to si iaja. Ia taa majoli maja’a rayanya resi yununya pasi taa seja mangendo sala nu yununya.
46013006	Pasi tau to mamporayang sa’e etu taa masanang ane yununya mangika palaong to taa singkonong pei i Pue Allah, pei ia masanang ane yununya mangalulu jaya to monso.
46013007	Pasi tau to mamporayang sa’e etu taa mangkitanaka sala nu yununya. Pasi ia sangkani ojo rani mangaya anu to matao mangkonong yununya. Pasi nempo maja’a lengko nu yununya, ia tare pandoonya mansarumaka i Pue see yununya etu damajea yako lengkonya etu. Pasi tau to mamporayang sa’e etu sangkani inso rayanya ane mangarata kasusa.
46013008	Wali pamporayang tare kapuranya. Pei tau to re’e kapandenya mamporata tuntu i mPue, pasi tau to pande magombo ri raya basa-basa to taware igurunya, pasi tau to bae kanasanya, sora to rawaika sira etu samparia dapaya yau.
46013009	Apa tempo si’i kita tawa mangansani samparia, ojo singga’a to nansani ngkita pasi gombo nto pantuntu tuntu i mPue Allah gombonya etu tawa samparia to i Pue Allah damanganto’oka kita.
46013010	Pei ane ratamo temponya i Pue Allah damampasilonga samparia, tempo etu dapaya yau sora to taa masilonga etu.
46013011	Rapanya tempo aku dakodiwa. Tempo etu gombongku ewa gombo nu ana kodi pasi pangansaningku ewa ana kodi pasi pampobuukangku ewa ana kodi. Pei tempo aku mawali bae aku mamposaka yau lengko nu ana kodi.
46013012	Wali si’i-si’i kita ewa tau to mangalo’aka lengkenya nja’u sami to mawaraus, wali taa mayoas. Pei ri tempo to darata kita damayoas mangkita ewa tau to mangalo’aka lio nsa’e. Pasi si’i-si’i anu to kunsani ojo sangga’aja, pei ri tempo etu dasewaju ewa wimba kanasanya i Pue Allah mangansani aku.
46013013	Wali si’i-si’i togo ngaya lengko to taa dapura yau. Etu semo pangaya pasi pansarumaka pasi pamporayang. Pei lengko to togo etu, to bae kojo batuanginya, etu semo pamporayang.
46014001	Wali anu kita mangaliwu jaya see sangkani mamporayang yununta. Pasi anu kita mamporani kojo sora to nawaika i Nosa Mapasing kita to mangaya, taa manto’o sora to nawaika kita mawali to pantuntu tuntu i mPue Allah.
46014002	Apa i semasema to magombo ri raya basa to yusa, tau etu si’a yununya napogomboka, i Pue Allah semo, apa tare yununya to mangansani gombonya etu. Tau etu yako ri kuasa i Nosa Mapasing naka pei magombo mangkonong anu to taa nansani nto lino.
46014003	Pei to pantuntu tuntu i mPue Allah mampogomboka yununya semo. Wali gombonya etu mampakaroso pasi mampaposiaka pasi mampakalindo raya nu yununya etu.
46014004	Wali tau to magombo ri raya basa to yusa, tau etu mampakaroso raya to si iaja. Pei to pantuntu tuntu i mPue Allah, tau etu mampakaroso samparia raya ntau to mangaya.
46014005	Wali aku masanang ane komi samparia nukurang magombo ri raya basa-basa to yusa to taware igurumu, pei to sanang-sanang ane komi mamporata tuntu i mPue Allah. Apa to pantuntu tuntu i mPue semo to bae-bae batuanginya pei tau to magombo ri basa-basa to yusa. Apa tau to magombo ri basa-basa to yusa etu taa mampakaroso raya ntau to mangaya ane ia taa mampakanasaka sira batuangi nu gombonya etu.
46014006	Wali a’i-a’i, ane rapanya aku rata ri oyo ngkomi pei magombo ri basa-basa to yusa, ane ewa see kesaa batuanginya resi komi? Tare kojo batuanginya. Pei ane aku mamporata resi komi anu to napaponsanika i mPue aku, bara mampakanasaka komi tuntu i mPue Allah, bara mamporata tuntuNya, bara mampotundeka komi tuntuNya, ane ewa see bae batuanginya resi komi.
46014007	Wali rapanya ewa anu to taa la’u nosanya pei to mamoni, ewa suling pasi gambus. Ane suling etu taa kono raika mangantawuis pasi ane gambus etu taa kono raika mangantingko, wimba danaika ntau mangansani bara nyanyi to imba to raponyanyika.
46014008	Pasi ewa see seja tarompet to ratawuis mampaponsanika tentara daratamo temponya mampakaroso dayau mamusu. Wali ane tarompet etu pei taa kono raika mangantawuis, tare tentara to mampakaroso yau mamusu.
46014009	Wali ewa see seja komi. Apa ane komi ojo magombo mangampake basa to taa nansani nsa’e, wimba danaika nu yunu ngkomi mangansani batuanginya gombo ngkomi etu? Ane ewa see komi ojo mampogomboka rao.
46014010	Kamonsonya ri lino si’i basa ntau mpangaya-ngaya, pasi tare basa ntau to tare batuanginya.
46014011	Pei ane aku taa manasangku batuanginya gombo ntau to magombo etu, tau etu mampobuuka aku ewa tau to rata ri lipu ntau to yusa. Pasi aku mampobuuka ia ewa see seja apa kami taa masinsani.
46014012	Wali ewa see seja komi ane ojo magombo ri raya basa to yusa. Komi rani kojo mangarata sora yako resi i Nosa Mapasing. Wali ane ewa see, to taotao komi mamporani sora to maya rapake mampakaroso raya ntau samparia to mangaya i Pue.
46014013	Wali see naka tau to magombo ri raya basa to yusa to taotao makai-kai resi i Pue mamporapi kapande see nakurang mampakanasaka yununya batuanginya gombonya etu.
46014014	Apa ane aku makai-kai ri raya basa to yusa, tempo etu rayangku makai-kai, si’a pampobuukangku. Wali gombo to kuto’o etu tare batuanginya apa taa manasa resi aku.
46014015	Wali ane ewa see kesaa to dakuika? Ewa si’i dakuika. Aku damakai-kai magombo ri raya basa to yusa to nawaika i Nosa Mapasing aku, pei aku damakai-kai seja magombo ri raya basa to nansani nsa’e. Pasi ewa see seja ri tempo manyanyi mangabarong i Pue Allah. Tempo etu aku damanyanyi ri raya basa to yusa pei aku damanyanyi seja ri raya basa to nansani nsa’e.
46014016	Wali ane rapanya komi mangabarong i Pue Allah ojo magombo mangampake basa to yusa to nawaika i Nosa Mapasing komi, wimba danaika ntau to mangandonge to taa manasanya gombo etu? Tau etu taa nansani damanganto’o, “Amin,” tempo komi manganto’oka i Pue Allah tarima matao.
46014017	Wali nempo matao kojo pokai-kai ngkomi manganto’oka i Pue Allah tarima matao, pokai-kai etu taa mampakaroso raya nsa’e.
46014018	Wali aku manganto’oka i Pue Allah tarima matao apa aku semo to boro-boros pei komi samparia magombo ri raya basa-basa to yusa.
46014019	Pei ane tempo kasiromu ntau to mangaya i Pue, tempo etu aku mangepe to tao-tao aku nempo ojo lima ntaa gombongku ri raya basa to nansani nsa’e sakowa sampuyu nsowu ntaa gombongku ri raya basa to yusa to taa nansani nsira.
46014020	Wali a’i-a’i, ne’emo mampobuuka ewa naika ngana mayunu. Pobuuka ewa naika ntau bose tu’a. Pei ane mangkonong palaong to maja’a, to tao-tao mampolengkoka lengko nu ana kodi to taa nansani mangika palaong to maja’a etu.
46014021	Ane ri rayanya porenta i mPue Allah re’e ratulis ewa si’i, to’onya, “I Pue manganto’o, ‘Aku damampogomboka to Israel mangampake nganga ntau to magombo ri basa-basa to yusa, pasi mangampake nganga ntau to si’a to Israel. Pei nempo Aku mampogomboka sira ewa wetu, sira taa damampodongeka gombongKu etu.’” Etu semo gombo to ratulis tempo owi.
46014022	Wali kapande ntau magombo ri raya basa-basa to tawa igurunya, kapande etu naka pei nawaika i Nosa Mapasing tau etu see mawali tondong resi tau to tawa mangaya i Pue. Si’anya tondong resi tau to mangaya. Pei kapande mamporata tuntu i mPue Allah, etu semo tondong resi tau to mangaya, si’a resi tau to tawa mangaya.
46014023	Wali rapanya komi samparia to mangaya ri lipu ngkomi, ane komi siromu pasi samparia komi paka magombo ri raya basa-basa to yusa, ane ewa see kesaa damawali ane rata tau to yusa? Ane rata tau to tawa mangansani mangkonong sora i Nosa Mapasing etu, bara rata tau to tawa mangaya, pei mangandonge gombo ngkomi to mpangaya-ngaya etu, wimba to danato’o ntau to rata etu? Sira damanganto’oka komi paka nawando yau.
46014024	Pei ane komi samparia mamporata tuntu i mPue Allah pei rata tau to tawa mangaya bara to tawa mangansani mangkonong sora etu, kesaa to damawali? Tau etu damangandonge gombo ngkomi etu panewa ia damanasa ia tau madosa, apa re’e anu to magombo ri rayanya manganto’o, “Gombo ntau si’i mangkonong aku semo.”
46014025	Wali ewa wetu naika i mPue Allah mampakanasaka samparia pampobuuka to rawuni ri raya ntau. See naka tau etu damadungku apa majea pasi ia damampue mampakabae i Pue Allah pei manganto’o, “Monso pu’u i Pue Allah re’e ri oyo ngkomi.”
46014026	Wali ane ewa see, kesaa to masipato daraika tempo komi siromu damampue mampakabae i Pue Allah? Ewa si’i daraika. Tempo komi siromu sindara-ndara, tempo etu re’e komi to damamponyanyika nyanyi to mangabarong i Pue Allah, re’e wo’u komi to damampotunde, pasi re’e wo’u to damamporata anu to napakanasaka i mPue komi. Pasi re’e to damagombo ri raya basa to yusa, panewa re’e wo’u komi to damampakanasaka yunumu anu to nato’o ntau to magombo ri raya basa to yusa etu. Pei tempo komi mangika palaong to etu, ika see mampakaroso samparia raya ntau to mangaya.
46014027	Wali ane re’e tau to damagombo ri raya basa to yusa, biakam, pei ne’e yabi yako togo mba’a tau etu. To taotao duaja tau to magombo ri raya basa to yusa pasi ne’e sindara-ndara magombo. Pasi taa maya tare tau to mampakanasaka sa’e gombo nsira etu.
46014028	Ane bara tare tau to mampakanasaka sa’e gombo nsira, sira taa maya magombo ri temponya komi siromu. Sira maya ojo mampogomboka i Pue Allah ri raya nsira.
46014029	Pasi ane to pantuntu tuntu i mPue, biakamo dua bara togo sira to magombo. Pasi tempo sira magombo etu, yununya to tao-tao mampodongeka kojo pei mangabotus gombonya etu bara monso pu’u yako resi i Nosa Mapasing bara si’a.
46014030	Pasi ane tongo-tongonya tau samba’a magombo pei kodi majoli re’e anu to napakanasaka i mPue tau to matunda, ane ewa see to tao-tao tau to tongo mpagombonya etu majoli mampakaroo gombonya etu. Roo etu panewa tau to owo room napakanasaka i mPue etu maya magombo.
46014031	Apa komi samparia to pantuntu tuntu i mPue Allah maya masibolos magombo samba’a pei samba’a see samparia tau darapotundeka pasi darapakaroso rayanya.
46014032	Wali naka pei to pantuntu tuntu i mPue Allah etu maya masibolos magombo apa siraja semo to mampasilonga sora to si sira etu samba’a pei samba’a. Tare to mampakasaaka sira magombo, wali sira nakoto mangampeas ane yununya magombo.
46014033	Ewa wetu songka i mPue Allah apa Ia taa rani kita marotai tempo siromu. Ia rani kita masanang siromu. Wali ane ewa porenta to nalulu ntau to mangaya i Pue to siromu nja’u ponto-ponto lipu,
46014034	ane tempo siromu tau to mangaya, to tao-tao tau to we’a ojo maroti. Apa ri tempo etu sira taa rabiaka magombo apa ane ewa porenta i mPue to we’a mampolaika songka nto langkai.
46014035	Wali ane re’e to sira rani mangansani, to tao-tao sira mangampeas rata ri banuanya panewa mangampotanaka resi rongonya. Apa ane tau we’a magombo ri temponya tau to mangaya siromu, palaong etu masipato rapokea.
46014036	Wali bara re’e komi to taa singkonong pei porenta to etu, pei gete, tuntu i mPue Allah si’a yako resi komi kama’inya. Pasi si’a ojo komi to mangarata tuntu i mPue Allah etu.
46014037	Re’e komi to manganto’o, “Aku to pantuntu tuntu i mPue Allah.” Pasi re’e to manganto’o, “Aku bae karoso ndaya to nawaika i Nosa Mapasing aku.” Wali ane tau to etu taa maya taa mampongakung monso pu’u porenta i mPue anu to kutulisika komi si’i.
46014038	Pei ane tau etu bo’onya mampodongeka gombongku si’i, ne’e komi mampodongeka gombo to si ia.
46014039	Wali a’i-a’i, matao ane komi mamporani kojo mawali to pantuntu tuntu i mPue Allah. Pasi ne’e mangaba’a tau to rani magombo ri raya basa-basa to tawa igurunya.
46014040	Pei samparia to nuika ngkomi etu pakatao kojo see komi mangika ewa wimba to masipato pasi masilonga.
46015001	Wali a’i-a’i, aku rani mampatiendoka komi mangkonong kareba matao to aku nampakarebaka resi komi seore. Wali tempo aku mampakarebaka komi kareba matao etu, tempo etu komi mangaya, pasi pangaya ngkomi ri kareba matao etu maroso kojo rataka ri tempo si’i.
46015002	Wali yako kareba matao etu see naka komi rapalaes ane komi mangaya kojo gombo to kupakarebaka resi komi etu. Pei ane si’a kareba matao to aku nampakarebaka resi komi etu to nuaya ngkomi, ane ewa see pangaya ngkomi etu tare batuanginya.
46015003	Apa aku namporata resi komi kareba to aku room mangantima pasi to bae kojo batuanginya. Etu semo i Kerisitu mate apa saba dosa ngkita, singkonong ewa to ratulis yami ri raya ntuntu i mPue Allah.
46015004	Roo see Ia rapongkeli panewa roo see ri eo to katogo Ia rawangu muni yako ri kapateNya singkonong ewa to ratulis yami ri raya ntuntu i mPue Allah.
46015005	Wali ojo karoonya Ia rawangu muni etu, Ia nakita i mPetrus panewa samparia anaguruNya to sampuyu pei dua etu mangkita seja Ia.
46015006	Panewa yako etu yabi lima atu mba’a tau to mangaya Ia to sindara-ndara mangkita Ia. Tau etu kaborosinya tiroowa tuwu ri tempo si’i, pei re’e seja to namatem.
46015007	Wali ojo karoonya i Yesu nakita ntau boros etu, Ia nakita wo’u i Yakobus panewa nakita wo’u mpomakauNya samparia.
46015008	Pasi aku semo to purinya mangkita Ia. Pei aku si’a ewa pomakauNya to yusa etu. Aku maya raporapaka ewa ana kodi to tawa rata temponya pei kodi majoli rapoanaka. Apa aku kodi majoli mawali pomakau i mPue Yesu.
46015009	Wali ane pomakau i mPue Yesu, aku semo to kodi kojo angganya. Pasi kamonsonya aku taa masipato rato’oka pomakau i mPue Yesu apa tempo ruyu aku mangansesai tau to mangaya i Pue.
46015010	Pei apa saba kanoto i mPue Allah, see naka aku mawali pomakau i mPue Yesu ri tempo si’i. Pasi kanoto i mPue Allah resi aku etu bae kojo batuanginya. Apa yako etu aku semo to roso-roso palaongingku pei samparia pomakau i mPue. Pei palaongingku etu si’a yako karoso ndaya to si aku naka pei mawali. Yako kanoto i mPue to re’e resi aku.
46015011	Pei nempo aku to roso-roso palaongingku, bara pomakau to yusa to roso-roso palaonginya, taa mawei. To bae batuanginya, etu semo kareba matao to kami mampakarebaka pasi to komi mangaya seja.
46015012	Wali kami room mampakarebaka resi komi manganto’o i Kerisitu rawangu muni yako ri kapateNya. Wali ane ewa see maka pei re’e komi to manganto’o tare tau to rawangu muni yako ri kapatenya?
46015013	Apa ane tare tau to rawangu muni yako ri kapatenya, batuanginya i Kerisitu taa seja rawangu muni.
46015014	Pasi ane i Kerisitu taa rawangu muni yako ri kapateNya, ane ewa see kareba to kami mampakarebaka tare batuanginya. Pasi pangaya ngkomi taa seja re’e batuanginya.
46015015	Pei si’a ojo etu, apa ane i Kerisitu taa rawangu muni, batuanginya kami mawuti tempo kami manganto’oka tau mangkonong i Pue Allah. Apa kami room manganto’oka tau i Pue Allah re’e mangawangu muni i Kerisitu yako ri kapateNya. Pei ane monso pu’u tau mate taa rawangu muni, ane ewa see i Pue Allah taa seja mangawangu muni i Kerisitu.
46015016	Apa ane tau mate taa rawangu muni yako ri kapatenya, batuanginya i Kerisitu taa seja rawangu muni.
46015017	Pasi ane i Kerisitu taa rawangu muni yako ri kapateNya, tare batuanginya pangaya ngkomi resi Ia, apa komi tawa ralapa yako ri huku nu dosa ngkomi.
46015018	Pasi ane ewa see, tau to mangaya i Kerisitu to room namate yau, tau etu room rapakaja’aka yau.
46015019	Wali ane kita mansarumaka i Kerisitu ojo ri raya ngkatuwunta ri lino si’i, roo see taa rawangu muni yako ri kapatenta, ane ewa see kita semo to bae-bae kasiasi ngkita pei kasamparianya to lino to yusa.
46015020	Pei monso pu’u i Kerisitu rawangu muni yako ri kapateNya. Ia raporapaka ewa so’o mpae to uyunya rapota apa Ia semo to uyunya rawangu muni see tamo damate wo’u. Wali see naka samparia tau to mangaya Ia to namate yau, to raporapaka ewa tau to yore, tau etu darawangu muni seja sewaju pei Ia.
46015021	Apa yako dosa ntau samba’a see naka to lino mangarata kapate. Pasi ewa see seja yako palaong ntau samba’a see naka to lino darawangu muni yako ri kapatenya etu.
46015022	Apa samparia wiyaa i Adam paka mangarata kapate, pei samparia tau to samba’a pei i Kerisitu paka darawaika katuwu.
46015023	Pei tau to rawaika katuwu etu, sira darawaika katuwu etu ri tempo to masipato samba’a pei samba’a. I Kerisitu ewa so’o mpae to uyunya rapota apa Ia semo to uyunya rawaika katuwu etu. Panewa temponya Ia ma’i wo’u, tempo etu tau to Ia Puenya darawaika seja katuwu etu.
46015024	Panewa roo see darata kapuranya temponya to si’i. Wali tempo etu i Kerisitu damampakapura kuasa samparia to maporenta pasi samparia to yusa to re’e kuasanya pasi karosonya. Pasi tempo etu Ia damangawaika yau resi i Pue Allah, Pa’a, paporentaNya.
46015025	Apa i Kerisitu semo Makole sampe ratamo temponya i Pue Allah manganangi samparia baliNya pei mangawaika Ia mangkuasang sira.
46015026	Wali baliNya to purinya kojo to Ia damanganangi, etu semo kapate.
46015027	Palaong to etu singkonong kojo pei gombo to ratulis ri raya ntuntu i mPue Allah to manganto’o, “I Pue Allah re’e mangawaika i Kerisitu mangkuasang samparia anu to re’e.” Etu semo to ratulis ri raya ntuntu i mPue Allah. Wali manasa samparia anu to re’e danakuasang i ngKerisitu. Ojo i Pue Allah anu to mangawaika Ia mangkuasang samparia etu, ojo Ia semo to taa danakuasang i ngKerisitu.
46015028	Wali ane ratamo temponya samparia nakuasang i ngKerisitu etu, tempo etu i Kerisitu, Ana i mPue Allah, damangawaika yau seja koroNya danaporentang i mPue Allah anu to mangawaika Ia mangkuasang samparia etu. Ia damangika ewa wetu see ojo i Pue Allah semo to mangkuasang samparia anu to re’e.
46015029	Wali wimba, ane monso pu’u tau mate taa rawangu muni yako ri kapatenya, maka pei re’e tau to rabaptis mangabolos yununya to room namate yau? Ane tau mate etu taa darawangu muni, tare batuanginya yununya rabaptis mangabolos sira.
46015030	Pasi kami seja, tare pandoonya tau mangarai kami apa sabanya kami mampakarebaka kareba matao. Pei ane monso pu’u tau to mate taa darawangu muni yako ri kapatenya, gete, tare batuanginya kami mangarata kasesa to etu!
46015031	Wali a’i-a’i aku masanang kojo kuepe mampobuuka komi roomo mawali samba’a pei i Kerisitu Yesu, Pue ngkita. Monso pu’u aku mangepe ewa wetu. Wali ewa wimba kamonsonya aku mangepe ewa wetu, ewa see seja monso pu’u aku pontoponto eo mampobuuka bara tamo masae aku danapopate yau ntau to bali i mPue Allah.
46015032	Rapanya ri kota Epesus si’i, re’e seore aku nangewa tau to maja’a kiranya ewa binatang to maila. Wali ane ewa pampobuuka nto lino to mampobuuka tare tau to darawangu muni yako ri kapatenya, ane ewa pampobuuka nsira taa kojo re’e batuanginya resi aku ane mangewa tau to maja’a etu. Ane monso pu’u tau mate taa darawangu muni yako ri kapatenya, to tao-tao aku ojo mangaluluka gombo ntau to manganto’o, “Anu kita mangkoni pasi manginu mampakasanang, apa nile kita damatemo.”
46015033	Wali ewa wetu nato’o ntau. Pei taa monso, wali ne’e natipu ntau etu. Pobuuka paposia ntau to manganto’o, “Ane komi mampogalungika tau to maja’a, taa masae lengko ngkomi to matao damambali yau damawali maja’a seja.”
46015034	Wali pasilonga muni pampobuuka ngkomi pei ika anu to singkonong pei i Pue Allah. Pandooka mangika dosa. Apa re’e komi to taa kojo mangansani i Pue Allah. Wali naka pei aku mampogomboka komi ewa wetu see komi damangepe mea.
46015035	Pei bara re’e tau to damampotanaka, manganto’o, “Wimba raika mangawangu muni tau to mate yako ri kapatenya?” Pasi koro to ewa wimba to darawaika sira tempo sira ma’i muni etu?”
46015036	Wali gete, bea kojo tau to mampotanaka ewa wetu. Apa ane komi mamuya, kapa’i mpinumuya etu taa datuwu ane taa mate ruyu.
46015037	Pasi anu to rapomuya etu ojo kapa’i mpae bara pinamuya to yusa. Si’a wulinya sindara-ndara pei tokonya pasi iranya to rapomuya.
46015038	Pei ojo karoonya rapomuya kapa’i mpinumuya etu, panewa i Pue Allah mangawaika kapa’inya etu katuwunya to singkonong pei pamporani to si Ia. Wali ponto ngaya mpinamuya nawaika i mPue Allah katuwunya to masipato sangaya pei sangaya.
46015039	Pasi anu to manosa re’e seja pasisalanya. Apa wombo ntau yusa pei wombo nu binatang. Pasi yusa wo’u wombo ntonsi pasi wombo nu bau.
46015040	Pasi ewa see seja re’e pasisalanya anu to ndate yangi pasi anu to ri wawo lino. Apa anu to ndate yangi kayawanya yusa pei kayawa nu anu to ri wawo lino.
46015041	Wali mata nu eo taa sewaju pananya pei mata mbuya. Pasi mata mbuya taa sewaju pananya pei batu’e. Pasi batu’e taa seja sewaju pananya sampa’i pei sampa’i.
46015042	Wali ewa see seja tempo tau darawangu muni yako ri kapatenya. Apa lemba ntau to rapongkeli, lemba etu boo yau. Pei ane rawangu muni yako ri kapatenya, koro ntau etu tamo damate.
46015043	Pasi tempo rapongkeli, lemba ntau masiasi pasi tare karosonya. Pei ane rawangu muni, koro ntau etu meyawa pasi maroso.
46015044	Pasi anu to rapongkeli, etu semo koro to napake ntau maroo ri lino si’i. Pei anu to rawangu muni, etu semo koro to napake ntau etu maroo sindara-ndara pei i Pue Allah. Apa koro ngkita ri tempo si’i koro to masipato maroo ri lino, wali ane ewa see, koro ngkita tempo rawangu muni koro to masipato maroo-roo sindara pei i Pue Allah.
46015045	Palaong etu singkonong pei gombo to ratulis ri raya ntuntu i mPue Allah. Apa gombo etu manganto’o to lino to uyunya rapapowali, i Adam, ia napaponosa i mPue Allah see mawali anu to tuwu. Pei i Kerisitu, to rato’oka i Adam to purinya, Ia mawali nosa to mangawaika katuwu.
46015046	Wali kita taa mansaka nawaika i mPue Allah koro to masipato maroo sindara-ndara pei Ia. Ia mangawaika ruyu kita koro to masipato maroo ri lino si’i panewa yako etu Ia mangawaika koro to masipato maroo resi Ia.
46015047	Wali tau to uyunya etu, koronya rapapowali yako ri awu ntana. Pei tau to kadua etu yako ndate saruga kama’iNya.
46015048	Wali samparia to lino sewaju ewa tau to rapapowali yako ri awu ntana etu. Pasi samparia to ndate saruga sewaju ewa tau to yako ri saruga kama’iNya etu.
46015049	Si’i-si’i kita sewaju ewa tau to rapapowali yako ri awu ntana. Wali ewa see seja ane ratamo temponya kita rawangu muni yako ri kapatenta, tempo etu kita dasewaju ewa tau to yako ri saruga kama’iNya etu.
46015050	Wali a’i-a’i, ewa si’i batuanginya. Ane ri tempo si’i koro ngkita re’e wombo pasi raa. Wali koro to ewa wetu taa masipato mangarata anu to matao to rawaika resi tau to Makolenya i Pue Allah. Pasi koro ngkita to maya boo yau si’i taa seja masipato mangarata tilanya ri katuwu to singkasaenya.
46015051	Wali padongeka gombongku si’i. Aku damanganto’oka komi anu to tawa nansani ntau. Etu semo, taa samparia kita to damate, pei kita samparia darawali koronta.
46015052	Palaong etu kodi majoli damawali, ri rayanya sampida mata ri tempo darapangantawuis tarompet to kapuranya. Apa ane radonge loo ntarompet etu, tempo etu tau mate darawangu muni yako ri kapatenya pei tamo daboo yau wo’u pasi kita samparia darawali koronta.
46015053	Apa ewa naika ntau to mangawonsu yau baju to masae pei mamposunsuka wo’u baju to bou, ewa wetu seja lemba ntau to mate to room naboo yau taa maya taa rawali yau mawali koro to tamo daboo yau. Pasi koro ngkita to tiroo maya mate si’i rawali yau seja mawali koro to tamo mate.
46015054	Wali tempo lemba ntau to mate to room naboo yau rawali mawali koro to tamo daboo yau, pasi tempo koro ngkita to tiroo maya mate si’i rawali mawali koro to tamo mate, tempo etu semo tibanang gombo to ratulis yami ri raya ntuntu i mPue Allah, to manganto’o, “Kapate room napakapura i mPue Allah kuasanya, wali see naka kita menang.”
46015055	Pasi re’e wo’u ratulis to manganto’o, “O kapate, imbare kuasamu manganangi tau? O kapate, imbare kuasamu mampakaja’a tau?”
46015056	Wali anu to mangawaika kapate kuasanya mampakaja’a tau, etu semo dosa. Pasi anu to mangawaika dosa kuasanya, etu semo porenta i mPue Allah.
46015057	Pei kita manganto’oka i Pue Allah tarima matao, apa Ia mangawaika kita menang apa saba palaong to naika i Yesu Kerisitu, Pue ngkita.
46015058	Wali a’i-a’ingku anu to kuporayang, pakaroso pangaya ngkomi see tare pombalinya ane rata tau to rani mampakaja’a pangaya ngkomi etu. Pasi pakadota kojo sangkani mangika palaong i mPue, apa komi mangansani palaong to komi mangika resi i Pue etu bae kojo batuanginya apa komi seja darawangu muni yako ri kapatemu.
46016001	Wali a’i-a’i, aku rani magombo mangkonong doi to raporomung damangansawang tau to i Pue Allah Puenya. Wali aku rani komi mangalulu seja porenta to aku manganto’oka tau to mangaya nja’u Galatia.
46016002	Wali ponto-ponto eo Minggu aku rani komi samba’a pei samba’a mamporomung yami doi. Tau to bae doi to narata nsira, masipato mamporomung doi bae sangkodi, pei tau to taa bae doi narata nsira masipato mamporomung doi nempo taa bae kojo. Wali ewa see raika see ane tempo aku rata resi komi, kita tamo parluu mamporomung wo’u doi apa re’e yami raporomung.
46016003	Pasi tempo aku rata resi komi etu, aku damampokauka tau to nusarumaka ngkomi yau damangkeni doi to nuporomung ngkomi etu nto’u Yerusalem. Pomakau etu darawaika sura to darakenika tau ri Yerusalem see sira damanasa pomakau etu yako resi kita semo kama’inya.
46016004	Pasi ane masipato aku dayau seja nto’u Yerusalem, ane ewa see sira dayau sinjaya-njaya pei aku.
46016005	Wali aku re’e songka dayau resi komi ane roomo aku mayunu resi tau nja’u Makedonia, apa aku dayau ruyu liu nja’u ria.
46016006	Pasi tempo aku rata resi komi aku bara masae sangkodi maroo-roo resi komi. Aku bara damampeas kapuranya tempo loto panewa polas wo’u yako ri lipu ngkomi see komi maya mangansawang aku tempo dakukapolas etu bara imbare dakukanjo’u.
46016007	Wali aku tawa rani mayunu resi komi ri tempo si’i apa aku taa rani ojo sangkodija temponya kupayunu-yunu. Aku rani masae sangkodi maroo-roo resi komi ane nawaika i mPue.
46016008	Pei aku damaroo ri kota Epesus si’i sampe rata temponya Roa Pentakosta.
46016009	Apa rire boros palaong to bae kojo batuanginya to aku maya mangika nempo boros seja tau to mangewa palaong i mPue etu.
46016010	Wali i Timotius re’e songka dayau resi komi. Wali ane ratamo ia aku rani komi mangika matao resi ia see ia taa mampomoruka komi. Apa ia seja mangika palaong i mPue sewaju pei aku.
46016011	Wali ne’e rabiaka tau mangarowis ia. Pasi ane ratamo temponya ia meyoko muni yako ri oyo ngkomi, sawang ia see ia mawolili muni resi aku ri raya ngkasanang ndaya. Apa aku mangampeas ia ma’i muni sindara-ndara pei pua’i ngkita to samba’a pangaya.
46016012	Wali re’e wo’u to aku rani manganto’o mangkonong a’i ngkita to samba’a pangaya, i Apolos. Wali aku mamporapika kojo resi ia see ia dayau mayunu resi komi sindara-ndara pei pua’i ngkita to yusa. Pei ia bo’onya yau ri tempo si’i. Pei tempo ia yoa, tempo etu ia dayau resi komi.
46016013	Wali a’i-a’i, ne’e ewa tau bayore. Pakaroso pangaya ngkomi pasi pakaroso seja raya ngkomi. Ne’e meka-meka raya.
46016014	Pasi samparia palaong to nuika ngkomi, ika yako pamporayang ngkomi resi yunumu samba’a pei samba’a.
46016015	Wali komi mangansani mangkonong i Stepanus pasi tau to maroo ri banuanya. Sira semo to uyunya mangaya nja’u propinsi Akhaya, pasi sira tare yusa palaonginya yako palaong to mangansawang tau to i Pue Allah Puenya. Wali a’i-a’i kuporapika resi komi,
46016016	palaika tau to ewa wetu pasi samparia tau to mangansawang sira pasi to mangika seja palaong to etu.
46016017	Wali aku ndende kojo rayangku tempo karata i Stepanus sira togo i Fortunatus pasi i Akhaikus. Naka pei ndende rayangku apa aku kaliang kojo mampobuuka komi taa siwaka pei aku. Pei ane rata tau togo etu sira ewa mangawakil komi mayunu-yunu resi aku.
46016018	Apa sira re’e mampakaroso rayangku ewa naika nsira mampakaroso raya ngkomi seja. Wali masipato kita manga’angga tau to ewa wetu.
46016019	Wali samparia tau to mangaya i Pue to siromu nja’u lipulipu ri propinsi Asia manganto’oka aku, “To’oka to Korintus kami taa mangkalingan sira.” Pasi i Akwila sira dua i Priskila sindara-ndara pei tau to mangaya to siromu nja’u banua nsira dua manganto’o seja, “To’oka to Korintus kami taa kojo mangkalingan sira apa samba’a seja pei i Pue.”
46016020	Pasi samparia pua’i ngkita rire manganto’oka seja aku, “To’oka to Korintus kami taa mangkalingan sira.” Wali tempo komi simparata samba’a pei samba’a, masinengu ri kasanang ndaya ewa to masipato naika ntau to i Pue Allah Puenya.
46016021	Wali aku, i Paulus, taa seja mangkalingan komi. Pasi gombo to si’i aku semo mangantulis.
46016022	Wali i sema-sema to taa mamporayang i Pue Yesu Kerisitu, biakamo i Pue Allah mantanaa yau ia. O Pue, ma’imo!
46016023	Wali aku mamporapika resi i Pue Yesu see Ia mampaponsanika komi kanotoNya.
46016024	Wali aku kuporayang komi samparia to samba’a pei i Kerisitu Yesu. Amin. Ungkanyamo ruyu gombo si’i.
47001001	Sura si’i yako resi aku, i Paulus. Aku samba’a pomakau i Yesu Kerisitu apa etu semo pamporani i mPue Allah resi aku. Pasi sura si’i yako resi i Timotius, a’i ngkita to samba’a pangaya. Wali kami dua mangantulis sura si’i resi komi to i Pue Allah Puenya to siromu nja’u kota Korintus. Pasi kami mangantulisika seja samparia tau to i Pue Allah Puenya ri juku propinsi Akhaya.
47001002	Wali kami makai-kai see i Pue Allah, Pa’a ngkita, pasi i Pue Yesu Kerisitu, damampaponsanika komi kanotoNya pasi mangawaika komi karodo ndaya.
47001003	Wali anu kita mangabarong i Pue Allah, Pa’a mPue ngkita, i Yesu Kerisitu. Ia semo Pa’a to sangkani mamporayang kita, pasi Ia semo i Allah to sangkani mampakaroso rayanta.
47001004	-
47001005	Wali Ia semo to mampakaroso raya mami ri rayanya samparia kasusa to narata mami. Apa kami mangarata seja boros kasesa ewa to narata i ngKerisitu seore. Pei ewa wimba kaborosinya kasesa to kami mangarata etu, ewa see seja kabaenya karoso ndaya to narata mami apa saba kami samba’a pei i Kerisitu. Wali naka pei i Pue Allah mangika ewa wetu see kami maya mangampake karoso ndaya to Ia mangawaika kami etu, damampakaroso raya nu yunu mami to mangarata kasusa.
47001006	Wali ane kami mangarata kasesa, re’e batuanginya resi komi. Apa yako kasesa to kami mangarata etu, see naka kami mangansani ewa wimba daraika tempo komi mangarata seja kasesa. Etu semo, kami mangansani ewa wimba daraika mampakaroso raya ngkomi pasi mangampalaes komi ri raya ngkatuwu ngkomi. Wali bae kojo batuanginya resi komi. Pasi ane kami napakaroso i mPue Allah raya mami, re’e seja batuanginya resi komi. Apa yako etu manasa resi komi i Pue Allah seja damampakaroso raya ngkomi. Wali see naka komi maroso rayamu mangansabaraka kasesa to sewaju ewa kasesa to narata mami.
47001007	Wali maroso kojo pansarumaka mami mangkonong komi. Apa kami mangansani komi mangarata seja kasesa sewaju ewa kami, see naka komi danapakaroso seja i mPue Allah raya ngkomi sewaju ewa kami.
47001008	Wali a’i-a’i, ane mangkonong kasesa to narata mami etu, kami rani mangansaritaka komi see komi mangansani. Wali kasesa to narata mami nja’u propinsi Asia, kasesa etu maya raporapaka ewa kalemba to mabeu kojo to taa nakoto mami mangkoyo. Taa gana karoso mami, apa mapari kojo kasesa etu. Wali see naka kami mangepe kami bara damate yau,
47001009	apa kami mangepe ewa roomo rahuku mate. Pei sabanya naka pei mawali ewa wetu resi kami, see kami taa damansarumaka karoso mami. Kami ojo mansarumaka i Pue Allah anu mangawangu muni tau yako ri kapatenya.
47001010	Ia roomo mampalaes kami seore yako ri tau to rani mampopate yau kami, pasi Ia mangampalaes kami ri tempo si’i. Pasi kami mansarumaka Ia tiroo damampalaes kami ri tempo to darata.
47001011	Ia damampalaes kami apa komi mangansawang seja mangampokai-kaika kami. Wali yako pokai-kai ntau boros, see naka i Pue Allah damampaponsanika kami kanotoNya pasi damangansawang kami ri tempo to darata. Wali yako palaong to danaika i mPue Allah resi kami etu, see naka boros tau to damanganto’oka Ia tarima matao.
47001012	Wali kami mangansani komi tiroowa re’e mampokai-kaika kami see i Pue Allah damangansawang kami apa kami matantu matao kojo lengko ngkatuwu mami ri oyo nto lino, taa manto’o ri oyo ngkomi seore. Apa kami mangika lengko ngkatuwu to masipato naika ntau to i Pue Allah Puenya, etu semo lengko to singkonong pei Ia pasi to taa manipu. Wali kami ndende kojo mampobuuka lengko mami etu pasi raya mami taa mangepe sala. Pei si’a yako kapande nto lino naka pei kami maya mangika lengko ngkatuwu to etu. Yako kanoto i mPue Allah semo.
47001013	-
47001014	Pasi ewa wetu seja sura to kami mangantulisika komi. Apa gombo mami liu sura-sura to kami mampokatu resi komi tare batuanginya to rawuni to mangantipu komi, pasi tare gombo to masuli rabasa bara masuli ransani. Pei kunsani ane tempo si’i komi tawa manasa kojo mangkonong pampobuuka mami pasi lengko mami, pei tuwu-tuwuja kanjo’u-njo’u tidugadugang komi masinsani pei kami. Apa ane ewa wetu komi damasanang mangabarong mangkonong kami sewaju ewa kami damasanang mangabarong mangkonong komi ane ratamo temponya i Pue Yesu dama’i wo’u.
47001015	-
47001016	Wali aku matantu kojo komi damangansani pampobuuka mami pasi lengko mami pei damasanang resi kami. Pasi aku matantu seja komi dasingkonong pei songkangku seore. Songkangku etu, etu semo aku daliu mandoo resi komi ri raya mpalinjangku yau ri Makedonia, pasi daliu mandoo wo’u tempo aku mawolili muni yako nja’u Makedonia etu. Apa ane ewa wetu, komi dua ngkani mangarata pansawang pasi maya seja mangansawang aku ri raya mpalinjangku yau njo’u Yudea. Pei taa mawali songkangku etu.
47001017	Pei nempo taa mawali songkangku etu, si’a batuanginya aku dua-dua rayangku. Pasi si’a batuanginya aku mangika songka ewa naika ntau to ojo mangaluluka yau pamporani ndaya to si sira, etu semo tau to mangika parajanji pei kamonsonya sira taa damangabanang. Ane tau to ewa wetu taa masipato rasarumaka.
47001018	Pei si’a ewa wetu lengkongku! I Pue Allah maya rasarumaka. Pasi ewa see seja kami, apa kami taa mangawutis komi. Kami taa mangika parajanji to kami taa damangabanang.
47001019	Wali naka pei kami tare mangawutis komi apa saba kami mangalulu lengko i Yesu Kerisitu, Ana i mPue Allah, to roomo napakarebaka mami togo i Silas pei i Timotius resi komi. I Yesu Kerisitu Ia masipato rasarumaka apa Ia taa seja mangika parajanji to Ia taa damangabanang. Samparia gombo to si Ia paka monso pasi Ia sangkani mangika ewa wimba to Ia roomo manganto’o.
47001020	Apa i Yesu Kerisitu semo to mangabanang samparia parajanji to naika i mPue Allah tempo owi. Wali apa saba Ia mangabanang parajanji etu, see naka kita manganto’o, “Monso pu’u Ia masipato rasarumaka.” Wali yako gombonta etu i Pue Allah rabarong.
47001021	Pei si’a ojo etu, apa i Pue Allah, Ia semo to mampakaroso pangaya mami sindarandara pei pangaya ngkomi resi i Kerisitu. Pasi Ia semo to mangampilis kita mawali Ia Puenya.
47001022	Pasi i Pue Allah seja to mangantondong kita see manasa kita Ia Puenya. Apa Ia roomo mangawai NosaNya maroo ri raya ngkita. Wali yako NosaNya to maroo ri rayanta etu, see naka matantu kojo kita damangarata samparia to naparajanjika i mPue Allah tauNya. Wali i Pue Allah monso pu’u mangabanang samparia parajanjiNya resi kita. Pasi ewa see seja dakuika mangabanang gombongku resi komi.
47001023	Wali a’i-a’i, aku damampakanasaka resi komi sabanya naka pei aku mangawali songkangku dayau resi komi. Pasi aku mamporapika resi i Pue Allah see Ia maya mawali matamanasa mangkonong gombo to dakuto’oka komi si’i apa Ia semo to mangansani rayangku. Wali kamonsonya naka pei aku tawa nayau muni resi komi njo’u Korintus apa kuporayang komi pasi taa rani rata resi komi ojo damanganseko komi to nangika sala seore.
47001024	Pei nempo manganseko komi, si’a batuanginya kami mampobuuka kami semo pue ngkomi pasi komi to papolaong mami. Kami taa rani mangkuasang pangaya ngkomi, apa pangaya ngkomi etu maroso yami. Pamporani mami mangansawang komi see daradugang wo’u kandende ndaya ngkomi.
47002001	Wali see naka aku seore re’e mampobuuka aku tawa dayau resi komi. Apa aku taa rani yau wo’u damampakamawo raya ngkomi ewa seore.
47002002	Apa ane aku mampakamawo raya ngkomi aku damawo seja rayangku pei sema wo’u to damampakalindo rayangku? Apa komi semo to mampakalindo aku, pei ane komi re’e ri raya ngkamawo ndaya, bara tamo mawali komi mampolindo rayangku.
47002003	Wali aku rani ndende rayangku tempo rata resi komi apa manasa kojo ane aku ndende rayangku, komi seja ndende raya ngkomi samparia. Aku taa rani mawo rayangku tempo aku darata resi komi, apa to tao-tao komi mampakandende rayangku. Wali see naka aku mangantulisika komi sura seore, see tuwu-tuwuja tau to sala darapakakonoka re’e katawanya aku rata resi komi.
47002004	Pei tempo aku mangantulisika komi sura etu seore, tempo etu aku masusa kojo pasi mawo kojo rayangku mampobuuka komi. Pasi tongo ngkatumangingku aku mangantulisika komi sura etu. Pei naka pei aku mangantulisika komi sura etu, si’a apa rani mampakamawo raya ngkomi. Naka pei aku mangantulisika komi, see komi damangansani ewa wimba kabaenya pamporayangingku resi komi.
47002005	Pei mangkonong tau to mampakamawo sa’e, re’e pu’u tau to mampakamawo kita seore, etu semo tau to nangika sala ri oyo ngkomi. Wali si’a ojo aku to napakamawo ntau etu, komi seja. Pei aku taa manganto’o samparia komi to rapakamawo apa aku taa rani manganto’o anu to taa monso. Pei aku mampobuuka bara kaborosinya komi to mawo rayamu.
47002006	Pei tau to nangika sala etu, ia roomo nahuku ngkomi boros apa komi roomo mampaposuwu yau ia yako ri oyo ngkomi. Wali huku etu ganamo resi ia si’i-si’i.
47002007	Wali see naka tempo si’i ne’emo mangkitanaka salanya etu, pei pakalindo rayanya naka ne’e ia mawali ewa tau to malodong yau naika ngkamawo ndayanya to mayabi kojo.
47002008	Wali see naka kuporapika kojo resi komi see komi mampakanasaka pamporayang ngkomi resi ia.
47002009	Naka pei aku mangantulisika komi sura etu apa aku rani seja mangansani ewa wimba komi, bara rani mangalulu samparia paposia to kuto’oka komi, bara taa. Pei si’i-si’i aku kunsani komi monso pu’u mangalulu paposiangku etu, apa kunsani komi roomo mangahuku tau to sala etu.
47002010	Wali si’i-si’i to tao-tao komi tamo mangkitanaka salanya etu. Pasi ane komi tamo mangkitanaka salanya, aku tamo seja mangkitanaka salanya etu. Wali i Kerisitu semo matamanasa tempo aku manganto’o aku tamo mangkitanaka sala ntau etu, ane bara re’e salanya resi aku. Naka pei aku mangika ewa wetu apa aku rani mangansawang komi.
47002011	Apa ane kita tiroo mangkitanaka sala nu yununta, ane ewa see i Kepala nto pantipu re’e jaya manganangi kita. Apa kita tansani ewa wimba songka-songka i ngKepala nto pantipu. Wali see naka aku manganto’oka komi to tao-tao ne’emo mangkitanaka sala ntau etu.
47002012	Wali a’i-a’i, aku mampakapolas wo’u sarita mangkonong palaong to nawali seore, tempo aku tawa rani rata resi komi apa taa rani mampakamawo komi. Wali tempo etu aku yau njo’u kota Troas damampakarebaka kareba matao mangkonong i Kerisitu. Rata nja’u ria i Pue mangawaika aku jaya damangika palaong to etu.
47002013	Pei nempo ewa wetu, aku tare kalindo ndaya apa aku taa mangarata a’i ngkita to samba’a pangaya, i Titus, to ipokaungku yau resi komi. Aku rani kojo rayangku mangandonge kareba mangkonong komi, pei tare. Wali see naka aku masimang resi tau Troas etu panewa mayoko pei polas njo’u propinsi Makedonia see tuwu-tuwuja dasimparata pei i Titus nja’u ria.
47002014	Pei nempo taa lindo rayangku seore, aku tiroo manganto’oka i Pue Allah tarima matao. Apa Ia sangkani mangansawang kami naka pei bali mami nangi. Naka pei Ia mangansawang kami apa saba kami samba’a pei i Kerisitu. Pasi Ia mangampake kami damampakarebaka resi tau ri ponto ponto lipu kareba mangkonong i Kerisitu. Wali kareba etu raporapaka ewa anu to magaya kojo waunya.
47002016	Pasi ane ewa pampobuuka i mPue Allah, kami seja ewa wau to magaya to napampueka i ngKerisitu resi Ia. Apa kareba matao to kami mampakarebaka ewa wau to naepe ntau samparia. Wali ane tau to mangaya pei rapalaes, sira mangepe wau etu magaya kojo, wali sira rani mangantima, see naka sira mangarata katuwu to singkasaenya. Pei ane tau to taa rapalaes, sira mangepe wau etu mawosi ewa wau ntau mate, wali sira bo’onya mangantima, see naka sira mangarata huku to singkasaenya. Wali bae kojo batuanginya mangangkeni kareba matao etu, pei gete, i sema to nakoto mangika palaong ewa wetu?
47002017	Pei kami mangkoto mangika, apa i Pue Allah semo to mampokau kami. Pasi kami buya raya manganto’o anu to monso ri pangkita i mPue Allah apa kami samba’a pei i Kerisitu. Kami si’a ewa tau boros to ojo mangaliwu kasugi naka pei sira mampakarebaka Tuntu i mPue Allah.
47003001	Wali si’i-si’i komi bara mangepe kami si’i ojo tabaro wo’u mangkonong palaong mami etu. Pei si’a ewa see. Apa kamonsonya kami monso pu’u pomakau i ngKerisitu, nempo kami tare mangkenika komi sura yako resi sa’e to mampatimonso kami pomakauNya. Kami si’a ewa tau to yusa to mampotundeka komi. Apa ane tau etu komi taa mangantima ane tare sura to nakeni nsira to mampaponsanika komi mangkonong lengko nsira. Pasi ewa see seja ane sira yau ri lipu to yusa, sira taa natima ntau ri lipu etu ane sira taa mangkeni sura yako resi komi.
47003002	Pei kami nempo tare sura to ewa wetu apa komi semo ewa sura to mampaponsanika samparia tau mangkonong kami apa komi semo wua mpalaong mami. Wali sira mangkita lengko ngkatuwu ngkomi, panewa katuwu ngkomi etu mawali tondong to mampakanasaka sira kami monso pu’u pomakau i ngKerisitu. Wali nempo taa ratulis ri raya nsura taa mawei, apa komi semo ewa sura ri raya mami.
47003003	Wali komi ewa sura to nato’oka i ngKerisitu kami mangantulis. Pasi i Nosa i mPue Allah anu tuwu, Ia ewa tinta to rapake mangantulis sura etu. Pasi sura etu si’a ratulis ri woto mbatu ewa naika i mPue Allah tempo Ia mangawaika i Musa porentaNya. Sura etu ratulis ri raya ntau.
47003004	Wali naka pei kami maya manganto’o ewa wetu apa bae pansarumaka mami resi i Pue Allah apa saba palaong to naika i ngKerisitu.
47003005	Pei taa masipato kami mampobuuka re’e yami kapande mami mangika bara kesaa. I Pue Allah semo to pu’u ngkapande to re’e resi kami.
47003006	Apa Ia semo to mangawaika kami gana kapande see kami mangkoto mampakarebaka resi sa’e parajanji i mPue Allah to bou. Wali si’amo porenta to natulis i Musa tempo owi to napakarebaka mami. Apa porenta to etu ojo mampakanasaka tau masipato rahuku mate. Pei to kami mampakarebaka, etu semo kareba to yako resi i Nosa Mapasing. Apa i Nosa Mapasing semo to mangawai katuwu.
47003007	Pei porenta to ratulis etu, etu semo porenta i Musa to natulis i mPue Allah ri woto mbatu tempo owi. Wali tempo i Musa nawaika i mPue Allah porenta etu, bae kojo kayawa i mPue Allah to nakita i Musa etu. See naka lio i Musa makilo kojo naika ngkayawa etu. Wali yako etu i Musa nayau muni damampakarata porenta etu resi to Israel. Pei rata resi sira lionya mamulamo makurang muni karemenya . Pei nempo ewa see, to Israel tawa nakoto mangalo’aka yau ri lionya etu apa saba tiroowa makilo. Wali bae kojo kayawa to rakita ri tempo i Pue Allah mangawaika i Musa porenta, nempo porenta etu ojo mampakanasaka tau masipato rahuku mate. Pasi yako ri kayawa etu kita mangansani bae kojo batuanginya porenta etu.
47003008	Wali ane ewa see, bae wo’u kayawa ri tempo si’i, tempo i Nosa Mapasing maroo ri raya ntau.
47003009	Apa ane bae batuanginya porenta to masae etu, to ojo mangahuku tau, ane ewa see, taa manto’o to tempo si’i to bae-bae wo’u batuanginya pei porenta to masae etu. Etu semo songka to mampakanasaka tau jaya see maya nato’o i mPue Allah tare dosanya.
47003010	Apa kamonsonya porenta to bae kayawanya pasi bae batuanginya tempo owi etu, porenta etu tamore batuanginya apa roomo rabolosika yau songka to bae wo’u kayawanya pasi bae wo’u batuanginya.
47003011	Pasi ane porenta to taa singkasaenya etu pei bae kayawanya pasi bae batuanginya, ane ewa see, taa manto’o songka to singkasaenya etu to bae-bae wo’u kayawanya pasi to bae-bae wo’u batuanginya.
47003012	Wali a’i-a’i, songka to bou to singkasaenya etu monso pu’u bae kayawanya! Wali kami mangansarumaka kojo songka etu, see naka maroso kojo raya mami mampakanasaka tau anu to kami mampakarebaka. Tare to kami mangawuni resi komi.
47003013	Wali palaong mami si’a ewa palaong i Musa tempo owi. Apa tempo etu i Musa mangabombongika kain lionya to makilo etu naka ne’e nalo’a-lo’aka nto Israel ri rayanya dapaya yau kayawa i mPue to re’e ri lionya etu. Pei ri tempo si’i tare to kami mangawuni resi komi. Kami mampakanasaka kojo tau mangkonong kayawa i mPue Allah.
47003014	Pei to Israel tempo owi etu, pampobuuka nsira raporapaka ewa rabombongika seja kain sewaju ewa lio i Musa apa sira taa nansani batuanginya parajanji to masae etu. Pasi ewa see seja rataka ri tempo si’i. Apa tempo si’i, tempo to Yahudi mangabasa parajanji to masae, pampobuuka nsira tiroo ewa rabombongika kain etu apa sira tawa seja mangansani batuanginya. Wali kain etu tawa rayali yau yako ri pampobuuka nsira, apa ojo tau to samba’a pei i Kerisitu to rayali yau kain etu yako ri pampobuukanya.
47003015	Pei sira tawa samba’a pei i Kerisitu, see naka rataka tempo si’i sira tawa mangansani batuanginya tempo mangabasa porenta i Musa apa pampobuuka nsira tiroo ewa rabombongika kain etu.
47003016	Pei tempo tau mangandolika tangonya resi i Pue, tempo etu anu to mangabombong pampobuuka nsira etu rayali yau.
47003017	Wali i Pue to rato’o etu, batuanginya Nosa i mPue Allah. Pasi i sema-sema tau to re’e Nosa i mPue Allah resi ia, tau etu roomo ralapa yako ri ara mporenta to masae.
47003018	Wali apa saba tamo re’e to mangabombong pampobuuka ngkita to mangaya, see naka kita samparia maya mampobuuka kojo kayawa i mPue. Pampobuuka ngkita etu raporapaka ewa mangalo’a kayawa i mPue ri raya nsami. Wali ri rayanya kita mampobuuka kayawa i mPue etu, kanjo’u-njo’u lengko ngkita darawali si-singkodi kasae-sae dasewaju ewa Ia. Pasi kanjo’u-njo’u tiduga-dugang kayawa ngkita yako resi Nosa i mPue.
47004001	Wali yako pamporayang i mPue Allah, see naka Ia mansarumakaka kami mapalaong mampakarebaka kareba to bou. Wali see naka kami taa mawali mayu’u raya mami mangika palaong to etu.
47004002	Pei kami roomo mamposaka yau palaong to masipato rawuni pasi to masipato rapokea. Pasi kami taa mangantipu sa’e, pasi tempo mampakarebaka tuntu i mPue Allah kami taa mangawali yau batuanginya. Kasimbalinya yako etu, kami mampakanasaka kojo resi tau anu to monso see samparia tau damatantu kojo ri rayanya kami maya rasarumaka. Pasi i Pue Allah semo matamanasa mami tempo mangika palaong to etu.
47004003	Pei re’e tau to ewa rabombong yau pampobuuka nsira see taa kojo nansani batuanginya kareba matao to ipakarebaka mami etu. Pei ojo tau to darapakaja’aka yau semo to rabombong yau pampobuuka nsira etu.
47004004	Tau etu tau to taa mangaya. Wali i Kepala nto pantipu, pue to mangkuasang ri tempo to maja’a si’i, ia semo to mangabombong pampobuuka ntau to taa mangaya etu. Sabanya naka pei ia mangabombong pampobuuka nsira see sira taa maya mangansani kareba matao mangkonong kayawa i ngKerisitu. Kita mangansani i Kerisitu sewaju kojo pei i Pue Allah. Pasi kareba mangkonong Ia etu raporapaka ewa reme to mangansindo tau etu. Pei pampobuuka nsira roomo mawali ewa tau buta to taa mangkita reme etu.
47004005	Wali etu semo sabanya naka pei sira taa mangaya kareba to ipakarebaka mami etu, si’a saba kareba etu taa matao. Apa anu to ipakarebaka mami resi tau, si’a mangkonong koro mami. Kami mampakarebaka resi tau mangkonong anu to monso, etu semo i Kerisitu Yesu, Ia semo Pue. Pei to kami manganto’o mangkonong kami tempo mampakareba kareba etu ojo si’i, kami rapokau resi komi damawali to papolaong ngkomi apa saba palaong to naika i Yesu. Wali ewa wetu gombo mami.
47004006	Wali tempo owi, tempo lino si’i ojo mawuri, i Pue Allah manganto’o, “Powalimo reme,” panewa re’e reme to mangansindo lino to mawuri etu. Wali tempo si’i i Pue Allah semo to ewa mangansindo pampobuuka ngkita see mareme seja. Batuanginya naka pei Ia mangika ewa wetu, see kita mangansani pasi maya mampaponsanika sa’e mangkonong kayawa i mPue Allah apa saba roomo mangalo’aka lio i Yesu Kerisitu.
47004007	Wali kami nasarumakaka i mPue Allah mampakarebaka resi sa’e mangkonong kayawaNya etu to raporapaka ewa kasugi to bae kojo. Pei kamonsonya tempo kami mampakarebaka kareba etu kami tare karoso mami. Kami raporapaka ewa kura tana to taa maroso pei to napake i mPue Allah mangkalisoka kasugiNya etu. Naka pei i Pue Allah mangampake kami to taa maroso si’i, see damanasa resi sa’e kuasa to bae kojo to re’e resi kami etu, si’a kami pu’unya. I Pue Allah semo pu’unya.
47004008	Wali kami mangarata samparia ngaya ngkasusa, pei kami taa nanangi ngkasusa etu. Pasi matempo-tempo kami bata-bata raya mami, pei taa pura yau pansarumaka mami.
47004009	Kami nasesai ntau, pei kami taa napiyaika yau i mPue Allah. Pasi kami natidas ntau sampe tisiba yau ri wawo ntana, pei kami tawa mate yau.
47004010	-
47004011	Wali koro mami sangkani mangarata kasesa ewa kasesa to narata i mPue Yesu ri tempo kapateNya. Apa ri raya ngkatuwu mami tare pandoonya tau mangika songka rani mampopate yau kami apa saba kami mangika palaong i Yesu. Pei i Yesu sangkani mangansawang kami, see naka manasa resi sa’e monso pu’u Ia tuwu muni. Wali nempo koro mami si’i mayu’u pasi re’e temponya damate yau, pei tempo si’i i Yesu mangawaika kami karoso, see manasa resi sa’e monso pu’u Ia tuwu muni yako ri kapateNya.
47004012	Wali ri rayanya kami mampakarebaka kareba matao, sangkani re’e tau to rani mampopate yau kami. Pei taa mawei, apa yako palaong mami etu see naka komi mangayamo pasi roomo mangarata katuwu to singkasaenya.
47004013	Wali ane tau sangkani rani mampopate yau kami, maka pei kami tiroowa magombo mangkonong pangaya mami? Kami tiroo magombo apa re’e gombo to ratulis ri raya ntuntu i mPue Allah to manganto’o, “Aku mangaya, wali see naka aku magombo.” Wali ewa wetu to ratulis. Pasi ewa see seja pangaya mami, apa kami seja mangaya see naka nempo re’e tau to rani mampopate yau kami, kami tiroo magombo mangkonong pangaya mami etu.
47004014	Apa kami mangansani i Pue Allah roomo mangawangu muni i Pue Yesu yako ri kapateNya, pasi Ia semo to damangawangu muni seja kita apa saba kita samba’a pei i Yesu. Pasi Ia damangkeni kami sindarandara pei komi damampotango Ia. Wali see naka kami sangkani magombo mangkonong pangaya mami etu.
47004015	Wali samparia kasesa to narata mami tempo kami mampakarebaka komi kareba matao, paka bae batuanginya resi komi. Apa kanjo’u-njo’u kaboro-boros komi to mangarata kanoto i mPue Allah, panewa kaboro-boros tau to manganto’oka Ia tarima matao. Wali yako palaong to etu see naka tidugadugang tau mangabarong kayawa i mPue Allah.
47004016	Wali see naka kami taa mosa raya mami mangika palaong to etu. Apa nempo koro mami si’i kanjo’u-njo’u kayu’u-yu’u, pei raya mami ponto-ponto eo rapakaroso.
47004017	Apa kasusa to kami mangarata taa mabeu ane rapasewajuka pei kayawa to kami damangarata ri tempo to darata. Kayawa etu semo to bae-bae pei kasusa to kami mangarata tempo si’i. Kasusa etu taa masae pei kayawa etu singkasaenya.
47004018	Wali kami taa mosa mangika palaong mami, apa re’e to mampakaroso raya mami. Wali ewa si’i, si’a anu to rakita to kami mampobuu-buuka, kami mampobuubuuka anu to taa rakita. Apa anu to rakita, anu to etu taa singkasaenya, pei anu to taa rakita, etu semo to singkasaenya.
47005001	Wali kami taa mosa mangika palaong i mPue Allah apa kami mangansani koro ngkita raporapaka ewa tenda to napake ngkita ri lino si’i. Wali kami taa mawali mayu’u raya mami apa kami mangansani ane mate yau koro ngkita, ane ewa see, koro ngkita si’i danabolosika i mPue Allah koro to tamo damate. Koro to etu raporapaka ewa banua to singkasaenya to si’a naika nto lino, pei to naika i mPue Allah ndate saruga.
47005002	Wali ri rayanya kita tuwu ri lino si’i kita mangepe mandasai apa rani kojomo rayanta dayau ri saruga see tonii ngkita damangarata koro to ndate saruga to darapaposunsuka resi kita ewa baju to bou.
47005003	-
47005004	Wali ri rayanya kita tuwu ri raya ngkoro to raporapaka ewa tenda si’i, kita mangepe mandasai apa mabeu taepe ri raya ngkatuwu ngkita si’i. Pei si’a batuanginya kita rani mate yau ojo mangawonsu yau koro to si’i, pei pamporani ngkita mansaka rabolosika koro to bou. Apa ane tonii ngkita roomo rapaposunsuka wo’u koro to bou etu, ane ewa see re’e muni bombongi ntonii etu. Wali kita rani kojo mangarata koro to bou etu apa koro to bou etu taa damate, wali koro etu to bae-bae batuanginya pei koro to damate si’i.
47005005	Wali a’i-a’i, i sema to nangika songka to magaya etu? I Pue Allah semo! Ia semo to roomo mampasilonga kita damangarata koro to bou etu. Pasi Ia roomo mangawaika kita i Nosa Mapasing damampakatantuka resi kita palaong etu damawali kojo. Wali i Nosa Mapasing mawali tondong parajanji i mPue Allah, see naka kita matantu kojo kita damangarata koro to bou to naparajanjika i mPue Allah kita etu.
47005006	Wali see naka kami sangkani maroso raya mami. Kami mangansani ane kita tiroo tuwu ri koro si’i, kita tawa siwaka pei i Pue.
47005007	Batuanginya, kita tawa maya mangangkita Ia ewa damawali ri tempo to darata. Pei nempo Ia tawa nakita nu matanta, kita tiroo mangalulu Ia ri raya ngkatuwunta apa kita mangaya Ia.
47005008	Wali see naka aku manganto’o, kami maroso raya mami. Pei ane ewa pampobuuka mami, to tao-tao kami mate yau mampiyaika koro mami si’i see maya siwaka pei i Pue. Pasi kami mangansani monso pu’u kita dasiwaka pei Ia.
47005009	Wali nempo re’ewa ri raya ngkoro si’i, bara nempo mate pei yau siwaka pei Ia, kami tiroo rani mangika palaong to mampakasanang Ia.
47005010	Wali naka pei kami rani mangika palaong to mampakasanang Ia apa darata temponya i Kerisitu damangabotus kita to mangaya. Wali tempo etu kita taa maya taa mampotango gadera to napotunda i ngKerisitu damangabotus kita etu. Pasi tempo etu kita samparia damangarata anu to masipato kita damangarata samba’a pei samba’a. Wali anu to danarata ngkita etu dasingkonong pei palaong to naika ngkita samba’a pei samba’a ri raya ngkatuwunta ri lino si’i, bara matao, bara maja’a. Wali see naka kita rani mangika palaong to mampakasanang Ia ri raya ngkatuwunta ri lino si’i.
47005011	Wali saba kami mangansani batuanginya mampalaika i Pue saba manga’angga Ia, see naka kami magombo resi tau see tuwutuwuja sira damampalaika seja Ia. Tare yusa songka mami tempo mampotundeka tau. Kami ojo mamporani sira mampolaika i Pue. Wali manasa resi i Pue Allah kami tare songka to maja’a. Pasi tuwu-tuwuja komi manasa seja kami tare songka to maja’a.
47005012	Wali gombo mami manganto’o “kami tare songka to maja’a”, gombo etu si’a batuanginya kami mangabarong wo’u koro mami. Si’a kojo. Pei ane komi buya rayamu mampasimbalika pasi mangabarong kami apa saba komi mangansani kami tare manganto’o anu to taa monso, etu matao seja, see tau to manganto’o maja’a kami damangansani pampobuuka ngkomi. Pasi ane ewa see, re’e yami pasono to danuto’o ngkomi damangansono tau to ojo manga’angga pangka ntau, pei taa manga’angga raya ntau.
47005013	Wali re’e tau to manganto’oka kami tau wando apa sira mangkita palaong mami resi i Pue. Kamonsonya kami taa wando, pei taa mawei sira mampobuuka ewa wetu, apa palaong mami resi i Pue etu naka pei mawali see i Pue Allah darabarong. Pasi ane re’e wo’u tau to mampobuuka palaong mami masilonga, matao kojo, apa palaong etu mawali see kami maya mangansawang komi.
47005014	Saba pamporayang i ngKerisitu semo to mampakakoro raya mami mangika palaong to si Ia, apa kami masanang mampobuuka pamporayanginya etu resi kita. Apa kami mangaya kojo i Kerisitu, ojo Ia semo to namate mangkapateka samparia tau. Wali see naka samparia kita to mangaya Ia paka rato’oka ewa mate seja.
47005015	Pasi Ia mangkapateka samparia tau see kita maya mangarata katuwu. Pei kita to mangarata katuwu etu, kita tamo ojo damangaluluka yau pamporani ndaya ngkita samba’a pei samba’a. Kasimbalinya yako etu, kita jamo damangaluluka pamporani i ngKerisitu to roomo nangkapateka kita etu pasi roomo seja nambangu muni yako ri kapateNya.
47005016	Wali apa saba etu, see naka pampobuuka mami si’amo ewa seore. Apa tempo ruyu kami mangabotus tau ojo mampobuuka pangkanya, si’a rayanya. Pasiwa i Kerisitu nabotus seja mami ewa wetu tempo ruyu. Pei tempo si’i kami tamo mangabotus tau ewa wetu.
47005017	Apa i sema-sema tau to samba’a pei i Kerisitu, tau etu mawali tau to bou. Wali tiliumo katuwunya to masae pasi ratamo katuwunya to bou. Wali ojo raya ntau to kami mangabotus, si’amo pangkanya.
47005018	Wali samparia palaong to etu paka naika i mPue Allah. Ia semo to mangawali kita see maya masingkatao pei Ia apa saba to naika i Yesu Kerisitu. Pasi Ia roomo mansarumakaka kami mampakarebaka resi tau mangkonong ewa wimba sira maya mawali masingkatao pei Ia.
47005019	See naka kami manganto’oka samparia tau, “I Pue Allah mangawali raya nto lino see maya masingkatao pei Ia apa saba to naika i ngKerisitu. Pasi Ia tamo mangkitanaka sala ntau to masingkatao pei Ia etu. Pasi Ia roomo mansarumakaka kami mampakarebaka resi tau mangkonong ewa wimba sira maya mawali masingkatao pei Ia.” Etu semo kareba to nasarumakaka i mPue Allah kami.
47005020	Wali see naka kami mawali pomakau i ngKerisitu to mamporata resi komi paposia i mPue Allah. Wali paposia i ngKerisitu to iporata mami etu, etu semo kami mamporapika resi komi, waika i Pue Allah mangawali raya ngkomi see maya masingkatao pei Ia.
47005021	Wali Ia semo to nangika jaya see kita maya masingkatao pei Ia. Apa i Kerisitu tare dosaNya, pei saba kita to lino madosa see naka i Pue Allah manganto’oka Ia mampongakung yau dosa ngkita. Wali yako palaong to etu see naka kita maya nato’o i mPue Allah tare dosanta apa saba kita samba’a pei i Kerisitu. Wali etu semo jaya to naika i mPue Allah see kita maya mawali masingkatao pei Ia.
47006001	Wali kami mapalaong sindara-ndara pei i Pue Allah, see naka kami mampaposiaka komi manganto’o, pake kanoto to nawaika i mPue Allah komi naka ne’e kanoto etu damawali yau tare batuanginya resi komi.
47006002	Apa re’e gombo i mPue Allah to ratulis ri raya ntuntuNya to manganto’o, “Ri tempo to singkonong pei Aku, ri tempo etu Aku manoto resi korom; pasi tempo etu Aku mangansono pokai-kaimu. Pasi ri tempo to masipato Aku mampalaes korom, tempo etu Aku mangansawang korom.” Ewa wetu gombo i mPue Allah tempo owi. Wali padongeka! Apa si’i semo temponya. Si’i semo temponya i Pue Allah damampaponsanika kita to lino kanotoNya. Pasi si’i semo temponya Ia mampalaes kita. Wali ne’e kita mangabiaka kanotoNya etu damawali yau tare batuanginya resi kita!
47006003	Wali kami to rato’oka pomakau i Yesu, kami taa rani palaong mami danato’o maja’a ntau. Wali see naka kami mangajagai kojo naka ne’e kami mangika bara kesaa to damawali ewa watu to nakatisumpul ntau naka pei sira mangampobo’o kareba matao.
47006004	Kasimbalinya yako etu, nempo bara kesaa to mawali, kami sangkani mampaponsanika sa’e kami to papolaong i mPue Allah semo. Apa sira maya mangkita ewa wimba naika mami mangainsoka ri raya ngkasesa pasi soba pasi kasusa.
47006005	Kami mangainsoka tempo ratidas, pasi ratarungku, pasi narotai ntau boros. Kami mangainsoka seja tempo mandasai mapalaong, pasi taa gana yore, pasi taa seja gana pangkoni. Wali bae kojo kasesa mami etu.
47006006	Pasi re’e wo’u lengko mami to mampaponsanika sa’e kami to papolaong i mPue Allah. Etu semo, kami taa mangika lengko to masipato rapokea, pasi kami mangansani anu to monso mangkonong i Pue Allah, kami mansabaraka pasi mangika manoto resi sa’e. Pasi kami re’e i Nosa Mapasing resi kami, pasi mamporayang sa’e ri kamonsomonsonya.
47006007	Pasi kami mampaponsanika sa’e kami to papolaong i mPue Allah apa kami mampakarebaka anu to monso, pasi re’e kuasa i mPue Allah resi kami. Pasi lengko mami to matao, lengko etu raporapaka ewa anu to napake ntentara tempo yau manga’e. Tentara etu ri palenya tondo ngkana mangangkongko wada pasi ri palenya tondo ngkii mangangkongko kantar. Wali ewa see seja lengko anu matao to kami mangika, apa kami mangampake lengko to matao damanganangi anu to maja’a.
47006008	Wali re’e tau to manga’angga kami pasi re’e seja tau to mangarunes kami. Re’e tau to mangabarong kami pasi re’e seja tau to manto’o maja’a kami. Pasi re’e tau to manganto’o kami to panipu, pei kamonsonya kami manganto’o anu to monso.
47006009	Pasi re’e tau to manganto’o, “Se’i Paulus taa masipato nansani ntau,” pei kamonsonya kami nansani ntau boros. Pasi re’e seja tau to manganto’o kami damatemo, pei lo’a kami, tiroo tuwu! Kami rasesai pei taa rapopate yau.
47006010	Wali kami mangarata kasusa, pei tare pandoonya ndende raya mami. Kami masiasi, pei yako palaong mami see naka boros tau to mangarata kasugi to monso. Pasi ane ri pangkita ntau kami tare kesaa to re’e resi kami, pei kamonsonya samparia rasi ndate saruga paka kami puenya. Wali manasa kami to papolaong i mPue Allah semo! Pasi ane manasa kami to papolaong i mPue Allah, ane ewa see manasa seja masipato komi mangaya kareba matao to napakarebaka mami resi komi.
47006011	Wali komi to Korintus, samparia pampobuuka ndaya mami paka roomo ipakanasaka mami resi komi. Pasi bae pamporayang mami resi komi.
47006012	Wali si’a kami to manta’amaka pamporayang mami resi komi. Komi semo to manta’amaka pamporayang ngkomi resi kami.
47006013	Wali aku mampobuuka komi ewa ngana ngkorongku, see naka kuto’oka komi pakabae pamporayang ngkomi masiporayang pei kami.
47006014	Wali matao ane komi mampakabae pamporayang ngkomi resi kami, pei si’a batuanginya matao ane mampakabae pamporayang ngkomi resi samparia tau nempo bara kesaa to naaya nsira. Apa to tao-tao ne’e samba’a pei tau to taa mangaya apa palaong to etu raporapaka ewa binatang to masiyusa to napasingkenta mpasanga. Wali taa masipato raika ewa wetu. Apa anu to singkonong pei i Pue Allah taa maya masingkatao pei anu to mangewa i Pue Allah. Pasi ewa see seja anu to raporapaka ewa reme pasi anu to raporapaka ewa wuri, apa reme pasi wuri taa maya rapasimba’a.
47006015	Pasi i Kerisitu taa seja masingkatao pei i Kepala nto pantipu to rato’oka seja i Belial. Pasi ewa see seja tau to mangaya i Kerisitu taa maya samba’a pei tau to taa mangaya.
47006016	Wali wimba, bara masipato ane tau to mangaya i Kerisitu pei mampue tautau? Gete, taa! Apa koro ngkita roomo mawali banua to nakaroo i mPue Allah to tuwu, wali taa kojo masipato mangampake banua i mPue Allah mampue resi tau-tau! Wali palaong etu singkonong pei gombo i mPue Allah to ratulis ri raya ntuntuNya, to manganto’o, “Aku damaroo ri raya nsira pasi datuwu masingkatao pei sira. Aku damawali Allah nsira pasi sira damawali taungKu.”
47006017	Wali ewa wetu pamporani i mPue, see naka Ia manganto’o wo’u, “Piyai yako ri oyo ntau to taa mangaya pasi poga’aka sira. Pasi ne’e mangika lengko to maja’a ewa naika nsira. Panewa Aku damasanang damangantima komi.”
47006018	Pasi Aku damawali Pa’a ngkomi pasi komi damawali nganangKu to langkai pasi nganangKu to we’a. Ewa wetu gombo i mPue to Makuasa.” Wali manasa taa masipato mampue resi tau-tau.
47007001	Wali a’i-a’i to kuporayang kojo, magaya kojo parajanji-parajanji i mPue Allah resi kita etu! Wali apa saba parajanjiNya etu see naka anu kita mampakayongongika raya ngkita pasi koro ngkita. Batuanginya, posaka yau samparia palaong to maja’a to mampakarikasika koronta pasi rayanta etu. Pasi anu kita kanjo’unjo’u tiduga-dugang mampasilonga lengko ngkita to masipato naika ntau to i Pue Allah Puenya. Ewa wetu lengko ngkita mampalaika i Pue Allah saba manga’angga Ia.
47007002	Wali kuporapika resi komi pakabae pamporayang ngkomi resi kami. Ne’e mampodongeka gombo ntau to mampakasala kami. Apa tare pasi samba’a tau to mangarata sala to yako to nika mami. Pasi tare pasi samba’a tau to napakaja’aka yau mami katuwunya. Pasi taa seja re’e tau to itipu mami.
47007003	Wali naka pei aku manganto’oka komi gombo etu, si’a damampakasala komi. Apa ewa to roomo aku manganto’oka komi, kami mamporayang kojo komi, see naka kami buya raya mami nempo tuwu bara mate sindara-ndara pei komi.
47007004	Wali apa saba aku mamporayang komi see naka aku taa meka-meka rayangku mampogomboka komi. Pasi see naka aku masanang mangabarong komi. Pasi apa saba komi semo naka pei bae kalindo ndayangku pasi bae seja kandende ndayangku ri rayanya samparia kasesa to irata mami.
47007005	Wali ane mangkonong kasesa to aku manganto’oka komi ngena, tempo kami rata nja’u Makedonia seore, tempo etu kami tare kalindo ndaya. Apa mpangaya-ngaya kasusa to narata mami nja’u ria. Apa ane yako resi tau to yusa, re’e to mangewa kami, pasi ane yako resi koro mami ngkalio re’e kamoru ndaya.
47007006	Pei nempo ewa wetu, i Pue Allah mangansani ewa wimba raika mampolindo tau to ri raya ngkamawo. Wali Ia mampolindo seja raya mami saba yako karata i nTitus nja’u ria.
47007007	Pasi si’a ojo karatanya mampolindo raya mami. Pasi kareba to ikeninya to mampolindo kami, apa i Titus mampakarebaka resi kami mangkonong ewa wimba inika ngkomi ri Korintus mampolindo ia seore. Pasi ane ewa to’onya komi mawongko kojo raya ngkomi mampobuuka aku, pasi soso raya ngkomi apa saba dosa to mawali ri oyo ngkomi seore to roomo isekongku ri raya nsurangku to uyunya. Pasi ane ewa to’o i nTitus komi rani kojo mampakasanang aku. Wali apa saba kareba to nakeni i nTitus etu, see naka aku tidugang wo’u kandende ndayangku.
47007008	Wali sura to aku nangantulis manganseko komi seore, sura etu nampakamawo raya ngkomi. Pasi aku soso rayangku seore mampobuuka kamawo ndaya to nurata ngkomi yako surangku etu. Pei si’i-si’i aku tamo soso rayangku, apa taa masae kojo kamawo ndaya ngkomi etu.
47007009	Wali aku masanang si’i-si’i. Pei si’a kamawo ndaya ngkomi seore to mampakasanang rayangku. Naka pei aku masanang apa yako kamawo ndaya ngkomi etu, see naka komi mangandolika tango ngkomi yako ri sala to nuika ngkomi seore. Apa kamawo ndaya to nurata ngkomi etu singkonong pei pamporani i mPue Allah, wali manasa resi aku kami taa kojo mampakaja’a yau pangaya ngkomi.
47007010	Apa kamawo ndaya ntau to singkonong pei pamporani i mPue Allah, kamawo ndaya etu matao. Apa yako kamawo ndaya to etu see naka tau majea, wali see naka sira rapalaes. Wali tau taa soso rayanya mangkonong kamawo ndaya to etu. Pei yusa kamawo ndaya nto lino to taa mangaya. Apa kamawo ndaya ntau etu mampobuuka dosanya, kamawo ndaya etu ojo mangkeni kapate apa saba sira taa mangaya.
47007011	Wali pobuuka kojo palaong to mawali saba yako kamawo ndaya to singkonong pei pamporani i mPue Allah to nurata ngkomi seore. Gete bae kojo batuanginya! Apa yako kamawo ndaya ngkomi etu, see naka komi mampakakoro mangika anu to masipato raika. Komi rani kojo mampakakonoka palaong to maja’a to nawali ri oyo ngkomi seore. Pasi maja’a kojo raya ngkomi mampobuuka palaong to maja’a etu. Pasi komi mawali meka raya ngkomi mampobuuka palaong etu. Pasi bae kojo kawongko ndaya ngkomi rani mangkita wo’u aku. Pasi bae seja kadota ngkomi mampakaroo palaong to nawali, pasi mangabotus tau to mangika dosa etu. Wali samparia to roomo nuika ngkomi etu mampakanasa tamo re’e sala ngkomi ane mangkonong palaong to nawali seore.
47007012	Wali tempo aku nangantulisika komi sura etu seore, kamonsonya si’a ojo tau to nangika sala to aku mampobuuka. Pasi si’a seja ojo tau to masusa naika nsala ntau etu naka pei aku mangantulis sura. Pei kamonsonya naka pei aku mangantulis sura etu see damampakanasaka resi samparia komi, ri pangkita i mPue Allah, komi monso pu’u mamporayang kami pasi rani mampakasanang kami apa komi mampakaroo palaong etu.
47007013	Wali tempo i Titus mampakarebaka resi kami mangkonong komi lindo muni si’i-si’i, tempo etu kami lindo seja raya mami. Pasi i Titus masanang kojo apa komi samparia roomo mampakaroso rayanya. Wali see naka tidugang wo’u kandende ndaya mami.
47007014	Wali ndende raya mami, apa ri katawanya i Titus nayau resi komi, tempo etu aku re’e mampogomboka ia mangabarong komi. Pasi si’i-si’i miyala resi ia monso pu’u gombongku mangkonong komi, wali aku taa mawali mea. Wali gombo mami resi komi sangkani monso, pasi ewa see seja gombongku resi i Titus mangabarong komi seore. Manasamo monso seja gombongku etu.
47007015	Pasi pamporayang i nTitus resi komi kanjo’u-njo’u tiduga-dugang kabaenya tempo ia mampobuuka ewa wimba nuika ngkomi mampolaika gombonya seore. Pasi komi masanang tempo ia rata resi komi nempo mekameka raya ngkomi pasi moru-moru mampobuuka dosa to mawali ri oyo ngkomi seore.
47007016	Wali ndende rayangku apa aku mangansani nempo bara kesaa to mawali, komi masipato kusarumaka.
47008001	Wali a’i-a’i, kami rani mampaponsanika komi mangkonong palaong to mawali yako ri kanoto i mPue Allah resi tauNya to siromu ri lipu-lipu nja’u propinsi Makedonia.
47008002	Apa tau Makedonia etu mangarata kasesa to mawali soba to bae kojo resi sira. Pei nempo ewa see tiroo bae kandende ndaya nsira. Pasi nempo masiasi kojo katuwu nsira, tiroo bae kanoto ndaya nsira mangansora sa’e.
47008003	Monso pu’u gombongku etu apa aku matamanasa palaong to naika nsira. Apa sira mangansora sa’e si’a apa rapakasaaka. Buya raya nsira mangansora sa’e. Wali imba pata mpangkurang nsira mangawai, etu semo to nawai nsira. Pasi kamonsonya mayabi wo’u nawai nsira.
47008004	Pasi sira mamporapika kojo resi kami see kami mangantima sora nsira etu. Sira manganto’o, “Kami seja rani mangansawang tau to i Pue Allah Puenya to nja’u Yudea.” Ewa wetu nato’o nsira.
47008005	Wali ipu raya mami mangkita palaong to naika nsira, apa si’a ojo doi to nawai nsira, koronya seja. Apa uyu-uyunya sira mamparajanjika resi i Pue sira damangika palaong to si Ia. Panewa roo see sira mamparajanjika wo’u resi kami sira damangaluluka songka mami apa etu seja pamporani i mPue Allah.
47008006	Wali kami rani komi seja mawali ewa sira, see naka kami mamporapika resi i Titus see ia yau muni resi komi see ia maya mangansawang komi mampakaroo palaong to ipomulakanya resi komi seore. Etu semo mampasiromunaka sora to komi rani seja mangawai damangansawang pua’i ngkita to samba’a pangaya nja’u propinsi Yudea.
47008007	Pei kami mangansani komi to Korintus semo to manganangi sa’e ri rayanya samparia to nuika ngkomi. Ewamo pangaya ngkomi, pasi kapande ngkomi mampoguru pasi mangansani anu to monso mangkonong i Kerisitu, pasi kadota ngkomi, pasi pamporayang ngkomi resi kami. Ane palaong to etu, komi semo to manganangi sa’e. Wali see naka matao ane komi manganangi seja sa’e ane mangkonong kanoto ngkomi mangansora sa’e.
47008008	Naka pei aku manganto’oka komi ewa wetu si’a mamporentang komi. Pei aku mampaponsanika komi mangkonong ewa wimba kabaenya kanoto ntau Makedonia see damawali tondong to maya nululu ngkomi. Apa ane komi bae seja kanoto ndaya ngkomi mangansora sa’e, palaong to etu damampakanasa monso pu’u komi mamporayang sa’e.
47008009	Wali masipato komi manoto resi sa’e apa komi mangansani ewa wimba kabaenya kanoto i Yesu Kerisitu, Pue ngkita. Ia sugi kojo tempo tawa ma’i ri lino si’i, pei nempo ewa wetu, Ia buya rayanya mawali masiasi see maya mangansawang kita. Wali yako kasiasi to si Ia etu see naka kita mawali sugi.
47008010	Wali ane mangkonong sora to darapasiromunakaka pua’i ngkita, si’i semo pampobuuka to si aku. To tao-tao komi mampakaroo ruyu palaong to pamulaka ngkomi to’u liu. Etu semo komi mampakaroo mamporomung sora. Apa tempo etu komi semo to uyunya rani mampasiromunakaka sira sora, pasi komi semo to uyunya mamula mangika palaong to etu.
47008011	Wali pakaroo ruyu mampasiromunaka sora etu imba pata mpangkurang ngkomi. Pasi ika palaong to etu ri kabuya ndaya to singkonong ewa kabuya ndaya ngkomi tempo mangika songka seore.
47008012	Apa ane buya raya ngkomi mangawai sora imba pata mpangkurang ngkomi samba’a pei samba’a, i Pue Allah masanang mangantima. Kita taa sewaju-waju pangkurang ngkita mangawai, pei taa mawei, apa to bae batuanginya resi i Pue Allah kita mangawai singkonong pei anu to re’e resi kita samba’a pei samba’a, si’a singkonong pei anu to tare.
47008013	Wali aku taa rani mampasiasika komi see sa’e daralapa yako ri kasiasi nsira. Pamporaningku samparia tau paka taa masiasi katuwu nsira.
47008014	Wali ane tempo si’i, komi gana kojo to re’e resi komi, wali masipato komi mangansawang tau to taa gana. Pei ane ratamo temponya komi tamo gana to re’e resi komi, tempo etu komi semo to danasawang wo’u ntau to tiroo gana. Ewa wetu daraika masisawang see samparia tau paka taa masiasi katuwu nsira.
47008015	Wali palaong to etu singkonong pei anu to ratulis ri raya ntuntu i mPue Allah tempo owi, mangkonong tempo to Israel mamporomung pangkoni mana. To ratulis etu manganto’o, “Tau to mamporomung boros, taa seja miyabi. Pasi tau to mamporomung sangkodi, tiroo seja gana.” Ewa wetu ratulis ri raya ntuntu i mPue Allah.
47008016	Wali kami manganto’o tarima matao kojo resi i Pue Allah apa Ia semo to roomo mapalaong ri raya i nTitus naka pei i Titus seja rani kojo rayanya mangansawang komi sewaju ewa kami.
47008017	Apa tempo kami mamporapika resi ia see ia dayau resi komi, tempo etu ia masanang kojo rayanya. Pei kamonsonya nempo kami taa mampokau ia, ia tiroo dayau yako ri kabuya ndayanya apa ia masanang kojo mangansawang komi.
47008018	Pasi re’e seja a’i ngkita to napokau mami yau mangalulu ia. Ngkai etu nabarong ntau i mPue to siromu nja’u ponto-ponto lipu. Naka pei ia rabarong apa saba palaong to inikanya mampakarebaka kareba matao.
47008019	Pei ia si’a ojo nabarong ntau i mPue to siromu nja’u lipu-lipu etu. Ia napilis seja nsira damangalulu kami ri raya mpalinja mami damangkenika pua’i ngkita sora to roomo rapasiromunaka si’i. Wali naka pei kami mamposiromunaka sora pei mangkenika sa’e etu see i Pue danabarong ntau. Pasi kami mangika palaong to etu damampaponsanika tau kabuya ndaya mami mangansawang sa’e.
47008020	Wali naka pei kami rani a’i ngkita etu mangansawang kami see ia damawali matamanasa to maya mampakanasaka sa’e kami tare mangoko bara kesaa yako ri sora to ikeni mami etu. Kami rani mangajagai naka ne’e tau damampakasala kami mangkonong ewa wimba naika mami mampakarataka sa’e sora to bae si’i.
47008021	Apa kami mampobuuka yami see kami damangika anu to masipato ra’angga si’a ojo ri pangkita i mPue Allah, pei ri pangkita nu mata nto lino seja.
47008022	Wali re’e wo’u samba’a a’i ngkita to napokau seja mami mangalulu i Titus sira dua. Tau etu malagi ngkanimo mampakanasaka kami ia tau to sangkani masanang mangansawang sa’e. Pasi si’i-si’i ia tidugang wo’u kasanang ndayanya mampobuuka mangansawang komi, apa bae pansarumakanya resi komi.
47008023	Wali ane mangkonong i Titus, ia yunungku to samba’a palaong pei aku mangansawang komi. Pasi ane mangkonong pua’i ngkita to dayau mangalulu ia, sira napokau ntau i mPue to siromu ri lipu-lipu sire. Wali yako lengko ngkatuwu nsira, see naka i Kerisitu nabarong ntau.
47008024	Wali ane ratamo tau togo to damangansawang komi mampasilonga sora ngkomi etu, kuporapika resi komi see komi mampaponsanika sira pamporayang ngkomi. Wali jayanya komi mampakanasaka sira pamporayang ngkomi etu, etu semo mampakaroo mampasilonga sora ngkomi. Apa ane ewa see, damanasa resi sira pasi resi tau i mPue to siromu nja’u lipu-lipu to yusa, komi monso pu’u mamporayang sa’e. Pasi damanasa seja resi sira kami masipato mangabarong komi.
47009001	-
47009002	Wali bae batuanginya resi aku ane komi mampaponsanika sa’e pamporayang ngkomi. Apa aku kunsani re’e yami kabuya ndaya ngkomi mangansawang yunu ngkita to i Pue Allah Puenya, wali nempo aku taa mangantulisika komi sura si’i mangkonong palaong to etu, komi tiroo rani mangika. See naka re’e gombongku resi tau ri Makedonia mangabarong komi, manganto’o, “Yunu ngkita to tau i mPue nja’u kota Korintus, sira yako to’u liu buya yami raya nsira rani mangansawang.” Ewa wetu kuto’oka sira. Wali kareba mangkonong kasanang ngkomi mangansawang etu, kareba etu mampakaroso raya ntau ri Makedonia see naka kaborosinya sira to rani seja mangansawang.
47009003	Pei bae kojo batuanginya resi aku komi monso pu’u mangika palaong to etu apa aku taa rani gombongku mangabarong komi etu damawali tare batuanginya. See naka aku mangampokau pua’i ngkita yau damangansawang komi see ane rata temponya aku rata seja damangoko sora ngkomi, sora etu room yami napasilonga ngkomi, singkonong ewa to roomo kuto’oka tau.
47009004	Apa ane bara re’e tau Makedonia to damangalulu aku yau resi komi, pei komi tawa mampasilonga sora etu ri tempo danakarata mami, ane ewa see, gete, mea kami! Apa kami mansarumaka komi pasi mangabarong mangkonong komi, see naka ane taa mawali komi mangika palaong to roomo rato’o etu mea kami, taa manto’o komi.
47009005	Wali see naka aku mamporapika resi pua’i ngkita see sira matiruyu yau resi komi pei mangansawang mampasilonga sora to roomo naparajanjika ngkomi to komi damangawai. Apa ane rapasilonga yami sora etu panewa rata aku, ane ewa see, manasa sora etu nuwai ngkomi yako ri kabuya ndaya ngkomi. Pei ane rata aku panewa sora etu rapasilonga, sa’e bara mampobuuka rapakasaaka.
47009006	Wali mangansora sa’e maya raporapaka ewa tau to mamuya. Apa ane bae pae to napomuya ntau etu, bae seja pae to danapota. Pei ane kodi pae to napomuya, kodi seja pae to danapota. Wali ewa see seja tempo kita mangansora sa’e.
47009007	Wali si’i wo’u mangkonong mangansora sa’e. To tao-tao kita mangawai sora to singkonong pei songka ngkita samba’a pei samba’a. Anu kita buya rayanta mangawai, ne’e apa saba mangepe rapakasaaka. Apa bae kojo batuanginya resi i Pue Allah ane tau ndende rayanya see naka ia mangawai ri kabuya ndayanya.
47009008	Pasi i Pue Allah, Ia re’e kuasa mampaponsanika komi kanotoNya to yabi wo’u pei to naparluu ngkomi. Ewa wetu inikaNya see komi sangkani gana kojo samparia to danupake ngkomi. Naka pei Ia mangika ewa wetu see komi gana kojo to danupake ngkomi damangika samparia ngaya mpalaong to matao.
47009009	Wali ewa si’i semo to ratulis ri raya ntuntu i mPue Allah mangkonong tau to manoto, to’onya, “Ia bae kanoto ndayanya mangansora tau to masiasi, see naka malagi sira to mangarata soranya etu. Pasi lengkonya to singkonong pei i Pue Allah etu bae batuanginya rataka ri singkasaenya.” Ewa wetu to ratulis ri raya ntuntu i mPue Allah tempo owi.
47009010	Wali i Pue Allah semo to mangawaika resi tau to mampomuya anu to danapomuya etu. Pasi Ia seja to mangika see anu to rapomuya etu mawali pangkoni. Wali Ia seja to damangawaika komi samparia to danusoraka sa’e. Pasi kanjo’u-njo’u tiduga-dugang anu to nawaika i mPue Allah komi etu, see kanjo’u-njo’u tiduga-dugang wua mpalaong ngkomi to singkonong pei Ia.
47009011	Pasi i Pue Allah damangawaika komi mpangayangaya sora to mawali kasugi see komi maya sangkani manoto kojo mangansora sa’e. Pasi yako sora ngkomi to danapakarata mami resi tau i mPue ri Yudea, see naka boros tau to damanganto’oka i Pue Allah, “Tarima matao.”
47009012	Wali monso pu’u sora to nuwai ngkomi damangansawang tau etu, sora etu damangabanang anu to taa gana resi sira to i Pue Allah Puenya nja’u Yudea.Wali palaong etu matao, pei re’e wo’u to damawali. Apa yako sora to nuwai ngkomi etu, see naka kanjo’u-njo’u kaboro-boros tau to damanganto’oka i Pue Allah, “Tarima matao.”
47009013	Wali palaong to nuika ngkomi etu damampakanasaka resi sa’e monso pu’u komi mampolaika kareba matao mangkonong i Kerisitu. Wali see naka tau damangabarong i Pue Allah, apa sira mangangkita lengko ngkomi to mampongakung mangaya kareba matao, lengkomu etu singkonong kojo pei gombomu. Pasi sira seja damangabarong i Pue Allah apa saba kanoto ndaya ngkomi mangansora sira pasi mangansora samparia tau to yusa.
47009014	Wali tau i mPue to nja’u Yudea damampokaikaika komi pasi damawongko seja raya nsira resi komi apa saba bae kojo kanoto i mPue Allah to re’e resi komi. Wali gete, boros to matao to damawali saba yako pansawang ngkomi resi yunu ngkita.
47009015	Pasi palaong to etu mampatiendoka aku mangkonong sora to bae wo’u batuanginya to nawaika i mPue Allah kita. Wali masipato kita manganto’oka i Pue Allah tarima matao apa saba sora to Ia roomo mangawaika kita etu. Pei kamonsonya tare gombo nto lino to maya mampakanasa ewa wimba kabaenya sora etu.
47010001	Wali re’e to yusa to aku rani manganto’oka komi. Apa aku rani kojo mampaposiaka komi si’i-si’i. Ane ewa panto’o ntau, ane aku siwaka pei komi aku meka-meka rayangku, pei ane longko yako resi komi aku makoje rayangku magombo. Ewa see nato’o ntau. Pei si’a ewa see, apa i Kerisitu Ia taa mabae-bae rayanya pasi taa makasar resi sa’e. Wali ewa wimba lengko i ngKerisitu etu, ewa see seja aku damangika mampaposiaka komi apa aku taa seja damakasar resi komi.
47010002	Wali paposiangku resi komi ewa si’i, aku mamporapika resi komi padongeka gombongku to ratulis si’i pei pakakonoka tau to sala gombonya naka ne’e maroso gombongku tempo aku darata muni resi komi. Aku taa kojo rani manganseko tau tempo aku rata resi komi. Pei nempo ewa see, ane palaong etu tawa rapakaroo tempo aku rata resi komi, ane ewa see, songkangku komi damangkita kakojengku manganseko tau to re’e manganto’o kami mangika lengko ngkatuwu to mangalulu pampobuuka nto lino.
47010003	Kami tare mangika lengko ewa to nato’o ntau etu. Kamonsonya kami maroo ri lino, pei kami taa mangampake songka nto lino tempo kami mangewa anu to maja’a.
47010004	Pasi parewa to napake mami mangewa etu, si’a seja parewa to napake nto lino. Apa to napake mami, etu semo parewa i mPue Allah to bae kuasaNya. Wali ane mangampake parewa to etu, kami maya manganangi pampobuuka ntau to mangewa i Pue Allah. Pampobuuka ntau etu raporapaka ewa bente to maroso kojo.
47010005	Wali apa saba mangampake parewa i mPue Allah etu, see naka kami manganangi gombo ntau to mangabanta anu to monso. Pasi see naka kami manganangi pampobuuka to mangei to raporapaka ewa bente to malangan apa pampobuuka to mangei etu mangaba’a tau see sira taa damangansani i Pue Allah. Pasi samparia pampobuuka nto lino to mangewa i Pue Allah, pampobuuka to etu raporapaka ewa bali to nata’amaka mami pasi to nawali yau mami see damampolaika wo’u songka i ngKerisitu. Wali samparia palaong to etu naika mami mangampake parewa i mPue Allah.
47010006	Wali kami mampakaroso yami damangahuku samparia tau to mangewa songka i ngKerisitu. Huku etu, kami damangika gombo to maroso manganseko sira. Pei kami mangampeas ruyu temponya komi damasilongamo nuika ngkomi mampolaika i Kerisitu. Batuanginya komi mampakadota mampakakonoka tau to sala, ewa to roomo kuto’o.
47010007	Wali pobuuka kojo anu to manasamo resi komi. Apa re’e tau to manganto’o ojo sira semo to roomo mawali i Kerisitu Puenya. Pei to taotao sira mampobuuka wo’u anu to monso, etu semo kami seja i Kerisitu Puenya sewaju pei sira. Wali apa saba kami seja i Kerisitu Puenya, to tao-tao komi mampodongeka paposia mami resi komi, apa si’a yako resi kami pei yako i Kerisitu.
47010008	Apa i Pue roomo mangawaika kami kuasa mangika palaong to etu.Wali bara re’e tau to mampobuuka aku tabaro manganto’o gombo etu, pei monso pu’u re’e kuasa to nawaika i mPue kami. Wali aku taa darapakamea apa saba gombo ntau to manganto’o aku tare kuasa apa monso pu’u kuasa etu re’e resi kami. Wali naka pei i Pue mangawaika kami kuasa etu see kami maya mampakaroso pangaya ngkomi, si’a mampakaja’aka yau komi.
47010009	Wali aku manganto’oka komi etu naka ne’e komi mampobuuka aku mangampake kuasangku etu damampakameka komi tempo aku mangantulisika komi sura seore.
47010010	Apa re’e tau to manganto’o, “Sura i mPaulus, gombonya maroso pasi re’e kuasanya, pei ane ia re’e ri oyo ngkita ia si’a ewa wetu. Apa ia mayu’u rayanya pasi gombonya tare batuanginya.” Ewa wetu nato’o ntau mangkonong aku.
47010011	Pei si’a ewa see. Wali to tao-tao tau etu mangansani ewa wimba gombo to itulis mami ri raya nsura tempo taa siwaka pei komi, ewa see seja danaika mami mampolengkoka tempo kami re’e siwaka pei komi.
47010012	Wali tau to manto’o maja’a aku, tau etu manganto’o aku mayu’u rayangku, pei re’e pu’u to kami taa makoje mangika! Etu semo kami taa makoje mampasimba’a bara mampasewajuka lengko mami pei lengko ntau to tabaro, to mampobuuka sira semo to bae-bae angganya pei sa’e. Tau etu manganto’o, “Lengko ngkita matao kojo apa lengko etu to tao-tao pei lengko nu yunu ngkita.” Ewa see nato’o nsira. Pei kamonsonya to masipato sira manganto’o, etu semo, “Gete, lengko ngkita taa kojo matao apa taa sewaju ewa lengko i mPue Allah.” Pei sira taa mampobuuka ewa wetu, wali gete, sira taa kojo re’e kapandenya!
47010013	Wali kita samparia mangansani taa matao ane kita tabaro, pei kami tiroo damangika ewa naika ntau to bea to tabaro etu. Pei kami taa rani tabaro mayabi yako to masipato. Kami ojo manganto’o anu to singkonong pei palaong to nasarumakaka i mPue Allah kami. Wali etu semo to kami mangika seore tempo kami rata resi komi to Korintus mangangkenika komi kareba matao. Palaong etu semo sangga’a palaong to nasarumakaka i mPue Allah kami etu.
47010014	Wali kami taa mangaliunaka songka i mPue Allah resi kami, apa kami taa yau njo’u lipu to Ia taa mangawai. Pasi kami taa yau ri lipu to Ia roomo mangawaika sa’e. Wali kami taa mangaliunaka songkaNya tempo kami rata resi komi seore. Apa kami semo to uyunya rata mampakarebaka resi komi kareba matao mangkonong i Kerisitu.
47010015	Wali ane rapanya masipato tabaro, kami tabaro mangkonong komi to wua mpalaong mami etu. Pei kami taa rani tabaro mangkonong wua mpalaong ntau to yusa, apa si’a palaong to etu to nasarumakaka i mPue Allah kami. Pei ewa si’i pansarumaka mami, tuwutuwuja komi kanjo’u-njo’u tidugadugang karoso mpangaya ngkomi resi i Kerisitu see kami maya mampakaroo palaong mami ri oyo ngkomi. Panewa yako etu komi nukoto mangansawang kami
47010016	see kami maya mampakarebaka seja kareba matao resi tau to tawa mangandonge to maroo ri lipu-lipu to yusa to longko wo’u yako ri lipu ngkomi. Kami taa rani yau damangkeni kareba matao nja’u lipu-lipu to re’emo tau to mampakarebaka kareba matao. Apa kami taa rani tabaro mangkonong palaong to naika ntau to yusa, pei mampoanika kami semo to mangika palaong to etu.
47010017	Pei ane mangkonong mangabarong, to tao-tao kita mangalulu anu to ratulis ri raya ntuntu i mPue Allah to manganto’o, “I sema-sema tau to mangabarong, to tao-tao ia ojo mangabarong mangkonong anu to naika i mPue.” Ewa wetu ratulis ri raya ntuntu i mPue Allah.
47010018	Wali ne’e kita mangabarong mangkonong anu to yusa kasimbalinya yako i Pue. Apa si’a tau to mangabarong koronya to masipato ra’angga, pei tau to nabarong i mPue, ia semo to masipato ra’angga.
47011001	Wali ane aku mangabarong korongku, gombo etu ojo gombo to bea, pei aku mamporapika resi komi mansabaraka gombongku. Apa ri tempo komi mangandonge gombongku si’i komi bara damampobuuka aku bea sangkodi. Pei ne’ewa mosa mampodongeka apa tiroowa re’e to aku damanganto’o!
47011002	Apa aku mamporayang komi, wali see naka aku timopo mampobuuka komi bara damangaluluka songka ntau to taa singkonong pei kareba matao. Wali aku kunsani katimopongku etu singkonong pei i Pue Allah. Apa komi raporapaka ewa tau we’a to tawa re’e nepenya to langkai. Pasi aku raporapaka ewa pa’a ngkomi to roomo mamporanika komi see komi mangkasimpandeka samba’a tau to damawali rongomu. Etu semo i Kerisitu. Wali pamporaningku komi ojo i Kerisitu semo to nululu ngkomi see komi tiroo ewa tau we’a to tawa nepenya to langkai ane ratamo temponya aku mampasiwaka komi pei Ia.
47011003	Pei aku moru-moru rayangku mampobuuka komi apa saba tau to mampotundeka komi anu to taa monso. Aku moru mampobuuka komi bara danatipu ntau etu sewaju ewa i Hawa natipu nu ule tempo ule mangakal ia tempo owi. Apa ane komi ra’akal ewa wetu, pampobuuka ngkomi damambali see komi dua-dua rayamu mamporayang i Kerisitu.
47011004	Wali see naka aku morumoru rayangku. Maka pei komi ojo mangabiaka nempo bara kesaa to napakarebaka ntau to rata resi komi? Ane sira mampakarebaka mangkonong i Yesu pei gombo nsira yusa pei to napakarebaka mami, komi ojo mangabiaka. Pasi ane sira manganto’oka komi mangantima nosa to si’a Nosa to roomo nurata ngkomi seore, komi ojo mangabiaka. Pasi ane sira mampakarebaka resi komi kareba to si’a kareba matao to nutima ngkomi seore, komi ojo mangabiaka seja. Wali maka pei komi masanang mangantima gombo nsira etu? Wimba, komi bara mampobuuka sira to bae-bae angganya pei aku?
47011005	Pei ane ewa pampobuuka to si aku, sira to ojo mampoanika pomakau to bae angganya etu, si’a sira to bae-bae angganya pei aku.
47011006	Apa nempo aku taa pande kojo magombo ewa sira, pei aku manasa kojo mangkonong samparia to kupotundeka komi mangkonong i Pue Allah. Pasi komi seja manasa, apa kami sangkani madota mampakanasaka komi samparia mangkonong Ia. Pei si’i-si’i komi rani mangantima tau to mampotundeka anu to yusa. Wali see naka moru-moru rayangku.
47011007	Wali tempo aku mampakarebaka resi komi kareba matao mangkonong i Pue Allah seore, tempo etu aku tare mamporapi bara kesaa resi komi. Wali re’e tau to mampobuuka ane aku taa mangarata saro, batuanginya aku kodi anggangku. Pei taa mawei apa to bae batuanginya resi aku, etu semo komi rapalaes pei mawali bae angga ngkomi apa samba’a pei i Kerisitu. Wali wimba, bara dosa ane aku mangansawang komi pei taa marapi rabayar? Gete taa!
47011008	Wali re’e wo’u jaya to naika i mPue see aku mangarata anu to darapake tempo aku re’e ri oyo ngkomi seore. Etu semo, tempo etu tau i mPue to siromu nja’u lipu-lipu to yusa, sira mampokatuka aku doi apa sira rani mangansawang aku see aku yoa mampakarebaka resi komi kareba matao. Wali aku ewa mangoko yau kasugi nsira damangansawang komi.
47011009	Pasi tempo aku maroo ri oyo ngkomi seore, tempo etu ane taa gana to dakupake tare pasi samba’a komi to aku mangagagangika. Aku taa mampakasusa komi apa pua’i ngkita to rata yako nja’u Makedonia, sira semo to mampakagana anu to dakupake etu. Wali tempo etu tare bara kesaa to kuporapi mampakasusa komi. Pasi aku taa damandoo mangika ewa wetu.
47011010	Wali aku masanang kojo manganto’oka tau aku tare marapi sawang resi sa’e. Pasi nempo ri lipu ngkomi pasi juku ri propinsi Akhaya, tare tau to maya mangaba’a gombongku etu. Wali monso pu’u anu to kuto’o si’i, apa re’e i Kerisitu maroo ri rayangku pasi Ia sangkani manganto’o anu to monso.
47011011	Wali kesaa batuanginya aku tare marapi sawang resi komi seore? Wimba, batuanginya aku bara taa mamporayang komi? Si’a kojo! Apa i Pue Allah mangansani monso pu’u aku mamporayang komi.
47011012	Pei nempo aku mamporayang komi, aku taa marapi sawang resi komi to Korintus. Pasi aku taa damandoo mangika ewa wetu. Sabanya naka pei aku taa marapi sawang resi komi see manasa resi komi taa monso gombo ntau to ojo mampoanika pomakau i ngKerisitu. Tau etu rani tau mampobuuka sira sewaju pei kami. Sira tabaro manganto’o, “Kami sewaju pei i Paulus pasi yununya.” Ewa wetu gombo nsira mangabarong koro nsira. Pei kamonsonya tau etu taa sewaju pei kami apa sira taa kojo mamporayang komi pasi sira sangkani marapi rasawang.
47011013	Wali tau to etu kamonsonya si’a pomakau i ngKerisitu. Sira pomakau to taa monso pasi palaong to naika nsira ojo mangantipu tau. Pasi sira mangawuni lengko to si sira pei mampotumbu lengko mpomakau i ngKerisitu.
47011014	Pei palaong etu taa mampakaipu rayanta apa ewa wetu seja naika i ngKepala nto pantipu. Ia seja maya mangawuni lengko to si ia pei mampotumbu pomakau i mPue Allah to mareme ta’anya.
47011015	Wali see naka kita taa ipu rayanta ane to papolaong i ngKepala nto pantipu mampotumbu wo’u to papolaong to singkonong pei i Pue Allah. Pei ri tempo to darata, tau etu damangarata huku to singkonong pei palaong to maja’a to naika nsira etu.
47011016	Wali aku manganto’o wo’u gombo to aku roomo mangantulis, etu semo ne’e mampobuuka aku si’i tau bea. Pei ane ewa wetu pampobuuka ngkomi, taa mawei. Ojo ne’e mosa mampodongeka gombo ntau bea si’i, apa re’e wo’u gombo to ewa gombo ntau tabaro to aku damanganto’o.
47011017	Wali aku kupora-rayaka damangika gombo to mangabarong korongku. Wali gombongku etu si’a singkonong pei gombo i mPue. Pei gombongku etu singkonong pei pampobuuka ntau bea.
47011018	Pei aku tiroo damanganto’o, apa boros tau to tabaro mangkonong katuwu nsira ri lino si’i, wali aku databaro seja.
47011019	Gete, komi pande pu’u! Apa lo’a, komi masanang kojo mangansabaraka gombo ntau to bea! Wali see naka aku mampondayaka komi bara damangansabaraka seja gombongku to ewa gombo ntau to bea etu.
47011020	Pasi gete, komi bae kojo sabara ngkomi, apa lo’a, komi ojo mangansabaraka tau to mangkuasang komi ewa naika ntau to mampowatua sa’e. Pasi komi ojo mangansabaraka seja tau to mangoko yau kasugi ngkomi, tau to mangakal komi, tau to mampobuuka koro nsira to bae-bae batuanginya pei komi. Pasi komi mangansabaraka seja nempo tau mangantopo lio ngkomi.
47011021	Wali tau etu manganto’o kami mayu’u raya mami, pasi gete, ane rapasiwajuka sira to makoje mampoja’a komi etu, monso pu’u kami mayu’u! Wali ane komi rani seja mangkaengas kami apa saba kami mayu’u, taa mawei resi kami. Pei tau etu makoje mangabarong koronya ngkalio. Wali ane ewa see, aku to magombo ewa tau to bea seja si’i, aku damangkojeka rayangku see aku seja damangika ewa tabaro!
47011022	Apa ane re’e tau to tabaro pei manganto’o, “Basa mami basa Ibrani,”ane ewa see aku maya seja tabaro saba basa to si aku seja basa Ibrani. Pasi ane sira manganto’o, “Kami to Israel,” kamonsonya aku seja to Israel. Pasi ane nato’o nsira, “Kami wiyaa i Abraham,” kamonsonya aku seja wiyaa i Abraham.
47011023	Wali monso pu’u gombongku si’i ewa gombo ntau to bea, pei aku tiroo mampakapolas gombongku to tabaro si’i. Apa ane tau etu manganto’o, “Kami to papolaong i ngKerisitu,” kamonsonya aku semo to manganangi sira mangika palaong i ngKerisitu. Apa aku semo to roso-roso mapalaong, pasi aku semo to mapari kojo naika ntau mangawotu-wotu, pasi aku semo to malagi ngkani ratarungku, pasi to malagi ngkani mosu rapopate yau.
47011024	Pasi lima ngkani aku nasesai nto Yahudi. Pei ri rayanya lima ngkani rasesai etu, ponto ngkani rasesai etu aku togo mpuyu pei sio ngkani rasamparika kiyoro.
47011025	Pasi togo ngkani aku rawotu-wotuka kaju. Pasi sangkani aku ratasoka watu. Pasi togo ngkani tondu yau bangka to iponengku. Ri rayanya togo ngkani etu aku sangkani sambengi pei seo mangkongkongkongko beso ngkaju pei kabangkabangka ri wawo ntasi.
47011026	Wali boros kojo palinjangku, pasi ri raya mpalinjangku etu aku malagi ngkani mangarata palaong to mampakameka raya ntau. Ewamo mangawote ue mowo, mangarata tau maja’a to mangoko yau ngaya-ngaya nsa’e, mangarata kaja’a ndaya nu yunungku to Yahudi, pasi mangarata seja kaja’a ndaya ntau to si’a to Yahudi. Pasi boros seja anu to mampakameka aku to iratangku ri kota-kota, pasi nja’u pada bone, pasi ri wawo ntasi. Pasi re’e seja tau to mawuti to mampoanika pua’i ngkita to samba’a pangaya, sira seja rani mampakaja’a aku.
47011027	Pasi ri raya ngkatuwungku aku mayu’u wukungku pasi mandasai kuepe naika mpalaong to mabeu, pasi boros ngkani aku manaa ri raya mburi. Aku re’e mangepe moro pasi mara ngangangku pasi malagi ngkani aku mangorop apa tare pangkoni. Aku re’e seja mangepe loto pasi taa gana pakengku.
47011028	Pei si’a ojo palaong to etu to mawali resi aku. Pasi ponto eo aku re’e mangarata kasusa apa morumoru rayangku mampobuuka tau i mPue to siromu nja’u ponto-ponto lipu.
47011029	Apa ane re’e sira to mayu’u rayanya, aku seja mangepe mayu’u rayangku. Pasi ane re’e sira to na’akal nsa’e see naka damangika dosa, aku mapoi rayangku mampobuuka tau to mangakal sira etu. Wali boros kojo kasesa to aku mangarata.
47011030	Wali yako kasesa to aku mangarata etu, see naka manasa pu’u aku mayu’u rayangku. Wali kamonsonya aku taa rani tabaro, pei ane rapanya aku tabaro, ane ewa see aku databaro ojo mangkonong palaong to mampakanasa kayu’u ndayangku etu. Apa ane ewa see, manasa resi komi aku taa seja gana karoso ndayangku ane taa nasawang i mPue.
47011031	Wali i Pue Allah, Allah pasi Pa’a i Yesu Kerisitu, Pue ngkita, Ia masipato darabarong rataka ri singkasaenya. Pasi Ia mangansani aku taa mangawutis komi. Monso pu’u aku taa gana karoso ndayangku ane taa nasawang i mPue.
47011032	Rapanya palaong to mawali resi aku seore tempo aku nja’u kota Damsyik. Apa tempo etu gubernur to naokotaka i Makole Aretas, ia manganto’oka tentaranya mangajagang samparia wombo ndindi mbatu to mangantikul kota etu. Naka pei ia mangika palaong to etu apa ia rani mangansoko aku.
47011033	Pei taa mawali apa yunungku manganto’oka aku matunda la’u raya ngkaranji to bae panewa sira manganguyu aku yako ri jendela lo’u sambali ndindi ngkota etu. Wali see naka aku maya mampiyaika yau gubernur etu. Ewa wetu naika i mPue Allah mangansawang aku ri raya nkayu’u ndayangku. Wali palaong to ewa wetu to aku rani mangabarong.
47012001	Wali kamonsonya tare batuanginya aku tabaro, pei aku taa maya taa manganto’oka komi mangkonong anu to napapokitaka pasi to napaponsanika i mPue aku.
47012002	Wali ewa si’i. Re’e samba’a tau to aku mangansani, ia samba’a seja pei i Kerisitu. Wali sampuyu pei opo nto’u to liu, tau etu naokotaka i mPue Allah nto’u tampa to bae kojo kayawanya to malangan kojo ndate yangi. Tampa etu rato’oka yangi to katogo ntampenya. Wali tempo ia raokotaka etu aku taa kunsani bara koronya bara ojo toniinya to raokotaka etu. Ojo i Pue Allah semo to mangansani.
47012003	-
47012004	To aku mangansani, tau etu raokotaka nto’u tampa to bae kojo kayawanya etu, panewa ndate ria ia mangandonge anu to taa mawali nto lino manganto’o, pasi to taa rawaika resi to lino mangansarita. Pei aku taa kunsani bara koro ntau etu bara ojo toniinya to raokotaka etu.
47012005	Wali masipato ane rapanya aku tabaro mangkonong pangkita to magaya to napapokitaka i mPue aku etu. Pei ane mangkonong korongku aku taa databaro kasimbalinya yako mangkonong palaong to mampakanasa kayu’u ndayangku.
47012006	Pei ane rapanya aku rani tabaro, ane ewa see, gombo to to’ongku mangabarong korongku etu si’a ewa gombo ntau to bea to mampoanika palaongingku, apa gombo nsira taa monso pei gombo to si aku monso pu’u. Pei aku taa damangabarong korongku naka ne’e tau mayabimo panga’angga nsira aku. Wali ane ewa see sira ojo manga’angga aku singkonong pei palaongingku to nakita nsira pasi gombongku to nadonge nsira.
47012007	Wali apa saba boros kojo anu to magaya to napaponsanika i mPue Allah aku etu, see naka i Pue Allah mangajagai naka ne’e aku damawali mangei. Wali see naka aku rawaika panyaki to raporapaka ewa rui to nja’u raya nu wombongku to taa maya rayali yau. Pasi panyaki to etu napake i ngKepala nto pantipu mangansesai aku. Wali ewa wetu naika i mPue Allah mangajagai naka ne’e aku damawali mangei.
47012008	Wali aku togo ngkani mamporapika resi i Pue see Ia damampakaroo muni panyaki to etu.
47012009	Pei Ia manganto’oka aku, to’oNya, “Aku taa damampakaroo muni panyaki etu, pei Aku manoto kojo resi korom, wali kanotongKu etu gana kojo damangansawang korom ri raya ngkasesa. Apa tempo koromu mayu’u, tempo etu semo damiyala kojo karosongKu.” Ewa wetu nato’o i mPue Allah. Wali see naka aku mangepe masanang kojo apa saba kayu’u ngkorongku, apa kayu’u ngkorongku etu, etu semo sabanya naka pei kuasa i ngKerisitu mangararamaka aku.
47012010	Wali see naka aku masanang rayangku mangarata kasesa apa saba mangika palaong i ngKerisitu. Aku masanang mangarata kayu’u pasi kasiasi, pasi kasusa. Pasi aku masanang ane narunes ntau pasi ane nasesai ntau. Apa tempo korongku mayu’u, tempo etu semo aku napakaroso i ngKerisitu.
47012011	Wali gete, monso pu’u aku ewa tau bea apa saba gombongku to tabaro etu. Pei saba komi semo naka pei aku magombo ewa wetu, apa komi taa mampasimbalika aku tempo tau manto’o maja’a aku. Apa to taotao komi semo to mampakanasaka sira monso pu’u aku tare anggangku ri pangkita nto lino, pei nempo ewa see tiroowa aku to bae-bae anggangku pei sira to mampoanika pomakau to bae angganya etu.
47012012	Wali tempo aku re’e ri oyo ngkomi seore, tempo etu aku mangepe taa mosa mangika palaong to taa rapobiasa pasi to mampakaipu raya ngkomi pasi to mawali tondong resi komi. Wali palaong to inikangku etu, etu semo tondong to mampakanasaka komi aku monso pu’u pomakau i ngKerisitu.
47012013	Wali palaong to inikangku ri oyo ngkomi sewaju ewa palaong to inikangku ri oyo ntau i mPue to siromu nja’u lipulipu to yusa. Ojo sangaya palaongingku to yusa, etu semo aku taa mampakasusa komi apa aku tare mamporapi yako resi komi anu to dakupake. Wali wimba, bara madosa aku mangika ewa wetu? Ane komi mangepe aku madosa, gete, jamo komija!
47012014	Wali tempo si’i aku mampakaroso dayau mayunu resi komi katogo ngkaninya. Pasi tempo aku re’e resi komi aku taa damampakasusa komi apa taa damarapi bara kesaa resi komi. Apa si’a ngaya-ngaya ngkomi to kuporani, komi semo. Aku mangepe komi ewa ngana ngkorongku. Pasi kita tansani si’a ngana mayunu to mamporomung anu to danapake mampiara to tu’anginya. To tu’anginya semo to mamporomung anu to danapake mampiara ananya.
47012015	Wali apa saba aku mangepe komi ewa ngana ngkorongku, see naka nempo komi kanjo’u-njo’u kakodi-kodi pamporayangimo resi aku, pei aku kanjo’u-njo’u kabae-bae pamporayangingku resi komi. See naka aku masanang kojo mangawaika samparia to re’e resi aku pasi mangampake yau samparia karoso ngkorongku damangansawang komi.Wali ane ewa see, maka pei bata-bata raya ntau mampobuuka aku bara si’a kamonsonya pomakau i ngKerisitu?
47012016	Wali manasa resi komi aku taa mampakasusa komi. Pei bara re’e komi to manganto’o, “Monso pu’u i Paulus taa mampakasusa kita, pei ia tau to pande mangakal sa’e, wali ia mangantipu kita see naka kita seja ra’akal.” Bara ewa see panto’o ntau.
47012017	Wali gete, maka pei tau manganto’o ewa wetu? Wimba, bara re’e tau to ipokaungku yau resi komi to mangantipu komi see ia damangarata kasugi?
47012018	Pasi wimba seore tempo aku nampokau i Titus yau resi komi sindara-ndara pei samba’a a’i ngkita. Wimba, i Titus etu bara re’e mangantipu komi see ia damangarata kasugi? Ia taa kojo mangika ewa wetu. Apa kami dua sewaju songka mami pasi sewaju seja lengko ngkatuwu mami. Wali kami dua taa kojo rani mangantipu komi.
47012019	Wali ri rayanya komi mangabasa samparia gombongku si’i bara re’e komi to mampobuuka, “I Paulus pasi yununya taa rani mea see naka sira manganto’o noto nsira ri tango ngkita.” Ewa wetu pampobuuka ngkomi. Pei kamonsonya si’a ewa see. Apa si’a komi to mawali to pobotus mami. Kami samba’a seja pei i Kerisitu, wali i Pue Allah semo to mangangkita pasi mangandonge kami. Pasi a’i-a’i to kuporayang, samparia to kami mangika pasi to kami manganto’o, naka pei kami mangika pei manganto’o see damampakaroso pangaya ngkomi.
47012020	Apa aku moru rayangku mampobuuka temponya aku darata wo’u resi komi. Apa tempo etu bara re’e lengko ngkomi to taa singkonong pei pamporaningku resi komi. Pasi ane ewa see, lengko to si aku taa dasingkonong pei pamporani ngkomi apa aku ojo damanganseko komi. Wali moru rayangku apa aku taa rani mangarata komi masibanta, timopo pei kaloo, pasi maja’a raya ngkomi samba’a pei samba’a. Pasi aku taa rani mangarata komi matingka, manto’o maja’a sa’e, bawiwi, mangei pasi marotai.
47012021	Wali aku moru rayangku mampobuuka temponya aku darata wo’u resi ngkomi. Apa aku mampobuuka tempo aku darata ri oyo ngkomi i Pue Allah ngkita bara damanganto’oka aku tamo masipato aku mangepe masanang mangkonong komi apa lengko ngkomi tamo singkonong pei Ia. Wali ane ewa see aku damawali mea. Pasi aku bara damawo kojo rayangku mangkita boros komi to roomo mangika dosa pei tawa mangandolika muni tango ngkomi yako ri palaong to maja’a to nuika ngkomi etu. Etu semo palaong to mampakarikasika raya komi, magoyal pasi masala, pasi palaong to masipato rapokea. Wali tuwu-tuwuja si’a ewa wetu lengko ngkomi tempo aku rata resi komi.
47013001	Wali si’i katogo ngkaninya aku dayau resi komi. Pasi tempo aku darata, aku damamparesa palaong to mawali ri oyo ngkomi. Aku damangika singkonong pei anu to ratulis ri raya ntuntu i mPue Allah to manganto’o, “Ane re’e tau to darabotus, tau etu tawa maya rabotus ane palaonginya tawa napakanasa nu matamanasa dua bara togo mba’a tau.” Ewa wetu to ratulis.
47013002	Wali tempo aku re’e resi komi kadua ngkaninya seore, tempo etu aku roomo mampatiendoka resi komi. Pei si’i-si’i, tempo aku taa siwaka pei komi, aku damanganto’oka wo’u komi to roomo mangika dosa pasi samparia komi to yusa patiendo to etu. Etu semo, ane ratamo aku, tare tau to mangika dosa to aku taa damangabotus.
47013003	Naka pei aku damangika palaong to etu apa komi rani aku damampakanasaka komi monso pu’u i Kerisitu semo to magombo mangampake ngangangku. Wali komi damangepe kuasa i ngKerisitu tempo aku magombo apa i Kerisitu Ia taa mayu’u, pei Ia bae kuasaNya to mapalaong resi komi.
47013004	Apa nempo koronya mayu’u tempo Ia rapaku ri kaju pasape seore, Ia tuwu muni tempo si’i saba yako kuasa i mPue Allah. Wali see naka Ia bae kuasaNya mapalaong resi kita to samba’a pei Ia. Kamonsonya koro ngkita mayu’u seja sewaju ewa Ia seore. Pei tempo si’i kita tuwu seja sindara-ndara pei i Kerisitu apa saba kuasa i mPue Allah. Wali see naka kami re’e seja kuasa damampasilonga komi ane kami darata wo’u resi komi.
47013005	Wali paresa raya ngkomi samba’a pei samba’a see daransani bara monso pu’u komi mangaya i Kerisitu bara taa. Pakanasa ri raya ngkomi samba’a pei samba’a. Wimba, komi bara taa nunsani i Yesu Kerisitu re’e maroo ri raya ngkomi? Pei ane taa monso pangaya ngkomi, Ia tare maroo ri raya ngkomi. Pei ane ewa pampobuukangku, komi monso pu’u mangaya.
47013006	Pasi pamporaningku, tuwu-tuwuja komi damanasa seja kami monso pu’u pomakau i ngKerisitu.
47013007	Wali aku makai-kai resi i Pue Allah see komi taa damangika palaong to maja’a naka ne’e kami rapakasaaka mangampake kuasa mami damanganseko komi. Kamonsonya aku maya mangampake kuasangku etu mampakanasaka sa’e aku pomakau i ngKerisitu. Pei si’a etu to bae batuanginya resi aku. Si’a! Apa nempo sa’e manganto’o kami pomakau to taa monso, taa mawei resi aku. Pei to bae batuanginya resi aku, etu semo komi mangangika palaong to masipato raika.
47013008	Apa ane palaong ngkomi mangalulu anu to monso, kami taa maya mangewa. Apa kami sangkani mampasimbalika anu to monso etu.
47013009	Wali ane komi maroso pangaya ngkomi, kami masanang nempo kami mayu’u. Pasi kami makai-kai see lengko ngkomi kanjo’u-njo’u tiduga-dugang kasilonganya.
47013010	Wali see naka aku mangantulisika yami komi sura si’i tempo aku tawa siwaka pei komi, see komi yoa damampakakonoka samparia tau to roomo mangika palaong to maja’a. Apa ane ewa see, tempo aku rata resi komi tamore sala ngkomi to tawa rapakakonoka. Wali ane ewa see aku tamo damangampake kuasa to nawaika i mPue aku damangabotus komi . Apa kuasa to nawaika i mPue aku etu, kamonsonya darapake mampakaroso pangaya ngkomi, si’a manganseko komi.
47013011	Wali a’i-a’i, gombo to kapuranya to aku rani manganto’oka komi ewa si’i. Pakasanang raya ngkomi. Pasi pasilonga lengko ngkatuwu ngkomi. Pasi biakamo paposiangku mampakaroso raya ngkomi. Pasi matao komi mawali samba’a pampobuuka pasi tuwu masingkatao. Apa ane ewa see i Pue Allah, anu rato’oka pu’u mpamporayang pasi karodo ndaya, Ia dasiwaka pei komi.
47013012	Wali tempo komi simparata samba’a pei samba’a, masinengu apa kita sintua’i ri raya mpangaya.
47013013	Wali samparia tau to i Pue Allah Puenya to re’e rire, sira paka taa mangkalingan komi.
47013014	Pasi aku makai-kai see kanoto i mPue Yesu Kerisitu, pasi pamporayang i mPue Allah, pasi kasingkatao to nawai i Nosa Mapasing dare’e resi komi samparia. Ungkanyamo ruyu gombongku si’i.
48001001	Sura si’i yako resi aku, i Paulus. Aku semo pomakau i Yesu Kerisitu. Si’a to lino to mampokau aku pasi to mangawaika aku kuasa. To mampokau aku pasi to mangawaika aku kuasa, etu semo i Yesu Kerisitu pasi i Pue Allah, Pa’a, to nangawangu muni i Yesu yako ri kapateNya.
48001002	Wali aku mangantulis sura si’i resi samparia komi to mangaya i Pue to siromu ri lipu-lipu nja’u propinsi Galatia. Pasi samparia pua’i ngkita to samba’a pangaya to sindara-ndara pei aku rire, sira taa mangkalingan komi.
48001003	Wali aku makai-kai see i Pue Allah, Pa’a ngkita, pasi i Yesu Kerisitu, Pue ngkita, damampaponsanika komi kanotoNya, pasi mangawaika komi karodo ndaya.
48001004	Apa i Pue Yesu semo roomo mangawai koroNya rapopate yau apa saba dosa ngkita. Naka pei Ia mangika palaong etu see mangampalaes kita yako ri lino to maja’a kojo ri tempo si’i. Pasi Ia mangika ewa wetu apa mangalulu pamporani i mPue Allah, Pa’a ngkita.
48001005	Wali anu kita mangabarong i Pue Allah rataka ri singkasaenya. Amin.
48001006	Wali aku ipu kojo rayangku mandonge kareba mangkonong komi. Komi roomo napokio i mPue Allah apa saba kanoto i ngKerisitu, pei tawa masae pangaya ngkomi roo see komi mangandolika tangomu yako resi Ia pei mangaluluka yau kareba to yusa to nato’oka seja ntau kareba matao.
48001007	Pei kareba etu kamonsonya si’a kareba matao. Kareba etu kamonsonya ojo gombo ntau to rani mampakasusa pampobuuka ngkomi pasi rani mangawali yau kareba matao mangkonong i Kerisitu.
48001008	Pei ane re’e tau to mampakarebaka kareba to rato’oka seja kareba matao, pei kareba etu yusa pei kareba matao to kami mampakarebaka resi komi seore, biaka tau to mampakarebaka kareba to yusa etu daratanaa yau. Apa nempo kami, pasi nempo pomakau yako ri saruga, ane mampakarebaka kareba to yusa etu, daratanaa yau seja.
48001009	Wali kami roomo manganto’oka resi komi seore, pei aku manganto’oka wo’u, ane bara re’e tau to mampakarebaka komi kareba to yusa yako kareba matao to nudonge ngkomi yako resi kami seore, biaka tau etu daratanaa yau.
48001010	Wali yako ri gombongku etu komi manasa aku taa rani nabarong ntau. Apa ane aku rani nabarong ntau, aku taa damantanaa yau sira. Pei aku ojo rani nabarong i mPue Allah. Pasi aku taa seja rani mampakasanang tau, apa ane aku tiroowa rani ojo mampakasanang tau, batuanginya aku si’amo to papolaong i ngKerisitu.
48001011	Wali a’i-a’i, re’e to aku rani mampatiendoka komi mangkonong kareba matao to aku mampakarebaka resi komi seore. Etu semo, kareba matao etu si’a yako ri pampobuuka nto lino kama’inya.
48001012	Apa si’a to lino to mampaponsanika aku kareba matao etu. Pasi si’a to lino to mampotundeka aku. Pei i Yesu Kerisitu semo to mampaponsanika aku kareba matao etu.
48001013	Wali monso pu’u si’a to lino to mampotundeka aku. Ewa si’i to mawali resi aku. Komi room mangandonge mangkonong lengko ngkatuwungku tempo ruyu. Tempo ruyu aku madota kojo mangaluluka agama mami to Yahudi. Tempo etu mapari kojo nikangku mangansesai samparia tau i mPue Allah, aku rani mampakaja’aka yau sira.
48001014	Pasi ane yunungku to Yahudi to sintanuwu pei aku, kaborosinya sira aku semo to roso-roso mangaluluka agama nto Yahudi, apa aku mangkongko kojo ada nu bue-bue mami.
48001015	Pei nempo ewa wetu lengkongku, tiroowa re’e kanoto i mPue Allah resi aku. Apa re’e katawanya aku rapoanaka, re’e yami songkaNya resi aku. Etu semo aku damangika palaongiNya. Wali yako ri kanotoNya etu see naka Ia mampokio aku damawali to papolaongiNya.
48001016	Pasi Ia masanang mampaponsanika aku AnaNya see aku maya mampakarebaka resi tau to si’a to Yahudi mangkonong i Yesu. Wali tempo i Pue Allah mampaponsanika aku i Yesu etu, aku taa yau resi sa’e darapotundeka mangkonong palaong to etu.
48001017	Pasi aku tawa seja mansaka yau ndeku Yerusalem mampogomboka sira to room yami mawali pomakau i mPue Yesu. Si’a sira to mampotundeka aku. Pei aku mansaka mayoko yako ri kota Damsyik yau njo’u tana Arab to taa boros tau maroo. Panewa yako ri tana Arab aku mawolili muni ri kota Damsyik etu.
48001018	Wali ojo kagananya togo nto’u panewa aku yau ndeku Yerusalem, yau mayunu resi i Petrus. Pasi aku maroo-roo resi ia sampuyu pei lima mbengi kasaenya.
48001019	Pei tempo etu aku taa simparata pei pomakau i mPue Yesu to yusa kasimbalinya yako i Petrus sira dua i Yakobus, tua’i i mPue Yesu. Wali si’a sira to nampotundeka aku mangkonong kareba matao, i Pue Allah semo.
48001020	Monso pu’u gombongku si’i, pasi i Pue Allah mangansani aku taa mawuti.
48001021	Wali yako nda’a Yerusalem aku yau wo’u ri lipu-lipu to nja’u propinsi Siria pasi Kilikia.
48001022	Pei tempo etu aku tawa simparata pei tau to mangaya i Kerisitu to siromu ri lipu-lipu nja’u propinsi Yudea, wali sira taa mangansani aku.
48001023	Sira ojo re’e mangandonge kareba to manganto’o, “Tau to tempo ruyu mangansesai kita, tau etu re’e seja mampakarebaka kareba si’i-si’i mangkonong pangaya to ia rani mampakaja’aka yau seore.”
48001024	Wali ojo pangandonge nto Yudea kareba etu, sira mangabarong i Pue Allah apa saba palaong to mawali resi aku.
48002001	Wali ojo kaliunya sampuyu pei opo nto’u wo’u aku nayau muni ndeku Yerusalem sindara-ndara pei i Barnabas. Pasi aku mangkeni seja i Titus.
48002002	Naka pei aku nayau ndeku Yerusalem etu apa i Pue Allah roomo nampaponsanika aku Ia rani aku yau. Wali ojo karata mami nda’a ria, kami mampasiromunaka ojo tau to napobuuka nsa’e penatua ntau to mangaya. Panewa aku mampakanasaka sira mangkonong kareba matao to kupakarebaka resi tau to si’a to Yahudi. Naka pei aku mampakanasaka resi sira mangkonong palaong etu see sira damangansani monso pu’u anu to aku mampotundeka. Apa aku moru sangkodi sira bara mampobuuka palaongingku etu tare batuanginya, nempo palaong to aku roomo mangika pasi nempo palaong to dakuika wo’u.
48002003	Pei sira singkonong pei palaong to inikangku etu. Manasa sira singkonong apa i Titus, yunungku to sinjaya-njaya pei aku rata nda’a Yerusalem, ia si’a to Yahudi, pei nempo ewa see sira taa mampakasaaka ia darasui mangalulu porenta i Musa.
48002004	Pei tempo etu re’e seja bara sawei mba’a to panipu to siromu sindara-ndara pei kami. Tau etu mampoanika pua’i to samba’a pangaya, pei kamonsonya taa. Naka pei sira siromu sindara-ndara pei kami apa rani mangansani ane kita to samba’a pei i Kerisitu Yesu wimba bara tiroowa mangalulu porenta i Musa, bara tamo. Kamonsonya sira rani mampakasaaka kita mangalulu muni porenta i Musa see kita damawali ewa watua mporenta etu. Pasi sira rani mampakasaaka i Titus darasui.
48002005	Pei kami taa kojo mampalaika songka nsira etu naka ne’e darawali yau kareba matao to monso to room rapotundeka resi komi.
48002006	Wali tempo aku magombo resi penatua mampakanasaka sira ewa wimba aku mangika mampotundeka tau to si’a to Yahudi kareba matao, tempo etu sira singkonong pasi tare to yusa nato’o nsira radugangika wo’u anu to kupotundeka etu. Wali penatua etu ane ri pangkita ntau sira bae kojo angganya. Pei si’a angga nsira to bae batuanginya resi aku, apa i Pue Allah taa mampasisala tau.
48002007	Pei to bae batuanginya resi aku penatua etu taa mangawali kareba to aku mampotundeka tau. Kasimbalinya yako etu sira manasa aku semo to nasarumakaka i mPue Allah mampakarebaka kareba matao resi tau to si’a to Yahudi, sewaju ewa i Petrus nasarumakaka i mPue Allah mampakarebaka kareba matao resi to Yahudi.
48002008	Apa yako kuasa i mPue Allah semo naka pei i Petrus mawali pomakau i mPue Yesu resi to Yahudi. Pasi ewa see seja yako kuasa i mPue Allah naka pei aku mawali pomakau i mPue Yesu resi tau to si’a to Yahudi.
48002009	Wali yako etu penatua to rato’oka tinja to mampakaroso tau to mangaya, etu semo i Yakobus sira togo i Petrus pasi i Yohanes, sira manasanya aku monso pu’u nawaika i mPue Allah sora yako ri kanotoNya. Etu semo palaong to bae kojo batuanginya etu. Wali see naka sira mangaranga pale mami dua i Barnabas mangika tondong kami samba’a palaong pei sira. Sira manganto’o, “Kami singkonong komi yau resi tau to si’a to Yahudi pasi kami yau resi to Yahudi.”
48002010	Pei re’e samba’a paposia to nato’oka nsira kami, etu semo, ne’e mangkalingan mangansawang to Yahudi to masiasi. Pei ewa wetu yami pampobuuka to si aku, apa aku rani kojo mangika ewa wetu.
48002011	-
48002012	Wali ane tau to mampakasaaka sa’e mangalulu porenta i Musa pasi ada nto Yahudi, aku taa meka mangewa sira, apa palaong nsira etu sala. Ewa seore, tempo aku nja’u nja’u kota Antiokhia, yako see rata seja i Petrus nja’u ria. Tempo ia owo rata etu, ia masanang mangkoni sindara-ndara pei tau to mangaya to si’a to Yahudi. Pei yako see rata seja bara sawei mba’a to Yahudi to mangaya to ma’i napokau i Yakobus. Wali ojo karata ntau etu, i Petrus mampakalongko yako resi tau to si’a to Yahudi pasi bo’onyamo mangkoni sindara-ndara pei sira apa mangalulu muni ada nto Yahudi. Wali aku manganseko ia apa saba palaonginya etu sala kojo. Naka pei ia mangika palaong to etu apa ia meka danapakasala nto Yahudi to manganto’o tau to mangaya to si’a to Yahudi taa maya taa rasui damawali seja to Yahudi.
48002013	Pasi si’a ojo i Petrus to mangawuni yau lengkonya etu. Samparia pua’i ngkita to Yahudi paka mangaluluka yau seja lengko i mPetrus etu. Apa lo’a, sakowa i Barnabas mangika seja lengko to etu.
48002014	Wali aku mangkita palaong to naika nsira etu taa singkonong pei batuanginya kareba matao to monso, wali tempo aku mangkita palaong to etu aku manganseko i Petrus ri tango mata nsira samparia. Aku manganto’o, “Korom to Yahudi, pei korom tamo mangalulu ada nto Yahudi. Korom mangalulu ada ntau to si’a to Yahudi. Wali gete, ane ewa see, maka pei korom mangika lengko to mampakasaaka tau to si’a to Yahudi see sira taa maya taa mangaluluka ada nto Yahudi?” Wali ewa wetu gombongku manganseko i Petrus ri tango mata ntau boros.
48002015	Pasi aku manganto’oka wo’u, “Kita to Yahudi yako ri kare’enta, kita si’a tau to si’a to Yahudi. Ane tau to si’a to Yahudi, korom mangansani tempo ruyu kita mampobuuka sira tau madosa apa sira taa mangalulu porenta i Musa.
48002016	Pei si’i-si’i kita tansani si’a yako tau mangalulu porenta i Musa naka pei ia nato’o i mPue Allah tare dosanya. Yako pangayanya resi i Yesu Kerisitu naka pei tau nato’o i mPue Allah tare dosanya. Wali kita mangansani etu, see naka ewa see seja to naika ngkita. Kita roomo mangaya i Kerisitu Yesu see yako pangayanta resi i Kerisitu Yesu etu kita maya nato’o i mPue Allah tare dosanta. Si’a yako kita mangalulu porenta i Musa, apa tare pasi samba’a tau to danato’o i mPue Allah tare dosanya ane ojo mangalulu porenta i Musa.
48002017	Wali kita mansarumaka gombo i mPue Allah to manganto’o kita tare dosanta apa saba kita mangaya i Kerisitu. Wali kita tamo mansarumaka porenta i Musa, see naka kita nato’o nsa’e tau madosa seja sewaju ewa tau to si’a to Yahudi. Wali ane monso pu’u to nato’o nsira etu, batuanginya yako pangayanta resi i Kerisitu semo naka pei kita madosa. Pei taa monso ewa wetu. Taa kojo dosa ane kita mamposaka yau pansarumakanta ri porenta i Musa see jamo i Kerisitu to isarumakanta.
48002018	Pei ane aku mangandolika muni tangongku damangalulu muni porenta i Musa to aku roomo mamposaka yau seore, ane ewa see manasa aku mangewa porenta to monso.
48002019	Pei aku taa mangika ewa wetu, apa si’isi’i aku mangansani naka pei aku nato’oka i mPue Allah tare dosangku, si’a saba aku mangalulu porenta i Musa, apa aku taa kojo kukurang mangalulu porenta etu. See naka aku mangandolika tangongku yako ri porenta etu see aku maya mangalulu kojo pamporani i mPue Allah. Wali saba yako pangayangku resi i Kerisitu, see naka aku raporapaka ewa rapaku ri kaju pasape sindara-ndara pei Ia.
48002020	Wali aku raporapaka ewa matemo, see naka si’amo aku to tuwu si’i, i Kerisitu semo to tuwu ri rayangku. Pasi ri raya ngkatuwungku ri lino si’i aku mangika lengko ngkatuwu to singkonong pei pangayangku resi Ana i mPue Allah. Apa Ia mamporayang aku pasi nangkapateka aku.
48002021	Pei ane yako mangalulu porenta i Musa semo naka pei tau maya nato’o i mPue Allah tare dosanya, ane ewa see tare batuanginya kapate i ngKerisitu etu. Wali tau to manganto’o ewa wetu, tau etu sewaju ewa manganto’o tare batuanginya kanoto i mPue Allah mangawai AnaNya etu. Wali gete, aku bo’ongku manganto’o ewa wetu.” Wali etu semo gombongku resi tau to nja’u Antiokhia seore.
48003001	O komi to Galatia, komi tau bea! Maka pei komi mampodongeka gombo ntau to ojo mangakal komi pei mangkeni yau komi yako ri jaya to monso? Tempo ruyu komi manasa kojo batuanginya kapate i Yesu Kerisitu ri kaju pasape. Kanasanya resi komi etu sewaju ewa kanasanya resi tau to matamanasa mpalaong etu.
48003002	Wali tempo etu komi manasa kojo samparia rasi to nurata ngkomi naka pei komi mangarata apa saba pangaya ngkomi ri kapate i Yesu. Sewaju ewa tempo komi mangantima i Nosa Mapasing. Wali re’e samba’a pampotanakangku resi komi. Etu semo, ane tempo komi mangantima i Nosa Mapasing seore, wimba, komi mangantima apa saba mangalulu porenta i Musa, bara apa saba mangaya kareba matao to rapakarebaka resi komi? Gete, manasa kojo komi mangantima i Nosa Mapasing saba yako pangaya ngkomi semo!
48003003	Wali maka pei komi bea? Ri pomulanya, tempo komi owo mangaya i Pue, tempo etu komi mansarumaka pansawang i Nosa Mapasing. Pei si’i-si’i komi jamo mansarumaka muni palaong ngkomi see katuwu ngkomi damawali masilonga.
48003004	Kamonsonya boros kojo kasesa to nurata ngkomi yako ri temponya komi mangaya. Pei nempo ewa see, pangaya ngkomi resi i Pue maroso kojo seore. Wali gete, kesaa batuanginya komi mampiyaika yau pangaya ngkomi etu?
48003005	Pasi ane mangkonong i Nosa Mapasing, i Pue Allah roomo mangawaika komi NosaNya, pasi Ia re’e mangika palaong to taa rapobiasa ri oyo ngkomi. Pei si’a apa saba komi mangalulu porenta i Musa naka pei Ia mangika palaong to ewa wetu. Ia mangika palaong etu apa saba komi mangaya kareba matao to rapakarebaka resi komi.
48003006	Wali ewa see seja to mawali resi i Abraham tempo owi. Apa re’e ratulis ri raya ntuntu i mPue Allah mangkonong ia, to’onya, “I Abraham mangaya i Pue Allah, wali saba yako pangayanya etu see naka ia nato’o i mPue Allah tare dosanya.” Etu semo to nato’o ntuntu i mPue Allah.
48003007	Wali to tao-tao komi manasa kojo i sema-sema tau to mangaya i Pue, tau etu semo to rato’oka wiyaa i Abraham.
48003008	Pasi tau to si’a to Yahudi, sira seja maya rato’oka wiyaa i Abraham. Apa ri raya ntuntu i mPue Allah re’e to ratulis yami to mampakanasaka kita pasiwa tau to si’a to Yahudi, ane mangaya, ia danato’o seja i mPue Allah tare dosanya. Apa i Pue Allah mampakarebaka yami resi ia Abraham kareba matao, Ia manganto’o, “Yako korom Aku damampakasanang samparia bansa ri lino.” Etu semo to nato’oka i mPue Allah i Abraham.
48003009	Wali i Abraham mangaya i Pue Allah see naka ia napakasanang i mPue Allah. Pasi ewa see seja samparia tau to mangaya rapakasanang sindara-ndara pei i Abraham etu.
48003010	-
48003012	Pei ane rapanya kita mangarata kasanang etu apa saba mangalulu porenta i Musa, ane ewa see si’a pangaya to pu’unya. Palaong ngkita mangalulu porenta etu semo pu’unya. Apa re’e ratulis ri raya ntuntu i mPue Allah, manganto’o, “Ojo tau to mangalulu kojo samparia to nato’o mporenta i Musa, ojo tau etu damangarata katuwu apa saba mangalulu porenta etu.” Etu semo to nato’o ntuntu i mPue Allah. Pei manasa kojo tare tau to nato’o i mPue Allah tare dosanya ane ojo saba ia mangalulu porenta i Musa. Tau rato’o tare dosanya saba yako pangayanya semo. Apa re’e seja ratulis ri raya ntuntu i mPue Allah, manganto’o, “Tau to nato’o i mPue Allah tare dosanya, tau etu damangarata katuwu apa saba pangayanya.” Etu semo to nato’o ntuntu i mPue Allah. Wali samparia tau to rani nato’o i mPue Allah tare dosanya apa saba sira mangalulu porenta i Musa, tau etu natanaa i mPue Allah apa sira taa nakurang mangalulu samparianya. Apa re’e to ratulis ri raya ntuntu i mPue Allah to manganto’o, “I sema-sema tau to taa mangalulu kojo samparia porenta to ratulis ri raya mporenta i Musa, tau etu natanaa yau i mPue Allah.” Etu semo to ratulis ri raya ntuntu i mPue Allah.
48003013	Pei tare pasi samba’a kita to takurang mangalulu samparia to nato’o mporenta i Musa etu, see naka kita samparia natanaa i mPue Allah. Pei kita tilapamo yako ri tanaa etu apa i Kerisitu mangabolos kita. Ia mangarata tanaa etu singkonong ewa to ratulis ri raya ntuntu i mPue Allah to manganto’o, “I sema-sema tau to rapaku ri kaju pasape, batuanginya tau etu natanaa i mPue Allah.” Wali tempo i Yesu rapaku ri kaju pasape, tempo etu Ia kono tanaa etu.
48003014	Wali naka pei i Yesu Kerisitu mangika palaong to etu, see kasanang to naparajanjika i mPue Allah resi i Abraham maya narata seja ntau to si’a to Yahudi. Etu semo kita rawaika i Nosa Mapasing to naparajanjika i mPue Allah etu. Kita mangarata apa saba pangayanta.
48003015	Wali a’i-a’i, aku mamporapaka ewa si’i, nempo to lino ane mangika parajanjinya resi sa’e, ane roomo rapakatantu, ane ewa see, tamore tau to maya mangawali bara mangadugangika bara kesaa ri parajanji etu.
48003016	Wali taa manto’o parajanji to naika i mPue Allah resi i Abraham pasi wiyaanya. Pei si’a wiyaa i Abraham to boros to naparajanjika i mPue Allah etu, wiyaa i Abraham to samba’aja, batuanginya i Kerisitu semo.
48003017	Wali ewa si’i to aku rani mampakanasaka komi mangkonong parajanji etu. Re’e parajanji to naika i mPue Allah resi i Abraham tempo owi, pasi parajanji etu roomo napakaroso i mPue Allah. Pei yako etu, ojo kagananya opo atu pei togo mpuyu nto’u, i Pue Allah mangawaika wo’u i Musa porentaNya. Pei si’a batuanginya parajanji i mPue Allah resi i Abraham etu tamo re’e. Nempo re’e porenta i Musa, pei parajanji i mPue Allah resi i Abraham tiroo maroso, pasi Ia taa maya taa mangabanang parajanjiNya etu.
48003018	Apa ane yako mangalulu porenta i Musa semo naka pei kita mangarata tila to napakatantuka i mPue Allah kita, ane ewa see tamore batuanginya parajanji i mPue Allah. Pei si’a ewa wetu. Rapanya ewa to mawali resi i Abraham tempo owi. I Pue Allah buya rayaNya mangawaika i Abraham tila to Ia room mampakatantuka ia. Naka pei buya rayaNya mangawaika ia, saba mangabanang parajanjiNya, si’a apa i Abraham mampalaika Ia. Wali manasa resi kita, naka pei kita mangarata tilanta etu saba yako parajanji i mPue Allah semo.
48003019	Wali ane ewa see, maka pei i Pue Allah mangawaika tau porentaNya? Kesaa batuanginya porenta i Musa etu? Ewa si’i batuanginya. Porenta i Musa nadugang i mPue Allah see to lino damanasanya mangkonong dosa nsira, etu semo sira mangewa porenta to Ia mangawaika etu. Pei songka i mPue Allah mangadugang porenta etu danalulu ntau sampe rata tempo kama’i mbiyaa i Abraham to mangabanang parajanji i mPue Allah resi i Abraham. Wali re’e pasisalanya tempo i Pue Allah mangawaika tau parajanjiNya pasi tempo Ia mangawaika tau porentaNya. Apa porenta etu nakeni mpomakau i mPue Allah resi i Musa, panewa yako etu i Musa semo mawali to mamponsaruka sira mamporata porenta etu resi tau to tempo etu to damangaluluka porenta etu.
48003020	Pei tempo i Pue Allah mangika parajanjiNya resi i Abraham, tempo etu Ia semo to mampogomboka i Abraham. Tare to mamponsaruka wo’u tempo etu apa to mangika parajanji pasi to mangabanang parajanji etu paka i Pue Allah semo.
48003021	Wali wimba, porenta i Musa bara mangewa parajanji i mPue Allah? Taa kojo! Apa parajanji i mPue Allah pasi porenta i Musa wungka yusa batuanginya. Naka pei re’e parajanji i mPue Allah see tau maya mangarata katuwu. Apa ane bara re’e porenta to maya mangawaika katuwu resi tau to mangalulu, ane ewa see porenta etu semo to maya mawali jaya see kita danato’o i mPue Allah tare dosanta.
48003022	Pei porenta taa maya mangawaika kita katuwu. Apa porenta to ri raya ntuntu i mPue Allah, porenta etu semo to mampakanasa samparia to lino paka ri ara ngkuasa nu dosa. Wali naka pei i Pue Allah mangawaika tau porentaNya see manasa kojo resi kita ojo samba’a jaya daralapa yako ri kuasa nu dosa. Etu semo mangantima sora to Ia roomo mamparajanjika resi tau to mangaya i Yesu Kerisitu. Wali ojo tau to mangaya semo to mangarata parajanji etu.
48003023	Wali tempo ruyu, tempo tawa rata i Yesu Kerisitu to danasarumaka ntau, tempo etu kita ewa tau to ratarungku apa nakuasang mporenta i Musa. Wali kita tawa maya mampiyaika porenta etu sampe rata temponya i Kerisitu mampaponsanika kita jaya, etu semo pangayanta ri palaong to roomo inikaNya ri kaju pasape.
48003024	Wali porenta i Musa raporapaka ewa guru to mampotundeka kita tempo tawa rata i Kerisitu, see tempo Ia rata kita mangansani marapi sawang resi Ia, see kita maya nato’o i mPue Allah tare dosanta apa saba kita mangaya i Kerisitu etu.
48003025	Pei si’i-si’i naratamo temponya kita mangaya palaong to roomo naika i ngKerisitu etu, wali porenta i Musa si’amo guru ngkita.
48003026	Wali komi seja paka ana i mPue Allah apa saba pangaya ngkomi resi i Kerisitu Yesu.
48003027	Apa komi roomo rabaptis rapasimba’a pei i Kerisitu, pasi tempo etu komi raporapaka ewa mamposunsuka baju to bou. Wali i Kerisitu semo to raporapaka ewa baju to nuposunsuka ngkomi etu.
48003028	Wali apa saba komi samba’a pei i Kerisitu, batuanginya komi seja rapasimba’a. Wali ane ri pangkita i mPue Allah tare pasisalanya to Yahudi pasi tau to si’a to Yahudi. Pasi tare pasisalanya watua pasi tau to si’a watua. Pasi tare seja pasisalanya to langkai pasi to we’a.
48003029	Pasi ane komi i Kerisitu Puenya, batuanginya komi seja wiyaa i Abraham. Wali masipato komi mangarata seja tila to naparajanjika i mPue Allah ia.
48004001	Wali ewa si’i batuanginya gombongku mangkonong porenta i Musa, rapanya ana to langkai to damangarata panta mpa’anya. Ana etu nempo ia semo damangarata samparia to re’e resi pa’anya, pei ane ia damangurawa ia sewaju angganya pei to papolaong mpa’anya etu.
48004002	Pasi ana etu taa maya taa mampolaika tau to mangkampang pasi tau to rasarumakaka mampasilonga kasuginya. Ia mampolaika sira sampe rata temponya to napakatantuka mpa’anya.
48004003	Wali ewa see seja kita. Apa tempo ruyu, tempo kita tawa mangansani mangkonong i Kerisitu, tempo etu kita ewa watua apa kita nakuasang ada nu agama nto lino.
48004004	Pei ojo karatanya tempo to napakatantuka yami i mPue Allah, Ia mampokau AnaNya ma’i ri lino si’i. AnaNya etu napoanaka ntau we’a to Yahudi wali Ia to Yahudi seja, see naka Ia mangalulu seja porenta i Musa.
48004005	Pei kamonsonya, naka pei Ia ma’i see damangalapa tau to ewa watua apa ri ara mporenta i Musa etu. Ia mangalapa kita see kita maya naoko i mPue Allah mawali anaNya.
48004006	Wali apa saba komi roomo mawali ngana i mPue Allah, see naka Ia mampokau Nosa nu AnaNya ma’i maroo ri raya ngkomi see manasa kojo komi anaNya. Pasi yako Nosa nu AnaNya etu see naka komi mangansani manganto’oka i Pue Allah, “O Baba, Komi semo Pa’angku.”
48004007	Wali ane ewa see, batuanginya komi si’amo to papolaong, komi ngana i mPue Allah. Pasi ane komi nganaNya, batuanginya komi damangarata seja tila to naparajanjika i mPue Allah kita to anaNya apa saba palaong to naika i ngKerisitu.
48004008	Wali tempo ruyu, tempo komi tawa nunsani i Pue Allah, tempo etu komi ewa watua apa komi mampue resi pue-pue to kamonsonya si’a i Pue Allah.
48004009	Pei si’i-si’i komi mangansanimo i Pue Allah. Pasi to kono wo’u rato’o, i Pue Allah mangansanimo komi! Wali ane ewa see, maka pei komi mangandolika muni tango ngkomi resi ada-ada nto lino? Ada etu tare batuanginya pasi tare kuasanya mangansawang komi, wali maka pei komi mamporani mawali muni watua nu ada etu?
48004010	Naka pei aku manganto’oka komi ewa wetu, apa komi manga’angga muni eo rapandoo, pasi roa to tempo mpanaa mbuya, pasi tempo roa to bae, pasi to’u-to’u to na’angga nto Yahudi.
48004011	Wali moru kojo rayangku mampobuuka komi, apa ane komi mawali muni ewa watua nu ada etu, tare batuanginya samparia palaong to nikangku resi komi seore.
48004012	Wali a’i-a’i, ne’e mangika ewa wetu. Aku mamporapika resi komi mampolengkoka lengko to nikangku. Apa aku tamo mansarumaka porenta i Musa. Aku to Yahudi, pei aku roomo mawali ewa komi to si’a to Yahudi. Wali aku taa moru manganto’oka komi gombo to etu apa tempo aku re’e resi komi seore komi tare mangika bara kesaa to maja’a resi aku.
48004013	Komi mangansani naka pei mawali aku mampakarebaka kareba matao resi komi seore, apa saba aku maroo-roo resi komi apa masaki.
48004014	Pasi tempo aku masaki etu, mandasai kojo nuepe ngkomi mangansawang aku. Pei nempo panyaki to si aku mawali soba resi komi, pei komi taa mampobo’o bara mampolime aku. Kasimbalinya yako etu, komi masanang mangantima aku. Rapanya ewa nuika ngkomi mangantima pomakau i mPue Allah yako ndate saruga, bara mangantima i Kerisitu Yesu semo, ewa wetu seja inika ngkomi mangantima aku seore.
48004015	Ndende kojo raya ngkomi tempo etu. Pasi aku kunsani bae kojo pamporayang ngkomi resi aku seore, apa pasiwa mangayali yau mata ngkomi damangabolos matangku to maja’a, ane rapanya mawali raika ewa wetu, buya seja raya ngkomi. Wali maka pei pura yau kandende ndaya ngkomi etu?
48004016	Wimba, aku bara roomo mawali yau balimu ri pangkita ngkomi apa saba gombongku manganto’oka komi anu to monso?
48004017	Ane tau to mampotundeka komi anu to taa monso si’i-si’i, tau etu madota kojo mangamomis komi apa rani masingkatao pei komi. Pei songka nsira taa matao. Sira ojo rani mangaga’a kita see komi damakoro wo’u mangalulu sira.
48004018	Kamonsonya taa sala ane tau madota ane songka ntau etu matao. Pei to tao-tao sira sangkani mangika ewa wetu, si’a ojo ri temponya aku re’e ri oyo ngkomi. Pei tau to mampotundeka komi etu si’a ewa see.
48004019	O komi to ewa ana ngkorongku to kuporayang kojo. Ewa to we’a to mandasai kojo naepe tempo moana, aku seja mandasai wo’u kuepe mampobuuka komi. Pasi ewa wimba to we’a mangampeas ananya to darapoanaka etu, ewa wetu seja rayangku mangampeas temponya pansarumaka ngkomi darapasilonga see ojo i Kerisitu semo to nusarumaka ngkomi.
48004020	Wali aku rani kojo rayangku siromu sindarandara pei komi tempo si’i see aku maya magombo resi komi, si’a ojo mangantulis ewa wimba pampobuukangku. Apa aku bata-bata rayangku mampobuuka komi.
48004021	Wali komi to rani mangalulu porenta i Musa, wimba, komi bara tawa nunsani batuanginya porenta etu?
48004022	Apa re’e ratulis mangkonong i Abraham, ia dua ananya to langkai. Samba’a ana etu indonya watua to sanganya i Hagar. Pei ananya to kadua etu indonya si’a watua. Indonya etu sanganya i Sara.
48004023	Wali ane ananya to indonya watua, ananya etu rapoanaka saba yako pamporani nto lino. Pei ananya to indonya si’a watua, ananya etu rapoanaka apa mangabanang parajanji i mPue Allah resi sira.
48004024	Wali palaong to etu maya mawali tondong resi kita. Apa tau we’a to dua etu sira mawali tondong parajanji i mPue Allah to dua ngaya. Wali i Hagar ia watua, pasi ia tondong samba’a parajanji i mPue Allah, etu semo porenta to Ia mangawaika i Musa ndate Tongku Sinai. Pasi tau to ri ara mporenta to etu, sira raporapaka ewa watua sewaju pei i Hagar pasi ananya.
48004025	Wali i Hagar ia tondong Tongku Sinai nja’u tana Arab. Pei si’a ojo tau Arab to ewa i Hagar. Apa ia seja tondong kota Yerusalem to tempo si’i. Apa i Hagar pasi ananya paka watua, pasi ewa see seja tau to maroo ri kota Yerusalem apa sira tiroo ri ara ngkuasa mporenta i Musa.
48004026	Pei i Sara si’a watua ewa i Hagar. Ia tondong kota Yerusalem to ndate saruga. Kota etu si’a kota to nakaroosi mbatua. Wali kota etu raporapaka ewa indo ngkita to mangaya to boros kojo.
48004027	Apa re’e ligi to ratulis ri raya ntuntu i mPue Allah, ligi etu manganto’o, “To we’a to tempo ruyu ia apa, tau we’a etu semo to boro-boros ananya pei to we’a to taa napiyaika ndongonya. Wali pakasanang rayamu, tau we’a to apa! Pasi korom to taware mangepe ntida to narata ntau to moana, pakabae loomu manganto’o kandende ndayamu apa korom semo to damangarata boros kojo anamu.” Etu semo ligi to ratulis ri raya ntuntu i mPue Allah.
48004028	Wali a’i-a’i, komi seja mawali ana i mPue Allah saba yako parajanjiNya, sewaju ewa Ishak to rapoanaka singkonong pei parajanji i mPue Allah tempo owi.
48004029	Pei tempo owi etu, ana i Abraham to rapoanaka saba pamporani nto lino, ia mampakasusa tua’inya to rapoanaka yako kuasa i Nosa Mapasing. Pasi ewa see seja anu to mawali tempo si’i, apa kita to ana i mPue Allah saba yako parajanjiNya, kita napakasusa ntau to ojo rani mangalulu porenta i Musa.
48004030	Pei kesaa to ratulis ri raya ntuntu i mPue Allah mangkonong palaong to etu? Ewa si’i ratulis, to’onya, “Rubak yau to we’a to watua pasi ananya. Apa taa masipato ana mbatua damangarata seja santila yako ri panta mpa’anya sindara-ndara pei ana nto we’a to si’a watua.” Ewa wetu to ratulis ri raya ntuntu i mPue Allah.
48004031	Wali a’i-a’i, kita si’a raparapaka ewa ana nto we’a to watua etu. Kita ewa ana nto we’a to si’a watua.
48005001	Wali kita si’amo ewa watua apa i Kerisitu roomo mangalapa kita yako ri ara mporenta i Musa. Wali pakaroso raya ngkomi naka ne’e mangandolika muni tango ngkomi resi porenta etu damawali wo’u watuanya.
48005002	Wali padongeka! Aku, i Paulus, manganto’oka komi, ane komi rasui mangalulu ada nu agama nto Yahudi apa mampobuuka etu semo jaya danato’o i mPue Allah tare dosamu, ane ewa see i Kerisitu tamo re’e batuanginya resi komi.
48005003	Wali sangkani wo’u aku mampaposiaka tau to rani rasui mangalulu ada nu agama nto Yahudi. Ane tau etu mansarumaka etu semo jaya see danato’o i mPue Allah tare dosanya, sira taa maya taa mangalulu seja samparia porenta i Musa to yusa.
48005004	Pasi komi to mampobuuka komi danato’o i mPue Allah tare dosamu apa saba mangalulu porenta i Musa, batuanginya komi maga’a yako ri pansawang i ngKerisitu. Pasi komi roo mampiyaika yau kanoto i mPue Allah.
48005005	Pei ane kami to mansarumaka kanoto i mPue Allah, kami nato’o i mPue Allah tare dosa mami. Pasi yako pangaya mami, see naka kami nasawang i Nosa Mapasing mangampeas anu to nasarumaka mami. Etu semo temponya i Pue Allah damampogomboka kami ri tango ntau samparia pei manganto’o, “Komi tare dosamu.”
48005006	Apa ane kita to samba’a pei i Yesu Kerisitu apa saba pangayanta, taa mawei nempo rasui mangalulu ada nto Yahudi, nempo taa. Apa si’a ada to etu to bae batuanginya. To bae batuanginya, etu semo pangayanta. Pasi pangayanta etu manasa saba yako pamporayanginta resi sa’e.
48005007	Wali tempo ruyu komi ewa tau matilumba to magasi maripo, apa tempo etu komi maroso kojo pangayamu. Pei si’i-si’i komi ewa re’e talanya naka pei komi tamo mangalulu kojo anu to monso. Wali gete, sema to mangantalas komi etu?
48005008	Kamonsonya si’a i Pue Allah to mangika see komi mansarumaka porenta i Musa. Apa Ia semo to mampokio komi damansarumaka i Kerisitu.
48005009	Wali tau to mangantalas komi etu, gombo nsira raporapaka ewa ragi. Pasi monso pu’u ligi to manganto’o, “Nempo kodi kojo raginya rapake, roti etu damawali bae.” Ewa see ligi to nato’o ntau.
48005010	Pei nempo ewa wetu, aku taa moru-moru mampobuuka komi apa komi seja samba’a pei i Pue. Wali aku mansarumaka i Pue damangansawang komi see komi dasamba’a pampobuuka pei aku mangkonong palaong to mawali etu. Pasi ane tau to mangarotai raya ngkomi etu, nempo sema tau etu, manasa ia darahuku.
48005011	Wali a’i-a’i, ane ewa pampobuuka ngkomi, maka pei aku tiroo nasesai nto Yahudi? Ane aku bara mangampotundeka tau manganto’o kita to mangaya tiroowa parluu rasui mangalulu ada nto Yahudi, ane ewa see tare to Yahudi to masusa resi aku. Sira ojo masanang resi aku. Pei sira maja’a kojo rayanya resi aku apa aku mampakarebaka mangkonong kapate i Yesu Kerisitu ri kaju pasape, aku manganto’o kapateNya etu gana kojo. Tamo daradugang wo’u.
48005012	Wali ane tau to mampakasusa pangaya ngkomi, to tao-tao sira si’a ojo rasui, pei rakabiri yaumo!
48005013	Wali a’i-a’i, naka pei komi napokio i mPue Allah see komi seja daralapa yako ri ara ngkuasa mporenta i Musa. Pei nempo kita ralapa, si’a batuanginya kita maya mangaluluka yau muni pampobuuka ngkita to masae. Wali ne’e kita mangika ewa wetu. To tao-tao, anu kita masisawang apa saba kita masiporayang.
48005014	Apa samparia porenta to re’e ri raya mporenta i Musa paka nalulukamo ntau ane mangalulu porenta to samba’a si’i. Etu semo, “Porayang yunumu ewa nuika mamporayang koromu ngkalio.”
48005015	Pei ane komi sangkani matingka pei masipoja’a ewa naika nu asu masobo, ane ewa see, pakatao kojo. Apa palaong to etu ojo mampakaja’aka yau kasingkatao ngkomi.
48005016	Wali ewa si’i aku manganto’o. Biaka i Nosa Mapasing mangkentar komi. Apa ane kita mangabiaka Ia mangkentar kita, ane ewa see, kita tamo damangaluluka pamporani mpampobuuka ngkita to masae.
48005017	Apa pamporani mpampobuuka ngkita to masae, pamporani to etu mangewa pamporani i Nosa Mapasing. Pasi pamporani i Nosa Mapasing mangewa pamporani mpampobuuka ngkita to masae. Wali pamporani to dua etu masimusu, see naka kita taa takoto mangika palaong to kita rani mangika.
48005018	Pei ane kita nakentar i Nosa Mapasing, batuanginya kita tamo ri ara ngkuasa mporenta i Musa.
48005019	Wali kita mangansani lengko to naika ntau to ojo mangaluluka yau pampobuuka nsira to masae. Lengko etu semo sira masala, magoyal, mangika palaong to makarika, pasi mangika lengko to masipato rapokea.
48005020	Sira mampue resi tau-tau, pasi mangampake do’a, maja’a nakita sa’e, matingka, timopo, maja’a rayanya, pasi mampobuuka koronya to bae-bae batuanginya pei sa’e. Sira masimpayu raya pei sa’e, pasi nasoumaka yau yununya to samba’a pangaya jamo mangaluluka yau tau to yusa pampobuukanya.
48005021	Sira kaloo, pasi mampopate sa’e, pasi manginu see mawali kayangu, pasi mangika roa-roa to mawali palaong to masipato rapokea, pasi mangika samparia palaong to ewa wetu. Wali aku manganto’o wo’u patiendo to aku roomo manganto’oka komi seore. Etu semo, tau to sangkani mangika palaong to ewa wetu, tau etu taa damangarata anu to matao to rawaika resi tau to Makolenya i Pue Allah.
48005022	Pei lengko to naika ntau to mangalulu pamporani i Nosa Mapasing, lengko etu raporapaka ewa wua ngkaju to matao. Wali lengko etu semo sira mamporayang sa’e, ndende rayanya pasi rodo rayanya. Sira bae sabaranya, matao resi sa’e, manoto resi sa’e pasi masipato rasarumaka.
48005023	Pasi sira taa makasar resi sa’e pasi nakurang manganta’amaka pamporani ndayanya. Wali lengko to ewa wetu, tare porenta to manganto’o ne’e raika ewa wetu.
48005024	Wali tau to i Kerisitu Puenya, tau etu mampobuuka pampobuukanya to masae ewa roomo mate rapaku ri kaju pasape sindarandara pei i Kerisitu. Wali anu to naporayang pasi to naporani mpampobuuka to masae etu, anu to etu tamo masipato mangkuasang ia.
48005025	-
48005026	Wali ne’e kita rani nabarong nsa’e. Pasi ne’e kita mampakasusa sa’e samba’a pei samba’a pasi ne’e seja kita kaloo samba’a pei samba’a. Kita roomo nawaika i Nosa Mapasing katuwu to singkasaenya, see naka masipato kita mangabiaka Ia mampasilonga katuwu ngkita.
48006001	-
48006002	Wali a’i-a’i, ane kita re’e mangangkita samba’a yununta to ra’akal see naka ia mangika palaong to sala, to tao-tao kita to nakentar i Nosa Mapasing yau mampakakonoka tau etu. Pei tempo kita mampakakonoka ia etu, ne’e kita makasar resi ia. Masipato kita masisawang ewa naika ntau to mangansawang yununya mangkoyo anu to mabeu. Apa ane kita masisawang, batuanginya kita mangalulu porenta i ngKerisitu. Pei anu kita mangajagai kojo naka ne’e kita daragoda damangika seja palaong to naika ntau etu.
48006003	Apa ane re’e tau to mangei mampobuuka pei manganto’o, “Aku semo to tao-tao pei yunungku,” tau etu ojo mangantipu koronya. Apa kamonsonya si’a ia to tao-tao pei yununya etu.
48006004	Wali ne’e kita mangei mampobuuka lengko ngkita to tao-tao pei lengko nu yununta. Pei anu kita mamparesa lengko ngkita samba’a pei samba’a. Wali ane matao lengko ngkita etu, masipato kita masanang rayanta, pei si’a masanang apa saba lengko ngkita to tao-tao pei lengko to si sa’e.
48006005	Apa matao ane kita samparia mangika palaong ngkita samba’a pei samba’a.
48006006	Wali tau to rapotundeka tuntu i mPue Allah, tau etu masipato mangantilaka tau to mampotundeka sira samparia anu to matao to re’e resi sira.
48006007	Wali ne’e komi ratipu sampe mampobuuka palaong ngkomi maya rawuni yako resi i Pue Allah. I Pue Allah taa maya ratipu. Ia mangansani samparia to naika ngkita. Wali kesaa to napomuya ngkita, etu semo datapota.
48006008	Wali batuanginya, ane kita ojo mangaluluka yau pampobuuka ngkita to masae, kita damangarata kapate. Apa etu semo wua mpampobuuka to masae. Pei ane kita mangalulu pamporani i Nosa Mapasing, kita damangarata katuwu to singkasaenya. Apa etu semo to nawai i Nosa Mapasing.
48006009	Wali ne’e kita mosa mangika palaong to matao. Apa ane kita taa mandoo yau mangika palaong to matao, kita damangarata wua mpalaong etu ane ratamo temponya.
48006010	Wali anu kita sangkani pakayoaka mangika matao resi samparia tau, taa manto’o resi pua’i ngkita to samba’a pangaya.
48006011	Wali kasimbalinya yako etu aku rani komi mangkita ewa wimba kabosenya hurup to ratulis ri gombongku to kapuranya si’i. Ane ewa wetu, batuanginya aku semo to mangantulisika komi.
48006012	Wali tau to rani mampakasaaka komi see komi darasui mangalulu ada nto Yahudi, tau etu ojo rani nabarong nsa’e saba kadota nsira mangalulu ada nu agama. Naka pei sira mangika ewa wetu see taa danasesai nsa’e. Apa sira mangansani ane sira manganto’o, “To kami mansarumaka, ojo kapate i ngKerisitu ri kaju pasape,” ane ewa see nato’o nsira, sa’e damangansesai pu’u sira.
48006013	Pei kamonsonya, sakowa to Yahudi to roomo rasui mangalulu ada nsira, sira taa seja mangalulu porenta i Musa. Pei sira rani komi rasui see sira maya tabaro manganto’o komi rasui apa saba kadota nsira.
48006014	Pei ane aku, tare yusa to aku mangabarong. Ojo kapate i Yesu Kerisitu, Pue ngkita, ri kaju pasape, etu semo to kubarong. Apa yako kapate i Yesu Kerisitu ri kaju pasape, see naka anu to na’angga nto lino tamore batuanginya resi aku, pasi aku tamo seja re’e anggangku ri pangkita nto lino.
48006015	Wali tau nempo rasui mangalulu ada nto Yahudi, pasi nempo taa rasui, taa mawei. Apa rasui tare batuanginya. To bae batuanginya i Pue Allah roomo mangawali kita mawali tau to bou.
48006016	Wali aku mampokaikaika samparia tau to mangaluluka porenta to kupotundeka ri raya nsura si’i. Pasi aku mampokaikaika seja to Yahudi to i Pue Allah Puenya . Aku mamporapika resi i Pue Allah see Ia mangawaika samparia tau etu karodo ndaya pasi mampaponsanika sira pamporayangiNya.
48006017	Wali yako tempo si’i, ne’emo tau mampakasusa aku manganto’o aku tare kuasa mawali pomakau i mPue Yesu. Apa korongku si’i maroyomo naika ntau mangantidas saba aku mangika palaong i mPue Yesu.
48006018	Wali a’i-a’i, aku makai-kai resi i Yesu Kerisitu, Pue ngkita see Ia mampaponsanika tonii ngkomi kanotoNya. Amin. Ungkanyamo ruyu gombongku si’i.
49001001	Sura si’i yako resi aku, i Paulus. Aku mawali pomakau i ngKerisitu Yesu apa etu semo pamporani i mPue Allah resi aku. Wali aku mangantulis sura si’i resi komi to i Pue Allah Puenya to nja’u Epesus, pei to mansarumaka kojo i Kerisitu Yesu.
49001002	Wali aku makai-kai see i Pue Allah, Pa’a ngkita, pasi i Pue Yesu Kerisitu, damampaponsanika komi kanotoNya pasi mangawaika komi karodo ndaya.
49001003	Wali anu kita mangabarong i Pue Allah, etu semo Allah pasi Pa’a i Yesu Kerisitu, Pue ngkita. Apa Ia mangawaika tonii ngkita rasi. Ia mangawaika kita songonya samparia ngaya nu rasi yako ri raya nsaruga, saba kamonsonya kita tau nsaruga apa kita samba’a pei i Kerisitu.
49001004	-
49001005	Wali samparia rasi to roomo nawaika i mPue Allah kita etu, singkonong kojo pei pamporani to si Ia yako ri tempo Ia tawa nangampapowali lino si’i. Wali pobuuka to roomo naika i mPue Allah. Re’e katawanya Ia mampapowali lino, tempo etu Ia room mangampilis kita see damawali samba’a pei i Kerisitu. Wali see naka kita rapilis seja mawali tau to i Pue Allah Puenya, pasi Ia manganto’o kita tare salanta. Ia mangamporayang kita, see naka Ia re’e yami songkaNya damangampilis kita damawali anaNya. Wali Ia mangabanangimo songkaNya etu. Wali kita nawalimo anaNya apa saba yako palaong to naika i Yesu Kerisitu. Etu semo pamporani i mPue Allah to mampakasanang kojo Ia.
49001006	Wali masipato kita mangabarong i Pue Allah, apa bae kojo kanotoNya to buya rayaNya mangawaika kita apa saba kita samba’a pei AnaNya anu naporayang kojo.
49001007	Apa AnaNya, i Yesu Kerisitu, roomo mangoli yau kita see kita tamo damangarata huku nu dosa. Pasi raaNya tempo Ia mate ri kaju pasape, raaNya etu semo to Ia mangampake mangoli yau kita. Wali see naka dosa ngkita tamo nakitanaka i mPue Allah. Wali yako palaong etu miyala bae kojo kanoto i mPue Allah resi kita.
49001008	Pasi kanotoNya resi kita tare pandoonya. Yako kanotoNya etu Ia mangawaika kita samparia kapande see kita maya manasa
49001009	mangkonong songkaNya to tawa nansani ntau tempo ruyu. Wali songka i mPue Allah etu Ia semo to nangika yako ri kabuya ndayaNya, pasi Ia semo to mangabanang songkaNya etu mangampake i Kerisitu.
49001010	Wali songka i mPue Allah, etu semo ane ratamo temponya to room napakatantu, Ia damampasiromunaka samparia anu to re’e ndate saruga pasi to re’e ri lino. Pasi samparia anu to rapasiromunaka etu paka i Kerisitu, Makole parajanji i mPue Allah, damangkuasang.
49001011	Wali samparia palaong to mawali, paka yako songka i mPue Allah naka pei mawali, mangalulu ewa wimba pamporani to si Ia. Pasi yako songka i mPue Allah to Ia mangansongka yami mangkonong kita, see naka Ia mangampilis kita mawali tau to Ia puenya apa saba kita samba’a pei i Kerisitu.
49001012	Naka pei Ia mangika ewa wetu see kami, to uyunya mansarumaka i Kerisitu, damangabarong kayawaNya.
49001013	Pasi komi seja damangabarong kayawaNya apa komi re’e seja mangandonge kareba to monso, etu semo kareba matao to mangampalaes komi. Panewa yako etu komi mansarumaka seja i Kerisitu. Wali tempo komi mangaya, tempo etu i Pue Allah mangawaika komi i Nosa Mapasing anu to naparajanjika tempo owi. Wali i Nosa Mapasing mawali tondong ri raya ngkomi mampakanasa komi seja i Pue Allah Puenya.
49001014	Pasi i Nosa Mapasing maroo ri raya ngkita samparia to mangaya. I Nosa Mapasing etu nawaika ruyu i mPue Allah kita damawali tondong to mampakanasaka resi kita matantu kojo kita damangarata seja samparia to yusa to naparajanjika i mPue Allah tau to Ia Puenya. Wali i Nosa Mapasing damampakatantuka kita mangkonong anu to danawaika i mPue Allah kita etu rataka ri temponya kita, to naoli i mPue Allah mawali Ia Puenya, daralapa yako ri lino si’i. Wali samparia palaong to naika i mPue Allah etu Ia mangika see kita mangabarong kayawaNya.
49001015	-
49001016	Wali see naka aku tare pandoonya manganto’oka i Pue Allah tarima matao apa saba komi. Yako ri tempo aku mangandonge kareba mangkonong pangaya ngkomi resi i Pue Yesu pasi mangkonong pamporayang ngkomi resi tau to i Pue Allah Puenya, aku taa mangkalingan mampokaika komi.
49001017	Aku makai-kai resi Pa’a ngkita anu masipato rabarong apa saba kuasaNya pasi kayawaNya, etu semo Allah i Yesu Kerisitu, Pue ngkita. Wali aku mamporapika resi Ia see yako kuasa i Nosa Mapasing Ia mangawaika komi kapande pasi mampakanasaka komi mangkonong Ia see komi mangansani kojo Ia.
49001018	Ewa wetu pokai-kaingku see i Pue Allah damampakanasaka ri raya ngkomi see komi nukurang mangansani anu to nasarumaka ngkita kita damangarata apa saba Ia room mampokio kita. Pasi aku mamporapika see komi mangansani tila to danarata ntau to i Pue Allah Puenya, tilanya etu bae kojo kayawanya.
49001019	Pasi aku mamporapika seja resi Pa’a ngkita see komi mangansani ewa wimba kabaenya kuasa i mPue Allah to mangansawang kita to mangaya. KuasaNya to mangansawang kita etu taa kojo rapobiasa pasi bae kojo. Kuasa to Ia mangampake mangansawang kita etu sewaju ewa kuasa
49001020	to Ia mangampake resi i Kerisitu tempo mangawangu muni Ia yako ri kapateNya, pasi tempo mampapotunda Ia ri aweNya ri sambali tondo ngkana ndate saruga.
49001021	Pasi i Kerisitu nawaika i mPue Allah kuasa to bae kojo wali Ia semo mangkuasang samparia makole pasi samparia pomarenta, pasi samparia to re’e kuasanya pasi samparia pue. Pasi angga to rawaika resi i Kerisitu, angga etu to bae-bae pei angga to rawaika resi tau ri lino si’i pasi ri lino to darata.
49001022	Wali samparia anu to re’e, i Pue Allah mangawaika i Kerisitu mangkuasang. Pasi Ia to nawaika i mPue Allah kuasa etu, Ia semo to napilis i mPue Allah mangkapalang samparia kita to mangaya to rato’oka tauNya.
49001023	Kita to mangaya rato’oka koro i ngKerisitu. Wali ane ewa koro ntau, taa saga ane ojo wo’o pei tare koronya. Pasi ewa see seja kita to mangaya, kita semo to rato’oka koro i ngKerisitu anu to mampakagana Ia. Ri kapuranya, Ia semo to mampakagana kojo samparia anu to re’e. Wali etu semo kuasaNya to bae kojo to aku mamporapika resi i Pue Allah see komi damangansani.
49002001	Wali pobuuka kuasa i mPue Allah to mangansawang komi tempo ruyu. Tempo etu, tempo komi tawa mangaya, komi ewa tau mate. Tempo etu komi tawa mangarata katuwu to yako resi i Pue Allah apa saba dosa pasi lengko ngkomi to maja’a.
49002002	Lengko ngkomi tempo etu ojo mangaluluka yau lengko nto lino anu to maja’a. Pasi tempo etu komi mangampolaika i Kepala Measa. I Kepala Measa ia matunda ri rao, wali yako ri rao etu ia mangamporentang raya ntau samparia to taa mampolaika i Pue Allah.
49002003	Wali tempo kita tawa mangaya, tempo etu kita samparia sewaju pei tau to taa mampolaika i Pue Allah etu. Apa tempo etu kita seja ojo mangaluluka yau pampobuuka ngkita to masae. Pasi kesaa to mampakasanang koro ngkita pasi pampobuuka ngkita, etu semo to kita mangika. Wali tempo etu kita masipato nahuku i mPue Allah sewaju pei tau to yusa, apa saba lengko ngkita to maja’a etu.
49002004	Pei i Pue Allah bae kojo kanotoNya resi kita pasi Ia mamporayang kojo kita.
49002005	Wali see naka tempo kita tiroo ewa tau matemo apa saba dosa, tempo etu semo i Pue Allah mangika jaya see kita mawali samba’a pei i Kerisitu, see naka kita mangarata katuwu. Wali yako kanoto i mPue Allah semo naka pei komi seja rapalaes.
49002006	Pasi apa saba kita samba’a pei i Kerisitu, see naka kita seja nawangu muni i mPue Allah yako ri kapatenta sindara-ndara pei Ia. Pasi see naka kita nawaika i mPue Allah tampa rapotunda sindarandara pei i Kerisitu ndate saruga.
49002007	Wali naka pei i Pue Allah mangika palaong to etu see ane ri tempo to darata Ia maya mampapokitaka samparia to lino pasi pomakauNya ndate saruga ewa wimba kabaenya kanotoNya resi kita. Bae kojo kanotoNya etu. Ia mamporayang kojo kita apa saba kita samba’a pei i Kerisitu Yesu.
49002008	Wali yako kanoto i mPue Allah semo naka pei komi seja rapalaes apa saba komi mangaya i Kerisitu. Wali si’a yako palaong ngkomi naka pei komi rapalaes. Sora i mPue Allah semo naka pei komi rapalaes.
49002009	Wali si’a yako palaong ngkita naka pei kita rapalaes, see naka tare tau to maya tabaro.
49002010	Apa kita napapowali i mPue Allah damawali tau to bou. Apa kita samba’a pei i Kerisitu Yesu, see naka i Pue Allah mampapowali kita mawali tau to bou. Naka pei Ia mangika palaong to etu see kita maya mangika palaong to matao to napasigenaka yami i mPue Allah kita.
49002011	Wali komi to yako ri pampoanaka si’a to Yahudi, pobuuka ruyu katuwu ngkomi tempo tawa mangaya. Tempo etu to Yahudi mampokore komi, sira manganto’oka komi “tau to taa rasui”. Sira mampobuuka naka pei sira rato’oka tau i mPue Allah apa saba sira rasui. (Pei kamonsonya rasui etu ojo palaong to naika nto lino ri woto ngkoronya.)
49002012	Pei pobuuka katuwu ngkomi tempo etu. Ane tempo etu komi tawa samba’a pei i Kerisitu. Komi tempo etu ewa tau to rata ri lipu nsa’e pasi tare tila ngkomi ri parajanji anu to naparajanjika i mPue Allah to Israel, apa komi si’a to Israel. Wali tempo etu katuwu ngkomi ri lino si’i tare kesaa to masipato rasarumaka pasi komi taa mangansani i Pue Allah.
49002013	Wali tempo etu komi longko yako resi i Pue Allah. Pei tempo si’i komi samba’a pei i Kerisitu Yesu, apa raa i ngKerisitu to masuwu tempo ia mate ri kaju pasape raaNya etu mampakamosu komi pei i Pue Allah.
49002014	-
49002016	Apa i Kerisitu semo to mampasimba’a kami to Yahudi pasi komi to si’a to Yahudi, wali si’i-si’i kita masingkatao. Apa Ia mangawaika koroNya mate ri kaju pasape. Ewa wetu inikaNya mampakapura kuasa mporenta i Musa to manganto’oka to Yahudi kesaa pura to daraika pasi to taa daraika. Tempo ruyu, porenta i Musa etu ewa rindi to mangangoyot kami to Yahudi pasi komi to si’a to Yahudi, see naka kita masimusu. Pasi tempo etu kita dua suku, pei si’i-si’i kita roomo rapasimba’a apa kita samba’a pei i Kerisitu. Wali etu semo sabanya naka pei i Kerisitu mate ri kaju pasape. Ia mate see kami to Yahudi pasi komi to si’a to Yahudi tamo masimusu, pei maya masingkatao apa saba napasimba’a i ngKerisitu. Pasi Ia mate see kita to lino to rapasimba’a etu maya masingkatao pei i Pue Allah saba yako palaong to inikaNya.
49002017	Wali i Kerisitu nama’i ri lino si’i mampakarebaka kareba mangkonong ewa wimba kita damasingkatao. Kareba etu Ia mangkenika komi to si’a to Yahudi anu to longko yako resi i Pue Allah, pasi Ia mangkenika seja resi kami to Yahudi anu to mosu pei i Pue Allah.
49002018	Apa yako to naika i ngKerisitu mampansaruka kita, see naka kita samparia maya mampotango i Pue Allah, Pa’a. Pasi kita samparia mampotango Ia paka yako ri kuasa i Nosa Mapasing anu to samba’aja etu.
49002019	Wali komi to si’a to Yahudi, tempo ruyu komi ewa tau to owo rata yako ri lipu to yusa. Pei saba to naika i ngKerisitu etu, si’amo ewa see. Si’isi’i komi mawali tau to samba’a lipu pei tau to i Pue Allah Puenya. Pasi komi seja mawali tau to samba’a banua pei i Pue Allah.
49002020	Wali kita to mangaya raporapaka ewa banua to rawangu. Wali pondasi nu banua etu, etu semo pomakau i mPue Yesu pasi to pantuntu tuntu i mPue Allah. Pasi ri pondasi nu banua etu, i Kerisitu Yesu semo to ewa watu tundasi banua to uyunya raposaka.
49002021	Wali kita to samba’a pei i Kerisitu, kita ewa watu pasi kaju to rawangu singkonong pei watu to tundasinya etu, panewa mawali banua to mapasing apa saba samba’a pei i Pue.
49002022	Wali batuanginya komi to si’a to Yahudi seja rapasimba’a pei i Kerisitu wali komi seja saga banua. Komi rawangu sindara-ndara pei samparia tau to mangaya to yusa damawali banua to nakaroo i mPue Allah. Wali kita maya manganto’o etu banua to nakaroo i mPue Allah, apa i Nosa Mapasing re’e maroo nja’u ria, ri raya ngkita to mangaya.
49003001	Wali saba etu, aku, i Paulus, makai-kai resi i Pue Allah mampokaika komi. Aku ratarungku si’i-si’i apa saba aku mangika palaong i ngKerisitu Yesu resi komi to si’a to Yahudi.
49003002	Wali komi bara re’e mangandonge mangkonong palaong to nasarumakaka i mPue Allah aku. Etu semo mampakarebaka resi komi to si’a to Yahudi mangkonong kanotoNya.
49003003	Wali palaongingku etu mangalulu songka i mPue Allah to tawa nansani ntau tempo ruyu. SongkaNya etu i Pue Allah semo to mampaponsanika aku. Pasi aku room mangantulis sangkodi mangkonong to etu.
49003004	Wali ane komi mangabasa gombongku etu komi damanasa ewa wimba aku rapaponsanika mangkonong songka to rawuni etu mangkonong i Kerisitu.
49003005	Songka etu tawa rapaponsanika resi tau to tempo owi. Pei si’i-si’i pomakau i Yesu pasi to pantuntu tuntu i mPue Allah to i Pue Allah Puenya sira room napaponsanika i Nosa Mapasing songka etu.
49003006	Wali songka to tamo rawuni etu, songka etu mangkonong tau to si’a to Yahudi sira maya mangarata seja tilanya sindara-ndara pei to Israel. Pasi sira seja mawali samba’a koro pei to Israel pasi mangarata seja anu to naparajanjika i mPue Allah. Naka pei sira mangarata samparia to etu apa sira seja samba’a pei i Kerisitu saba mangaya kareba matao.
49003007	Wali aku nawaika i mPue Allah mawali to papolaong to mampakarebaka kareba matao etu. Palaong etu semo sora to nawaika i mPue Allah aku yako ri kanotoNya. Pasi yako ri kuasaNya see naka aku kukurang mangika palaong etu.
49003008	Wali aku ipu rayangku mampobuuka i Pue Allah mangawaika aku palaong to bae kojo batuanginya etu. Apa yako samparia tau to i Pue Allah Puenya, aku semo to kodi kojo angganya. Pei nempo ewa see, aku nawaika i mPue Allah kanotoNya see aku maya mampakarebaka komi to si’a to Yahudi kareba mangkonong rasi to nawai i ngKerisitu. Rasi etu raporapaka ewa kasugi to taa nakurang ntau mangarekeng.
49003009	Pasi i Pue Allah mangawaika aku mampakanasaka samparia tau ewa wimba naika i mPue Allah see mawali songkaNya to rawuni tempo ruyu. Apa i Pue Allah, to mangampake i Yesu Kerisitu mampapowali samparia anu to re’e, Ia semo to mangawuni songkaNya etu tempo owi.
49003010	Pei tempo si’i Ia mampaponsanika to lino songkaNya etu. Naka pei Ia mampaponsani songka etu, see damampapokitaka makole-makole pasi anu to yusa to mangkuasang ndate yangi mangkonong kapandeNya. Apa tempo sira mangangkita samparia tau to mangaya roomo rapasimba’a mawali tauNya, sira damangansani i Pue Allah pande kojo apa samparia to inikaNya kono kojo.
49003011	Wali i Pue Allah mangika samparia palaong to etu mangalulu songka to inikaNya yako singkasaenya. Pasi Ia mangampake i Kerisitu Yesu, Pue ngkita, mangabanang songkaNya etu.
49003012	Wali saba kita samba’a pei i Kerisitu Yesu pasi saba kita mangaya Ia, see naka kita taa meka pasi taa seja bata-bata raya ngkita mampotango i Pue Allah.
49003013	Wali see naka aku mamporapika resi komi ne’e mayu’u raya ngkomi mampobuuka kasesa to aku mangarata apa saba palaong to inikangku resi komi. (Aku buya rayangku mangarata kasesa etu apa aku manga’angga komi. Wali see naka tau to yusa mangangkita komi masipato ra’angga.)
49003014	Wali etu sabanya naka pei aku mambokotu ri tango i mPue Allah, Pa’a i Yesu Kerisitu, Pue ngkita.
49003015	Pasi aku seja manganto’oka Ia Pa’a. Naka pei aku manganto’oka Ia Pa’a, apa kita samparia, nempo to ndate saruga pasi to re’ewa ri sambawo lino, kita samparia samba’a Pa’a.
49003016	Wali aku makai-kai resi i Pue Allah anu bae kojo kayawaNya. KayawaNya etu raporapaka ewa kasugi to bae kojo. Wali aku mamporapika resi Ia see yako ri kayawaNya etu Ia mangawaika komi karoso to mampakaroso raya ngkomi. Pasi Ia damangampake i Nosa Mapasing mangika palaong to etu.
49003017	Pasi aku makai-kai see i Kerisitu damasanang maroo ri raya ngkomi pasi masingkatao pei komi apa saba pangaya ngkomi. Apa ane ewa see, komi danapakaroso yako pamporayangiNya see komi mawali ewa kaju to maroso kalenya pasi ewa banua to maroso pondasinya.
49003018	Apa ane komi maroso ewa wetu, komi, sewaju pei samparia tau to yusa to i Pue Allah Puenya, re’e kuasa damangansani ewa wimba kabaenya pamporayang i ngKerisitu. PamporayangiNya etu raporapaka ewa anu to bae kojo katiwaanya pasi karadenya pasi kalanganinya pasi kayombunya.
49003019	Pamporayang i ngKerisitu etu kamonsonya taa nakoto nto lino mampobuuka ewa wimba kabaenya. Pei nempo ewa see aku tiroo mamporapika resi i Pue Allah see Ia damangansawang see komi mangansani pamporayangiNya etu. I Pue Allah masilonga kojo, pasi ane komi mangansani pamporayang i ngKerisitu, ane ewa see samparia kasilonga i mPue Allah etu paka re’e seja ri raya ngkomi. Wali etu semo pokai-kaingku mampokai-kaika komi.
49003020	Wali bae kojo kuasa i mPue Allah to mapalaong ri raya ngkatuwu ngkita. Yako ri kuasaNya etu Ia nakurang mangika mayabi yako samparia anu to kita mampobuuka, taa manto’o to kita mamporapika resi Ia. Tare to Ia taa nakurang mangika.
49003021	Wali masipato Ia nabarong ngkita samparia to mangaya to rato’oka tauNya pasi to samba’a pei i Kerisitu Yesu. Masipato Ia rabarong ri tempo si’i pasi ri tempo to darata pasi rataka singkasaenya. Amin.
49004001	Wali apa saba etu, si’i paposia to si aku to ratarungku apa saba palaongingku resi i Pue. Aku manganto’oka komi ika lengko ngkatuwu to masipato naika ntau to napokio i mPue Allah apa monso pu’u Ia room mampokio komi.
49004002	Wali lengko to masipato, etu semo ne’e mabae-bae raya ngkomi pasi ne’e seja makasar resi sa’e. Pakabae sabara ngkomi resi sa’e, pasi porayang sa’e naka ne’e majoli masusa resi sira.
49004003	Komi roomo napasimba’a i Nosa Mapasing. Wali tuwu masingkatao imba pata mpangkurang ngkomi apa ewa wetu raika mangajagai kasimba’a ngkomi etu.
49004004	Apa kita to mangaya raporapaka ewa samba’a koro, pasi i Nosa Mapasing anu to re’e ri raya ngkita, Ia seja samba’aja. Pasi ewa see seja pansarumaka to narata ngkita tempo napokio i mPue Allah. Apa kita to rapokio, samba’aja seja pansarumaka ngkita etu.
49004005	Wali kita samba’aja Puenta, pasi samba’aja pangayanta, pasi samba’aja seja batuanginya naka pei kita samparia rabaptis.
49004006	Pasi samba’aja seja i Pue Allah, Pa’a ngkita samparia. Ia mangkuasang kita samparia, pasi Ia mangampake kita samparia mangika songkaNya, pasi Ia maroo ri raya ngkita samparia. Pei ane sora to nawaika i ngKerisitu kita yako ri kanotoNya, taa samparia sewaju. Apa Ia mangantilaka kita sora singkonong pei pamporani to si Ia.
49004008	Wali palaong etu singkonong pei gombo to ratulis ri raya nTuntu i mPue Allah, to manganto’o, “Tempo Ia nayau nto’u saruga, tempo etu Ia mangkeni seja malagi tau to rata’amaka. Pasi Ia mangansora to lino.” Etu semo gombo to ratulis tempo owi.
49004009	Wali kesaa batuanginya gombo to manganto’o Ia “nayau nto’u saruga” etu? Batuanginya, tempo Ia tawa yau nto’u saruga, Ia yau ruyu lo’u raya nu lino.
49004010	Wali i Kerisitu to yau loure etu, Ia semo to nayau nto’u saruga anu to langa-langan pei samparia yangi. Naka pei Ia mangika ewa wetu see Ia maya mampakagana samparia anu to re’e.
49004011	-
49004012	Wali Ia semo to mangawaika kita to rato’oka tauNya sora see kita damaroso. Ia mangawaika kita pomakauNya, pasi to pantuntu tuntuNya, pasi tau to mampakarebaka kareba matao. Pasi Ia mangawaika kita tau to mangangkampang pasi mampotundeka kita. Wali naka pei i Kerisitu mangawaika kita sora to etu see samparia kita to i Pue Allah Puenya darapasilonga see gana karosonta damangika palaong to si Ia. Apa ane ewa see, kita to mangaya, to raporapaka ewa koro i ngKerisitu, kanjo’u-njo’u tiduga-dugang karosonta.
49004013	Wali palaong etu mawali sampe rata temponya kita samparia mawali samba’a pampobuuka apa saba kita mangaya pasi mangansani Ana i mPue Allah. Tempo si’i kita raporapaka ewa ngana mayunu pei tempo kita mawali samba’a pampobuuka etu, kita damawali ewa tau bose tu’a. Pasi tempo etu kita damasilonga kojo sewaju pei i Kerisitu.
49004014	Apa pamporani i mPue kita tamo ewa ngana mayunu to maya ratipu. Ane tau to ewa wetu, sira maya raporapaka ewa duangan to kanggoli-nggoli naika nu bombang pasi to nakeni nu ngoyu marimbo njo’u-ma’i njo’u-ma’i. Apa sira ojo mangaluluka yau gombo ntau to mampoguru ojo mpangkewanya. Pasi sira naakal ntau to pande mangika songka to manipu. Wali ne’emo kita ewa wetu.
49004015	Pei kasimbalinya yako etu, kita damanganto’oka sa’e anu to monso apa saba mamporayang sira. Wali ane ewa see, samparia pampobuuka ngkita kanjo’u-njo’u kamosu-mosu pampobuuka ntau to bose tu’a to ewa i Kerisitu, Kepala ngkita.
49004016	Apa kita to mangaya rato’oka saga ngkoro i ngKerisitu. Wali ane rapanya koro ngkita to lino, samparia saganya napasingkenta nu yotus pasi ua see saga etu mawali mangika palaonginya samba’a pei samba’a. Pasi yako ri wo’onya semo see naka koro etu maya tuwu pasi maroso. Wali ewa see seja kita. Apa kita roomo rapasimba’a mawali koro i ngKerisitu, pasi Ia semo wo’o ngkita to mangawaika katuwu pasi karoso. Wali ane kita to saga ngkoroNya samparia paka mangika palaong ngkita samba’a pei samba’a, pasi ane kita sangkani singkenta, ane ewa see kita maya mangarata karoso yako ri Wo’onta. See naka kanjo’u-njo’u tiduga-dugang kaboros ntau to rato’oka koro i ngKerisitu. Pasi kanjo’u-njo’u tiduga-dugang kita masiporayang.
49004017	Wali aku samba’a pampobuuka pei i Pue, see naka aku mampatiendoka pasi mampaposiaka komi manganto’o ne’emo mangika lengko ngkatuwu to naika ntau to taa mangansani i Pue Allah. Apa pampobuuka ntau etu tare batuanginya.
49004018	Sira taa nakoto mangansani bara kesaa apa pampobuuka nsira ewa mawuri. Sira longko yako ri katuwu to nawaika i mPue Allah apa sira bo’onya kojo mangansani Ia apa mako’o wo’onya.
49004019	Wali sira taa mangepe sala ane mangika palaong to maja’a. Sira raporapaka ewa tau to re’e royo to makumba pasi male yau. Wali see naka sira ojo mangaluluka yau pamporani ndaya nsira to maja’a pei mangika palaong to masipato rapokea. Mapari kojo naika nsira mangika palaong to makarika apa nempo wimba kalagi ngkaninya sira mangika, sira tawa mangepe gana.
49004020	Pei si’a ewa wetu lengko ngkatuwu to napotundeka i ngKerisitu komi.
49004021	Kamonsonya komi room mangandonge gombo i Yesu pasi Ia room mampotundeka komi singkonong pei anu to monso to nakita ntau ri raya ngkatuwu to si Ia.
49004022	Wali posaka yaumo tau ngkomi to masae. Tau ngkomi to masae etu semo to komi mangaluluka yau tempo ruyu. Apa tau ngkomi to masae etu kanjo’u-njo’u tiduga-dugang kaja’anya apa anu to naporani etu mangantipu yau. Wali see naka posaka yau tau ngkomi to masae etu ewa naika ntau mangawonsu yau baju to masae.
49004023	Pei biakamo i Pue Allah mangawali raya ngkomi pasi pampobuuka ngkomi see mawali bou.
49004024	Pasi lulu tau ngkomi to bou etu ewa naika ntau mamposunsuka baju to bou. Tau ngkomi to bou etu napapowali i mPue Allah see sewaju pei Ia. Wali ane mangalulu tau to bou etu, komi damangika lengko to masipato naika ntau to i Pue Allah Puenya, pasi to singkonong kojo pei Ia.
49004025	Wali posaka yau lengko ngkomi to tempo ruyu. Ne’emo mawuti, pei to’o anu to monso resi yunu ngkomi samba’a pei samba’a. Apa kita samparia paka saga ngkoro i ngKerisitu.
49004026	Wali ane maja’a raya ngkomi, ne’e rabiaka kaja’a ndaya ngkomi etu mawali yau dosa. Pasi ne’e masae kojo maja’a raya. To taotao pakasanang raya ngkomi re’e katawanya eo soyo.
49004027	Apa ane kita maja’a rayanta, gampa kojo i Maja’a mangagoda yau kita.
49004028	Pasi ane tau to malima, ne’emo malima. Pei kasimbalinya yako etu to tao-tao ia mapalaong. Tempo ruyu ia mangampake palenya malima, pei si’i-si’i to tao-tao ia mangampake palenya etu mangika palaong to matao. Wali ane ia mangika ewa wetu ia damangarata gana anu to rapake wali ia maya mangawaika seja santila resi tau to masiasi.
49004029	Wali ne’e rabiaka nganga ngkomi manganto’o gombo to maja’a. Pei ojo to’o gombo to mangansawang pasi to mampakaroso raya nsa’e ewa to masipato. Apa gombo to ewa wetu manoto kojo wali gombo etu mangansawang tau to mangandonge.
49004030	Wali ne’e mangika lengko pasi gombo to mampakamawo i Nosa Mapasing to i Pue Allah Puenya. Apa i Nosa Mapasing maroo ri raya ngkita to mangaya damawali tondong to mampakatantuka palaong to damawali resi kita. Etu semo kita danalapa i mPue Allah yako ri lino madosa si’i.
49004031	Wali posaka yau samparia palaong to mampakamawo i Nosa Mapasing. Palaong to etu ewamo makodi raya, mapoi raya, maja’a raya, matingka, pasi manto’o maja’a sa’e. Posaka yau palaong to etu sindara-ndara pei samparia ngaya nu lengko to maja’a.
49004032	Pei ika anu to manoto resi yunu ngkomi samba’a pei samba’a, pasi masiporayang. Pasi ewa naika i mPue Allah mangalapa sala ngkomi apa saba komi seja samba’a pei i Kerisitu, ewa wetu seja danuika ngkomi mangalapa sala nu yunu ngkomi samba’a pei samba’a.
49005001	Wali pasiwajuka ewa lengko i mPue Allah apa komi roomo mawali anaNya anu to naporayang kojo.
49005002	Pasi porayang sa’e ewa naika i ngKerisitu mamporayang kita. I Kerisitu mangkapateka kita pasi mampampueka koroNya resi i Pue Allah. Wali pampue i ngKerisitu etu mampakasanang kojo raya i mPue Allah, ewa pampue to magaya waunya to rapampueka resi Ia. Wali anu kita mamporayang sa’e ewa wetu.
49005003	Wali saba komi ana i mPue Allah see naka ne’e kojo re’e samba’a komi to mangika lengko to maja’a resi tau to si’a rongonya. Pasi ne’e mampobuuka bara mampolengkoka anu to yusa to makarika. Pasi ne’e seja bamporomung. Apa lengko to ewa wetu taa kojo masipato napobuuka ntau to i Pue Allah Puenya, taa manto’o ane naika nsira.
49005004	Pasi taa seja masipato manganto’o gombo to balamas, gombo to ngkewanya, bara wongo to makasar. Wali ne’e manganto’o gombo to taa masipato etu, pei kasimbalinya yako etu, pake nganga ngkomi manganto’oka i Pue Allah tarima matao.
49005005	Apa komi nunsanimo re’e tau to taa damangarata anu to matao to rawaika resi tau to i Kerisitu pasi i Pue Allah Makolenya. Tau to taa damangarata anu to matao etu semo tau to sangkani mangika palaong to maja’a resi tau to si’a rongonya, tau to sangkani mampobuuka pasi mampolengkoka anu to makarika, pasi tau to bamporomung. Bamporomung etu sewaju pei mampue tau-tau.
49005006	Wali ne’e natipu ntau to manganto’o palaong to ewa wetu taa danahuku i mPue Allah, apa gombonya etu taa monso. Apa saba yako palaong to ewa wetu naka pei i Pue Allah mangahuku tau to taa mampalaika Ia.
49005007	Wali ne’e komi sindara-ndara pei tau etu mangika seja palaong to naika nsira.
49005008	Apa tempo ruyu komi tawa mangansani i Pue see naka komi ewa wuri, pei si’i-si’i komi ewa reme apa saba samba’a pei i Pue. Wali ika lengko ngkatuwu to masipato naika ntau to ri raya ngkareme.
49005009	Apa yako reme etu mawali lengko ngkatuwu to raporapaka ewa wuanya. Lengko ngkatuwu etu manoto pasi singkonong pei i Pue Allah pasi masipato rasarumaka.
49005010	Wali samparia lengko to danuika ngkomi to tao-tao rapobuuka ruyu see ransani lengko to imba to mampakasanang i Pue.
49005011	-
49005012	Ne’e mangika seja palaong to tare batuanginya to naika ntau to tiroowa ri raya ngkawuri. Apa palaong to naika nsira tempo taa nakita nsa’e masipato kojo rapokea. Nempo ojo magombo mangkonong palaong to etu masipato seja rapokea, taa manto’o ane raika. Wali ne’e mangika palaong to etu. Pei ojo manganseko pasi mampaponsanika tau to mangika palaong to etu ewa wimba kaja’anya palaong to naika nsira etu.
49005013	Apa ane komi manganseko tau to mangika palaong to etu, komi ewa reme to mangansindo dosa nsira see naka miyala. Apa yako reme semo naka pei miyala samparia to re’e.
49005014	Wali see naka rato’o ewa si’i, to’onya, “Endoka komi to yore, pei pambangumo yako ri kapatemu, panewa Kerisitu damangawaika komi reme.”
49005015	Wali pakatao kojo ri katuwu ngkomi see komi taa mangika lengko to ewa lengko ntau to madoyo. Pei ika lengko to ewa lengko ntau to pande.
49005016	Apa lengko ntau ri tempo si’i maja’a kojo. See naka sangkani pakayoaka mangika palaong to bae batuanginya.
49005017	Wali ne’e bea, pei pobuuka kojo see komi mangansani ewa wimba pamporani i mPue resi komi.
49005018	Wali ne’e sampe kayangu manginu tule, apa palaong to etu ojo mampakaja’a katuwu ngkomi. Pei biaka i Nosa Mapasing mangawaika komi karoso ndaya to bae kojo.
49005019	Pasi tempo komi magombo samba’a pei samba’a, masipakaroso raya mangampake gombo ewa to ratulis ri raya buku Mazmur. Pasi matao seja mamponyanyika nyanyi to mangabarong i Pue Allah pasi nyanyi to yusa mangkonong Ia. Wali ponyanyika nyanyi to mangabarong i Pue yako ri kandende ndaya ngkomi.
49005020	Pasi nempo kesaa to mawali resi komi, ne’e mandoo manganto’oka i Pue Allah, Pa’a, tarima matao apa saba i Yesu Kerisitu, Pue ngkita.
49005021	Wali padongeka songka nu yunu ngkomi samba’a pei samba’a apa ewa wetu nuika ngkomi manga’angga i Kerisitu.
49005022	Wali komi to we’a to marongom, padongeka songka ndongomu ewa nuika mampodongeka i Pue.
49005023	Apa to langkai semo to mangkuasang rongonya ewa i Kerisitu mangkuasang kita to mangaya to rato’oka tauNya. I Kerisitu semo to Pansompo ngkita to rato’oka koroNya.
49005024	Wali ewa wimba naika ntau i ngKerisitu mampodongeka songka to si Ia, ewa wetu seja danaika ntau we’a mampodongeka samparia songka ndongonya.
49005025	Wali komi to langkai to marongom, porayang rongomu ewa naika i ngKerisitu mamporayang kita to mangaya Ia pasi mangkapateka kita.
49005026	Naka pei Ia mangkapateka kita see kita damawali i Pue Allah puenya. Pasi ia mampakayongongika raya ngkita yako dosanta. Anu to Ia mangampake mampakayongongika raya ngkita, etu semo tuntuNya anu raporapaka ewa ue to rapake mangariu tau.
49005027	Naka pei Ia mangika ewa wetu see kita to tauNya dabae kojo kayawanta tempo Ia mangkeni kita ri tangoNya ewa pangantin to rakeni ri tango ntau to damangoko. Tempo etu kita raporapaka ewa to we’a to pakenya tare anu to makarika bara makuru bara anu to yusa to taa magaya. Apa kita i Pue Allah Puenya pasi tare to maya rapakasala.
49005028	Wali ewa naika i ngKerisitu mamporayang kita to mangaya, ewa see seja danaika nto langkai mamporayang rongonya ewa nikanya mamporayang koronya ngkalio. Apa i sema-sema to mamporayang rongonya, batuanginya tau etu mamporayang koronya ngkalio.
49005029	Apa tare tau to maja’a nakita koronya. Ia mangararamaka pasi mangajagai koronya etu sewaju ewa i Kerisitu mangararamaka pasi mangajagai kita to mangaya Ia.
49005030	I Kerisitu mangika ewa wetu resi kita apa kita saga ngkoroNya. Kita raporapaka ewa rapapowali yako wombo pasi wuku i ngKerisitu,
49005031	ewa i Hawa tempo owi rapapowali yako ri wuku pasi wombo i Adam. Wali roo see i Adam manganto’o, “See naka tau langkai damampoga’akamo pa’anya pei indonya pei darapasimba’a pei rongonya. Wali sira dua damawali samba’aja.”
49005032	Wali gombo etu bae kojo batuanginya pei tawa manasa ntau boros batuanginya etu. Pei ane ewa pampobuuka to si aku, ewa si’i batuanginya, etu semo i Kerisitu pasi kita to mangaya Ia roomo mawali samba’aja.
49005033	Pei gombo etu mangkonong komi to marongom seja. Wali samparia komi to langkai taa maya taa mamporayang rongo ngkomi samba’a pei samba’a ewa nuika ngkomi mamporayang koromu ngkalio. Pasi to we’a to marongom taa maya taa manga’angga rongonya.
49006001	Wali komi to ngana, palaika songka nto tu’angi ngkomi ewa nuika ngkomi mampalaika i Pue, apa palaong etu masipato komi mangika.
49006002	Pasi lulu porenta to manganto’o, “Pakabae pa’amu pei indomu.” Porenta to etu to uyunya nadugangika i mPue Allah parajanji.
49006003	Parajanji to radugangika etu, etu semo, “see komi damasanang pasi damasae katuwu ngkomi ri lino si’i.”
49006004	Pasi komi to pa’a, ne’e sangkani mampakasusa raya nu nganamu. Pei kasimbalinya yako etu, piara kojo sira. Potundeka pasi paposiaka sira singkonong pei songka i mPue.
49006005	Wali komi to napowatua ntau, palaika songka ntau to pue ngkomi ri lino si’i. Angga kojo tau to pue ngkomi pasi pomoruka sira, pasi palaika sira ewa nuika ngkomi mampolaika i Kerisitu yako ri kabuya ndaya ngkomi.
49006006	-
49006007	Pasi to tao-tao komi madota mangika palaong, si’a ojo ri tempo nakita ntau pue ngkomi. Apa komi si’a ojo mangika palaong nsira to lino damampakasanang sira, pei komi mangika seja palaong mPue ngkomi ndate saruga. Wali pakadota mangika pamporani i mPue Allah yako ri kabuya ndayamu ewa masipato naika ntau to papolaong i ngKerisitu.
49006008	Apa komi mangansani samparia palaong to matao to naika ntau, nempo watua, nempo si’a, paka danawaika i mPue ntanapanya.
49006009	Pasi komi to pue mbatua, ika seja lengko to masipato raika resi watua ngkomi. Ne’e mangarai sira, apa komi mangansani Pue ngkomi ndate saruga Ia Pue mbatua ngkomi seja. Pasi Ia taa mampasisala tau.
49006010	Wali re’e katawanya aku mampakaroo sura si’i aku rani manganto’oka komi pakaroso raya ngkomi yako ri karoso i mPue anu to bae kojo, apa komi samba’a pei Ia.
49006011	Pasi pake samparia anu to nawaika i mPue Allah kita damampakaroso raya ngkita damangewa songka i ngKepala nto pantipu. Anu to nawaika i mPue Allah kita etu raporapaka ewa pake ntentara to mangajagai koronya tempo yau mamusu.
49006012	Wali pake samparia anu to etu apa kita seja mamusu. Pei kita si’a mangamusung to lino, kita mangamusung anu to taa rakita. Etu semo measa to boros kojo to maroo ndate rao. Measa etu rato’oka makole-makole, pasi rato’oka anu to re’e kuasanya, pasi anu to mangkuasang to lino ri tempo to mawuri si’i
49006013	Wali pake samparia anu to nawaika i mPue Allah darapake mamusu etu see ane ratamo temponya kita mamusu, kita datakurang mangewa balinta etu. Pasi ane room manganangi balinta, kita tiroo maroso rayanta.
49006014	Wali aku manganto’o wo’u pakaroso pei pake anu to nawaika i mPue Allah darapake mamusu. Luluka kojo anu to monso mangkonong i Pue Allah. Anu to monso etu raporapaka ewa salipi to mampakainti pake ntentara. Pasi ika lengko to singkonong pei i Pue Allah, to raporapaka ewa baju besi to mangajagai dada ntentara.
49006015	Pasi pakakoro raya ngkomi mampakarebaka resi sa’e kareba matao mangkonong ewa wimba kita masingkatao pei i Pue Allah. Palaong etu raporapaka ewa sepatu to naposunsuka ntentara damangajagai witinya.
49006016	Pasi nempo bara kesaa to mawali, aya i Pue Allah, apa pangaya ngkita raporapaka ewa kantar. Apa tempo kita mangamusung i Kepala nto pantipu, panggodanya raporapaka ewa mata mpana to mawea napanaka kita. Wali ane kita mangampake pangaya ngkita ewa kantar, mata mpana i Kepala nto pantipu etu taa dakono kita.
49006017	Pasi pobuuka kojo palaong to naika i mPue Allah mangampalaes kita. Apa tempo kita mampobuuka palaong to etu, pampobuukanta etu raporapaka ewa songko to mako’o to nasompeka ntentara damangajagai wo’onya. Pasi kongko kojo tuntu i mPue Allah anu raporapaka ewa wada to nawaika i Nosa Mapasing kita.
49006018	Wali tempo komi mangampake anu to nawaika i mPue Allah kita etu, ne’e mandoo makai-kai marapi sawang resi i Pue Allah. Pasi samparia pokai-kai ngkomi pasi pamporapika ngkomi etu, ika singkonong pei anu to nato’oka i Nosa Mapasing ri raya ngkomi. Wali ne’e ewa tau bayore pei pakayoaka mampokai-kaika samparia tau to i Pue Allah Puenya.
49006019	Pasi pokai-kaika seja aku see ponto ngkani aku magombo aku danasawang i mPue Allah, see taa meka mampakarebaka resi tau kareba matao anu tawa nansani nsira etu.
49006020	Apa aku pomakau i ngKerisitu to mangawakil Ia mangkeni kareba matao etu. Pasi saba aku mangika palaong to etu, see naka aku ratarungku si’i-si’i. Wali pokai-kaika aku see aku taa meka rayangku mampakareba kareba matao etu, ewa to masipato aku mangika.
49006021	Wali aku damampokau i Tikhikus yau resi komi damampakarebaka komi mangkonong ewa wimba aku si’i-si’i, pasi mangkonong palaong to inikangku. I Tikhikus etu samba’a a’i ngkita anu raporayang. Pasi ia samba’a to papolaong to maya rasarumaka to mangika seja palaong i mPue.
49006022	Wali see naka aku mampokau ia yau resi komi, see komi damangansani ewa wimba kareba mami si’i-si’i, pasi see ia maya damampakaroso raya ngkomi.
49006023	Wali aku makai-kai see i Pue Allah, Pa’a, pasi i Pue Yesu Kerisitu, damangawaika komi to pua’i mami karodo ndaya pasi pamporayang sindara-ndara pei aya ndaya.
49006024	Pasi aku mamporapika resi i Pue Allah see Ia mampaponsanika kanotoNya resi samparia tau to tare kapuranya mamporayang i Yesu Kerisitu, Pue ngkita. Wali ungkanyamo ruyu gombongku si’i.
50001001	Sura si’i yako resi kami dua, i Paulus pasi i Timotius. Kami to papolaong i Yesu Kerisitu. Wali kami mangantulis sura si’i resi komi to nja’u kota Pilipi. Kami mangantulisika komi to i Pue Allah Puenya apa samba’a pei i Kerisitu Yesu. Pasi kami mangantulisika seja komi to penatuapenatua pasi diaken-diaken ntau to mangaya nja’u ria.
50001002	Wali kami makai-kai see i Pue Allah, Pa’a ngkita, pasi i Pue Yesu Kerisitu, damampaponsanika komi kanotoNya pasi damangawaika komi karodo ndaya.
50001003	Wali ponto ngkani aku mampobuuka komi, aku manganto’oka i Pue Allahngku tarima matao.
50001004	Pasi ponto ngkani aku makai-kai resi i Pue Allah mampokaika komi samparia, aku sangkani ndende rayangku mampokaika komi.
50001005	Apa aku re’e mampobuuka ewa wimba nuika ngkomi mangansawang aku mampakarebaka kareba matao. Apa yako ri pamulanya komi mangandonge kareba matao etu rataka ri tempo si’i komi re’e mangansawang aku mangika palaong to etu.
50001006	Wali pansawang ngkomi resi aku etu, etu semo tondong i Pue Allah re’e mangika palaong to matao ri raya ngkomi. Pasi manasa kojo resi aku Ia to mampomulaka palaong to matao etu, Ia seja damampasilonga palaongiNya etu rataka ri temponya i Kerisitu Yesu dama’i wo’u.
50001007	-
50001008	Wali masipato aku mampobuuka ewa wetu mangkonong komi, apa aku kuporayang kojo komi. Pasi i Pue Allah semo matamanasa mangkonong ewa wimba kawongko ndayangku resi komi. Apa aku kuporayang komi, pasi pamporayangku etu i Yesu Kerisitu semo pu’unya. Naka pei aku kuporayang komi apa saba komi mangarata seja kanoto i mPue Allah sewaju pei aku. Ia mangansawang aku nempo aku ri raya ntarungku, pasi tempo aku yau mampakanasaka kojo tau kareba matao pasi mangewa tau to bali ngkareba matao etu.
50001009	Wali ewa si’i pokai-kaingku mampokaika komi. Aku makai-kai mamporapika resi i Pue Allah see komi kanjo’u-njo’u kabae-bae pamporayang ngkomi. Pasi kanjo’unjo’u tiduga-dugang kanasanya resi komi pasi kapande ngkomi ri pamporayang etu.
50001010	-
50001011	Naka pei aku makai-kai ewa wetu see komi sangkani damangansani mangampilis anu to matao kojo. See boros palaong to singkonong pei i Pue Allah darakita ri raya ngkatuwu ngkomi saba yako pansawang i Yesu Kerisitu. Palaong etu raporapaka ewa wua ngkaju to matao kojo. Wali ane ewa see, tare lengko ngkomi to makarika pasi to masipato rato’oka sala ane ratamo temponya i Kerisitu dama’i wo’u. Pasi yako palaong ngkomi etu, see naka tau damanga’angga pasi damangabarong i Pue Allah.
50001012	Wali a’i-a’i, aku rani mampaponsanika komi mangkonong palaong to matao to mawali saba yako kasusa to aku mangarata. Apa yako kasusa to kurata etu, kanjo’unjo’u tiduga-dugang kareba matao natikareba resi tau.
50001013	Apa samparia tentara to mangajagang kami to ratarungku ri raya banua makole si’i pasi samparia tau to yusa, sira paka manasa naka pei aku ratarungku apa saba aku mampakarebaka tau mangkonong i Kerisitu.
50001014	Pasi si’a ojo palaong to etu to mawali. Apa boros pua’i ngkita to rire to samba’a seja pei i Pue, sira tidugang karoso ndaya nsira apa mangansani aku ratarungku. Wali see naka tempo si’i sira maroso rayanya mampakarebaka tuntu i mPue Allah pasi tare kameka ndayanya.
50001015	Wali kamonsonya sangga’a tau etu naka pei sira mampakarebaka mangkonong i Kerisitu apa kaloo pasi rani manganangi yununya see sira semo to na’angga nsa’e. Pei re’e seja tau to yusa to buya raya nsira mampakarebaka mangkonong i Kerisitu.
50001016	-
50001017	Tau etu naka pei mampakarebaka mangkonong i Kerisitu saba yako pamporayang nsira. Apa sira mangansani aku napilis i mPue Allah mampasimbalika kareba matao. Pei tau to yusa etu, naka pei sira mampakarebaka mangkonong i Kerisitu see boros tau damangalulu sira, apa sira rani mampakabae angga nsira. Pasi taa matao pampobuuka nsira mangika palaong to etu apa sira ojo rani mampakaloo aku pasi mangadugang wo’u kasusa ndayangku ri rayanya aku ratarungku si’i.
50001018	Pei nempo ewa wetu, taa mawei. Apa nempo matao pampobuuka ntau mampakarebaka mangkonong i Kerisitu, bara taa matao pampobuuka nsira, pei aku tiroo ndende rayangku mampobuuka kareba matao mangkonong i Kerisitu rapakarebaka resi sa’e. Wali tare kapuranya kandende ndayangku etu.
50001019	Wali monso pu’u aku ndende rayangku mangkonong etu. Pasi aku ndende seja rayangku mangkonong katuwu to si aku. Apa aku kunsani saba yako pokai-kai ngkomi pasi yako pansawang i Nosa i Yesu Kerisitu, see naka samparia kasusa to aku mangarata si’i damawali matao resi aku.
50001020	Pasi aku mamporani kojo pasi mansarumaka i Pue see aku taa damangika bara kesaa to damampakamea aku. Kasimbalinya yako etu, aku rani see nempo kesaa to mawali resi aku ri tempo si’i, pei aku gana karoso ndayangku ewa tempo ruyu. Naka pei aku rani ewa wetu see i Kerisitu danapakabae ntau nempo aku bara tuwu nempo aku bara mate.
50001021	Apa ane ewa pampobuuka to si aku, katuwungku samba’aja batuanginya. Etu semo aku rani mampakabae i Kerisitu. Pei ane aku mate yau, bae wo’u batuanginya resi aku apa aku dasiwaka pei Ia.
50001022	-
50001023	Wali aku dua-dua rayangku apa aku mawongko kojo see naka aku masanang ane mate pei yau siwaka pei i Kerisitu apa etu semo to matao kojo. Pei ane tiroowa re’e palaong to bae batuanginya to aku maya mangika ri lino si’i, matao seja.
50001024	Pasi kunsani to bae-bae batuanginya resi komi ane aku tiroo tuwu ri lino si’i damangansawang komi.
50001025	Etu manasa kojo resi aku, wali see naka ane ewa pampobuuka to si aku, aku tawa damate ri tempo si’i. Pei aku tiroo datuwu sindara-ndara pei komi samparia see kanjo’u-njo’u karosoroso raya ngkomi pasi tiduga-dugang kandende ndaya ngkomi apa saba pangaya ngkomi resi i Pue.
50001026	Taa manto’o ane aku rata wo’u resi komi, tempo etu komi damangabarong kojo i Yesu Kerisitu apa saba aku ralapamo yako ri tarungku si’i.
50001027	Pei nempo bara kesaa to mawali resi aku, ika lengko ngkatuwu to singkonong pei kareba matao mangkonong i Kerisitu. Ika ewa wetu see aku nempo rata wo’u resi komi bara ojo mangarata kareba mangkonong komi, matantu rayangku mampobuuka kasingkatao ngkomi mainti kojo, pasi komi samba’a pampobuuka mapalaong sindarandara mampakarebaka kareba matao see sa’e damangaya seja.
50001028	Pasi ne’e kojo mampokeka tau to mangewa komi. Apa ane sira mangangkita komi taa kojo meka resi sira, palaong etu damawali tondong to mampakanasaka sira daratamo temponya sira darapakaja’aka yau, pei komi darapalaes. Pasi i Pue Allah semo damangika palaong to etu.
50001029	-
50001030	Wali ane mangkonong kasesa, seore komi re’e mangkita aku mangarata kasesa apa saba mampasimbalika kareba matao. Pasi komi roomo mangandonge kareba to manganto’o tiroowa ewa wetu resi aku. Pasi tempo si’i komi seja mandasai mampasimbalika kareba matao sewaju ewa aku. Apa kita nawaika i mPue Allah sora apa saba i Kerisitu. Etu semo Ia mangawaika kita mangaya i Kerisitu. Pei si’a ojo etu soraNya. Apa Ia mangawaika seja kita mangarata kasesa apa saba kita mangaya i Kerisitu etu.
50002001	Wali komi seja samba’a pei i Kerisitu, see naka raya ngkomi rapakaroso, pasi pamporayangiNya mampakalindo raya ngkomi. Pasi see naka komi tuwu masingkatao pei i Nosa Mapasing, pasi masiporayang pei mangika anu to manoto resi yunu ngkomi samba’a pei samba’a.
50002002	Wali apa saba ewa wetu resi komi, tuwutuwuja komi datuwu masingkatao samba’a pei samba’a pasi masiporayang. Pasi tuwu-tuwuja komi samba’a songka ngkomi pasi samba’a pampobuuka ngkomi. Apa ane ewa wetu, bae wo’u kandende ndayangku mampobuuka komi.
50002003	Wali ane re’e bara kesaa to danuika ngkomi, ne’e mangika ane ojo rani mampakabae angga ngkomi. Pasi ne’e mangika ane ojo rani tabaro. To tao-tao kita mampobuuka koro ngkita kodi angganya pasi mampobuuka yunu ngkita semo to bae-bae angganya pei kita.
50002004	Ne’e kita ojo mampobuuka anu to bae batuanginya ri koro ngkita. Pei anu kita mampobuuka seja anu to bae batuanginya resi yunu ngkita samba’a pei samba’a.
50002005	Wali ewa wimba pampobuuka i ngKerisitu Yesu, anu kita ewa wetu seja pampobuuka ngkita.
50002006	Apa Ia kamonsonya sewaju kojo pei i Pue Allah, pei Ia taa mampobuuka, “Aku bo’ongKu mampiyaika yau pangkangKu si’i.” .
50002007	Kasimbalinya yako etu Ia buya rayaNya mampiyaika yau pangkaNya to bae kojo etu panewa rapoanaka ewa to lino. Pasi Ia mawali yau ewa to papolaong.
50002008	Pasi tempo Ia mawali ewa to lino etu, tempo etu Ia mampakakodi anggaNya, pasi Ia taa mangewa songka i mPue Allah mangkonong kapateNya. Sakowa mate rapaku ri kaju pasape, Ia napolaika.
50002009	Wali see naka i Pue Allah mangokotaka Ia pei mangawaika Ia pangka to baebae pei samparia pangka to yusa. Pasi i Pue Allah mangawaika Ia sanga to bae wo’u batuanginya pei samparia sanga to yusa.
50002010	Naka pei i Pue Allah mangika palaong to etu see ane radonge sanga i Yesu etu, samparia anu to tuwu to ndate saruga pasi to ri wawo lino pasi to ri ara lino ri lipu ntau to mate, paka damambokotu damanga’angga Ia.
50002011	Pasi tare to taa damampatimonso i Yesu Kerisitu Ia semo i Pue. Wali yako palaong to etu i Pue Allah, Pa’a, darabarong.
50002012	Wali a’i-a’i anu kuporayang, tempo aku re’e resi komi seore, tempo etu komi sangkani mampolaika aku. Pei tempo si’i, tempo aku tare’e resi komi, bae wo’u batuanginya komi mampolaika gombongku. Komi roomo napalaes i mPue Allah wali pakadota samba’a pei samba’a mangika lengko ngkatuwu to masipato naika ntau to napalaes i mPue Allah etu. Pasi ri rayanya komi mangika palaong to etu, to tao-tao komi mampalaika i Pue Allah saba manga’angga kojo Ia.
50002013	Wali pakadota mangika palaong to etu, apa i Pue Allah semo to mapalaong ri raya ngkita naka kita rani mangika palaong to mampakasanang Ia, pasi naka kita takoto mangika palaong to etu.
50002014	Wali nempo bara kesaa to nuika ngkomi samba’a pei samba’a, tempo komi mangika palaong to etu, ne’e kambumbu-mbumbu pasi ne’e seja masibanta,
50002015	see tare lengko ngkomi to maya nato’o nsa’e sala pasi to masipato raseko. Apa kita ngana i mPue Allah, see naka masipato kita mangika lengko to matao nempo maroo ri oyo ntau to maneo pasi to baraewa to tuwu ri tempo si’i. Apa kita raporapaka ewa batu’e to mareme kojo to mangansindo lino si’i.
50002016	Naka pei kita raporapaka ewa mangansindo lino si’i, apa kita semo to mampakarebaka resi to lino kareba to mangawaika sira katuwu to singkasaenya. Wali ika lengko to etu see ane ratamo temponya i Kerisitu ma’i wo’u, aku maya ndende rayangku mampobuuka bae batuanginya palaong to inikangku ri oyo ngkomi seore. Pasi taa tibute palaong to mandasai kojo kuepe mangika etu.
50002017	Wali pangaya ngkomi maya raporapaka ewa pampue to nupampueka ngkomi resi i Pue Allah. Pasi aku maya raporapaka ewa anu to rainu to biasa nawubu nto pampue ri wawo mpampue to rapampueka, apa aku tamo masae bara darapopate yau pei tiwubu raangku. Pei nempo ewa wetu, aku masanang rayangku pasi ndende rayangku sewaju ewa komi masanang pasi ndende raya mampampueka pampue ngkomi etu resi i Pue Allah.
50002018	Wali to tao-tao komi seja mampakasanang wo’u raya ngkomi pasi ndende seja raya ngkomi sewaju ewa aku nempo aku rapopate yau.
50002019	Wali aku mansarumaka i Pue Yesu tamo masae damangawai jaya see aku maya mangampokau i Timotius dayau resi komi. Apa ane ewa see, ojo karoonya ia mayunu resi komi, ia maya mawolili muni mangangkenika aku kareba mangkonong komi. Pasi kareba etu seja damampakaroso rayangku.
50002020	Wali i Timotius semo to dakupokau, apa tare to yusa yunungku rire kasimbalinya yako ia to samba’a pampobuuka pei aku, pasi to mangamporayang komi pasi rani mangansawang komi.
50002021	Apa tau to yusa, sira samparia ojo mangampobuuka anu to bae batuanginya ri koro nsira samba’a pei samba’a. Sira tare mampobuuka anu to bae batuanginya resi i Yesu Kerisitu.
50002022	Pei ane i Timotius, komi nunsani yami ia tau to masipato rasarumaka. Apa ia re’emo mapalaong sindara-ndara pei aku mampakarebaka kareba matao. Wali kami dua ewa tau sana mangika palaong to etu.
50002023	Wali tuwu-tuwuja tamo masae aku damampokau ia dayau resi komi. Aku ojo mangampeas damangansani bara kesaa palaong to damawali resi aku rire.
50002024	Pasi aku mansarumaka seja i Pue tamo masae damangawaika seja aku jaya dayau resi komi.
50002025	Wali mangkonong i Epaproditus, a’i ngkita to samba’a pangaya to nupokau ngkomi ma’i mangansawang aku, ia re’e mapalaong sindara-ndara pei aku mangangika palaong i ngKerisitu, pasi ia re’e seja mampoewaka kareba matao sewaju ewa aku. Pei si’i-si’i aku tawa maya yau resi komi, see naka aku mangepe to tao-tao aku mangampokau i Epaproditus mawolili muni resi komi.
50002026	Apa ia mawongko kojo rayanya resi komi samparia, pasi ia moru rayanya apa komi re’e mangandonge kareba to manganto’o ia masaki seore.
50002027	Wali monso pu’u ia masaki seore. Ia masaki kojo ewa damate, pei ia taa mate apa i Pue Allah mamporayang ia. Pasi si’a ojo ia to naporayang etu. I Pue Allah mamporayang seja aku apa ane namate yau i Epaproditus etu, ojo tidugang wo’u kamawo ndayangku.
50002028	Wali see naka aku rani kojo mangampokau ia mawolili muni resi komi see komi damasanang wo’u raya ngkomi damangangkita muni ia. Pasi ane ewa wetu, aku tamo mawo kojo rayangku mampobuuka komi.
50002030	Wali tima ia ri raya ngkandende ndaya ngkomi to bae kojo, ewa to masipato nuika ngkomi mangantima tau to samba’a seja pei i Pue. Pasi pakabae ia, apa ia mosu mate mangika palaong i ngKerisitu. Pasi ia buya rayanya nempo mate yau mangansawang aku, pasi ia mangampansaruka komi to taa nukurang mangika palaong to etu apa longko. See naka masipato komi mampakabae ia pasi samparia tau to ewa ia.
50003001	Wali a’i-a’ingku, re’e katawanya aku mampakaroo sura si’i, re’e wo’u paposia to aku rani manganto’oka komi. To tao-tao ndende raya ngkomi apa komi seja samba’a pei i Pue. Aku taa mosa mangantulisika wo’u komi mangkonong anu to aku roomo manganto’oka komi. Apa samparia paposia to aku manganto’oka komi damangajagang katuwu ngkomi.
50003002	Wali jagai kojo tau to maja’a to raporapaka ewa asu to maja’a kiranya. Tau etu maja’a palaonginya, pasi sira rani mampakasaaka komi, sira manganto’o komi taa maya taa damangangkojot koro ngkomi see danatima i mPue Allah.
50003003	Wali jagai kojo tau to ewa wetu apa si’a sira to nato’o i mPue Allah tauNya to rasui. Kamonsonya kita to mangaya, kita semo to nato’o i mPue Allah tauNya to rasui, apa kita semo to mampue mampakabae i Pue Allah yako ri pansawang NosaNya. Pasi kita ndende rayanta apa saba palaong to naika i ngKerisitu Yesu resi kita, pasi kita taa mansarumaka palaong to naika nto lino.
50003004	Pei ane rapanya masipato kita mansarumaka palaong to naika ngkita samba’a pei samba’a, ane ewa wetu, re’e kojo palaong to si aku to maya rasarumaka. Pasi ane bara re’e tau to mampobuuka re’e palaonginya to masipato rasarumaka, palaong to si aku semo to manganangi palaong ntau to etu.
50003005	Apa tempo kare’engku, ojo kagananya pitu mbengi aku rasui singkonong pei ada nto Yahudi. Pasi aku samba’a to Israel to wiyaa i Benyamin. Pasi aku seja tau Ibrani apa tau tu’angku paka tau Ibrani semo. Tare tau tu’angku to si’a tau Ibrani. Pasi ane mangkonong porenta i Musa, aku madota kojo mangaluluka apa aku masua seja ri aliran Parisi.
50003006	Wali aku madota kojo mangalulu agama nto Yahudi, see naka aku mapari kojo seore mangansesai tau to mangaya i Pue Yesu. Pasi ane mangkonong lengko to singkonong pei i Pue Allah to napakanasaka mporenta i Musa, tare lengko to etu to taa inikangku.
50003007	Wali samparia palaong to etu, ane tempo seore aku mampobuuka bae batuanginya resi aku. Pei si’i-si’i aku mampobuuka palaong to etu tare batuanginya apa jamo i Kerisitu semo to kusarumaka.
50003008	Pei kamonsonya si’a ojo palaong to etu to aku mampobuuka tare batuanginya. Ane ewa pampobuuka to si aku, samparia anu to re’e paka tare batuanginya resi aku. Apa to bae kojo batuanginya resi aku, etu semo aku masinsani pei i Kerisitu Yesu, Puengku. Wali saba Ia naka pei aku roomo mampiyaika yau samparia palaong to bae batuanginya resi aku seore. Pasi tempo si’i aku mampobuuka palaong to etu ewa wusu to makarika see aku kanjo’unjo’u ojo tiduga-dugang pansarumakangku resi i Kerisitu.
50003009	Pasi apa saba aku samba’a pei i Kerisitu, see naka aku nato’o i mPue Allah tare dosangku. Pei si’a yako palaong to inikangku mangalulu porenta i Musa naka pei aku nato’o i mPue Allah tare dosangku. Yako pangayangku resi i Kerisitu semo. Wali i Pue Allah semo to mangika jaya see Ia maya manganto’o aku tare dosangku apa saba pangayangku etu. See naka aku tamo kojo rani mangika palaong to inikangku seore tempo aku mansarumaka porenta i Musa.
50003010	Wali tempo si’i aku rani kojo masinsani pei i Kerisitu. Pasi aku rani seja kuasa i mPue Allah mapalaong ri raya ngkatuwungku. Kuasa etu semo kuasa to nangawangu muni i Kerisitu yako ri kapateNya. Pasi aku rani seja mangepe kasesa ewa narata i ngKerisitu mangepe kasesa ri raya ngkatuwuNya ri lino si’i. Pasi aku rani lengko ngkatuwungku mawali sewaju ewa lengko i ngKerisitu ri tempo kapateNya.
50003011	See tuwu-tuwuja aku damangika lengko ngkatuwu to masipato naika ntau to darawangu muni yako ri kapatenya.
50003012	Wali tempo si’i kunsani si’awa samparia lengkongku to ewa wetu pasi aku tawa masilonga kojo katuwungku. Pei nempo ewa wetu, aku tare pandoonya rani mangika pamporani i ngKerisitu, apa etu semo songka i ngKerisitu Yesu tempo Ia mangoko aku mawali Ia pueNya.
50003013	Wali a’i-a’i, ane ewa pampobuuka to si aku, aku tawa masilonga kojo mangika lengko to etu. Pei tempo si’i jamo samba’a songkangku. Etu semo, aku tamo mampobuuka palaong to roomo inikangku. Aku maya raporapaka ewa tau to matilumba to maripo mangampago anu to ri tangonya.
50003014	Wali ewa naika ntau matilumba etu mangampago ungkanya daraparipo etu see maya mangarata dale, ewa wetu seja kuika mangampago dale to danawaika i mPue Allah aku. Etu semo samparia to napokioka i mPue Allah kita damangantima ndate saruga apa saba kita samba’a pei i Kerisitu Yesu.
50003015	Wali kita to maroso pangayanta, anu kita samba’a pampobuuka ngkita mangkonong anu to aku roomo manganto’o etu. Pei ane bara re’e komi to yusa pampobuuka mangkonong anu to etu, ane ewa see, i Pue Allah semo to damampakanasaka komi pasisalanya.
50003016	Pei tempo si’i anu kita mangangkongko pasi mangaluluka anu to roomo napakanasaka i mPue Allah kita.
50003017	Wali a’i-a’i, lengko ngkatuwu to si aku masipato mawali tondong resi komi, wali lulu seja tondong etu samba’a pei samba’a. Pasi lo’a seja tau to yusa to lengko ngkatuwunya sewaju ewa to kami roomo mampotundeka resi komi, apa sira seja mawali tondong resi komi.
50003018	Wali lulu lengko ntau etu semo apa boros tau to yusa to lengko ngkatuwunya si’a ewa wetu. Wali seore aku mandudu ngkani mampatiendoka komi mangkonong tau to ewa wetu. Pasi si’i-si’i aku tongo ngkatumangingku mampatiendoka wo’u komi manganto’o tau etu semo bali ngkareba mangkonong kapate i ngKerisitu ri kaju pasape.
50003019	Wali tau to etu darapakaja’aka yau. Apa tau etu, ojo pamporani ndaya nsira semo to mawali pue nsira. Pasi sira tabaro mangkonong palaong to naika nsira to kamonsonya masipato napokea nsira. Pasi ojo anu to ri lino si’i semo to napobuuka nsira.
50003020	Pei ane kita, kamonsonya lipu ngkita ri saruga semo. Pasi kita mangampea-mpeas kama’i nto Pansomponta yako ndate saruga etu. To Pansomponta etu, etu semo i Pue Yesu Kerisitu.
50003021	Wali ojo kama’iNya, tempo etu Ia damangawali yau koro ngkita to masiasi si’i see damawali sewaju ewa koro to si Ia to bae kojo kayawaNya. Ia damangika palaong to etu damangampake kuasaNya. Wali kuasaNya etu sewaju pei kuasaNya to mampakakoro Ia mangkuasang samparia anu to re’e.
50004001	Wali a’i-a’ingku to kuporayang kojo, see naka pakaroso pangaya ngkomi resi i Pue apa komi seja samba’a pei Ia. Aku mamporayang komi pasi mawongko kojo rayangku resi komi. Pasi aku ndende rayangku mampobuuka komi. Komi wua mpalaongingku wali komi raporapaka ewa dale to meyawa to narata ntau to menang.
50004002	Wali aku mamporapika resi i Euodia sira dua i Sintike see masingkatao sira dua, apa sira dua paka samba’a pei i Pue.
50004003	Pasi yunungku to monso pu’u samba’a palaong pei aku, aku mamporapika resi korom mangansawang tau we’a dua etu see sira mawali masingkatao. Apa seore sira dua maroso palaonginya mangansawang aku mampakarebaka kareba matao. Sira mangansawang aku sindara-ndara pei i Klemen pasi samparia yunungku to yusa to samba’a palaong pei aku. Pasi sanga nsira samparia paka re’e ratulis nja’u raya buku to rapangantulis sanga ntau to mangarata katuwu to singkasaenya. Wali to’oka sira to taotao sira dua masingkatao.
50004004	Wali ne’e pura yau kandende ndaya ngkomi apa saba komi seja samba’a pei i Pue. Pasi kuto’oka wo’u komi pakandende raya!
50004005	Pasi paponsanika samparia tau kanoto ndaya ngkomi apa i Pue mosu rata.
50004006	Wali ne’e moru-moru raya ngkomi mampobuuka bara kesaa. Pei nempo bara kesaa to mawali, pokai-kai resi i Pue Allah mamporapika resi Ia anu to nuporani ngkomi. Pasi ri raya mpokaikai ngkomi etu, ne’e rakalingan manganto’oka i Pue Allah tarima matao.
50004007	Apa ane ewa wetu nuika ngkomi, i Pue Allah damangawaika komi karodo ndaya to bae kojo, to taa masua ri akal nto lino. Wali karodo ndaya etu damangika see raya ngkomi pasi pampobuuka ngkomi tare pombalinya apa komi seja samba’a pei i Kerisitu Yesu.
50004008	Wali a’i-a’i, si’i semo paposiangku to kapuranya. Jagai kojo anu to nupobuuka ngkomi. To matao rapobuuka, etu semo anu to monso, anu to masipato ra’angga, anu to singkonong pei i Pue Allah, anu to mapasing, anu to magaya, pasi anu to nato’o nsa’e matao. Wali samparia anu to matao kojo pasi to masipato rabarong, etu semo anu to danupobuuka ngkomi.
50004009	Pasi palengkoka anu to roomo kupotundeka resi komi pasi to komi roomo mangantima yako resi aku. Pasi anu to kuto’o to roomo nudonge ngkomi, pasi lengkongku to roomo nukita ngkomi, palengkoka seja anu to etu. Apa ane komi mangika ewa wetu, i Pue Allah, pu’u ngkarodo ndaya, re’e siwaka pei komi.
50004010	Wali apa saba aku seja samba’a pei i Pue, see naka aku ndende kojo rayangku si’i-si’i mangampobuuka pamporayang ngkomi resi aku. Apa komi re’e mangansawang wo’u aku tempo si’i. Masae kojo komi tare mangansawang aku, pei kamonsonya si’a ewa wetu pamporani ngkomi. Komi rani mangansawang aku pei masae pei mangarata jaya.
50004011	Wali naka pei aku manganto’oka komi gombo etu, si’a apa saba aku taa gana to dakupake. Si’a! Apa si’i-si’i aku mananyamo pasi nempo ewa wimba katuwungku aku tiroo mangepe masanang.
50004012	Nempo taa gana to dakupake, pasi nempo gana kojo, paka biasamo resi aku. Wali see naka aku mananyamo nempo bara kesaa to mawali resi aku. Nempo mangkoni mabosu, pasi nempo moro kompongku, pasi nempo sugi, nempo masiasi, pei re’e anu to monso to mampakasanang rayangku.
50004013	Etu semo, aku kunsani samparia to pamporani i mPue Allah resi aku paka kukurang mangika saba yako pansawang i ngKerisitu to mampakaroso rayangku.
50004014	Pei nempo aku nasawang i ngKerisitu ewa wetu, matao kojo palaong to nuika ngkomi mangansawang aku ri raya ngkasusangku.
50004015	Pasi komi to Pilipi, komi nunsani palaong to mawali seore tempo aku owo mamula mampakarebaka resi komi kareba matao. Tempo etu aku mayoko yako ri propinsi Makedonia, pei ojo komi semo to mangansawang aku. Tare tau to mangaya to siromu nja’u lipu-lipu to yusa to mangansawang aku ri raya mpalinjangku etu. Ojo komi semo to mangawaika aku pansawang panewa komi mangantima rasi yako resi i Pue Allah.
50004016	Sakowa tempo aku nja’u nja’u kota Tesalonika seore komi si’a ojo sangkani mampokatu pansawang resi aku tempo aku taa gana to kupake.
50004017	Wali aku si’a mamporani wo’u sora yako resi komi naka pei aku mampatiendoka komi mangkonong palaong to etu. Si’a. Naka pei aku masanang mampobuuka sora ngkomi seore etu apa saba komi damangarata ntanapa to danawaika i mPue Allah komi apa saba mangika palaong to ewa wetu.
50004018	Wali tempo si’i gana kojo to re’e resi aku, tamore to kupoipu apa aku roomo mangantima sora to nakeni i Epaproditus yako resi komi. Pasi kamonsonya re’e mayabimo yako ri anu to dakupake. Wali sora ngkomi etu maya raporapaka ewa pampue to magaya waunya to masanang kojo i Pue Allah mangantima.
50004019	Wali i Pue Allahngku damangawaika resi komi samparia to danupake. Ia damangansora komi yako kasugiNya to bae kojo kayawanya apa komi seja samba’a pei i Kerisitu Yesu.
50004020	Wali masipato i Pue Allah, Pa’a ngkita, darabarong rataka ri singkasaenya. Amin.
50004021	Wali aku taa mangkalingan samparia komi to nja’u Pilipi to i Pue Allah Puenya apa saba samba’a pei i Kerisitu Yesu. Pasi pua’i ngkita to samba’a pangaya to re’e siwaka pei aku rire, sira taa seja mangkalingan komi. Wali porata resi sa’e gombongku etu.
50004022	Pasi samparia tau to i Pue Allah Puenya to re’e ri lipu si’i, taa manto’o sira to maroo ri raya banua i ngKaisar, sira taa seja mangkalingan komi.
50004023	Wali aku makai-kai resi i Pue Yesu Kerisitu see Ia damampaponsanika komi samparia kanotoNya. Ungkanyamo ruyu gombongku si’i.
51001001	Sura si'i yako resi aku, i Paulus. Aku pomakau i ngKerisitu Yesu apa etu semo pamporani i mPue Allah resi aku. Pasi sura si'i yako resi i Timotius, a'i ngkita to samba'a pangaya.
51001002	Wali kami mangantulis sura si'i resi komi to pua'i mami to samba’a pangaya nja'u kota Kolose. Komi seja i Pue Allah Puenya pasi mansarumaka seja i Kerisitu. Wali aku makai-kai see i Pue Allah, Pa'a ngkita, pasi i Pue Yesu Kerisitu damampaponsanika komi kanotoNya pasi mangawaika komi karodo ndaya.
51001003	Wali kami sangkani mampokai-kaika komi, pasi tempo kami makai-kai etu, kami manganto'oka i Pue Allah, Pa'a i Yesu Kerisitu, Pue ngkita, tarima matao.
51001004	Naka pei kami manganto'oka Ia tarima matao apa kami roomo mangandonge kareba mangkonong pangaya ngkomi resi i Kerisitu Yesu pasi mangkonong pamporayang ngkomi resi samparia tau to i Pue Allah Puenya.
51001005	Wali naka pei komi mangaya pasi mamporayang ewa wetu, apa saba anu to nusarumaka ngkomi to rapasigenaka komi ndate saruga. Anu to rapasigenaka komi etu rapakanasaka seja resi komi seore tempo tau mampakarebaka komi anu to monso, etu semo kareba matao.
51001006	Wali komi mangandonge kareba matao etu seore pasi mawali manasa mangkonong ewa wimba kamonsonya kanoto i mPue Allah. Panewa yako etu kanjo’u-njo’u kaboro-boros komi to mangaya pasi to rawali lengko ngkatuwumu. Pasi palaong to mawali resi komi etu, palaong etu mawali seja ri sambawo lino tempo tau mangandonge kareba matao. Wali kareba matao etu maya raporapaka ewa kaju to boros wuanya.
51001007	Wali tempo komi mangandonge kareba etu seore, tau to mampotundeka komi kareba etu, etu semo i Epapras. Ia seja to papolaong i mPue sewaju ewa kami, pasi kami mamporayang kojo ia. Pasi ia masipato rasarumakaka mangika palaong i ngKerisitu damangansawang komi.
51001008	Wali ia semo to mangagagangika kami mangkonong pamporayang ngkomi to yako resi i Nosa Mapasing.
51001009	Wali see naka kami tare pandoonya mampokai-kaika komi yako ri tempo kami mangandonge kareba etu. Kami mamporapika resi i Pue Allah see Ia damangawaika komi samparia kapande pasi kanasa to yako resi i Nosa Mapasing. Panewa yako kapande pasi kanasa etu, Ia damampaponsanika komi pamporani to si Ia.
51001010	Naka pei kami makai-kai ewa wetu, see komi damangika lengko ngkatuwu to masipato naika ntau to mangalulu i Pue pasi to sangkani mampakasanang Ia. Apa ane ewa see, boros ngaya palaong to matao to danuika ngkomi. Palaong etu maya raporapaka ewa wua ngkaju. Pasi kanjo'u-njo'u tidugadugang anu to komi mangansani mangkonong i Pue Allah.
51001011	Wali kami mamporapika seja resi i Pue Allah see Ia damangampake samparia kuasaNya damampakaroso raya ngkomi singkonong pei karosoNya anu masipato tabarong. Apa ane ewa see, komi sangkani ndende raya ngkomi pasi mangainsoka mangansabaraka tempo mangarata kasusa.
51001012	Pasi kami mamporapika resi i Pue Allah, Pa’a ngkita, see komi damanganto'oka Ia tarima matao apa Ia mangika see komi masipato mangarata seja anu to Ia damangawaika tau to maroo ri raya ngkareme, etu semo samparia tau to Ia Puenya.
51001013	Apa Ia roomo mampalaes kita yako ri kuasa ngkawuri pasi mangkeni kita ri ara ngkuasa nu AnaNya to naporayang kojo. Wali AnaNya semo mawali Makole ngkita.
51001014	Wali AnaNya etu, Ia semo to mangoli yau kita see kita tamo ri ara huku nu dosa. Pasi raaNya to masuwu tempo Ia mate, etu semo to Ia mangampake mangoli yau kita. See naka dosa ngkita tamo nakitanaka i mPue Allah. Wali masipato kojo kita mangabarong Ia pasi manganto'oka Ia tarima matao.
51001015	Wali i Pue Allah taa rakita, pei AnaNya ewa gambar to mampakanasaka kita ewa wimba kamonsonya i Pue Allah, apa Ia sewaju kojo pei i Pue Allah. Pasi Ia semo to re’e ri katawanya samparia to yusa rapapowali, wali Ia semo to baebae anggaNya pei samparia to etu.
51001016	Apa Ia semo nampapowali samparia anu to re'e. Etu semo anu to ndate saruga, pasi to ri wawo lino, to rakita pasi to taa rakita. Ia nampapowali samparia anu to nato'o ntau pue, pasi samparia makole, pomarenta pasi anu to yusa to re'e kuasanya. Wali samparia anu to re'e etu paka napapowali nu Ana i mPue Allah pasi yako pamporani to si Ia naka pei re'e.
51001017	Wali tempo tawa re'e bara kesaa, Ia re'emo. Pasi samparia anu to re'e Ia semo to mangkuasang see sangkani masilonga.
51001018	-
51001020	I Pue Allah masilonga kojo, wali ane ewa pamporani to si Ia samparia kasilongaNya etu paka re'e seja ri raya nu AnaNya. Pasi AnaNya etu, Ia semo to napake i mPue Allah mangika jaya see samparia anu to re'e, to ri wawo lino pasi to ndate saruga, rawali see maya masingkatao pei Ia. Apa tempo i Yesu mate ri kaju pasape masuwu raaNya, pasi yako raaNya etu naka pei re'e kasingkatao. Wali Ia semo kepala ngkita to mangaya Ia, to raporapaka ewa koroNya. Ia pu'u ngkatuwu ngkita pasi Ia semo to matiruyu rawangu muni yako ri kapateNya pei taa mate wo'u. Wali naka pei palaong etu mawali, see Ia semo to bae kojo pangkaNya.
51001021	Wali seore komi longko yako resi i Pue Allah, pasi komi bali i mPue Allah apa saba pampobuuka pasi lengko ngkomi to maja'a.
51001022	Pei si'i-si'i i Pue Allah roomo mangawali komi see komi seja maya masingkatao pei Ia. Ia mangika palaong to etu mangampake koro i ngKerisitu to mate rapaku ri kaju pasape. Pasi naka pei Ia mangika ewa wetu see tempo Ia damamposaka komi ri tangoNya komi damapasing pasi tare lengko to maya rato'o sala pasi to masipato raseko.
51001023	Ewa wetu damawali resi komi ane komi tare pandoonya mangaya i Pue see raya ngkomi mawali maroso pasi rodo. Pasi ne'e bata-bata raya ngkomi mansarumaka anu to nato'o ngkareba matao to nudonge ngkomi seore. Masipato komi mansarumaka kareba matao, apa kareba matao etu, etu semo kareba matao to roomo rapakarebaka resi samparia tau ri sambawo lino. Pasi naka pei aku mawali to papolaong see damampakarebaka kareba matao etu. Wali masipato kojo komi mansarumaka kareba etu.
51001024	Wali si'i-si'i aku mangarata kasesa saba mangika palaong to etu resi komi. Pei nempo korongku rasesai, aku tiroo ndende rayangku. Apa i Kerisitu mangkasesaka tau to rato'oka koronya. Etu semo samparia tau to mangaya Ia. Wali aku mangarata seja santila kasesa to narata i ngKerisitu etu, pasi to tiroowa narata ngkita.
51001025	Wali aku mawali to papolaong to mangansawang tau to mangaya apa etu semo palaong to nasarumakaka i mPue Allah aku. Ia mampokau aku mampaponsanika komi samparia tuntuNya,
51001026	etu semo songkaNya to tawa nansani ntau. SongkaNya etu Ia mangawuni see naka yako ri tempo owi tawa re'e tau to mangansani. Pei si'i-si'i Ia mampaponsanika tau to Ia Puenya.
51001027	Pasiwa tau to si’a to Yahudi, mangansani seja songka i mPue Allah etu. Songka etu meyawa kojo ewa kasugi to bae kojo batuanginya. Pasi songka etu mangkonong komi to si'a to Yahudi. Wali songka etu semo i Kerisitu re'e ri raya ngkita, wali kita damangarata santila kayawa i mPue Allah.
51001028	Wali kami mampakarebaka resi samparia tau mangkonong i Kerisitu. Kami mampatiendoka sira pasi mampotundeka sira yako kasamparianya kapande to nawaika i mPue kami. Naka pei kami mangika ewa wetu see mampasilonga samparia tau etu to samba'a pei i Kerisitu Yesu.
51001029	Wali see naka aku maroso mapalaong, pasi aku madota mangika palaongingku etu singkonong pei karoso to nawaika i ngKerisitu aku yako ri kuasaNya to bae kojo.
51002001	Wali naka pei aku manganto'o gombo etu apa aku rani komi mangansani ewa wimba kabeunya palaong to aku mangika mangansawang komi, pasi tau to nja'u Laodikia, pasi samparia tau to yusa to tawa simparata pei aku.
51002002	-
51002003	Naka pei aku rani komi mangansani mangkonong palaongingku etu see komi samparia damawali maroso raya ngkomi pasi kanjo'u-njo'u tidugadugang komi masiporayang. Apa ane ewa see, komi damangarata kasugi to bae kojo. Kasugi etu, etu semo kapande pasi kanasa. Wali yako resi i Kerisitu semo kita mangarata kasugi etu. Etu semo songka i mPue Allah to rawuni tempo ruyu. Wali i Kerisitu maya raporapaka ewa tampa napamposayaka ntau kasuginya. Pasi yako resi i Kerisitu semo kita mangarata samparia kapande pasi kanasa to raporapaka ewa kasugi etu.
51002004	Wali aku manganto'oka komi gombo si'i see komi taa danatipu ntau to ojo mangamomis komi.
51002005	Wali tuwutuwuja komi damampodongeka gombongku etu, apa aku nempo longko yako resi komi, pei rayangku re'e sindara-ndara pei komi si'i-si'i. Pasi aku ndende rayangku mampobuuka komi masintuwu pasi komi mainti pangaya ngkomi resi i Kerisitu.
51002006	Wali seore komi mangantima i Kerisitu Yesu, Pue ngkita, yako ri pangaya ngkomi, wali ewa wetu seja ika lengko ngkatuwu to masipato raika apa komi samba'a pei Ia.
51002007	Wali i Kerisitu raporapaka ewa tana to mampakainti kaju apa la'u kalenya. Pasi Ia raporapaka seja ewa pondasi to mampakaroso banua. Wali matao seja komi mawali ewa kaju to mainti pasi banua to maroso etu apa komi samba'a pei i Kerisitu. Pasi pakaroso pangaya ngkomi singkonong ewa to roomo rapotundeka komi, apa ane ewa see bae kojo kandende ndaya ngkomi manganto'oka i Pue Allah tarima matao.
51002008	Wali pakatao kojo see komi taa na'akal ntau to magombo yako ri kapande nto lino. Apa gombo ntau etu kamonsonya tare batuanginya pasi ojo mangantipu tau. Tau etu ojo mampotundeka sa'e mangkonong ada to napotundeka nu bue-bue ngkita to lino. Pasi sira mampotundeka sa'e pampobuuka ntau mangkonong lino si'i. Wali anu to napotundeka nsira etu si'a yako resi i Kerisitu kama'inya.
51002009	Wali tare batuanginya mampodongeka tau etu apa kita re'e i Kerisitu. Ia mawali to lino, pei nempo ewa see, samparia to re’e resi i Pue Allah paka re'e seja resi Ia.
51002010	Wali i Kerisitu semo kepala to mangkuasang samparia kepala pasi samparia to re'e kuasanya. Pasi samparia to re’e resi i Kerisitu etu paka re'e seja resi komi apa komi samba'a pei i Kerisitu.
51002011	Wali apa saba komi samba'a pei i Kerisitu, see naka komi ralapa yako kuasa mpampobuuka to masae. Komi maya raporapaka ewa tau rasui. Rasui etu si'a rasui to naika nto lino, pei komi ewa rasui ri raya ngkomi saba to naika i ngKerisitu tempo Ia mate ri kaju pasape.
51002012	Apa tempo komi rabaptis rapasimba'a resi i Kerisitu, tempo etu komi nato'o i mPue Allah rapongkeli sindara-ndara pei i Kerisitu. Pasi tempo etu komi nato'o seja i mPue Allah rawangu muni sindara-ndara pei Ia. Wali naka pei komi nato'o i mPue Allah ewa wetu apa komi mangaya kuasa i mPue Allah to mangawangu muni i Kerisitu yako ri kapateNya.
51002013	Wali tempo ruyu, tempo komi tawa mangaya, tempo etu komi ewa mate apa saba dosa to nuika ngkomi. Pasi komi tawa ewa rasui raya ngkomi. Pei nempo ewa wetu, si’i-si’i i Pue Allah roomo mampotuwu komi sindara-ndara pei i Kerisitu. Wali naka pei kita tuwu, apa i Pue Allah roomo mangalapa dosa ngkita.
51002014	Ane tempo ruyu, kita rato'oka masipato rahuku apa kita taa mangalulu porenta-porenta to ratulis ri raya mporenta i Musa. Pei tempo i Kerisitu mate rapaku ri kaju pasape, i Pue Allah ewa mangkeni yau porenta etu pei mangampaku seja ri kaju pasape sindara-ndara pei Ia. Wali see naka tamo re'e to manganto'o kita masipato darahuku.
51002015	Pasi tempo i Kerisitu mate ri kaju pasape etu, tempo etu i Pue Allah manganangi samparia kuasa measa to rato'oka makolenya pasi samparia measa anu paka re'e kuasanya. I Pue Allah manganangi measa etu panewa mampasiromunaka sira ri tangonya samparia anu to re'e see mampakanasa kojo sira nangimo.
51002016	Wali saba i Pue Allah roomo ewa mampaku seja porenta i Musa ri kaju pasape, ne'e mampodongeka tau to manganto'o komi sala apa komi taa mangalulu samparia ada mporenta to tempo ruyu etu. Ewamo ada mangkonong pangkoni pasi anu to rainu, bara mangkonong roa to naika nto Yahudi ponto to'u pasi ponto wuya, bara mangkonong eo to napandoo nto Yahudi.
51002017	Apa samparia ada mporenta i Musa etu ojo ewa lengke to taa mayoas mangkonong anu to monso to darata. Pei i Kerisitu semo anu to monso etu. Wali ane ratamo anu to monso, tamo re'e batuanginya mangampake lengke to taa mayoas etu.
51002018	Wali re'e tau to mangepe sira semo to bae angganya apa sira manganto’o sira mandudu ngkani mangkita pangkita to taa rapobiasa. Tau etu manganto'o ne'e mangei pei kamonsonya sira semo to mangei. Pasi sira manganto'o to taotao kita ojo mampue resi pomakau i mPue Allah yako ndate saruga. Wali a'i-a'i, ne'e natipu ntau to ewa wetu apa kamonsonya tare to naika nsira see masipato sira mawali mangei. Apa pampobuuka nsira ojo pampobuuka nto lino.
51002019	Pasi tau etu raga'a yako resi i Kerisitu, kepala ngkita to mangawaika kita karosonta. Wali ewa rapanya koro ntau, samparia saganya napasingkenta nu yotusnya pasi uanya, pei naka pei tuwu pasi maroso saba yako wo'onya semo. Pasi ewa see seja kita to raporapaka ewa koro i ngKerisitu. Kita seja rapasimba'a, pei ojo yako resi Ia to wo'o ngkita naka pei kita kanjo'u-njo'u karoso-roso tuwu singkonong ewa wimba pamporani i mPue Allah.
51002020	Wali tempo i Kerisitu mate ri kaju pasape, tempo etu komi seja mate sindara-ndara pei Ia, wali ewa tau mate tamo mangalulu ada, ewa see seja komi tamo mansarumaka ada nto lino. Wali see naka komi tamo rapakasaaka mangalulu pampobuuka ntau mangkonong lino si'i. Wali maka pei komi mangika lengko ngkatuwu ewa tau to tiroowa nakuasang nu lino si'i? Maka pei komi tiroowa mangaluluka ada to ojo yako ri pampobuuka nto lino?
51002021	Ada etu ewamo ada to manganto'o, "Ne'e mangkomor anu etu", pasi "Ne'e mampeyaa pangkoni etu", pasi "Ne'e mampotaka anu etu".
51002022	Pei kamonsonya samparia anu to rapomalika etu taa singkasaenya nakare’e apa samparia etu naika i mPue Allah paka darapake yau. Wali ada to ewa wetu ojo porenta to naika nto lino pasi to napotundeka nto lino.
51002023	Kamonsonya tau to mangalulu kojo ada etu, ane ri pangkita nto lino sira re'e kapandenya pasi madota kojo mangalulu agama. Sira manganto'o, "Kami taa kojo mangei," pei kamonsonya sira mangei semo. Pasi sira mangansesai koro nsira mangalulu porenta nu agama nsira etu. Pei kamonsonya porenta-porenta to nalulu nsira etu tare batuanginya apa tare kuasa manganta'amaka pampobuuka pasi pamporani ndaya nsira to maja'a. Wali see naka ne'e kita mangalulu anu to napotundeka nsira.
51003001	Wali kita to mangaya nato'o i mPue Allah rawangu muni yako ri kapate sindara-ndara pei i Kerisitu. Wali ane ewa see, porayang kojo samparia anu to ndate saruga, tampa to nakaroo i ngKerisitu. Ia ndate matunda ri awe i mPue Allah ri sambali tondo ngkana.
51003002	-
51003003	Wali ne'e sangkani mampobuuka anu to re'e ri lino si'i. Apa komi room namate sindara-ndara pei i Kerisitu, see naka anu to re'e ri lino si'i tamore batuanginya resi komi. To tao-tao pobuuka kojo anu to ndate saruga etu. Apa komi rawangu muni seja pei mangarata katuwu to bou sindara-ndara pei i Kerisitu pasi komi seja samba'a pei i Pue Allah sewaju ewa Ia. Wali ewa i Kerisitu tawa rakita ri tempo si'i, ewa see seja katuwu ngkomi to bou tawa seja rakita.
51003004	Wali katuwu ngkita to monso, etu semo i Kerisitu. Pasi tempo Ia ma'i wo'u, tempo etu kayawaNya darapapokita. Pasi tempo etu kayawa ngkatuwu ngkita to bou darapapokita seja apa kita dasiwaka pei Ia.
51003005	Wali posaka yau pamporani ngkoro ngkomi to maja’a naka ne'e damangika lengko to taa singkonong pei i Pue Allah. Lengko etu semo ewamo mangika lengko to maja'a resi tau to si'a rongomu, mampobuuka anu to balamas bara mampolengkoka lengko to makarika, pamporani ndaya to taa rata'amaka, pamporani ndaya to maja'a, pasi lengko to bamporomung. Bamporomung etu sewaju pei mampue tau-tau.
51003006	Wali apa saba yako palaong to ewa wetu to taa singkonong pei i Pue Allah, see naka tau mangarata huku apa maja’a raya i mPue Allah mangkita dosa.
51003007	Pasi ewa wetu seja lengko ngkatuwu ngkomi seore tempo komi nakuasang mpamporani to etu.
51003008	Wali posaka yau samparia lengko to si'i, ewamo maja'a raya, mapoi raya, rani mampoja'a sa'e, manto'o maja'a sa'e, pasi gombo to balamas.
51003009	Pasi ne'e masiwutis apa komi roomo mamposaka yau tau ngkomi to masae sindara-ndara pei lengkonya, ewa naika ntau mangawonsu yau baju to masae.
51003010	Pei pake tau ngkomi to bou ewa naika ntau mamposunsuka baju to bou. Apa tau ngkomi to bou etu napapowali i mPue Allah pasi sangkani napakabou i mPue Allah see kanjo'u-njo'u tiduga-dugang komi mangansani Ia see lengko pasi pampobuuka ngkomi kanjo’u-njo’u kamosu-mosu ewa lengko pasi pampobuuka i mPue Allah. Naka pei i Pue Allah mangika ewa wetu see komi damangansani kojo Ia.
51003011	Wali apa saba Ia roomo mangawaika kita katuwu to bou, see naka tare pasisalanya tau. Nempo to Yahudi pasi nempo tau to si'a to Yahudi, nempo tau to rasui pasi nempo tau to taa rasui, nempo tau to yako lipu to yusa pasi nempo tau to maila, pasi nempo tau to napowatua ntau pasi nempo tau to taa napowatua ntau, nempo ewa wimba tau, tare pasisalanya. Apa i Kerisitu semo to bae batuangiNya pasi Ia re'e maroo ri rayanya samparia tau to mangaya.
51003012	Wali komi naporayang seja i mPue Allah pasi Ia mangampilis seja komi damawali tau to Ia Puenya. Wali see naka matao komi mampolengkoka lengko to matao ewamo rani mangansawang sa'e, mangika to manoto resi sa'e, ne'e mangei, ne'e makasar resi sa'e, pasi pakabae sabara ngkomi resi sa'e.
51003013	Pasi ne'e majoli masusa raya ngkomi samba'a pei samba'a, ne’e masikitanaka sala ane re'e yunu to mangika sala resi komi. Wali ewa naika i ngKerisitu mangalapa sala ngkomi, ewa see seja danuika ngkomi damangalapa sala nu yunu ngkomi samba'a pei samba'a
51003014	Pasi lengko to bae kojo batuanginya komi mampolengkoka, etu semo mamporayang sa'e. Apa pamporayang semo to mangika kita mawali samba’a pampobuuka pasi samba’a raya see damawali masingkatao kojo.
51003015	Wali i Pue Allah mangawaika kita karodo ndaya, wali biakamo karodo ndaya etu mawali ewa to pobotus to mampakanasaka ri raya ngkomi to imba lengko to matao raika resi yunu ngkomi. Apa naka pei komi napokio i mPue damawali samba'a koro see komi damasingkatao samba'a pei samba'a. Wali masipato komi manganto'oka i Pue Allah, tarima matao.
51003016	Wali saka kojo samparia gombo to nato'o i ngKerisitu ri raya ngkomi. Gombo etu bae kojo batuanginya raporapaka ewa kasugi. Wali pake gombo i ngKerisitu etu damasipotunde pei masipaposiaka yako kasamparianya kapande to nawaika i mPue Allah komi. Pasi ponyanyika nyanyi ewa gombo to ratulis ri raya buku Mazmur. Pasi matao seja mamponyanyika nyanyi to mangabarong i Pue Allah pasi nyanyi to yusa mangkonong Ia. Wali ponyanyika nyanyi etu resi i Pue batuanginya manganto'oka Ia tarima matao apa kabuya ndaya ngkomi.
51003017	Pasi bara kesaa to nuika ngkomi, bara magombo, bara to nupolengkoka, ika samparia ewa to masipato naika ntau to mangalulu i Pue Yesu. Pasi ri rayanya komi mangika palaong, to'oka i Pue Allah, Pa'a, tarima matao apa saba to inika i mPue Yesu resi komi.
51003018	Wali komi to we’a to marongom, luluka songka ndongomu, apa etu semo to masipato naika ntau to samba'a pei i Pue.
51003019	Pasi komi to langkai to marongom, porayang rongomu, pasi ne'e wuku-wuku resi sira.
51003020	Pasi komi to ngana, palaika samparia songka ntau tu'a ngkomi, apa palaong to etu mampakasanang kojo i Pue.
51003021	Pasi komi to pa'a nu ngana, ne'e sangkani mampakasusa raya nu nganamu, apa ane komi sangkani mampakasusa sira, sira damawali makodi yau rayanya.
51003022	Wali komi to napowatua ntau, palaika samparia songka ntau to pue ngkomi. Ne'e madota mapalaong ojo ri temponya nakita ntau pue ngkomi. Apa ane komi mangika ewa wetu, batuanginya komi ojo rani mampakasanang to lino. Pei palaika songka ntau pue ngkomi yako ri kabuya ndaya ngkomi apa saba komi mampalaika pasi manga’angga i Pue Allah.
51003023	Pasi bara kesaa to nuika ngkomi, pakadota kojo mangika. Pasi pobuuka palaong ngkomi etu ewa palaong to nuika resi i Pue Allah, si'a ewa palaong to nuika resi to lino.
51003024	Apa komi mangansani i Pue Allah semo damangawaika komi ntanapa, wali komi damangarata seja anu to Ia roomo mamparajanjika tauNya. Apa kamonsonya i Pue Kerisitu semo Pue ngkomi, wali komi mangika palaong to si Ia.
51003025	Pei tau to mangika sala, tau etu damangantima singkonong pei sala to nikanya etu. Pasi i Pue Allah taa mampasisala tau.
51004001	Wali komi to pue mbatua, waika watua ngkomi anu to singkonong pei i Pue Allah pasi to masipato rawaika sira. Ika resi sira sewaju ewa komi rani i Pue Allah mangika resi komi apa komi mangansani re'e seja Pue ngkomi ndate saruga.
51004002	Wali pakadota raya makaikai resi i Pue Allah, pasi pakakoro makai-kai etu. Pasi to'oka Ia tarima matao.
51004003	-
51004004	Pasi pokai-kaika seja kami see i Pue Allah damangawaika kami jaya damampakarebaka tau tuntuNya to mampakanasa songkaNya to tawa nansani ntau. SongkaNya etu mangkonong i Kerisitu semo. Wali pokaika aku see aku maya mampakanasaka kojo resi tau tempo aku mampakarebaka songka i mPue Allah etu. Apa masipato aku mangika ewa wetu. Kamonsonya aku re'e mampakarebaka resi tau mangkonong i Kerisitu, see naka aku ri raya ntarungku si'i-si'i.
51004005	Wali ri raya ngkasintuwu ngkomi resi tau to taa mangaya, pake kapande to nawaika i mPue komi. Pasi pakayoaka mangika palaong to bae batuanginya.
51004006	Pasi tempo komi mampogomboka tau to taa mangaya etu, to tao-tao komi sangkani manganto'o gombo to manoto pasi gombo to bae batuanginya to raporapaka ewa bure. Pasi pobuuka kojo ewa wimba danuika ngkomi mangansono gombo nsira samba'a pei samba'a see komi damanganto'o sono to masipato danuto'o ngkomi.
51004007	Wali aku damampokau i Tikhikus dayau resi komi damampakarebaka komi samparia kareba mangkonong aku. I Tikhikus etu ia samba'a a'i ngkita anu raporayang. Ia seja to papolaong i mPue pasi ia maya rasarumaka mangangika palaong i mPue etu.
51004008	Wali see naka aku mampokau ia yau resi komi, see ia damangansani ewa wimba kareba yako resi komi si'isi'i, pasi damampakaroso raya ngkomi.
51004009	Pasi aku mampokau seja i Onesimus yau seja sindara-ndara pei ia. I Onesimus etu ia samba'a tau to yako ri lipu ngkomi semo. Ia seja a'i ngkita anu raporayang, pasi ia seja maya rasarumaka. Wali tau dua to kupokau etu, sira damampaponsanika komi mangkonong samparia palaong to mawali rire.
51004010	Wali i Aristarkus, to ratarungku seja sindara-ndara pei aku, ia taa mangkalingan komi. Pasi ewa see seja nato'o i Markus, pinuana i Barnabas. Komi roomo mangantima patuu mangkonong i Markus etu. Patuu etu manganto'oka komi mangantima ia ri kasanang ndaya ane ia rata resi komi.
51004011	Wali i Yesu to rato'oka seja i Yustus, ia taa seja mangkalingan komi. Wali ane tau to Yahudi, ojo patanya i Aristarkus, i Markus pasi i Yustus etu to mapalaong sindara-ndara pei aku mangika palaong i mPue Allah, Makole ngkita. Pasi sira togo mampakaroso kojo rayangku.
51004012	Wali i Epapras, to yako ri lipu ngkomi, ia taa seja mangkalingan komi. Ia seja to papolaong i ngKerisitu, pasi ia sangkani maroso rayanya mampokaikaika komi. Ia mamporapika resi i Pue Allah see Ia mampakaroso pangaya ngkomi pasi mampasilonganaka pansarumaka ngkomi mangkonong samparia pamporani to si Ia.
51004013	Pasi aku mawali matamanasa mangkonong palaong to matao to naika i Epapras etu. Ia maroso kojo mapalaong mangansawang komi pasi mangansawang seja pua'i ngkita to nja'u kota Laodikia pasi nja'u kota Hierapolis.
51004014	Wali i Dokter Lukas anu raporayang, pasi i Demas, sira dua taa seja mangkalingan komi.
51004015	Wali to'oka pua'i ngkita to samba'a pangaya to nja'u kota Laodikia aku taa mangkalingan sira. Pasi to'oka seja i Nimpa pasi tau to mangaya to siromu nja'u banuanya aku taa seja mangkalingan sira.
51004016	Pasi ane komi roomo mangabasa surangku si'i, waika seja resi tau to mangaya to siromu nja'u Laodikia pei to'oka sira mangabasa. Pasi sura to kupokatuka tau to nja'u Laodikia etu komi seja mangabasa.
51004017	Wali to'oka i Arkhipus ewa si'i, to'oka, "Pakadota mampakaroo palaong to nawaika i mPue korom apa saba korom samba'a pei Ia."
51004018	Wali aku, i Paulus, taa seja mangkalingan komi. Pasi gombo to mangantabea komi si'i aku semo mangantulis. Wali ne'e kalingan aku re'e ri raya ntarungku si'i-si'i. Pasi aku makai-kai resi i Pue Allah see Ia damampaponsanika komi kanotoNya. Amin. Ungkanyamo ruyu gombongku si'i.
52001001	Sura si’i yako resi aku, i Paulus, pasi yako i Silas pasi i Timotius. Sura si’i kami mangantulisika komi to mangaya i Pue Yesu to siromu nja’u kota Tesalonika. Komi seja samba’a pei i Pue Allah, Pa’a pasi i Pue Yesu Kerisitu. Wali kami makai-kai see i Pue Allah, Pa’a ngkita pasi i Pue Yesu Kerisitu, damampaponsanika komi kanotoNya pasi damangawaika komi karodo ndaya.
52001002	Wali kami sangkani manganto’oka i Pue Allah tarima matao apa saba komi, pasi tempo kami makai-kai resi Ia, kami mampokaikaika seja komi.
52001003	Naka pei kami manganto’oka i Pue Allah, Pa’a ngkita, tarima matao, apa tempo kami makai-kai resi Ia kami sangkani mampobuuka lengko to nuika ngkomi mangampolengkoka pangaya ngkomi. Pasi kami mampobuuka palaong to nuika ngkomi apa saba komi mamporayang i Pue. Pasi kami mampobuuka seja kasabara ngkomi ri raya ngkasusa. Komi bae sabara apa mansarumaka i Yesu Kerisitu, Pue ngkita.
52001004	Wali a’i-a’i, komi seja naporayang i mPue Allah. Pasi kami kunsani Ia roomo mangampilis komi damangika seja palaongiNya.
52001005	Naka pei kami kunsani komi napilis i mPue Allah apa Ia semo to mangansawang kami tempo kami mampakarebaka kareba matao resi komi seore. Tempo etu gombo mami si’a ojo yako to lino. Yako kuasa i mPue Allah, pasi yako pansawang i Nosa Mapasing semo. Pasi kami mangansani gombo mami etu monso kojo. See naka komi maroso pangaya ngkomi resi kareba matao etu. Pasi si’a ojo gombo mami to yako pansawang i mPue Allah, pasi lengko ngkatuwu mami tempo kami maroo ri oyo ngkomi nasawang seja i mPue Allah. Wali komi mangkita lengko ngkatuwu mami etu pasi komi mangansani samparia to kami mangika tempo etu, kami mangika paka damangansawang komi.
52001006	Wali manasa komi mangaluluka lengko mami etu pasi lengko i mPue, apa nempo bae kasesa to nurata ngkomi apa saba mangaya kareba to napakareba mami resi komi etu, pei komi tiroo ndende raya ngkomi mangaya kareba etu. Naka pei ndende raya ngkomi apa saba kandende ndaya to nawaika i Nosa Mapasing komi.
52001007	Wali see naka komi mawali tondong resi samparia tau to mangaya to nja’u propinsi Makedonia pasi Akhaya see naka sira mangaluluka seja lengko ngkomi.
52001008	Naka pei komi mawali tondong, apa yako resi komi semo see naka kareba mangkonong i Pue natikareba-reba, si’a ojo ri lipu ngkomi, etu semo propinsi Makedonia pasi propinsi Akhaya. Pei samparia lipu-lipu to yusa tau mangansani mangkonong pangaya ngkomi resi i Pue Allah. Wali tamore batuanginya kami manganto’oka tau ri lipu-lipu etu.
52001009	Apa samparia tau etu, sira semo to mangansaritaka sa’e mangkonong ewa wimba nuika ngkomi mangantima kami seore. Pasi sira mangansarita mangkonong ewa wimba nuika ngkomi to Tesalonika mangandolika tangomu yako mampue tau-tau damampue wo’u mampakabae i Allah to tuwu pasi to monso.
52001010	Pasi komi mangandolika tangomu yako ri tau-tau etu damangampea nakama’i nu Ana i mPue Allah yako ndate saruga. Etu semo i Yesu to nawangu muni i mPue Allah yako ri kapateNya, pasi to mampalaes kita yako ri huku i mPue Allah. Huku etu danarata nto lino apa saba i Pue Allah maja’a rayaNya mangkita dosanya. Pei kita to mangaya taa mangarata huku etu.
52002001	Wali a’i-a’i, komi mangansani bae batuanginya tempo kami mayunu resi komi seore.
52002002	Apa komi mangansani seja mangkonong palaong to mawali resi kami nja’u kota Pilipi ri tempo kami tawa rata resi komi. Tempo etu kami nasesai pasi narunes ntau Pilipi etu. Pei nempo ewa wetu, i Pue Allah mampakaroso raya mami see kami taa meka yau damampakarebaka resi komi kareba matao to yako resi Ia. Wali see naka nempo boros tau ri kota Tesalonika etu to mangewa seja, pei kami tiroo maroso raya mami mampakarebaka resi komi kareba matao.
52002003	Naka pei maroso raya mami mampakarebaka resi komi kareba matao apa kareba etu monso pu’u. Pasi kami tare songka to maja’a, pasi taa seja rani mangakal komi.
52002004	Kasimbalinya yako etu, raya mami roomo nakita i mPue Allah pasi Ia manganto’o kami masipato rasarumakaka mangangkeni kareba matao. Wali kami mangika palaong to etu si’a damampakasanang to lino, damampakasanang i Pue Allah to mangkita raya mami semo.
52002005	Pasi komi mangansani kami tare mangamomis komi seore. Pasi kami taa seja re’e songka rani mangakal komi see damangarata kasugi yako resi komi. I Pue Allah semo matamanasa mami.
52002006	Pasi kami taa rani nabarong ngkomi bara nabarong ntau to yusa. Kamonsonya kami to pomakau i ngKerisitu, kami masipato marapi sawang yako resi komi, pei kami taa mangika ewa wetu. Kami ojo manganto’oka komi kareba matao semo.
52002007	Ewa naika nu indo mangararamaka ananya, ewa see kuika resi komi.
52002008	Apa kami mamporayang kojo komi. See naka kami masanang si’a ojo mampakarebaka resi komi kareba matao yako resi i Pue Allah. Kami nempo tuwu nempo mate, buya raya mami mangansawang komi apa bae kojo pamporayang mami resi komi.
52002009	Wali a’i-a’i, komi mangansani kami tare mamporapi bara kesaa yako resi komi seore. Komi bara tawa mangkalingan ewa wimba kabeunya palaong mami tempo kami maroo ri oyo ngkomi seore. Tempo etu kami mangika palaong i mPue, pei kami wuri eo mapalaong seja see damangarata anu to danapake mami. Kami mangika ewa wetu see taa damampakabeu palaong ngkomi ri rayanya kami mampakarebaka resi komi kareba matao yako resi i Pue Allah.
52002010	Wali komi pasi i Pue Allah seja mawali matamanasa mangkonong lengko ngkatuwu mami tempo kami maroo ri oyo ngkomi to mangaya nja’u ria seore. Lengko ngkatuwu mami etu lengko to masipato naika ntau to i Pue Allah Puenya. Pasi lengko mami etu singkonong pei i Pue Allah pasi tare to maya rapakasala.
52002011	Pasi komi mangansani, ewa wimba naika mpa’a resi ananya, ewa wetu seja naika mami resi komi. Kami mampaposiaka komi pasi mampakaroso raya ngkomi pasi mamporapika kojo resi komi
52002012	see komi damangika lengko ngkatuwu to singkonong pei i Pue Allah. Apa Ia roomo mampokio komi damawali seja tau to Ia Makolenya pasi to mangarata seja kayawaNya.
52002013	Wali kami tare seja pandoonya manganto’oka i Pue Allah tarima matao apa tempo kami mampaponsanika resi komi tuntu i mPue Allah seore, komi manasa kareba etu yako resi i Pue Allah semo. Komi taa mampobuuka kareba etu ojo yako resi to lino. Wali see naka tempo komi mangandonge, komi masanang mangantima apa kareba etu monso pu’u tuntu i mPue Allah to mapalaong ri raya ngkita to mangaya.
52002014	A’i-a’i, manasa komi roomo mangantima kareba etu apa komi roomo mawali ewa tau to mangaya i Pue Allah to siromu ri lipu-lipu nja’u tana Yudea. Komi sewaju ewa sira apa palaong to mawali resi komi sewaju ewa palaong to mawali resi tau to samba’a pei i Kerisitu Yesu to nja’u Yudea etu. Etu semo, komi nasesai nu yunu ngkomi to si’a to Yahudi sewaju ewa to Yudea etu nasesai ntau paka siraja.
52002015	Pei si’a ojo sira to nasesai nto Yahudi etu. Apa to Yahudi semo to mampopate yau i Pue Yesu seore, pasi mampopate yau seja to pantuntu tuntu i mPue Allah to napokau i mPue Allah resi sira tempo owi. Pasi sira mangarubak seja kami. Wali tau etu taa kojo mampakasanang i Pue Allah pasi sira mangewa samparia tau.
52002016	Kamonsonya kami rani mampakarebaka resi tau to si’a to Yahudi kareba matao to maya mampalaes sira. Pei to Yahudi etu sangkani mangaliwu jaya damangaba’a palaong mami etu. Wali kanjo’u-njo’u kapari-pari dosa to naika nto Yahudi etu, see naka i Pue Allah mangepe ganam. Ia tamo re’e sabaraNya. Wali kapura-puranya sira ojo mangarata huku apa i Pue Allah maja’a nakita dosa. Wali etu semo mangkonong to Yahudi to mangewa kareba matao.
52002017	Pei ane mangkonong kita, a’i-a’i, tawa masae yako paga’a ngkita seore, mula wo’u mawongko raya mami resi komi. Pei nempo kita mamolongko, pei raya mami tiroo re’e siwaka pei komi apa tare pandoonya kami mampobuuka komi. Wali apa saba kami mawongko raya, see naka kami mangaliwu kojo jaya see maya yau makawongko resi komi.
52002018	Wali kami rani kojo yau resi komi, pasi aku, i Paulus, malagi ngkani mansongka dayau. Pei i Kepala Measa sangkani mangantalas kami see taa mawali.
52002019	Kami rani kojo simparata wo’u pei komi apa saba komi semo naka pei re’e kandende ndaya mami. Pasi apa saba komi naka pei kami mansarumaka i Pue Ia re’e to danawaika kami. Apa komi raparapaka ewa dale to narata ntau to menang. Wali apa saba komi semo naka pei kami damasanang kojo raya mami mampotango i Pue Yesu Kerisitu ane ratamo tempo danakama’i.
52002020	Wali monso pu’u apa saba komi see naka kami rabarong. Pasi apa saba komi see naka kami ndende raya mami.
52003001	Wali ojo karoonya kami mayunu resi komi seore, yako etu masae sangkodi kita taa simparata wo’u. See naka kami togo mawali mawongko kojo raya mami. Wali tempo kami tamo mangkurang manta’amaka kawongko ndaya mami mampobuuka komi etu, tempo etu kami manganto’o to tao-tao jamo kami dua to maroo-roo ruyu nja’u kota Atena,
52003002	pei mampokau a’i ngkita, i Timotius, dayau resi komi. I Timotius etu, ia samba’a to papolaong i mPue Allah pasi ia mangansawang kami mampakarebaka kareba matao. Wali kami mampokau ia yau resi komi damampakaroso raya ngkomi pasi mampakaroso seja pangaya ngkomi.
52003003	Naka pei ia damangika palaong to etu see tare pasi samba’a komi to mangandolika muni tangonya yako ri pangayanya apa saba kasesa to nurata ngkomi. Apa komi seja mangansani, i Pue Allah roomo mampakanasaka resi kita ane kita mangalulu songka to si Ia, kita damangarata kasesa.
52003004	Komi manasa mangkonong palaong to etu apa tempo kami re’e sindara-ndara pei komi seore, tempo etu kami mampaponsanika yami komi manganto’o kita damangarata kasesa. Wali komi mangansani monso pu’u gombo mami etu, apa palaong etu nawalimo resi komi.
52003005	Wali see naka aku mampokau i Timotius yau resi komi seore, apa aku tamo kukoto manta’amaka kamoru ndayangku mampobuuka komi. Aku mampokau ia yau mangalo’a bara wimba pangaya ngkomi, bara tiroo maroso, bara tamo. Apa aku moru mampobuuka i Kepala Measa to rato’oka seja i Panggoda bara roomo mangagoda yau komi see komi mangandolika yau tangomu yako ri pangaya ngkomi. Apa ane ewa see, tamore batuanginya palaong mami resi komi seore.
52003006	Wali i Timotius yau resi komi seore pei si’i-si’i ia rata muni resi kami pasi ia mangkenika kami kareba to matao mangkonong pangaya ngkomi pasi pamporayang ngkomi. Pasi ia manganto’o komi sangkani masanang mampobuuka kami pasi mawongko seja raya ngkomi rani mangkita kami, sewaju ewa kami rani mangkita komi.
52003007	Wali a’i-a’i, kami mangarata kasusa pasi kasesa, pei nempo ewa wetu kami tiroo maroso raya mami saba yako kareba mangkonong komi etu, apa kami kunsani pangaya ngkomi tiroo maroso.
52003008	Wali kami masanang katuwu mami si’i-si’i ane monso pu’u maroso pangaya ngkomi resi i Pue.
52003009	Wali apa saba pangaya ngkomi etu see naka kami mangepe taa gana gombo mami ane ojo manganto’oka i Pue Allah tarima matao. Apa bae kojo kandende ndaya mami ri tango i mPue Allah ngkita apa saba komi.
52003010	Wali wuri eo kami makai-kai mamporapika kojo resi i Pue Allah see kami maya simparata wo’u pei komi. Apa kami rani mampotundeka wo’u komi damampasilonga pangaya ngkomi.
52003011	Wali kami makai-kai see Pa’a ngkita, i Pue Allah semo, pasi i Yesu Kerisitu, Pue ngkita, damangawai jaya see kami maya yau resi komi.
52003012	Pasi kami makai-kai mamporapika resi i Pue see Ia damangansawang komi see kanjo’unjo’u tiduga-dugang komi masiporayang pasi mamporayang seja samparia tau, see tuwu-tuwuja bae kojo pamporayang ngkomi etu sewaju ewa pamporayang mami resi komi.
52003013	Pasi kami mamporapika resi Ia see Ia mampakaroso raya ngkomi, see komi mampakalongko yako ri dosa pasi tare lengko to maya rapakasala ri tango i mPue Allah, Pa’a ngkita, ane ratamo temponya danakama’i i Yesu Kerisitu, Pue ngkita, sindara-ndara pei samparia tau to Ia Puenya.
52004001	Wali a’i-a’i, re’e wo’u to kami rani manganto’oka komi. Tempo kami re’e resi komi seore, tempo etu kami mampotundeka komi mangkonong lengko ngkatuwu to mampakasanang raya i mPue Allah. Pasi komi re’e mangika lengko ngkatuwu to ewa wetu. Wali kami mamporapika pasi mampaposiaka komi apa saba to naika i mPue Yesu see komi kanjo’unjo’u tiduga-dugang mangika lengko to ewa wetu.
52004002	Apa komi mangansanimo paposia to kami mangawaika komi yako ri kuasa i mPue Yesu.
52004003	Wali ewa si’i pamporani i mPue Allah resi kita. Ia rani kita mangika lengko ngkatuwu to masipato naika ntau to Ia Puenya. Ne’e kita magoyal pasi masala.
52004004	Pasi kita to langkai ane marongo, anu kita mangika lengko to matao resi rongo ngkita samba’a pei samba’a. Ika lengko to masipato naika ntau to i Pue Allah Puenya, pasi to maya na’angga nsa’e.
52004005	Ne’e kita mangalulu lengko to naika ntau to yusa to taa mangansani i Pue Allah. Apa tau etu ojo mangaluluka yau pamporani ngkoro nsira to maja’a resi to we’a.
52004006	Wali ane mangkonong palaong to etu, ne’e re’e pasi samba’a kita to mangampake to we’a to si’a rongonya, bara mangika sala resi a’i ngkita to samba’a pangaya. Apa i Pue semo to mampakakonoka samparia palaong to ewa wetu, ewa kami roomo manganto’oka pasi mampatiendoka yami komi seore.
52004007	Apa i Pue Allah taa mampokio kita damangika lengko to maja’a. Naka pei Ia mampokio kita see kita damangika lengko ngkatuwu to masipato naika ntau to Ia Puenya.
52004008	Wali see naka i sema-sema tau to bo’onya mampodongeka gombo si’i, tau etu si’a mangampobo’o gombo nto lino. Ia mampobo’o gombo i mPue Allah to roomo mangawaika seja kita i Nosa Mapasing to yako resi Ia.
52004009	Wali ane mangkonong pamporayang ngkomi resi pua’i to samba’a pangaya, nempo kami tamo mangantulisika komi mangkonong to etu. Apa komi roomo napotundeka i mPue Allah ewa wimba raika masiporayang.
52004010	Pasi monso pu’u komi mamporayang samparia pua’i ngkita ri sambawo propinsi Makedonia. Pei kami mamporapika kojo resi komi see kanjo’u-njo’u tiduga-dugang pamporayang ngkomi etu.
52004011	Pasi kami mamporapika seja see komi ne’e marotai katuwu ngkomi, pasi ne’e sangkani rani manganto’oka sa’e ewa wimba daraika palaong to si sira. Pei ika palaong ngkomija samba’a pei samba’a see damangarata anu to danupake ngkomi ewa to kami roomo mampaposiaka komi seore.
52004012	Apa ane ewa wetu lengko ngkatuwu ngkomi, komi taa ojo marapi-rapi resi sa’e. Pasi ane ewa wetu lengko ngkatuwu ngkomi, komi damasipato na’angga ntau to taa mangaya i Pue.
52004013	Wali a’i-a’i, kami rani komi manasa kojo mangkonong palaong to mawali resi tau to mangaya to namatemo, to raporapaka ewa tau to yore. Naka pei kami rani komi manasa see kamawo ndaya ngkomi taa dasewaju pei kamawo ndaya ntau to tare pansarumakanya.
52004014	Apa kita mangaya i Yesu roomo namate yau pei mambangu muni yako ri kapateNya etu. Wali see naka kita mangaya seja, ane tau to mangaya i Yesu to namatemo, sira seja darawangu muni. Pasi tempo i Yesu dama’i muni, tempo etu tau to mangaya to namatemo etu, tonii nsira danawaika i mPue Allah ma’i seja sindara-ndara pei i Yesu.
52004015	Wali gombo i mPue semo to kami manganto’oka komi si’i. Etu semo, kita to tuwuwa tempo danakama’i i mPue etu, kita taa damampatiruyu pei tau to namatemo yau damantomu i Pue.
52004016	Apa tempo danakama’i i mPue etu, tempo etu kodi majoli daradonge loo to maroso dakaboo, sindara-ndara pei loo ngkepala mpomakau i mPue Allah pasi loo ntarompet i mPue Allah. Pasi tempo etu seja i Pue semo dama’i yako ndate saruga. Panewa tau to mangaya i Kerisitu to namatemo, sira darawangu ruyu.
52004017	Panewa yako etu kita to tuwuwa datiokotaka sindarandara pei sira ri raya nu limu dasimparata pei i Pue ndate rao. Wali yako etu kita dasiwaka-waka pei i Pue rataka ri singkasaenya.
52004018	Wali matao komi mangampake gombo etu masipakaroso raya samba’a pei samba’a.
52005001	-
52005002	Wali a’i-a’i, taa parlu ratulisika komi mangkonong ewa wimba kasaenya panewa ratamo temponya i Pue mula maporenta ri lino. Apa komi mangansani kojo seja ane tempo to etu, karatanya raporapaka ewa to palima to rata ri raya mburi. Apa taa nansani ntau tempo danakarata etu.
52005003	Wali tempo etu tau tongonya manganto’o, “Kita tuwu masanang pasi tare to damampakaja’a kita.” Ewa wetu nato’o ntau, pei tempo etu semo kodi majoli sira darapakaja’aka yau pasi sira tare jaya mampiyaika palaong to etu. Palaong etu raporapaka ewa tau we’a to damoana, apa ane tau we’a etu kodi majoli ia mangepe makiki komponya pasi taa seja re’e jaya mampiyaika ntidanya etu.
52005004	Pei a’i-a’i, komi si’a ewa tau to maroo ri raya ngkawuri, to kayopo naika nto palima to rata resi sira. Apa komi taa dakayopo ane ratamo temponya i Pue mula maporenta ri lino.
52005005	Apa komi samparia paka ewa tau to maroo ri kareme pasi bae eo apa ane kita to mangaya, kita paka ana i mPue Allah pasi Ia reme semo. Kita si’a ana ngkawuri.
52005006	Wali ane ewa see, ne’e kita mangika ewa tau to yusa to raporapaka ewa tau to ojo yore-yore. Anu kita mangika ewa tau to manaa pasi to nakurang manganta’amaka rayanya.
52005007	Apa tau to yore, ri raya mburi semo nakayore. Pasi tau to kayangu naika ntule, ri raya mburi seja nakakayangu.
52005008	Pei kita si’a raporapaka ewa tau to maroo ri raya ngkawuri etu. Kita raporapaka ewa tau to maroo ri bae eo. Wali anu kita manta’amaka rayanta. Pasi anu kita mangampake pangayanta pasi pamporayanginta damangajagai koro ngkita, ewa naika ntentara mangampake baju besi mangajagai dadanya. Pasi kita mansarumaka i Pue damampalaes kita. Wali anu kita mangampake pansarumakanta etu damangajagai pampobuuka ngkita ewa naika ntentara mangampake songko besi mangajagai wo’onya.
52005009	Wali kita taa moru mampobuuka kama’i i ngKerisitu, apa si’a songka i mPue Allah kita darahuku. SongkaNya kita darapalaes saba yako palaong to naika i Yesu Kerisitu, Pue ngkita.
52005010	Apa i Yesu Kerisitu roomo mangkapateka kita see kita maya tuwu sindara-ndara pei Ia. Nempo kita tiroo tuwu tempo Ia ma’i, pasi nempo kita roomo namate yau, tare pasisalanya. Kita paka datuwu sindara-ndara pei Ia.
52005011	Wali apa saba ewa wetu mawali resi kita, see naka pakapolas palaong to komi mangika si’i-si’i, etu semo masipakaroso raya ngkomi pasi masipakaroso seja pangaya ngkomi.
52005012	Wali a’i-a’i, kami mamporapika resi komi see komi manga’angga penatua-penatua to maroso palaonginya mangansawang komi. Apa sira semo to napilis i mPue mampasilonga komi pasi sira semo to mampaposiaka komi.
52005013	Wali angga kojo sira pasi porayang sira apa saba palaong to naika nsira. Pasi tuwu masingkatao.
52005014	Pasi a’i-a’i, re’e wo’u to kami mamporapika kojo resi komi. Etu semo, patiendoka tau to bo’onya mapalaong, pakaroso raya ntau to meka-meka rayanya, sawang tau to mayu’u pangayanya, pasi pakabae sabara resi tau samparia.
52005015	Pasi jagai kojo see tare komi to mansawa ane re’e tau to mangika maja’a resi komi. Pei sangkani liwu jaya mangika anu to manoto ri oyo ngkomi pasi resi tau samparia.
52005016	Wali nempo bara kesaa to mawali, pakandende raya ngkomi.
52005017	Pasi ne’e mandoo makai-kai resi i Pue Allah.
52005018	Pasi nempo bara kesaa to mawali, to’oka i Pue Allah tarima matao, apa etu semo pamporani i mPue Allah resi kita to samba’a pei i Kerisitu Yesu.
52005019	Kasimbalinya yako etu, ne’e manta’amaka palaong i Nosa Mapasing.
52005020	Pasi ne’e seja mangkaengas gombo nto pantuntu tuntu i mPue Allah.
52005021	Pei paresa samparia gombo to nato’o ntau to mampotunde komi see mampakanasa bara singkonong pei tuntu i mPue Allah bara taa. Panewa pake anu to bae batuanginya,
52005022	pei pakalongko yako ponto ngayanya to maja’a.
52005023	Wali kami makai-kai resi i Pue Allah to mangawaika kita kasanang see Ia mampasilonga komi see kanjo’u-njo’u kaboro-boros komi mangika lengko to masipato naika ntau to Ia Puenya. Pasi kami makaikai seja see Ia mangararamaka komi see tonii ngkomi, raya ngkomi, pasi koro ngkomi, samparia paka tare to maya rato’o sala ane ratamo temponya danakama’i i Yesu Kerisitu, Pue ngkita.
52005024	Wali i Pue Allah, to mampokio komi, Ia damangika kojo palaong to etu, apa Ia masipato rasarumaka.
52005025	Wali a’i-a’i, kami mamporapika resi komi pokai-kaika kami.
52005026	Pasi to’oka samparia pua’i to samba’a pangaya kami taa mangkalingan sira. Pasi tempo komi manganto’oka sira etu, manganengu sira apa kita sintua’i ri raya mpangaya.
52005027	Wali aku re’e patuu yako resi i Pue to dakuto’oka komi, etu semo basaka sura mami si’i resi samparia pua’i to i Pue Allah Puenya.
52005028	Wali kami makai-kai resi i Yesu Kerisitu, Pue ngkita, see Ia mampaponsanika komi kanotoNya. Amin. Ungkanyamo ruyu gombongku si’i.
53001001	Sura si’i yako resi aku, i Paulus, pasi yako i Silas pasi i Timotius. Sura si’i kami mangantulisika komi to mangaya i Pue Yesu to siromu nja’u kota Tesalonika. Komi seja samba’a pei i Pue Allah, Pa’a ngkita pasi i Pue Yesu Kerisitu.
53001002	Wali kami makai-kai see i Pue Allah, Pa’a ngkita pasi i Pue Yesu Kerisitu, damampaponsanika komi kanotoNya pasi damangawaika komi karodo ndaya.
53001003	Wali a’i-a’i masipato kami manganto’oka i Pue Allah tarima matao apa saba komi. Masipato kami manganto’oka Ia tarima matao apa kanjo’u-njo’u karoso-roso pangaya ngkomi. Pasi kanjo’u-njo’u karosoroso komi samparia masiporayang.
53001004	Wali see naka tempo kami siromu sindara-ndara pei tau boros to i Pue Allah Puenya to siromu nja’u samparia lipu, tempo etu kami masanang mangansaritaka sira mangkonong komi pasi kami mangabarong lengko ngkomi. Kami mampakarebaka sira mangkonong pangaya ngkomi pasi sabara ngkomi mangansabaraka kasesa pasi soba to nurata ngkomi.
53001005	Wali naka pei tau mangansesai komi apa saba komi manganto’o i Pue Allah semo Makole. Pei kamonsonya i Pue Allah roomo mangantima komi mawali tauNya to masipato mampue mampakabae Ia. Pasi i Pue Allah roomo manganto’o komi masipato mawali tau to Ia Makolenya. Wali tempo komi mangansabaraka kasesa to nurata ngkomi etu, palaong to etu mampakanasaka resi tau to yusa kono kojo gombo i mPue Allah etu to manganto’o komi masipato mawali tau to Ia Makolenya.
53001006	Pei ane tau to mangansesai komi, tau etu danasesai i mPue Allah. Apa i Pue Allah sangkani mangika ewa wimba to masipato naika, see naka Ia damamponsawaka palaong to naika nsira etu.
53001007	Pasi Ia damampapandoo kasesa to nurata ngkomi pasi kasesa to irata mami seja. Wali palaong etu damawali ane ratamo temponya i Pue Yesu dama’i yako ndate saruga pei mampapokitaka kita koroNya. Tempo Ia ma’i etu, Ia dama’i sindara-ndara pei pomakauNya to bae kuasanya.
53001008	Pasi tempo Ia ma’i etu re’e apu to mawea to Ia damangampake mangahuku tau to taa mangansani i Pue Allah pasi to bo’onya mampalaika kareba matao mangkonong i Yesu Kerisitu, Pue ngkita.
53001009	Wali huku to danarata ntau etu, etu semo sira darapakaja’aka yau rataka ri singkasaenya, batuanginya sira darapanasok yau yako ri tango i mPue, wali sira tamo mangkita wo’u kuasa i mPue to bae kojo kayawaNya.
53001010	Palaong etu damawali ri tempo nakama’i i mPue. Naka pei Ia dama’i etu see Ia danabarong ntau to Ia Puenya pasi mampakaipu raya ntau songonya to mangaya Ia . Pasi komi seja damawali ewa wetu apa komi mangaya gombo to napakarebaka mami resi komi seore.
53001011	Wali see naka kami sangkani mampokai-kaika komi. Kami mamporapika resi i Pue Allah ngkita see Ia damangansawang komi see komi maya mangika lengko ngkatuwu to masipato naika ntau to mangarata angga to Ia mangawaika komi tempo Ia mampokio komi. Pasi kami makaikai resi Ia see yako ri kuasaNya Ia damangansawang see damawali samparia songka ngkomi to matao, pasi samparia palaong to nuika ngkomi apa saba pangayamu.
53001012	Naka pei kami makai-kai ewa wetu see i Yesu Kerisitu, Pue ngkita, darabarong apa saba lengko ngkomi. Pasi komi seja darabarong apa saba komi samba’a pei Ia. Wali palaong etu naka pei damawali ojo yako kanoto i mPue Allah pasi i Yesu Kerisitu, Pue ngkita.
53002001	Wali a’i-a’i, kami rani manganto’oka komi mangkonong kama’i i Yesu Kerisitu, Pue ngkita, pasi mangkonong temponya katiokotaka ngkita sindara-ndara dasimparata pei Ia. Wali ane mangkonong palaong to etu, kami mamporapika resi komi,
53002002	see komi ne’e majoli masusa pampobuuka ngkomi. Pasi ne’e moru-moru raya ngkomi mangandonge kareba to manganto’o ratamo temponya i Pue mula maporenta ri lino. Ne’e mangaya kareba etu nempo nato’o ntau to mampoanika mamporata gombo i Nosa Mapasing, pasi nempo napotundeka ntau, pasi nempo nato’o ntau to mampoanika re’e sura yako resi kami to manganto’o ewa wetu.
53002003	Wali nempo bara kesaa to nato’o ntau, ne’e natipu ntau etu. Kita mangansani taa monso gombo ntau etu apa kamonsonya tempo etu tawa darata ane tawa rata temponya boros tau tiokotaka yako ri lino si’i. Pasi temponya i Pue mula maporenta ri lino etu tawa darata ane tawa rapapokitaka resi to lino samba’a tau to mangewa kojo i Pue Allah, etu semo tau to taa maya taa darapakaja’aka yau.
53002004	Wali tau to baraewa etu ia damangewa samparia to napue ntau pasi to nato’oka ntau Allah. Pasi ia damangokotaka koronya pei manganto’o, “Aku semo to baebae anggangku pei samparia to napue ntau.” Pasi ia damasua pei matunda ri raya banua i mPue Allah pasi damanganto’o, “Aku semo i Pue Allah.”
53002005	Wali komi bara tawa mangkalingan gombo mami seore to mampakanasaka komi mangkonong palaong to damawali etu.
53002006	Pasi komi mangansani mangkonong anu to manganta’amaka tau baraewa etu ri tempo si’i. Pasi ia tawa maya rapapokitaka resi tau ane tawa rata temponya.
53002007	Kamonsonya tau baraewa etu re’emo mangika palaonginya ri lino, pei palaong etu rawuni apa ia tiroo rata’amaka. Pei ane ratamo temponya raoko yau Ia to manta’amaka,
53002008	tempo etu semo tau maja’a etu darapapokitaka. Pei ojo karata i mPue Yesu, Ia damampopate yau tau maja’a etu Ia damangampake nosa to masuwu yako ri ngangaNya. Wali kayawa i mPue tempo danakarata etu damampakaja’aka yau kuasa ntau maja’a etu.
53002009	Pei ane mangkonong palaong ntau maja’a etu tempo ia tawa rapakaja’aka yau, kamonsonya palaong etu palaong i ngKepala Measa semo. Ia damangampake samparia kuasa i ngKepala Measa pei damangika palaong to mawali tondong resi tau pasi palaong to taa rapobiasa to mampakaipu raya ntau apa ia rani mangantipu sira.
53002010	Pasi tau baraewa etu damangika samparia jaya to maja’a mangantipu tau to darapakaja’aka yaumo. Pei naka pei sira darapakaja’aka yau apa saba sira bo’onya manga’angga kareba to monso to maya mangampalaes sira.
53002011	Wali apa sira bo’onya manga’angga kareba to monso etu, see naka i Pue Allah damangika see sira tamo kojo nansani mampasisala anu to monso pasi anu to taa monso. See naka ojo wuti to naaya nsira.
53002012	Pasi naka pei i Pue Allah damangika ewa wetu see samparia sira paka darahuku, etu semo tau to taa mangaya kareba to monso, pei to masanang mangika palaong to maja’a.
53002013	-
53002014	Pei a’i-a’i anu naporayang i mPue, masipato kami sangkani manganto’oka i Pue Allah tarima matao apa saba komi. Apa yako ri pamulanya i Pue Allah mangampilis yami komi darapalaes yako ri huku to danarata ntau ri tempo etu. Pasi kareba matao to kami mampakarebaka resi komi seore, etu semo jaya to napake i mPue Allah mampokio komi. Roo see, apa saba komi mangaya anu to monso, i Pue Allah mampalaes komi mangampake kuasa i Nosa Mapasing to mangawali komi see komi mawali i Pue Allah Puenya. Naka pei i Pue Allah mangika samparia palaong to etu apa Ia rani komi mangarata seja kayawa to re’e resi i Yesu Kerisitu, Pue ngkita. Wali masipato kojo kita manganto’oka Ia tarima matao.
53002015	Wali a’i-a’i, ane ewa wetu, pakaroso pangaya ngkomi. Pasi kongko kojo paposia to roomo kami mamporata resi komi tempo kami mampotundeka komi seore pasi to kami mangantulisika komi ri raya nsura.
53002016	Wali kami makai-kai resi i Yesu Kerisitu, Pue ngkita, pasi resi i Pue Allah, Pa’a ngkita. Ia mamporayang kita pasi yako kanotoNya Ia roomo mangawaika kita karoso ndaya to singkasaenya pasi Ia mangawaika seja kita pansarumaka to matao.
53002017	Wali kami mamporapika resi Ia see Ia mampakaroso raya ngkomi pasi mampakaroso pangaya ngkomi see gana karoso ngkomi damanganto’o pasi damangika samparia anu to matao.
53003001	Wali a’i-a’i, re’e wo’u to kami rani manganto’oka komi. Kami mamporapika resi komi mangampokai-kaika kami see tuntu i mPue majoli datikareba, pasi see tau damanga’angga tuntu i mPue etu ewa nuika ngkomi seore.
53003002	Pasi pokaikaika seja kami see i Pue Allah damampalaes kami yako resi tau to lengkonya taa masipato pasi maja’a, apa taa samparia tau to mangaya i Pue.
53003003	Pei i Pue masipato rasarumaka, pasi Ia damampakaroso pangaya ngkomi pasi damangararamaka komi yako resi Kepala nto pantipu.
53003004	Wali kami mansarumaka i Pue, see naka kami matantu komi re’e mangalulu paposia mami pasi komi taa damandoo mangalulu paposia mami etu.
53003005	Wali kami mampokaika komi see i Pue damampakanasaka ri raya ngkomi mangkonong pamporayang i mPue Allah, pasi damampakabae sabara ngkomi mangampea kama’i i ngKerisitu.
53003006	Wali a’i-a’i, i Yesu Kerisitu, Pue ngkita, roomo mangawaika kami kuasa. Wali yako kuasa etu semo kami mampaposiaka komi, kami manganto’o, ne’e mampogalungika pua’i ngkita to samba’a pangaya ane bo’onya mapalaong pasi bo’onya mangaluluka paposia to kami roomo mamporata resi komi seore.
53003007	Apa komi nunsani ewa wimba lengko ngkatuwu mami tempo kami maroo ri oyo ngkomi seore. Pasi komi nunsani masipato komi mangika seja ewa lengko ngkatuwu mami etu apa kami madota seja mapalaong tempo etu.
53003008	Pasi samparia pangkoni to nawaika ntau kami, tare to taa naoli mami. Pei wuri eo kami mandasai mapalaong see taa damampakabeu komi.
53003009	Wali kamonsonya masipato kami marapi sawang resi komi, pei kami taa mangika ewa wetu apa kami rani mawali tondong to maya nululu ngkomi.
53003010	Apa pasiwa tempo kami re’e siwaka pei komi seore, tempo etu kami mampaposiaka komi manganto’o, “Tau ane bo’onya mapalaong taa seja maya mangkoni.”
53003011	Wali naka pei kami mampatiendoka komi mangkonong gombo mami seore apa re’e kareba to idonge mami. Kareba etu manganto’o re’e bara sawei mba’a tau ri oyo ngkomi to bo’onya mapalaong. Tau etu tare yusa to naika nsira kasimbalinya yako sangkani rani manganto’oka sa’e ewa wimba daraika palaong to si sira.
53003012	Wali yako kuasa to nawaika i Yesu Kerisitu, Pue ngkita, resi kami, see naka kami mampaposiaka pasi mampatiendoka tau etu. Kami manganto’oka sira ewa si’i, “Ne’e mangarotai raya nsa’e pei pakadota mangika palaong to si komi see danurata pangkoni to danukoni ngkomi.” Wali etu semo paposia mami resi tau etu.
53003013	Pei a’i-a’i, komi to si’a ewa wetu lengko ngkomi, ne’e mosa mangika anu to matao.
53003014	Pasi ane bara re’e yunu ngkomi to bo’onya mampolaika gombo to natulis mami ri raya nsura si’i, jagai kojo tau etu. Pasi ne’e mampogalungika ia see ia damawali mea.
53003015	Pei ne’e mampobuuka ia ewa bali ngkomi. Kasimbalinya yako etu, paposiaka ia ewa to masipato nuika ngkomi mampaposiaka a’i to samba’a pangayamu.
53003016	Wali i Pue semo pu’u ngkarodo ndaya, wali kami makai-kai see nempo kesaa to mawali resi komi, Ia sangkani damangawaika komi karodo ndaya etu. Pasi kami makaikai seja see i Pue dasiwaka pei komi samparia.
53003017	Wali aku, i Paulus, aku taa mangkalingan komi. Pasi aku semo to mangantulis gombo to kapuranya si’i apa ewa wetu semo to inikangku ponto ngkani aku mangika sura resi tau, see mampakanasa sura etu yako resi aku semo. Wali tempo aku to mangantulis, ewa si’i semo ta’anya.
53003018	Wali aku makai-kai resi i Yesu Kerisitu, Pue ngkita, see Ia damampaponsanika komi samparia kanotoNya. Amin. Ungkanyamo ruyu gombongku si’i.
54001001	Sura si’i yako resi aku, i Paulus. Aku semo pomakau i ngKerisitu Yesu. Naka pei aku mawali pomakauNya apa mampolaika i Pue Allah, to Pansompo ngkita, pasi i Kerisitu Yesu, pu’u mpansarumaka ngkita. Sira manganto’oka aku mangika palaong to etu.
54001002	Wali aku mangantulis sura si’i resi korom, i Timotius. Aku mangepe korom ewa ana ngkorongku apa korom mangaya seja i Pue Allah siwaju pei aku. Wali aku makai-kai see i Pue Allah, Pa’a ngkita, pasi i Kerisitu Yesu, Pue ngkita, damampaponsanika korom kanotoNya pasi pamporayangiNya pasi mangawaika korom karodo ndaya.
54001003	Wali aku rani korom maroo ri kota Epesus etu ewa aku room manganto’o tempo aku yau ri propinsi Makadonia seore. Tempo etu aku manganto’oka korom maroo ri kota Epesus apa nja’u ria re’e sangga’a tau to mampotunde tau pei anu to sira mampotundeka tau etu taa monso. Wali aku re’e manganto’oka korom mampaposiaka tau etu see sira mandoo mampotundeka tau anu to etu.
54001004	Pasi sira madota kojo mangika palaong to tare batuanginya ewamo mangansaritaka tau sarita-sarita to taa monso pasi mangansaritaka mangkonong potapi mbiyaa nsira to boros kojo. Wali to’oka sira pandooka mangika palaong to etu, apa yako sarita to ewa wetu mawali masibanta to tare batuanginya. Pasi sarita etu taa mampakanasaka kita mangkonong songka i mPue Allah, apa yako ri pangaya ngkita semo kita mangangika palaong i mPue Allah.
54001005	Wali naka pei aku manganto’oka korom porenta etu see kita to mangaya masiporayang. Apa ane raya ngkita napakayongo i mPue Allah, pasi ane raya ngkita taa mangepe sala ri tango i mPue Allah mangkonong lengko ngkita, pasi ane kita mangaya kojo i Kerisitu, ane ewa see kita maya masiporayang.
54001006	Pei re’e sangga’a tau to taa mangaluluka to etu. Sira raporapaka ewa tau to masepi yau yako ri jaya to monso pei tamo mangalulu jaya to etu. Wali tau etu jamo manganto’o gombo to tare batuanginya.
54001007	Sira rani mawali guru to mampoguru porenta i Musa. Pei tempo sira mampoguru porenta etu, sira taa mangansani batuanginya gombo to nato’o nsira, pasi taa seja nansani batuanginya porenta to sira maroso mampotundeka tau etu.
54001008	Pei kita tansani porenta i Musa matao ane rapake singkonong pei batuanginya.
54001009	Pasi kita tansani porenta etu si’a rawaika tau to taa mangika sala. Tau to rawaika porenta etu semo tau to maja’a, tau to sangkani mangewa i Pue Allah, tau to bo’onya manga’angga i Pue Allah, pasi tau to madosa. Pasi porenta etu rawaika seja tau to lengkonya taa singkonong pei i Pue Allah, tau to mampokore Ia, tau to mampopate yau indonya bara pa’anya, pei kasamparianya tau to mampopate yau sa’e.
54001010	Pasi porenta etu rawaika seja tau to magoyal pasi masala, tau to marongo paka langkai bara paka to we’a, tau to mangansoko tau pei mangkeni yau damawali watua, tau to mawuti, pasi to mawali matamanasa to taa monso. Wali tau to ewa wetu semo to rawaika porenta i Musa etu. Pasi samparia tau to mangika lengko to taa singkonong pei anu to monso to room rapotundeka, etu semo tuntu i mPue Allah, tau to mangika lengko to etu seja to rawaika porenta.
54001011	Samparia si’i singkonong pei kareba matao to yako resi i Pue Allah anu bae kojo kayawaNya pasi to rabarong. Kareba matao etu nasarumakaka i mPue Allah aku mampakarebaka.
54001012	Wali aku manganto’o tarima matao resi i Kerisitu Yesu, Pue ngkita, to mangawaika aku karoso mampakarebaka kareba matao etu. Naka pei aku manganto’oka Ia tarima matao apa Ia mangkita aku masipato rasarumakaka see naka Ia mangawaika aku mangika palaongiNya.
54001013	Nempo maja’a kojo lengkongku resi Ia tempo aku tawa mangaya, Ia tiroo mangawaika aku palaong to etu. Tempo aku tawa mangaya, tempo etu aku semo tau to manto’o maja’a i Kerisitu, pasi aku tau to mampakasesai Ia pasi mangarunes Ia. Pei i Pue Allah mamporayang aku apa samparia palaong etu inikangku saba kabeangku apa aku tawa mangaya.
54001014	Palaongingku etu maja’a, pei kanoto i mPuenta bae kojo resi aku, pasi bae seja pangaya pasi pamporayang to nawaika i ngKerisitu Yesu aku.
54001015	Wali gombo to dakuto’o si’i monso pu’u pasi masipato kojo ra’aya. Etu semo, i Kerisitu Yesu ma’i ri lino si’i damampalaes tau madosa. Wali aku semo tau to bae kojo dosangku,
54001016	pei nempo ewa see i Pue Allah mamporayang aku. Naka pei Ia mamporayang aku to bae kojo dosangku si’i see damawali tondong mangkonong ewa wimba kabaenya sabara i ngKerisitu Yesu. Wali sabaraNya to resi aku etu mawalimo tondong yako ri tempo si’i resi tau to damangaya Ia, pei to damangarata katuwu to singkasaenya saba sira mangaya Ia.
54001017	I Pue Allah Ia Makole to singkasaenya, pasi Ia taa damate, pasi taa rakita. Ojo Ia semo i Pue Allah. Wali anu kita manga’angga pasi mangabarong Ia rataka ri singkasaenya. Amin.
54001018	Wali i Timotius, anangku, si’i paposia to kusarumakaka resi korom. Paposia si’i singkonong pei gombo to rato’o yami mangkonong pamporani i mPue Allah resi korom. Wali ne’e mangkalingan gombo etu, apa gombo etu maya mampakaroso rayamu see korom damampoewaka anu to matao.
54001019	Pasi tempo korom mampoewaka anu to matao etu, kongko kojo pangayamu resi i Pue, pasi ika lengko to matao see raya ngkorom taa damangepe sala ri tango i mPue Allah. Apa re’e tau to ri rayanya mangepe sala pei sira tiroo mangika, wali tau etu maja’a yau pangayanya.
54001020	Wali dua mba’a tau to ewa wetu sanganya i Himeneus sira dua i Aleksander. Sira dua aku roomo mangawaika yau resi i Kepala Measa. Naka pei aku mangawaika yau sira etu see sira damawali manasa taa matao manganto’o maja’a i Pue Allah.
54002001	Wali uyu-uyunya aku mamporapika kojo see tau to mangaya makai-kai resi i Pue Allah mampokaika samparia tau. Tempo makai-kai etu, matao ane mamporapi anu to raparluu, mamporapika see i Pue Allah mangansawang sa’e, pasi manganto’oka Ia tarima matao.
54002002	Pasi ewa see seja pokai-kaika makolemakole pasi samparia tau to bose pangkanya, see kita datuwu masanang pasi taa marotai. Pasi anu kita mangika lengko to singkonong pei i Pue Allah pasi to masipato na’angga nsa’e.
54002003	Wali pokai-kai to ewa wetu matao, pasi mampakasanang i Pue Allah, to Pansompo ngkita.
54002004	Apa Ia rani samparia tau darapalaes pasi damangansani anu to monso mangkonong Ia.
54002005	Apa ojo samba’aja i Pue Allah pasi ojo samba’aja to mamponsaruka kita to lino resi i Pue Allah. To mamponsaruka kita etu to lino seja, etu semo i Kerisitu Yesu.
54002006	Wali i Kerisitu Ia room mangawaika koroNya ngkalio damangalapa yau samparia tau yako ri kuasa nu dosa. Wali ratamo temponya to napilis i mPue Allah, Ia mampakanasaka to lino Ia rani samparia tau darapalaes.
54002007	Wali apa saba to etu see naka aku rapilis mawali pomakau i mPue Yesu. Aku napokau i mPue dayau resi tau to si’a to Yahudi damampakarebaka sira kareba matao. Pasi aku mampotundeka sira mangkonong pangaya pasi mampotundeka sira anu to monso mangkonong i Pue. Monso pu’u to kuto’o. Aku taa mawuti.
54002008	Wali si’i pamporaningku ane mangkonong tempo tau to mangaya siromu bara imbare damakai-kai. Tempo etu to langkai semo to mangokotaka palenya pei makai-kai, pei ojo to langkai to lengkonya singkonong pei i Pue Allah. Taa matao sira makai-kai ane tongo ngkaja’a ndayanya pasi matingka.
54002009	-
54002010	Pasi si’i wo’u pamporaningku mangkonong to we’a to mangaya. Wali aku rani sira mampasilonga koronya mangampake pake to masipato napake ntau we’a to mangaya, to matao lengkonya pasi to nakurang manta’amaka pamporani ndayanya to maja’a. Apa ane tau we’a to mangaya, si’a mangayumpi wayuanya bara mampake wayawa pei mutiara bara mampake baju to masuli olinya to bae batuanginya. To bae batuanginya resi tau we’a to manganto’o sira mangaya i Pue Allah, etu semo palaong nsira to matao. Wali ne’e tau we’a mayabi raika mampakagaya koronya.
54002011	Pei aku rani tau we’a ojo maroti pasi simpalai pei mampodongeka anu to rapoguru.
54002012	Pasi aku taa mangabiaka to we’a mampoguru pei mangkuasang to langkai. Sira ojo damaroti.
54002013	Wali ewa see daraika apa saba i Adam ipapowali ruyu panewa i Hawa.
54002014	Pasi si’a i Adam to ratipu, etu semo to we’a to ratipu pei mawali tau madosa.
54002015	Pei to we’a darapalaes seja tempo sira moana ane sira tare pandoonya mangaya i Kerisitu, pasi mamporayang sa’e, pasi mangika palaong to singkonong pei i Pue Allah, pasi ane sira manta’amaka pamporani ndayanya to maja’a.
54003001	Wali monso pu’u gombo to aku damanganto’o si’i. Etu semo, tau to langkai to rani mawali ketua ntau to mangaya, tau etu naporani palaong to matao.
54003002	Wali ketua ntau to mangaya, ia taa maya re’e lengkonya to masipato naseko nsa’e. Ia samba’aja rongonya, pasi ia mangajagai koronya ngkalio. Ia tau to masilonga pampobuukanya, pasi ia mangika lengko to masipato na’angga nsa’e. Tau to etu masanang mampalinggona tau to rata pasi ia seja pande mampotunde sa’e.
54003003	Ia si’a to panginu, bara to batingka, pasi ia taa makasar. Ia si’a tau to mangaliwu rani masibanta, pasi ia si’a tau to ojo rani doi.
54003004	Tau to rani mawali ketua ntau to mangaya ia seja taa maya taa matao raika mampasilonga tau to maroo ri banuanya, pei mampotundeka ananya see sira sangkani mampalaika pasi manga’angga ia.
54003005	Apa ane tau to taa nansani mampasilonga tau to maroo ri banuanya, tau etu taa seja nansani mampasilonga tau to mangaya i Pue Allah.
54003006	Wali tau to rani mawali ketua etu ia taa maya ane ia tawa masae pangayanya. Apa ane tau to owo mangaya pei mawali ketua, tau etu bara mawali mangei ewa i Kepala Measa tempo owi. Wali tau etu danahuku i mPue Allah.
54003007	Pasi re’e seja mangkonong tau to rani mawali ketua. Tau etu taa maya ane si’a tau to matao lengkonya ane ri pangkita ntau to taa mangaya. Apa ane si’a ewa see ia bara danato’o maja’a ntau pasi dakono akal i maja’a.
54003008	Wali ewa see seja tau to mawali diaken. Sira tau to mangika lengko to masipato na’angga nsa’e, sira si’a tau to mawuti, si’a to panginu, pasi si’a seja tau to ojo rani sugi.
54003009	Sira mangkongko anu to napaponsanika i mPue Allah mangkonong pangayanya, pasi raya nsira taa mangepe sala ri tango i mPue Allah.
54003010	Wali tau to damawali diaken, sira daraparesa ruyu panewa ane tare lengko nsira to masipato raseko, sira maya mawali diaken.
54003011	Wali ewa see seja rongo ntau to mawali diaken. Sira seja tau to masipato na’angga nsa’e, pasi si’a tau to bawiwi. Pei sira mangajagai koronya ngkalio pasi sira nempo kesaa palaong to nikanya, sira maya rasarumakaka.
54003012	Wali to langkai to mawali diaken, ia samba’aja seja rongonya pasi ia seja taa maya taa matao naika mampasilonga ananya pasi samparia tau to re’e maroo ri banuanya.
54003013	Wali tau to madota mangika palaong ndiaken, sira damangarata pangka to bae. Pasi sira damangarata seja pansawang see taa kojo meka rayanya magombo resi sa’e mangkonong pangaya nsira resi i Kerisitu Yesu.
54003014	O Timotius, pamporaningku aku tamo masae dayau resi korom, pei aku mangantulisika korom paposia si’i
54003015	see ane re’e to mangantalas aku, korom nunsani yami ewa wimba lengko ngkatuwu to masipato napolengkoka ntau to Pa’anya i Pue Allah. Wali kita to mangaya, kita semo tau i mPue Allah anu to tuwu. Pasi kita semo to mampotundeka pasi mampoewaka anu to monso mangkonong i Pue Allah ewa nika ntinja pasi tundasi mangkongko pasi mampakaroso banua.
54003016	Wali monso pu’u bae kojo batuanginya anu to napaponsanika i mPue Allah mangkonong pangaya ngkita. Etu semo, I Pue Allah nama’i mawali tau, Pasi i Nosa Mapasing mampakanasa Ia tare dosa. Ia nakita mpomakauNya yako ndate saruga, Pasi kareba mangkonong Ia rapakarebaka resi tau samparia bansa. Pasi tau sambawo lino re’e to mangaya Ia. Pasi Ia tiokotaka nto’u saruga ri raya ngkayawaNya.
54004001	Wali i Nosa Mapasing re’e mampakanasaka kojo kita, Ia manganto’oka kita mangkonong anu to damawali ri tempo to darata. Ri tempo etu boros tau to damamposaka yau pangayanya resi i Pue Allah. Tau etu damangalulu nosa-nosa to manipu to mampoguru anu to yako resi measa.
54004002	Wali tau to manganto’o gombo to yako ri measa etu, sira tau to mawuti pasi to ojo gombonya manoto. Sira tamo mangepe sira sala, apa raya nsira room mawali yau ewa pela ntau to maronu apa kono wubu mapoi panewa mawali maroyo to makumba pasi male.
54004003	Sira manganto’oka tau, “Taa maya marongo.” Pasi sira mamporentangika seja tau, sira manganto’o, “Ne’e mangkoni pangkoni to rapomalika.” Pei kamonsonya, pangkoni to etu napapowali i mPue Allah darakoni. Wali kita to mangaya pasi to mangansani anu to monso, kita maya mangkoni pangkoni to etu pei manganto’oka i Pue Allah tarima matao.
54004004	Apa samparia anu to napapowali i mPue Allah paka matao. Wali tare to maya rapomalika ane kita mangantima yako resi i Pue Allah pasi manganto’oka Ia tarima matao.
54004005	Apa pangkoni etu room nato’o i mPue Allah maya rakoni. Wali yako ri gombo i mPue Allah etu pasi yako ri pokai-kai ngkita manganto’oka Ia tarima matao, see naka pangkoni etu mawali matao resi kita.
54004006	Wali ane korom mampotundeka tau to mangaya anu to kuto’oka korom si’i, korom damawali to papolaong i ngKerisitu Yesu anu to matao kojo. Pasi re’e dua njaya to damampakaroso raya ngkorom. Nomor samba’a etu semo tuntu i mPue anu to nuaya ngkorom, pasi nomor dua etu semo anu to monso to room rapotundeka pasi to nululu kojo ngkorom.
54004007	Pei ne’e mampodongeka sarita-sarita to taa monso. Sarita-sarita etu taa singkonong pei i Pue Allah, pasi tare batuanginya. Kasimbalinya yako etu, pakadota mamponanyang mangika palaong to singkonong pei i Pue Allah.
54004008	Apa ane kita mangika palaong to mampakaroso koronta, palaong to etu re’e batuanginya resi kita. Pei ane mangika palaong to mampakaroso raya ngkita mangika palaong to singkonong pei i Pue Allah, etu to bae kojo batuanginya. Apa yako palaong to etu kita mangarata parajanji i mPue Allah, etu semo kasanang ri katuwunta si’i-si’i pasi ri katuwunta ri tempo to darata.
54004009	Monso pu’u anu to kuto’oka korom, pasi masipato rapodongeka kojo.
54004010	Kita re’e mansarumaka i Pue Allah anu to tuwu. Ia semo to Pansompo ntau samparia, taa manto’o tau to mangaya. Wali etu semo sabanya naka pei kita madota kojo mangika palaong i mPue.
54004011	Wali porentangika pasi patundeka tau anu to room kuto’oka si’i.
54004012	Ne’e ojo rabiaka tau mangkaengas korom saba korom damangurawa. Pei matao ane katuwu ngkorom mawali tondong resi tau to mangaya. Katuwumu etu semo gombomu, palaongmu, pamporayangmu, pangayamu, pasi lengko pei pampobuukamu to singkonong pei i Pue Allah.
54004013	Wali aku dayau resi korom pei ane aku tawa rata, ika palaong to si’i. Etu semo basa tuntu i mPue Allah resi tau boros, pei paposiaka pasi patundeka sira mangkonong tuntu i mPue etu.
54004014	Ne’e mangkalingan sora to nawaika i mPue Allah korom. Sora etu rawaika resi korom tempo ketuaketua ntau to mangaya mamposaka palenya ri wawo ngkorom seore. Tempo etu re’e tau to magombo manganto’o yami pamporani i mPue Allah resi korom. Wali pakadota mampake sora to nawaika i mPue Allah korom etu.
54004015	Wali pakadota rayamu mangika palaong ngkorom etu. Ika kojo palaong to etu see samparia tau to yusa maya mangkita korom kanjo’u-njo’u karoso-roso nuika mangalulu i Pue pasi mangika palaongiNya etu.
54004016	Pakatao kojo lengko ngkorom pasi pakatao seja anu to nupotunde ngkorom. Lulu kojo anu to aku manganto’o si’i, apa ane korom mangalulu kojo korom damangararamaka katuwu ngkorom ngkalio pasi mangararamaka seja katuwu ntau to mampodongeka korom.
54005001	Wali ane tau to langkai to tu’amo mangika sala, ne’e makasar nuika manganseko ia, pei paposiaka ia ewa wimba nuika magombo mampaposiaka pa’amu see ia tamo damangika wo’u sala to etu. Pasi ane to langkai to mangurawa, patiendoka sira ewa nuika mampatiendoka a’imu to langkai.
54005002	Panewa to we’a to tu’amo, patiendoka sira ewa wimba nuika mampatiendoka indomu. Pasi ane to we’a to mangurawa, patiendoka sira ewa nuika mampatiendoka a’imu to we’a, pei jagai lengkomu pasi pampobuukamu resi tau we’a to mangurawa etu see singkonong pei i Pue Allah.
54005003	Wali mangkonong tau balu to we’a, ewa si’i raika. Pakabae pasi piara kojo tau balu to taa kojo re’e tau to mampiara ia.
54005004	Pei ane tau balu to re’e ananya bara makumpunya to maya mampiara ia, to tao-tao sira semo mampiara ia, apa etu semo songka i mPue Allah resi tau. Pasi ane tau mampongakung mampiara tau tu’anya pasi buenya ewa naika nsira mampiara ia tempo ia dakodiwa, etu semo palaong to masipato raika pasi i Pue Allah masanang kojo mangkita palaong to etu.
54005005	Pei ane tau balu to taa kojo re’e tau to mampiara ia, tau balu etu jamo mansarumaka kojo i Pue Allah. Pasi ia madota kojo wuri eo makai-kai resi i Pue Allah marapi sawang resi Ia.
54005006	Pei tau balu to ojo mangalulu pamporani ndayanya, tau etu nempo koronya tuwu, kamonsonya ia ewa tau to matemo apa katuwunya etu tare batuanginya.
54005007	Wali to’oka porenta si’i resi tau to mangaya nja’u ria. Apa ane sira mangalulu porenta si’i, tare tau to maya mampakasala sira.
54005008	Pei ane re’e tau to taa mampiara tau balu to masipato ia semo mampiara, taa manto’o ane tau to maroo ri banuanya, tau etu ojo mamposapuka pangayanya. Tau etu to ja’a-ja’a lengkonya pei tau to taa mangaya.
54005009	Wali kita mampakanasaka ruyu mangkonong to imba tau balu to we’a to danapiara ntau i mPue Allah. Tau balu etu taa maya ane ia tau to tawa rata ono mpuyu nto’u umurnya, pasi taa seja maya ane tempo seore ia yabi sangkani marongo.
54005010	Pasi tau to napiara ntau i mPue Allah etu, ia tau to ane ri pangkita ntau boros ia madota mangika palaong to matao. Etu semo ia madota mampiara ananya tempo seore, ia madota mampalinggona tau to rata, ia madota mangansawang tau to i Pue Allah Puenya, rapanya mamposo’i yau awu ntana yako ri witi nsira, pasi ia madota seja mangansawang tau to mangarata kasusa. Pasi samparia ngaya mpalaong to matao ia madota mangika. Wali tau balu to ewa wetu lengkonya, tau etu masipato napiara ntau i mPue Allah.
54005011	-
54005012	Pei ne’e tau i mPue Allah etu mampiara tau balu to damangurawa. Apa tau balu to mangurawa ane rata temponya sira mamporoe to langkai, panewa sira rani marongo. Wali ane ewa see, sira tamo rani mangika palaong to sira roomo mamparajanjika i Kerisitu sira damangika, see naka sira damangepe sala.
54005013	Pasi tau balu to mangurawa, ane sira napiara ntau i mPue Allah, sira damawali meyoko pasi sira ojo damalinja-linja njo’u banua ntau. Pei si’a ojo etu to damawali resi sira, sira damawali seja tau to bawiwi pasi to sangkani rani manganto’oka sa’e ewa wimba danaika palaong to si sira, pasi to mangansarita anu to taa matao rasarita.
54005014	Wali ane tau balu to mangurawa, aku rani sira marongo pei riana pasi mampasilonga palaong ri banuanya. Apa ane ewa see naika nsira, sira taa damangika palaong to damangawaika bali ngkita jaya manganto’o maja’a kita.
54005015	Apa re’e sawei mba’a tau balu to room mangandolika tangonya yako resi i Pue Allah pei mangalulu yau i Kepala Measa.
54005016	Wali tau to mangaya ane re’e ja’inya to we’a to mate yau rongonya, to tao-tao ia semo mangansawang tau balu etu naka ne’e mampakabeu tau i mPue Allah. Apa ane ewa see tau i mPue Allah nakoto mangansawang tau balu to taa kojo re’e tau to mampiara.
54005017	Wali re’e wo’u to aku manganto’oka korom mangkonong ketua-ketua ntau to mangaya. Etu semo mangkonong ketua-ketua to matao kojo naika mampasilonga tau to mangaya, taa manto’o ketua-ketua to madota mampakarebaka pasi mampotundeka tuntu i mPue Allah. Wali ketua-ketua to ewa wetu sira danato’o ntau masipato mangantima ntanapa to dua ngkani kabaenya ewa to biasa.
54005018	Apa ri raya ntuntu i mPue Allah re’e ratulis, “Ane sapi to mangayojok pae naka wea, ne’e raso’o yau ngujunya see ia maya mangkoni pae to rayojok etu.” Pasi tuntu i mPue manganto’o wo’u, “Tau to mapalaong masipato mangantima saronya.”
54005019	Wali si’i wo’u kuto’oka korom mangkonong ketua-ketua ntau to mangaya. Ane bara re’e tau manganto’o gombo to mampakasala ketua, ne’e rapadongeka ane taa gana dua bara togo tau to matamanasa salanya etu.
54005020	Pei ane re’e ketua etu to sangkani mangika dosa, seko tau etu ri tango ntau i mPue Allah, see tau to mangandonge etu damawali meka raya nsira mangika dosa to naika ngketua etu.
54005021	Wali aku mamporapika resi i Pue Allah pasi i Kerisitu Yesu pasi pomakau i mPue Allah to ipilisiNya see sira mawali matamanasa mangkonong paposia to kuto’oka korom si’i. Paposia etu manganto’o lulu kojo porenta to aku room manganto’oka korom etu. Pasi tempo korom mangabotus palaong to mawali, ne’e mangampilis tau.
54005022	Wali mangkonong tempo mangokotaka tau mawali ketua ntau to mangaya, ne’e masara mangokotaka ia. Apa ane ia bara re’e dosa to korom taa mangansani, ane ewa see, tempo korom mangokotaka tau etu sewaju ewa korom singkonong pei dosa ntau etu. Wali jagai kojo lengkomu pasi pampobuukamu naka ne’e mangika palaong to taa masipato raika.
54005023	Pasi re’e wo’u paposiangku resi korom, etu semo ne’emo manginu ojo ue. Inu seja tule anggur sangkodi see matao muni kompomu, apa aku re’e mangandonge korom mandudu ngkani masaki.
54005024	Wali ane mangkonong dosa ntau, re’e dosa to miyala kojo, wali tawa rata temponya rabotus nansani ntau boros dosa ntau etu. Pei re’e wo’u dosa ntau to taa miyala kojo. Tempo to darata panewa danansani ntau boros.
54005025	Pasi ewa see seja ane palaong to matao. Re’e to miyala kojo, pei nempo taa miyala kojo palaong to matao, taa masae danansani ntau boros.
54006001	Wali aku re’e wo’u sangkodi mangkonong pamporani i mPue Allah resi watua to mangaya. Pamporani i mPue Allah tau etu mampobuuka tau puenya masipato ra’angga. Apa ane ia manga’angga tau puenya etu, sa’e taa maya manto’o maja’a i Pue Allah apa saba to nikanya. Pasi sira taa seja maya manto’o maja’a anu to kita mampotunde.
54006002	Wali bara re’e watua to puenya tau to mangaya seja, wali ane ewa see, taa matao ane watua etu mampobuuka, “Taa mawei ane aku taa manga’angga tau puengku etu apa kami dua pua’i to samba’a pangaya.” Taa kojo matao ane ia mampobuuka ewa wetu. Kasimbalinya yako etu, to tao-tao watua etu maopis kojo mangansawang tau puenya, apa tau puenya etu tau to mangaya seja to naporayang mbatuanya etu. Wali patundeka anu to kuto’o si’i pasi paposiaka kojo tau see sira mangalulu.
54006003	Wali re’e tau to mampoguru anu to yusa. Tau etu taa mangalulu anu to monso, to nato’o i Yesu Kerisitu, Pue ngkita. Pasi taa mangalulu anu to kita mampotunde mangkonong lengko to singkonong pei i Pue Allah.
54006004	Wali ane tau to ewa wetu, ia mangei pasi bea kojo. Ia rani kojo mangaliwu tingka pasi masibanta mangkonong batuanginya gombo ntau. Wali yako lengkonya etu mawali wo’u palaong to maja’a, etu semo tau kaloo pasi timopo, matingka, bawiwi pasi mampondayaka anu to taa matao mangkonong sa’e.
54006005	Pasi re’e seja mawali masibanta ri oyo ntau to tamo matao pampobuukanya. Tau etu tamo mangansani anu to monso. Sira mampobuuka ane masua agama, etu semo jaya damangarata kasugi.
54006006	Pei kamonsonya, ane kita mampolengkoka lengko to singkonong pei i Pue Allah, pasi ane kita mangepe gana kojo to re’e resi kita, ane ewa see bae kasugi ngkita.
54006007	Apa tempo kita rapoanaka, tempo etu kita tare kesaa to kita nangkeni ri lino. Pasi tempo kita damate, tare seja kesaa to kita maya damangkeni.
54006008	Wali ri katuwu ngkita si’i ane kita gana ewa pangkoni pasi pake, to tao-tao kita mangepe masanang.
54006009	Pei tau to ojo rani sugi, tau etu daragoda pasi daraakal. Anu to mangagoda pasi mangaakal ia, etu semo pamporani ndayanya to bea pasi to maja’a. Wali pamporani ndaya to etu damampakaja’a katuwu ntau etu pasi damampopate yau ia.
54006010	Apa ane ewa pinamuya, yako ri kalenya mawali tuwunya. Wali ane tau ojo mamporayang doi, to etu maya raporapaka ewa kale mpinamuya apa yako ri pamporayangnya doi etu mawali samparia anu to maja’a. Apa re’e tau to mamporayang kojo doi, see naka sira re’e mampiyaika pangayanya. Wali tau etu sira roomo mangarata kasesa to yako ri soso ndaya nsira.
54006011	Pei korom semo tau to i Pue Allah Puenya. Wali see naka pakalongko yako ri palaong to maja’a etu. Pei pakadota mangika lengko to masipato raika pasi to singkonong pei i Pue Allah. Pakaroso pangayamu resi i Pue pei porayang kojo sa’e. Pasi ane nurata ngkorom kasesa, pakaroso rayamu mangalulu i Pue. Pasi ikamo to manoto resi sa’e.
54006012	Wali pakadota mampoewaka pangayamu resi i Pue, pasi kongko kojo katuwu to singkasaenya. Katuwu etu korom room napokio i mPue Allah mangantima tempo korom mangaya. Pasi korom re’e mampongakung pangayamu etu seore ri tango ntau boros.
54006013	-
54006014	Wali i Pue Allah pasi i Kerisitu Yesu, sira maya mawali matamanasa mangkonong paposia to dakuto’oka korom. I Pue Allah semo to mangawaika katuwu resi samparia anu to re’e. Pasi i Kerisitu Yesu Ia semo to mawali matamanasa mangkonong anu to monso tempo Ia nangampotango i Pontius Pilatus seore. Wali paposiangku resi korom, etu semo, lulu kojo porenta to room rapakanasaka resi korom etu. Lulu kojo see tare pasi sangkodi porenta etu to taa raluluka, apa ane ewa see tare tau to maya manganto’o maja’a porenta etu. Wali lulu kojo sampe rata temponya kama’i muni i Yesu Kerisitu, Pue ngkita.
54006015	Apa ane rata temponya to kono, i Pue Allah damanganto’oka i Yesu ma’i muni. Wali ojo patanya i Pue Allah to mangkuasang samparia, pasi Ia rabarong kojo. Ia semo Makole to mangkuasang samparia makole, pasi Ia semo Pue to mangkuasang samparia pue.
54006016	Apa ojo patanya i Pue Allah semo to tare kapateNya, pasi Ia maroo ri raya ngkareme to taa maya napomosuk ntau. Wali tare pasi samba’a tau to re’e mangkita i Pue Allah, pasi taa seja re’e tau to nakurang mangkita Ia. Wali pakabae Ia pei patimonso kuasaNya anu to singkasaenya. Amin.
54006017	Wali re’e wo’u sangkodi to aku rani manganto’o mangkonong tau to sugi ri lino si’i. To’oka sira ne’e mangei pasi ne’e mansarumaka kasuginya, apa tare kasugi ri lino to taa dapura yau. To’oka sira sarumaka i Pue Allah, anu to manoto kojo resi kita. Apa samparia to kita masanang mangampake Ia mangawai.
54006018	Wali to’oka tau sugi etu pakadota mangika palaong to matao, pasi mangansora sa’e yako ri kabuya ndaya pasi ri kanoto ndaya.
54006019	Apa ane sira mangika ewa see, sira re’e mamporomung kasugi ndate Saruga. Ojo kasugi to etu to bae batuanginya ri tempo to darata. Wali ane sira mangika ewa see, sira maya mangangkongko katuwu to monso pu’u.
54006020	O Timotius, jagai kojo anu to room nasarumakaka i mPue Allah resi korom. Ne’e manganto’o gombo to taa mampakasanang i Pue Allah pasi to tare batuanginya. Etu semo gombo to nato’o ntau to mangabanta, manganto’o, “Kami semo to mangansani anu to monso.” Ewa wetu nato’o nsira pei kamonsonya anu to nansani nsira etu taa kojo monso.
54006021	Wali re’e tau to mangalulu gombo ntau etu, roo see sira mawali ewa tau to masepi yau yako ri jaya to monso. Wali tamo kono pangaya nsira. Wali ungkanyamo ruyu gombo si’i, pasi aku marapi resi i Pue Allah see Ia mampaponsanika korom kanotoNya.
55001001	Sura si’i yako resi aku, i Paulus. Aku semo pomakau i ngKerisitu Yesu. Naka pei aku mawali pomakauNya apa mampolaika pamporani i mPue Allah resi aku. Ia rani aku mawali pomakau to mangkenika samparia tau kareba matao. Wali kareba matao etu manganto’o parajanji i mPue Allah, etu semo i sema tau to mawali samba’a pei i Kerisitu Yesu, tau etu mangarata katuwu.
55001002	Wali aku mangantulis sura si’i resi korom, i Timotius. Aku mangepe korom ewa ana ngkorongku, pasi aku mamporayang kojo korom. Wali aku makai-kai kojo see i Pue Allah, Pa’a ngkita, pasi i Kerisitu Yesu, Pue ngkita, damampaponsanika korom kanotoNya pasi pamporayangiNya pasi mangawaika korom karodo ndaya.
55001003	Wali aku manganto’oka i Pue Allah tarima matao. Aku mampue mampakabae Ia ewa naika nu buebuengku tempo owi. Pasi tempo aku mampue mampakabae Ia etu, rayangku tare seja mangepe sala ri tangoNya. Wali wuri eo, ponto ngkani aku makai-kai resi Ia aku taa mangkalingan korom pasi naka pei aku manganto’oka Ia tarima matao apa saba pangaya ngkorom semo.
55001004	Aku tiroo mangendo katumangi ngkorom seore tempo aku mampiyaika lipu ngkorom, see naka aku rani kojo rayangku mangkita wo’u korom see aku damawali ndende kojo rayangku.
55001005	Apa aku mangendo korom monso pu’u mangaya i Pue. Pangaya etu to uyunya re’e resi buemu to we’a, i Lois, pasi resi indomu, i Eunike, apa sira dua semo to uyunya mangaya i Kerisitu panewa roo see korom mangaya seja. Wali si’i-si’i kuaya kojo pangaya to re’e resi korom sewaju pei pangaya nsira dua.
55001006	Wali see naka aku mampatiendoka korom see korom madota nuika mangampake sora to nawaika i mPue Allah korom seore tempo aku mamposaka palengku ri wawomu.
55001007	Ne’e meka mangampake soramu etu apa i Pue Allah room mangawaika kita i Nosa Mapasing. Wali i Nosa Mapasing etu si’a mangika kita mawali maleo. Ia mangika see kita mawali maroso rayanta, pasi mamporayang sa’e, pasi mawali pande mampasisala anu to matao pasi anu to maja’a.
55001008	Wali ne’e mea mampakarebaka tau mangkonong Pue ngkita. Pasi ne’e seja mampokea aku to re’e ratarungku apa saba mangika palaongiNya. Kasimbalinya yako etu, pakaroso apa korom damangarata seja kasesa sindara-ndara pei aku apa saba korom mangangkeni kareba matao mangkonong Pue. Pasi tempo korom mangarata kasesa etu sarumaka karoso to nawaika i mPue Allah korom.
55001009	Apa Ia semo to room mangampalaes kita. Pasi Ia room mampokio kita mawali tau to Ia Puenya, to mangika palaongiNya. Si’a yako palaong ngkita to matao naka pei Ia mangampalaes pasi mampokio kita. Naka pei Ia mangika palaong etu apa saba kanotoNya pasi apa singkonong pei songka to si Ia. Apa yako tempo owi, tempo lino si’i tawa rapapowali, i Pue Allah mansongka damampaponsanika kita kanotoNya apa saba kita samba’a pei i Kerisitu Yesu.
55001010	Pasi si’i-si’i Ia room mampaponsanika kita songkaNya pasi kanotoNya etu, apa i Kerisitu Yesu, to Pansompo ngkita, Ia nama’imo. Wali i Kerisitu Ia room mampakapura kuasa ngkapate, pasi yako ri kareba matao Ia re’e mampaponsanika kita jaya to mangarata katuwu to tare kapuranya.
55001011	Wali see naka aku napilis i mPue Allah mawali pomakau i mPue Yesu damampakarebaka pasi mampotundeka tau kareba matao etu.
55001012	Pasi apa saba palaong to inikangku etu see naka aku mangarata kasesa to ratangku si’i. Pei nempo ewa see, aku taa mea, apa aku kunsani Ia to aku mansarumaka. Pasi aku kuaya kojo Ia re’e kuasa mangajagai samparia anu to room aku mansarumakaka resi Ia sampe rata eonya darapangabotus to lino.
55001013	Wali kongko kojo anu to aku room mampotundeka korom seore, apa etu semo to monso pasi damawali tondong to danululuka ngkorom. Pasi ri rayanya korom mangaluluka anu to rapotundeka etu, aya i Pue pasi porayang Ia pasi porayang sa’e apa korom samba’a pei i Kerisitu Yesu.
55001014	Kita room nasarumakaka i mPue Allah mampotunde anu to monso. Wali yako ri kuasa i Nosa Mapasing to maroo ri raya ngkita, jagai kojo anu to monso etu.
55001015	Wali korom mangansani mangkonong tau ri propinsi Asia, sira samparia room mampiyaika yau aku. Pasi i Pigelus sira dua i Hermogenes mampiyaika seja aku.
55001016	Pei i Onesiporus taa mampiyaika aku. Wali aku mamporapika resi Pue see Ia mampaponsanika samparia tau to maroo ri raya banua i Onesiporus etu pamporayangiNya. Apa ia mandudu ngkani mampakaroso rayangku, pasi tempo aku ratarungku ia taa mea ma’i mayunu resi aku.
55001017	Kasimbalinya yako etu, ojo karatanya ri kota Roma si’i, ia mangaliwu kojo aku sampe ia mangarata aku rire.
55001018	Pasi korom mangansani kojo ewa wimba kabaenya pansawang i Onesiporus resi aku tempo aku nja’u nja’u kota Epesus seore. Wali aku mamporapika resi Pue see Ia damampaponsanika i Onesiporus pamporayangiNya ane ratamo eonya darapangabotus to lino.
55002001	Wali anangku, pakaroso rayamu yako ri kanoto i mPue Allah anu to kita mangarata apa saba kita samba’a pei i Kerisitu Yesu.
55002002	Seore korom re’e seja mangandonge anu to aku mampotunde ri tangonya boros matamanasa. Wali anu to kupotunde etu, sarumakaka resi tau to maya rasarumaka pasi to nakurang mampotundeka wo’u tau to yusa.
55002003	Wali kita to mangika palaong i ngKerisitu Yesu, kita raporapaka ewa tentaraNya. Wali insoka ri raya ngkasesa ewa tentara to matao.
55002004	Apa ane tentara to tongonya mapalaong, ia rani mampakasanang kepalanya. Wali see naka palaong to yusa tamo mangantalas ia mangika palaong ntentara.
55002005	Pasi kita to mangika palaong i ngKerisitu, kita maya raporapaka seja ewa tau to matilumba. Wali tau to matilumba etu, sira taa damangarata dale ane sira taa mangaluluka porenta-porenta to rato’oka samparia tau to matilumba etu.
55002006	Pasi kita to mangika palaong i ngKerisitu maya seja raporapaka ewa tau to panawu. Apa ane to panawu to maroso kojo mapalaong, tau etu semo to masipato uyunya mangarata wua mpalaonginya etu.
55002007	Wali pobuuka kojo gombo to aku manganto’o si’i, apa i Pue damampakanasaka ri raya ngkorom see korom damangansani kojo.
55002008	Ne’e mangkalingan i Yesu Kerisitu. Ia rawangu muni yako ri kapateNya, pasi Ia wiyaa i Daud. Wali ne’e mangkalingan Ia, apa etu semo kareba matao to kupakarebaka resi tau.
55002009	Wali apa saba aku mampakarebaka kareba matao etu see naka aku rasesai pasi rapunguka rante ewa tau maja’a. Pei kuasa ntuntu i mPue Allah taa maya rapunguka rante.
55002010	Wali see naka aku buya rayangku mansabaraka samparia kasesa to aku mangarata see maya mangansawang samparia tau to mangaya, tau to napilis i mPue Allah darapalaes yako ri kuasa nu dosa apa saba sira mawali samba’a pei i Kerisitu Yesu. Pasi sira maya mangarata katuwu to bae kayawanya rataka ri singkasaenya.
55002011	Wali monso pu’u gombo to manganto’o, “Ane kita roomo mate yau sindara-ndara pei i Kerisitu, kita seja datuwu sindara-ndara pei Ia.
55002012	Pasi ane kita mangainsoka ri raya ngkasesa, kita seja damaporenta sindara-ndara pei Ia. Pei ane kita mamposapuka Ia, Ia seja damamposapuka kita.
55002013	Nempo kita tamo maya rasarumaka, ane Ia, sangkani maya rasarumaka, apa Ia taa maya mangika anu to taa singkonong pei Ia.”
55002014	Wali Timotius, patiendoka tau anu to kuto’o si’i. Pasi paposiaka sira ri tango i mPue Allah see sira ne’e masibanta resi tau mangkonong batuanginya gombo ntau. Apa masibanta tare batuanginya, pei ojo mampakaja’a pangaya ntau to mangandonge.
55002015	Wali pakatao kojo see korom kono kojo anu to nupotundeka tau, etu semo anu to monso. Apa ane ewa see, korom masipato danabarong i mPue Allah. Pasi ane ewa see, korom tare to danupokea.
55002016	Wali ne’e manganto’o gombo to taa singkonong pei i Pue Allah, apa tau to sangkani manganto’o gombo to taa singkonong pei i Pue Allah, sira kanjo’u-njo’u tiduga-dugang mangika lengko to taa singkonong pei Ia.
55002017	Pasi gombo to ewa wetu raporapaka ewa baka to kanjo’u-njo’u tiduga-dugang kaparinya, apa gombo etu ojo mampakaja’a katuwu ntau boros. Wali dua tau to mampotundeka tau anu to ewa wetu, etu semo i Himeneus sira dua Piletus.
55002018	Sira dua raporapaka ewa tau to masepi yau yako ri jaya to monso, apa sira manganto’o naliumo temponya tau rawangu muni yako ri kapatenya. Wali anu to nato’o nsira dua etu re’e mampakaja’a sangga’a pangaya ntau.
55002019	Pei nempo ewa see, i Yesu Kerisitu tare pombaliNya. Ia raporapaka ewa pondasi to naika i mPue Allah maroso kojo. Wali pondasi etu mawali tondong to manganto’o, “I Pue mangansani tau to Ia Puenya.” Pasi tondong etu manganto’o seja, “I sema-sema tau to mampongakung mampue mampakabae i Pue, tau etu taa masipato ane mangika palaong to maja’a.”
55002020	Wali aku rani manganto’o wo’u samba’a rapa. Wali rapanya ane ri raya banua to bae, re’e malagi yama. Re’e yama to raika yako weyawa pasi pera. Yama to etu rapake tempo re’e linggona to bose angganya. Pasi re’e seja yama to raika yako ri kaju pasi ri tana puyu. Yama to etu rapake eo eo.
55002021	Wali kita to mangaya ane mangandolika tangonta yako ri gombo to taa singkonong pei i Pue Allah to aku room mampakanasa etu, kita ewa yama to rapake mampalinggona tau to bose angganya. Batuanginya kita mawali to papolaong to i Pue Allah Puenya, to bae batuanginya resi i Pue pasi to Ia maya mangampake mangika samparia palaong to matao.
55002022	Wali ne’e mangalulu pamporani ndaya to biasa resi tau to mangurawa. Pei pakadota mangika lengko to singkonong pei i Pue Allah. Pakaroso pangayamu, porayang sa’e, pasi tuwu masingkatao pei samparia tau to makai-kai resi i Pue yako ri kabuya ndayanya.
55002023	Wali re’e tau to rani kojo masibanta mangkonong anu to madoyo pasi to tare batuanginya. Pei ne’e korom mangika palaong to etu, apa yako palaong to etu semo damawali tingka ri oyo ntau.
55002024	Pasi kita to papolaong i mPue, kita seja taa masipato ane batingka. Kasimbalinya yako etu, masipato kita mangika lengko to matao resi samparia tau. Pasi kita taa maya taa takoto mampotundeka tau, pasi pakabae sabaranta.
55002025	Pasi ane re’e tau to mangewa kita, ne’e kita makasar mampotundeka sira. Anu kita matao raika mampotundeka sira see tuwu-tuwuja i Pue Allah damangawaika sira temponya majea pasi mangansani anu to monso.
55002026	Apa ane ewa see, sira maya mampiyaika akal i Maja’a to room mangakal sira see naka sira mangaluluka yau pamporani to si ia.
55003001	Wali aku rani mampatiendoka korom mangkonong anu to damawali ane mosumo kapuranya temponya to si’i. Wali tempo etu damapari kojo.
55003002	Apa tau to tuwu ri tempo etu, sira ojo damamporayang koronya ngkalio, pasi ojo rani sugi. Sira datibaro pasi mangei. Pasi sira damangarowis sa’e, pasi mangewa tau tu’anya, pasi bo’onya manganto’oka sa’e tarima matao, pasi bo’onya seja manga’angga i Pue Allah.
55003003	Pasi tau ri tempo etu taa damamporayang sa’e, pasi bo’onya mangalapa sala nsa’e. Sira damanto’o maja’a sa’e pasi taa damanganta’amaka pamporani ndayanya to maja’a. Sira damaja’a kiranya pasi maja’a nakita anu to matao.
55003004	Tau etu seja taa maya rasarumaka, pasi taa mampobuuka ruyu, sira mansaka mangika palaong bara kesaa, pasi tau etu mampobuuka sira semo to bae batuanginya pei sa’e. Sira taa damamporayang i Pue Allah, sira ojo damangaluluka yau anu to mampakasanang raya nsira.
55003005	Pasi tau etu ane ri pangkita nu mata nsa’e, sira mangalulu ada nu agama, pei kamonsonya sira bo’onya mangawaika kuasa i mPue Allah mangawali raya nsira. Wali ne’e masingkatao pei tau to ewa wetu.
55003006	Apa ri oyo ntau etu, re’e tau to mampotundeka anu to taa monso, tau etu biasa mangantipu tau panewa masua ri raya banua ntau etu. Roo see sira mangakal tau we’a to taa bae karoso ndayanya see tau we’a etu mangaluluka yau anu to napotundeka nsira etu. Tau we’a etu sira masusa mampobuuka dosa nsira to malagi kojo, pasi sira ojo mangaluluka yau pamporani ndaya nsira to mpangayangaya.
55003007	Wali tau we’a etu sangkani masanang maguru, pei sira tawa kojo mangansani anu to monso.
55003008	Wali tau to mampotundeka anu to taa monso etu, tau etu tamo matao pampobuuka nsira. Pasi pangaya nsira taa monso wali sira napobo’o i mPue Allah. Sira mangewa anu to monso ewa naika i Yanes sira dua i Yambres mangewa i Musa tempo owi.
55003009	Pei ewa naika ngkuasa i mPue Allah manganangi tau dua etu ri pangkita ntau boros, ewa see seja damawali resi tau to mampotundeka anu to taa monso. Taa masae sira danangi seja apa kadoyo nsira damanasa resi tau boros.
55003010	Pei korom masaemo mangalulu aku, wali korom mangansani kojo anu to aku mampotundeka tau. Pasi korom mangansani seja ewa wimba lengko ngkatuwungku, pasi songkangku, pangayangku, kasabarangku, pasi pamporayangku. Pasi korom mangansani seja ewa wimba kuika mampakaroso rayangku mangalulu i Pue tempo mangarata kasesa.
55003011	Korom mangansani seja ewa wimba aku nasesai ntau pasi mangarata soba, pasi mangkonong samparia to mawali resi aku seore tempo nja’u kota Antiokia, Ikonium pasi Listra. Mapari kojo naika ntau mangansesai aku nja’u kota-kota etu, pei i Pue Allah mampalaes aku yako samparia kasesa to etu.
55003012	Wali kamonsonya samparia tau to samba’a pei i Kerisitu Yesu, to rani mangika lengko ngkatuwu to singkonong pei i Pue Allah, tau etu darasesai.
55003013	Pei tau to maja’a pasi to panipu, tau etu kanjo’u-njo’u tiduga-dugang wo’u kaja’anya. Sira mangantipu sa’e pasi sira seja ratipu.
55003014	Pei ane korom, Timotius, ne’e mandoo mangangkongko anu to korom room rapotundeka pasi to korom mangaya kojo. Korom manasa monso pu’u anu to rapotundeka etu apa korom mangansani sira to mampotundeka korom.
55003015	Pasi yako dakodiwa korom mangansani anu to ratulis ri raya ntuntu i mPue Allah, etu semo buku to mapasing. Buku to mapasing etu semo to maya mampakanasaka raya ngkita see kita darapalaes apa saba mangaya i Kerisitu Yesu.
55003016	Wali samparia anu to ratulis ri raya ntuntu i mPue Allah paka yako resi i Pue Allah semo. Ia semo to mangawaika tau pampobuukanya panewa sira mangantulis. Wali samparia tuntu i mPue Allah etu bae batuanginya resi kita, apa kita maya mangampake mampotundeka tau anu to monso, pasi manganseko tau to sala, mampakakonoka lengko to sala pasi mampotundeka tau lengko to singkonong pei i Pue Allah.
55003017	Wali apa saba kita re’e tuntu i mPue Allah etu, see naka kita to papolaong i mPue Allah rapasilonga damangika samparia palaong to matao. Apa ojo tuntu i mPue semo to kita mangampake mangika palaong to etu.
55004001	Wali aku makai-kai see i Pue Allah pasi i Kerisitu Yesu damawali matamanasa mangkonong paposia to dakuto’oka korom si’i. I Kerisitu Yesu semo to damangabotus samparia to lino, to tuwuwa pasi to matem, tempo ngkama’iNya pasi tempo Ia mawali Makole ri lino. Wali Ia damawali matamanasa mangkonong paposiangku resi korom si’i.
55004002	Etu semo, pakarebaka tuntu i mPue Allah. Pasi pakaroso rayamu pasi pakayoa see bara matao temponya bara taa matao temponya, korom nukurang mansaka mampakarebaka tau tuntu i mPue. Pakakonoka tau to taa kono pangayanya, seko tau to maja’a lengkonya, pasi paposiaka tau see sira mangaluluka i Pue. Pasi tempo korom mangika palaong to etu ne’e mosa mampakabae sabaramu pasi mampotundeka tau.
55004003	Apa darata temponya tau tamo rani damampodongeka tau to mampotundeka sira anu to monso. Sira ojo damangaliwu pasi mamporomung boros tau to damampotundeka anu to matao nadonge nsira, pasi to singkonong pei pamporani ndaya nsira.
55004004	Wali sira bo’onya damampodongeka anu to monso, pei sira damangandolika tangonya resi tau to mampotundeka sira sarita-sarita to taa monso.
55004005	Pei ane korom, Timotius, jagai kojo koromu ngkalio pasi insoka mangarata kasesa. Ika seja palaong to naika ntau to mampakarebaka kareba matao. Pasi pasilonga samparia palaong to nawaika i mPue korom.
55004006	Naka pei aku manganto’oka korom paposia etu apa daratamo temponya aku dapolas ri lino si’i. Aku darapopate yau, wali tempo aku darapopate etu, kapatengku etu aku mampasiwajuka ewa pampue to kupampueka resi i Pue Allah.
55004007	Wali aku matao kojo ni kangku mampasilonga palaong to nawaika i mPue Allah aku. Ewa naika ntau to matilumba rata ri ungka mpatilumbanya etu, ewa see seja aku naratamo ri ungka mpalaongingku. Pasi pangayangku resi i Pue tare pombalinya.
55004008	Wali si’i-si’i re’e dalengku to mangampeas aku ndate saruga. Dale etu raporapaka ewa so’o mbo’o to meyawa to darawaika tau to singkonong pei i Pue Allah. Wali dale to etu danawaika i mPue aku ri temponya darapangabotus. I Pue Ia to pobotus to sangkani mangika ewa to Ia room manganto’o, pasi Ia semo to damangawaika aku dale etu. Pei si’a ojo aku to damangarata dale etu, samparia tau to mawongko rayanya mangampeas kama’i i mPue paka damangarata seja dale etu.
55004009	O Timotius, pakagasi imba pata mpangkurang mangampago aku,
55004010	apa i Demas room mampiyaika yau aku saba ia mamporayang katuwunya ri lino si’i. Wali ia nayaumo njo’u kota Tesalonika. Pasi i Kreskes ia nayaumo njo’u propinsi Galatia pasi i Titus nayaumo njo’u Dalmatia.
55004011	Wali jamo i Lukas to re’iwa resi aku. Wali tempo korom ma’i, liu ruyu resi i Markus pei keni mai seja ia apa ia maya mangansawang aku ri raya mpalaongingku.
55004012	-
55004013	Pasi tempo korom ma’i, keni seja bajungku to makumba to sombongku seore resi i Karpus nja’u Troas. Pasi keni seja buku-bukungku to rayuyu, taa manto’o buku-buku to raika yako pela nu binatang. Ane i Tikhikus, aku room mampokau ia yau njo’u Epesus.
55004014	Wali ane mangkonong i Aleksander to pande mampasilonga tembaga, ia boros palaong to maja’a inikanya mampoja’a aku. Wali i Pue damangawaika ia huku to singkonong pei palaonginya etu.
55004015	Pei tabe kojo ia, apa ia mangewa kojo kareba to kita mampakarebaka.
55004016	Wali tempo aku rabotus seore, tempo aku uyunya manganto’o notongku, tempo etu tare tau to mampasimbalika aku. Samparia tau paka mampiyaika yau aku. Wali aku mamporapika resi i Pue Allah naka ne’e Ia mangkitanaka palaong nsira etu.
55004017	Pei nempo tare tau to mampasimbalika aku, i Pue re’e ri awengku. Ia mampakaroso rayangku see aku gana karosongku mampakarebaka samparia kareba matao, see samparia tau to si’a to Yahudi maya mangandonge. Pasi Ia mangalapa aku yako ri kuasa ngkepala measa to raporapaka ewa singa.
55004018	Wali Ia damangalapa seja aku yako samparia anu to maja’a. Pasi Ia damampalaes aku see aku damasua ri raya ngkasanang ndate saruga. Ndate ria Ia semo Makole. Wali anu kita mangabarong Ia rataka ri singkasaenya. Amin.
55004019	Wali to’oka i Priska sira dua i Akwila pasi samparia tau to maroo ri banua Onesiporus, aku taa mangkalingan sira.
55004020	I Erastus nja’uwa nja’u kota Korintus, pasi i Tropimus sombongku nja’u Miletus apa ia masaki.
55004021	Wali pakagasi imba pata mpangkurang ngkorom see darata rire ri katawanya temponya loto. Wali i Ebulus, i Pudes, i Linus, i Klaudia pasi samparia pua’i anu samba’a pangaya rire, sira rani aku manganto’oka korom sira taa mangkalingan korom.
55004022	Wali aku mamporapika resi i Pue see Ia siwaka pei toniimu . Pasi aku mamporapika seja see Ia damampaponsanika korom kanotoNya. Ungkanyamo ruyu gombo si’i.
56001001	Sura si’i yako resi aku, i Paulus. Aku semo to papolaong i mPue Allah pasi pomakau i Yesu Kerisitu. Wali palaong to nawaika i mPue Allah aku etu semo mampakaroso pangaya ntau to napilis i mPue Allah, pasi mampotundeka tau see sira manasanya mangkonong anu to monso. Apa yako anu to monso etu see naka sira damangansani ewa wimba raika mampolengkoka lengko to singkonong pei i Pue Allah.
56001002	Pasi ane sira mangansani anu to monso etu, sira damasanang kojo damampobuuka katuwu to singkasaenya. Katuwu to singkasaenya etu naparajanjika i mPue Allah tempo owi, tempo Ia tawa mampapowali lino si’i. Wali damawali kojo parajanji etu apa kita tansani i Pue Allah Ia taa mawuti.
56001003	Wali rata temponya to napilis i mPue Allah, to Pansompo ngkita, Ia mampakarebaka kareba matao to mampaponsanika tau mangkonong katuwu to singkasaenya etu. Wali aku semo to nasarumakaka i mPue Allah mangika palaong to etu.
56001004	Wali aku mangantulis sura si’i resi korom, i Titus. Aku mangepe korom ewa ana ngkorongku apa korom mangaya seja i Pue Allah sewaju pei aku. Wali aku makai-kai see i Pue Allah, Pa’a, pasi i Pue Yesu Kerisitu, to Pansompo ngkita, damampaponsanika korom kanotoNya pasi pamporayangiNya pasi mangawaika korom karodo ndaya.
56001005	Wali aku mangansombo korom nja’u tana Kreta. Naka pei mangansombo korom nja’u ria apa re’e palaong to korom damangika nja’u ria. Etu semo mampasilonga samparia to tawa rapasilonga pasi mangampilis tau to mawali ketuaketua ntau to mangaya ri ponto-ponto kota to re’e tau to mangaya. Pasi tempo korom mangika palaong etu, ika singkonong ewa to kuto’oka korom seore.
56001006	Wali anu to kuto’o seore etu, etu semo tempo korom mangampilis tau to mawali ketua ntau to mangaya, pilis tau to ewa si’i lengkonya. Tau etu tau to tare lengkonya to maya napakasala nsa’e. Ia samba’aja rongonya, pasi ananya mangaya seja i Pue. Pasi ananya etu ane ri pangkita nsa’e ia si’a tau to ojo mangalulu pamporani ndayanya pasi si’a tau to mangewa tau tu’anya.
56001007	Apa ketua ntau to mangaya nawaika i mPue Allah palaong, wali ia taa maya ane re’e lengkonya to maya napakasala nsa’e. Ia taa maya mangei pasi ia taa maya majoli maja’a rayanya. Pasi ia si’a to panginu, si’a to batingka, pasi si’a tau to ojo rani sugi.
56001008	Pei ketua ntau to mangaya ewa si’i lengkonya. Ia masanang mampalinggona tau. Pasi ia mamporayang kasamparianya anu to matao. Ia tau to pande mampasisala to matao pasi to maja’a, pasi lengkonya pei pampobuukanya singkonong pei i Pue Allah. Ia nakurang manganta’amaka rayanya re’e palaong to maja’a.
56001009	Pasi ketua ntau to mangaya taa maya taa mangkongko kojo anu to monso to roomo rapotundeka resi ia, etu semo tuntu i mPue Allah. Apa ane ia mangangkongko kojo tuntu i mPue etu, ane ewa see ia maya mampotundeka sa’e anu to damampakaroso raya nsira. Pasi ia maya seja mangampake tuntu i mPue etu mampakanasa sala ntau to manganto’o taa monso anu to rapotundeka etu.
56001010	Wali bae batuanginya korom mangika palaong etu apa boros tau to mangewa anu to rapotundeka, pei tau to mangewa etu kaborosinya tau to mangkongko ada nto Yahudi. Sira mampotunde tau pei kamonsonya gombonya tare kojo batuanginya, sira ojo mangantipu tau.
56001011	Wali tau to ewa wetu ne’e rabiaka mampotundeka tau to mangaya, apa sira mampotundeka tau anu to taa masipato rapotundeka. Wali anu to napotunde nsira etu ojo mampakasusa tau. Apa ane ri oyo ntau santina pei samba’a mangaya gombo ntau etu, damawali kasusa ri oyo nsira. Wali tau to mampotunde anu to taa monso etu, naka pei sira mangika palaong etu apa sira ojo rani sugi.
56001012	Wali lengko nsira etu singkonong kojo ewa to room nato’o nsamba’a to pantuntu tuntu to yako nja’u lipu nsira tempo owi. To pantuntu tuntu etu ia tau Kreta seja pei ia semo to manganto’o, “Tau ri Kreta mawuti pasi maja’a kojo lengkonya. Sira bo’onya mapalaong, ojo rani mangkoni.”
56001013	Etu semo gombo nto pantuntu tuntu to yako ri lipu nsira. Gombonya etu monso pu’u. Wali see naka seko kojo tau to mampotunde anu to taa monso etu see pangayanya darapakanoto
56001014	Pasi ane ewa see, sira tamo damangalulu sarita-sarita to taa monso to nato’o nto tu’angi nto Yahudi, bara mangalulu porenta ntau to mampobo’o anu to monso.
56001015	Kamonsonya ane tau to roomo napakayongongika i mPue Allah rayanya, ane tau etu tare bara kesaa to maya mampakarikasika rayanya. Pei ane tau to taa napakayongongika i mPue Allah rayanya, etu semo tau to taa mangaya, ane tau to etu samparia paka makarika resi ia apa pampobuukanya pasi rayanya makarika.
56001016	Wali tau to ewa wetu, sira mampongakung mangalulu i Pue Allah, pei lengkonya taa kojo singkonong pei gombonya etu. Lengkonya etu maja’a kojo ri pangkita i mPue Allah. Sira bo’onya mampalaika i Pue Allah pasi sira taa kojo nakoto mangika palaong to matao.
56002001	Wali ewa wetu lengko ntau to mampotunde mangkonong anu to taa monso. Pei ane korom, Titus, korom room rapotundeka anu to monso mangkonong i Pue Allah, wali tempo korom mampotundeka tau to mangaya ne’e mandoo mampotundeka sira singkonong pei anu to monso etu.
56002002	Wali ewa si’i raika mampotundeka sira. Ane tau langkai to tu’amo, patundeka sira see sira mangajagai lengkonya, pasi mangika lengko to masipato na’angga nsa’e, pei mawali pande mampasisala to matao pasi to maja’a. Pasi patundeka tau etu see maroso pangayanya, bae pamporayanginya pasi bae sabaranya.
56002003	Panewa patundeka seja tau we’a to tu’amo see lengko nsira masipato ewa lengko ntau to ojo i Pue Allah Puenya. Taa matao ane sira bawiwi pasi taa seja matao ane banginu. Pei pamporani i mPue Allah sira mampotundeka seja tau to yusa anu to matao.
56002004	Wali ane sira matao lengkonya, sira maya wo’u mampotundeka tau we’a to damangurawa. Anu to sira mampotunde etu, etu semo mamporayang seja pa’a nu ananya pasi ananya.
56002005	Pasi tau we’a to tu’amo patundeka seja tau we’a to mangurawa see sira pande mampasisala anu to matao pasi to maja’a. Pasi to’oka tau we’a to mangurawa, “Ne’e baroe.” Pasi patundeka seja sira see sira madota mampasilonga palaong ri banuanya, pei mangika matao resi sa’e pasi mampolaika songka ndongonya. Apa ane ewa see lengko nsira, tare tau to maya manto’o maja’a tuntu i mPue Allah.
56002006	Wali ewa see seja ane tau langkai to mangurawa. Patundeka sira see sira manta’amaka seja pampobuukanya pasi lengkonya to maja’a.
56002007	Pei ne’e ojo gombomu mampotundeka sira. Pasi lengkomu seja mampotundeka sira. Ika palaong to matao see sira maya mangaluluka lengko ngkorom. Pasi tempo korom mampotundeka tau, patundeka tau ri kamonso-monsonya, pasi patundeka ewa naika ntau to na’angga nsa’e.
56002008	Pasi tempo korom mampotunde, pakatao kojo see gombomu manoto see korom taa danapakasala nsa’e. Apa ane gombomu manoto, pasiwa tau to mangewa kita taa maya manto’o maja’a korom. Pei sira ojo damea.
56002009	Wali mangkonong watua to mangaya, patundeka sira see sira mampalaika samparia songka ntau puenya pasi mampakasanang raya ntau puenya etu. Taa matao ane sira mangabanta puenya etu,
56002010	bara mampolima ngaya-ngayanya. Pei pamporani i mPue Allah resi sira matao lengkonya see maya nasarumaka ntau puenya. Apa ane ewa wetu lengko mbatua to mangaya, tau to yusa damangangkita magaya kojo anu to kita mampotundeka mangkonong i Pue Allah, to Pansompo ngkita.
56002011	Apa i Pue Allah re’e mampaponsanika kita to lino kanotoNya see samparia kita maya rapalaes.
56002012	Wali yako kanoto i mPue Allah etu, Ia mampotundeka kita see kita mangansani matao ane mamposaka yau lengko to taa singkonong pei Ia, pasi mampondooka yau mangalulu pamporani nu lino si’i. Pasi yako kanotoNya Ia mampotundeka kita see kita mangansani seja matao ane manta’amaka rayanta re’e palaong to maja’a, pei mangika palaong to masipato raika pei to singkonong pei i Pue Allah ri rayanya kita tiroowa tuwu ri lino si’i.
56002013	Wali anu kita mangika palaong to etu ri tempo si’i, tempo kita masanang mangampeas eonya to kita mampobuu-buuka etu. Etu semo kama’i i Yesu Kerisitu. Ia Allah anu makuasa pasi to Pansompo ngkita. Tempo Ia dama’i etu miyala kojo kayawaNya.
56002014	Ia semo to nangkapateka kita see mangalapas kita yako ri kuasa nu dosa pasi mampakayongo rayanta. Ia mangika palaong to etu see kita maya mawali tau to Ia Puenya, to madota kojo mangika palaong to matao.
56002015	Wali anu to aku manganto’oka korom si’i, patundeka tau nja’u ria. Korom room nawaika i mPue Allah kuasa damampakaroso raya nsira pasi manganseko sala nsira, wali pake kuasamu etu. Pasi ne’e ojo mangabiaka tau mangansapu gombo ngkorom.
56003001	Wali patiendoka tau to mangaya nja’u ria see sira taa mangewa songka mpomarenta pasi tau to mangawakil pomarenta. Pamporani i mPue Allah sira mangaluluka songka mpomarenta pasi mangika palaong to matao ri kabuya ndayanya.
56003002	To’oka seja sira taa matao manto’o maja’a sa’e, pasi taa seja matao ane batingka bara makasar magombo resi sa’e. Ika to manoto pasi to matao resi tau samparia.
56003003	Apa kita to mangaya, tempo kita tawa mangaya seore, tempo etu kita tawa seja mangansani mangkonong i Pue Allah. Kita mangewa songka i mPue Allah pasi porenta ntau. Kita tempo etu ratipu, taa tansani jaya to monso. Pasi kita nakuasang mpamporani ndaya ngkita to maja’a. Wali nempo palaong to maja’a kita mangika, ane mampakasanang koro ngkita, kita mangika. Pasi pampobuuka ngkita tempo etu sangkani maja’a pasi kaloo. Kita sangkani maja’a takita sa’e, pasi sa’e maja’a nakita kita. Ewa see lengko ngkita tempo etu.
56003004	Pei nempo ewa see kaja’anya lengko ngkita, i Pue Allah, to Pansompo ngkita, Ia mampaponsanika kita kanotoNya pasi pamporayangiNya resi kita.
56003005	Wali Ia mampalaes kita. Naka pei Ia mampalaes kita apa Ia mamporayang kita, si’a apa saba kita mangika palaong to masipato raika. Ia mampakayongo raya ngkita see tonii ngkita datuwu, pasi i Nosa Mapasing mangawali katuwu ngkita pasi raya ngkita. Etu semo jaya i mPue Allah mampalaes kita.
56003006	Wali saba palaong i Yesu Kerisitu, to Pansompo ngkita, see naka i Pue Allah mangawaika i Nosa Mapasing yako ri kabuya ndayaNya ma’i maroo ri raya ngkita damangansawang kita.
56003007	Wali i Pue Allah mangawaika kita i Nosa Mapasing see kita maya mangantima katuwu to singkasaenya, to roomo naparajanjika i mPue Allah kita. Kita mangantima katuwu to singkasaenya etu apa i Pue Allah manoto, Ia manganto’o kita tare dosanta.
56003008	Monso pu’u anu to roomo kupakanasaka korom etu. Wali aku rani korom mampotundeka kojo tau to mangaya nja’u ria see sira madota mangika palaong to matao. Apa anu to rapotundeka si’i matao kojo pasi bae batuanginya resi to lino.
56003009	Pei ne’e masibanta resi tau mangkonong anu to tare batuanginya pasi mangkonong potapi mbiyaa nto lino. Pasi ne’e seja masibanta pasi mampotingkang resi tau mangkonong porenta i Musa. Ne’e mangika palaong to ewa wetu apa to etu taa mampakaroso raya ntau to mangaya pasi taa kojo re’e batuanginya.
56003010	Wali ane re’e yunu ngkorom to sangkani mangabanta sa’e, see naka tau to mangaya tamo masingkatao samba’a pei samba’a, seko ia see ia mandoo mangika palaong to ewa see. Ane taa naaya, seko wo’u sangkani. Ane taa wo’u naaya, panewa pakalongko yako resi ia.
56003011	Apa korom nunsani tau to ewa wetu lengkonya, room mambali yau pampobuukanya mawali maja’a. Pasi ia jamo mangika dosa. Wali yako palaong to naika etu mampakanasaka ia madosa.
56003012	Wali mangkonong songka to si aku si’i-si’i, aku mampokauka i Artemas bara i Tikhikus dayau resi komi. Ane ratamo nja’u resi komi, liwu kojo jaya mampago aku nja’u kota Nikopolis. Apa songkangku ane ratamo tempo loto aku damaroo ruyu nja’u ria.
56003013	Pasi mangkonong i Apolos sira dua to pobotus, i Senas, to damayoko yako resi komi, sawang kojo sira see gana to danapake tempo ri raya mpalinjanya.
56003014	Pasi patundeka tau to mangaya nja’u ria see sira madota kojo mangika palaong to matao, see sira maya mangansawang tau to taa kojo gana to danapake nsira. Pasi ane sira madota kojo mangika palaong to matao, bae batuanginya katuwu nsira.
56003015	Wali samparia tau to re’e siwaka pei aku, sira rani aku manganto’oka korom sira taa mangkalingan korom. Pasi kami taa seja mangkalingan yunu mami nja’u ria to mamporayang kami apa samba’a pangaya. Wali to’oka sira kami taa mangkalingan sira. Wali aku mamporapika resi i Pue see Ia mampaponsanika komi samparia kanotoNya. Ungkanyamo ruyu gombo si’i.
57001001	Sura si’i yako resi aku, i Paulus. Aku ratarungku apa saba mampakarebaka tau mangkonong i Kerisitu Yesu. Pasi sura si’i yako resi i Timotius, a’i ngkita anu samba’a pangaya. Wali kami mangantulis sura si’i resi korom, i Pilemon. Korom mangika seja palaong to kami mangika pasi kami mamporayang kojo korom.
57001002	Pasi kami mangantulis sura si’i resi tau yusa seja, etu semo i Apfia, a’i ngkita to we’a, pasi resi i Arkhipus to mawali ewa tentara i ngKerisitu sewaju ewa kita. Pasi kami mangantulisika seja samparia tau to mangaya to siromu ri banuamu, Pilemon.
57001003	Wali aku makai-kai see i Pue Allah, Pa’a ngkita, pasi i Pue Yesu Kerisitu, damampaponsanika komi kanotoNya pasi damangawaika komi karodo ndaya.
57001004	Wali Pilemon, ponto ngkani aku makai-kai resi i Pue Allahngku aku taa mangkalingan mampokaika seja korom pasi manganto’oka Ia tarima matao apa saba korom.
57001005	Naka pei aku manganto’oka Ia tarima matao apa aku re’e mangandonge to nato’o ntau mangkonong pamporayang pasi pangaya ngkorom resi i Pue Yesu pasi resi samparia tau to Ia Puenya.
57001006	Wali aku makai-kai resi i Pue Allah see Ia mangansawang korom tempo korom manganto’oka sa’e mangkonong pangayamu. Apa yako etu tau etu damangansani seja mangkonong samparia anu to matao to kita mangarata apa saba samba’a pei i Kerisitu.
57001007	Wali a’ingku, ane aku mampobuuka pamporayang ngkorom aku ndende kojo pasi maroso wo’u rayangku, apa korom re’e mampolindo raya ntau to i Pue Allah Puenya.
57001008	-
57001009	Wali re’e to aku rani mamporapika resi korom to samba’a pei i Kerisitu sewaju pei aku. Kamonsonya aku taa moru mamporentangika korom mangkonong anu to kuporani si’i, apa kunsani pamporayang ngkorom bae etu. Pei aku mamporayang seja korom, see naka aku taa mangampake kuasa to nawaika i mPue aku mamporentangika korom, aku ojo rani mamporapika resi korom damangika palaong to si’i. Aku, i Paulus, semo to mamporapika resi korom. Aku tu’amo pasi si’i-si’i aku ratarungku apa saba mampakarebaka tau mangkonong i Kerisitu Yesu.
57001010	Wali anu to kuporapika resi korom etu semo mangkonong i Onesimus, watua ngkorom to miyai yau seore. Ia ewa ana ngkorongku, apa ri rayanya aku ratarungku si’i aku mawali ewa pa’anya apa aku semo to mampotundeka ia panewa ia mangaya seja i Pue.
57001011	Wali tempo ruyu, tempo ia tawa mangaya, tempo etu ia tare batuanginya resi korom. Pei si’i-si’i ia bae batuanginya resi korom pasi resi aku seja.
57001012	Aku mamporayang kojo ia, pei aku si’i-si’i mangampokau muni ia dayau resi korom.
57001013	Kamonsonya, aku rani manganto’oka ia maroo-roo rire mawali wakil ngkorom. Ia maya mangansawang aku ri rayanya aku ratarungku apa saba mampakarebaka kareba matao.
57001014	Aku rani ia maroo rire, pei aku taa rani manganto’oka ia bara kesaa ane taa singkonong ruyu resi korom. Apa ane korom damangika palaong to matao, to taotao korom mangika yako ri kabuya ndayamu, si’a apa rapakasaaka.
57001015	Wali i Onesimus maga’a pei korom, pei taa masae kojo. Wali ane ewa pampobuukangku naka pei ia maga’a pei korom etu bara songka i mPue semo apa si’i-si’i korom maya mangarata muni ia rataka ri singkasaenya.
57001016	Pasi si’i-si’i ia si’a ojo watuamu. Ia bae wo’u batuanginya yako watua, apa si’i-si’i ia mawalimo seja a’i ngkorom anu raporayang. Aku mamporayang kojo ia. Pei korom semo to dabae-bae wo’u pamporayang resi ia, apa korom mamporayang ia apa saba ia to papolaong ngkorom pasi apa saba ia mangaya seja i Pue sewaju ewa korom.
57001017	Wali ane korom mampobuuka aku ewa yunumu to samba’a pangaya, kuporapika resi korom mangantima muni i Onesimus ewa nuika ngkorom mangantima aku.
57001018	Pasi ane bara re’e sala inikanya resi korom seore, bara indanya resi korom, biakamo aku semo mampongakung.
57001019	Aku, i Paulus, aku ngkaliongku to mangantulis gombo si’i manganto’o aku semo to damampakalino samparia inda i Onesimus etu. (Pei kamonsonya korom kainda seja resi aku, apa yako to nikangku mampakarebaka korom kareba matao, see naka korom mangaya pei mangarata katuwu.)
57001020	Wali a’ingku, aku rani korom mangansawang aku apa saba kita dua paka mangaya i Pue. Pakalindo rayangku apa kita samba’a pei i Kerisitu.
57001021	Wali tempo aku mangantulis sura si’i, aku mansarumaka kojo korom damampolaika pamporaningku. Pasi aku kunsani korom damangika mayabi yako pamporapingku.
57001022	Pasi re’e wo’u to aku mamporapika resi korom. Sawang pasigenaka aku samba’a songi ri raya banuamu. Apa tuwu-tuwuja aku danawaika i mPue Allah dayau wo’u mayunu-yunu resi komi samparia ewa to room komi mampokaika resi Ia.
57001023	Wali i Epapras rani aku manganto’oka komi ia taa mangkalingan komi. Ia seja ratarungku sindara-ndara pei aku apa saba mangaya i Kerisitu Yesu.
57001024	Pasi ewa see seja nato’o i Markus, sira opo i Aristarkus, i Demas pasi i Lukas. Sira opo mangika seja palaong i mPue sindara-ndara pei aku.
57001025	Wali aku mamporapika resi i Yesu Kerisitu, Pue ngkita, see Ia damampaponsanika tonii ngkomi kanotoNya. Ungkanyamo ruyu gombo si’i.
58001001	Wali tempo owi i Pue Allah malagi ngkani mampogomboka buebue ngkita liu ri nganga nto pantuntu TuntuNya. Pasi mpangaya-ngaya jaya to Ia mangampake mangampogomboka sira etu.
58001002	Pei ri tempo si’i, to mosumo kapuranya temponya to si’i, Ia mangampogomboka kita liu ri nganga nu AnaNya semo. AnaNya etu semo to Ia nangampake mampapowali lino tempo owi. Pasi AnaNya etu semo to i Pue Allah room mampakatantuka yami pasi roomo mangawaika samparia anu to re’e.
58001003	Wali AnaNya etu semo to mampaporaoka kita kayawa i mPue Allah. Pasi Ia ewa lengke to mampaporaoka kita ewa wimba kamonsonya i Pue Allah, apa Ia sewaju kojo pei i Pue Allah. Pasi Ia mampasilonga pasi mangampiara samparia anu to re’e yako ri gomboNya semo to bae kuasa. Ia semo to mampakayongo kita to lino yako ri dosa ngkita, panewa tempo Ia room mangika palaong to etu, Ia yau matunda ri awenya to Makuasa ndate saruga ri sambaliNya tondo ngkana.
58001004	Wali ane Ana i mPue Allah, Ia semo to bae-bae pangkaNya pei pangka mpomakau i mPue Allah ndate saruga, apa sanga to nawaika i mPue Allah Ia, etu semo to bae-bae batuanginya pei sanga to rawaika resi pomakauNya.
58001005	Kita mangansani monso pu’u ewa wetu apa i Pue Allah tare manganto’oka pasi samba’a pomakauNya, Ia tare manganto’o, “Komi AnangKu, Seo si’i Aku mawalimo Pa’aMu.” Pasi Ia tare seja manganto’o mangkonong pasi samba’a pomakauNya ewa si’i, Ia tare manganto’o, “Aku damawali Pa’aNya, pasi Ia damawali AnangKu.”
58001006	Pasi re’e wo’u to nato’o i mPue Allah, etu semo tempo i Pue Allah mampokau AnaNya to tu’anginya ma’i ri lino, tempo etu Ia manganto’oka pomakauNya, “Samparia komi taa maya taa mampue mampakabae AnangKu etu.”
58001007	Wali tempo i Pue Allah magombo mangkonong pomakauNya, ewa si’i gomboNya, Ia manganto’o, “Aku nampapowali pomakaungKu see sira damangika palaongingKu. Wali tempo sira mangika palaongingKu etu sira magasi kojo ewa ngoyu marimbo pasi ewa bilak.” Wali ewa wetu gombo i mPue Allah mangkonong pomakauNya.
58001008	Pei ane Ia mampogomboka AnaNya, Ia manganto’o, “O Allah, Komi Makole rataka ri singkasaenya. Pasi paporentaMu sangkani singkonong pei Aku, i Pue Allah.”
58001009	Komi mamporayang kojo anu to singkonong pei Aku, pasi Komi maja’a Nukita anu to maja’a. Wali see naka Aku, AllahMu, roomo mangokotaka Komi mawali makole. Wali angga ngKomi to bae-bae pei angga nu yunuMu. Pasi tempo Aku manga’angga Komi etu, Aku mangawubu minya ri wo’o ngKomi mangika tondong kandende ndaya. Wali palaong to etu mampakanasaka resi samparia tau Aku manga’angga Komi.” Wali ewa wetu gombo i mPue Allah resi AnaNya.
58001010	Pasi Ia manganto’o wo’u, to’oNya, “O Pue, ane ri pomulanya, Komi semo to mampapowali tundasi nu lino pasi pale ngKomi semo to mangika yangi.
58001011	Lino pasi yangi etu dapaya yau, pei Komi re’eja. Lino pasi yangi damawali maja’am ewa pake to masaem.
58001012	Wali tempo etu Komi damangayuyu yau lino pasi yangi ewa naika ntau mangayuyumaka yau baju to masae. Pasi ewa baju to masae rabolosika baju to bou, ewa see seja lino pasi yangi darabolosika seja lino pasi yangi to bou. Pei Komi tare pombaliMu, pasi katuwu ngKomi tare kapuranya.” Wali ewa wetu gombo i mPue Allah resi AnaNya.
58001013	Pei i Pue Allah tare manganto’oka pasi samba’a pomakauNya ewa si’i, Ia tare manganto’o, “Patundamo ri awengKu ri sambali tondo ngkana sampe rata temponya Aku damanganangi balimu pei mangawaika komi mangangkuasang sira.” Wali i Pue Allah tare mampogomboka pomakauNya ewa wetu. Ojo AnaNya semo to Ia mampogomboka ewa wetu.
58001014	Apa pomakauNya etu, sira ojo nosa-nosa to mangika palaong i mPue Allah. Pasi sira napokau i mPue Allah damangansawang tau. Wali tau to nasawang mpomakau etu, etu semo kita to danapalaes i mPue Allah. Wali manasa kojo sanga pasi pangka i Ana i mPue Allah, etu semo to baebae batuanginya pei sanga pasi pangka mpomakau i mPue Allah.
58002001	Wali monso pu’u, ri tempo si’i i Pue Allah mampogomboka kita liu ri nganga nu AnaNya to bae wo’u pangkaNya pei samparia pomakauNya. See naka matao ane kita mampakadota wo’u mangangkongko anu to kita room mangandonge. Apa ane taa mangkongko kojo, kita kanjo’u-njo’u kalongko-longko yako ri jaya i mPue, ewa bangka to rakeni natawuis yau nu ngoyu.
58002002	Wali ane kita taa mangkongko anu to kita mangandonge, kita damangarata huku. Apa lo’a tau tempo owi to mangarata porenta i mPue Allah to naporata mpomakauNya. Porenta etu porenta to monso, pasi samparia tau to taa mangaluluka porenta etu pasi taa mampolaika, tau etu mangarata huku to masipato sira mangarata.
58002003	Wali ane ewa see, taa manto’o kita to re’e kareba matao. Kita taa kojo maya mangampiyaika huku ane kita taa mangangkongko kareba matao to bae kojo batuanginya mangkonong ewa wimba kita rapalaes. Apa kareba etu to bae-bae batuanginya pei porenta to naporata mpomakau i mPue Allah tempo owi etu. Wali kareba matao mangkonong ewa wimba kita rapalaes, kareba etu uyu-uyunya napakarebaka i mPue. Panewa yako etu, tau to mangandonge gombo i mPue etu, sira mawali matamanasa to mangamporata wo’u resi kita. Sira manganto’o, “Kami mangandonge kareba si’i yako ri nganga i mPue semo.” Wali ewa wetu nato’o matamanasa etu, see naka kita mangansani monso pu’u gombo etu yako resi i Pue semo.
58002004	Pasi re’e wo’u palaong to naika i mPue Allah to mampakanasaka wo’u kita monso pu’u kareba etu. Ia mangika palaong to mawali tondong resi tau, pasi palaong to mampakaipu raya ntau pasi palaong mpangaya-ngaya to taa rapobiasa. Pasi Ia mangawaika tau sora to yako i Nosa Mapasing singkonong ewa wimba Ia rani mangawaika. Wali kongko kojo kareba matao etu apa kareba etu monso pu’u.
58002005	Wali ane mangkonong pomakau i mPue Allah, si’a pomakau i mPue Allah to Ia mangawaika mangkuasang lino to darata, to kami manganto’o si’i.
58002006	To lino semo danawaika i mPue Allah mangkuasang lino etu. Apa re’e santolo ratulis ri raya ntuntu i mPue Allah, to’onya, “O Pue Allah, kamonsonya tare batuanginya to lino, pei Komi mangendo ia. Pasi kamonsonya tare batuanginya wiyaa nto lino, pei Komi mangkampang ia.
58002007	Kamonsonya to lino taa bae kojo batuanginya pei nempo ewa see, Komi mangika to lino see pangkanya mosu ewa pangka mpomakau ngKomi. Pei yako etu Komi mangawaika to lino pangka to meyawa kojo pasi to ra’angga. Pangka etu raporapaka ewa songko makole.
58002008	Pasi Komi mangawaika to lino kuasa damangkuasang samparia anu to re’e.” Wali tempo i Pue Allah mangawaika to lino mangkuasang samparia anu to re’e etu, batuanginya tare anu to taa iwaikaNya to lino mangkuasang. Pei ri tempo si’i kita tawa re’e mangangkita to lino mangkuasang samparia anu to re’e.
58002009	Pei to kita mangansani, parajanji i mPue Allah etu rabanangimo apa saba i Yesu semo. Etu semo jaya to napake i mPue Allah mangabanang parajanjiNya etu. Kamonsonya, tempo i Yesu ma’i ri lino si’i, Ia rapakakodi pangkaNya see kodi wo’u sangkodi pei pangka mpomakau i mPue Allah. Ia mawali ewa wetu see Ia maya mangarata kasesa sampe mate yau mangkapateka samparia tau, apa saba kanoto i mPue Allah. Roo see, apa saba Ia buya rayaNya mate yau ewa wetu, see naka tempo si’i Ia nawaika i mPue Allah pangka to meyawa pasi to ra’angga.
58002010	Wali songka i mPue Allah Ia rani boros tau mawali anaNya pasi Ia rani mangkeni sira damangarata seja kayawaNya. Apa i Pue Allah nampapowali samparia anu to re’e, see samparia anu to re’e etu damangabarong Ia. Pei wimba danaika i mPue Allah mangkeni to lino to madosamo see maya mangarata seja kayawaNya? Ewa si’i jaya to kono kojo to Ia mangarata. Ia mangawaika i Yesu mangarata kasesa sampe mate yau. Wali yako kasesa to narata i Yesu etu, i Pue Allah mampasilonga jaya see Ia maya mampalaes kita apa saba dosa ngkita roomo nasompo nu AnaNya. Wali i Yesu mawali Mata nJaya to mangkeni boros tau see darapalaes. See naka kita maya mawali seja ana i mPue Allah pasi mangarata seja kayawaNya singkonong pei songkaNya etu.
58002011	Wali i Yesu mangika see tau mawali i Pue Allah Puenya. Wali Ia to mangika palaong etu pasi kita to inikaNya mawali i Pue Allah Puenya etu, kita paka samba’aja Pa’anta. Wali see naka Ia taa mea manganto’oka kita pua’iNya.
58002012	Ia manganto’oka i Pue Allah ewa si’i, to’oNya, “Aku damampakarebaka resi pua’ingKu mangkonong Komi. Pasi tempo kasiromu ntau to mangaya Aku damamponyanyika nyanyi to mangabarong Komi ri oyo nsira.”
58002013	Pasi i Yesu manganto’o wo’u, to’oNya, “Aku damansarumaka i Pue Allah.” Panewa Ia manganto’o wo’u, to’oNya, “Lo’a, si’i Aku sindara-ndara pei ngana to room nawaika i mPue Allah Aku.” Etu semo gombo i Yesu tempo owi.
58002014	Wali tau to nato’oka i Yesu “ngana” etu, tau etu ojo to lino semo, koro nsira ojo raa pasi wombo. Wali see naka i Yesu mawali seja to lino, see yako kapateNya Ia mampakaja’aka yau kuasa i Maja’a anu to mangkuasang kapate.
58002015	Pasi yako kapateNya etu Ia mangalapa kita yako kapate. Apa tempo ruyu kita sangkani mangampokeka kapate. Kita taa maya mampiyaika kapate, ewa watua to taa maya mampiyaika tau puenya.
58002016	Wali kita to lino semo to nalapa i Yesu yako kapate, si’a pomakau i mPue Allah, apa sira taa mate. Wali si’a pomakau i mPue Allah to i Yesu mangansawang tempo Ia mate yau, wiyaa i Abraham semo to Ia mangansawang.
58002017	Wali i Yesu mawali to pampue to bae anggaNya to mangansawang to lino. See naka Ia taa maya taa mawali seja to lino to sewaju kojo pei kita to pua’iNya. Apa ane Ia mangarata seja samparia to narata ngkita to lino, ane ewa see Ia maya mawali to pampue to mamporayang to lino pasi to maya rasarumaka mangika palaong i mPue Allah. Pasi Ia mawali to pampue to bae anggaNya see Ia maya mampampueka pampue to mampakasanang i Pue Allah see Ia mangalapa dosa ntau to Ia Puenya.
58002018	Wali apa saba Ia mawali to lino, see naka Ia nakurang kojo mangansawang kita ane kita mangarata panggoda, apa Ia semo to mangarata seja panggoda pasi kasesa seore.
58003001	Wali a’i-a’i to i Pue Allah Puenya pasi to napokio seja i mPue Allah damasua saruga, pobuuka kojo i Yesu. Ia semo to kita samparia mampatimonso Ia napokau i mPue Allah pasi Ia to pampue to bae anggaNya.
58003002	Ia napilis i mPue Allah mangika palaong to etu pasi Ia masipato rasarumaka mangika palaong to nawaika i mPue Allah Ia etu. Pasi ewa see seja i Musa tempo owi. Ia masipato seja rasarumaka mampasilonga samparia tau to i Pue Allah Puenya to raporapaka ewa banua i mPue Allah.
58003003	-
58003004	Pei i Yesu semo to masipato mangarata angga to bae-bae pei angga to narata i Musa. I Yesu maya raporapaka ewa bas, pasi i Musa raporapaka ewa banua to iwanguNya. Apa bas semo to bae-bae angganya pei banua to iwangunya etu. Kamonsonya i Pue Allah semo to mangika samparia anu to re’e, pei ane ewa rapa to aku manganto’o etu, i Yesu masipato mangarata angga to bae-bae pei angga to narata i Musa.
58003005	-
58003006	Wali i Kerisitu pasi i Musa paka masipato rasarumaka mangika palaong to nawaika i mPue Allah sira. I Musa mampasilonga samparia tau to i Pue Allah Puenya to raporapaka ewa banua i mPue Allah. Ia mangika palaong etu ewa naika nto papolaong. Pasi ia manganto’oka tau boros, “I Pue Allah roomo mampaponsanika aku mangkonong anu to Ia damanganto’o ri tempo to darata.” Ewa wetu nato’o i Musa. Pei ane i Kerisitu, Ia mampasilonga seja banua i mPue Allah, pei Ia mangika palaong etu si’a ewa naika nto papolaong. Ia mangika ewa naika ana ntau pue banua. Wali kita semo to rato’oka banua i mPue Allah etu ane kita mampakaroso rayanta see taa mekameka, pasi mampakaroso pansarumakanta to mampakandende raya ngkita, see karoso ndayanta pasi pansarumakanta etu maroso rataka ri tempo kapatenta.
58003007	Wali padongeka paposia i Nosa Mapasing to ratulis ri raya nTuntu i mPue, to’oNya, “Seo si’i ane komi mangandonge loo i mPue Allah,
58003008	ne’e mangaba’a talinga ngkomi ewa naika bue-bue ngkomi tempo sira mangewa i Pue Allah tempo owi. Sira mangewa kojo i Pue Allah tempo sira mangansoba Ia nja’u pada bone.
58003009	Wali Ia manganto’o, ‘Buebue ngkomi opo mpuyu nto’u kasaenya mangangkita palaong to inikangKu nja’u pada bone, pei sira tiroo mangansoba Aku. Mandudu ngkani sira mangewa Aku, sira rani mangkita bara wimba kasaenya Aku damangansabaraka palaong nsira etu.
58003010	Wali see naka Aku maja’a rayangKu resi sira to tuwu ri tempo etu, pasi Aku manganto’o, “Pampobuuka nsira sangkani masepi yako resi Aku, pasi sira bo’onya mangalulu songkangKu.
58003011	Wali yako ri kaja’a ndayangKu Aku mamparajanjika, manganto’o sira taa kojo maya damasua ri tampa rapandoo sindara pei Aku.” ’” Etu semo gombo to ratulis.
58003012	Wali a’i-a’i, pakatao kojo see tare komi to rayamu maja’a saba taa mangaya. Apa ane tau to ewa wetu, ia damangandolika tangonya yako resi i Allah to tuwu.
58003013	Wali si’isi’i, tempo tiroowa re’e tempo to nawaika i mPue Allah, to tao-tao komi ponto eo masipakaroso raya ngkomi see tare komi to mawali mako’o wo’o apa natipu nu dosa.
58003014	Apa kita samparia mangarata seja samparia to narata i ngKerisitu ane kita mampakaroso pansarumakanta to re’e resi kita tempo owo mula mangaya see tare pombalinya rataka temponya kita mate.
58003015	Wali palaong etu singkonong pei Tuntu i mPue Allah to owo room aku mampatiendoka komi, to manganto’o, “Seo si’i ane komi mangandonge loo i mPue Allah, ne’e mangaba’a talinga ngkomi ewa naika nu bue-bue ngkomi tempo sira mangewa i Pue Allah tempo owi.” Etu semo to ratulis ri raya nTuntu i mPue Allah tempo owi.
58003016	Wali tau to nangandonge loo i mPue Allah pei to tiroo nangangewa Ia etu, bara sema sira? Gete, tau etu semo samparia tau to nakeni i Musa yako la’u tana Mesir!
58003017	Pasi opo mpuyu nto’u kasaenya i Pue Allah maja’a rayaNya resi sema? Ia maja’a rayaNya resi tau to mangika dosa semo, pei to mate yau nja’u pada bone.
58003018	Pasi tau to imba to naparajanjika kojo i mPue Allah sira taa damasua ri tampa rapandoo sindara pei Ia? Etu semo tau to taa mampolaika Ia.
58003019	Wali manasa resi kita naka pei sira taa maya masua ri tampa rapandoo etu apa saba sira taa mangaya i Pue Allah. Wali ne’e kita ewa wetu.
58004001	Wali tiroowa re’e parajanji i mPue Allah to darabanang. Etu semo Ia damangawaika kita kasanang ndaya to raporapaka ewa tampa rapandoo. Wali see naka anu kita mangajagai kojo danaka ne’e pasi samba’a komi to taa damangarata kasanang etu.
58004002	Apa kita seja rapakarebaka kareba matao sewaju ewa bue-bue ngkita tempo owi. Pei kareba matao to nadonge nsira tare batuanginya resi sira, apa tempo sira mangandonge, sira taa mangaya.
58004003	Wali kita to mangaya semo to maya mangarata kasanang resi i Pue Allah etu. Ane tau to taa mangaya, sira taa nabiaka i mPue Allah mangarata, ewa to Ia room manganto’o, to’oNya, “Aku maja’a kojo rayangKu resi sira, see naka Aku mamparajanjika, manganto’o, ‘Sira taa kojo damasua ri tampa rapandoo sindara pei Aku.’” Wali ewa wetu nato’o i mPue Allah, nempo si’a ewa wetu songkaNya to yako ri pomulanya. Apa ojo karoonya Ia mampapowali lino Ia re’e mandoo apa samparia palaongiNya room. Pasi yako ri tempo etu Ia re’e songka rani mangawaika to lino kasanang ndaya to raporapaka ewa masua ri tampa rapandoo sindara-ndara pei Ia.
58004004	Wali i Pue Allah semo to manganto’o palaongiNya room. Apa re’e ratulis ri raya ntuntuNya mangkonong temponya Ia mandoo ri eo to kapitu. Ewa si’i Ia manganto’o, “Wali ane ratamo eo to kapitu, i Pue Allah mandoo yako samparia palaong to inikaNya.”
58004005	Pasi see naka Ia manganto’o seja gombo to kita owo room mangabasa to manganto’o, “Sira taa kojo damasua ri tampa rapandoo sindara pei Aku.” Wali tempo Ia manganto’o “sindara pei Aku”, batuanginya Ia re’emo mandoo. Palaong to si Ia room, pasi Ia re’e songka rani to lino to mangaya mangarata seja kasanang ndaya to raporapaka ewa masua ri tampa rapandoo sindara-ndara pei Ia.
58004006	Wali manasa ane tau to tempo owi to re’e mangandonge kareba matao mangkonong kasanang ndaya to raporapaka ewa tampa rapandoo sindara pei i Pue Allah, tau etu taa mangarata kasanang etu, apa sira taa mampalaika i Pue Allah. Pei kita tansani re’e wo’u tau to yusa to nawaika i mPue Allah mangarata kasanang etu .
58004007	-
58004008	Kamonsonya re’e tau tempo owi to nakeni i Yosua rata ri tana Kana’an. Pei si’a tana Kana’an etu to tampa rapandoo to naparajanjika i mPue Allah. Apa sira roomo masua ri tana Kana’an panewa yako etu masae wo’u panewa i Pue Allah mangika parajanji resi wiyaa nsira. Ia magombo liu ri nganga i Makole Daud, manganto’o gombo to kita room mangabasa to manganto’o, “Tempo si’i ane komi mangandonge loo i mPue Allah, ne’e mangaba’a talinga ngkomi.” Ewa wetu nato’o i mPue Allah. Wali ane tampa rapandoo batuanginya tana Kana’an, i Pue Allah tamo damanganto’o wo’u gombo etu. Pei Ia re’e kojo mampakatantuka wo’u tempo to yusa to temponya mangarata kasanang ndaya to raporapaka ewa tampa rapandoo. Etu semo “tempo si’i”. Wali tampa rapandoo etu si’a batuanginya tana Kana’an to narata nto Yahudi to nakeni i Yosua tempo owi. Apa sira roomo masua ri tana Kana’an panewa i Pue Allah magombo wo’u mangkonong tempo to temponya masua ri tampa rapandoo. Wali ane tampa rapandoo batuanginya tana Kana’an etu, i Pue Allah tamo damanganto’o wo’u gombo etu.
58004009	Wali manasa, tiroowa re’e kasanang ndaya to danarata ntau to i Pue Allah Puenya. Kasanang ndaya etu raporapaka ewa eo to napandoo i mPue Allah ri eo kapitu.
58004010	Apa i sema-sema to masua ri tampa rapandoo sindara pei i Pue Allah, tau etu mandoo yako ri palaonginya ewa naika i mPue Allah mandoo yako ri palaong to si Ia ri tempo owi.
58004011	Wali anu kita mampakadota see mangarata kasanang ndaya etu, danaka ne’e kita to taa damangarata apa saba taa mangampalaika i Pue Allah ewa naika bue-bue ngkita tempo owi.
58004012	Wali pakadota apa tuntu i mPue Allah, tuntu etu tuwu pasi maroso. Tuntu i mPue Allah raporapaka ewa wada to mataja dua mbalia to maya mangantuja pasi mangaga’a yau yotus pasi uta mbuku. Pei Tuntu i mPue Allah semo to tajataja pei wada etu apa tempo kita mangandonge Tuntu i mPue, TuntuNya etu ewa mangantuja pasi mangaga’a yau rayanta pasi toniinta apa mampakanasa see miyala ewa wimba pampobuuka pasi songka ndayanta.
58004013	Pasi tare anu to napapowali i mPue Allah to maya rawuni yako ri pangkitaNya. Apa samparia lambe pasi tiloka ane ri pangkita nu mata i mPue Allah. Pasi Ia semo to kita damangansono mangkonong lengko ngkita.
58004014	Wali anu kita mampakaroso pangaya to kita mampongakung, apa kita re’e samba’a to pampue to bae kojo anggaNya. Etu semo i Yesu, Ana i mPue Allah. Ia yau polas nto’u yangi rataka ndate saruga.
58004015	Wali Ia mawali to pampue to bae anggaNya to mamponsaruka kita ri tango i mPue Allah. Pasi Ia si’a to pampue to taa nakurang mangepe seja kayu’u ngkita. Ia mangepe kojo apa Ia room seja mangarata samparia ngaya mpanggoda to kita mangarata, pei Ia tare mangika dosa.
58004016	Wali ne’emo kita meka-meka rayanta mangampago i Pue Allah. Ia maporenta yako ri kanoto ndayaNya, wali ane kita mangampago Ia, Ia damampaponsanika kita pamporayangiNya. Pasi tempo kita parluu rasawang, Ia damangansawang kita yako ri kanotoNya. Wali etu semo batuanginya kasanang ndaya to raporapaka ewa masua ri tampa rapandoo sindara-ndara pei i Pue Allah.
58005001	Wali samparia tau to rato’oka to pampue to bae angganya, tau etu to lino semo to rapilis, panewa rapakatantuka mangika palaong i mPue. Wali ia mampotango i Pue Allah mangamponsaruka yununya anu to lino etu. Ia mampampueka resi i Pue Allah sora pasi pampue to nakeni ntau etu see dosa nsira tamo darakitanaka.
58005002	Tau etu mangika dosa etu apa saba sira tawa manasanya pasi apa saba sira ratipu. Wali to pampue etu nakurang mangansabaraka sira apa ia to lino seja, wali ia mayu’u seja sewaju pei sira.
58005003	See naka ia si’a ojo mampampueka pampue to nakeni nsa’e see i Pue Allah tamo mangkitanaka dosa nsira. Ia taa maya taa mangkeni seja pampue pei mampampueka see i Pue Allah tamo damangkitanaka seja dosa to si ia.
58005004	Wali tare tau to mangokotaka koronya damawali to pampue to bae angganya. Ojo yako pampokio i mPue Allah naka pei tau mangarata palaong to bae angganya etu, ewa to mawali resi i Harun tempo owi.
58005005	Pasi ewa see seja i Kerisitu. Ia taa seja mangokotaka koroNya mawali to pampue to bae angganya. Pei i Pue Allah semo to mangokotaka Ia, to’oNya, “Korom AnangKu, Seo si’i Aku mawalimo Pa’aMu.”
58005006	Pasi re’e wo’u gombo to yusa to nato’o i mPue Allah, Ia manganto’o, “Korom mawalimo to pampue rataka ri singkasaenya, sewaju ewa i Melkisedek tempo owi.” Etu semo gombo i mPue Allah resi i Kerisitu.
58005007	Wali ri rayanya i Yesu tuwu ri lino, Ia kaboo-boo pei tumangi makai-kai pasi mamporapi sawang resi i Pue Allah. Ia nansani i Pue Allah re’e kuasa mampalaes Ia yako ri kapate, pei Ia mampalaika i Pue Allah saba manga’angga Ia, wali Ia mangalulu pamporaniNya. Wali see naka i Pue Allah mangandonge pokaikaiNya etu.
58005008	I Yesu Ia semo Ana i mPue Allah, pei nempo ewa see Ia tiroo mangarata kasesa. Pasi yako ri kasesa etu Ia mangepe ewa wimba kasulinya mampolaika i Pue Allah ri raya ngkasesa.
58005009	-
58005010	Wali apa saba i Yesu mangarata kasesa ewa wetu, see naka Ia masipato kojomo mawali to pampue to bae anggaNya. Apa Ia roomo mangepe to naepe nto lino. Wali Ia nato’oka i mPue Allah to pampue to bae angganya sewaju ewa i Melkisedek tempo owi. Pasi Ia semo to mangika jaya see samparia tau to mampolaika Ia maya rapalaes rataka ri singkasaenya.
58005011	Wali tiroowa boros to kami rani manganto’o mangkonong palaong etu, pei masuli mampakanasaka komi apa komi taa madota mangampodongeka.
58005012	Wali kamonsonya to tao-tao komi semo to mangampotundeka sa’e si’i-si’i. Pei komi taa nukoto mangampotundeka sa’e. Komi tiroo parluu rapotundeka wo’u mangkonong anu to uyunya kojo rapotundeka komi seore yako tuntu i mPue Allah. Anu to etu raporapaka ewa ue nsusu pasi komi ewa ana kodi to tawa nakoto mangkoni pangkoni to mako’o.
58005013	Wali tau to mansusu, tau etu tiroowa ana kodi. Wali tau to raporapaka ewa ana kodi etu, ia tawa nakoto mangansani anu to rapotundeka mangkonong anu to singkonong pei i Pue Allah.
58005014	Pei pangkoni to mako’o danakoni ntau to bosemo. Wali tau to raporapaka ewa tau bose, etu semo tau to mampobiasaka mampobuuka see mangansani mampasisala anu to matao pasi anu to maja’a.
58006001	Wali anu kita kanjo’u-njo’u kadota-dota maguru Tuntu i mPue Allah to masuli wo’u rapangansani see kita damawali ewa tau bose tu’a, si’amo ewa ana kodi. Ne’e kita ojo maguru-guru anu to uyunya rapotundeka resi kita mangkonong i Kerisitu, apa anu to etu raporapaka ewa pondasi banua. Pasi ane pondasi roomo raika, tare batuanginya raika wo’u kadua ngkaninya. Wali tamore batuanginya kita sangkani maguru ojo anu to rapotundeka ruyu to raporapaka ewa pondasi etu. Ewamo kita roomo maguru mangkonong ewa wimba naika ntau mangandolika tangonya yako palaong to tare batuanginya pei mangaya i Pue Allah.
58006002	Pasi kita roomo maguru mangkonong pambaptis to mpangaya-ngaya, pasi mangkonong ada mamposaka pale ri wawo mbo’o ntau, pasi mangkonong pambangu muni ntau mate yako ri kapatenya, pasi mangkonong huku to singkasaenya.
58006003	Wali tuwu-tuwuja i Pue Allah damangansawang kita, see kita kanjo’u-njo’u kadota-dota damangaguru anu to masuli wo’u yako to etu.
58006004	Wali re’e tau to roomo rapakanasaka mangkonong kareba matao, pasi sira manasamo mangkonong sora to yako ndate saruga. Pasi sira room seja mangarata pansawang i Nosa Mapasing.
58006005	Pasi tau etu roomo mangepe Tuntu i mPue Allah matao kojo, pasi room seja mangepe kuasa to danapaporaoka i mPue Allah tau ri tempo to daratamo.
58006006	Wali tau to ewa wetu, ane mampiyaika yau samparia to etu, taa kojo re’e jaya mangkeni muni sira damajea. Apa yako palaong etu sira mawali ewa tau to nangampaku Ana i mPue Allah ri kaju pasape pasi mangarunes Ia ri pangkita ntau boros.
58006007	Wali tau raporapaka ewa tana to nawaika i mPue Allah rasi, etu semo uja. Wali re’e tana to mandudu masimisi ane tempo tudu uja etu, see naka yako ri tana etu tuwu pinumuya to bae batuanginya resi to pomuya.
58006008	Pei re’e wo’u tana to nawaika seja i mPue Allah uja pei taa masimisi uja etu, see naka ojo kaya pasi rui to tuwu nja’u ria. Wali tana to etu tare batuanginya pasi mosu danatanaa yau ntau puenya. Pasi ri kapuranya tana etu danatunju yau ntau puenya, wali tare kalingaa yako ri tana etu.
58006009	Wali a’i-a’i to kami mangamporayang, nempo kami magombo mangkonong tana to ratanaa yau etu, pei kami manasa si’isi’i lengko ngkomi taa sewaju pei lengko ntau to raporapaka ewa tana to maja’a etu. Apa komi mangika lengko to masipato naika ntau to rapalaes.
58006010	Etu semo komi roomo mangansawang tau to i Pue Allah Puenya pasi tiroowa mangansawang sira, wali yako palaong to etu komi mampaporaoka pamporayang ngkomi resi i Pue Allah. See naka Ia taa damangkalingan palaong to nuika ngkomi pasi pamporayang ngkomi resi Ia. Naka pei kita mangansani Ia taa mangkalingan, apa i Pue Allah sangkani mangika ewa wimba to masipato raika
58006011	Wali komi madota kojo samba’a pei samba’a mangika palaong to etu, wali ewa wimba kabaenya kadota ngkomi etu, ane ewa pamporani mami, ewa see seja kadota ngkomi rataka ri tempo ngkapate ngkomi, see komi damangarata anu to rasarumaka i Pue damangawaika komi.
58006012	Pasi kami taa rani komi meyoko. Kami rani komi mampasiwajuka lengko ntau to maroso pangaya nsira pasi bae sabara nsira, see naka sira mangarata anu to naparajanjika i mPue Allah sira.
58006013	Wali pobuuka i Abraham. I Pue Allah mangika parajanji resi i Abraham tempo owi. Pasi tempo Ia mangika parajanji etu, Ia mampakatantu kojo parajanjiNya, wali Ia mangampake sanga to si Ia damampakatantu kojo parajanji etu. Apa tare yusa to bae wo’u kuasanya pei i Pue Allah.
58006014	Wali Ia manganto’o, “Monso pu’u Aku damangawaika korom rasi pei damangawaika korom malagi wiyaamu.”
58006015	Wali yako etu i Abraham bae sabaranya mangampeas panewa ia mangarata anu to naparajanjika i mPue Allah ia etu.
58006016	Wali ane to lino rani mampakatantu parajanji to naika nsira, sira mangampake sanga ntau to bae wo’u kuasanya pei sira. Pasi ane sira mampakatantu parajanji nsira ewa wetu, tamore tau to damangabanta wo’u gombo nsira etu.
58006017	Wali ewa see seja to naika i mPue Allah. Tempo Ia mangika parajanjiNya resi i Abraham etu, Ia rani mampakanasaka kojo tau to damangarata parajanji etu Ia taa damangawali songkaNya. Wali see naka Ia mangampake sangaNya mampakatantu parajanjinya etu.
58006018	Wali i Pue Allah taa maya mawuti, wali see naka manasa Ia taa mawuti tempo Ia mangika parajanjiNya. Pasi Ia taa seja mawuti tempo Ia mangampake sangaNya mampakatantu parajanjiNya etu. Pasi samparia gombo to ito’okaNya tempo mangika parajanji pasi tempo mampakatantu parajanjiNya etu taa kojo damambali. Wali see naka kita to roomo mampago i Pue Allah darapalaes, kita rapakaroso rayanta see tare pandoonya mansarumaka i Pue Allah pasi mangampeas anu to Ia roomo mamparajanjika, to kita damangarata.
58006019	Wali paranjanji to kita mansarumaka etu, parajanji etu raporapaka ewa watu balango to mampakainti pasi mampakarodo bangka ri wawo nue. Apa yako parajanji etu see naka raya ngkita maroso pasi rodo apa kita masingkatao pei i Pue Allah. Wali kita ewa roomo masua ri songi to mapasing kojo liu ri rindi ronto pei mampotango i Pue Allah.
58006020	I Yesu roomo mampatiruyu pei kita masua ri raya songi etu. Pasi Ia mamponsaruka kita apa Ia mawalimo to pampue to bae anggaNya, sewaju ewa i Melkisedek tempo owi.
58007001	Wali i Melkisedek etu, ia makole ri kota Salem tempo owi. Pasi ia to pampue to mangika palaong i mPue Allah to mangkuasang samparia. Wali tempo i Abraham mawolili muni yako mamusu manganangi makole-makole, tempo etu ma’i i Melkisedek mangantomu ia. Panewa i Melkisedek mamporapika resi i Pue Allah see Ia damangawaika i Abraham rasi.
58007002	Wali i Abraham mangawaika i Melkisedek santila sampuyu yako samparia ngaya-ngaya to inokonya tempo mamusu etu. (Wali batuanginya sanga i Melkisedek, to uyunya etu semo, “Makole to mangika lengko to singkonong pei i Pue Allah.” Pasi to kadua, ia rato’oka seja, “Makole ri Salem,” batuanginya, “Makole to mangkeni kasingkatao.”
58007003	Wali ane mangkonong i Melkisedek etu, tare ratulis mangkonong pa’anya pei indonya pei wiyaanya. Pasi taa seja re’e bara kesaa ratulis mangkonong kare’enya bara kapatenya. Pei ia ewa Ana i mPue Allah, apa ia tiroowa to pampue rataka singkasaenya.
58007004	Wali pobuuka ruyu mangkonong kabaenya angga i Melkisedek. Ia bae kojo angganya. Apa i Abraham, bue ngkita to napilis i mPue Allah tempo owi, ia bae angganya. Pei nempo ewa see ia tiroo mangawaika i Melkisedek santila sampuyu yako samparia ngaya-ngaya to i nokonya tempo mamusu.
58007005	Wali ane rapanya i Melkisedek samba’a wiyaa i Lewi, ane ewa see manasa resi kita naka pei ia rawaika santila sampuyu etu saba ia wiyaa i Lewi semo. Apa wiyaa i Lewi semo to napilis i mPue Allah mawali to pampueNya. See naka sira nato’oka mporenta i Musa mangantima santila sampuyu yako samparia anu to narata nto Israel, etu semo pua’i nsira. Nempo samparia sira paka wiyaa i Abraham, pei wiyaa i Lewi to mangantima santila sampuyu etu.
58007006	Pei i Melkisedek si’a wiyaa i Lewi. Pei nempo ewa see, ia tiroo mangantima santila sampuyu yako ngaya-ngaya to narata i Abraham. Apa ia to pampue to bae wo’u angganya pei wiyaa i Lewi. Pasi ewa see seja ane mangkonong rasi. Apa i Abraham semo to re’e parajanji i mPue Allah, wali ia bae kojo angganya. Pei nempo ewa see, i Melkisidek tiroo mamporapika resi i Pue Allah mangawaika i Abraham rasi.
58007007	Wali manasa kojo tau to mampakarasi sa’e, tau etu semo to bae-bae angganya pei tau to mangarata rasi etu. Wali miyala i Melkisedek semo to bae-bae angganya pei i Abraham.
58007008	Pasi re’e wo’u pasisalanya, apa ane to pampue to wiyaa i Lewi to mangantima santila sampuyu, sira ojo tau to damate seja. Pei ane i Melkisedek to mangantima santila sampuyu yako resi i Abraham etu, tare ratulis mangkonong kapatenya, wali ane ewa ratulis ri Tuntu i mPue Allah, ia tuwu.
58007009	Wali i Lewi, bue nto pampue to mangantima santila sampuyu yako resi yunu nsira, pasiwa ia seja mangawaika i Melkisedek santila sampuyu tempo i Abraham mangawaika ia etu
58007010	Apa tempo i Melkisedek mangantomu i Abraham i Lewi tawa re’e. Pei tempo i Abraham mangawaika i Melkisedek pampuenya etu, i Lewi maya rapobuuka ewa ia seja mangawaika, apa ia re’e ri raya ngkoro i Abraham apa ia wiyaa i Abraham. Wali manasa kojo i Melkisedek semo to bae-bae angganya pei i Abraham sira dua i Lewi.
58007011	-
58007012	Wali porenta i Musa to rawaika resi to Yahudi, porenta etu taa maya maga’a yako ri palaong ntau to wiyaa i Lewi. Pei palaong nto pampue etu taa gana damangika see tau mawali masilonga ri pangkita i mPue Allah. Apa ane gana palaong nsira, tamo re’e batuanginya pasuwu nto pampue to yusa. Pei taa kojo gana palaong nsira, see naka masuwu to pampue to mangabolos sira. Wali ane to pampue to wiyaa i Lewi rabolosika to pampue to yusa, ane ewa see, taa maya taa porenta i Musa rabolosika seja porenta to yusa. Apa to pampue to mangabolos wiyaa i Lewi, ia taa sewaju pangkaNya pei pangka i Harun to nato’o mporenta i Musa. Ia sewaju pei i Melkisedek semo.
58007013	-
58007014	Wali manasa to pampue to tempo ruyu etu roomo rabolos, apa to pampue to bou, to napilis i mPue Allah, Ia samba’a wiyaa i Yehuda, si’a wiyaa i Lewi. To pampue etu, etu semo Pue ngkita. Pei ri katawanya etu tawa re’e tau to wiyaa i Yehuda to mangika palaong nto pampue nja’u palampa. Apa tempo i Musa magombo mangkonong to pampue, ia tare pasi sangkani manganto’o wiyaa i Yehuda damangika palaong to etu.
58007015	Wali manasa wo’u resi kita to pampue to tempo ruyu roomo rabolosika to pampue to yusa apa i Pue Allah mangampilis wo’u to pampue to yako ri wiyaa to yusa. Wali apa saba i Pue Allah mangampilis tau yako ri wiyaa to yusa, manasa resi kita tau to wiyaa i Lewi tamo rapake. To pampue to napilis i mPue Allah etu sewaju ewa i Melkisedek.
58007016	Tau etu raokotaka mawali to pampue si’a yako kuasa mporenta to manganto’o ojo wiyaa i Lewi to maya mawali to pampue. Ia raokotaka mawali to pampue yako kuasa ngkatuwuNya to tare kapuranya.
58007017	Kita mangansani etu apa re’e gombo i mPue Allah to ratulis ri raya ntuntuNya, Ia mampogomboka AnaNya, to’oNya, “Komi mawalimo to pampue rataka ri singkasaenya, sewaju ewa i Melkisedek tempo owi.” Etu semo gombo to ratulis ri raya ntuntu i mPue Allah.
58007018	Wali porenta to ruyu room raposaka yau apa mayu’u pasi tare batuanginya.
58007019	Apa ane porenta i Musa, taa nakurang mampasilonga bara kesaa. Wali porenta etu rabolosika anu to matao wo’u to kita maya mansarumaka, see kita maya mosu resi i Pue Allah.
58007020	Pasi re’e wo’u to mampakanasaka kita jaya to bou etu to tao-tao pei jaya to masae. Apa tempo i Pue Allah mangokotaka i Yesu mawali to pampue, Ia mamparajanjika kojo Ia.
58007021	Ane tau to yusa mawali to pampue, i Pue Allah tare mangika parajanji resi sira. Pei tempo i Yesu mawali to pampue, tempo etu i Pue Allah mamparajanjika kojo Ia, to’oNya, “Aku, i Pue, room mamparajanjika kojo pasi Aku taa damambali pampobuukangKu, Aku manganto’o, ‘Komi mawali to pampue rataka ri singkasaenya.’” Etu semo parajanji i mPue Allah.
58007022	Wali apa saba parajanji etu, see naka i Yesu semo roomo mawali to mampansaruka to mangabanang parajanji to naika i mPue Allah resi kita. Parajanji to nikaNya resi kita etu to tao-tao wo’u pei parajanji to nikaNya resi to Israel tempo owi.
58007023	Wali ane to pampue to wiyaa i Lewi, sira malagi apa sira ojo to lino to mate yau. Wali sira taa singkasaenya palaong nsira samba’a pei samba’a.
58007024	Pei i Yesu tuwu singkasaenya, wali Ia to pampue to taa darabolosika yau tau to yusa.
58007025	Wali see naka Ia nakurang mangampalaes samparia kita to mangampago i Pue Allah apa saba pansarumakanta resi Ia. Ia nakurang mangampalaes kita rataka ri singkasaenya apa Ia tuwu singkasaenya damamponsaruka kita ri tango i mPue Allah.
58007026	Wali to pampue to bae anggaNya to ewa wetu semo to naparluu ngkita. Apa Ia mapasing, pasi tare lengkoNya to masipato napakasala nsa’e pasi tare lengkoNya to makarika. Pasi Ia raga’a yako resi tau to madosa. Pasi Ia raokotaka nto’u tampa to bae kojo angganya, ri wawonya samparia yangi.
58007027	Ia si’a ewa to pampue to bae angganya to yusa. Apa ane sira, sira tau madosa see naka sira taa maya taa ponto eo mangangkeni pampue pei mampampueka see i Pue Allah tamo damangkitanaka dosa nsira, panewa roo see mampampueka wo’u pampue to nakeni nsa’e see dosa ntau etu tamo seja darakitanaka. Pei i Yesu tare dosaNya see naka Ia ojo mangkeni samba’a pampue, etu semo koroNya. Pasi Ia ojo sangkani mampampueka pampue etu mangansompo dosa nto lino samparia. Pasi pampue to etu ganamo rataka ri singkasaenya.
58007028	Wali porenta i Musa mampakatantu tau damawali to pampue to bae angganya. Pei tau to rapakatantuka etu, tau to mayu’u. Pei karoonya i Pue Allah mangawaika i Musa porenta etu, roo see ratamo temponya Ia mangika parajanji to maroso kojo. Wali parajanjiNya etu mampakatantu Ananya mawali to pampue to bae anggaNya. Wali AnaNya etu mawali to pampue to masilonga kojo rataka ri singkasaenya.
58008001	Wali ewa si’i batuanginya gombo to kita manganto’o etu, kita re’e kojo to pampue to bae anggaNya to ewa wetu, to room matunda ri awe nggadera i Makuasa ndate saruga ri sambali tondo ngkana.
58008002	Pasi Ia to pampue to mapalaong nja’u raya nsongi to mapasing kojo to ndate saruga pasi ri raya ntenda i mPue Allah to nawangu i mPue Allah, si’a to nawangu nto lino. Wali tenda to nawangu i mPue Allah, etu semo tenda to uyunya kojo re’e.
58008003	Wali ponto to pampue to bae angganya, palaong nsira semo mampampueka resi i Pue Allah sora pasi pampue. Wali see naka to pampue to bae anggaNya to si kita etu re’e seja pampueNya to Ia mangkeni ri saruga etu.
58008004	Pei ane Ia tiroowa maroo ri lino, Ia taa maya rato’oka to pampue, apa re’emo to pampue ri lino to mampampueka sora singkonong pei porenta i Musa. Pei to pampue to bou etu, Ia mangkeni pampueNya ri saruga.
58008005	Wali to pampue to wiyaa i Lewi, sira mapalaong nja’u raya ntenda i mPue Allah to raika ewa ta’anya pasi ewa sonto ntenda i mPue Allah to ndate saruga. Wali see naka tempo i Musa damangawangu tenda i mPue Allah tempo owi, tempo etu i Pue Allah mampatiendoka ia, to’oNya, “Ne’e kalingan! Ika samparia etu mangalulu kojo sonto to rapaporaoka korom ndate rapa ntongku.” Etu semo gombo i mPue Allah resi i Musa. Wali to pampue mangika palaong nsira ri raya ntenda etu.
58008006	Pei palaong to nasarumakaka i mPue Allah resi i Yesu, palaong etu to baebae batuanginya pei palaong nto pampue to tempo ruyu. Apa jaya to bou to naparajanjika i mPue Allah see kita maya rapalaes, jaya etu to taotao pei jaya to masae. Apa lo’a, anu to naparajanjika i mPue Allah si’i-si’i, anu etu to tao-tao pei anu to naparajanjika tempo ruyu. Wali ewa parajanji to bou semo to tao-tao pei parajanji to ruyu, ewa see seja palaong to bou semo to tao-tao pei palaong to masae.
58008007	Wali parajanji to ruyu etu ane nakurang mampakaroo samparia to parluu raika, tamo re’e batuanginya rabolosika parajanji to bou.
58008008	Pei ane ri pangkita i mPue Allah parajanji to ruyu etu re’e salanya. Salanya etu resi tau semo apa sira taa nakurang mangaluluka parajanji etu. See naka i Pue Allah manganto’o, “TaungKu sala,” pasi Ia manganto’o, “Padongeka! Apa daratamo temponya Aku damangika parajanji to bou resi wiyaa i Israel pasi resi wiyaa i Yehuda.
58008009	Parajanji to daKuika etu si’a ewa parajanji to Aku nangika resi bue-bue nsira tempo owi, tempo Aku mangangkentar sira yako la’u tana Mesir. Apa sira mandoo yau mangika palaong to singkonong pei parajanji etu, wali see naka Aku mangandolika tangongKu yako resi sira.
58008010	Wali si’i semo parajanji to daKuika resi wiyaa i Israel ri tempo to darata, to’onya, ‘PorentangKu daKuposaka ri pampobuuka nsira pasi daKutulis ri raya nsira. Pasi Aku damawali Allah nsira pasi sira damawali taungKu.
58008011	Pasi ri tempo etu tamo re’e batuanginya tau damangampotundeka yunu nsira pasi pua’i nsira manganto’o, “To tao-tao komi mangansani i Pue.” Tare batuanginya manganto’o ewa see apa tempo etu samparia tau paka damangansani Aku, nempo to mayunuwa, pasi to bosemo.
58008012	Pasi ri tempo etu Aku damanoto resi sira pasi damangalapa sala nsira. Pasi Aku tamo damampobuuka dosa nsira pasi sala nsira etu.’” Etu semo parajanji i mPue Allah to bou.
58008013	Wali tempo i Pue Allah manganto’o, “Si’i parajanji to bou,” tempo etu Ia ewa manganto’o parajanji to ruyu masipato rabolos apa masaemo pasi mosumo dapaya yau.
58009001	Wali ane ewa parajanji to uyunya, re’e porenta-porenta to nalulu ntau tempo mampue mampakabae i Pue Allah, pasi re’e seja tampa to darapampue to naika nto lino.
58009002	Etu semo tenda to napasilonga nsira. Wali tenda etu re’e dua songinya. To uyunya nja’u tinja to darapamposaka pansona, pasi re’e seja meja pasi roti to room rapampueka resi i Pue Allah. Songi to etu rato’oka songi to mapasing.
58009003	Panewa re’e wo’u rindi ronto. Ri sambali nu rindi etu re’e wo’u songi to kaduanya to rato’oka songi to mapasing kojo.
58009004	Songi to etu re’e palampa weyawa to rapangantunu kemenyan, pasi re’e seja peti to juku rabombongika weyawa pasi la’u parajanji i mPue Allah la’u rayanya. Pasi peti etu la’u seja tampa weyawa to bananginya pangkoni mana, pasi la’u seja toko i Harun to malonde tempo owi, pasi watu to dua to ipantulis porenta sampuyu.
58009005	Wali ri wawo mpeti etu re’e dua mba’a anu to rato’oka kerub to raika yako weyawa. Kerub etu tondong ngkeyawa i mPue Allah maroo nja’u ria. Wali kerub to dua etu paninya mangantorung ba’a mpeti etu, to rato’oka tampa to napangabombong i mPue Allah dosa apa saba raa to rapalasika nja’u ria. Pei samparia to etu aku tawa damampakanasaka kojo tempo si’i.
58009006	Wali ewa wetu semo tenda i mPue Allah rapasilonga, panewa ponto-ponto eo masua to pampue ri raya nsongi to uyunya damangika palaong to si sira.
58009007	Pei ojo to pampue to bae angganya to maya masua ri songi to kadua. Santo’u sangkani ia masua pasi taa maya masua ane taa mangkeni raa. Wali raa etu raa nu binatang to ia mangkeni damampampueka resi i Pue Allah. Naka pei ia mangkeni raa etu see i Pue Allah tamo damangkitanaka dosa to si ia pasi dosa ntau boros to taa naporaya-rayaka nsira mangika.
58009008	Wali yako palaong to etu i Nosa Mapasing mampakanasaka kita ane tiroowa rapake tenda to uyunya etu, pasi ane owo to pampue to bae angganya to maya masua ri raya nsongi to kadua, batuanginya tawa re’e jaya ntau boros masua re ria.
58009009	Wali samparia palaong etu ewa tondong to napake i mPue Allah ri tempo etu apa tawa temponya Ia mangika jaya to monso. Wali sora pasi pampue to napampueka ntau tempo etu resi i Pue Allah taa nakoto mampakayongo raya nsira to mangkeni. Wali see naka sira tiroo mangepe sala ri tango i mPue Allah.
58009010	Apa sora pasi pampue etu ojo singkonong pei porenta mangkonong pangkoni pasi anu to rainu pasi porenta to mpangaya-ngaya mangkonong anu to raposo’i. Pasi samparia porenta ngkatuwu nto lino etu, nawaika i mPue Allah tauNya danapake nsira sampe rata temponya Ia mangika jaya ngkatuwu to bou.
58009011	Pei i Kerisitu masuwumo si’i-si’i. Ia mawali to pampue to bae anggaNya to mampasilonga anu to matao to kita mangarata. Pasi Ia mangika palaong to etu ri raya ntenda i mPue Allah ndate saruga. Tenda etu semo to tao-tao pasi to masilonga wo’u pei tenda to naika i Musa tempo owi. Apa tenda to ndate saruga etu si’a naika nto lino, batuanginya, tenda etu si’a yako ri lino to rapapowali si’i kare’enya.
58009012	Wali tempo i Kerisitu masua ri raya ntenda i mPue Allah etu, Ia taa masua mangangkeni raa nu bembe pongka pasi raa nu ana nsapi. Tempo Ia masua ri raya nsongi to mapasing kojo etu, Ia sangkanija masua mangangkeni raa to si Ia semo. Pasi tempo Ia masua etu Ia roomo mangoli kita pei mangalapa kita yako ri huku nu dosa rataka ri singkasaenya.
58009013	Wali tau to ri ara mporenta i Musa, ane sira mangika bara kesaa naka pei rato’oka makarika ewa ada mporenta i Musa etu, tau etu rapedasaka raa nu bembe pongka pasi raa nu sapi pongka pasi ue to sigalo awu nu ana nsapi to room ratunju yau. Wali ane ewa porenta, raa pasi awu etu mampakayongo muni koro ntau etu see ia maya mampue mampakabae i Pue Allah apa ia tamo rato’oka makarika.
58009014	Wali ane raa nu binatang mampakayongo koro ntau etu, bae wo’u batuanginya raa i ngKerisitu, apa raa etu mampakayongo raya ngkita. Apa yako kuasa i Nosa to tuwu singkasaenya, i Kerisitu mampampueka koroNya resi i Pue Allah ewa pampue to masilonga kojo. Wali raaNya mampakayongo raya ngkita yako palaong to tare batuanginya see kita maya mangika palaong to masipato raika mampue mampakabae i Allah to tuwu.
58009015	Wali tempo to lino tiroowa ri ara mporenta to uyunya, tempo etu sira re’e mangika dosa. See naka i Kerisitu mate mangansompo dosa etu see to lino maya ralapa yako ri huku nu dosa etu. Wali Ia semo to mampasilonga kita resi i Pue Allah. Pasi Ia mangabanang parajanji to bou see i sema tau to napokio i mPue Allah mawali tauNya, tau etu damangarata rasi to singkasaenya to naparajanjika i mPue Allah.
58009016	-
58009017	Wali kita taa maya mangarata rasi etu ane taa mate i Kerisitu. Apa rapanya re’e tau to mangantulis yami sura mparajanji to mampakanasaka pamporaninya mangkonong ewa wimba daraika mangantilaka ngananya panta tempo ia mate yau. Wali sura mparajanji etu tawa re’e batuanginya ane tawa mate tau to mangantulis. Pei ojo kapate yau ntau to mangantulis, panewa bae batuanginya sura etu. Apa ngananya taa mangantima panta to raparajanjika etu ane tawa mate yau tau tu’anya etu.
58009018	Wali ewa see seja parajanji to uyunya naika i mPue Allah. Parajanji etu taa seja re’e batuanginya ane tare raa to rapake. Raa etu mampakanasaka re’e to roomo namate yau.
58009019	Apa ojo karoonya i Musa mampakarebaka to Israel samparia porenta i mPue Allah, ia mangoko raa nu ana nsapi pasi raa nu bembe pongka sigalo pei ue. Roo see ia mangoko wo’u sangkongko pinumuya to rato’oka hisop pei manganso’oka wuyu domba to mawaa. Panewa ia mangantuika hisop pasi wuyu domba etu la’u raa to sigalo ue pei mampedasaka ri wawo nu buku rayuyu to nja’u ratulis porenta i mPue Allah pasi mampedasaka seja resi tau boros.
58009020	Ia manganto’o, “Si’i semo raa to tondong mparajanji to naporentangika i mPue Allah komi mangalulu.” Ewa wetu nato’o i Musa.
58009021	Pasi ewa see seja nikanya mampedasaka raa ri woto ntenda i mPue Allah pasi ri wawonya samparia to rapake mampue mampakabae i Pue Allah.
58009022	Wali kamonsonya ane ewa porenta i Musa, mosu samparia anu to re’e rapakayongo mangampake raa. Pasi dosa nto lino ane tare to rasimbale yau pei tiwubu raanya, taa maya ralapas. Wali batuanginya, parajanji to bou pasi parajanji to masae paka rapakatantu mangampake raa.
58009023	Wali tenda i mPue Allah to ri lino si’i pasi samparia ngaya-ngaya to rapake nja’u ria, anu to etu ewa ta’anya anu to ndate-ndate saruga. Pasi ane tenda pasi ngaya-ngaya to ri lino tempo etu, samparia to etu taa maya taa rapakayongo mangampake raa mpampue to room rapakanasaka etu. Pei ane tenda i mPue Allah pasi ngaya-ngaya to ndate saruga, pampue to rapake ndate ria, pampue etu semo to tao-tao pei pampue to rapake mampakayongo anu to ri lino si’i.
58009024	Apa i Kerisitu Ia taa masua ri raya ntenda i mPue Allah to naika nto lino pasi to ojo ewa tondong ntenda to monso. Ia masua ri raya nsaruga semo, pasi tempo si’i Ia mamponsaruka kita ri tango i mPue Allah.
58009025	Pei Ia si’a ewa to pampue to bae angganya ewamo to lino, apa ane to pampue to etu, ponto-ponto to’u ia masua ri raya nsongi to mapasing kojo mangangkeni raa to si’a raa ngkoronya. Pei i Kerisitu Ia taa mandudu ngkani masua ri raya nsaruga damampampueka koroNya resi i Pue Allah.
58009026	Apa ane ewa see, Ia taa maya taa mandudu ngkani mangarata kasesa yako ri tempo pangampapowali lino si’i. Pei si’a ewa see, apa Ia masuwumo ri tempo si’i, to mosumo kapuranya temponya to si’i. Wali Ia mampampueka koroNya see dosa rapakapura kuasanya, pasi palaong etu tamo parluu raika wo’u kadua ngkaninya.
58009027	Wali songka i mPue Allah, etu semo to lino ojo sangkani mate yau panewa roo see nabotus i mPue.
58009028	Pasi ewa see seja i Kerisitu sangkanija rapampueka resi i Pue Allah damangansompo dosa ntau boros. Pasi darata temponya Ia dama’i kadua ngkaninya. Tempo etu Ia si’a dama’i damangansompo wo’u dosa ntau, pei Ia dama’i resi tau to mangampeas Ia damampalaes sira yako ri kasusa ngkatuwunya ri lino to madosa si’i.
58010001	Wali porenta i Musa ojo ewa lengke to taa mayoas mangkonong anu to matao to darata, pei porenta etu taa sewaju pei anu to darata etu. See naka porenta etu taa maya mampasilonga tau to mangangkeni pampue nsira mangampago i Pue Allah. Nempo ponto-ponto to’u sira mandudu ngkani naika mampampueka Ia pampue to sewajuwaju etu, pei palaong etu taa mampasilonga sira.
58010002	Apa ane monso pu’u tau rapakayongongika raya nsira saba yako ri pampue to napampueka nsira etu, ane ewa see sira damampobuuka dosa nsira ralapamo. Wali ane ewa see, sira tamo damangkeni wo’u pampue to etu kadua ngkaninya, apa raya nsira tamo mangepe sala ri tango i mPue Allah.
58010003	Pei si’a ewa wetu, apa yako pampue to nakeni nsira ponto to’u etu, see naka sira tare mangkalingan sira tau madosa.
58010004	Apa si’a yako ri raa nu nsapi to pongka pasi raa nu bembe to pongka naka pei dosa ntau rapalasi yau.
58010005	Wali see naka tempo i Kerisitu ma’i ri lino si’i, Ia manganto’oka i Pue Allah, to’oNya, “Komi taa mamporani binatang to nasimbaleka ntau Komi pasi pampue to yusa to napampueka ntau resi Komi. Pei Komi re’e mampasigenaka Aku koro to darapampueka resi Komi.
58010006	Ane pampue to ratunu pasi pampue to nakeni ntau see dosa nsira daralapa, ane ojo to etu taa mampakasanang Komi.
58010007	Wali see naka Aku, Kerisitu, manganto’o, ‘O Pue Allah, si’imo Aku. Aku ma’i damangika pamporani ngKomi ewa ratulis yami mangkonong Aku ri raya buku rayuyu.’.” Wali etu semo gombo i ngKerisitu resi i Pue Allah tempo owi.
58010008	-
58010009	Wali manasa ane ewa gombo etu i Pue Allah roomo mamposaka yau samparia pampue to rapake tempo ruyu, pei mangabolosika wo’u pampue to bou, etu semo palaong i ngKerisitu. Kamonsonya ane porenta i Musa, tau taa maya taa mangkeni pampue to tempo ruyu etu, pei pampue etu taa maya mampakalino dosa. Manasa kojo ewa wetu apa ane ewa gombo i ngKerisitu etu, i Pue Allah taa mamporani binatang to nasimbaleka ntau Ia pasi pampue to yusa to napampueka ntau resi Ia. Pasi i Pue Allah taa mamporani pampue to ratunu pasi pampue to nakeni ntau see dosa nsira daralapa. Pasi samparia pampue to etu paka taa mampakasanang i Pue Allah. Panewa roo see i Kerisitu manganto’oka wo’u i Pue Allah, to’oNya, “Si’imo Aku. Aku ma’i damangika pamporani ngKomi.” Wali batuanginya gombo i ngKerisitu etu, i Pue Allah mamposaka yau samparia pampue to rapake tempo ruyu etu panewa mangabolosika wo’u pampue to bou, etu semo palaong i ngKerisitu.
58010010	Wali i Yesu Kerisitu mampolaika pamporani i mPue Allah, pasi mampampueka koroNya resi Ia. Wali yako palaong to i Yesu Kerisitu sangkanija mangika etu, see naka kita mawali i Pue Allah Puenya. Pasi palaong etu tamo parluu raika wo’u kadua ngkaninya.
58010011	Wali to pampue nu agama nto Yahudi, ponto-ponto eo sira samparia makore mangangika palaong nsira. Pasi ponto-ponto eo sira mampampueka pampue to sewaju-waju, pei pampue to etu taa nakoto mampalasi yau dosa ntau.
58010012	Pei i Kerisitu ojo sangkanija mampampueka koroNya damangansompo dosa ntau, pasi palaong to nikaNya etu tamo parluu danaika wo’u kadua ngkaninya. Wali ojo karoonya Ia mangika palaong to etu Ia yau nto’u saruga pei matunda ri awe i mPue Allah ri tondo ngkana.
58010013	Pasi yako tempo etu Ia mangampea-mpeas temponya Ia danawaika i mPue Allah damangangkuasang baliNya.
58010014	Wali naka pei Ia matunda ri tondo ngkana i mPue Allah apa palaongiNya room. Apa yako pampue i ngKerisitu to samba’aja etu, Ia roomo mampasilonga tau to mawali i Pue Allah Puenya rataka ri singkasaenya.
58010015	Pasi i Nosa Mapasing mawali matamanasa resi kita mangkonong palaong to etu. Ia manganto’o ruyu, to’oNya,
58010016	“I Pue manganto’o, ‘Si’i semo parajanji to daKuika resi sira ri tempo to darata, Aku manganto’o, “PorentangKu daKuposaka ri raya nsira pasi daKutulis ri pampobuuka nsira.” ’” Etu semo to uyunya nato’oka i Nosa Mapasing kita.
58010017	Panewa roo see Ia manganto’o wo’u, to’oNya, “Aku tamo damampobuuka dosa nsira pasi sala nsira.” Etu semo gombo i Nosa Mapasing.
58010018	Wali dosa ngkita pasi sala ngkita roomo nalapas i mPue Allah apa saba pampue i Yesu Kerisitu. Gana kojo palaong to inikaNya etu. See naka tamo re’e batuanginya kita mangkenika i Pue Allah pampue see Ia tamo mangkitanaka dosa ngkita.
58010019	Wali a’i-a’i, apa saba raa i Yesu, see naka kita tamo meka-meka rayanta masua ri raya nsongi to mapasing kojo damampotango i Pue Allah.
58010020	Kita masua mangalulu jaya to bou to mangawai katuwu. Wali i Yesu semo to mangawaika kita jaya etu apa Ia roomo mangansia rindi ronto ri wombo nsongi to mapasing kojo etu. Rindi ronto, etu semo raporapaka ewa koro i Yesu.
58010021	Pasi kita taa seja meka-meka apa kita re’e samba’a to pampue to bae kojo anggaNya to mampasilonga banua i mPue Allah ndate saruga.
58010022	See naka anu kita mangampago i Pue Allah ri kabuya ndayanta. Apa kita mangansarumaka kojo i Pue Allah damangantima kita. Pasi raya ngkita raporapaka ewa roomo napedasakaka i ngKerisitu raaNya to mampakayongo see rayanta tamo mangepe sala ri tango i mPue Allah. Pasi koro ngkita raporapaka ewa rariuka ue to mayongo.
58010023	Wali anu kita mampakaroso pansarumaka to kita mampongakung pasi ne’e kita bata-bata rayanta, apa i Pue Allah semo to mangika parajanji resi kita pasi Ia maya rasarumaka.
58010024	Pasi anu kita mampobuuka see tansani ewa wimba dataika masipakaroso rayanta damamporayang sa’e pasi damangika palaong to matao.
58010025	Ne’e kita mandoo yau siromu sindara-ndara ewa to biasa naika ntau sangga’a. Pei anu kita kanjo’u-njo’u kadota-dota siromu pasi masipakaroso raya apa kita tansani daratamo temponya i Pue dama’i wo’u.
58010026	Apa ane kita roomo mandonge kareba to monso to yako resi i Pue Yesu pasi manasamo kareba etu, pei roo see kita mamporayaka mampobo’o i Pue, tare jaya to yusa darapalaes apa tare pampue to damangabayar dosa ngkita.
58010027	Ane tau mangika ewa wetu, matantu sira dameka rayanya mangampeas temponya sira danabotus i mPue Allah, pasi danahuku i mPue Allah. Apa huku i mPue Allah etu semo apu to mawea kojo mangkoni yau baliNya.
58010028	Wali tau to bo’onya mampalaika porenta i Musa tempo owi, ane re’e dua bara togo tau to matamanasa palaong ntau etu, tau etu tamo naporayang nto pobotus. Ia mansaka rahuku mate.
58010029	Wali ane ewa wetu kaparinya huku to narata ntau to mangewa porenta i Musa, bae wo’u huku to masipato narata ntau to mampobo’o Ana i mPue Allah. Apa tau to etu raporapaka ewa mangalombu yau Ia. Tau etu manganto’o tare batuanginya raa i Yesu, etu semo raa to tondong parajanji i mPue Allah, pei kamonsonya raa etu semo to mangika see ia mawali i Pue Allah Puenya. Pasi ia mangarowis Nosa to mangawaika to lino kanoto. Wali tau to mangika palaong to etu masipato mangarata huku to mapari kojo.
58010030	Apa kita tansani i Pue semo to manganto’o, “Aku semo to damamponsawaka, pasi Aku seja to damangabalasika huku to masipato. Pasi re’e wo’u to ratulis, to’onya, “Aku, i Pue, damangabotus taungKu.” Etu semo gombo i mPue.
58010031	Wali bae kojo kameka ndaya ntau to mangarata huku yako resi i Allah to tuwu.
58010032	Wali endo tempo ruyu, tempo komi owo mangantima kareba to monso to mangkeni reme. Tempo etu komi malagi ngkani mangarata kasesa pei komi ojo mangainsoka wali kasesa etu taa manganangi komi.
58010033	Wali ri rayanya komi mangarata kasesa etu, matempo-tempo komi narunes nsa’e pasi nasesai nsa’e ri tango ntau boros. Pasi re’e wo’u temponya yunu ngkomi rarunes pasi rasesai ewa wetu, wali tempo etu komi mangepe seja kasesa ndaya nsira.
58010034	Raya ngkomi bae pamporayang ngkomi mampobuuka yunu ngkomi to ratarungku apa saba sira mangalulu i Pue Yesu. Pasi tempo ngaya-ngaya ngkomi naoko yau ntau, komi ojo mangabiaka pasi ndende raya ngkomi. Naka pei ndende raya ngkomi apa komi mangansani anu to komi puenya to ndate saruga, anu to etu to tao-tao pei ngaya-ngaya to ri lino si’i, pasi anu to ndate saruga etu tare kapuranya.
58010035	Wali tempo palaong etu nawali resi komi seore, tempo etu komi taa meka-meka raya ngkomi. Wali ne’e rataji yau karoso ndaya ngkomi etu apa yako karoso ndaya ngkomi etu komi mangarata ntanapa to bae.
58010036	Wali pakabae sabara mangangika pamporani i mPue Allah, see ojo karoonya komi mangika komi damangarata anu to naparajanjika i mPue Allah.
58010037	Apa i Pue Allah manganto’o, “Tamo kojo masae daratamo Ia to dama’i, pasi Ia tamo damampea-mpeas wo’u.
58010038	Wali taungKu to singkonong pei Aku, tau etu datuwu apa saba pangayanya. Pei Aku taa damasanang resi tau to mangandolika tangonya yako pangayanya.” Etu semo gombo i mPue.
58010039	Pei kita si’a ewa tau to mangandolika tangonya etu panewa rapakaja’aka yau . Kita tau to mangaya i Pue semo wali kita rapalaes yako kapate.
58011001	Wali ane kita re’e pangayanta, batuanginya kita matantu kojo kita damangarata anu to nasarumaka ngkita. Pasi ane re’e pangayanta, batuanginya kita tansani re’e kojo anu to taa rakita.
58011002	Ane tau tempo owi, re’e to mangaya i Pue Allah, pasi apa saba pangaya nsira etu see naka i Pue Allah manganto’o sira matao.
58011003	Wali kita seja mangaya i Pue Allah, pasi yako pangayanta etu see naka kita tansani lino pasi yangi napapowali i mPue Allah ojo yako gomboNya. Wali gombo i mPue Allah, etu semo to mangika see samparia to rakita paka raika yako ri anu to taa rakita.
58011004	Wali i Habel to tempo owi ia mangaya i Pue Allah, pasi yako pangayanya etu, see naka ia mampampueka resi i Pue Allah pampue to masipato wo’u pei pampue to napampueka i ngKain. Wali yako pangaya i Habel etu, i Pue Allah manganto’o matao pampuenya pasi manganto’o i Habel tare dosanya. Si’isi’i i Habel roomo namate yau, pei ia tiroo ewa magombo resi kita apa pangayanya mawali tondong resi kita.
58011005	Wali i Henokh seja mangaya i Pue Allah, pasi apa saba pangayanya etu, see naka ia taa mangarata kapate. Ia kodi majoli naokotaka i mPue Allah nto’u saruga, wali ia tamo narata ntau to mangaliwu ia. Apa ri raya nTuntu i mPue re’e ratulis mangkonong i Henokh manganto’o ri katawanya ia tiokotaka, ia mangika lengko to mampakasanang i Pue Allah.
58011006	Wali manasa ia mangaya apa tare tau to maya mampakasanang i Pue Allah ane tare pangayanya. Apa i sema-sema tau to rani mangampago i Pue Allah, tau etu taa maya taa mangaya i Pue Allah Ia re’e, pasi mangaya i Pue Allah semo to mangawaika ntanapa resi tau to rani kojo mangansani Ia.
58011007	Wali i Nuh seja mangaya i Pue Allah pasi yako pangayanya etu see naka ia mampodongeka patiendo i mPue Allah mangkonong palaong to damawali. Nempo ia taware mangkita palaong to ewa wetu, pei ia tiroo mangaya. Ia mampalaika i Pue Allah saba manga’angga Ia, wali ia mangika bangka bae see ia darapalaes sindarandara pei samparia tau to maroo ri banuanya. Wali yako pangayanya etu see naka manasa kojo to lino to yusa masipato nahuku i mPue Allah apa sira taa mangaya. Pasi apa saba pangayanya etu, see naka i Nuh mawali seja tau to nato’oka i mPue Allah tare dosanya.
58011008	Wali i Abraham seja mangaya i Pue Allah, pasi yako pangayanya etu ia mampolaika anu to nato’oka i mPue Allah ia. I Pue Allah mampokio ia pei manganto’oka ia yau njo’u lipu to longko, to’onya, “Lipu to etu damawali koromu puenya.” Wali tempo etu i Abraham tawa nansani bara imbanjo kamonsonya danakanjo’u, pei nempo ewa see ia meyoko mampalaika i Pue Allah
58011009	Pasi yako pangayanya, see naka ia maroo-roo nja’u lipu to naparajanjika i mPue Allah darawaika resi ia. Tempo ia maroo nja’u ria, tana etu tiroowa tau to yusa puenya, wali ia maroo nja’u ria ewa naika ntau rata maroo nja’u tana ntau to yusa. Ia taa mangawangu banua, ia maroo ri raya ntenda. Pasi ewa see seja naika nu ananya, i Ishak pasi makumpunya, i Yakub. Pasi Pue Allah mamparajanjika seja sira dua tana etu sewaju ewa ia mamparajanjika i Abraham.
58011010	I Abraham masanang maroo ri raya ntendanya etu apa ia mangampeas temponya ia damaroo ri raya ngkota to maroso pondasinya, to naika pasi nawangu i mPue Allah.
58011011	Wali indo nu ana i Abraham, i Sara, mangaya seja i Pue Allah. Pasi apa saba pangayanya etu see naka ia nawaika i mPue Allah karoso see damangkayu’uka ana nempo ia tu’a kojomo pasi liumo temponya. Palaong etu mawali apa i Sara mampobuuka ane i Pue Allah to mangika parajanji, Ia damawai kojo, apa Ia masipato rasarumaka.
58011012	Wali tempo etu i Abraham seja tu’amo pasi koronya tamo gana karosonya. Pei nempo ewa wetu, malagi kojo wiyaa to masuwu yako ri tau samba’a etu. Wiyaanya etu ewa batu’e ndate yangi kaborosinya, pasi ewa bone ri wii ntasi, wali taa nakoto ntau mangabilang kaborosinya.
58011013	Wali i Habel, i Henokh, i Nuh, i Abraham pasi indo nu ana i Abraham, samparia tau to etu paka mangaya i Pue Allah rataka tempo ngkapate nsira. Pasi tempo etu sira tawa mangarata anu to naparajanjika i mPue Allah sira, pei sira ewa mangangkita nja’u longko. Wali taa bata-bata raya nsira, sira masanang kojo. Pasi sira mampongakung ane ri lino si’i sira ojo ewa tau to rata yako lipu to longko pasi ewa tau to maroo ri oyo ntau to yusa.
58011014	Wali tau to ewa wetu gombonya, tau etu mampakanasa sira mangaliwu tana to maya rato’oka sira puenya.
58011015	Pei si’a tana to napiyaika nsira to sira mampobuuka etu, apa ane tana to etu to napobuuka nsira, tare to mangantalas sira mawolili muni.
58011016	Pei tana to naporani nsira, tana etu to tao-tao pei tana to napiyaika nsira etu. Tana etu semo tana to ndate saruga. Wali see naka i Pue Allah taa mea ane sira manganto’oka Ia Allah nsira. Pasi Ia mampakanasa Ia Allah nsira apa Ia roomo mampasigenaka sira kota ndate saruga.
58011017	-
58011018	Wali yako pangaya i Abraham, see naka ia mampampueka i Ishak ewa pampue resi i Pue Allah tempo i Pue Allah mamparesa pangayanya etu. I Ishak etu ananya to samba’aja. Pasi i Pue Allah roomo mamparajanjika i Abraham manganto’o, “Yako Ishak semo damawali tau to darato’oka wiyaa ngkorom.” Pei nempo ewa wetu gombo i mPue Allah, pei i Abraham tiroo mampakaroso damampampueka yau ananya to samba’aja etu.
58011019	Apa ia mampobuuka, “Nempo aku mampampueka yau anangku, i Pue Allah re’e kuasa mangawangu muni ia yako ri kapatenya.” Wali see naka i Abraham raporapaka ewa mangantima muni i Ishak yako ri kapatenya.
58011020	Wali i Ishak seja mangaya i Pue Allah, pasi yako pangayanya etu ia makai-kai mamporapika resi i Pue Allah see Ia damangika matao resi ananya, i Yakub sira dua Esau, ri tempo to darata.
58011021	Pasi i Yakub seja mangaya i Pue, wali yako pangayanya etu, tempo ia damatemo, ia makai-kai mamporapika resi i Pue Allah see Ia damangika matao resi ana i Yusup to dua mba’a. Panewa ia matombotombo ri tokonya pei mampue mampakabae i Pue Allah.
58011022	Wali i Yusup seja mangaya i Pue Allah, pasi yako pangayanya etu, tempo ia mosu pura nosanya, ia magombo mangkonong temponya to Israel damasuwu yako ri tana Mesir. Pasi ia mampotuu resi tau, manganto’o, “Ane rata temponya komi masuwu etu, keni seja wukuwukungku.”
58011023	Wali tau tu’a i Musa mangaya seja i Pue Allah, pasi yako pangaya nsira see naka ojo kare’e i Musa sira mangansayaka yau ia togo mbuya kasaenya. Naka pei sira dua mangika palaong etu apa sira mangkita ia magaya kojo, si’a ewa ana kodi to biasa. Pasi apa saba pangaya nsira resi i Pue Allah, see naka sira taa meka mangewa porenta makole Mesir.
58011024	Pasi i Musa seja mangaya i Pue Allah, wali yako pangayanya etu see naka tempo ia baemo ia buya rayanya mampiyaika pangkanya ri banua i mPiraun, makole Mesir semo. Ia bo’onya rato’oka makumpu i mPiraun.
58011025	Ia mangampilis damangarata kasesa sindara-ndara pei tau i mPue Allah sakowa mampakasanang koronya ri kasanang to taa masae to yako dosa.
58011026	Apa ia mampobuuka to bae-bae batuanginya ane nakaengas ntau apa saba mangaya i Kerisitu, Makole parajanji i mPue Allah, sakowa mangarata samparia kasugi to re’e ri tana Mesir. Ia mampobuuka ewa wetu apa ia sangkani mampobuuka ntanapa to danawaika i mPue Allah ia.
58011027	Wali yako pangayanya, see naka i Musa mampiyaika tana Mesir pasi taa napokeka kaja’a ndaya makole Mesir. Ia maroso rayanya apa ia raporapaka ewa tau to mangkita i Pue Allah to kamonsonya taa maya nakita nu mata nto lino.
58011028	Pasi yako pangayanya, see naka ia mangika Roa Paskah pasi manganto’oka to Israel mampedasaka raa ri wombo banua nsira. Ia mangika ewa wetu see pomakau i mPue Allah to mampopate yau ana to tu’angi ntau, taa damampopate yau seja ana to tu’angi nto Israel.
58011029	Wali to Israel mangaya seja i Pue Allah, pasi yako pangaya nsira see naka sira mangawote Tasi Miaro malinja ri jaya to mara to naika i mPue Allah ri raya ntasi etu. Roo see to Mesir rani mawote seja sewaju ewa naika nto Israel, pei sira malodong yau ri tasi etu.
58011030	Pasi apa saba pangaya nto Israel see naka mapuka yau rindi watu ri kota Yerikho ojo karoonya sira pitu eo kasaenya malinja-linja mangalilit kota etu.
58011031	Pasi samba’a lonte, i Rahab, ia seja mangaya i Pue Allah, wali apa saba pangayanya etu see naka tempo karata nto poli’e nto Israel nja’u kota Yerikho, ia masanang mangantima pasi mangansawang sira. Wali see naka tempo to Israel ma’i muni manganangi tau ri kota etu i Rahab taa rapopate yau sindara-ndara pei yununya to taa mampolaika i Pue Allah.
58011032	Wali kamonsonya boros wo’u to aku maya manganto’o mangkonong tau to mangaya i Pue Allah. Pei aku taa yoa mangansarita mangkonong i Gideon, i Barak, i Simson, i Yepta, i Daud, i Samuel pasi to pantuntu tuntu i mPue Allah to yusa.
58011033	Boros kojo to mawali yako pangaya nsira. Apa re’e sira to manganangi makole-makole sindara- ndara pei joa nsira. Re’e to maporenta singkonong pei i Pue Allah pasi mangarata anu to naparajanjika i mPue Allah. Pasi re’e sira to manganangi singa .
58011034	Panewa re’e wo’u sira to naposaka nsa’e lo’u raya nu apu to mawea kojo, pei kaa nu apu etu taa mangkoni sira. Pasi re’e to taa nanangi ntau to rani mangantaroto sira. Re’e seja to mayu’u pei rawaika karoso, pasi re’e to mawali maroso kojo mamusu see naka sira manganangi tentara to ma’i yako tana to yusa.
58011035	Pasi yako pangaya nsira see naka re’e tau we’a to rawangu muni ana nsira yako ri kapatenya . Pei re’e seja tau to mate rasesai apa saba pangayanya. Tau etu ane bara mamposapuka pangaya nsira etu, sira daralapa muni. Pei sira bo’onya mangika ewa wetu apa re’e to bae wo’u batuanginya resi sira. Etu semo sira darawangu muni yako ri kapatenya pei mangarata katuwu to bae wo’u batuanginya.
58011036	Pasi re’e tau to rakaengas pasi to racambuk, pasi re’e wo’u to rapunguka rante pasi ratarungku.
58011037	Re’e to ratasoka yau watu, pasi re’e wo’u to rakojo yau, panewa re’e wo’u to rataroto yau. Pasi re’e wo’u tau to masiasi kojo katuwu nsira. Pake nsira ojo pela nu domba pasi pela nu bembe. Sira sangkani rapakasusa pasi rasesai.
58011038	Pasi sira tare tampa nakaroo, sira ojo malinja njo’u-ma’i nja’u pada bone pasi ndate tongku pei maroo ri raya mbayau mbatu pasi wayau ri raya ntana. Sira bae kojo pangayanya, wali kamonsonya to lino to yusa si’i taa masipato mawali galung ntau to ewa wetu.
58011039	Wali i Pue Allah masanang resi samparia tau etu apa sira mangaya. Pei nempo ewa see, tawa re’e pasi samba’a sira to ri raya ngkatuwu nsira ri lino si’i sira mangarata anu to naparajanjika i mPue Allah.
58011040	Naka pei sira tawa mangarata parajanji etu apa i Pue Allah re’e mangika songka to matao wo’u to kono seja kita. Wali songka i mPue Allah etu, sira mangampeas kita panewa darapasilonga sindara-ndara pei kita.
58012001	Wali boros kojo tau to tempo owi etu to mawali matamanasa resi kita, apa yako sarita-sarita mangkonong katuwu nsira, see naka manasa resi kita bae kojo batuanginya pangaya resi i Pue Allah. Wali anu kita mangalulu pangaya nsira etu ri raya ngkatuwu ngkita. Apa kita raporapaka ewa tau to matilumba. Wali ewa naika ntau to damatilumba mamposaka yau samparia anu to mabeu, anu kita mamposaka yau samparia to mangantalas kita. Pasi ewa naika ntau to damatilumba mangawonsu ruyu pake to mampakayona pariponya, anu kita mamposaka yau dosa to manta’amaka kita. Pasi ewa naika ntau to matilumba maripo mangalulu jaya to rapakatantuka yami, anu kita mampakabae sabaranta mangalulu jaya to napakatantuka i mPue Allah kita.
58012002	Pasi anu kita mangalo’aka yau resi i Yesu apa Ia semo mata njaya to nalulu ngkita pasi Ia semo to mampasilonga pangayanta. Ia mate rapaku ri kaju pasape, pasi kapate to etu napobuuka ntau to tempo etu kapate to masipato kojo rapokea. Pei nempo ewa wetu, taa mawei resi i Yesu, Ia ojo mangainsoka apa Ia mampobuuka kandende ndaya to Ia damangarata karoonya Ia mangika palaong to etu. Wali si’i-si’i Ia matunda ri awe nggadera i mPue Allah ri sambali tondo ngkana.
58012003	Wali pobuuka i Yesu. Ia mangainsoka tempo mangarata kasesa etu yako resi tau madosa to mangewa Ia. Pobuuka Ia see komi taa damawali manganga pasi mayu’u raya ngkomi ane mangarata kasusa.
58012004	Apa komi raporapaka ewa mangamusu dosa, pei ri rayanya komi mangewa dosa etu komi tawa mangarata kasesa ewa kasesa to narata i Yesu, ewa Ia rapopate yau. Wali insoka ane komi mangarata kasesa.
58012005	Pasi wimba komi bara roo mangkalingan yau gombo i mPue Allah to Ia manganto’o damampakaroso raya ngkomi? Ia magombo resi komi ewa nika mpa’a mampogomboka ananya, Ia manganto’o, “AnangKu, padongeka kojo tempo komi napotunde i mPue. Pasi ne’e mayu’u raya ngkomi tempo Ia manganseko komi.
58012006	Apa i Pue mampotundeka tau to Ia mamporayang. Pasi Ia mangantidas samparia tau to Ia mampoanika manganto’o, ‘Tau si’i anangKu.’” Etu semo gombo i mPue Allah.
58012007	Wali insoka tempo mangarata kasusa pasi pobuuka kasusa etu ewa patunde to yako resi i Pue Allah. Apa ane komi mangarata kasusa, batuanginya i Pue Allah mampotundeka komi ewa to masipato naika mpa’a resi ananya. Apa tare ana to taa napotunde mpa’anya.
58012008	Wali i Pue Allah mampotunde samparia anaNya. Wali ane komi taa napotunde i mPue Allah, batuanginya kamonsonya komi si’a anaNya. Batuanginya komi sewaju ewa ana bule.
58012009	Pei si’a ojo etu, apa rapanya pa’a ngkoro ngkita, sira mampotunde kita pasi kita manga’angga sira. Wali ane kita mampolaika pa’a ngkoronta etu, masipato kojo kita buya wo’u rayanta mampolaika Pa’a ntoniinta see kita datuwu.
58012010	Apa pa’a ngkoronta, sira mampotunde kita bara ojo sawei nto’u kasaenya. Pasi tempo sira mampotunde kita etu, sira mangika ewa wimba naepe nsira matao raika. Pei ane i Pue Allah, tempo Ia mampotunde kita Ia mangika ewa wimba bae batuanginya resi kita see kita damawali mapasing seja ewa Ia.
58012011	Wali ri rayanya kita rapotunde, matempo-tempo kita ratidas. Pasi tempo kita ratidas etu kita taa ndende rayanta, kita mawo rayanta. Pei yako patunde etu, roo see kita mangika lengko to singkonong pei i Pue Allah pasi kanjo’u-njo’u tiduga-dugang kalindo ndayanta.
58012012	Wali see naka pakaroso pale ngkomi to mayu’u pasi wakotu ngkomi to rongko.
58012013	Pasi pakalempe jaya to nululu ngkomi see tau to sampungku to mangalulu komi taa datikaledo, pei witinya sampungku etu matao muni.
58012014	Wali ri raya ngkatuwu ngkomi, pakadota tuwu masingkatao resi samparia tau, pasi pakadota mangika lengko to masipato naika ntau to i Pue Allah Puenya. Apa tau to taa mangika palaong to etu, tau etu taa damangansani ewa wimba kamonsonya i Pue.
58012015	Pakatao see tare pasi samba’a komi to mangandolika tangonya yako kanoto i mPue Allah. Pasi ne’e mangabiaka tau mangarotai komi. Apa tau to ewa wetu raporapaka ewa kale to tuwu mawali pinumuya to mapa’i. Apa yako tau samba’a etu, taa masae boros tau rapakasusa panewa damangika dosa.
58012016	Wali pakatao seja see tare komi to masala bara magoyal. Pasi pakatao seja see tare lengko ngkomi to ewa lengko i Esau. I Esau etu ia bo’onya manga’angga i Pue Allah. Pasi panta to ia masipato danawaika mpa’anya apa saba ia semo ana to tu’anginya, panta to etu ia mampobalu yau resi tua’inya mangoli sampinggaja pangkoni.
58012017	Wali komi nunsani sarita etu. I Esau re’e mampobalu yau panta to masipato ia damangantima, pei roo see ia tiroo rani damangantima yako resi pa’anya, pei pa’anya tamo mangawaika ia. Nempo tumangi ia mamporapi panta etu, tamo re’e jaya to mangawali pampobuuka mpa’anya. Wali ne’e ewa i Esau to mampobuuka panta yako resi pa’anya taa bae batuanginya.
58012018	Wali kita to tempo si’i taa sewaju pei to Israel to tempo owi. Apa tempo etu ane sira rani mampotango i Pue Allah, sira mampotango anu to maya rakita pasi raepe, etu semo tongku Sinai. Wali anu to nakita nsira nja’u ria mampakameka kojo sira apa sira mangkita apu to mawea kojo ndate ria, pasi sira mangkita wuri, limu mupu pasi lambuwu.
58012019	Sira mangandonge loo ntarompet pasi loo to mampogomboka sira. Wali tempo sira mangandonge loo to magombo etu, sira mamporapika kojo see tamo re’e loo etu mangampogomboka sira.
58012020	Naka pei sira mamporapika ewa wetu apa sira meka kojo raya nsira mangandonge porenta to nato’o nu loo etu, to’onya, “Sakowa binatang ane mampotaka tongku si’i, taa maya taa rapopate ratasoka watu bara rapana yau.”
58012021	Wali anu to nakita nto Israel pasi anu to nadonge nsira etu mampakameka kojo sira. See naka i Musa manganto’o, “Aku meka kojo rayangku pasi rongko.”
58012022	Wali ewa wetu tempo to Israel mampotango tongku Sinai tempo owi. Pei si’a ewa wetu resi kita to tempo si’i. Kita taa mampotango tongku to ewa wetu. Ane ri pangkita i mPue Allah kita roomo mampotango anu to rato’oka tongku Sion, kota to nakaroo i Allah to tuwu, etu semo Yerusalem to ndate saruga. Pasi kita roomo simparata pei pomakau i mPue Allah to taa nakoto ntau mangabilang kaborosinya. Pomakau etu siromu ri kandende ndayanya.
58012023	Pasi kita roomo masua seja resi samparia tau to mangaya. Kita samparia rato’oka ana i mPue Allah to tu’anginya, pasi sanga ngkita ratulis ndate saruga. Wali kita roomo mangampago i Pue Allah, to pobotus ntau samparia. Pasi kita roomo simparata pei tonii ntau to lengko nsira singkonong pei i Pue Allah pasi to roomo mawali masilonga.
58012024	Wali kita roomo seja simparata pei i Yesu, to mamponsaruka kita pasi to mampasilonga parajanji to bou. Pasi kita roomo mampotango raa to rapedasaka ndate saruga, raa etu mampakanasa mangkonong ewa wimba kita ralapa yako ri dosa. Wali kareba etu to tao-tao pei anu to napakanasa nu raa i Habel tempo owi, apa to etu mampakanasa tau rahuku.
58012025	Wali pakatao kojo naka ne’e kita mampobo’o mangandonge Ia to mampogomboka kita si’i-si’i. Apa ewa wetu naika nto Israel tempo owi. Sira bo’onya mampodongeka Ia to mampogomboka sira ri lino si’i, wali sira tare jaya miyai tempo Ia mangahuku sira. Wali taa manto’o kita. Kareba to Ia manganto’oka kita semo to bae-bae batuanginya, apa tempo si’i Ia mampogomboka kita yako ndate saruga semo. Wali ane kita mampobo’o Ia, kita taa kojo re’e jaya mampiyaika huku.
58012026	Tempo i Pue Allah mampogomboka to Israel tempo owi etu, tempo etu looNya mangalengko lino si’i. Pei si’i-si’i Ia re’e mangika parajanji, to’oNya, “Ane sangkani wo’u, si’a ojo lino to Aku damangalengko. Pasi yangi seja.”
58012027	Wali gombo to manganto’o “sangkani wo’u” etu mampakanasa i Pue Allah damangalengko pasi mangabolos yau anu to napapowali, Ia damangika ewa wetu see yako etu anu to taa kalengko jamo to etu toronya.
58012028	Wali kita rawaika mawali tau to i Pue Allah Makolenya, pasi paporenta i mPue Allah etu taa kalengko. See naka anu kita manganto’oka Ia tarima matao. Apa ewa wetu to masipato naika ngkita mampue mampakabae i Pue Allah. Pasi anu kita mampakabae pasi mampalaika Ia saba manga’angga Ia.
58012029	Apa Allah ngkita ewa apu to mangkoni yau samparia.
58013001	Wali ne’e mandoo masiporayang ewa to masipato naika ntau to pua’i to samba’a pangaya.
58013002	Pasi ne’e kalingan mampalinggona tau to rata. Apa re’e tau tempo owi to nawaika i mPue Allah rasi apa saba sira mampalinggona tau to rata. Sira mampobuuka tau to napalinggona nsira etu ojo to lino semo pei si’a. Kamonsonya to napalinggona nsira etu, etu semo pomakau i mPue Allah yako ndate saruga. Wali see naka matao ane kita ne’e mangkalingan mampalinggona tau to rata.
58013003	Pasi ne’e seja kalingan yunu ngkomi to ratarungku. Porayang sira ewa nuporani sa’e mamporayang komi ane ratarungku seja sindara-ndara pei sira. Pasi ne’e mangkalingan tau to nasesai nsa’e, apa komi re’e seja koro to maya nasesai nsa’e.
58013004	Wali ane mangkonong katuwu ntau samboko, bae kojo batuanginya. Wali masipato samparia tau manga’angga katuwu ntau samboko etu. Pasi ne’e masala bara magoyal, apa palaong to etu ojo mampakarikasika katuwu ntau samboko etu. Wali samparia tau to masala pasi to magoyal paka danahuku i mPue Allah. Wali angga katuwu ntau samboko.
58013005	Pasi ri raya ngkatuwu ngkomi, jagai kojo naka ne’e mamporayang doi. Pasi pakasanang raya ngkomi nempo bara ojo kesaa to re’e resi komi, apa i Pue Allah roomo manganto’o, “Aku taa ojo damangabiaka komi, pasi Aku taa damampiyaika yau komi.” Etu semo gombo i mPue Allah.
58013006	Wali apa saba i Pue Allah taa mampiyaika kita, see naka kita maya maroso rayanta pasi see naka kita maya manganto’o, “I Pue semo to mangansawang aku, see naka aku taa meka rayangku mampobuuka palaong to danaika nto lino resi aku.”
58013007	Wali ne’e kalingan yau penatua ngkomi to mamporataka komi tuntu i mPue Allah tempo ruyu. Pobuuka kojo lengko ngkatuwu nsira rataka tempo ngkapate nsira, pasi rapasiwajuka pangaya nsira. Apa sira mampotundeka komi mangkonong i Yesu Kerisitu, pasi
58013008	i Yesu Kerisitu tare pombaliNya. Ewa wimba Ia tempo ruyu, ewaja see seja Ia ri tempo si’i pasi rataka ri singkasaenya.
58013009	Wali ne’e mangalulu yau anu to yusa to mpangaya-ngaya to napotunde ntau, naka ne’e darakeni yau yako ri jaya to monso. Rapanya tau etu mampotundeka komi mangkonong mangkoni pangkoni to roomo rapampueka resi i Pue Allah. Ne’e mangalulu gombo ntau etu apa si’a pangkoni etu to mampakaroso raya ngkita, kanoto i mPue Allah semo to mampakaroso rayanta. Wali nempo mangkoni pangkoni etu, tare batuanginya apa si’a to etu to mangansawang kita.
58013010	Wali monso pu’u kita to mangaya re’e pampue to mampakalino dosa ngkita, pei pampue etu si’a pampue to rakoni. Pasi to pampue to tiroowa mapalaong nja’u tenda i mPue Allah, taa masipato sira mangkoni pampue ngkita etu.
58013011	Pasi kamonsonya ewa see seja pampue to nakenika nto pampue to bae angganya i Pue Allah see Ia tamo damangkitanaka dosa ntau. Apa tempo etu raa binatang semo to ia mangkeni njo’u raya nsongi to mapasing kojo. Pei koro nu binatang etu rakeni ri sambali ntampa nakaroo nto Israel panewa ratunju yau. Wali pampue etu taa seja rakoni.
58013012	Pasi ewa see seja pampue to nakeni i Yesu mangansompo dosa nto lino. Apa koro i Yesu rasesai ri sambali ngkota see Ia maya mangampake raaNya damangika see tau maya mawali i Pue Allah Puenya.
58013013	Wali apa saba etu, ewa naika i Yesu buya rayaNya yau ri sambali ngkota danarunes ntau, anu kita buya seja rayanta ewa mangampago Ia njo’u sambali ngkota nempo kita narunes seja ntau sewaju ewa Ia seore.
58013014	Apa ri lino si’i kita tare tampa to datakaroos rataka ri singkasaenya. Pei kita mangampeas kota to darata.
58013015	Wali ane mangkonong pampue, kita re’e mangkenika i Pue Allah pampuenta yako pansawang i Yesu. Pei pampue ngkita etu, etu semo gombo ngkita mangabarong Ia pasi manganto’o, “Tarima matao, Pue Allah.”
58013016	Wali ne’e kalingan mangika palaong to matao pasi mangansawang sa’e apa palaong to ewa wetu ewa pampue to mampakasanang raya i mPue Allah.
58013017	Wali polaika penatua ngkomi pasi luluka songka nsira. Apa sira semo to mangararamaka katuwu ngkomi pasi sira semo to damamposonoka pampotanaka i mPue Allah mangkonong palaong nsira etu. Wali polaika sira see sira maya mangika palaong nsira ri kandende ndayanya. Apa ane komi taa mampolaika sira, sira damawo kojo rayanya mangika palaong nsira. Pasi apa saba komi taa mampolaika sira, see naka sira tamo bae karoso ndaya nsira mangansawang komi.
58013018	Wali manasa kojo resi kami raya mami tare mangepe sala ri tango i mPue Allah. Apa kami sangkani rani mangika anu to masipato raika. Wali ne’e mangkalingan mampokaika kami.
58013019	Pasi to bae kojo batuanginya resi aku komi makai-kai mamporapika resi i Pue Allah see tamo masae Ia damangawaika aku dayau muni resi komi.
58013020	Pasi aku mampokaika komi seja. Aku makai-kai resi i Pue Allah to roomo mangawangu muni i Yesu, Pue ngkita, apa saba raaNya tempo Ia mate. Raa etu tondong parajanji to singkasaenya to naika i mPue Allah. Wali i Yesu mawalimo to Pangkampang to bae anggaNya pasi kita to mangaya raporapaka ewa domba to ikampangiNya. Wali aku makai-kai resi i Pue Allah, pu’u ngkarodo ndaya,
58013021	see Ia damangawaika komi samparia to matao to parluu ngkomi damangika pamporaniNya. Pasi aku makai-kai see yako kuasa i Yesu Kerisitu, i Pue Allah damapalaong ri raya ngkita mangangika anu to mampakasanang Ia. Wali anu kita mangabarong Ia rataka ri singkasaenya. Amin.
58013022	Wali a’i-a’i, aku mamporapika resi komi pakasanang raya ngkomi mangandonge paposiangku si’i. Apa sura to kutulisika komi si’i taa marade.
58013023	Pasi aku rani mampaponsanika komi mangkonong a’i ngkita to samba’a pangaya, i Timotius. Ia roomo ralapa muni yako ri raya ntarungku si’i-si’i. Wali ane ia taa masae pei ratamo rire, aku dayau sindara-ndara pei ia damayunu resi komi.
58013024	Wali to’oka samparia penatua ngkomi pasi samparia tau to i Pue Allah Puenya to nja’u lipu ngkomi aku taa mangkalingan sira. Pasi tau to yako Italia, sira rani aku manganto’oka komi sira taa seja mangkalingan komi.
58013025	Wali aku makai-kai resi i Pue Allah see Ia damampaponsanika komi kanotoNya. Ungkanyamo ruyu gombongku si’i.
60001001	Sura si’i yako resi aku, i Petrus. Aku samba’a pomakau i Yesu Kerisitu. Wali aku mangantulisika sura si’i resi komi to napilis seja i mPue Allah. Komi mawali tau to rata nja’u lipu ntau to yusa, apa komi tiga’as pei maroo ri juku propinsi Pontus, Galatia, Kapadokia, Asia pasi Bitinia.
60001002	Wali aku mangantulisika komi to napilis seja i mPue Allah, Pa’a. Komi napilis i mPue Allah singkonong pei songka to Ia nangika yami tempo owi. Wali yako palaong i Nosa Mapasing see naka komi mawali seja i Pue Allah puenya. Naka pei Ia mangampilis komi see komi maya mampolaika i Yesu Kerisitu, pasi see komi maya rapakayongongika raya ngkomi apa saba raa i Yesu Kerisitu tempo Ia mangkapateka kita. Wali aku makai-kai resi i Pue Allah see kanjo’u-njo’u tiduga-dugang Ia mampaponsanika komi kanotoNya pasi mangawaika komi karodo ndaya.
60001003	Wali anu kita mangabarong i Pue Allah. Ia semo Allah to napue i Yesu Kerisitu, Pue ngkita, pasi Ia Pa’aNya seja. Wali barong Ia apa bae kojo kanotoNya resi kita. Pasi yako kanotoNya etu see naka kita raporapaka ewa rapoanaka wo’u apa Ia mangawaika kita katuwu to bou. Wali palaong to etu mawali apa saba i Pue Allah roomo mangawangu muni i Yesu Kerisitu yako ri kapateNya. Wali see naka kita re’e pansarumakanta to maroso kojo.
60001004	Pasi apa saba kita re’e katuwu to bou etu, see naka re’e tila to naparajanjika i mPue Allah kita to anaNya damangantima. Tilanta etu taa maya rapakaja’aka yau pasi taa daboo yau pasi taa seja dapaya yau kayawanya. Wali tilanta etu nakalisoka i mPue Allah kita ndate saruga.
60001005	Wali apa saba pangaya ngkita, see naka kuasa i mPue Allah mangararamaka kita sampe rata temponya Ia damampalaes kita yako ri lino madosa si’i. Wali songka i mPue Allah damampalaes kita etu, songka etu darapapokitaka ane temponya mosumo danakarata i mPue. Wali masipato kita mangabarong i Pue Allah.
60001006	Wali apa saba pansarumakanta etu, see naka komi maya ndende kojo raya ngkomi. Kamonsonya tempo si’i komi bara taa maya taa mangarata soba mpangayangaya to mampakamawo raya ngkomi nempo sangkodija temponya. Pei nempo ewa see, komi tiroo maya ndende raya ngkomi mampobuuka palaong to danaika i mPue Allah etu.
60001007	Apa soba to nurata ngkomi etu, batuanginya mangansoba pangaya ngkomi see damiyala bara monso pu’u komi mangaya i Pue, bara taa. Wali pangaya ngkita maya raporapaka ewa weyawa. Apa weyawa ane ratunu ri apu panewa miyala wiyawa to monso. Wali ewa see seja pangaya ngkita ane rasoba miyala monso pu’u kita mangaya. Pei pangayanta semo to bae-bae batuanginya pei weyawa, apa weyawa etu nempo bae kojo batuanginya, tiroo maya napakaja’aka yau ntau. Pei pangaya ngkita ane rasoba mampakanasaka tau kita mangaya. Wali ane manasa resi tau monso pu’u pangaya ngkita ane ewa see, see naka pangayanta etu darabarong pasi dara’angga pasi darapakabae ane ratamo tempo danakama’i i Yesu Kerisitu.
60001008	Wali kamonsonya tempo si’i komi tawa mangkita i Yesu Kerisitu etu, pei nempo ewa see komi tiroo mamporayang Ia. Pasi nempo komi tawa seja mangkita Ia, komi tiroo mangaya Ia, wali see naka ndende raya ngkomi. Pasi bae kojo kandende ndaya ngkomi etu. Wali taa gana ane ojo gombo ngkita to lino damampakanasa kabaenya kandende ndaya etu.
60001009	Naka pei ndende raya ngkomi apa i Pue Allah re’e mangampalaes komi saba yako pangaya ngkomi resi i Yesu Kerisitu.
60001010	Wali pobuuka ruyu mangkonong songka to magaya kojo to naika i mPue Allah mampalaes kita etu. Re’e to nato’o yami nto pantuntu tuntu i mPue Allah tempo owi mangkonong kanoto i mPue Allah to danarata ngkita. Wali sira rani kojo mangansani mangkonong songka i mPue Allah damampalaes to lino, see naka sira mamparesa kojo tuntu i mPue Allah pasi mampobuuka kojo mangaliwu kanasanya mangkonong palaong to etu.
60001011	Sira mangansani yami i Pue Allah damangansawang to lino apa Nosa i ngKerisitu re’e ri raya nto pantuntu tuntu i mPue Allah tempo owi etu, pasi Ia manganto’oka yami sira mangkonong kasesa to danarata i Makole parajanji i mPue Allah. Pasi Ia manganto’oka seja sira mangkonong kayawa to Ia damangarata ri temponya Ia roomo rasesai etu. Pei re’e anu to tawa manasa resi sira pasi sira rani kojo mangansani mangkonong to etu. Wali to naporani kojo nsira mangansani, etu semo bara tau to imba damangarata kasesa pasi kayawa etu, pasi bara mpia temponya napowali mpalaong etu.
60001012	Pei i Pue Allah nampakanasaka to pantuntu tuntuNya tempo owi etu mangkonong palaong to napakarebaka yami nsira etu. Ia manganto’oka sira palaong etu taa damawali ri tempo katuwu nsira. Palaong etu damawali ri tempo katuwu ngkita semo. Wali monso pu’u ewa wetu. Apa kareba to napakarebaka yami nsira etu monso pu’u mawalimo resi kami. Pasi ri tempo si’i komi nangandongemo seja kareba etu, apa naratamo tau resi komi mangkenika komi kareba matao etu. Pasi ri rayanya sira mampakarebaka resi komi kareba matao etu, sira nasawang i Nosa Mapasing to rapokau yako ndate saruga. Wali magaya kojo kareba mangkonong ewa wimba naika i mPue Allah mampalaes to lino. See naka sakowa pomakau i mPue Allah ndate saruga, sira ipu kojo rayanya mangangkita kanoto i mPue Allah resi to lino. Pasi sira rani kojo manasanya mangkonong kanotoNya to bae kojo etu.
60001013	Wali apa saba kanoto i mPue Allah, see naka pasaka yau samparia pampobuuka to mangarotai pansarumaka ngkomi, pei ta’amaka raya ngkomi. Pasi kongko kojo pansarumakamu resi kanoto i mPue Allah to etu. Ne’e mansarumaka anu to yusa. Apa tempo i Yesu Kerisitu darapapokitaka resi to lino, tempo etu komi damanasa wo’u mangkonong kanoto i mPue Allah.
60001014	Wali komi seja ana i mPue Allah, see naka masipato komi mangampolaika songka to si Ia. Pasi ne’e mangalulu pamporani ndaya to maja’a to nululu ngkomi tempo komi tawa mangansani kareba matao.
60001015	Pei to tao-tao samparia lengko ngkatuwu ngkomi paka tare dosanya sewaju ewa i Pue to roomo mampokio komi damawali anaNya. Apa Ia taa kojo re’e dosaNya.
60001016	Wali ika ewa wetu, apa re’e gombo i mPue Allah to ratulis ri raya ntuntuNya to manganto’o, “Ne’e komi mangika dosa apa Aku tare dosangKu.” Etu semo gombo i mPue Allah.
60001017	Wali see naka i Pue Allah taa mampasisala tau, apa Ia mangabotus samparia tau. Pei tempo Ia mangabotus etu, samparia tau darabotus singkonong pei palaong to naika nsira samba’a pei samba’a. Wali komi re’e makai-kai resi Ia manganto’oka Ia, “Pa’a.” Wali monso pu’u Ia Pa’a ngkita. Pei Ia to nato’oka ngkita Pa’a etu, Ia seja to pobotus to mangabotus samparia tau. Wali apa saba Pa’a ngkita Ia semo to Pobotus nto lino, see naka masipato komi mampalaika Ia saba manga’angga Ia ri raya ngkatuwu ngkomi ri lino si’i to raporapaka ewa lipu ntau to yusa.
60001018	Wali komi mangansani komi roomo ralapa yako ri ara ngkuasa nu ada to tare batuanginya to komi mangantima yako resi bue-bue ngkomi. Pasi komi mangansani seja si’a pera bara weyawa to nabayarika i ngKerisitu see mangalapa kita yako ri ada etu. Si’a! Apa pera pasi weyawa etu tiroowa re’e temponya maja’a yau.
60001019	Pei anu to nabayarika i ngKerisitu see mangalapa kita yako ri ara ngkuasa nu ada etu, etu semo raaNya to bae kojo batuanginya. RaaNya etu raporapaka ewa raa nu ana domba to masilonga pasi tare to maya rato’o maja’a.
60001020	Wali ri tempo owi, tempo lino si’i tawa rapapowali, tempo etu i Pue Allah room yami mangampilis i Kerisitu damangalapa kita. Pei tempo etu i Kerisitu tawa ma’i ri lino. Pei mosumo rata kapuranya temponya to si’i, wali tempo si’i semo Ia rapapokitaka resi to lino see Ia maya mangansawang kita.
60001021	Pasi apa saba i Kerisitu, see naka komi mangaya seja i Pue Allah. Apa i Pue Allah semo to nangawangu muni Ia yako ri kapateNya pasi to nangawaika Ia kayawaNya. Wali see naka ojo i Pue Allah semo to nuaya ngkomi pasi to nusarumaka ngkomi. Pasi see naka masipato komi mangika lengko ngkatuwu to tare dosanya sewaju ewa i Pue Allah, Pa’a ngkomi to nusarumaka ngkomi, Ia tare dosaNya.
60001022	Wali si’i-si’i komi mangampolaika anu to monso, see naka katuwu ngkomi roomo rapakayongongika. Wali etu semo sabanya naka pei komi nukoto mamporayang pua’i ngkita to samba’a pangaya ri kamonso-monsonya. Wali to tao-tao komi masiporayang kojo yako ri kabuya ndaya ngkomi.
60001023	Apa komi raporapaka ewa rapoanaka wo’u apa komi seja roomo rawaika katuwu to bou. Wali pu’u ngkatuwu to bou to nurata ngkomi etu, pu’unya etu taa dapura yau apa pu’unya semo tuntu i mPue Allah anu to tuwu pasi to re’e singkasaenya.
60001024	Wali sabanya naka pei aku manganto’o tuntuNya tuwu pasi singkasaenya, apa ewa wetu semo to ratulis ri raya ntuntu i mPue Allah, to’onya, “Samparia to lino maya raporapaka ewa kaya, pasi kagaya nto lino maya raporapaka ewa sese ngkaya. Apa kaya malau yau pasi sesenya maranta yau.
60001025	Pei tuntu i mPue si’a ewa wetu. Apa tuntu i mPue singkasaenya.” Wali ewa wetu gombo to ratulis ri raya ntuntu i mPue Allah. Wali tuntu i mPue Allah etu, etu semo kareba matao to roomo rapakarebaka resi komi.
60002001	Wali apa saba tuntu i mPue Allah to singkasaenya etu roomo mangawaika komi katuwu to bou, see naka posaka yau samparia lengko to maja’a, pasi samparia wuti. Ne’e ojo gombo ngkomi to manoto, pasi ne’e seja timopo. Pasi posaka yau seja samparia gombo to manto’o maja’a sa’e.
60002002	-
60002003	Apa komi roomo mangepe pasi mangansani i Pue Ia manoto kojo resi kita. Wali aku mamporapaka komi ewa ana kodi to owo rapoanaka. Pasi aku mamporapaka tuntu i mPue Allah ewa ue nsusu to monso. Wali ewa wimba naika nu ana kodi to owo rapoanaka etu sangkani rani mansusu, to tao-tao ewa wetu seja danuika ngkomi sangkani rani mampodongeka tuntu i mPue Allah. Apa ane ewa see, kanjo’u-njo’u karoso-roso pangaya ngkomi, wali ewa see lengko ntau to roomo rapalaes.
60002004	Wali sarumaka i Yesu Kerisitu to tare pombaliNya pasi to mampakaroso kita ewa naika mbatu pu’u nsuno ndindi mampakaroso banua. Apa Ia raporapaka ewa watu to pu’u ngkatuwu. Watu etu ojo nataji yau nto lino, pei Ia semo to napilis i mPue Allah pasi bae batuanginya resi Ia.
60002005	Pei ane kita to mangaya, kita seja raporapaka ewa watu to iwaikaNya katuwu, apa kita semo saga to napake i mPue Allah mangika banuaNya. Pasi kita mawali to pampue to i Pue Allah puenya. Wali kita mampampueka pampue to nato’oka i Nosa Mapasing kita mampampueka. Pampue etu mampakasanang i Pue Allah apa i Yesu Kerisitu to mamponsaruka kita.
60002006	Pasi kita mangansani monso pu’u ewa wetu, apa re’e gombo i mPue Allah to ratulis yami ri raya ntuntuNya. Gombo etu ligi mangkonong palaong i Yesu to ewa watu to bae kojo batuanginya, Ia manganto’o, “Lo’a! Aku roomo mangampilis watu to bae batuanginya. Pasi watu etu Kuposaka nda’a kota Sion damawali watu tundasinya to uyunya raposaka. Wali i sema-sema tau to mangaya Ia, tau etu taa damangarata soso ndaya saba yako pangayanya resi Ia etu.” Etu semo gombo i mPue Allah to ratulis tempo owi.
60002007	Wali ane resi kita to mangaya, watu etu bae kojo batuanginya. Pei ane tau to taa mangaya Ia, sira ewa tau to taa mangampake watu to bae batuanginya etu wali sira mangabanang gombo to ratulis yami ri raya ntuntu i mPue Allah. Gombo etu manganto’o, “Watu to taa napake ntau to mangawangu banua, watu etu nawalimo watu to bae kojo batuanginya.”
60002008	Pasi sira mangabanang seja gombo to ratulis yami to manganto’o, “Etu semo watu to nakatisumpul ntau, pasi watu to bae to nakatirombi nsira etu naka pei sira tisiba yau.” Wali etu semo gombo to nabanang ntau to taa mangaya. Sira taa mampalaika tuntu i mPue Allah, see naka sira rato’oka tisumpul. Apa etu semo songka to naika yami i mPue Allah resi sira to taa mangaya.
60002009	Pei kita tau to roomo napilis i mPue Allah damawali tauNya. Pasi kita semo to pampue to mangika palaong Makole ngkita. Pasi kita semo bansa to i Pue Allah Puenya pasi to tare yusa puenya. Naka pei kita napilis i mPue Allah, see kita damampakarebaka resi sa’e palaong to inikaNya to masipato rabarong. Apa Ia semo to nampokio kita damasuwu yako ri kawuri pei masua wo’u ri raya ngkaremeNya to bae kojo kayawanya.
60002010	Wali tempo ruyu kita si’a tau to i Pue Allah Puenya, pei tempo si’i kita tau to i Pue Allah Puenya. Pasi tempo ruyu kita tawa mangarata pamporayang i mPue Allah, pei tempo si’i kita roomo mangarata. Wali see naka masipato kita sangkani mansarumaka i Yesu Kerisitu, watu ngkita.
60002011	Wali a’i-a’i to kuporayang kojo, ane ri lino si’i kita ewa tau to rata yako ri lipu to yusa, si’a ewa tau pue lipu. Wali see naka kuporapika kojo resi komi ne’e mangaluluka pamporani ngkoro ngkomi to maja’a. Apa pamporani ngkoro etu sangkani mangewa tonii ngkomi.
60002012	Pei ri rayanya komi maroo-roo ri oyo ntau to taa mangaya i Pue, ika lengko ngkatuwu to matao see danakita nsira. Apa ane ewa wetu, nempo sira manto’o maja’a komi, sira tiroo damangansani kamonsonya lengko ngkomi matao. Wali nempo sira manto’o maja’a komi ri tempo si’i, ane ratamo temponya i Pue Allah ma’i damangabotus to lino, tempo etu sira damangabarong Ia apa sira roomo mangkita lengko ngkomi to matao.
60002013	Wali to tao-tao kita mampolaika songka samparia tau to naokotaka nto lino mawali pomarenta, apa etu semo pamporani i mPue resi kita. Wali polaika makole, apa ia semo to bae kojo kuasanya.
60002014	Pasi polaika seja gubernur to nawaika i makole kuasa damangahuku tau to mangika palaong to maja’a, pasi sira damangabarong tau to mangika palaong to matao.
60002015	Wali polaika sira. Apa pamporani i mPue Allah, etu semo kita mangika palaong to matao see tau bea to bo’onya mangansani anu to monso, tare to naponoto nsira manganto’o maja’a kita to mangaya.
60002016	Wali si’a batuanginya kita watua mpomarenta. Kamonsonya kita masanang apa kita taa napowatua ntau. Wali ika lengko ngkatuwu to masipato naika ntau to si’a watua nsa’e. Pei ne’e mampobuuka, “Kami si’a watua nsa’e, wali taa mawei nempo kami mangika palaong to maja’a.” Wali to tao-tao komi ne’e mampobuuka ewa wetu apa komi nempo si’a watua ntau, pei komi to papolaong i mPue Allah. Wali to taotao komi mampobuuka, “Kami damangika lengko ngkatuwu to masipato naika nto papolaong i mPue Allah.”
60002017	Wali see naka angga samparia tau, porayang pua’i ngkita to samba’a pangaya, palaika i Pue Allah saba manga’angga Ia, pasi angga i Makole.
60002018	Wali komi to napowatua ntau, polaika songka ntau pue ngkomi, pasi angga kojo sira. Wali ika ewa wetu nempo tau pue ngkomi etu matao pasi manoto pei nempo wukuwuku.
60002019	Wali ane wuku-wuku tau pue ngkomi, ane ewa wetu komi bara damangarata kasesa to taa masipato komi mangarata. Pei ane komi ojo mangansabaraka kasesa etu apa saba mampobuuka pamporani i mPue Allah, ane ewa see komi masipato rabarong.
60002020	Pei ane komi mangika palaong to maja’a, see naka komi natidas ntau to pue ngkomi, ane ewa see, taa masipato komi rabarong nempo komi mangansabaraka kasesa to etu. Pei ane komi rasesai apa saba mangika palaong to matao, pei komi mangansabaraka kasesa etu, palaong etu mampakasanang kojo i Pue Allah.
60002021	Wali masipato komi mansabaraka kasesa apa etu semo palaong to nawaika i mPue Allah kita tempo Ia mampokio kita mawali Ia Puenya. Apa sakowa i Kerisitu mangarata seja kasesa seore mangkasesaka kita. Wali Ia mawali tondong to masipato kita mangalulu.
60002022	“Apa Ia tare dosaNya pasi taa seja re’e gomboNya to manipu.”
60002023	Pasi tempo Ia napoja’a ntau, Ia taa mampoja’a wo’u sira. Pasi tempo Ia nasesai ntau Ia taa mamponsawak. Ia ojo mansarumakaka koroNya resi to pobotus to sangkani mangabotus singkonong pei to masipato raika. To pobotus etu, etu semo i Pue Allah.
60002024	Wali i Kerisitu etu, Ia semo to mangkeni dosa ngkita ri koroNya tempo Ia rapaku ri kaju pasape. Pasi yako wela-wela to narata i ngKerisitu seore, see naka kita rapakatao. Ewa wetu inikaNya see kita maya mawali ewa tau mate to tamo nakuasang nu dosa. Pasi Ia mangika palaong etu see kita maya tuwu damangika lengko to singkonong pei i Pue Allah.
60002025	Apa tempo ruyu kita ewa domba to pusa yau. Pei tempo si’i kita roomo mawolili muni resi to pangkampang to mangararamaka katuwu ngkita. Wali masipato kita mangika lengko ngkatuwu to mangalulu songka to si Ia.
60003001	Wali ane mangkonong mampolaika, re’e seja to matao ane nuika ngkomi samparia to we’a to marongom. Etu semo, polaika songka mpa’a nu anamu samba’a pei samba’a. Apa ane bara re’e pa’a nu ana ngkomi to taa mangaluluka tuntu i mPue Allah, sira damangkita lengko ngkatuwu ngkomi to indo nu ananya matao kojo. Panewa yako lengko ngkatuwu ngkomi etu, tuwu-tuwuja sira damangaya seja nempo tare bara kesaa to nato’o ngkomi mangkonong pangaya etu.
60003002	Apa sira mangangkita komi mampalaika kojo i Pue Allah saba manga’angga Ia, pasi lengko ngkatuwu ngkomi tare to masipato rapakasala.
60003003	Pasi ane mangkonong karoro ngkomi to we’a, ne’e-ne’e anu to nupake ngkomi mampasilonga koro ngkomi to mawali pu’u ngkaroromu. Ewamo mangayumpi wayua pasi mangampake weyawa pasi baju to masuli olinya.
60003004	To tao-tao raya ngkomi to taa nakita nsa’e, etu semo pu’u ngkaroro ngkomi. Wali batuanginya, yako ri raya ngkomi etu see naka komi simpalai pasi taa makasar. Apa lengko to ewa wetu tare kapuranya karoronya, pasi bae kojo batuanginya ri pangkita i mPue Allah.
60003005	Wali ewa wetu semo kagaya ntau we’a tempo owi to i Pue Allah Puenya pasi to mansarumaka Ia. Sira mangaluluka songka ndongo nsira samba’a pei samba’a.
60003006	Rapanya i Sara. Apa ia mampalaika i Abraham pasi manganto’oka ia, “Puengku.” Wali komi to we’a to tempo si’i matao seja mangika ewa wetu. Apa ane komi mangika lengko to matao pasi taa meka-meka bara moru-moru raya ngkomi, ane ewa see masipato komi darato’oka wiyaa i nSara etu, ewa ngana mayunu to mangaluluka lengko nu indonya.
60003007	Wali komi to langkai to marongom, re’e seja to matao ane nuika ngkomi samparia. Etu semo, ri raya ngkatuwu ngkomi siwaka pei indo nu ana ngkomi samba’a pei samba’a, ika resi sira ewa wimba to singkonong pei anu to roomo napakanasaka i mPue Allah komi. Raramaka sira, apa sira semo to yu’u-yu’u pei komi. Pasi angga sira apa sira damangarata seja sora to danawaika i mPue Allah komi. Etu semo katuwu to singkasaenya. Wali ewa wetu lengko to masipato danuika ngkomi resi indo nu anamu, see tare to damangantalas pokai-kai ngkomi.
60003008	Wali ri lelenya ri kapuranya to si’i aku re’e to rani manganto’oka komi samparia. Etu semo, masipato komi samba’a pampobuuka ngkomi, pasi mangepe seja kandende ndaya pasi kamawo ndaya to naepe nu yunu ngkomi samba’a pei samba’a. Pasi masipato komi masiporayang ewa tau to moa’i. Pasi masipato seja komi ne’e mabae-bae rayamu. Pasi matao seja komi rani mangansawang tau to ri raya ngkasusa.
60003009	Ne’e mamponsawak ane re’e tau to mangika maja’a resi komi. Pasi ne’e seja mampoja’a tau to re’e mampoja’a komi. Kasimbalinya yako etu, matao ane komi makai-kai mamporapika resi i Pue Allah see Ia mangawaika tau to mampoja’a komi etu rasi. Wali ane komi mangika ewa wetu, komi danawaika seja i mPue Allah rasi, apa etu semo naka pei komi napokio i mPue Allah, see komi maya damangarata seja rasi to Ia damangawaika kita to anaNya.
60003010	Apa re’e to ratulis ri raya ntuntu i mPue Allah to manganto’o, “Tau to rani tuwu masanang pasi rani mangarata katuwu to matao, tau etu to tao-tao mangajagai nganganya naka ne’e manganto’o gombo to maja’a pasi gombo to manipu.
60003011	Pasi to tao-tao ia mangandolika tangonya yako ri lengko to maja’a, pei ika lengko to matao. Pasi to tao-tao ia mangaliwu jaya see maya tuwu masingkatao pei yununya, panewa mangalulu jaya etu.
60003012	Apa i Pue mangararamaka kojo tau to singkonong lengkonya pei Ia, pasi Ia mampodongeka kojo pokai-kai nsira. Pei Ia mangewa tau to mangika lengko to maja’a.” Ewa wetu gombo to ratulis ri raya ntuntu i mPue Allah. Wali ika to matao resi yunu ngkomi samba’a pei samba’a see katuwu ngkomi masanang.
60003013	Wali ane komi madota mangika palaong to matao, i sema to damangika maja’a resi komi? Tare to maya!
60003014	Pei ane rapanya re’e tau to mangansesai komi apa saba komi mangika palaong to singkonong pei i Pue Allah, nempo ewa wetu komi mangarata rasi. Wali ne’e mampokeka tau to mangarai komi, pasi ne’e seja masusa raya ngkomi.
60003015	Pei angga i Pue Allah ri raya ngkomi, pasi pongakung Ia semo Pue ngkomi. Pasi pakaroso ri rayamu damangansono samparia tau to mampotanaka resi komi mangkonong pansarumaka to re’e resi komi. Pei tempo komi mangansono, pakatao kojo raika mangansono gombo ntau pasi ne’e mangei raya ngkomi.
60003016	Pasi jagai kojo lengko ngkomi see raya ngkomi taa damangepe sala ri tango i mPue Allah. Apa re’e tau to manganto’o maja’a komi pei mampakasala lengko to matao to nuika ngkomi apa saba komi samba’a pei i Kerisitu. Pei ane komi mangajagai lengko ngkomi, tau to manganto’o gombo to maja’a etu damawali mea.
60003017	Wali jagai lengko ngkomi. Apa ane pamporani i mPue Allah komi mangarata kasesa, to tao-tao komi mangarata kasesa etu apa saba mangika palaong to matao sakowa mangarata kasesa apa saba mangika palaong to maja’a.
60003018	Apa sakowa i Kerisitu, Ia mangarata seja kasesa. Ia sangkanija mate mangansompo dosa ngkita, pasi kapateNya etu ganamo. Ia tare dosaNya, pei Ia mangkapateka kita to madosa see Ia maya mangika kita see mawali masingkatao pei i Pue Allah. Wali koroNya namate yau, pei yako kuasa i Nosa Mapasing Ia rawangu muni yako ri kapateNya etu.
60003019	Pasi yako kuasa i Nosa Mapasing seja Ia yau tempo owi mampakarebaka kareba matao resi tau. Tau etu semo to tonii nsira ratarungku la’u lipu ntau mate tempo si’i.
60003020	Wali tau to tonii nsira ratarungku, etu semo tau to taa mampolaika i Pue Allah tempo owi, ri tempo i Nuh. Tempo etu i Pue Allah bae sabaraNya resi sira mangampeas temponya bangka bae roomo napasilonga i Nuh. Pei roo see taa malagi tau to rapalaes apa tau to boros bo’onya mampalaika i Pue Allah. Ojo wayu mba’a tau to rapalaes yako ri samal ue apa sira masua ri raya bangka etu.
60003021	Wali sira rapalaes yako ri samal ue apa sira masua ri bangka etu. Wali palaong etu mawali tondong resi kita, apa kita seja rapalaes yako ri kapate to singkasaenya saba pangaya ngkita resi i Kerisitu. Apa kita mangaya i Kerisitu rawangu muni yako ri kapateNya, see naka kita rapalaes seja yako kapate to singkasaenya. Wali tempo kita rabaptis si’a mamposo’i yau anu to makarika to re’e ri koro ngkita. Si’a! Naka pei kita rabaptis see mampaponsanika resi sa’e manasa kojo resi kita dosa ngkita roomo ralapa apa i Yesu nambangu munimo yako ri kapateNya.
60003022	Wali tempo i Yesu Kerisitu mambangu muni yako ri kapateNya, yako etu Ia yau muni nto’u saruga. Wali tempo si’i Ia re’e ri tondo ngkana i mPue Allah, ri tampa to bae kojo angganya. Pasi tempo si’i Ia mangkuasang pomakau i mPue Allah ndate saruga, pasi mangkuasang seja samparia to maporenta pasi to re’e kuasanya. Wali manasa resi kita saba yako kasesa to narata i ngKerisitu, see naka bae kojo kayawa to Ia mangarata. Wali masipato kita buya seja rayanta nempo mangarata kasesa sewaju ewa to narata i ngKerisitu etu.
60004001	Wali saba kita naka pei koro i ngKerisitu rasesai, see naka to tao-tao kita buya seja rayanta mangarata kesesa sewaju ewa Ia. Apa tau to buya rayanya mangarata kasesa sewaju ewa i Kerisitu, tau etu tamo nakuasang nu dosa.
60004002	Wali ane ewa see si’amo pamporani ndaya nto lino to naluluka ntau etu ri raya ngkatuwunya ri lino si’i. Pamporani i mPue Allah semo to naluluka ntau etu.
60004003	Wali anu kita mangalulu pamporani to si Ia, si’a pamporani to si kita, apa tempo ruyu gana kojomo palaong to maja’a to nika ngkita. Palaong etu semo palaong to mangalulu pamporani ndaya ntau to taa mangaya i Pue. Apa tempo etu kita mangika lengko ngkatuwu to maja’a kojo. Kita mangika palaong to masipato rapokea, kita ojo mangaluluka yau pamporani ndayanta to maja’a, kita kayangu apa bae kojo manginu tule, kita mangika roa-roa to mawali palaong to masipato rapokea, pasi kita mawali marotai. Pasi kita mangika seja palaong to maja’a kojo nakita i mPue Allah, etu semo mampue resi tau-tau.
60004004	Wali tempo si’i yunu ngkomi to tempo ruyu etu, sira ipu rayanya apa komi tamo rani sindara-ndara pei sira mangika wo’u palaong to mapari kojo kaja’anya. Wali see naka sira manganto’o maja’a komi.
60004005	Pei i Pue Allah damangabotus sira. Tempo etu sira damampongakung resi i Pue Allah mangkonong samparia palaong to naika nsira samba’a pei samba’a. Apa tamo masae darata temponya i Pue Allah damangabotus samparia to lino, to tuwuwa pasi to matem. Wali masipato kita mangalulu pamporani to si Ia, si’a pamporani to si kita.
60004006	Wali kamonsonya boros yunu ngkita to madota mangalulu pamporani i mPue Allah etu, pei sira tiroo mangarata kapate apa saba sira mangaya Ia. Wali ane ewa pampobuuka nto lino, tau to etu mangarata seja huku i mPue Allah maka mate koro nsira, wali ane ewa see tare pasisalanya tau to mangaya pei tau to taa mangaya. Pei si’a ewa wetu apa ane tau to mangaya, tonii nsira tuwu singkasaenya sewaju ewa i Pue Allah. Wali etu semo sabanya naka pei sira roomo rapakarebaka kareba matao tempo sira tawa mate, see tonii nsira maya tuwu.
60004007	Wali samparia anu to mawali ri lino si’i mosumo temponya daroo. Wali see naka to tao-tao komi masilonga pampobuuka ngkomi pasi ta’amaka rayamu see komi makoro makai-kai resi i Pue Allah.
60004008	Pasi ri temponya komi tiroowa tuwu ri lino si’i, to bae kojo batuanginya komi masiporayang kojo. Apa ane komi mamporayang yunu ngkomi, see naka boros sala nu yunu ngkomi to taa danukitanaka ngkomi.
60004009	Pasi pakasanang mampalinggona tau to rata resi komi, pasi ne’e mangkambumbuka linggona ngkomi etu.
60004010	Wali yako ri kanotonya, see naka i Pue Allah roomo mangawaika kita malagi kojo sora mpangaya-ngaya darapake masisawang. Wali pakadota samba’a pei samba’a mangampake sora to nasarumakaka i mPue Allah komi etu.
60004011	Rapanya ane tau to rawaika kapande mampakarebaka sa’e, to tao-tao gombo i mPue Allah semo to ia mampakarebaka etu. Pasi ane tau to rawaika mangansawang sa’e, to tao-tao ia mangika palaong etu yako karoso to nawaika i mPue Allah ia. Wali ika ewa wetu see tau damangkita samparia to nuika ngkomi paka i Yesu Kerisitu pu’unya, see naka sira damangabarong i Pue Allah. Wali masipato ewa wetu apa Ia semo to masipato rabarong pasi to masipato maporenta rataka ri singkasaenya. Amin.
60004012	Wali a’i-a’i to kuporayang, komi re’e mangarata soba to mapari kojo. Soba etu raporapaka ewa apu to mangansoba komi. Pei ne’e ipu raya ngkomi mampobuuka soba etu, apa soba etu si’a palaong to taa rapobiasa resi kita to mangaya.
60004013	Pei to tao-tao ndende raya ngkomi apa komi mangarata seja santila kasesa to narata i ngKerisitu seore. Pasi ane ewa see, bae wo’u kandende ndaya ngkomi ane ratamo temponya kayawa i ngKerisitu darapapokitaka.
60004014	Wali ane komi nato’o maja’a ntau apa saba komi mangaya i Kerisitu, komi tiroo mangarata rasi. Naka pei komi mangarata rasi apa Nosa to pu’u ngkayawa, etu semo Nosa i mPue Allah, Ia maroo-roo siwaka pei komi. Wali nempo sa’e manto’o maja’a i Kerisitu, pei komi mangabarong Ia.
60004015	Pei ane komi mangarata kasesa, ne’e apa saba palaong to maja’a naka pei komi mangarata kasesa etu. Ewamo mampopate sa’e, malima, kara-kara, bara sangkani rani manganto’oka sa’e ewa wimba danaika palaong to si sira. Wali ne’e mangika palaong to ewa wetu, apa ane mangika palaong to ewa wetu, masipato kojo komi mangarata kasesa.
60004016	Pei ane komi mangarata kasesa saba komi tau Kristen, ne’e mea. Ojo barong i Pue Allah apa saba komi tau Kristen apa bae kojo batuanginya resi komi.
60004017	Wali barong i Pue Allah, apa si’i semo tempo to darapangabotus to lino. Pasi kita to ana i mPue Allah, kita semo to uyunya rabotus. Wali ane kita to ana i mPue Allah taa maya taa rabotus, gete, taa manto’o tau to taa mampolaika kareba matao to yako resi i Pue Allah. Mapari kojo huku to danarata nsira!
60004018	Wali kono kojo gombo to ratulis ri raya ntuntu i mPue Allah, to manganto’o, “Sakowa tau to lengkonya singkonong pei i Pue Allah masesa nepenya panewa rapalaes. Wali ane ewa see, mapari wo’u huku to danarata ntau to mangewa i Pue Allah pasi to madosa.” Etu semo to nato’o ntuntu i mPue Allah.
60004019	Wali kamonsonya matempo-tempo kita mangarata kasesa apa ewa wetu pamporani i mPue Allah resi kita, wali ne’e kita mandoo mangika palaong to matao. Apa tau to mangansesai kita tamo masae sira darahuku. Wali anu kita ojo mansarumakaka resi i Pue Allah katuwu ngkita. Apa Ia semo to nampapowali kita pasi Ia masipato rasarumaka.
60005001	Wali re’e paposia to aku rani manganto’oka penatua ngkomi to mangaya. Apa aku seja samba’a penatua ntau to mangaya. Pasi aku samba’a matamanasa to nangkita kasesa i ngKerisitu seore. Pasi ane ratamo temponya kayawa i ngKerisitu darapapokitaka resi to lino, tempo etu aku damangarata seja santila yako kayawaNya etu.
60005002	Wali si’i semo paposiangku resi komi to penatua, ewa wimba naika nto pangkampang domba mangararamaka dombanya, ewa wetu seja danuika ngkomi mangararamaka samparia tau to i Pue Allah Puenya, to roomo rasarumakaka resi komi. Pei to tao-tao komi mampasilonga sira yako ri kabuya ndaya ngkomi, si’a apa saba rapakasaaka. Pasi pakasanang kojo raya ngkomi mangika palaong to etu. Ne’e mangika apa saba komi ojo rani sugi.
60005003	Pasi tau to rasarumakaka resi komi, ne’e mangika ewa mamporentang sira. Pei to tao-tao komi mawali tondong to masipato nalulu nsira.
60005004	Apa ane komi mangika ewa wetu, ane ratamo temponya danakama’i nto Pangkampang to bae kojo anggaNya, tempo etu komi damangarata kayawa to taa dapaya yau, to raporapaka ewa dale to meyawa kojo to narata ntau to menang.
60005005	Wali re’e seja to aku damanganto’oka resi komi to damangurawa. Etu semo, luluka songka ntau to tu’amo. Pasi ne’e mabae-bae raya ngkomi, pei mawali ewa to papolaong nu yunu ngkomi samba’a pei samba’a. Apa ewa si’i ratulis ri raya ntuntu i mPue Allah, to’onya, “I Pue Allah mangewa tau to mangei, pei Ia mangawaika kanotoNya resi tau to taa mabae-bae rayanya.” Ewa wetu ratulis ri raya ntuntu i mPue Allah.
60005006	Wali ne’e mabae-bae raya ngkomi to tuwu ri ara ngkuasa i mPue Allah to maroso kojo. Ne’e mabae-bae raya see Ia damampakabae angga ngkomi ri tempo to masipato napangawaika.
60005007	Pasi sarumakaka resi Ia samparia kamoru ndaya ngkomi apa Ia mangararamaka komi.
60005008	Wali matao komi masilonga pampobuuka ngkomi pasi ne’e bayore. Apa bali ngkomi, etu semo i Kepala nto pantipu, ia raporapaka ewa singa to manggori pasi malinja njo’u-ma’i njo’u-ma’i mangaliwu tau to danakoni.
60005009	Wali ewa ia! Pasi pakaroso pangaya ngkomi tempo rasesai, apa komi mangansani si’a ojo komi to mangarata kasesa. Pasi samparia pua’i ngkita to mangaya ri sambawo lino, sira seja mangarata kasesa to sewaju pei to nurata ngkomi.
60005010	Pei kasesa to nurata ngkomi etu taa damasae. Panewa roo see i Pue Allah semo damampasilonga komi pasi Ia damampakainti, mampakaroso pasi mampakarodo seja komi. Wali Ia damangika ewa wetu apa samparia anu to manoto i Pue Allah semo pu’unya. Pasi Ia semo to roomo mampokio kita damangarata seja santila yako kayawaNya to singkasaenya. Wali matantu kita damangarata keyawa etu apa kita samba’a pei i Kerisitu Yesu.
60005011	Wali i Pue Allah semo to masipato rabarong pasi to masipato maporenta rataka ri singkasaenya. Amin. Wali a’i-a’i anu kita mampakaroso pansarumakanta resi i Pue Allah pei mangewa balinta.
60005012	Wali i Silas semo to mangansawang aku mangantulis sura to taa marade si’i. Ia seja a’i ngkita to samba’a pangaya pasi ane ri pangkita nu matangku ia maya rasarumaka. Wali naka pei aku mangantulisika komi sura si’i apa aku rani mampakaroso raya ngkomi. Pasi aku rani manganto’oka komi, sura si’i mangkonong kanoto i mPue Allah. KanotoNya etu monso pu’u. Wali pakaroso pangaya ngkomi ri kanotoNya etu.
60005013	Wali tau i mPue to siromu nja’u kota Babilon, sira taa mangkalingan komi. Sira napilis seja i mPue Allah sewaju ewa komi. Pasi i Markus, to ewa ana ngkorongku, ia taa seja mangkalingan komi.
60005014	Wali tempo komi simparata samba’a pei samba’a, masinengu apa kita masiporayang apa sintua’i ri raya mpangaya. Wali aku makai-kai resi i Pue Allah see Ia damangawaika karodo ndaya resi komi samparia to samba’a seja pei i Kerisitu Yesu. Amin. Ungkanyamo ruyu gombongku si’i.
61001001	Sura si’i yako resi aku, i Simon Petrus. Aku to papolaong i Yesu Kerisitu pasi pomakauNya seja. Wali aku mangantulisika komi to yunu mami to mangaya seja anu to monso mangkonong i Yesu Kerisitu. I Yesu Kerisitu, Ia semo Allah ngkita pasi to Pansompo ngkita. Pasi Ia sangkani mangika anu to singkonong pei i Pue Allah. Wali see naka kita mangaya Ia. Pasi pangaya ngkomi resi Ia etu sewaju ewa pangaya mami to bae kojo batuanginya resi kami.
61001002	Wali aku makai-kai resi i Pue Allah see kanjo’u-njo’u tiduga-dugang Ia mampaponsanika komi kanotoNya. Pasi aku makai-kai see Ia mangawaika komi karodo ndaya apa saba komi masinsani pei Ia, pasi masinsani seja pei i Yesu, Pue ngkita.
61001003	Wali i Pue Allah bae kojo kuasaNya apa Ia semo i Allah. Wali yako kuasaNya etu Ia roomo mangawaika resi kita samparia to danapake ngkita ri raya ngkatuwunta. Pasi Ia room mangawaika resi kita samparia to danapake ngkita see kita takoto mangika lengko ngkatuwu to mampakasanang Ia. Wali maka pei i Pue Allah mangawaika kita samparia etu? Ia mangawaika samparia to etu apa kita masinsani pei Ia to roomo mampokio kita. Pasi naka pei Ia nampokio kita see kita damangarata seja santila yako ri kayawaNya pasi ri kataoNya.
61001004	Wali yako kayawaNya pasi kataoNya etu see naka Ia nangawaika resi kita parajanji-parajanji to bae kojo batuanginya pasi to ipu raya ngkita mampobuuka. Wali apa saba komi mangaya parajanji to etu, see naka lengko ngkomi pasi pampobuuka ngkomi mawali ewa lengko pasi pampobuuka i mPue Allah. Pasi apa saba komi mangaya parajanji etu, see naka komi ralapa yako ri ara ngkuasa mpamporani ndaya to maja’a. Wali matao kita ralapa yako ri kuasa mpamporani ndaya to maja’a etu, apa pamporani ndaya etu ojo mampakaja’a katuwu ntau ri lino si’i. Wali gete, magaya kojo parajanjiparajanji etu!
61001005	Wali saba i Pue Allah roomo mangawaika komi samparia parajanji to etu, see naka masipato komi si’a ojo mangaya Ia. Masipato komi seja mangika lengko to matao. Pasi ri rayanya mangika lengko to matao etu, matao radugangika wo’u kanasanya resi komi mangkonong songka i mPue Allah.
61001006	Pasi ri rayanya mangadugangika kanasanya resi komi, dugangika wo’u karoso ndaya see maya manta’amaka raya ngkomi re’e palaong to maja’a. Pasi ri rayanya komi manta’amaka raya ngkomi etu, dugangika wo’u kasabara ngkomi. Pasi ri rayanya komi mangansabara, dugangika wo’u lengko to mampakasanang i Pue Allah.
61001007	Pasi ri rayanya komi mangika lengko to mampakasanang i Pue Allah etu, dugangika wo’u pamporayang ngkomi resi pua’i to samba’a pangaya. Pasi ri rayanya mangamporayang pua’i to samba’a pangaya, dugangika wo’u pamporayang ngkomi resi samparia tau.
61001008	Apa ane lengko to etu to nuika ngkomi, pasi ane kanjo’u-njo’u tiduga-dugang resi komi mangika lengko to etu, ane ewa see katuwu ngkomi damawali bae batuanginya pasi bae wua mpalaong ngkomi. Wali ane komi mangika lengko to ewa wetu, kanjo’u-njo’u tiduga-dugang komi mangansani i Yesu Kerisitu, Pue ngkita.
61001009	Pei ane re’e tau to tare lengkonya to ewa wetu, sira ewa tau to buta, to taa maya mangkita anu to longko. Pasi sira re’e mangkalingan i Pue Allah roomo mampalasi yau dosa to naika nsira tempo ruyu.
61001010	Wali a’i-a’ingku, ne’e ewa wetu. I Pue Allah roomo mampokio komi pasi mangampilis komi. Wali see naka pakakoro mangika lengko to aku roomo manganto’o etu apa etu semo to masipato naika ntau to roomo napokio pasi napilis i mPue Allah. Wali ika lengko to ewa wetu apa ane ewa see komi taa damampiyaika yau pangaya ngkomi.
61001011	Pasi ane komi mangika lengko to ewa wetu, bae kojo ntanapa to danawaika i mPue Allah komi tempo i Yesu Kerisitu, Pue ngkita pasi to Pansompo ngkita damawali Makole rataka ri singkasaenya.
61001012	Wali see naka aku taa damandoo mampatiendoka komi mangkonong anu to aku roomo manganto’oka komi etu. Kamonsonya komi manasamo pasi maroso kojo pangaya ngkomi resi anu to monso to roomo rapotundeka resi komi. Pei aku tiroo damampatiendoka komi mangkonong anu to etu.
61001013	Apa ane ewa pampobuuka to si aku, ane korongku si’i tiroo tuwu, masipato aku mampatiendoka komi see mampakakoro raya ngkomi damangaluluka anu to roomo rapotundeka resi komi etu.
61001014	Apa aku kunsani aku tamo masae damampiyaika yau korongku si’i. Naka pei aku mangansani, apa i Yesu Kerisitu, Pue ngkita, roomo mampaponsanika aku.
61001015	Wali see naka aku madota kojo mangantulisika komi sura si’i mangkonong anu to etu see nempo aku roomo mate yau, tiroowa re’e sura si’i damampatiendoka komi mangkonong anu to roomo rapotundeka resi komi etu.
61001016	Wali a’i-a’i, aku rani kojo komi mampobuuka anu to paponsanika mami komi seore, apa anu to to’o mami etu monso pu’u. Wali anu to kami mampaponsanika komi seore etu, mangkonong kuasa i Yesu Kerisitu, Pue ngkita, pasi mangkonong temponya Ia dama’i wo’u. Pei tempo kami mampaponsanika komi etu, kami taa mangampake sarita-sarita to taa monso to naika ntau to pande. Kami mangansaritaka komi mangkonong palaong to nakita nu mata mami seore. Apa kami semo matamanasa mangkonong kuasa i Yesu Kerisitu. Kuasa etu bae kojo kayawanya.
61001017	Apa kami re’e siwaka pei Ia seore tempo i Pue Allah, Pa’a, manga’angga Ia pasi mampakayawa Ia. Tempo etu Ia mangandonge loo to yako resi i Pue Allah to bae kojo kayawaNya. Loo etu manganto’o, “Si’i semo AnangKu to Kuporayang kojo. Aku masanang kojo resi Ia.”
61001018	Wali kami semo to mangandonge seja loo to yako ndate saruga etu tempo kami sindara-ndara pei i Yesu Kerisitu ndate rapa ntongku to napilis i mPue Allah.
61001019	Wali a’i-a’i, samparia palaong to etu paka nato’o yami nto pantuntu tuntu i mPue Allah tempo owi. Wali tempo kami mangkita palaong etu mawali, maroso wo’u pangaya mami ri gombo nto pantuntu tuntu i mPue Allah etu. Pasi matao ane komi seja mangangkongko anu to nato’o nsira etu. Apa gombo nsira raporapaka ewa pansona to mangansindo tampa to mawuri sampe rata temponya mosueo, temponya kita nasindo wo’u nu batu’e ngkeo. Wali batuanginya batu’e ngkeo etu, etu semo i Yesu Kerisitu. Ia semo to raporapaka ewa batu’e ngkeo etu apa Ia dama’i wo’u damampakareme raya ngkita see kita damangansani samparia.
61001020	Pei ane mangkonong to pantuntu tuntu i mPue Allah ne’e kojo mangkalingan, ane gombo nsira to ratulis ri raya ntuntuNya tempo owi, gombo etu tare to ojo yako ri pampobuuka nto pantuntu tuntu etu semo.
61001021	Apa gombo to nato’o nto pantuntu tuntu i mPue Allah tempo owi etu, si’a yako ri pamporani nsira naka pei rato’o. Pei tau etu i Pue Allah Puenya pasi sira nawaika i Nosa Mapasing pampobuuka, see naka sira mamporata gombo i mPue Allah etu. Wali see naka masipato kojo kita mangangkongko anu to nato’o nsira.
61002001	-
61002002	Wali ewa wetu mangkonong to pantuntu tuntu i mPue Allah tempo owi. Pei tempo owi etu, re’e seja to pantuntu tuntu to taa monso. Pasi ewa see seja tempo si’i, apa re’e seja tau to damasuwu ri oyo ngkomi to damampoanika mampotunde tuntu i mPue Allah, pei kamonsonya sira to panipu. Apa tempo sira damampotundeka komi, sira damangagaloka seja anu to taa monso to ojo damampakaja’a pangaya ngkomi. Pasi sakowa i Yesu to roomo mangoli yau sira see sira maya mawali Ia Puenya, sira manganto’o Ia si’a Pue. Wali see naka sira kodi majoli damangarata huku saba yako sala nsira semo. Pei tempo sira tiroowa mampotunde, boros tau to mangalulu lengko nsira to masipato rapokea. Wali apa saba palaong to naika ntau etu, see naka sa’e damanganto’o maja’a jaya to monso.
61002003	Wali tau to mampotunde anu to taa monso etu, sira rani kojo sugi. See naka sira damanganto’o gombo to mawuti damangamomis komi see komi damangawaika sira doi. Pei tamo masae sira darahuku. Apa masaemo i Pue Allah, to Pobotus nsira, Ia mangansani sala nsira etu pasi Ia mangansani seja ewa wimba Ia mangangika damangahuku sira. Wali huku to etu tamo masae dakonomo sira.
61002004	Wali kita manasa resi kita, sira matantu darahuku apa sakowa pomakau-pomakau i mPue Allah ndate saruga, sira to nangika dosa tempo owi, sira taa raporayang. Sira napanasoka yau i mPue Allah lo’u lipu ntau mate. Wali sira rapunguka rante pasi maroo-roo ri tampa to mawuri la’u ria mangampeas temponya darapangabotus.
61002005	Pasi tau to maja’a to tuwu tempo i Nuh tempo owi, sira taa seja raporayang. Apa i Pue Allah mangika samal ue to mangalodong yau samparia to lino to bo’onya mampolaika Ia. Wali ojo i Nuh sira wayu to napalaes i mPue Allah yako ri samal ue etu. I Nuh etu, ia semo to nampakarebaka resi sa’e mangkonong anu to singkonong pei i Pue Allah.
61002006	Wali yako etu tau to maroo ri kota Sodom pasi kota Gomora, sira mangarata seja huku to mapari kojo. Apa i Pue Allah nantunju yau Sodom pasi Gomora etu wali jamo awu to nja’u kota etu. Wali palaong to etu mawali tondong mangkonong huku to danarata nto lino to taa mampalaika i Pue Allah.
61002007	Pei i Lot napalaes i mPue Allah tempo etu apa ia tau to lengkonya singkonong pei i Pue Allah. Pasi ia masusa rayanya mangkita lengko ngkatuwu to masipato rapokea to naika ntau to maja’a nja’u lipu etu.
61002008	Apa ia maroo ri oyo ntau to maja’a etu, wali ia sangkani masusa rayanya. Apa ia tau to rayanya singkonong pei i Pue Allah, pei ponto-ponto eo ia re’e mangandonge gombo nsira pasi mangangkita palaong nsira to mangewa pamporani i mPue Allah.
61002009	Wali samparia palaong to nawali tempo owi etu mawali tondong to mampakanasaka kita i Pue Allah mangansani ewa wimba daraika mangampalaes tau to singkonong pei Ia yako ri soba to narata nsira. Pasi Ia mangansani seja ewa wimba daraika mangansabaraka tau to taa singkonong pei Ia damangampeas temponya sira darahuku ane ratamo eonya sira darapangabotus.
61002010	Wali samparia tau to maja’a lengkonya darahuku, taa manto’o tau to mangika lengko ngkatuwu to ojo mangaluluka yau pamporani ngkoro nsira to makarika, pasi tau to taa manga’angga i Pue anu bae kayawaNya. Wali tau to mampotunde anu to taa monso, sira makoje pasi mangei. Pasi sira taa meka manganto’o maja’a tau to bose pangkanya.
61002011	Wali makoje kojo sira etu, apa sakowa pomakau i mPue Allah ndate saruga tare to manto’o maja’a tau to bose pangkanya etu ri tango i mPue Allah. Pomakau i mPue Allah etu, sira to roso-roso pei tau to mampotunde to taa monso etu pei sira taa rani manto’o maja’a tau etu ri tango i mPue Allah.
61002012	Pei tau to mampotunde anu to taa monso etu, sira ojo manganto’o maja’a anu to taa nansani nsira. Sira maya raporapaka ewa binatang, apa binatang taa pande kojo mampobuuka, pei ojo mangaluluka anu to nansani yami nsira. Wali naka pei binatang etu rapoanaka see maya darasoko pasi darasimbale yau. Pasi ewa see seja tau to mampotunde anu to taa monso, apa sira maja’a lengkonya, see naka sira darapakaja’aka yau.
61002013	Pasi sira damangarata huku to singkonong kojo pei lengko nsira to maja’a etu. Huku etu rato’oka ntanapanya. Apa palaong to mampakasanang sira, etu semo mangika roa-roa to marotai kojo. Pei si’a ojo raya mburi napongika nsira. Pasiwa bae eo seja! Pasi sira masanang kojo mangantipu komi. Pasi tempo komi mangkoni sindarandara mangendo kapate i mPue Yesu, tempo etu sira ojo mangika ngkewanya apa sira kayangu pasi bae kojo mangkoni. Wali palaong etu masipato rapokea. Pasi lengko nsira etu maya raporapaka ewa anu to mampakarintangika baju.
61002014	Sira sangkani rani masala ane mangalo’aka tau we’a. Pasi sira tare pandoonya mangika dosa. Sira mangakal tau to taa maroso pangayanya. Pasi raya nsira sangkani mamporani anu nsa’e. Wali sira natanaa yau i mPue Allah.
61002015	Wali tau to mampotunde anu to taa monso etu, sira roomo mampiyaika yau jaya to kono panewa mangalulu yau jaya to taa monso. Wali anu to nalulu nsira, etu semo palaong to naika i Bileam, ana i Beor tempo owi. Dosa i Bileam ewa si’i, ia masanang mangika palaong to maja’a ane rawaika doi.
61002016	Pei i Bileam naseko ngkeledai! Kamonsonya keledai etu ojo keledai to biasa. Pei yako kuasa i mPue Allah, see naka keledai etu magombo ewa tau pei manganseko i Bileam apa saba palaong to maja’a to inikanya. Wali see naka i Bileam mandoo yau mangika palaong to ewa palaong ntau to bea etu. Pei nempo ewa wetu, tau to mampotundeka anu to taa monso, sira tiroowa mangalulu lengko i Bileam to ruyu etu.
61002017	-
61002019	Wali tau to mampotunde anu to taa monso etu, sira ewa mata nue to otim. Pasi sira ewa limu to roomo natawuis yau nu ngoyu. Apa gombo nsira tabaro kojo pei kamonsonya tare batuanginya. Wali gombo nsira etu mangakal tau to owo roo maga’a yako resi yununya to mangika lengko ngkatuwu to sala. Apa sira manganto’oka tau to owo room mampoga’aka yununya etu, manganto’o, “Taa mawei nempo mangaluluka yau pamporani ngkoro to maja’a pasi mangika palaong to masipato rapokea.” Pasi sira manganto’o, “Ane komi mangalulu jaya mami, nempo tamo mampalaika i Pue Allah, taa mawei.” Wali ewa wetu nato’o nsira. Pei kamonsonya tau to manganto’o gombo to etu sira semo to ewa watua. Apa sira nakuasang nu lengko to mampakaja’aka sira. Wali nempo bara kesaa to mangkuasang tau, etu semo to mampowatua ia. Wali lipu to mawuri kiji roomo napasigenaka i mPue Allah sira, pasi sira damaroo ri lipu to mawuri kiji etu rataka ri singkasaenya.
61002020	Pei tau to mangansani i Yesu Kerisitu, Pue ngkita pasi to Pansompo ngkita, tau etu tilapamo yako ri lengko ngkatuwu nto lino. Apa lengko ngkatuwu to etu mampakaja’a yau tau to mampolengkoka. Pei ane tau to tilapamo pei roo see mangika muni lengko to ewa wetu, tau etu raporapaka ewa binatang to ra’akal apa ia tamo maya miyai wo’u. Wali apa ewa see, see naka katuwunya to purinya, etu semo to ja’a-ja’a pei katuwunya tempo ruyu, tempo ia tawa mangansani i Yesu Kerisitu.
61002021	Wali to tao-tao ane tau etu taware mangandonge mangkonong lengko ngkatuwu to singkonong pei i Pue Allah, sakowa to mangandongemo panewa mangandolika tango nsira yako ri lengko to etu. Apa ane sira mangika ewa wetu, batuanginya sira mangandolika tango nsira yako porenta i mPue Allah to roomo raporata resi sira.
61002022	Wali palaong to naika nsira etu singkonong kojo pei ligi to manganto’o, “Anu to nalua yau nu asu, roo see nakoni muni nu asu etu.” Pasi re’e wo’u ligi to manganto’o, “Wawu to roomo nariu ntau, wawu etu ojo mawolili muni pei matomba ri raya nggege.” Wali ligi to etu singkonong kojo pei tau to mawolili muni ri lengko to maja’a to roomo napiyaika nsira.
61003001	Wali a’i-a’i to kuporayang, sura si’i to kadua to kutulisika komi. Wali songkangku tempo aku mangantulisika komi sura to kadua si’i, sewaju ewa songkangku tempo aku nangantulis sura to uyunya seore. Etu semo, re’e to aku rani mampatiendoka komi. Kamonsonya aku mangansani komi buya rayamu mampobuuka gombo i mPue Allah. Pei aku rani wo’u mampatiendoka resi komi,
61003002	apa aku rani komi mangendo gombo to nato’o nto pantuntu tuntu i mPue Allah tempo owi. Pasi aku rani seja komi mangendo porenta to yako resi i Pue, to Pansompo ngkita, to naporataka ntau to pomakauNya resi komi.
61003003	Wali uyu-uyunya aku rani mampaponsanika komi mangkonong anu to damawali ri temponya mosumo danakarata i mPue. Wali tempo etu re’e tau to bampokore damasuwu. Tau etu damangika lengko ngkatuwu to ojo mangaluluka yau pamporani ndaya nsira.
61003004	Wali sira damampokore pangaya ngkomi, manganto’o, “Taa kojo monso i Yesu dama’i. Ia roomo mamparajanjika dama’i wo’u, wali gete, imbare Ia? Ia taa mangabanang parajanjiNya etu! To tu’angi ngkita roomo namate yau, pei lino si’i tare pombalinya. Apa samparia sewaju kojo ewa tempo rapapowali tempo owi.” Wali ewa wetu gombo ntau to mampokore pangaya ngkomi.
61003005	-
61003006	Pei kamonsonya lino si’i tamo sewaju ewa tempo owo rapapowali, apa i Pue Allah roomo mangahuku to lino tempo owi. Pei tau to manganto’o lino si’i tare pombalinya, sira mamporayaka ewa taa mangansani palaong i mPue Allah tempo Ia mampakaja’aka yau to lino mangampake samal ue. Wali manasa resi kita tempo i Pue Allah mampapowali yangi pasi lino ojo kuasa nu gomboNya to Ia mangampake. Tempo etu Ia mangika ue ruyu panewa tana masuwu yako la’u raya nue etu. Pasi saba yako ue etu see naka mawalimo tongku pasi lemba singkonong pei ewa wimba pamporani i mPue Allah. Pei yako etu i Pue Allah mangampake wo’u ue tempo Ia mampakaja’aka yau lino. Wali saba yako huku i mPue Allah, lino monso pu’u re’emo pombalinya.
61003007	Wali ewa wetu seja ri tempo si’i ane mangkonong parajanji to manganto’o Ia tiroo damangahuku to lino. Apa ojo kuasa nu gombo i mPue Allah semo to manta’amaka huku to damawali ri yangi pasi ri lino si’i. Pei monso pu’u Ia damampakaja’aka yau samparia to etu. Pei tempo etu si’amo ue to Ia damangampake, apu semo. Wali ane ratamo temponya tau to bo’onya mampatimonso Ia darabotus pasi darapakaja’aka yau, tempo etu panewa yangi pasi lino si’i damosi yau. Pei tau to bampokore bo’onya mampobuuka palaong to etu.
61003008	Pei a’i-a’i to kuporayang, aku rani mampakanasaka komi sabanya naka pei i Pue Allah tawa mampakaja’aka yau lino si’i ewa to Ia roomo manganto’o etu. Wali si’i semo sabanya, apa seo resi i Pue Allah sewaju pei sansowu nto’u resi kita to lino. Pasi sansowu nto’u resi i Pue Allah sewaju ewa seo kasaenya resi kita to lino. Wali resi i Pue Allah tare pasisalanya seo pasi sansowu nto’u.
61003009	Wali re’e tau to mampobuuka i Pue Allah malengi kojo mangabanang parajanjiNya. Pei si’a ewa wetu. Ojo kita to lino to mangepe malengi apa pampobuuka ngkita taa sewaju pei pampobuuka i mPue Allah. Wali kamonsonya sabanya naka pei i Pue Allah taa mansaka mampakaja’aka yau lino, apa Ia ojo mangansabaraka kita to lino see tiroo re’e temponya tau damajea. Apa Ia taa rani sako samba’a tau darapakaja’aka yau.
61003010	Pei tempo i Pue maporenta ri lino, tempo etu kodi majoli darata ewa naika nto palima rata ri banua ntau ri raya mburi. Wali tempo etu semo daradonge loo to ewa loo nu apu bae kojo panewa kodi majoli yangi dapaya yau. Pasi samparia to ndate yangi damabilis yau naika nu apu to mapoi kojo. Pasi lino seja damosi yau sindara-ndara pei samparia bananginya. Wali a’i-a’i, kita mangansani matantu kojo palaong to etu damawali, ewa to roomo naparajanjika i mPue Allah.
61003011	Wali ane samparia to re’e paka darapakaja’aka yau ewa wetu, ane ewa see, wimba lengko ngkatuwu to masipato to danaika ngkita? To tao-tao kita mangika lengko ngkatuwu to mampakasanang i Pue Allah pasi to masipato naika ntau to Ia Puenya.
61003012	Wali anu kita mangika lengko to ewa wetu ri rayanya kita mangampeas temponya i Pue maporenta ri lino. Pasi anu kita mampakadota mangaluluka i Pue see tempo etu majoli rata. Wali tempo etu semo yangi damosi yau pasi samparia anu to re’e damabilis yau naika nu apu to mapoi kojo etu.
61003013	Pei kita mangampeas anu to roomo naparajanjika i mPue Allah kita. Etu semo yangi to bou pasi lino to bou to danakaroos ntau to singkonong pei i Pue Allah.
61003014	Wali a’i-a’i to kuporayang, komi monso pu’u mangampeas tempo to etu. Wali ri rayanya komi mangampea, pakakoroka mangika lengko to taa mampakarikasika raya ngkomi, pasi to taa maya napakasala nsa’e.
61003015	Pasi ne’e rakalingan sabanya naka pei i Pue ngkita bae sabaraNya, see tau maya darapalaes. Wali ewa wetu seja to nato’o i mPaulus, a’i ngkita to taporayang. Apa ewa wetu to ia nangantulisika komi seore yako ri kapande to nawaika i mPue Allah ia.
61003016	Apa samparia sura to ia mangantulis paka ewa wetu gombonya tempo ia mampotunde mangkonong palaong to etu. Kamonsonya re’e to natulis i mPaulus ri raya nsuranya to masuli ransani. Wali tau to bea pasi to taa maroso pangaya nsira, tau etu mangawali yau batuanginya gombo i mPaulus etu ewa naika nsira ri tuntu i mPue Allah to yusa. Wali apa saba palaong to naika nsira etu, see naka sira darapakaja’aka yau, apa sira ojo mangewa anu to monso to nato’o i mPaulus.
61003017	Wali a’i-a’i to kuporayang, komi manasa yami mangkonong palaong to naika ntau etu. Wali see naka jagai kojo naka ne’e komi mangaluluka yau anu to sala to nato’o ntau to maja’a etu. Apa ane komi na’akal nsira, pangaya ngkomi tamo damaroso.
61003018	Pei to tao-tao komi mampakakoroka mampodongeka tuntu i mPue Allah see kanjo’u-njo’u tiduga-dugang pangansani ngkomi mangkonong kanoto i Yesu Kerisitu, Pue ngkita pasi to Pansompo ngkita. Pasi kanjo’u-njo’u komi tiduga dugang masinsani pei Ia. Wali anu kita mangabarong Ia mula yako tempo si’i rataka yau ri tempo to darata! Amin. Wali ungkanyamo gombongku si’i.
62001001	Wali kami mangantulis sura si'i mangkonong tau to rato'oka Tuntu to tuwu. Ia yako singkasaenya katuwuNya, wali tempo pamulanya lino si'i Ia re'emo. Pei tempo seore Ia ma’i maroo ri lino si’i, pasi kami semo to mangandonge gombo to to'oNya, pasi kami mangkita Ia pei mawali matamanasa mpalaongiNya, pasi pale mami mampotaka Ia.
62001002	Wali see naka kami semo to mawali matamanasa to mampakarebaka resi komi mangkonong katuwu to singkasaenya. Tempo ruyu Ia re'e siwaka pei i Pue Allah, Pa'a. Pei roo see Ia to rato'oka i Katuwu etu rapapokitaka resi to lino. Wali kami re'e mangkita Ia apa Ia rapapokitaka seja resi kami. See naka kami mampakarebaka wo'u resi komi.
62001003	Wali anu to nakita mami pasi to nadonge mami etu, etu semo to kami mampakarebaka resi komi. Naka pei kami mampakarebaka resi komi, see komi to mangaya komi seja tuwu masingkatao pei Pa'a ngkita pasi AnaNya, i Yesu Kerisitu sewaju ewa kami. Apa monso pu'u kami tuwu masingkatao pei Pa'a ngkita pei AnaNya etu.
62001004	Wali kami mangantulisika komi mangkonong kasingkatao etu see manasa kojo raya ngkomi. Apa ane kita manasa mangkonong kasingkatao etu, ane ewa see, tidugang wo’u kandende ndaya ngkita.
62001005	Wali kami mamporata resi komi gombo to nato'o i mPue Yesu to idonge mami seore. Etu semo, i Pue Allah Ia reme pasi taa kojo re'e anu to mawuri resi Ia.
62001006	Wali ane kita manganto'o kita masingkatao pei i Pue Allah, pei kita tiroo mangalulu anu to mawuri, ane ewa see, batuanginya kita mawuti. Pasi kita taa mangalulu anu to monso.
62001007	Pei ane kita maroo ri raya ngkareme, ewa naika i mPue Allah maroo ri raya ngkareme, ane ewa see kita masingkatao samba'a pei samba'a. Pasi ane kita maroo ri raya ngkareme etu, kita napakayongongika raa i Yesu Kerisitu, Ana i mPue Allah, yako samparia dosa ngkita. Wali a’i-a’i, anu kita maroo ri raya ngkareme!
62001008	Wali ane kita manganto'o tare dosanta, ane ewa see, kita ojo mangantipu koronta, pasi kita taa singkonong pei anu to monso.
62001010	Apa i Pue Allah roomo manganto'o samparia tau paka madosa. Wali ane kita manganto'o tare dosanta, batuanginya kita manganto'o i Pue Allah mawuti. Pasi ane kita manganto'o ewa wetu, batuanginya kita taa mangaya tuntu i mPue Allah. Pei ane kita mampongakung dosanta, i Pue Allah tamo damangkitanaka dosanta etu. Kita mangansani monso pu’u Ia tamo damangkitanaka dosanta etu apa Ia roomo mamparajanjika kita ewa wetu. Pasi kita tansani Ia maya rasarumaka pasi Ia sangkani mangika ewa wimba to masipato raika. Wali Ia damampakayongo raya ngkita yako samparia lengkonta to taa singkonong pei Ia.
62002001	Wali ngana-nganangku, naka pei aku mangantulisika komi gombo si'i see komi taa damangika dosa. Pei ane bara re'e kita to mangika dosa, re'e tau to mamponsaruka kita ri tango i mPue Allah, Pa'a. To mamponsaruka kita etu, etu semo i Yesu Kerisitu to tare dosaNya.
62002002	Wali Ia semo to mawali pampue to mampakasanang i Pue Allah, see naka Ia tamo mangkitanaka dosa ngkita. Pasi pampue etu gana mawali pambayar nu dosa ngkita. Pei si'a ojo dosa to si kita, dosa nto lino samparia. Wali matantu i Pue Allah tamo damangkitanaka dosa ngkita!
62002003	Wali re'e to mampakanasaka ri raya ngkita kita tuwu mangansani kojo i Pue Allah. Etu semo, kita mampolaika porenta-porentaNya. Wali ane kita mangika ewa wetu, manasa kita mangansani kojo Ia.
62002004	Wali i sema-sema tau to manganto'o, "Aku mangansani kojo i Pue Allah," pei tau etu taa mampolaika porenta-porenta i mPue Allah, kamonsonya tau etu mawuti. Tare anu to monso resi ia.
62002005	-
62002006	Pei i sema-sema tau to mangaluluka tuntu i mPue Allah, batuanginya tau etu masilonga pamporayanginya resi i Pue Allah. Pasi i sema-sema tau to manganto'o, "Aku tuwu masingkatao pei i Pue Allah," to tao-tao tau etu mangika lengko ngkatuwunya sewaju pei lengko ngkatuwu to naika i mPue Yesu. Wali etu semo tondong to mampakanasaka kita, kita samba'a pei i Pue Allah.
62002007	Wali a’i-a’i, re’e wo’u to aku rani manganto’o mangkonong pamporayang to aku manganto’o ngena. Wali porenta to kutulisika komi si'a porenta to bou. Porenta etu porenta to masae to nawaika i mPue Allah komi yako ri pamulanya komi mangaya seore. Etu semo porenta to manganto’oka kita masiporayang. Wali porenta to masae etu, etu semo kareba to komi roomo mangandonge tempo komi owo mula mangaya kareba etu.
62002008	Pei porenta to kutulisika komi si'i, nempo si’a to bo’u pei ewa porenta to bou resi komi. Porenta etu semo to naluluka i mPue Yesu ri raya ngkatuwuNya, pasi komi seja mampolengkoka lengko to inikaNya. Wali manasa porenta etu porenta to monso. Pasi manasa komi masiporayang mangalulu porenta to monso etu, apa palaong to maja’a to raporapaka ewa anu to mawuri, to etu ewa dapaya yau. Pasi yako ri lengko ngkomi masiporayang etu, see naka sa’e mangangkita komi mangalulu porenta to monso. Wali lengko ngkomi etu ewa mampakareme raya nsira.
62002009	Wali i sema-sema tau to manganto'o, "Aku seja maroo ri raya ngkareme," pei tau etu maja'a nakita a'inya to samba'a pangaya, batuanginya tau etu tiroowa re'e ri raya ngkawuri.
62002010	Pei i sema-sema tau to mamporayang a'inya etu, tau etu re'e maroo ri raya ngkareme. Pasi ane ia mamporayang a’inya etu tamore bara kesaa to mangika see ia damasou ri raya nu dosa, apa ia re’e ri raya ngkareme.
62002011	Pei tau to maja'a nakita a'inya to samba’a pangaya, tau etu re'e maroo ri raya ngkawuri. Ia raporapaka ewa tau to malinja ri raya mburi, see naka ia taa nansani bara imba nakanjo'u apa ia ewa tau buta naika ngkawuri etu.
62002012	Wali komi to ngana mayunu, naka pei aku mangantulisika komi sura si'i damampatiendoka komi dosa ngkomi roomo ralapas saba to naika i Yesu Kerisitu.
62002013	Pasi komi to bose tu’a, naka pei aku mangantulisika komi damampatiendoka komi, komi roomo mangansani kojo i Kerisitu. I Kerisitu etu, Ia re'emo tempo pamula nu lino si'i. Pasi komi to mangurawa, naka pei aku mangantulisika komi damampatiendoka komi, komi roomo manganangi i Kepala nto pantipu. Pasi komi to ngana mayunu, naka pei aku mangantulisika komi damampatiendoka komi, komi roomo mangansani kojo Pa'a ngkita.
62002014	Pasi komi to bose tu’a, aku mangantulisika komi sura si'i damampatiendoka komi, komi roomo mangansani kojo Ia to re'emo tempo pamula nu lino si'i. Pasi komi to mangurawa, aku mangantulisika komi damampatiendoka komi, komi maroso, pasi komi sangkani mampobuu-buuka tuntu i mPue Allah, pasi komi roomo manganangi i Kepala nto pantipu.
62002015	Wali ne'e mamporayang lengko ngkatuwu nto lino pasi anu to re'e ri raya lino si'i. Apa ane tau mamporayang anu to etu, batuanginya ia taa mamporayang Pa'a ngkita.
62002016	Apa samparia palaong to maja'a to re'e ri lino si'i si'a Pa'a ngkita pu'unya. Rapanya pamporani ngkoro ngkita to maja'a, pamporani nu mata to kaloo mangkita anu ri lino, pasi lengko ngkita to tabaro apa saba kasuginta pasi pangkanta. Wali samparia palaong to ewa wetu si'a Pa'a ngkita pu'unya, lino semo pu'unya.
62002017	Wali ne'e mamporayang anu to re'e ri lino etu apa lino si'i dapaya yau. Pasi samparia pamporani ndaya ntau to pu'unya lino si'i paka dapaya yau seja. Pei i sema-sema tau to mangika pamporani i mPue Allah, tau etu datuwu singkasaenya.
62002018	Wali ngana-ngana, tempo si'i semo temponya mosumo danakarata i mPue. Pasi komi roomo rapotundeka mangkonong bali i ngKerisitu to dama'i ane ratamo tempo etu. Wali tempo si'i ratamo bali i ngKerisitu malagi kojo. Wali yako palaong to etu see naka manasa resi kita ratamo temponya mosumo danakarata i mPue.
62002019	Wali bali i ngKerisitu etu masuwu yako ri oyo ngkita, pei kamonsonya sira si'a samba'a pangaya pei kita. Apa ane sira monso pu'u samba'a pangaya pei kita, matantu sira taa mampiyaika kita. Pei sira re'e mampiyaika kita, wali manasa tare sira to samba'a pangaya pei kita.
62002020	Pei komi si'a ewa tau etu apa komi roomo mangarata i Nosa Mapasing yako resi i Mapasing, i Pue Yesu semo. Wali see naka komi mangansani samparia anu to monso.
62002021	Wali naka pei aku mangantulisika komi sura si'i si'a apa komi taa nunsani anu to monso. Naka pei aku mangantulisika komi apa komi mangansani anu to monso. Wali aku ojo mampatiendoka komi apa komi nunsani tare wuti to pu'unya anu to monso.
62002022	Wali ane mangkonong wuti, sema kamonsonya to mawuti? Etu semo tau to manganto'o, "I Yesu, Ia si'a i Kerisitu, Makole Parajanji i mPue Allah." Wali tau to ewa wetu gombonya, tau etu semo bali i ngKerisitu apa ia mampobo'o i Pue Allah, Pa'a ngkita, pasi AnaNya.
62002023	Apa tau to mampobo'o AnaNya etu, tau etu taa seja re'e i Pue Allah, Pa'aNya, resi ia. Pei tau to mampatimonso AnaNya etu, tau etu re'e seja i Pue Allah, Pa'aNya, resi ia. Wali komi damanasa tau mawuti etu apa i Nosa Mapasing to re’e resi komi, Ia mampakanasaka komi see naka komi mangansani anu to monso.
62002024	Wali ne'e mandoo mangampobuuka anu to roomo rapotundeka resi komi yako ri pamulanya komi mangaya. Apa ane komi sangkani mangampobuuka anu to rapotundeka resi komi yako ri pamulanya komi mangaya etu, komi damaroo masingkatao pei Pa'a ngkita pasi AnaNya.
62002025	Wali parajanji to Ia roomo mamparajanjika kita, etu semo katuwu to singkasaenya, batuanginya kita damaroo masingkatao pei Ia rataka ri singkasaenya.
62002026	Wali aku mangantulisika komi gombo si'i mampakanasaka komi mangkonong tau to rani mangantipu komi.
62002027	Pei komi roomo mangarata i Nosa Mapasing yako resi i Kerisitu, pasi i Nosa Mapasing etu re'e maroo ri raya ngkomi. See naka nempo tare tau to yusa to mampotundeka komi, pei komi mangansani anu to monso. Apa i Nosa Mapasing semo to mampotundeka samparia resi kita. Pasi anu to Ia mampotundeka kita etu paka monso samparia, si'a wuti. Wali see naka matao kita mangalulu samparia anu to napotundeka etu taa manto’o gomboNya to manganto’oka kita maroo masingkatao pei i Kerisitu.
62002028	Wali ngana-ngana, ne'e mandoo maroo masingkatao pei i Kerisitu apa ane tare pandoonya kita maroo masingkatao pei Ia, ane ewa see ane ratamo temponya danakama'i kita taa damea pasi taa seja batabata rayanta mampotango Ia.
62002029	Wali kita mangansani i Kerisitu Ia sangkani mangika lengko to singkonong pei i Pue Allah. See naka kita mangansani seja i semasema tau to mangika lengko to singkonong pei i Pue Allah, tau etu ana i mPue Allah. Wali anu kita maroo masingkatao pei Ia.
62003001	Wali pobuuka kojo ewa wimba kabaenya pamporayang i mPue Allah resi kita. Bae kojo pamporayangiNya etu, apa yako ri pamporayangiNya etu see naka kita rato'oka ana i mPue Allah. Pasi monso pu'u kita anaNya. Pei to lino to taa mangaya Ia, sira taa mangansani kita kamonsonya ana i mPue Allah. Pei sakowa i Pue Allah semo sira taa mangansani, wali taa manto’o kita to anaNya.
62003002	Wali ngana-ngana to kuporayang, kita roomo mawali ana i mPue Allah. Pei kita tawa rapaponsanika bara ewa wimba kamonsonya kita ri tempo to darata. Pei re’e sangkodi to kita mangansani, etu semo ane ratamo temponya i Kerisitu ma'i muni, tempo etu kita damawali ewa Ia. Naka pei kita damawali ewa Ia apa kita damangkita Ia ri kamonso-monsonya.
62003003	Wali i sema-sema tau to masanang mangampeas temponya ia damawali ewa i Kerisitu etu, tau etu mangajagai lengko ngkatuwunya see pasiwa tempo ia maroo ri lino si’i ia mapasing seja ewa i Kerisitu mapasing.
62003004	Wali samparia tau to mangika dosa, tau etu re'e mangewa porenta i mPue Allah. Apa dosa batuanginya tau mangewa porenta i mPue Allah.
62003005	Pei kita mangansani naka pei i Kerisitu rapapokitaka resi to lino seore damampalasi yau samparia dosanta. Naka pei Ia nakurang mampalasi yau dosa ngkita apa Ia taa kojo re'e dosaNya.
62003006	Wali apa saba Ia tare dosaNya, see naka i sema-sema tau to maroo masingkatao pei Ia, tau etu taa seja mangika dosa. Pei samparia tau to mangika dosa, tau etu tawa manasanya kojo mangkonong i Kerisitu pasi tawa seja mangansani kojo Ia.
62003007	Wali ngana-ngana, ne'e mangabiaka tau mangantipu komi. Apa i sema-sema tau to mangika lengko to singkonong pei i Pue Allah, tau etu singkonong pei i Pue Allah sewaju ewa i Kerisitu singkonong pei Ia.
62003008	Pei tau to mangika dosa, tau etu maroo masingkatao pei i Kepala nto pantipu, apa i Kepala nto pantipu re'e mangika dosa yako ri pamulanya. Wali etu semo sabanya naka pei Ana i mPue Allah ma’i ri lino seore see Ia maya mampakaja'aka yau samparia palaong i ngKepala nto pantipu etu.
62003009	Wali i sema-sema tau to nawaika i mPue Allah katuwu to bou, pasi to maroo masingkatao pei Ia, tau etu taa mangika dosa. Apa tau to maroo masingkatao pei Pa’anya, to pu’u ngkatuwu to bou etu, tau etu taa mangika dosa.
62003010	-
62003011	Wali kita to mampopa’a i Pue Allah, yako ri pamulanya kita mangaya kita re’e mangandonge porenta to manganto’o to tao-tao kita masiporayang. Wali etu semo palaong to mampakanasaka kojo resi kita bara i sema kamonsonya pu’u nu lengko ngkita, bara i Pue Allah, Pa’a ngkita, bara i Kepala nto pantipu. Pei tau to ana i mPue Allah pei taa mamporayang a’inya to samba’a pangaya pasi mangika lengko to taa singkonong pei i Pue Allah, manasa tau to etu taa maroo masingkatao pei i Pue Allah. Wali lengko ntau etu manasa kojo i Kepala nto pantipu semo pu’unya.
62003012	Wali ne'e kita mangika ewa to naika i ngKain tempo owi. I Kain etu ia i Kepala nto pantipu puenya pasi ia mampopate yau a'inya. Wali kesaa sabanya naka pei ia mampopate yau a'inya etu? Saba naka pei ia mampopate yau a'inya etu apa ia nansani lengko to si ia maja'a pei lengko ntua'inya etu singkonong pei i Pue Allah. See naka ia maja’a nakita a’inya etu.
62003013	Wali a’i-a’ingku, ne'e ipu raya ngkomi ane komi maja'a nakita nto lino to tawa mangaya.
62003014	Tau etu taa mangansani mangkonong katuwu ngkita pei kita semo mangansani kita yako ri raya ngkapate ralimba nja’u raya ngkatuwu. Wali yako pamporayang ngkita resi pua’inta to samba'a pangaya, see naka kita tansani kita roomo malimba, wali tamo tuwu ewa tau to ri raya ngkapate. Pei tau to taa mamporayang pua'inya, tau etu lengkonya ewa lengko ntau to tiroowa re’e ri raya ngkapate.
62003015	Pasi ne’e mangkalingan i sema-sema tau to maja'a nakita a'inya, tau etu sewaju ewa tau to mampopate sa'e. Pasi komi nunsani tare tau to mampopate sa'e to re'e maroo masingkatao pei katuwu to singkasaenya. Pei ane kita to maroo masingkatao pei katuwu to bou to re’e resi kita, to tao-tao kita masiporayang.
62003016	Wali kita tansani seja batuanginya pamporayang apa i Kerisitu mawali tondong resi kita tempo Ia mangawai koroNya mangkapateka kita. Wali ane ewa see, masipato kita seja buya rayanta mangkapateka pua'i ngkita to samba'a pangaya taa manto’o mangansawang sira.
62003017	Wali rapanya, ane kita gana anu to napake ngkita pasi mangangkita a'inta masiasi, pei kita bo'onta mangansawang, ane ewa see, batuanginya kita taa mamporayang i Pue Allah.
62003018	Wali ngana-nganangku, ne'e kita mamporayang sa'e ojo ri gombo ngkita, pei anu kita mamporayang sa'e ri lengkonta seja. Pasi ne'e kita mamporayang sa'e ojo ri nganga ngkita, pei anu kita mamporayang ri kamonso-monsonya.
62003019	-
62003020	Wali ane kita taa masiporayang ewa wetu, ane ewa see, raya ngkita mangansani kita sala. Pei si’a ojo raya ngkita to mangansani, i Pue Allah seja mangansani. Pasi anu to nansani i mPue Allah manganangi anu to nansani nu raya ngkita, apa Ia mangansani samparia. Wali to tao-tao kita masiporayang, apa ane ewa see, manasa resi kita kita mangalulu anu to monso. Pasi ane ewa wetu, kita taa moru-moru mampotango i Pue Allah.
62003021	Wali ngana-ngana to kuporayang, ane raya ngkita tamo manganto'o kita sala, kita maroso raya mampotango i Pue Allah.
62003022	Pasi bara kesaa to kita mamporapika resi Ia, Ia damangawaika kita apa kita mampalaika porentaNya pasi kita mangika seja lengko to mampakasanang Ia.
62003023	Wali si’i semo porenta i mPue Allah resi kita: To uyunya, aya AnaNya, i Yesu Kerisitu, pasi yako etu, masiporayang ewa to roomo nato'oka i ngKerisitu kita.
62003024	Wali i sema-sema tau to mampalaika porenta i mPue Allah etu, tau etu maroo masingkatao pei Ia. Pasi i Pue Allah maroo masingkatao pei tau etu. Wali naka pei kita mangansani i Pue Allah maroo masingkatao pei kita apa saba yako i Nosa Mapasing to Ia roomo mangawaika kita. Wali ane ewa see, monso pu’u kita maroso rayanta mampotango i Pue Allah.
62004001	Pei ngana-ngana to kuporayang, ne'e mansaka mangaya samparia tau to manganto'o, "Aku magombo yako ri kuasa i Nosa Mapasing." Pei paresa ruyu gombo ntau etu see manasa bara monso pu'u yako resi i Pue Allah. Ika ewa wetu apa boros to pantuntu tuntu to taa monso to masuwu ri sambawo lino si'i.
62004002	Wali ewa si'i raika mangamparesa tau etu, patanaka ruyu resi ia, "Ane ewa pampobuuka ngkorom, wimba i Yesu? Ia bara Kerisitu, Makole Parajanji i mPue Allah, pei napokau i mPue Allah ma'i mawali to lino, bara si’a?" Wali ane tau etu mampatimonso i Yesu, Ia i Kerisitu napokau i mPue Allah ma'i mawali to lino, batuanginya gombo ntau etu monso pu'u yako resi i Pue Allah.
62004003	Pei ane ia taa mampatimonso i Yesu Kerisitu napokau i mPue Allah ma'i mawali to lino, batuanginya gombonya si'a yako resi i Pue Allah. Gombonya etu yako resi bali i ngKerisitu. Pasi komi mangansani yami mangkonong etu apa komi roomo rapakarebaka mangkonong bali i ngKerisitu to darata ri lino si'i, pei si'i-si'i aku manganto’oka komi re'emo tau to mangalulu pampobuuka to si ia. Wali anu kita mamparesa ruyu gombo ntau.
62004004	Pei ngana-ngana, komi i Pue Allah puenya, pasi komi roomo manganangi to pantuntu tuntu to taa monso etu. Naka pei komi manganangi sira apa Nosa to maroo ri raya ngkomi, Ia semo to bae-bae kuasaNya pei i Kepala nto pantipu to mangkuasang to lino to taa mangaya.
62004005	Wali to pantuntu tuntu to taa monso etu, sira tau to ojo mangalulu pamporani ndaya nto lino, see naka sira magombo mangkonong anu to singkonong pei pamporani ndaya nto lino. Wali yunu nsira to ojo mangalulu seja pamporani ndaya nto lino, yununya etu semo to masanang mampodongeka gombonya etu. Wali see naka manasa resi kita gombo nto pantuntu tuntu etu yako resi i Kepala nto pantipu semo.
62004006	Pei kami i Pue Allah Puenya. Wali tau to mangansani seja i Pue Allah, tau etu to masanang mampodongeka gombo mami. Pei tau to si'a i Pue Allah puenya, tau etu bo'onya mampodongeka gombo mami etu. Wali kita ojo mangalo’aka tau to imba to mampodongeka gombo ntau, panewa yako etu kita maya mampasisala gombo ntau etu bara to monso to yako i Nosa Mapasing, bara gombo to taa monso to yako i Kepala nto pantipu.
62004007	Wali ngana-ngana to kuporayang, anu kita masiporayang, apa pamporayang pu’unya i Pue Allah semo. Wali samparia tau to mamporayang sa'e, tau etu ana i mPue Allah. Pasi sira mangansani kojo i Pue Allah, apa i Pue Allah semo pu’u mpamporayang.
62004008	Pei tau to taa mamporayang sa'e, tau etu taa mangansani kojo i Pue Allah. See naka sira taa mamporayang sa’e, apa sira taa mangansani kojo Ia to pu’u mpamporayang.
62004009	Pasi Ia roomo mampaponsanika kita pamporayangiNya etu tempo Ia mampokau AnaNya to samba'aja etu ma'i ri lino si'i. Naka pei Ia mampokau AnaNya ma'i ri lino si'i see kita maya mangarata katuwu apa saba to naika nu AnaNya etu.
62004010	Wali ewa si’i mangkonong pamporayang to monso, si'a pamporayang ngkita resi i Pue Allah pamporayang to monso. Pamporayang i mPue Allah resi kita semo. Apa yako pamporayangiNya etu, see naka Ia mampokau AnaNya ma'i ri lino si'i damawali pampue to mampakasanang Ia see Ia tamo mangkitanaka dosa ngkita.
62004011	Wali ngana-ngana to kuporayang, ane ewa wetu pamporayang i mPue Allah resi kita, masipato kita masiporayang seja.
62004012	Kamonsonya tawa re'e tau to mangkita i Pue Allah. Pei ane kita masiporayang, re'e i Pue Allah maroo ri raya ngkita. Wali yako pamporayang ngkita etu, see naka tau mangangkita ewa wimba i Pue Allah. Pasi ane kita masiporayang, batuanginya pamporayang i mPue Allah mawali masilonga ri raya ngkatuwu ngkita.
62004013	Wali kita mangansani kita maroo masingkatao pei i Pue Allah pasi Ia maroo masingkatao pei kita. Naka pei kita mangansani etu saba yako NosaNya to Ia roomo mangawaika kita. Wali NosaNya etu to mampakanasaka kita see kita mangansani.
62004014	Pasi ane kami, kami manasa seja kami maroo masingkatao pei Ia apa kami re'e mangkita Ana i mPue Allah seore, wali kami mawali matamanasaNya. Pasi kami manganto'oka sa'e, "Pa'a ngkita Ia roomo mampokau AnaNya ma'i damawali to Pansompo nto lino."
62004015	Wali i sema-sema tau to mampatimonso i Yesu Ia semo Ana i mPue Allah, tau etu re'e i Pue Allah maroo masingkatao pei ia. Pasi ia maroo masingkatao pei i Pue Allah.
62004016	Wali apa saba kita maroo masingkatao pei i Pue Allah, etu semo sabanya naka pei kita mangansani i Pue Allah monso pu’u mamporayang kita, pasi yako pamporayangiNya etu see naka re’e pansarumakanta resi Ia. Wali i Pue Allah semo pu'u mpamporayang. See naka kita mangansani i sema-sema tau to sangkani mamporayang, tau etu maroo masingkatao pei i Pue Allah. Pasi i Pue Allah maroo masingkatao pei ia.
62004017	Wali ane ewa see, pamporayang i mPue Allah mawali masilonga ri raya ngkatuwu ngkita see naka kita taa meka rayanta ane ratamo temponya darapangabotus to lino. Kita taa meka apa lengko ngkatuwu ngkita ri lino si'i sewaju ewa lengko i ngKerisitu.
62004018	Wali kita matantumo i Pue Allah mamporayang kita. Wali see naka kita tamo meka rayanta mampobuuka bara kesaa to Ia damangika damangahuku kita. Apa kita manasa kojomo mangkonong pamporayangiNya resi kita, see naka manasa seja resi kita Ia taa damangahuku kita. Wali kanasa ngkita mangkonong pamporayangiNya etu ewa mangarubak kameka ndayanta. Pei ane rapanya kita meka mampobuuka bara kesaa to danaika i mPue Allah mangahuku kita, batuanginya kita tiroo bata-bata rayanta mangkonong pamporayangiNya etu.
62004019	Wali naka pei kita mamporayang i Pue Allah apa Ia semo to uyunya mamporayang kita.
62004020	Wali anu kita mamporayang pua’i ngkita to samba’a pangaya. Apa ane re'e tau to manganto'o, "Aku kuporayang i Pue Allah," pei tau etu maja'a nakita a'inya to samba'a pangaya, ane ewa see gombonya etu palaku. Apa ane ia taa mamporayang a'inya etu to roomo nakita nu matanya, batuanginya ia taa seja nakurang mamporayang i Pue Allah to taa nakita nu matanya etu.
62004021	Wali ngana-nganangku, anu kita mangalulu porenta to nato'oka i ngKerisitu kita. Ia manganto'o, "Komi to mamporayang i Pue Allah, porayang seja a'imu." Wali anu kita samparia masiporayang.
62005001	Wali bara sema tau to mangaya i Yesu Ia semo Kerisitu, Makole Parajanji i mPue Allah, tau etu roomo mawali ana i mPue Allah. Wali ane tau to roomo mawali ana i mPue Allah, tau etu mamporayang i Pue Allah, Pa'a. Pasi ane ia mamporayang i Pue Allah, matantu ia damamporayang seja yununya to ngana i mPue Allah.
62005002	-
62005003	Wali wimba kita mangansani kita monso pu’u mamporayang yunu ngkita to ngana i mPue Allah? Ewa si’i, kita mangansani kita mamporayang sira ane kita mamporayang i Pue Allah, pasi mampalaika porentaNya. Pasi ane kita mamporayang i Pue Allah, ane ewa see porentaNya etu taa masuli rapalaika.
62005004	-
62005005	Wali kamonsonya boros anu to maja’a ri lino si’i to rani mangantalas kita see kita taa mampalaika i Pue Allah. Pei ne’e mangkalingan, kita ngana i mPue Allah. Kita tau to mangaya i Yesu Ia Ana i mPue Allah! Wali apa saba pangayanta etu, see naka kita re’e kuasa manganangi anu to maja’a to re’e ri lino etu. See naka kita tiroowa maya mampolaika i Pue Allah. Wali matao kita mampalaika porenta i mPue Allah see mampakanasa pamporayangnta resi Ia pasi resi yununta to nganaNya.
62005006	-
62005008	Wali i Yesu Kerisitu anu nama'i ri lino si'i, Ia monso pu’u Ana i mPue Allah. Manasa resi kita Ia Ana i mPue Allah apa re’e matamanasa to mampakatantuka kita. Apa tempo Ia ma’i etu Ia mangika palaong to nato’oka mPa’aNya Ia mangika, mula yako ri tempo Ia rabaptisika ue rataka ri tempo raaNya tiwubu tempo Ia mate. Wali ue tempo Ia rabaptis etu to mampakanasaka kita i Yesu semo Ana i mPue Allah, pasi raaNya seja tempo Ia mate, raa etu mampakanasaka seja kita. Wali monso pu’u ewa wetu apa ewa wetu semo to nato’oka i Nosa Mapasing kita, pei i Nosa Mapasing sangkani manganto'o anu to monso. Wali togo matamanasa to re'e ri lino. Etu semo i Nosa Mapasing, ue, pasi raa. Pei matamanasa to togo etu samparia singkonong i Yesu Ia Ana i mPue Allah. Panewa re'e wo’u togo matamanasa ndate saruga mangkonong i Kerisitu. Etu semo i Pue Allah, Pa'a, pasi i Tuntu i mPue Allah, pasi i Nosa Mapasing. Matamanasa to togo etu samba'aja. Wali samparia matamanasa to etu mampakanasaka kita i Yesu monso pu’u Ana i mPue Allah.
62005009	Wali ane re'e yunu ngkita to lino to mawali matamanasa mangkonong palaong to mawali, kita mangaya gombo ntau etu. Pei i Pue Allah semo to mawali matamanasa to manganto'oka kita mangkonong i Pue Yesu Ia semo AnaNya. Wali masipato kojo kita mangaya gomboNya etu apa Ia semo matamanasa to monsomonso wo'u pei matamanasa to lino.
62005010	Wali tau to mansarumaka Ana i mPue Allah, tau etu manasa kojo ri rayanya monso pu'u i Yesu semo Ana i mPue Allah. Pei tau to taa mangaya i Pue Allah, tau etu sewaju pei manganto'o i Pue Allah mawuti, apa ia taa naaya kareba to nato'o i mPue Allah mangkonong AnaNya.
62005011	Wali si'i semo kareba etu: I Pue Allah roomo mangawaika kita katuwu to singkasaenya, pasi AnaNya semo pu'u ngkatuwu etu.
62005012	Wali i sema-sema tau to re'e Ana i mPue Allah resi ia, tau etu re'e seja katuwu to etu. Pei tau to tare Ana i mPue Allah resi ia, tau etu tare katuwunya to etu. Wali to tao-tao kita mangaya anu to etu mangkonong Ana i mPue Allah, apa i Pue Allah semo matamanasa mpalaong to etu, pasi Ia masipato rasarumaka.
62005013	Wali aku kunsani komi roomo mangaya kuasa nu Ana i mPue Allah. Pei aku tiroowa mangantulisika komi sura si’i see damanasa ngkomi saba yako pangayang komi Ia, re’emo katuwu to singkasaenya resi komi. Pasi aku mangantulisika komi sura si’i see tare pandoonya komi mangaya Ia.
62005014	Wali kita tamo bata-bata rayanta mampotango i Pue Allah. Apa kita tansani nempo bara kesaa to kita mamporapika resi i Pue Allah, ane kita marapi singkonong pei pamporani to si Ia, ane ewa see Ia damampodongeka pokai-kai ngkita etu.
62005015	Pasi saba kita mangansani Ia mampodongeka bara kesaa to naporapi ngkita etu, see naka kita matantu seja Ia damangawaika kita anu to naporapi ngkita etu.
62005016	Wali i sema-sema tau to mangkita a'inya to samba'a pangaya to mangika dosa, pei tawa sampe mate, ane ewa see to tao-tao ia makai-kai resi i Pue Allah mampokaikaika a'inya etu. Wali i Pue Allah semo damangansawang tau etu see ia taa damate. Pei re'e seja dosa to mate tau mangika, wali si'a palaong to etu to kuto'oka komi mangampokaikaika.
62005017	Kamonsonya samparia palaong to taa singkonong pei i Pue Allah paka dosa. Pei taa samparia dosa to naika ntau to mangaya to mate tau mangika. Wali masipato kita mampokaikaika pua’i ngkita to samba’a pangaya ane sira mangika dosa pei tau etu tawa namate yau.
62005018	Wali kita tansani i semasema tau to nawaika i mPue Allah katuwu to bou pasi to maroo masingkatao pei Ia, tau etu taa mangika dosa. Pasi tau etu, katuwunya nararamaka kojo i Yesu, Ana i mPue Allah, see naka tare to maya danaika i ngKepala nto pantipu resi ia.
62005019	Pasi kita tansani seja kita i Pue Allah Puenya. Pei samparia to lino to taa mangaya, sira paka nakuasang i ngKepala nto pantipu.
62005020	Pasi kita tansani seja Ana i mPue Allah nama'imo. Pasi Ia roomo mampakanasaka kita see naka kita maya mangansani i Pue Allah to monso. Wali kita roomo mawali samba'a resi i Pue Allah to monso etu apa kita samba'a pei AnaNya, i Yesu Kerisitu. Ia semo i Allah to monso pasi Ia semo pu'u ngkatuwu to singkasaenya. Wali see naka masipato kita tuwu masingkatao pei Ia.
62005021	Wali ngana-ngana, pakatao kojo naka ne'e komi mampue resi tau-tau. Wali ungkanyamo ruyu gombongku si'i.
63001001	Sura si'i yako resi aku, tau tu'a ntau to mangaya. Wali aku mangantulis sura si'i resi Indo to napilis i mPue Allah, pasi resi nganamu. Aku mamporayang kojo komi samparia. Pei si'a ojo aku to mamporayang komi, samparia tau to manasamo mangkonong anu to monso paka mamporayang seja komi.
63001002	Naka pei kami mamporayang komi apa anu to monso etu re'e maroo ri raya ngkita pasi dasiwaka pei kita rataka ri singkasaenya.
63001003	Wali i Pue Allah, Pa'a, pasi i Pue Yesu Kerisitu, Ana mPa'a etu, mampaponsanika kita kanotoNya, pasi pamporayangiNya, pasi re’e seja karodo ndaya iwaikaNya kita. See naka kita masiporayang pei maroso mangalulu anu to monso.
63001004	Wali Indo, aku ndende kojo rayangku mangandonge kareba to manganto'o re'e nganamu to mangalulu anu to monso. Apa ewa wetu porenta i mPa'a resi kita.
63001005	Wali si'i-si'i Indo aku mamporapika resi komi samparia see kita masiporayang. Pei porenta to kutulisika komi etu si'a porenta to bou. Porenta etu semo to nawaika i mPue Allah kita yako ri pamulanya kita mangaya.
63001006	Wali batuanginya pamporayang, etu semo kita mangalulu samparia porenta to nato'oka i mPue Allah kita. Pasi porenta to roomo rapotundeka resi komi yako ri pamulanya komi mangaya, etu semo, anu kita masiporayang.
63001007	Wali Indo, boros to pantipu to re’e ri sambawo lino si'i. Tau etu bo'onya mampatimonso, manganto’o, "I Yesu Ia Kerisitu, Makole napokau i mPue Allah ma'i mawali to lino." Wali tau to mampobo’o i Kerisitu etu, sira semo to pantipu pasi bali i ngKerisitu.
63001008	Wali jagai kojo naka ne’e mangaluluka yau to pantipu etu. Apa ane komi mangaluluka yau sira, tamo re'e batuanginya palaong mami resi komi seore. Pasi jagai kojo see kita damangarata samparia ntanapa to danawaika i mPue kita.
63001009	Wali ne’e kojo mangaluluka yau to pantipu etu. Apa bara i sema tau to taa mangkongko anu to roomo napotundeka i ngKerisitu, pei mangaliunaka, tau etu tare i Pue Allah maroo ri rayanya. Pei i sema to mangkongko anu to napotundeka i ngKerisitu, tau etu re'e i Pue Allah, Pa'a, pasi AnaNya seja maroo ri rayanya.
63001010	Wali ane re'e tau rata resi komi pei mampotundeka komi anu to yusa wo’u yako to napotundeka i ngKerisitu etu, ne'e mangabiaka tau etu masua ri raya banuamu. Pasi ane simparata pei ia, ne'e mampogomboka pei mangantabea ia.
63001011	Apa tau to mangantabea ia, batuanginya tau etu mangansawang ia mangika palaonginya to maja'a.
63001012	Wali aku boros wo'u to aku rani manganto'oka komi, pei aku taa rani mangantulis ri raya nsura. Pei tuwu-tuwuja aku dayau mayunu resi komi see kita maya magombo-gombo. Apa ane ewa wetu, bae kandende ndayanta.
63001013	Wali ngana ntua’i i Indo to we'a to napilis seja i mPue Allah, sira manganto'o sira taa mangkalingan komi. Wali ungkanyamo ruyu gombongku si'i. Amin.
64001001	Sura si'i yako resi aku, tau tu'a ntau to mangaya. Wali aku mangantulis sura si'i resi korom, i Gayus, to kuporayang kojo.
64001002	Wali anangku to kuporayang, aku kunsani rayamu maroso. Pasi aku makai-kai see katuwu ngkorom damasanang pasi koromu damaroso seja sewaju ewa rayamu etu.
64001003	Apa aku ndende kojo rayangku seore tempo rata pua'i ngkita to samba’a pangaya. Apa sira mampakarebaka aku manganto'o, "I Gayus mangalulu kojo anu to monso pasi lengko ngkatuwunya singkonong kojo pei anu to monso etu." Wali aku masanang kojo mangandonge kareba etu.
64001004	Tare kareba to yusa to sanasanang aku mangandonge kasimbalinya yako kareba to manganto'o re'e nganangku to lengko ngkatuwunya singkonong pei anu to monso. Kareba etu semo to mampakasanang kojo aku.
64001005	Wali anangku to kuporayang, korom masipato kojo rasarumaka nempo bara kesaa palaong to nuika ngkorom mangansawang pua'i ngkita to samba'a pangaya. Sakowa pua'i to tawa nunsani ngkorom, korom tiroo mangansawang.
64001006	Wali tau to nusawang ngkorom etu, sira roomo mampakarebaka ri tango ntau to mangaya to siromu rire mangkonong pamporayang ngkorom etu. Wali to kuporapika resi korom, etu semo ane rata wo'u tau etu resi korom, panewa roo see rata wo'u temponya sira dapolas, matao korom mangansawang wo’u sira. Apa masipato kita mangansawang tau to mangika palaong i mPue Allah.
64001007	Apa naka pei sira yau, etu semo damampakarebaka mangkonong i Pue Yesu. Pasi ri raya mpalinjanya etu, sira taa mamporapi bara kesaa resi tau to taa mangaya.
64001008	Wali see naka masipato kita mampalinggona tau to ewa wetu. Apa ane kita mangansawang sira, batuanginya kita mangansawang seja mangika palaong to naika nsira. Etu semo mampakarebaka mangkonong anu to monso.
64001009	Wali aku roomo mangantulis sura resi tau to mangaya to siromu nja'u lipumu. Pei i Diotrepes bo'onya mampodongeka gombongku etu, apa pamporaninya ia semo mangangkuasang tau to mangaya nja'u ria.
64001010	Wali boros gombo to maja'a to to'onya mampakasala kami. Pei si'a ojo etu inikanya, pasi ia bo'onya mampalinggona pua'i ngkita to rata pasi ia mangayolis tau to yusa to rani mampalinggona sira. Pasi ane re'e tau to tiroo rani mampalinggona tau to rata etu, ia taa mangabiaka tau etu masua ri tempo ngkasiromu ngkomi to mangaya. Wali see naka ane aku rata resi komi aku damanganto’oka komi mampakaroo palaong to maja'a to naika i Diotrepes etu.
64001011	Wali anangku to kuporayang, ne'e mangalulu lengko to maja'a ewa lengko i Diotrepes etu, pei lulu lengko to matao. Apa i sema tau to mangika lengko to matao, tau etu i Pue Allah puenya. Pei i sema tau to mangika lengko to maja'a, tau etu tawa mangansani kojo i Pue Allah.
64001012	Wali i Demetrius, ia nato'o ntau samparia tau to matao. Manasa kojo ia matao apa lengkonya singkonong kojo pei anu to monso. Wali kami seja manganto'o ia tau to matao, pasi korom mangansani monso pu'u gombo mami etu. Wali ane i Demetrius etu, masipato korom mangalulu lengkonya.
64001013	Wali tiroowa boros to aku rani manganto'oka korom, pei aku taa rani mangantulis ri raya nsura.
64001014	Pei tuwu-tuwuja tamo masae kita dasimparata panewa magombogombo. Wali aku makai-kai see i Pue Allah damangawaika korom karodo ndaya. Wali samparia yunu ngkita rire taa mangkalingan korom. Pasi aku mamporapika resi korom, to'oka yunu ngkita nja'u ria aku taa seja mangkalingan sira samba'a pei samba'a. Wali ungkanyamo gombongku si'i.
65001001	Sura si’i yako resi aku, i Yudas. Aku semo to papolaong i Yesu Kerisitu pasi tua’i i Yakobus. Wali aku mangantulis sura si’i resi komi to napokio seja I mpue Allah, to naporayang i mPue Allah, Pa’a, pasi to nararamaka i Yesu Kerisitu.
65001002	Wali aku mamporapika resi i Pue Allah see kanjo’u-njo’u tidugadugang Ia mampaponsanika komi pansawangiNya, pamporayangiNya pasi mangawaika komi karodo ndaya.
65001003	Wali a’i-a’i to kuporayang, aku re’e mansongka mangantulisika komi sura mangkonong samparia to nawaika i mPue Allah kita tempo Ia mampalaes kita. Wali tongo-tongonya aku mansongka damangantulis sura to ewa wetu, aku mangepe taa maya taa mangantulisika komi sura to mangawaika komi paposia. Etu semo see komi mampoewaka anu to kita mangaya to nasarumakaka i mPue Allah kita to Ia Puenya. Ia sangkanija mangawaika kita pangaya etu see kita mangajagai rataka ri singkasaenya.
65001004	Wali poewaka pangayanta etu apa re’emo bara sawei mba’a tau to bali i mPue Allah to room masua ri oyo ngkomi tempo komi taa mangajagai kojo. Tau etu rani mangawali yau kareba mangkonong kanoto i mPue Allah. Sira manganto’oka tau taa mawei nempo mangika lengko to masipato rapokea apa i Pue Allah manoto. Pasi sira mamposapuka i Yesu Kerisitu, Makole pasi Pue ngkita anu samba’aja etu. Wali huku to danarata ntau etu room ratulis yami ri raya ntuntu i mPue Allah tempo owi.
65001005	Wali kamonsonya komi mangansani yami samparia anu to dakuto’o si’i, pei aku tiroo rani mampatiendoka komi anu to naika i mPue Allah resi to Israel tempo owi. Tempo etu Ia mampalaes sira pei mangkeni muni yako la’u tana Mesir. Pei roo see Ia mampakaja’aka yau tau to ri oyo nsira to taa mangaya Ia.
65001006	Pasi aku rani seja mampatiendoka komi anu to mawali resi pomakau i mPue Allah seore. Sira taa mangkongko pangka to nawaika i mPue Allah sira, sira ojo mampiyaika yau tampa to nakaroos nsira. Wali pomakau to etu room rapunguka yau rante to singkasaenya pasi room seja rata’amaka ri raya ntampa to mawuri ri ara nu lino. Sira nata’amaka i mPue Allah la’u ria sampe rata temponya sira darabotus ri eonya darapangabotus.
65001007	Pasi ewa see seja to nawali resi tau to maroo ri kota Sodom pasi Gomora pasi ri kota-kota to ri awenya tempo owi. Tau etu re’e seja mangika palaong to maja’a, apa sira sangkani magoyal pasi mampolengkoka pamporani ndaya nsira to taa masipato rapolengkoka. Wali huku to narata ntau etu mawali tondong resi kita see kita taa seja mangika palaong to naika nsira. Apa sira rasesai ri raya nu apu to mawea rataka ri singkasaenya.
65001008	Wali ewa to naika ntau tempo owi etu, ewa see seja naika ntau to rata ri oyo ngkita tempo si’i. Sira mampobuu-buuka anu to taa masipato panewa yako ri pampobuuka nsira etu see naka sira mangampolengkoka lengko to mangkarikasika koro nsira. Pasi see naka sira mangewa samparia to re’e kuasa, pasi manto’o maja’a samparia anu to bose angganya.
65001009	Sakowa kepala mpomakau i mPue Allah, i Mikhael, ia mangepe taa masipato ia manto’o maja’a sa’e. Tempo ia masibanta pei Kepala Measa mangkonong lemba i Musa, ia mampobuuka, “Taa masipato ane aku manto’o maja’a i Kepala Measa pasi mangahuku ia.” Wali ia ojo manganto’o, “Biakamo i Pue semo damanganseko korom.”
65001010	Pei ane tau to rata ri oyo ngkita etu, sira manganto’o maja’a samparia anu to taa nansani nsira. Sira maya raporapaka ewa binatang, apa binatang taa pande kojo mampobuuka, pei re’e to nansani yami nsira. Wali ewa see seja tau etu. Re’e anu to nansani yami nsira, pasi anu to nansani yami nsira etu semo to mampakaja’a sira.
65001011	Wali kasesa danarata nsira! Apa sira mampolengkoka lengko to naika i ngKain tempo owi. Pasi sira ojo rani sugi see naka sira re’e seja mangika sala to naika i Bileam tempo owi. Pasi sira mangewa seja songka i mPue Allah sewaju ewa naika i ngKorah tempo owi, wali sira darapakaja’a yau seja sewaju ewa ia.
65001012	Wali tau etu raporapaka ewa anu to mampakarintang baju, apa sira ojo mampakaja’a kasintuwu ngkomi tempo komi mangika roa mangendo kapate i mPue Yesu. Apa tempo sira mangkoni sindara-ndara pei komi sira taa mea, sira ojo mangkoni bae kojo, pasi ojo mampobuuka koronya ngkalio. Sira raporapaka wo’u ewa limu to ma’i nakeni nu ngoyu pei taa mangkeni uja. Pasi sira raporapaka seja ewa kaju to taa mawua nempo ratamo temponya napowua. Kaju to ewa wetu ewa dua ngkani mate apa uyunya tare wuanya, panewa roo see kaju etu rayali yau pasi kalenya. Wali tau etu mate tonii nsira pasi sira darahuku seja.
65001013	Pasi sira raporapaka ewa bombang to bae ri wawo ntasi. Apa yako ri bombang etu re’e mawali to ewa wuranya ri wii ntasi, wuranya etu makarika pasi tare batuanginya. Wali palaong to masipato rapokea to naika ntau etu raporapaka ewa wura to nakita ntau ri wii ntasi etu. Pasi tau etu raporapaka seja ewa batu’e to ojo pangkewakanya palinjanya. Wali i Pue Allah room mampasigenaka sira tampa to mawuri kojo la’u ara nu lino danakaroos nsira singkasaenya.
65001014	Wali mangkonong tau to etu semo to nato’o yami i Henokh tempo owi. I Henokh etu ia wiyaa i Adam to kapitu ntapinya. Wali ia manganto’o, “Lo’a, ma’i i Pue sindarandara pei tau to Ia Puenya to ri nsowu-nsowunya.
65001015	Ia ma’i damangahuku samparia tau to maja’a, pasi damanganto’o sala ntau to baliNya apa saba lengko to naika nsira to taa singkonong pei Ia. Lengko to naika nsira etu sira mangika ojo mangewa i Pue Allah. Pasi ia damangahuku seja baliNya to madosa apa saba gombo nsira to manganto’o maja’a Ia.
65001016	Tau to danahuku i mPue Allah etu, etu semo tau to sakambumbu, pasi tau to mampakasala sa’e, tau to mangalulu pamporani ndayanya to maja’a, tau to tabaro, pasi tau to mangamomis tau to yusa see tau etu damangawaika sira anu to naporani nsira.”
65001017	Pei a’i-a’i anu kuporayang, ne’e rakalingan anu to nato’o yami mpomakau i Yesu Kerisitu, Pue ngkita.
65001018	Sira re’e manganto’oka komi seore, to’onya, “Ane mosumo rata ri kapuranya temponya to si’i, tempo etu dare’e tau to bampokore. Tau etu ojo mangaluluka yau pamporani ndaya nsira to taa singkonong pei i Pue Allah.”
65001019	Wali tau to nato’o yami mpomakau i Yesu etu, sira semo to mangaga’a komi. Sira taa re’e i Nosa Mapasing, sira ojo mangaluluka yau pamporani ndaya nto lino.
65001020	Pei a’i-a’i anu kuporayang, pakaroso raya ngkomi. Ewa naika ntau mangawangu banua ri wawo mpondasi to maroso, ewa see seja naika ngkita mampakaroso rayanta apa pondasi ngkita semo pangaya ngkita resi i Yesu Kerisitu. Wali pangaya ngkita etu singkonong kojo pei i Pue Allah. Pasi a’i-a’i, anu kita makai-kai resi i Pue Allah mangaluluka ewa wimba nato’oka i Nosa Mapasing kita.
65001021	Pasi anu kita sangkani mampobuu-buuka pamporayang i mPue Allah. Pobuuka pamporayangiNya etu ri rayanya kita mangampeas temponya i Yesu Kerisitu, Pue ngkita, damangkeni kita ri katuwu to singkasaenya. Ia damangika ewa see apa saba pamporayangiNya etu.
65001022	Wali ane re’e tau to bata-bata rayanya, porayang tau etu,
65001023	pasi palaes sira naka ne’e sira mangarata huku, palaong etu raporapaka ewa tau to mampalaes yununya to dakono apu. Pasi ane tau to yusa, porayang sira pei pakatao kojo. Nempo mamporayang tau etu, to tao-tao maja’a rakita dosa to naika nsira apa sira mangalulu yau pampobuuka nsira to masae. Wali tau to mangika ewa wetu maya raporapaka ewa tau to mangampake baju to makarika.
65001024	-
65001025	Wali i Pue Allah Ia samba’aja. Ia to Pansompo ngkita apa saba to naika i Yesu Kerisitu, Pue ngkita. Wali Ia nakurang mangajagai kita see kita taa mangika dosa, raporapaka ewa masou. Pasi Ia nakurang mangkeni kita mampotango kayawaNya. Tempo kita mampotango Ia etu kita tare sala pasi kita ndende kojo rayanta. Wali anu kita mangabarong Ia pasi magombo mangkonong anggaNya bae kojo, mangkonong karosoNya pasi mangkonong kuasaNya yako ri tempo owi pasi tempo si’i pasi rataka wo’u ri singkasaenya. Amin. Wali ungkanyamo ruyu gombongku si’i.
66001001	Ri raya buku si’i re’e ratulis mangkonong palaong to napapokitaka i Yesu Kerisitu. I Pue Allah mangawaika Ia mampaponsanika to papolaongiNya see sira mangansani palaong to tamo masae damawali. Wali i Yesu mangampokau pomakauNya ma’i resi to papolaongiNya, i Yohanes. Wali pomakau etu mampakanasaka wo’u i Yohanes palaong to damawali etu.
66001002	Wali tempo roomo pomakau etu manganto’oka ia, roo etu i Yohanes mawali matamanasa pei mangantulis buku si’i mangkonong gombo i mPue Allah anu to napaponsanika i Yesu Kerisitu. Wali samparia anu to nakita i Yohanes, etu semo to ia mangantulis.
66001003	Wali tau to mangabasaka tau boros buku si’i to manganto’o yami mangkonong palaong to damawali, ia damasanang. Pasi tau to mampodongeka pasi mangaluluka anu to ratulis, sira seja damasanang. Apa mosumo temponya palaong etu damawali.
66001004	Wali i Yohanes manganto’o: Sura si’i yako resi aku, i Yohanes. Aku mangantulisika komi to mangaya to re’e ri pitu kota ri tana Asia. I Pue Allah Ia re’e tempo si’i pasi re’emo tempo owi pasi dare’e ri tempo to darata. Wali aku marapi resi i Pue Allah see Ia mampaponsanika komi kanotoNya pasi mangawaika komi karodo ndaya. Pasi ewa see seja aku marapi resi nosa to pitu to re’e ri tango nggadera i mPue Allah ndate saruga,
66001005	pasi yako resi i Yesu Kerisitu anu matamanasa to maya rasarumaka. I Yesu Kerisitu semo to uyunya rawangu muni yako ri kapateNya. Pasi Ia semo to mangkuasang samparia makolemakole to re’e ri lino si’i. Ia mamporayang kita pasi Ia roomo mangawaika raaNya damangalapas kita yako ri huku nu dosanta.
66001006	Pasi Ia seja mampapowali kita mawali makole pasi mawali to pampue to mangika palaong i mPue Allah, Pa’aNya. Wali i Yesu Kerisitu, Ia rapakabae pasi makuasa rataka ri singkasaenya. Amin.
66001007	Lo’aja, Ia dama’i sindara-ndara pei limu. Tempo Ia dama’i etu panewa samparia tau damangkita Ia. Pasi tau to nangantuja Ia seore, sira seja damangkita Ia. Wali samparia wiyaa nto lino damangantangis Ia. Monso kojo damawali palaong etu. Amin.
66001008	Wali i Pue Allah anu Makuasa, Ia manganto’o, “Aku semo Alpa pasi Omega. Aku re’e tempo si’i, pasi Aku re’emo tempo owi, pasi Aku dare’e ri tempo to darata.” Etu semo gombo i mPue Allah.
66001009	Wali aku semo i Yohanes, a’i ngkomi to samba’a pangaya. Komi rasesai apa saba mangalulu i Yesu, pasi aku seja rasesai sewaju pei komi. Pei ri raya ngkasesa etu kita samparia re’e sabara to nawaika i Yesu kita, pasi kita mangampeas temponya Ia damawali Makole ri lino. Wali aku raposaka ri pulo Patmos apa maja’a raya ntau tempo aku mampakarebaka tuntu i mPue resi tau pasi manganto’oka sira kareba matao mangkonong i Yesu.
66001010	Wali tempo aku nja’u nja’u pulo Patmos etu, ratamo eo to napilis i mPue. Tempo etu i Nosa Mapasing mangawaika aku pangkita. Ri raya mpangkitangku etu aku mangandonge loo to maroso kojo to ewa loo ntarompet. Loo etu magombo yako ri payungku,
66001011	pei manganto’o, “Oko buku pei tulis mangkonong palaong to danukita. Panewa buku etu danupokatuka resi tau to mangaya Aku ri pitu kota. Wali kota to pitu etu semo kota Epesus, Smirna, Pergamus, Tiatira, Sardis, Piladelpia pasi Laodikia.”
66001012	Wali ojo karoonya aku mangandonge loo etu, aku mangalekoka tangongku pei mangalo’a bara i sema to mampogomboka aku etu. Tempo aku mangalo’a aku mangkita pitu tinja weyawa to darapamposaka pansona.
66001013	Pasi ri oyo ntinja weyawa etu aku mangkita seja samba’a anu to ewa wiyaa nto lino ta’anya. Ia mampake baju to rata la’u witiNya pasi re’e seja so’o ri dadaNya to yako weyawa.
66001014	WayuaNya buya kojo, pasi mataNya ewa kaa nu apu to mawea.
66001015	WitiNya ewa tambaga to kalagalaga la’u raya nu apu. Pasi looNya kawuu-wuu ewa wera to bae.
66001016	Pasi aku re’e seja mangkita ri paleNya tondo ngkana Ia re’e mangkongko batu’e pitu mpa’i. Pasi yako ri ngangaNya masuwu panai to mataja dua mbalia. Pasi aku mangkita seja lioNya mareme ewa mata nu eo tempo ntongo eo.
66001017	Wali tempo aku mangkita Ia, aku mapuka yau ewa tau mate ri wawo ntana ri tango nbitiNya. Pei tempo etu Ia mamposaka paleNya tondo ngkana ri wawongku, panewa manganto’o, “Ne’e meka. Aku semo to uyunya pasi to purinya.
66001018	Aku semo to tuwu. Tempo ruyu Aku mate pei tempo si’i Aku tuwu singkasaenya. Wali Aku semo mangkuasang kapate ntau pasi mangkuasang lipu ntau mate.”
66001019	Wali yako etu Ia manganto’oka wo’u aku, Ia manganto’o, “Tulis mangkonong palaong to nukita to mawali ri tempo si’i pasi to damawali ri tempo to darata.
66001020	Aku manganto’oka korom batuanginya batu’e to pitu mpa’i to korom mangkita ri palengKu tondo ngkana, pasi batuanginya tinja weyawa darapamposaka pansona. Tare tau to mangansani batuanginya tempo ruyu, pei Aku mampaponsanika korom batuanginya. Wali batu’e to pitu mpa’i etu, batuanginya pitu pomakau to mangansawang tau to mangaya Aku ri pitu kota to Aku room manganto’o ngena. Pasi tinja weyawa to pitu etu, batuanginya tau to mangaya Aku ri pitu kota etu.
66002001	Wali i Pue Yesu manganto’oka aku, “Tulisika pomakau ntau to mangaya Aku to siromu nja’u kota Epesus sura si’i. To’oka ia: Si’i gombo to yako resi Ia to mangkongko batu’e to pitu mpa’i ri paleNya tondo ngkana, pasi to malinja ri oyo ntinja weyawa to pitu to darapamposaka pansona.
66002002	Wali gomboNya etu manganto’o, Aku mangansani lengko ngkomi. Aku kunsani komi mandasai kojo mapalaong pasi bae sabara. Pasi Aku Kunsani seja komi taa rani masingkatao pei tau to maja’a. Tau etu mampoanika manganto’o, “Aku pomakau i ngKerisitu.” Wali tau etu komi mamparesa ruyu panewa manasa sira mawuti.
66002003	Aku Kunsani komi bae sabara. Komi mangarata kasusa apa saba komi mangaya Aku, pei nempo mangarata kasusa, komi taa mosa mangalulu Aku.
66002004	Pei re’e sala ngkomi to Aku mangkitanaka apa komi si’amo ewa seore. Seore, tempo komi owo mangaya, komi bae pamporayangmu resi Aku pasi resi sa’e, pei si’i-si’i tamo bae pamporayangmu.
66002005	Wali pobuuka kojo ewa wimba kabaenya pasisalanya pamporayang ngkomi tempo seore pasi tempo si’i. Ane roomo komi mampobuuka, panewa ndolika tangomu yako ri palaong to tempo si’i, pei ika wo’u palaong to ewa nuika tempo seore, tempo komi owo mangaya. Apa ane komi taa mangandolika tangomu yako ri palaong to tempo si’i, Aku dama’i mangayali yau tinja mpansona ngkomi yako ri wakanya.
66002006	Pei re’e seja lengko ngkomi to mampakasanang Aku, apa komi maja’a nukita lengko nu joa i Nikolaus ewa Aku seja maja’a Kukita lengkonya etu.
66002007	Si’i gombo i Nosa Mapasing resi komi to mangaya. Wali i sema tau to nadonge ntalinganya, padongeka. Ia manganto’o, ‘I sema tau to menang, Aku mangawaika mangkoni wua ngkaju to mangawaika katuwu. Kaju etu tuwu ri bonde i mPue Allah.’”
66002008	Wali yako etu i Pue manganto’oka wo’u aku, “Tulisika seja pomakau ntau to mangaya Aku to siromu nja’u kota Smirna. To’oka ia: ‘Si’i gombo to yako resi Ia to uyunya pasi to purinya, Ia to namatemo pasi mambangu muni yako ri kapateNya etu.
66002009	Ia manganto’o, Aku Kunsani kasesa to nurata ngkomi. Pasi Kunsani komi masiasi, pei kamonsonya komi tau to sugi! Aku Kunsani seja re’e tau Yahudi to mampoanika mangalulu agama nto Yahudi pei taa mangalulu, sira mampue resi i Kepala Measa. Tau etu manto’o maja’a komi.
66002010	Wali komi darasesai, pei ne’e meka mampobuuka kasesa to danurata ngkomi etu. Padongeka gombo si’i. I Kepala Measa damangantarungku singga’a komi see komi daraparesa. Pasi komi darasesai sampuyu mbengi kasaenya. Wali pakaroso raya ngkomi mangalulu Aku nempo rapopate yau apa saba komi mangalulu etu. Apa ane komi mangika ewa see, Aku damangawaika komi katuwu to raporapaka ewa so’o mbo’o to meyawa.
66002011	Wali si’i gombo i Nosa Mapasing resi komi to mangaya. Wali i sema tau to nadonge ntalinganya, padongeka. Ia manganto’o, ‘I sema tau to menang, ia taa damangarata kapate to kadua.’”
66002012	Wali yako etu i Pue manganto’oka wo’u aku, “Tulisika seja pomakau ntau to mangaya aku to siromu nja’u kota Pergamus. To’oka ia: Si’i gombo yako resi Ia to re’e panai to mataja dua mbalia.
66002013	Ia manganto’o, Aku Kunsani lipu to nukaroos ngkomi. Lipu etu semo to nakuasang kojo i ngKepala Measa. Pei nempo komi maroo nja’u lipu etu, pei komi mangalulu kojo Aku pasi komi taa manganto’oka sa’e, ‘Aku taa mangalulu i Yesu.’ Seore re’e tau to rapopate yau apa saba ia mampakarebaka mangkonong Aku. Etu semo i Antipas to mangalulu kojo Aku. Ia rapopate yau nja’u kota ngkomi, kota to nakaroos i ngKepala Measa. Pei nempo re’e to rapopate yau etu, pei komi taa manganto’oka sa’e, ‘Aku taa mangalulu i Yesu.’
66002014	Pei re’e sala ngkomi to Aku mangkitanaka, apa re’e sawei mba’a komi to mangaluluka anu to napotundeka i mBileam tempo owi. I Bileam etu mampotundeka i Balak see i Balak mangansani ewa wimba raika mangamomis to Israel see sira mangkoni pangkoni to roomo rapampueka resi pue to yusa pasi mangamomis seja sira see sira magoyal pasi masala.
66002015	Pasi re’e seja ri oyo ngkomi to mangaluluka anu to napotundeka nu joa i Nikolaus.
66002016	Wali ndolika tangomu yako ri dosa etu, apa ane komi taa mangandolika tangomu yako ri palaong etu, Aku majoli dama’i resi komi damangamusu tau to mangika palaong etu, Aku damangampake panai to masuwu yako ri ngangangKu.
66002017	Si’i gombo i Nosa Mapasing resi komi to mangaya. Wali i sema tau to nadonge ntalinganya, padongeka. Ia manganto’o, ‘I sema tau to menang, Aku damangawaika sira mangkoni santila pangkoni mana to rawuni. Pasi Aku damangawaika seja tau etu sampa’i watu to buya samba’a pei samba’a. Watu etu nja’u ratulis sanga to bou. Sanga to bou etu tare to yusa mangansani, ojo patanya tau to mangantima mangansani.’”
66002018	Wali yako etu i Pue manganto’oka wo’u aku, “Tulisika seja pomakau ntau to mangaya Aku to siromu nja’u kota Tiatira sura. To’oka ia: Si’i gombo yako resi Ana i mPue Allah anu to mataNya ewa kaa nu apu pasi witiNya ewa tambaga to makilo.
66002019	Ia manganto’o, Aku Kunsani lengko ngkomi, pasi pamporayang ngkomi, pasi pangaya ngkomi, palaong ngkomi pasi kasabara ngkomi nempo mangarata kasusa. Pasi Aku Kunsani palaong to komi mangika ri tempo si’i, palaong to etu semo to boroboros pei palaong to nuika ngkomi tempo komi owo mangaya.
66002020	Pei re’e sala ngkomi to Aku mangkitanaka, apa komi ojo mangabiaka tau we’a to rato’oka i Isebel mampotunde tau to mangaya Aku. Ia mampoanika, ia manganto’o, ‘Aku semo to pantuntu tuntu i mPue Allah.’ Pasi ia mangampotunde ojo mangantipu tau to mangaya Aku, ia manganto’o, ‘Taa mawei tau nempo magoyal pasi masala pasi mangkoni pangkoni to roomo rapampueka resi pue to yusa.’ See naka sira mangika palaong to etu.
66002021	Wali Aku roomo mangawaika i Isebel etu temponya ia mangandolika tangonya yako ri dosanya, pei ia bo’onya mangandolika tangonya yako ri palaong magoyal etu.
66002022	Wali si’i semo to Aku damangika resi ia. Aku damangawaika ia panyaki to mapari kojo see ia jamo maturu-turu ri wawo ngkoi. Pasi tau to masala resi ia, ane sira taa seja mangandolika tangonya yako ri palaong ntau we’a etu, Aku damangawaika seja sira mangarata kasesa to mapari kojo.
66002023	Pasi Aku damampopate yau samparia ana ntau we’a etu. Panewa samparia tau to mangaya Aku damanasa Aku semo to mangansani kojo pampobuuka ntau pasi raya ntau. Pasi Aku damangawaika resi komi anu to singkonong ewa wimba palaong ngkomi samba’a pei samba’a.
66002024	Pei re’e seja komi nja’u Tiatira to taa mangaluluka anu to napotunde i Isebel etu, pasi taa seja maguru anu to rato’oka anu to taa rakita, to napotunde i ngKepala Measa. Wali ane komi, Aku taa damanganto’oka komi paposia to mampakabeu wo’u.
66002025	Ojo si’i Kuto’oka komi, yako tempo si’i rataka temponya Aku ma’i, Aku rani komi ne’e mandoo mangaluluka kojo anu to nululu ngkomi tempo si’i.
66002026	Wali i sema tau to menang pasi to sangkani mangaluluka pamporaningKu sampe rata tempo kapuranya, tau etu daKuwaika kuasa mangkuasang to lino.
66002027	Kuasa to Kuwaika tau etu sewaju pei kuasa to nawaika mPa’angKu Aku. Wali sira damangkuasang to lino damangampake toko wubu. Pasi sira damangkaja’aka yau balinya ewa naika ntau mangabusak yau kura tana.
66002028	Pasi tau etu daKuwaika seja batu’e ngkeo.
66002029	Si’i gombo i Nosa Mapasing resi komi to mangaya. Wali i sema tau to nadonge ntalinganya, padongeka.”
66003001	Wali yako etu i Pue manganto’oka wo’u aku, “Tulisika seja pomakau ntau to mangaya Aku to siromu nja’u kota Sardis. To’oka ia: Si’i gombo yako resi Ia to re’e pitu nosa i mPue Allah pasi pitu batu’e. Ia manganto’o, Aku kunsani lengko ngkomi. Ane ri pangkita ntau, katuwu ngkomi matao, pei kamonsonya pangaya ngkomi matem.
66003002	Wali pambangu, pei pakaroso pangaya ngkomi see taa damate seja anu to re’ewa resi komi mayu’u. Apa Aku mangkita lengko ngkomi taa masilonga ri pangkita i mPue Allah.
66003003	Wali ne’e mangkalingan anu to rapotundeka komi to komi mampodongeka kojo seore. Luluka to etu pasi ndolika tangomu yako ri dosamu. Pei ane komi ojo yore-yore, komi taa damangansani tempo Aku darata ewa naika nto palima.
66003004	Pei re’e bara sawei mba’a komi nja’u Sardis to mampakalongko yako ri dosa ewa naika ntau mangajagai pakenya see taa kono anu to makarika. Tau etu damalinja sindara-ndara pei Aku, pasi damangampake pake to buya apa sira masipato mampake.
66003005	I sema to menang, ia semo to damangampake pake to buya etu. Pasi Aku taa damampalasi sanganya yako ri raya buku to rapangantulis sanga ntau to tuwu, etu semo buku ngkatuwu. Pei Aku damampongakung sanganya etu ri tango mPa’angKu pasi ri tango mpomakauNya, Aku damanganto’o, ‘Tau si’i mangaya Aku.’
66003006	Si’i gombo i Nosa Mapasing resi komi to mangaya. Wali i sema tau to nadonge ntalinganya, padongeka.”
66003007	Wali yako etu i Pue manganto’oka wo’u aku, “Tulisika seja pomakau ntau to mangaya Aku to siromu nja’u kota Piladelpia. To’oka ia: Si’i gombo yako resi Ia to mapasing pasi to monso, to re’e kuasa seja ewa kuasa i Makole Daud tempo owi. Kuasa etu raporapaka ewa kunsi. Wali ane Ia mangaloka wombo, tare tau to maya mangaba’a, pasi ane Ia mangaba’a, tare to maya mangaloka. Batuanginya tare tau to maya mangewa Ia.
66003008	Wali Ia manganto’o, Aku re’e mangaloka wombo ri tango ngkomi, wombo etu tare tau to maya mangaba’a. Aku Kunsani lengko ngkomi. Pasi Kunsani komi taa bae karosomu, pei komi taa mandoo mangalulu pamporaningKu pasi komi taa mamposapuka Aku nempo taa bae karosomu.
66003009	Ewa si’i daKuika resi tau Yahudi to mawutis mampoanika mangalulu agama nto Yahudi, pei to mampue resi Kepala Measa. Tau to etu Aku daKupakasaaka dayau madungku yau ri tana ri tango mbiti ngkomi. Wali sira damangansani Aku mamporayang komi.
66003010	Wali Aku damangararamaka komi ane ratamo temponya pansoba to damangansoba samparia to lino, apa komi re’e mampolaika porentangKu to manganto’o pakabae sabaramu ri raya ngkasusa to nurata ngkomi.
66003011	Aku majoli dama’i, wali luluka kojo anu to nululuka ngkomi tempo si’i, apa ane komi damangaluluka, tare to maya mangoko yau dale to danurata ngkomi. Dale etu raporapaka ewa so’o mbo’o to meyawa to narata ntau to menang.
66003012	Wali i sema to menang, tau etu Aku damangika maroo-roo singkasaenya ri raya banua i mPue AllahngKu ewa tinja to taa miyai yako nja’u ria. Aku damangantulis togo sanga ri koro ntau etu. Aku damangantulis sanga i mPue AllahngKu, pasi sangangKu to bou, pasi daKutulis seja sanga ngkota i mPue AllahngKu, etu semo Yerusalem to bou to ma’i yako resi i Pue AllahngKu ndate saruga.
66003013	Si’i gombo i Nosa Mapasing resi komi to mangaya. Wali i sema to nadonge ntalinganya, padongeka.”
66003014	Wali yako etu i Pue manganto’oka wo’u aku, “Tulisika seja pomakau ntau to mangaya Aku to siromu nja’u kota Laodikia. To’oka ia: Si’i gombo yako resi i Amin. Ia semo mata manasa anu to monso pasi to maya rasarumaka. Pasi samparia to napapowali i mPue Allah, Ia semo to mangkuasang.
66003015	Wali Ia manganto’o, Aku Kunsani lengko ngkomi. Komi taa loto pei taa seja mapoi. PamporaningKu komi bara loto bara mapoi.
66003016	Pei komi ojo maramo. Aku taa masanang ane komi ojo maramo, wali Aku damayua yau komi yako ri ngangangKu.
66003017	Apa komi manganto’o, ‘Kami tau to sugi, kami boros to re’e resi kami, kami tamo re’e to kami mampoipu.’ Ewa see gombo ngkomi, pei komi taa mangansani ewa wimba kamonsonya kojo komi. Kamonsonya komi masiasi kojo. Komi taa sugi, komi buta pasi lambe.
66003018	Wali see naka Aku manganto’oka komi oli weyawa yako resi Aku to roomo rapoapu pasi mayongo. Oli weyawa etu see komi dasugi. Pasi oli seja pake to buya danuposunsuka ngkomi see tamo lambe pasi taa mea nakita nsa’e. Pasi oli seja pakuli see maya darapokulirika matamu see komi maya mangkita muni rao.
66003019	Wali Aku manganto’oka komi ewa see apa Aku mamporayang komi. Tau to Kuporayang, tau etu Aku manganseko pasi mangantidas. Wali pakadota rayamu pasi pajeamo.
66003020	Lo’aka aku. Aku makore ri tango nu wombo pei mangadedek wombo etu pasi mampokio. Wali ane re’e tau to mangandonge loongKu, pei mangalokasika wombo, Aku damasua resi tau etu pei mangkoni sindarandara pei ia pasi ia damangkoni sindarandara pei Aku.
66003021	Wali i sema tau to menang, tau etu Aku damangawaika kuasa matunda ri gadera makole sindara-ndara pei Aku, sewaju ewa nikangKu menang pasi matunda sindara-ndara pei Pa’angKu ri gadera to si Ia.
66003022	Si’i gombo i Nosa Mapasing resi komi to mangaya. Wali i sema tau to nadonge ntalinganya, padongeka.”
66004001	Wali ojo karoonya Ia magombo, aku re’e wo’u pangkitangku. Aku mangkita wombo ndate saruga tiloka. Pasi aku mangandonge wo’u loo to ewa loo ntarompet karosonya to aku owo roo mangandonge ngena. Loo etu manganto’o wo’u, “Papone mai. Aku damampaporaoka korom palaong to damawali ri tempo to darata.”
66004002	Wali ojo karoonya aku mangandonge loo etu, aku mansaka nawaika i Nosa Mapasing pangkitangku. Ri raya mpangkitangku etu aku mangangkita samba’a gadera Makole ndate saruga. Pasi re’e seja to matunda re’e ria.
66004003	Wali Ia to matunda ri gaderaNya etu, ane pangkita ntau Ia makilo kojo ewa ta’anya mata nsinsi to masuli olinya to buya pasi mawaa, to rato’oka yaspis pasi sardis. Pasi tiku gadera Makole etu pindurai maliwuyu makilo ewa mata nsinsi to masuli olinya to rato’oka samrud.
66004004	Pasi re’e seja dua mpuyu pei opo gadera tiku gadera Makole to rato’o etu. Pasi re’e seja dua mpuyu pei opo mba’a ketua matunda ri gadera etu. Sira mangampake pake to buya pasi ndate wo’o nsira re’e seja songko makole, songko weyawa.
66004005	Wali yako nja’u gadera Makole to ri tongonya etu, masuwu bilak kreto. Pasi ri tango nggadera etu re’e pitu suyu to mawea. Suyu etu semo tondong pitu nosa i mPue Allah.
66004006	Pasi re’e seja ri tango nggadera etu anu to ewa tasi to raika yako kasa. Tasi etu polasi ralo’aka ewa kasa to rato’oka kristal. Wali re’e seja anu to tuwu opo mba’a. Sira opo re’e makore ri awe gadera etu ponto sunonya. Anu to tuwu etu malagi matanya, juku ri dadanya pasi juku ri bengonya.
66004007	Wali anu to tuwu to uyunya, ia ewa singa ta’anya. To kadua ewa sapi to pongka, to katogo, lionya ta’anya ewa lio ntau, panewa to ka’opo ewa bomboliano to tongo mpayokonya.
66004008	Pasi anu to tuwu opo etu re’e ono paninya samba’a, pasi la’ara mpaninya etu juku seja matanya. Wali wuri eo wuri eo sira tare pandoonya mamponyanyika, manganto’o, “Mapasing, mapasing, mapasing i Pue Allah anu Makuasa, to re’emo tempo owi, pasi tempo si’i, pasi tempo to darata!”
66004009	Wali anu to tuwu opo etu sira menyanyi manga’angga, mampakabae pasi mangabarong Ia to matunda ri gaderaNya etu, Ia to tuwu singkasaenya. Tempo sira menyanyi,
66004010	ketua-ketua to dua mpuyu pei opo etu sira madungku yau ri wawo ntana ri tangonya Ia to matunda ri gaderaNya etu pei mampue mampakabae Ia to tuwu singkasaenya. Sira mangayali yau songko weyawa to ndate ndate wo’o nsira panewa mamposaka ri tango nggadera Makole etu. Pasi sira manganto’o,
66004011	“Komi semo Pue mami pasi Allah mami. Masipato Komi rapakabae, ra’angga pasi nato’o ntau makuasa. Apa Komi semo to nampapowali samparia anu to re’e. Wali samparia etu re’emo pasi rapapowali apa etu semo pamporani ngKomi.”
66005001	Panewa aku mangkita buku to rayuyu. Ia to matunda ri wawo gaderaNya mangkongko buku to rayuyu etu ri paleNya tondo ngkana. Buku etu ratulis dua mbalia, panewa rayuyu pasi rapasintaka pitu tondong.
66005002	Wali yako etu aku mangkita samba’a pomakau i mPue Allah to maroso, ia maroso loonya mampotanaka, manganto’o, “I sema to masipato mangayali tondong to mampasintaka pei mangaloka buku rayuyu etu?”
66005003	Wali ojo karoonya ia magombo, sira mangaliwu tau to mangaloka buku etu. Pei nempo ndate saruga, bara ri lino, pasi la’u lipu ntau mate, sira taa mangarata tau to masipato mangaloka buku rayuyu etu pei mangalo’a ri rayanya.
66005004	Wali aku ngasa tumangi mangkita, apa sira taa mangarata tau to masipato mangaloka buku etu pei mangalo’a ri rayanya.
66005005	Panewa yako ketua to dua mpuyu opo etu, samba’a manganto’oka aku, “Ne’e tumangi, apa lo’aka tau to makuasa to rato’oka Singa yako to Yehuda. Ia wiyaa i Daud pasi Ia room manganangi baliNya. Wali Ia masipato mangayali tondong to pitu etu mangaloka buku rayuyu.”
66005006	Wali aku mangalo’aka yau ri gadera Makole pasi anu to tuwu to opo etu pasi ketua-ketua to dua mpuyu pei opo etu, panewa aku mangkita samba’a Ana nu Domba makore nja’u oyonya. Ana nu Domba etu ta’aNya ewa roomo rasimbale. Ia pitu tonduNya pasi pitu seja mataNya. Wali mataNya pitu etu tondong pitu nosa i mPue Allah to napokau yau ri sambawo lino.
66005007	Wali Ana nu Domba etu yau mangoko buku rayuyu yako ri paleNya tondo ngkana Ia to matunda ri gadera etu.
66005008	Wali ojo karoonya Ana nu Domba mangoko buku to rayuyu etu, panewa anu to tuwu opo pasi ketua-ketua to dua mpuyu pei opo paka madungku yau ri tana ri tangoNya. Pasi sira mangangkongko gambus samba’a pei samba’a pasi mangkongko seja yama weyawa to la’u soga to magaya waunya tempo ratunu. Soga etu rato’oka kemenyan. Wali kemenyan etu tondong mpokai-kai ntau to i Pue Allah Puenya.
66005009	Wali ojo karoonya anu to tuwu opo pasi ketua-ketua etu madungku yau ri tango nu Ana Domba etu, sira mamponyanyika Ia nyanyi to bou. Nyanyi etu manganto’o, “Komi masipato mangoko buku rayuyu pei mangayali tondonginya, apa Komi roomo rasimbale, pasi Komi mangampake raaMu mangolika i Pue Allah tau yako ri sambawo lino. Etu semo yako ponto-ponto suku, basa, bansa pasi paporenta.
66005010	Pasi Komi roomo mampasiromunaka tau to noliMu etu damangalulu samba’aja Makole pasi damawali to pampue damangika palaong i mPue Allah. Pasi sira damangkuasang to lino.” Wali etu semo nyanyi to sira mamponyanyika.
66005011	Wali ojo karoonya sira menyanyi, aku mangkita pasi aku Pangkita mangandonge wo’u loo mpomakau i mPue Allah boros kojo. Pomakau etu taa ransani mangabilang apa sira boros kojo. Wali sira makore tiku ri tampa to nakare’e nggadera Makole, pasi anu to tuwu to opo pasi ketuaketua to dua mpuyu pei opo.
66005012	Sira maroso loonya manganto’o, “Ana nu Domba to roomo rasimbale, masipato kojo kita manga’angga Ia, mampakabae Ia, pasi mangabarong Ia. Masipato seja kita magombo mangkonong kuasaNya, kasugiNya, kapandeNya pasi karosoNya.”
66005013	Wali ojo karoonya sira magombo aku mangandonge wo’u loo yako samparia anu to napapowali i mPue Allah ri saruga pasi ri lino pasi la’u lipu ntau mate pasi ri raya ntasi. Sira manganto’o, “Ia to matunda ri gaderaNya pasi Ana nu Domba, kita mangabarong, manga’angga, pasi mampakabae, pasi kita magombo mangkonong kuasaNya rataka singkasaenya.”
66005014	Wali ojo karoonya samparia to etu magombo, panewa anu to tuwu opo etu, sira manganto’o, “Amin.” Pasi ketua-ketua to dua mpuyu pei opo etu, sira madungku yau ri tana pei mampue mampakabae i Pue Allah pasi Ana nu Domba.
66006001	Wali yako etu, aku mangkita Ana nu Domba etu mangayali tondong to uyunya ruyu yako tondong pitu etu to mampasintaka buku to rayuyu. Pasi aku mangandonge samba’a yako ri anu to tuwu opo, ia magombo. Ia manganto’o, “Maimo!” Pei loonya magombo etu ewa lamoa karosonya.
66006002	Wali ojo karoonya etu aku mangalo’a pei mangkita samba’a jarang to buya, pasi re’e tau to mampolea. Tau to mangampolea jarang etu ia mangangkongko pana pasi ia rawaika so’o mbo’o to meyawa. Ia maroso manganangi balinya wali ia yau damanganangi wo’u balinya.
66006003	Wali yako etu Ana nu Domba mangayali wo’u tondong to kadua, panewa aku mangandonge anu to tuwu to kadua ia seja manganto’o, “Maimo!”
66006004	Roo see masuwu wo’u samba’a tau to mampolea jarang to dolo. Tau to mampolea jarang etu ia rawaika kuasa damangika see to lino tamo masingkatao samba’a pei samba’a. Kasimbalinya yako etu sira mampopate yau yununya samba’a pei samba’a. Wali tau to mampolea jarang to dolo etu ia rawaika panai to bae.
66006005	Panewa yako etu Ana nu Domba mangayali wo’u tondong to katogo. Tempo Ia mangayali tondong etu aku mangandonge anu to tuwu to katogo, ia seja manganto’o, “Maimo!” Panewa aku mangalo’a pei mangkita re’e seja samba’a tau to mampolea jarang to meta. Tau to mampolea jarang etu ia mangangkongko kilo.
66006006	Pasi aku mangandonge anu to ewa loo ntau yako ri oyo nu anu to tuwu to opo etu. Loo etu mampakarebaka mangkonong tempo oro, ia manganto’o, “Samba’a liter gandum to magaya, olinya ewa saro ntau seo mapalaong. Pasi togo liter pae to yusa wo’u, olinya sewaju seja ewa saro ntau seo mapalaong. Ojo oli nu indol pasi tule anggur to taa mapone.”
66006007	Wali yako etu Ana nu Domba mangayali seja tondong to kaopo. Pasi aku mangandonge loo nu anu to tuwu to kaopo manganto’o, “Maimo!”
66006008	Wali aku mangalo’a pei mangkita wo’u samba’a tau to mampolea jarang to bulor. Tau to mampolea jarang etu sanganya Kapate, pasi re’e seja Lipu nTau Mate mangalulu ia. Wali sira rawaika kuasa see sira maya mampopate yau santila opo to lino. Singga’a mamutoto yau, singga’a mate nu oro, singga’a mate masaki pasi singga’a nakoni yau nu binatang to maila.
66006009	Wali yako etu, Ana nu Domba mangayali wo’u tondong to kalima. Ojo karoonya Ia mangayali tondong etu, aku mangkita tonii ntau la’u ara mpalampa. Tau etu roomo napopate yau nsa’e apa saba sira mangaluluka tuntu i mPue Allah pasi mangangkongko anu to nato’o i Yesu Kerisitu.
66006010	Wali tonii ntau etu sira maroso loonya manganto’o, “O Pue anu Makuasa, Komi tare dosa pasi Komi masipato rasarumaka. Wali wimba kasaenya panewa Komi damangabotus pasi mangahuku to lino to mampopate yau kami?”
66006011	Wali ojo karoonya sira manganto’o etu, sira samba’a pei samba’a rawaika baju to buya pasi sira rato’oka, “Pasau-sau ruyu sangkodi. Tiroowa re’e a’i-a’i ngkomi to samba’a pangaya pei komi to mangika seja palaong i mPue, sira re’e seja to darapopate yau. Wali ojo karoonya rapopate yau sira, panewa to lino darahuku.”
66006012	Wali yako etu, Ana nu Domba mangayali tondong to kaono. Panewa aku mangalo’a pei mangkita re’e lengko tana to maroso kojo. Pasi aku mangkita mata nu eo mawali meta kojo. Pasi wuya mawali mawaa ewa raa.
66006013	Pasi batu’e maranta yako ri yangi ewa wua ngkaju to tawa matasa to maranta naika ngoyu marimbo, ewa see seja batu’e maranta yako ndate yangi pei tudu ri wawo lino.
66006014	Panewa yangi pura yau ewa buku to nayuyu ntau. Pasi samparia tongku-tongku pasi pulopulo ralimba yako ri wakanya.
66006015	Wali samparia tau yau masaya ri raya mbayau ntongku pasi ri yapi-yapi ntongku. Makole-makole nto lino, tau to bose angganya, kepala-kepala ntentara, tau to sugi, tau to maroso, watua-watua pasi tau to si’a watua, sira samparia paka masaya yau.
66006016	Sira sakaboo manganto’oka tongku pasi watu etu, “Tampok yaumo kami see mawuni kami naka ne’e kami nakita i Makole to re’e matunda ri gaderaNya, pasi naka ne’e kami danahuku nu Ana Domba.
66006017	Apa ratamo tempo to mapari kojo. Kami to lino mangarata huku nSira pasi tare tau to datuwu.”
66007001	Wali roo see aku mangkita wo’u opo mba’a pomakau i mPue Allah makore ri wawo lino ponto sunonya opo etu. Samba’a ri tondo mata nu eo, samba’a tondo kasoyo nu eo, pasi samba’a tondo ri selatan, samba’a tondo ri utara. Sira opo manganta’amaka ngoyu yako ri tampa to si sira samba’a pei samba’a. Wali lino pasi tasi pasi kaju tamore to natawuis nu ngoyu.
66007002	Panewa roo see aku mangkita wo’u samba’a pomakau i mPue Allah ia masuwu yako ri tondo mata nu eo. Ia mangkeni tondong yako resi i Pue Allah, tondong etu rapake mangantondong tau to i Pue Allah Puenya. Wali pomakau to samba’a etu ia maroso loonya kaboo mangampokio pomakau to opo mba’a to rawaika kuasa mampakaja’aka yau lino pasi tasi.
66007003	Ia manganto’oka sira, “Ne’ewa mampakaja’aka lino, tasi pasi kaju. Kami damangantondong kire ntau to mangika palaong i mPue Allahnta. Ane roomo kami mangantondong sira, panewa komi maya mampakaja’aka lino, tasi, pasi kaju.”
66007004	Wali karoonya pomakau etu magombo, panewa aku mangandonge mangkonong tau to ratondong etu. Sira satu opo mpuyu pei opo nsowu kaborosinya tau yako ri ponto ponto wiyaa nto Israel.
66007005	Yako ri wiyaa i Yehuda, sampuyu pei dua nsowu kaborosinya tau to ratondong. Pasi ewa see seja kaborosinya to yako ri wiyaa i Ruben, i Gad,
66007006	i Asyer, i Naptali, i Manase,
66007007	i Simeon, i Lewi, i Isakar,
66007008	i Sebulon, i Yusup pasi i Benyamin. Wali pontoponto wiyaa etu re’e satu opo mpuyu pei opo nsowu tau to ratondong.
66007009	Wali yako etu aku mangalo’a pei mangkita tau to boros kojo. Tau etu taa ransani mangabilang apa boros kojo. Tau boros etu yako ri sambawo lino. Etu semo yako ri ponto-ponto paporenta, pasi pontoponto suku, pasi ponto-ponto bansa pasi ponto-ponto basa. Sira makore ri tango nggadera i mPue Allah pasi ri tango nu Ana Domba. Sira mangampake baju to buya pasi sira mangkongko ira to ewa ira ngkaju wai.
66007010	Wali sira maroso loonya manganto’o, “Kita napalaes i mPue Allahnta anu matunda ri gaderaNya, pasi napalaes seja nu Ana Domba.”
66007011	Wali samparia pomakau i mPue Allah sira makore tiku gadera i mPue Allah etu pasi tiku ketua-ketua to dua mpuyu pei opo pasi anu to tuwu to opo. Panewa pomakau etu sira madungku yau ri tana ri tango nggadera i mPue Allah. Sira mampue mampakabae Ia.
66007012	Sira manganto’o, “Amin! Kita mangabarong Pue ngkita, i Pue Allah. Kita mampakabae Ia pasi magombo mangkonong kapandeNya. Kita manganto’oka Ia tarima matao pasi manga’angga Ia. Kita magombo mangkonong kuasaNya pasi karosoNya rataka ri singkasaenya. Amin!” Ewa wetu gombo mpomakau i mPue Allah.
66007013	Wali yako etu re’e samba’a ketua to mampotanaka resi aku, ia manganto’o, “Sema tau boros si’i, tau to mangampake baju to buya? Yako imbare sira?”
66007014	Wali aku mangansono, manganto’oka ia, “Taa kunsani, Pa’a. Komi semo to mangansani.” Panewa ketua etu manganto’oka aku, “Tau si’i semo to masuwu yako ri kasesa to mapari kojo. Sira roomo mangantatap bajunya ri raa nu Ana Domba wali bajunya etu mawali buya.
66007015	“Wali apa sira roomo mangantatap bajunya etu ri raa nu Ana Domba, see naka sira maya mampotango gadera i mPue Allah pasi wuri eo sira mangika palaong i mPue Allah ri raya BanuaNya. Wali Ia to matunda ri gaderaNya etu, Ia dasiwaka pei sira pasi damangantorung sira.
66007016	Wali sira tamo damangepe moro pasi mara nganganya. Pasi pana nu eo bara kapoi nu eo tamo dakono wo’u sira .
66007017	Apa Ana nu Domba anu to maporenta sindara-ndara pei i Pue Allah Ia damawali to pangkampang nsira. Ia damangawawa sira njo’u mata nue to mangawaika sira katuwu. Pasi i Pue Allah damampalasi yau samparia ue mata nsira.
66008001	Wali yako etu Ana nu Domba mangayali tondong to kapitu. Tempo Ia mangayali tondong to etu, samparia anu to re’e ri saruga tare mamoni ri rayanya bara santongo jam.
66008002	Wali yako etu, aku mangkita pitu pomakau i mPue Allah to biasa makore ri tangoNya. Pomakau to pitu etu rawaika tarompet samba’a pei samba’a.
66008003	Panewa ma’i wo’u samba’a pomakau i mPue Allah, ia ma’i makore ri awe mpalampa. Pomakau etu mangkongko yama weyawa to rapangantunu kemenyan. Wali ia rawaika kemenyan to bae. Kemenyan etu daragaloka pakai-kai ntau samparia to i Pue Allah Puenya, panewa kemenyan to sigalo pakai-kai etu darapampueka resi i Pue Allah ri wawo mpalampa weyawa to ri tango nggadera Makole.
66008004	Wali karoonya pomakau etu rawaika kemenyan, ia mangantunu kemenyan etu ri tango i mPue Allah. Wali pakai-kai ntau to i Pue Allah Puenya kangkumbungkumbu sindara pei kumbu nu ngkemenyan etu.
66008005	Roo see pomakau etu mangoko apu to yako ri wawo mpalampa, pei mamposaka ri raya nu yama rapangantunu kemenyan etu, panewa ia mangantajika yau ri lino. Wali ojo karoonya etu re’emo bilak kreto pasi lengko tana.
66008006	Wali pomakau i mPue Allah to pitu to mangkongko pitu tarompet, sira mampakaroso damantawuis tarompet etu.
66008007	Wali pomakau to uyunya, ia mangantawuis tarompet to si ia. Panewa mawali tiba pasi apu to sigalo raa ratajika yau ri wawo lino. Wali santila togo lino to mosi yau. Etu semo santila togo kaju pasi samparia junju to maruna mosi yau.
66008008	Wali yako etu pomakau to kadua mantawuis seja tarompet to si ia. Tempo ia mantawuis etu, re’e anu to ewa tongku to bae pasi mawea rapanasoka yau ri raya ntasi.
66008009	Wali ojo katudu anu etu ri raya ntasi, santila togo tasi etu to mawali yau raa, pasi santila togo seja anu to tuwu ri raya ntasi etu mate yau, pasi santila togo bangka to ri wawo ntasi etu maja’a yau.
66008010	Panewa yako etu pomakau to katogo ia mantawuis seja tarompet to si ia. Tempo ia mantawuis etu, samba’a batu’e to bae kojo maranta yako ndate yangi. Tempo batu’e etu maranta, ia mawea ewa suyu. Wali ia tudu ri wawonya santila togo yako ri koro nue pasi ri mata nue.
66008011	Sanga batu’e to maranta etu Apsintus. Wali ue to santila togo to katudunya etu, samparia ue etu mawali mapa’i, pasi boros tau to manginu ue to mapa’i etu mate yau.
66008012	Wali yako etu pomakau to kaopo ia mantawuis seja tarompet to si ia. Panewa santila togo yako ri mata nu eo, mata mbuya pasi batu’e rapakaja’a. Wali santila togo nu remenya mawali yau wuri. Wali ri poi eo, santila togo kareme rakurang. Panewa ri raya mburi seja santila togo kawurinya etu ratambang.
66008013	Yako etu aku mangalo’a pasi aku mangandonge loo nu bomboliano to mayoko malangan ndate rao. Wali bomboliano etu maroso loonya kaboo-boo tongo mpayokonya, ia manganto’o, “Masesa! Masesa! Kasesa danarata nto lino ane rata temponya ratawuis tarompet to tiroo danatawuis mpomakau toka togo!”
66009001	Wali yako etu pomakau to kalima ia mantawuis tarompet to si ia. Panewa aku mangkita batu’e to maranta lo’u lino. Wali batu’e etu rawaika kunsi to mangua wombo mbayau to taa ransani ungka ngkayombunya.
66009002	Wali batu’e to mangkongko kunsi etu, ia mangua wombo mbayau etu. Panewa yako ri wombo mbayau etu masuwu kumbu nu apu to ewa kumbu nu apu to bae kojo. Wali kumbu nu apu to masuwu yako ri wayau etu mangaba’a eo, wali eo pasi rao mawali mawuri.
66009003	Wali yako etu masuwu seja mpa’o kangguyu-ngguyu yako ri raya ngkumbu nu apu etu. Sira tudu ri wawo nu lino. Mpa’o etu rawaika see maya mangansupi tau sewaju ewa lipa mpondo.
66009004	Mpa’o etu taa rabiaka mampakaja’aka yau junju, bara kajukaju bara pinumuya to yusa. To maya napakaja’aka nsira, ojo to lino to tare tondong i mPue Allah ri kirenya.
66009005	Wali mpa’o etu maya mangansesang to lino kasaenya lima mbuya, pei sira taa maya mampopate. Pasi kasesa to yako mpa’o etu sewaju ewa katida to naepe ntau to nasupi nu lipa mpondo.
66009006	Wali ri rayanya lima mbuya etu, tau damangaliwu kojo jaya see sira maya mate yau, pei sira taa damangarata. Sira rani kojo mate, pei sira taa mate.
66009007	Wali mpa’o etu, ta’anya ewa jarang to napasilonga ntau, to rapake yau mamusu. Wo’o nu mpa’o etu re’e anu to ewa songko weyawa. Pasi lionya ewa lio ntau.
66009008	Wayuanya ewa wayua ntau we’a pasi ngisinya ewa ngisi nsinga.
66009009	Wali mpa’o etu ri dadanya re’e seja anu to ewa baju besi to mangabombong. Pasi loo mpaninya kambimbi-mbimbi ewa loo bendi to malagi kojo to naditi njarang maripo yau mamusu.
66009010	Iku nu mpa’o etu ewa iku nu lipa mpondo pasi ikunya etu mansupi seja tau. Wali ri ikunya etu semo re’e kuasa mangansesai tau lima mbuya kasaenya.
66009011	Pasi re’e makole to mangkuasang sira. Makole nsira etu semo pomakau to mampasilonga wayau to taa ransani ungka ngkayombunya. Sanga mpomakau etu i Mampakaja’a. (Wali ane ri basa Ibrani ia rato’oka i Abadon, pasi ane ri basa Yunani ia rato’oka i Apolion.)
66009012	Wali kasesa to uyunya liumo, pei re’e wo’u kasesa to tawa naliu to dua ngaya.
66009013	Yako etu pomakau to kaono ia mantawuis tarompet to si ia. Panewa aku mangandonge loo to yako ri oyo tondu to opo to re’e ri palampa weyawa to ri tango i mPue Allah.
66009014	Wali loo etu manganto’oka pomakau to kaono to mangkongko tarompet etu, ia manganto’o, “Lapa pomakau to opo to raso’o nja’u koro nue bae to rato’oka Eprat.”
66009015	Pomakau to opo etu, sira room rapasilonga mangampeas tempo to napakatantuka yami i mPue Allah. Wali rata jam pasi eonya, pasi wuyanya pasi to’unya to napakatantuka i mPue Allah etu. Wali pomakau to kaono etu, ia mangalapa pomakau to opo etu see sira damangampopate yau santila togo to lino.
66009016	Pomakau to opo etu, sira re’e tentaranya to mampolea jarang. Wali aku mangandonge mangkonong kaborosinya tentara etu. Kaborosinya dua atu juta.
66009017	Wali ri raya mpangkitangku aku mangkita tentara pasi jarang etu ewa si’i ta’anya. Tentara etu, sira mangampake baju besi to mawaa ta’anya ewa kaa nu apu, pasi makamumu, pasi makuni. Jarang to napolea ntentara etu, wo’onya ewa wo’o nsinga pasi yako ri nganganya masuwu apu pasi kumbunya pasi sedawa.
66009018	Wali apu pasi kumbunya pasi sedawa to masuwu yako ri nganga nu jarang etu batuanginya togo ngaya soba. Wali soba to togo ngaya etu mampopate yau santila togo to lino.
66009019	Wali jarang etu re’e kuasa yako ri nganganya pasi yako ri ikunya, apa ikunya etu ewa ule to matida naepe ntau ane natungku.
66009020	Wali tau to toronya to taa namate ri tempo soba etu, sira taa mangandolika tangonya yako mampue measa pasi mampue tau-tau to sira mangika yako weyawa, pera, tambaga, watu pasi kaju. Sira mampue resi tau-tau etu to taa maya mangkita rao, pasi taa mangandonge bara kesaa pasi taa seja malinja.
66009021	Sira taa seja mangandolika tangonya yako palaong nsira to maja’a, etu semo mampopate sa’e, mangampake do’a, magoyal, pasi malima.
66010001	Wali yako etu aku mangkita wo’u samba’a pomakau i mPue Allah to maroso, ia ma’i yako ndate saruga. Pomakau etu ia nakumut nu limu pasi ri wawo mbo’onya re’e pindurai. Lionya ewa mata nu eo karemenya, pasi witinya ewa tinja to mawea ewa apu.
66010002	Ia mangkongko samba’a buku kodi to rayuyu to tiloka pasi ia makore sambali witinya tondo ngkana ri wawo ntasi, sambali to tondo ngkii ri wawo ntana.
66010003	Wali tempo etu ia kaboo. Loonya etu maroso kojo ewa loo nsinga to manggori. Pei ojo karoonya ia kaboo etu, re’e loo nu lamoa pitu yongu mangansono. Lamoa etu magombo ewa tau.
66010004	Wali ojo karoonya aku mangandonge loo nu lamoa pitu etu, aku damangantulis anu to nato’o. Pei re’e katawanya aku mangantulis, aku mangandonge wo’u loo magombo yako ndate saruga. Loo etu manganto’o, “Ne’e ratulis gombo to yako ri loo nu lamoa pitu etu. Ne’e rapaponsanika sa’e.”
66010005	Wali pomakau to aku mangkita makore ri wawo ntasi pasi ri wawo ntana etu, ia mangokotaka palenya tondo ngkana nto’u yangi.
66010006	Panewa ia mangika parajanji. Ia manganto’o sanga i mPue Allah anu to tuwu singkasaenya pasi to mampapowali yangi, lino, tasi pasi samparia bananginya. Naka pei ia manganto’o mangampake sanga i mPue Allah, apa ia mampakaroso parajanji to ia damanganto’o etu. Wali si’i semo parajanji to ia manganto’o, to’onya, “Tamo re’e to damangantalas powali nsongka i mPue Allah.
66010007	Pei ane ratamo temponya pomakau i mPue Allah to kapitu mangantawuis tarompet to si ia, tempo etu semo i Pue Allah damangabanang songkaNya to tawa rakita. Palaong to damawali etu roomo napakarebaka yami i mPue Allah resi to papolaongiNya, etu semo to pantuntu tuntuNya tempo owi.” Etu semo parajanji to nato’o mpomakau etu.
66010008	Wali ojo karoonya pomakau manganto’o parajanjinya etu, aku mangandonge wo’u loo to owo dongeku ngena magombo yako ndate saruga. Loo etu manganto’oka aku, “Inta pei oko buku rayuyu to tiloka ri pale mpomakau to makore ri wawo ntasi pasi ri wawo ntana etu.”
66010009	Wali aku yau resi pomakau etu pei manganto’oka ia, “Waika aku buku to rayuyu kodi etu.” Panewa ia manganto’oka aku, “Oko pei koni yau buku si’i. Ngangamu damangepe momi ewa juu, pei la’u kompomu ia damawali mapa’i.”
66010010	Wali aku mangoko buku rayuyu kodi etu yako ri pale mpomakau, panewa aku mangkoni yau. Tempo aku mangkoni buku etu, aku mangepe momi ewa juu, pei roo kukoni, panewa aku mangepe matida kompongku.
66010011	Panewa yako etu ia manganto’oka aku, “Pakarebaka wo’u anu to damawali. Kareba etu mangkonong tau to boros bansa, pasi tau to boros paporentanya, pasi tau to boros basanya, pasi boros makole nto lino.”
66011001	Wali yako etu aku rawaika balo to rapake mangansukat. Balo etu ewa toko napake ntau malinja. Wali i Pue manganto’oka aku, “Pambangu pei sukat banua i mPue Allah pasi palampa. Pasi bilang tau to mampue ri raya banua i mPue Allah etu.
66011002	Ojo tongonata banua i mPue Allah ne’e rasukat, apa tongonata etu rawaika resi tau to si’a to Yahudi. Wali sira damangalombu-lombu mampakaja’a kota mapasing opo mpuyu pei dua mbuya kasaenya.
66011003	Wali Aku re’e dua mba’a matamanasangKu. Pei ri tempo etu Aku damangawaika matamanasangKu etu kuasa damampakarebaka tau gombo to yako resi Aku. Sira damampakarebaka gombo etu sansowu dua atu pei ono mpuyu mbengi kasaenya. Tau dua etu pakenya kain karu.” Wali etu semo gombo to nato’oka i mPue aku.
66011004	Wali matamanasa dua etu raporapaka ewa dua kaju saitun pasi dua tinja to darapamposaka pansona to makore ri tango i mPue Allah anu to Pue nu lino si’i.
66011005	Wali ane re’e bali ntau dua etu to rani mampakaja’a sira, balinya etu danapakaja’a nu apu to masuwu yako ri nganga nsira dua. I sema to rani mampakaja’a sira dua, matantu kojo darapopate yau ewa wetu.
66011006	Wali matamanasa to dua mba’a etu, sira re’e kuasa mangaba’a yangi see taa tudu uja ri rayanya sira mampakarebaka gombo i mPue Allah. Pasi sira re’e seja kuasa mangika ue see mawali yau raa. Pasi re’e seja kuasanya naka pei lino mangarata soba ponto ngaya. Wali ane temponya sira rani mangika palaong etu, sira maya mangika.
66011007	Wali ojo karoonya sira mampakarebaka gombo i mPue Allah, ma’i samba’a binatang to maja’a to yako la’u wayau to taa ransani ungka ngkayombunya. Binatang to maja’a etu damangamusu matamanasa to dua etu. Wali binatang etu damanganangi pasi mangampopate yau sira dua samparia.
66011008	Ojo karoonya sira dua rapopate yau sira taa rapongkeli. Lemba nsira dua ojo sakanduli ri jaya tikore nja’u kota to bae. Nja’u kota etu semo pangampaku Pue nsira ri kaju pasape tempo owi. Wali kota etu maya raporapaka ewa kota Sodom pasi tana Mesir to tempo owi apa maja’a kojo seja lengko ntau to maroo reria.
66011009	Wali tau yako sambawo lino, etu semo ponto-ponto bansa, pasi pontoponto suku, pasi ponto-ponto basa pasi ponto-ponto paporenta, tau etu damangalo’aka lemba nu matamanasa to dua etu. Togo eo pei sampu’a eo kasaenya sira ojo mangalo’a-lo’aka. Pasi sira taa mangabiaka tau dua etu rapongkeli.
66011010	Wali to lino masanang kojo rayanya saba kapate ntau dua etu. Sira mangika roa kandende ndaya pasi ri rayanya mangika roa etu, sira damangawaika sora resi yununya samba’a pei samba’a. Naka pei sira mangika ewa wetu apa ndende rayanya tau dua etu matem, apa ri tempo ruyu, ri katawanya mate yau, to pantuntu tuntu dua etu sira mangansesai kojo to lino.
66011011	Pei ojo kagananya togo eo pei sampu’a eo etu, rata nosa to mangawai katuwu yako resi i Pue Allah. Nosa etu masua ri tau dua etu, wali sira tuwu muni panewa makore. Wali tau to mangkita palaong to etu sira meka kojo.
66011012	Yako etu tau mangandonge loo to maroso yako ndate saruga. Loo etu mampokio tau dua etu pei manganto’o, “Papone mai!” Wali sira dua tiokotaka nto’u saruga ri raya limu, pasi tempo sira tiokotaka, balinya mangangkita palaong to etu.
66011013	Wali ri tempo to etu mawali lengko tana to maroso kojo. Wali santila sampuyu banua ri kota etu to mapuka yau, pasi pitu nsowu tau to rapopate yau. Pei tau to taa rapopate yau, sira meka kojo rayanya resi i Pue Allah pasi sira manganto’o, “Bae kojo kuasa i mPue Allah anu to re’e ri saruga!”
66011014	Wali kasesa to kadua naliumo, pei tamo masae kasesa to katogo darata wo’u.
66011015	Wali yako etu pomakau to kapitu mangantawuis seja tarompet to si ia. Panewa aku mangandonge boros loo to maroso magombo ri saruga, loo etu manganto’o, “Ruyu samparia to lino naporentang makole, pei si’isi’i sira naporentang i mPue Allah pasi i ngKerisitu, Makole parajanji i mPue Allah. Wali sira semo makole rataka ri singkasaenya.”
66011016	Wali ojo karoonya loo etu magombo, ketua to dua mpuyu pei opo mba’a to matunda ri gaderagadera to si sira ri tango i mPue Allah, sira madungku yau ri tana pei mampue mampakabae i Pue Allah.
66011017	Sira manganto’o, “O Pue Allah anu Makuasa, kami manganto’o tarima matao resi Komi to re’e tempo si’i, pasi to re’emo ri tempo owi. Tarima matao apa Komi mangampake kuasaMu to bae kojo, Komi mula mangkuasang to lino.
66011018	Tempo Komi mawali Makole, tau to si’a to Yahudi, sira maja’a kojo rayanya resi Komi. Pei ratamo temponya Komi mangahuku sira apa maja’a rayaMu resi sira. Ratamo temponya Komi mangabotus tau to matem, pasi mampakaja’a sira to mampakaja’a lino. Pasi ratamo seja temponya Komi mangawai ntanapa resi to papolaongiMu, pasi resi to pantuntu tuntuMu, pasi resi tau to Komi Puenya, pasi resi sira to manga’angga Komi. Tau to damayunuwa pasi tau to bosemo, samparia danuwaika ngKomi ntanapanya.”
66011019	Wali ojo karoonya ketua to dua mpuyu pei opo etu magombo, panewa Banua i mPue Allah to ndate saruga tiloka. Wali tempo Banua i mPue Allah tiloka, mialamo peti to la’u parajanji i mPue Allah, peti etu nja’u raya Banua etu. Pasi kodi majoli re’emo bilak kreto, pasi re’e seja lengko tana pasi tudumo seja tiba matombo kojo.
66012001	Panewa ndate yangi re’e anu to taa rapobiasa. Anu etu mampakaipu raya ntau pasi mawali tondong resi tau. Etu semo samba’a tau we’a to pakenya mata nu eo, pasi ia makore ri mata mbuya. Pasi ndate wo’onya re’e songko makole to re’e batu’e sampuyu pei dua mpa’i.
66012002	Tau we’a etu ia tongo mpoananya, pasi tempo moana etu, ia kaboo apa matida naepe.
66012003	Panewa re’e wo’u ndate yangi anu to ipu raya ntau mangkita, to mawali seja tondong. Etu semo ule naga to bae kojo pasi mawaa. Ule etu pitu wo’onya pasi sampuyu tondunya. Pasi ndate wo’onya pitu etu re’e songko makole. Ponto-ponto wo’onya etu paka ndate songko makole.
66012004	Wali iku nu ule etu mangawembo yau santila togo batu’e yako ndate yangi tasiba yau lo’u wawo nu lino. Wali ule naga etu maroo-roo ri tango ntau we’a to damoana etu, mangampeas tau we’a etu moana panewa ananya etu ia mansaka damangomo yau.
66012005	Wali yako etu ratamo temponya tau we’a etu moana, pei Ananya etu ana langkai. Ana etu Ia semo to damangkuasang samparia to lino, pasi tare to maya manganangi kuasaNya etu to raporapaka ewa toko wubu. Wali tempo Ana etu rapoanaka, ule naga damangomo yau Ia, pei taa mawali apa tempo etu Ana etu raoko pei rakeni yau nto’u si Pue Allah ndate tango nggaderaNya.
66012006	Wali yako etu tau we’a to owo moana etu ia miyai yau njo’u pada bone, apa nja’u ria re’e lipu to napasigenaka i mPue Allah ia. Wali ia darapiara nja’u ria sansowu dua atu pei ono mpuyu mbengi kasaenya.
66012007	Wali tempo etu aku mangkita re’e to masimusu ndate saruga. Re’e kepala mpomakau i mPue Allah, sanganya i Mikael. Wali i Mikael etu pasi pomakau to ia mangkuasang, sira mangamusu ule naga. Pasi ule naga etu pasi pomakau to si ia, sira mangamusu seja i Mikael.
66012008	Wali tempo sira masimusu etu, ule naga ia nangi pasi joanya. Wali sira tamo rabiaka maroo-roo ndate saruga.
66012009	Ule naga to bae etu ia rapanasoka yau yako ndate saruga. Ule naga etu semo ule to yako tempo owi, ule to rato’oka i maja’a pasi Kepala Measa. Ia semo to pantipu to mangantipu to lino samparia. Wali ia rapanasoka yau yako ndate saruga tudu ri wawo lino. Pasi pomakaunya seja rapanasoka yau sindara-ndara pei ia.
66012010	Wali yako etu aku mangandonge loo to maroso ri raya nsaruga, loo etu manganto’o, “Ratamo temponya i Pue Allah ngkita damampalaes tauNya. Si’i-si’i Ia mampapokitaka tau kuasaNya pasi Ia Makole ngkita. Pasi i Kerisitu, Makole parajanji i mPue Allah, Ia seja mampapokitaka tau kuasaNya. Apa room rapanasok yau yako ndate saruga ia to wuri eo mampakasala a’i-a’i ngkita ri tango i mPue Allah.
66012011	Wali a’i-a’i ngkita etu manganangi ia apa saba yako kuasa raa nu Ana Domba pasi apa saba tuntu i mPue Allah to napakarebaka nsira. Sira taa ojo mangampobuuka katuwu ngkoronya, apa nempo rapopate yau apa saba pangayanya, sira taa mandoo mangaya.
66012012	O Saruga pakasanang! Pasi samparia to maroo ri raya nsaruga, pakasanang raya ngkomi. Pei komi to maroo ri lino pasi ri tasi, komi masesa kojo apa i maja’a naratamo resi komi yako ndate yangi. Pasi ia maja’a kojo rayanya apa ia nansani tamo masae ia darata’amakamo.” Wali etu semo gombo to aku mangandonge.
66012013	Wali ule naga mangansani ia roomo rapanasoka yau yako ndate saruga tudu ri lino. Wali ia mangalambong tau we’a to mampoanaka Ana langkai etu.
66012014	Pei tau we’a etu ia rawaika dua pani to ewa pani nu bomboliano. Ia rawaika pani etu see ia maya mayoko mangampiyaika ule. Wali ia miyai mangampago lipunya nja’u pada bone. Nja’u lipu etu ia darapiara togo nto’u pei sampu’a kasaenya.
66012015	Wali ule naga to mangalambong tau we’a etu tamo narata, wali see naka ia mangayua ue to bae kojo yako ri nganganya tondo njo’u kanjo’u ntau we’a see tau we’a etu mandu yau.
66012016	Pei lino mangansawang tau we’a etu. Tempo etu tana tiloka, wali ue to masuwu yako ri nganga nu ule naga etu, semala yau ri raya ntana. Wali taa mandu tau we’a etu.
66012017	Wali ule naga ia maja’a kojo rayanya resi tau we’a. Wali ia yau mangamusu ana ntau we’a etu to yusa. Ana ntau we’a batuanginya etu semo samparia tau to mangalulu porenta i mPue Allah pasi mangangkongko anu to napotundeka i Yesu.
66012018	Wali ule naga etu ia makore ri wawo bone ri wii ntasi.
66013001	Panewa aku mangkita samba’a binatang to maja’a masuwu yako ri raya ntasi. Binatang to maja’a etu sampuyu seja tondunya pasi pitu seja wo’onya. Wali ndate tondunya sampuyu etu, ndate songko makole. Ponto-ponto tondunya etu paka ndate songko makole. Pasi ponto ri wo’onya re’e sanga ratulis, sanga etu manganto’o maja’a i Pue Allah.
66013002	Wali binatang to maja’a etu ta’anya ewa binatang to rato’oka macan tutul. Pei witinya ewa witi beruang pasi ngujunya ewa nguju nsinga. Wali ule naga mangawaika binatang etu karoso ewa karoso to si ia. Pasi ule naga etu mangawaika ia mamporentang tau to re’e ri paporentanya pasi mangawaika ia seja kuasanya to bae kojo.
66013003	Wali aku mangkita samba’a wo’o nu binatang yako ri oyonya pitu wo’onya etu, wo’o etu ewa rapopate yau, pei welanya etu rapakatao muni wali tamo mate wo’o etu. Wali samparia to lino ipu kojo rayanya mangalulu binatang etu.
66013004	Pasi sira mampue resi ule naga apa ia semo to mangawaika binatang kuasanya. Pasi sira seja mampue resi binatang etu. Sira manganto’o, “Tare to sewaju ewa binatang to si’i! Pasi tare to maya mangamusu pasi manganangi ia!”
66013005	Wali binatang to maja’a etu ojo rabiaka magombo mangei pasi manganto’o maja’a i Pue Allah. Pasi ia rabiaka seja mangkuasang to lino opo mpuyu pei dua mbuya kasaenya.
66013006	Wali ia mulamo manganto’o maja’a i Pue Allah pasi sangaNya pasi lipuNya. Pasi ia manganto’o maja’a seja tau to maroo ndate saruga.
66013007	Panewa binatang etu rabiaka seja mangamusu pasi manganangi tau to i Pue Allah Puenya. Pasi ia rawaika kuasa mangkuasang samparia tau ri lino, etu semo ponto-ponto suku, pasi ponto-ponto bansa, pasi ponto-ponto basa, pasi ponto-ponto paporenta.
66013008	Wali samparia to lino damampue resi binatang to maja’a etu, kasimbalinya yako tau to sanganya room ratulis ri raya buku ngkatuwu. Buku ngkatuwu etu buku nu Ana Domba to rasimbale yau yako ri tempo i Pue Allah mampapowali lino. Wali tau to sanganya ratulis nja’u raya buku etu, sira taa mampue resi binatang.
66013009	I sema to nadonge ntalinganya, padongeka.
66013010	Ane i Pue Allah manganto’o tau danasoko nsa’e, ia danasoko pu’u nsa’e. Pasi ane i Pue Allah manganto’o tau darataroto, ia darataroto pu’u. Wali ane ewa see, see naka tau to i Pue Allah Puenya, matao ane mampakabae sabara pasi ne’e mandoo mangaya i Pue.
66013011	Wali yako etu aku mangkita wo’u samba’a binatang maja’a to yusa, ia masuwu yako ri oyo nto lino. Binatang to maja’a etu dua tondunya. Tondunya etu ewa tondu nu ana domba. Pasi loonya ewa loo nu ule naga.
66013012	Binatang to kadua etu mawali wakil nu binatang to uyunya, wali samparia kuasa nu binatang to uyunya napake seja nu binatang to kadua etu. Wali binatang to kadua etu mampakasaaka lino pasi samparia to maroo ri lino see mampue resi binatang to uyunya, to room rapakatao muni welanya to mapari kojo etu.
66013013	Pasi binatang to kadua etu ia mangika palaong to taa rapobiasa. Ia mangika apu to yako ndate yangi tudu ri wawo lino ri pangkita nto lino.
66013014	Wali binatang to kadua etu ia rawaika kuasa mangika palaong to taa rapobiasa etu mangawakil binatang to uyunya. Panewa yako palaong etu ia mangantipu to lino. Ia manganto’oka sira mangika tau-tau to ta’anya ewa binatang to uyunya to roomo nawelangi mpanai etu pei tuwu muni.
66013015	Pasi binatang maja’a to kadua etu rawaika seja kuasa mangampaponosa tau-tau to ewa binatang to uyunya see tau-tau etu nansani magombo. Wali tau-tau etu manganto’o, “Pate yau samparia tau to taa mampue resi aku.”
66013016	Pasi binatang to kadua etu ia mampakasaaka samparia to lino ratondong ri palenya tondo ngkana bara ri kirenya. Tau to mangurawa pasi tau to bose tu’a, tau to sugi pasi tau to masiasi, tau to si’a watua pasi tau to watua, samparia rapakasaaka ratondong.
66013017	Wali ane tau tare tondong etu, ia taa maya mangoli bara kesaa pasi mampobalu bara kesaa. Tondong etu semo sanga nu binatang to uyunya, bara nomor to tondong nsanganya etu.
66013018	Wali tau to taa mampobuuka kojo, tau etu taa danansanika anu to si’i. Pei i sema to mampobuuka kojo ia maya mangarekeng pasi mangansani nomor nu binatang to maja’a etu. Apa nomor etu tondong nsamba’a to lino. Wali nomorinya etu semo ono atu pei ono mpuyu pei ono.
66014001	Wali yako etu aku re’e mangkita wo’u ri raya mpangkitangku. Aku mangkita Ana nu Domba makore ndate rapa mpantana to rato’oka Sion. Ana nu Domba etu makore sindara-ndara pei tau to satu pei opo mpuyu pei opo nsowu kaborosinya. Tau etu ratulis ri kirenya sanga nu Ana Domba pasi sanga mPa’aNya.
66014002	Pasi aku mangandonge loo to yako ri saruga. Loo etu ewa loo nu wera kawuu-wuu pasi ewa loo nu lamoa. Pasi loo etu ewa loo nu gambus to natingko ntau.
66014003	Wali tau satu opo mpuyu pei opo nsowu etu, sira menyanyi ri tango nggadera Makole pasi ri tango nu anu to tuwu opo mba’a pasi ri tango ngketua-ketua. Sira menyanyi nyanyi to bou. Nyanyi etu taware to maya mangansani kasimbalinya yako tau satu opo mpuyu pei opo nsowu etu, to room naoli i mPue yako ri oyo nto lino.
66014004	Tau etu tau to tare mangika palaong to mampakarikasika raya nsira apa sira tare magoyal bara masala resi to we’a apa sira nakurang manta’amaka rayanya. Sira ojo mangaluluka kojo Ana nu Domba. Imba nakanjo’u nu Ana Domba etu, sira njo’u seja. Pasi sira semo to naoli i mPue yako ri oyo nto lino. Sira mawali i Pue Allah Puenya pasi Ana nu Domba Puenya, ewa pae to uyunya rapota to rapampueka resi i Pue Allah.
66014005	Sira taa mawuti pasi lengko nsira tare to maya rapakasala.
66014006	Wali yako etu, aku mangkita wo’u samba’a pomakau i mPue Allah mayoko malangan kojo ndate rao. Wali pomakau etu ia mangkeni kareba matao to singkasaenya. Ia mampakarebaka kareba matao etu resi tau ri sambawo lino, etu semo njo’u ponto-ponto paporenta, pasi ponto-ponto suku, pasi ponto-ponto basa pasi ponto-ponto bansa.
66014007	Ia maroso kojo loonya kaboo, ia manganto’o, “Palaika i Pue Allah saba manga’angga Ia pasi barong kuasaNya, apa ratamo temponya Ia mangabotus to lino. Wali pampue resi i Pue Allah, Ia to nampapowali yangi, lino, tasi, pasi mata nue.”
66014008	Wali ojo karoonya pomakau etu magombo, re’e wo’u samba’a pomakau to mangalulu ia. Pomakau to kadua etu manganto’o, “Napukamo! Napukamo kota Babel bae etu. Kota etu semo to mangika see tau samparia bansa sangkani magoyal mangalulu lengko to si ia. Etu maya raporapaka ewa tau to mampapoinuka sa’e tule naka kayangu.”
66014009	Wali ojo karoonya pomakau to kadua etu magombo, panewa re’e wo’u samba’a to mangalulu ia. To katogo etu maroso loonya kaboo manganto’o, “I sema tau to mampue resi binatang to maja’a pasi resi tautaunya pasi to mangantima tondong ri kirenya bara ri palenya,
66014010	tau etu damanginu tule to tondong huku yako resi i Pue Allah. Tule etu tule to taa ragaloka ue, to napoyali i mPue Allah ri raya nsangkir to rato’oka sangkir nu huku to yako resi i Pue Allah. Wali tau to manginu tule etu, ia darasesaika apu pasi sedawa ri tango mpomakau to i Pue Allah Puenya pasi ri tango nu Ana Domba.
66014011	Wali kumbu nu apu to yako ri apu to mangansesai tau etu kangkumbung-kumbu singkasaenya. Wuri eo tare pandoonya kasesa ntau to mampue resi binatang to maja’a pasi mampue resi tau-taunya pasi to mangantima tondong sanga binatang etu.
66014012	Wali ane ewa see, matao ane tau to i Pue Allah Puenya, to mangalulu porenta i mPue Allah pasi to mangaya i Yesu, pakabae sabaranya tempo mangarata kasusa.
66014013	Wali yako etu aku mangandonge loo to yako ndate saruga. Loo etu manganto’o, “Tulis gombo si’i, gombo to manganto’o, masanang kojo tau to mangaya i Pue to mate yau yako tempo si’i.” Panewa i Nosa Mapasing manganto’o, “Monso pu’u masanang sira, apa ojo karoonya sira mate yau sira maya mandoo yako ri palaonginya to mandasai. Sira masanang apa sira damangarata wua mpalaong to naika nsira etu.”
66014014	Wali ojo karoonya i Nosa Mapasing magombo, aku mangkita wo’u ri raya mpangkitangku. Aku mangkita limu to buya, pasi ri limu etu re’e to matunda ri wawonya. To matunda ri wawo limu etu, Ia ewa wiyaa nto lino ta’aNya. Ndate wo’oNya re’e songko makole to weyawa pasi Ia mangkongko sabit to mataja to rapake mamota.
66014015	Panewa yako etu aku mangkita wo’u pomakau i mPue Allah to masuwu yako ri Banua i mPue Allah. Pomakau to kaopo etu maroso loonya kaboo manganto’oka Ia to matunda ri wawo limu, ia manganto’o, “Pake sabitMu pei pota, apa ratamo temponya rapangampota, apa matasamo anu to darapota ri lino.”
66014016	Wali Ia to matunda ri wawo limu, Ia mampake sabitNya mamota ri wawo lino. Wali napotamo anu to darapota ri wawo lino etu.
66014017	Wali roo etu aku mangkita samba’a wo’u pomakau to masuwu yako ri raya banua i mPue Allah ndate saruga. Pomakau etu mangkongko seja sabit to mataja.
66014018	Panewa re’e wo’u samba’a pomakau to mangkuasang apu, ia masuwu yako ri palampa. Pomakau etu maroso seja loonya kaboo manganto’oka pomakau to re’e sabit to mataja etu, ia manganto’o, “Pake sabitmu ri nawu anggur ri lino, pei poromung wuanya apa matasamo.”
66014019	Wali pomakau etu ia mangampake sabitnya ri wawo lino pei mamporomung wua nu anggur etu. Panewa wua nu anggur etu ia mampanasoka yau lo’u raya mbayau mbatu to bae to tampa darapangalombu wua nu anggur etu. Wali wayau darapangalombu wua nu anggur etu semo tondong huku yako resi i Pue Allah.
66014020	Wali wua nu anggur ralombu-lombu ri raya mbayau etu ri sambali ngkota, panewa yako ri raya mbayau etu re’e raa maili ewa ue kekaju. Raa to maili etu rata ri samaku njarang kayombunya pasi togo atu kilometer kalongkonya pailinya.
66015001	Wali aku mangkita wo’u anu to taa rapobiasa ndate yangi. Anu etu mampakaipu raya ntau pasi mawali tondong resi sira. Anu to aku mangkita etu semo pitu pomakau i mPue Allah. Pomakau to pitu etu sira mangkeni pitu ngaya soba, soba to kapuranya. Apa ojo kapuranya soba etu, roomo seja kaja’a ndaya i mPue Allah.
66015002	Wali ojo karoonya aku mangkita pomakau to mangkeni soba to pitu etu, aku mangkita wo’u anu to ewa tasi. Anu to ewa tasi etu ewa raika yako kasa to sigalo apu. Wali ri wii ntasi etu aku mangkita tau to room manganangi binatang to maja’a pasi tau-tau binatang pasi nomor to tondongi nsanganya. Tau to menang etu, sira mangangkongko gambus to nawaika i mPue Allah sira.
66015003	Wali tau to makore ri wii ntasi etu, sira mamponyanyika nyanyi i Musa, to papolaong i mPue Allah, pasi nyanyi nu Ana Domba. Nyanyi etu manganto’o, “O Pue Allah anu Makuasa, palaong ngKomi maroso pasi mampakaipu raya ntau! O Makole to singkasaenya, palaong ngKomi monso pasi singkonong pei anu to Komi room manganto’o!
66015004	Samparia tau dameka resi Komi i Pue, pasi samparia tau mangabarong keyawa nsangaMu. Apa ojo Komi semo to tare dosaMu. Wali samparia to lino dama’i damampue mampakabae Komi apa roomo rapaponsanika resi kami samparia palaong ngKomi paka singkonong kojo ewa anu to Komi room manganto’o.”
66015005	Wali ojo karoonya sira menyanyi etu, aku mangkita wo’u Banua i mPue Allah, pasi aku mangkita songi to mapasing kojo to nakanja’u peti to la’u parajanji i mPue Allah la’u rayanya, songi etu tiloka.
66015006	Wali yako etu aku mangkita pitu pomakau i mPue Allah to mangkeni soba pitu ngaya, sira masuwu yako ri raya Banua etu. Sira mangampake kain lena to mayongo pasi to makilo. Pasi dadanya re’e seja kain kambaja to naposada.
66015007	Wali ojo pasuwu mpomakau to pitu etu panewa samba’a ri oyo anu to tuwu to opo, ia mangawaika sira yama weyawa samba’a pei samba’a. Yama pitu etu bananginya huku yako resi i Pue Allah anu to tuwu singkasaenya.
66015008	Wali Banua i mPue Allah buke kumbu nu apu to yako kayawa pasi yako kuasa i mPue Allah. Wali tare to maya masua ri raya Banua etu ane tawa pura soba to pitu ngaya to nakeni mpomakau to pitu etu.
66016001	Wali yako etu aku mangandonge loo to maroso magombo yako ri raya Banua i mPue Allah. Loo etu manganto’oka pomakau i mPue Allah to pitu etu, “Inta pei wubu yau ri lino huku yako resi i Pue Allah to ri raya yama to pitu etu.”
66016002	Wali pomakau to uyunya ia yau mangawubu yau banang nu yama to si ia ri wawo lino. Wali yako etu mawalimo bisul to mapari kojo pasi matida kojo ri koro ntau to re’e tondong binatang to maja’a pasi to mampue resi tau-tau binatang etu.
66016003	Wali yako etu pomakau to kadua mangawubu yau seja banang nu yama to si ia, pei to si ia, ia mangawubu ri wawo ntasi. Panewa tasi etu mawali yau ewa raa ntau to mate, wali banang nu ntasi etu samparia mate yau.
66016004	Yako etu pomakau to katogo mangawubu seja banang nu yama to si ia ri koro-koro nue pasi mata-mata nue. Wali ue etu seja mawali yau raa.
66016005	Panewa aku mangandonge pomakau i mPue Allah to mangkuasang ue, ia manganto’oka i Pue Allah, to’onya, “O Komi to tare dosa, to re’e tempo si’i pasi to re’e tempo owi, Komi mangahuku to lino singkonong kojo ewa sala nsira.
66016006	Apa sira roomo mampopate yau pei mangawubu raa ntau to Komi Puenya pasi to pantuntu TuntuMu. Wali Komi mampapoinuka sira raa. Masipato kojo sira mangarata huku to etu.”
66016007	Wali ojo karoonya ia magombo, aku mangandonge wo’u loo to yako ri palampa, loo to etu mampogomboka i Pue Allah, ia manganto’o, “O Pue Allah anu Makuasa, monso pu’u anu to nato’o mpomakau ngKomi etu. Tempo Komi mangahuku to lino, huku etu huku to masipato pasi singkonong kojo ewa sala.”
66016008	Wali yako etu pomakau to kaopo mangawubu seja banang nu yama to si ia. Pei to si ia, ia mangawubu ri mata nu eo, panewa mata nu eo etu rabiaka tidugang wo’u kapoinya pasi mampakaluru koro nto lino.
66016009	Wali tau maluru koronya naika mpana nu eo apa mapoi kojo. Panewa sira manganto’o maja’a i Pue Allah anu to mangkuasang soba-soba to narata nsira etu. Sira taa majea pasi sira taa seja mangabarong i Pue Allah.
66016010	Wali yako etu pomakau to kalima mangawubu seja banang nu yama to si ia. Ia mangawubu ri wawo mpaporenta nu binatang to maja’a. Tempo ia mangawubu yau etu, juku tana to naporentanya nu binatang etu mawali mawuri kiji. Panewa tau to nja’u nja’u ria sira mangamamamama jilanya apa masesa kojo naepe.
66016011	Pasi sira manganto’o maja’a seja i Pue Allah ndate saruga apa saba sira matida kojo naepe pasi mabisul. Pei sira taa seja mangandolika tangonya yako ri lengko nsira to maja’a.
66016012	Roo see, pomakau to kaono ia seja mangawubu yau banang nu yama to si ia. Ia mangawubu yau banang nu yamanya etu ri wawo nue to bae to rato’oka Eprat. Wali ue etu oti yau mawali jaya danakama’i makole-makole to yako tondo mata nu eo.
66016013	Wali yako etu aku mangkita nosa to maja’a, nosa etu ewa toda ta’anya, togo mba’a. Nosa to togo etu masuwu yako ri nganga nu ule naga samba’a, pasi yako ri nganga nu binatang to maja’a samba’a, pasi yako ri nganga nto pantuntu tuntu to taa monso.
66016014	Nosa togo etu semo nosa measa to mangika palaong to taa rapobiasa to mawali tondong resi tau. Wali nosa etu yau damampasiromunaka makole-makole yako ri sambawo lino yau damamusu ane ratamo temponya eo bae, etu semo eo to rato’oka Eo i mPue Allah anu Makuasa.
66016015	Wali si’i gombo i mPue, Ia manganto’o, “Padongeka! Aku dama’i ewa to palima, wali komi taa damangansani tempo Aku dama’i etu. Wali masanang kojo tau to taa bayore pasi to mangajagang pakenya see ia taa dalambe pasi damea ri tango ntau boros.”
66016016	Wali ojo karatanya nosa to ewa toda etu resi makole-makole, sira mampasiromunaka makolemakole etu nja’u tampa to ane ewa ri raya basa Ibrani rato’oka Harmagedon.
66016017	Wali yako etu, pomakau to kapitu ia seja mangawubu banang nu yama to si ia. To si ia, ia mangawubu yau ri rao, panewa yako etu re’e loo to maroso mamoni yako ri gadera Makole ri raya Banua i mPue Allah. Loo etu manganto’o, “Roomo!”
66016018	Panewa re’e bilak kreto pasi loo to bae kojo pasi re’e seja lengko tana to maroso kojo. Lengko tana etu tawa re’e nikanya yako ri kare’e nto lino to ewa wetu karosonya. Lengko tana to etu maroso kojo.
66016019	Wali kota to bae, etu semo kota Babel, kota etu mawali magoa togo. Pasi kota-kota ntau to taa mangalulu i Pue Allah, to ri sambawo lino napukanaka yau seja. Wali i Pue Allah taa mangkalingan mangahuku kota Babel to bae etu. Ia mampapoinuka kota etu samparia tule to la’u raya nsangkiriNya. Tule etu batuanginya huku mapari kojo yako resi i Pue Allah apa maja’a rayaNya.
66016020	Wali samparia pulo-pulo malondong yau pasi tongku-tongku mawali lempe yau.
66016021	Pasi re’e seja tiba to tudu yako ndate yangi. Tiba etu bara lima mpuyu kilo kabeunya rayanya sampa'i. Tiba etu mangaronso to lino, wali to lino manganto’o maja’a i Pue Allah saba sira naronso ntiba etu, apa soba etu mapari kojo.
66017001	Wali yako etu re’e samba’a pomakau to pitu to re’e yama to pitu etu, ia ma’i mampogomboka aku, ia manganto’o, “Maimo, aku damampaporaoka korom huku to danarata nu lonte to nansani ntau boros. Lonte etu re’e matunda ri tampa to bae uenya.
66017002	Pasi to lino pasi makole-makolenya tare pandoonya magoyal resi ia. Palaong etu raporapaka ewa tau manginu tule naka kayangu.”
66017003	Wali ojo karoonya pomakau mangampogomboka aku, aku nawaika wo’u i Nosa Mapasing pangkita. Wali ri raya mpangkitangku etu, aku nakeni mpomakau to owo roo kukita ngena njo’u pada bone. Rata nja’u ria aku mangkita tau we’a to mampolea binatang maja’a to mawaa. Binatang etu pitu wo’onya pasi sampuyu tondunya. Pasi ia boros sanga ri koronya, sanga to manganto’o maja’a i Pue Allah.
66017004	Pasi tau we’a etu pakenya makamumu pasi mawaa. Pasi re’e weyawa, pasi re’e seja watu makilo to masuli olinya pasi mutiara mampakagaya pakenya etu. Wali tau we’a etu ia mangkongko sangkir weyawa. Banang nu sangkir etu anu to maja’a pasi makarika. Wali banang nu sangkirinya etu tondong lengkonya to magoyal.
66017005	Pasi tau we’a etu re’e sanga ratulis ri kirenya. Sanga etu batuanginya taa nansani ntau. Wali sanga to ratulis etu semo, “BABEL TO BAE, INDO NU LONTE PASI PU’U NGKAJA’A RI LINO.”
66017006	Wali aku mangkita tau we’a etu ia room mampopate yau malagi tau to i Pue Allah Puenya pasi to mangalulu i Yesu. Raa ntau to napopate yau etu raporapaka ewa tule to mampakayangu ia. Wali aku ipu kojo rayangku mangkita tau we’a etu.
66017007	Pei pomakau i mPue Allah ia manganto’oka aku, “Maka pei ipu raya ngkorom? Aku damampakanasaka korom anu to taa nansani ntau. Etu semo batuanginya tau we’a etu, pasi batuanginya binatang maja’a to pitu wo’onya pasi to sampuyu tondunya to napolea ntau we’a etu.
66017008	Wali binatang to nukita etu, ia tuwu tempo ruyu pei si’i-si’i ia tamo tuwu. Pei ia damasuwumo yako la’u wayau to taa ransani ungka ngkayombunya panewa yako etu ia darapakaja’aka. Wali to lino to tare sanganya ratulis nja’u raya buku ngkatuwu to yako ri tempo lino rapapowali, sira daipu rayanya mangkita binatang etu. Naka pei ipu raya nsira mangkita, apa ia tuwu tempo ruyu, pasi roo see ia tamo tuwu, panewa roo see ia damasuwu muni. See naka tau ipu rayanya.
66017009	Wali pobuuka kojo apa tau to mampobuuka kojo, tau etu damangansani batuanginya anu to kuto’o si’i. Binatang etu pitu wo’onya, wo’onya pitu etu batuanginya tongkutongku pitu to napotunda ntau we’a etu.
66017010	Pasi wo’onya pitu etu tondong makole pitu seja. Wali makole pitu etu re’e lima to room namate yau, pasi samba’a ia re’ewa pasi samba’a tawa rata. Makole to tawa rata etu, tempo ia darata ia taa maya taa maporenta pei taa masae paporentanya.
66017011	Wali mangkonong binatang to tuwu tempo ruyu pei ia matem, ia semo to mawali wo’u makole to kawayu. Ia samba’a yako ri makole to pitu, pei tempo ia tuwu muni ia mawali makole to kawayu, pei ia darapakaja’aka yau.
66017012	Wali mangkonong sampuyu tondu binatang to maja’a to nukita ngkorom etu, tondu etu batuanginya sampuyu makole. Makole etu sira tawa mangantima kuasa maporenta, pei sira damangantima kuasa mawali makole samba’a jam kasaenya. Wali sira damaporenta sindara-ndara pei binatang to maja’a.
66017013	Wali makole to sampuyu etu samba’aja pampobuukanya, pasi sira damangawaika yau resi binatang to maja’a karoso pasi kuasa to si sira.
66017014	Wali sira damangamusu Ana nu domba, pei Ana nu Domba pasi joaNya damanganangi sira. Ia manganangi sira apa Ia semo Pue to mangkuasang samparia pue pasi Ia semo Makole to mangkuasang samparia makole. Pasi joa to sindarandara pei Ana nu Domba tempo manganangi baliNya etu, etu semo tau to Ia semo mampokio pasi to ipilisiNya, pasi to tare pandoonya mangalulu Ia.”
66017015	Wali yako etu, pomakau etu mampogomboka wo’u aku, ia manganto’o, “Ue to nukita ngkorom ngena, ue to napotunda nu lonte, ue etu tondong nto lino, etu semo tondong bansa-bansa, pasi tondong ntau boros, pasi tondong mpaporenta pasi basa-basa nto lino.
66017016	Wali tondu to sampuyu to nukita ngkorom ngena, pasi binatang to maja’a, sira damaja’a nakita lonte etu. Wali sira damangoko yau samparia to re’e resi ia, pasi sira damangalambeng ia. Panewa sira damangkoni yau wombonya pasi damangantunu yau ia pura.
66017017	Naka pei sira mangika ewa see apa i Pue Allah mangawaika makole sampuyu etu pampobuuka see sira mangaluluka songka to si Ia. Wali songka i mPue Allah etu, etu semo sira samba’a pampobuukanya mangawaika yau kuasa nsira resi binatang to maja’a see ia semo to maporenta ri lino sampe rata temponya tibanang gombo i mPue Allah.
66017018	Wali tau we’a to nukita ngkorom etu, ia semo tondong nu kota to bae to mangkuasang samparia makole nto lino.” Etu semo gombo to nato’oka mpomakau etu aku.
66018001	Wali roo see aku mangkita samba’a pomakau i mPue Allah to yusa ma’i yako ndate saruga. Pomakau etu bae kuasanya, pasi kayawanya mampakareme lino.
66018002	Ia maroso loonya kaboo, manganto’o, “Napukamo, napukamo kota Babel to bae etu! Babel etu room nawali yau lipu measa, pasi mawali yau seja banua nsamparia nosa to maja’a, pasi gimpu nsamparia tonsi to makarika pasi to maja’a nakita ntau.
66018003	Kota Babel si’i naka pei mawali ewa see apa saba samparia bansa ri lino mangalulu lengkonya pasi pamporaninya to magoyal. Sira raporapaka ewa tau kayangu manginu tule. Pasi makole-makole nto lino room magoyal resi ia. To payoli pasi to pobalu ri sambawo lino, sira sugi apa sira mampobalu ngayangayanya to masuli resi to Babel, apa to Babel etu ojo ngaya-ngaya to masuli to bae batuanginya resi sira.”
66018004	Wali ojo karoonya pomakau etu magombo, aku mangandonge wo’u loo to yako ndate saruga, loo etu manganto’o, “Komi to Aku Puenya, pasuwu yako ri kota Babel, see komi taa damangika seja dosa to inikanya etu, pasi komi taa damangarata seja soba to ratanya.
66018005	Apa dosa to inikanya etu matapi-tapimo rata ndate yangi, pasi i Pue Allah Ia taa mangkalingan lengko ntau to maja’a etu.
66018006	Wali see naka Aku manganto’o, ewa wimba naika ngkota etu mangansesai sa’e, ika seja resi ia. Pasi balasika ia dua ngkani to ewa inikanya resi sa’e etu. Pasi ri raya nsangkir to si ia pasilongaka ia tule to dua ngkani kapa’inya yako ri tule to waikanya sa’e.
66018007	Ia mampakabae koronya, pasi ia mangaluluka yau pamporani to si ia to taa kojo tita’amaka. Wali waika ia kasesa pasi kamawo ndayanya to sewaju kaparinya ewa to inikanya etu. Apa ia mampobuuka ri rayanya, ‘Aku semo makole to we’a pasi aku matunda ri gadera makole. Aku si’a tau balu, pasi aku taa damangarata kamawo ndaya. Aku sangkani damasanang.’ Etu semo to ia mampobuuka.
66018008	Wali saba etu, see naka ri rayanya seo ia damangarata soba, etu semo panyaki, kamawo ndaya, pasi oro. Panewa ia daratunu yau, apa i Pue Allah anu to mangahuku ia makuasa kojo.”
66018009	Wali makole-makole nto lino to roomo magoyal resi Babel pasi to taa seja manta’amaka pamporani ndayanya to maja’a, sira damangkita kumbu nu apu to mangkoni yau Babel etu. Wali tempo sira mangkita kumbu nu apu etu sira datumangi mangantangis ia.
66018010	Sira damakore yako nja’u longko apa meka raya nsira mangkita kasesanya etu. Sira sakaboo manganto’o, “O Gete! Masesa kota Babel to bae pasi to maroso. Ri rayanya samba’aja jam korom roomo rahuku.”
66018011	Wali to lino to payoli pasi to pobalu, sira seja tumangi pasi mawo kojo rayanya mampobuuka kota etu, apa tamo re’e to mangoli ngaya-ngayanya.
66018012	Ngayangayanya to sira mampobalu etu, etu semo weyawa, pera, watu to masuli olinya, mutiara, kain to magaya ewa kain lena, kain to makamumu pasi to mawaa, kain to rato’oka sutra, mpangaya-ngaya kaju to magaya waunya, boros ngayanya to raika yako ngisi binatang to rato’oka gaja, boros ngaya-ngaya to raika yako kaju to masuli olinya, tambaga, wubu, watu pualam,
66018013	kaju momi, ramparampa, dupa, minya to rato’oka mur, soga to rato’oka kemenyan, tule, indol, terigu pasi jole, sapi pasi domba, jarang, bendi, pasi tau seja sira mampobalu yau damawali watua.
66018014	Wali to payoli pasi to pobalu etu, sira manganto’oka Babel, sira manganto’o, “Puramo wua ngkaju to nuporani ngkorom. Pasi puramo seja kasugimu pasi kayawamu, pasi korom tamo damangarata wo’u.”
66018015	Wali tau to mampobalu ngaya-ngaya to etu nja’u Babel, to mangarata kasuginya yako ri kota etu, sira seja damakore yako nja’u longko apa meka raya nsira mangkita kasesa etu. Sira seja datumangi pasi mawo kojo rayanya, sira manganto’o,
66018016	O Gete! Masesa kota to bae! Apa kota etu tempo ruyu ia mangampake kain lena to magaya pasi kain to makamumu pasi to mawaa, pasi mangampake seja weyawa, watu to masuli olinya, pasi mutiara.
66018017	Pei ri rayanya samba’a jam napura yau samparia kasuginya etu.” Wali samparia kepala to mangangkeni bangka, pasi tau to yusa to mapone ri bangka, pasi tau to mapalaong ri bangka pasi samparia tau to mapalaong ri tasi, sira seja makore yako nja’u longko.
66018018	Sira mangkita kumbu nu apu to mangkoni yau kota etu. Wali ri rayanyan sira mangkita etu sira sakaboo manganto’o, “Gete! Tare kojo kota to yusa to sewaju kagayanya pei kota to bae si’i!”
66018019	Wali sira mangkaku awu ntana pei mansaworaka nto’u wawo mbo’o nsira apa mawo kojo rayanya. Sira tumangi pasi ri raya ngkamawo ndaya sira sakaboo manganto’o, “O Gete! Masesa kota to bae. Ia semo kota to sugi kojo, kota to mampakasugi samparia tau to re’e bangkanya ri wawo ntasi. Pei ri rayanya samba’a jam ia room rakaja’aka yau.” Etu semo gombo to si sira.
66018020	O Saruga, pakasanang rayamu apa kota etu room rapakaja’aka yau. O tau to i Pue Allah Puenya, pasi pomakau i mPue Yesu, pasi to pantuntu tuntu i mPue, pakasanang raya ngkomi apa i Pue Allah room mangahuku kota etu apa saba kota etu room mangansesai komi.
66018021	Wali ojo karoonya aku mangandonge gombo etu panewa aku mangkita samba’a pomakau i mPue Allah to maroso, ia mangokotaka watu to bae kojo ewa watu to rapake mangabusak pae. Ia mangoko watu etu pei ipanasokanya yau ri raya ntasi. Wali ia manganto’o, “Ewa see seja kaparinya palaong to daraika resi kota Babel to bae. Maroso daraika mampakaja’aka yau kota etu, panewa kota etu tamo darakita wo’u.”
66018022	Wali pomakau etu mampogomboka kota Babel. Ia manganto’o, “Yako ri raya ngkorom tau tamo damangandonge wo’u ewa tau to mangantingko gambus, pasi tau to menyanyi, pasi tau to mangantawuis suling pasi tarompet. Pasi tamo seja dararata ri raya ngkorom tau to pande mangika bara kesaa. Pasi tamo seja daradonge ewa watu to mangabusak pae.
66018023	Tamo damiyala reme mpansona ri raya ngkorom. Pasi tamo seja daradonge loo mpangantin to langkai bara to we’a ri raya ngkorom. Samparia to etu damawali resi korom apa saba to payoli pasi to pobalu to si korom, sira semo tau to bae kojo angganya ri lino tempo ruyu. Pasi apa saba samparia to lino paka natipu nu mpake pasi do’a ngkorom.”
66018024	Wali kota Babel darahuku apa saba mampopate yau to pantuntu tuntu i mPue Allah pasi tau to i Pue Allah Puenya, see naka raa ntau etu paka nja’u nja’u raya ngkota etu. Pasi samparia tau to yusa to rapopate yau ri lino si’i, paka kota Babel semo to pu’u mpalaong to etu.
66019001	Wali ojo karoonya etu, aku mangandonge loo to ewa loo ntau boros kojo magombo sindara, to’onya, “Barong i Pue Allah! Pue Allah ngkita, Ia semo to mampalaes tau, pasi Ia semo to bae kayawaNya pei to makuasa.
66019002	Apa tempo Ia mangahuku to lino, hukuNya etu masipato pasi singkonong ewa anu to monso. Ia roomo mangahuku lonte bae etu, to mampakaja’a lino apa ia magoyal. Ia mangahuku lonte etu apa saba lonte etu room mampopate yau to papolaong i mPue Allah.”
66019003	Wali yako etu aku mangandonge wo’u loo ntau boros magombo sindara manganto’o, “Barong i Pue Allah! Apa kumbu nu apu to mangkoni yau lonte etu, re’e kakumbu-ngkumbu singkasaenya.”
66019004	Wali karoonya sira magombo etu, ketua to dua mpuyu pei opo mba’a pasi anu to opo tuwu etu, sira madungku yau ri tana mampue mampakabae i Pue Allah anu to matunda ri gaderaNya. Sira manganto’o, “Amin. Barong i Pue Allah!”
66019005	Wali yako etu aku mangandonge loo to yako ri gadera Makole, loo etu manganto’o, “Barong i Pue Allah komi samparia to papolaongiNya, etu semo komi to mangurawa pasi to tu’amo, songonya to mampalaika Ia saba manga’angga Ia.”
66019006	Wali karoonya aku mangandonge loo etu, aku mangandonge wo’u loo to ewa loo ntau boros, loo etu kawuuwuu ewa wera pasi ewa lamoa. Loo etu manganto’o, “Barong i Pue Allah! Apa i Pue, Allah ngkita anu to Makuasa, Ia semo Makole!
66019007	Wali anu kita mampakasanang pasi ndende rayanta pasi mangabarong keyawaNya, apa ratamo temponya pampaporongo Ana nu Domba, pasi kasimpandeNya roomo mampasilonga koronya.
66019008	Kasimpandenya etu ia rawaika baju lena to magaya. Baju etu mayongo pasi makilo.” Baju lena to magaya etu batuanginya palaong ntau to i Pue Allah Puenya to singkonong pei Ia.
66019009	Wali pomakau i mPue Allah manganto’oka aku, “Tulis gombo si’i. Masanang raya ntau to radinsi tempo roa pampaporongo Ana nu Domba.” Pasi pomakau etu manganto’o wo’u, “Gombo si’i monso yako resi i Pue Allah.”
66019010	Wali yako etu aku madungku yau ri tana ri tango mbiti mpomakau etu damampue mampakabae ia. Pei ia manganto’oka aku, “Ne’e mampue mampakabae aku, pampue resi i Pue Allah. Apa aku seja to papolaong i mPue sewaju ewa korom pasi ewa a’i-a’imu to mangangkongko seja anu to napotundeka i Yesu. Apa anu to napotundeka i Yesu, etu semo anu to nato’oka i Nosa Mapasing to pantuntu tuntu i mPue Allah tempo owi.
66019011	Wali yako etu aku mangkita saruga tiloka, panewa aku mangkita jarang to buya pasi re’e to mampolea. To mampolea jarang etu Ia rato’oka i Masipato Rasarumaka pasi i Monso. Ia mangahuku pasi mangamusu baliNya. Tempo Ia mangika palaong etu, Ia mangika to singkonong pei i Pue Allah.
66019012	MataNya ewa kaa nu apu pasi ndate wo’oNya re’e songko makole malagi. Pasi ri koroNya re’e sanga ratulis, pei sanga etu tare tau to mangansani kasimbalinya yako Ia.
66019013	Ia mangampake baju to rayo’o la’u raya nu raa. Pasi Ia re’e wo’u sangaNya, etu semo i Tuntu mPue Allah.
66019014	Wali samparia tentara nsaruga sira mangalulu Ia. Sira seja mampolea jarang to buya, pasi sira mangampake kain lena to magaya, to buya pasi mayongo.
66019015	Wali Ia to sangaNya i Tuntu mPue Allah, Ia re’e panai mataja to masuwu yako ri ngangaNya. Panai etu danapake damanganangi to lino. Panewa Ia damangkuasang sira Ia mangampake toko wubu. Ia seja damangalombu wua nu anggur la’u raya mbayau mbatu, batuanginya i Pue Allah anu to Makuasa maja’a kojo rayanya tempo Ia mangahuku to lino.
66019016	Wali ri bajuNya pasi ri pa’aNya re’e seja sanga ratulis re’e ria, sanga etu semo: MAKOLE TO MANGKUASANG SAMPARIA MAKOLE PASI PUE TO MANGKUASANG SAMPARIA PUE.
66019017	Wali yako etu aku mangkita samba’a pomakau i mPue Allah makore ri mata nu eo. Pomakau etu maroso loonya mangampokio samparia tonsi to mayoko ri rao. Ia manganto’oka tonsi etu, “Mai pei kasiromu mangampea roa to bae to danaika i mPue Allah.
66019018	Mai mangantungku yau wombo-wombo ntau to mate, etu semo wombo makole-makole, pasi wombo nu ngkepala-kepala ntentara, wombo ntau to maroso, wombo njarang, pasi wombo ntau to mampolea jarang etu. Mai pei tungku yau wombo ntau samparia, to si’a watua pasi to watua, to mangurawa pasi to tu’amo.” Ewa wetu nato’o mpomakau etu.
66019019	Panewa aku mangkita binatang to maja’a pasi makolemakole nto lino pasi tentaranya sira siromu damangamusu Ia to mampolea jarang buya, pasi joaNya seja sira damangamusu.
66019020	Pei taa mawali apa binatang to maja’a etu rasoko sindara-ndara pei to pantuntu tuntu to taa monso. To pantuntu tuntu etu mangampake kuasa yako binatang etu tempo seore mangika palaong to taa rapobiasa. Ia mangantipu tau to re’e tondong binatang to maja’a pasi to mampue tau-tau binatang etu. Wali see naka binatang to maja’a pasi to pantuntu tuntu to taa monso etu sira dua rasoko panewa rataji yau lo’u raya ndano nu apu to la’u sedawa to mawea la’u ria.
66019021	Panewa makolemakole pasi tentaranya etu, sira samparia napopate yau mpanai to masuwu yako ri nganga nTau to mampolea jarang buya. Wali karoonya sira mate yau, ma’i tonsi mantungku yau wombonya jamo imba kabosunya.
66020001	Wali aku mangkita wo’u samba’a pomakau i mPue Allah ma’i yako ndate saruga. Ia mangkongko kunsi mbayau to taa ransani ungka ngkayombunya, pasi mangkongko seja rante to bae.
66020002	-
66020003	Wali pomakau etu ia mangansoko ule naga, ule to yako tempo owi. Ule naga etu semo to rato’oka i maja’a pasi i Kepala Measa. Wali ia mangansoko ule naga etu panewa ia mangampunguka rante panewa mangantajika yau lo’u raya mbayau to taa ransani ungka ngkayombunya. Ojo karoonya ia mangantajika yau ule naga etu ri raya mbayau, ia mangaba’a yau wayau etu panewa ia mangantondong, batuanginya taa maya raloka ane taa rawaika kuasa. Wali ule naga etu ia damaroo la’u raya mbayau etu sansowu nto’u kasaenya see tempo etu ia taa maya mangantipu to lino. Wali ojo karoonya sansowu nto’u etu ule naga etu ia daralapa muni ojo sangkodija tempo.
66020004	Wali ojo karoonya aku mangkita palaong etu, aku mangkita wo’u gadera-gadera makole. Pasi to matunda ri gadera makole etu, sira rawaika kuasa mawali to pobotus. Pasi aku mangkita seja tonii ntau to rapu’ak yau wo’onya. Naka pei rapu’ak wo’o nsira apa saba sira mampakarebaka mangkonong i Yesu pasi mangkonong tuntu i mPue Allah. Sira taa mampue resi binatang to maja’a bara resi tau-tau binatang etu, pasi sira taa seja mangantima tondong binatang etu ri kirenya bara ri palenya. Wali sira rapu’ak wo’onya pei i Pue Allah mampotuwu muni sira panewa sira maporenta sindara-ndara pei i Kerisitu sansowu nto’u kasaenya.
66020005	Wali tempo sira tuwu muni etu, tempo etu semo to rato’oka pangawangu muni i mPue Allah tau to uyunya. Pei tau mate to yusa, sira tawa tuwu muni tempo etu. Sira ri kapuranya sansowu nto’u etu panewa sira tuwu muni.
66020006	Wali tau to uyunya rawangu muni yako ri kapatenya etu sira masanang pasi sira i Pue Allah puenya. Sira taa damangarata kapate to kadua, etu semo rano nu apu. Pei sira damawali to pampue i mPue Allah pasi i ngKerisitu. Pasi sira damaparenta sindara-ndara pei i Kerisitu sansowu nto’u kasaenya.
66020007	Wali ojo karoonya sansowu nto’u etu, i Kepala Measa ia daralapa muni yako ri raya ntarungkunya etu.
66020008	Ojo palapa, ia dayau mangantipu to lino ri sambawo lino, etu semo tau to rato’oka to Gog pasi to Magog. Ia damampasiromunaka sira yau damamusu. Wali kaborosinya tau to napasiromunaka etu, kaborosinya ewa bone ri wii ntasi.
66020009	Wali tau ewa bone ri wii ntasi kaborosinya etu, sira siromu yako ri sambawo lino, mangampago kota to naporayang i mPue Allah pasi to nakaroos ntau i mPue Allah, sira damangamusu tau ri kota etu. Wali ojo karata nsira nja’u kota etu, sira mangalibu. Tongotongonya sira mangalibu kota etu, tudumo apu yako ndate yangi mangkoni yau sira.
66020010	Panewa i maja’a to mangantipu sira etu, ia rapanasoka yau lo’u raya ndano nu apu pasi sedawa to nakala’u nu binatang to maja’a pasi to pantuntu tuntu to taa monso. Wali la’u ria sira darasesai wuri eo rataka singkasaenya.
66020011	Wali ojo karoonya i maja’a rapanasoka yau lo’u rano nu apu, aku mangkita wo’u gadera Makole, gadera etu bae pasi buya. Pasi ri wawo gadera etu re’e to matunda. Wali lino pasi yangi miyai yako ri tangoNya panewa tamo rakita.
66020012	-
66020014	Panewa aku mangkita seja tau mate to tawa rawangu muni, sira rawangu muni seja. Tasi re’e mampaposuwu muni lemba ntau mate to re’e ri rayanya. Pasi Kapate pasi Lipu nTau Mate mampaposuwu muni seja tau to mate to re’e resi sira. Panewa Kapate pasi Lipu nTau Mate etu, sira rapanasoka yau seja lo’u rano nu apu. Rano nu apu etu semo kapate to kadua. Wali yako etu tau to mate to owo rawangu muni, to tu’am pasi to mangurawa, sira samparia mampotango gadera Makole. Panewa re’e buku-buku to raloka. Buku-buku to raloka etu nja’u ratulis mangkonong palaong to naika ntau etu. Wali sira rabotus singkonong pei palaong to naika nsira to nja’u ratulis nja’u raya buku etu. Panewa re’e wo’u samba’a buku to raloka, buku etu semo buku ngkatuwu.
66020015	Wali i sema tau to sanganya tare ratulis ri raya buku ngkatuwu etu, tau etu rapanasoka yau seja lo’u rano nu apu.
66021001	Wali yako etu aku mangkita wo’u yangi to bou pasi lino to bou, apa yangi to uyunya pasi lino to uyunya roomo rawali yau pasi tasi tamo re’e.
66021002	Pasi aku re’e seja mangkita kota to mapasing, to tudumaka yako resi i Pue Allah ndate saruga. Kota etu semo Yerusalem to bou. Pasi kota etu rapasilonga ewa raika mampasilonga tau we’a to mampake baju to magaya kojo yau mangantomu to langkai to danaporongo.
66021003	Wali ojo karoonya aku mangkita kota etu, panewa aku mangandonge wo’u loo to maroso yako ri gadera Makole. Loo etu manganto’o, “Lo’aja, tampa nakaroo i mPue Allah re’e ri oyo nto lino. Ia damaroo resi sira, pasi sira damawali tauNya. Wali i Pue Allah semo damaroo ri oyo nsira panewa Ia damawali Allah to napue nsira.
66021004	Ia damampalasi yau samparia ue mata nsira. Pasi tempo etu tamo re’e kapate, pasi tamo re’e kamawo ndaya, pasi tamo seja re’e to tumangi bara ntida, apa samparia to re’e tempo ruyu room rawali yau.”
66021005	Wali Ia to matunda ri gaderaNya etu, Ia manganto’o, “Lo’a, samparia anu to tempo ruyu Aku mangawali yau mawali bou wo’u.” Pasi Ia manganto’o seja, “Tulis gombo si’i apa gombo si’i monso pasi masipato rasarumaka.”
66021006	Panewa Ia manganto’oka aku, “Room! Aku semo Alpa pasi Omega, batuanginya Aku semo pamulanya pasi kapuranya. Wali i sema-sema to mangau warokonya Aku damangawaika ia damanginu ue yako ri mata nu ue to mangawaika katuwu, pasi ia taa damangabayar ue etu.
66021007	Wali i sema-sema to manang, ia damangantima samparia anu to si’i. Pasi Aku damawali Allahnya, pasi ia damawali anangKu.
66021008	Pei tau to maleo, pasi tau to taa mangaya Aku, tau to kajimi, tau to mampopate sa’e, tau to magoyal, tau to mampake do’a, tau to mampue pue to yusa pasi samparia tau to masanang sangkani mawuti, tau to ewa wetu tare ri Yerusalem to bou, sira re’e la’u rano nu apu pasi sedawa to mawea. Etu semo kapate to kadua.”
66021009	Wali ojo karoonya Ia magombo, panewa ma’i wo’u pomakau i mPue Allah. Ia samba’a yako ri pomakau pitu to mangkongko yama pitu to la’u pitu soba to kapuranya. Wali pomakau etu magombo resi aku, ia manganto’o, “Mai, aku damampaporaoka korom Kasimpande nu Ana Domba, etu semo ia to damawali rongonya.”
66021010	Wali ojo karoonya etu, aku nawaika i Nosa Mapasing pangkita. Ri raya mpangkitangku etu, aku nakeni mpomakau to mampogomboka aku ngena nto’u rapa ntongku to bae pasi malangan. Ojo karata mami dua ndate rapa ntongku etu, ia mangansuduka aku kota to mapasing, etu semo Yerusalem, kota to ma’i yako resi i Pue Allah ndate saruga.
66021011	Wali kota etu nja’u kayawa i mPue Allah, pasi kota etu makilo ewa watu to masuli olinya to rato’oka yaspis. Yaspis etu polas ralo’aka ewa kasa to rato’oka kristal.
66021012	Kota etu tiku rindi watu to bae pasi malangan. Rindi etu re’e sampuyu pei dua wombo. Wombonya etu nja’u pomakau i mPue Allah sampuyu pei dua. Ponto-ponto wombo etu, nja’u samba’a pomakau i mPue Allah. Pasi ponto-ponto wombo etu re’e sanga to ratulis, sanga etu semo sanga nu suku nto Israel to sampuyu pei dua.
66021013	Wali rindi ngkota etu re’e togo wombo tondo mata nu eo, pasi re’e togo seja wombo tondo utara, pasi re’e seja togo wombo ri tondo selatan panewa re’e seja togo wo’u wombo tondo ri kasoyo nu eo.
66021014	Wali rindi etu re’e sampuyu pei dua watu raposaka ri tundasinya. Watu etu re’e seja sanga to ratulis, etu semo sanga mpomakau nu Ana Domba to sampuyu pei dua.
66021015	Wali pomakau to mampogomboka aku etu ia re’e mangkongko toko weyawa to rapake mangansukat kota etu, wombonya pasi rindinya seja.
66021016	Kota etu magopa opo. Karadenya sewaju pei katawaanya. Wali pomakau etu mangansukat kota etu ia mangampake tokonya. Wali kota etu karadenya dua nsowu pei opo atu kilometer. Panewa ewa see seja katawaanya pasi kalanganinya.
66021017	Panewa yako etu pomakau etu mangansukat seja rindi ngkota. Sukat to napake mpomakau etu, sewaju pei sukat to napake nto lino. Wali rindi etu ono mpuyu meter kalanganinya.
66021018	Wali rindi ngkota etu raika yako watu to rato’oka yaspis, pasi kota etu raika yako weyawa to mayongo kojo pasi to polas ralo’aka ewa kasa.
66021019	Pasi watu to tundasi nu rindi ngkota etu rapakagaya kojo mangampake mpangaya-ngaya watu to masuli olinya. To uyunya watu to polasi ralo’aka to rato’oka yaspis. To kadua watu to maliwuyu ewa yangi, watu to rato’oka nilam. Panewa to katogo watu buya to rato’oka mira. To kaopo watu maliwuyu ewa ira, watu to rato’oka samrud.
66021020	To kalima watu buya mawaa to rato’oka unam. To kaono watu mawaa to rato’oka sardis. Watu to kapitu watu makuni to rato’oka ratna sempaka. Panewa to kawayu watu maliwuyu ewa tasi, watu to rato’oka beril. To kasio watu makuni to rato’oka krisolit. To kasampuyu watu maliwuyu to rato’oka krisopras. To kasampuyu pei samba’a watu to makamumu to rato’oka lasuardi. Pasi watu to kasampuyu pei duanya makamumu seja, etu semo watu to rato’oka kesubung.
66021021	Wali wombo ndindi to sampuyu pei dua, etu semo watu to buya pasi maliongu to rato’oka mutiara. Ponto-ponto wombo raika etu sampa’i mutiara to bae. Pasi jaya ngkota etu raika yako weyawa to mayongo kojo to polas ralo’aka ewa kasa.
66021022	Wali aku tare mangkita Banua i mPue Allah ri kota etu, Banua to napago ntau yau mampue mampakabae i Pue Allah. Tamo parluu Banua etu apa i Pue Allah anu Makuasa pasi Ana nu Domba Sira sangkani maroo nja’u ria, wali juku ri kota etu tau maya mampue mampakabae Sira.
66021023	Pasi kota etu tamo parluu wo’u karemenya yako eo pasi wuya. Apa kayawa i mPue Allah etu semo mampakareme pasi Ana nu Domba Ia semo lampunya.
66021024	Wali samparia to lino to si’a to Yahudi sira damalinja ri raya ngkareme nu kota etu. Pasi makole-makole nto lino damangkeni kasuginya nja’u raya ngkota etu.
66021025	Wombo ngkota etu sangkani tiloka. Tare raba’a wombo etu apa taa mawali wuri nja’u ria.
66021026	Wali to lino sira damangkeni samparia anu to meyawa pasi samparia kasuginya nja’u raya ngkota etu.
66021027	Pei ri kota etu tare anu to makarika to maya masua ri rayanya. Pasi tau to mangika palaong to maja’a bara tau to mawuti, tau etu taa seja maya masua ri raya ngkota etu. Ojo tau to re’e sanganya ratulis ri raya buku ngkatuwu to Ana nu Domba puenya, ojo patanya tau etu sira maya masua njo’u raya ngkota etu.
66022001	Wali yako etu pomakau i mPue Allah mampaporaoka aku koro nu ue to mangawai katuwu. Ue etu malino kojo ewa kasa to rato’oka kristal. Wali ue etu maili yako ri gadera to napatunda i mPue Allah pasi Ana nu Domba.
66022002	Panewa yako nja’u ria ue etu maili seja ri tongo njaya ri kota etu. Pasi ri towo nue etu sambote pei sambote re’e kaju to mangawai katuwu. Kaju etu pontoponto wuya nakawua. Wali sampuyu pei dua ngkani rayanya santo’u mawua. Wali ira ngkaju etu rapake ewa pakuli damampakatao muni to lino to si’a to Yahudi.
66022003	Wali anu to natonaa i mPue Allah tamo re’e. Gadera i mPue Allah pasi gadera nu Ana Domba re’e ri raya ngkota etu, pasi to papolaongiNya mangika palaong mampue mampakabae Sira.
66022004	Sira damangkita lio i mPue Allah, pasi sanga i mPue Allah daratulis ri kire nsira.
66022005	Wali tempo etu tamo re’e kawuri, wali sira tamo parluu reme nu eo pasi pansona apa i Pue Allah semo reme. Wali sira damaporenta sindara-ndara pei i Pue Allah rataka ri singkasaenya.
66022006	Wali ojo karoonya aku mangkita etu, pomakau i mPue Allah manganto’oka aku, “Gombo si’i monso pu’u pasi masipato rasarumaka. I Pue Allah to mangawaika to pantuntu tuntuNya i Nosa Mapasing, Ia semo to room mampokau pomakauNya ma’i resi komi to papolaongiNya, damampaponsanika komi palaong to tamo masae damawali.”
66022007	Wali i Pue Yesu manganto’o, “Padongeka kojo! Aku majoli ma’i. Wali masanang kojo tau to mampodongeka kareba to ratulis ri raya buku si’i mangkonong palaong to damawali.” Ewa wetu gombo i mPue Yesu.
66022008	Wali aku semo i Yohanes, aku semo to mangandonge pasi mangkita palaong to napapokitaka mpomakau i mPue Allah aku. Tempo aku mangandonge pasi mangkita, aku madungku yau ri tana ri tango mbiti mpomakau etu mampue resi ia.
66022009	Pei ia manganto’oka aku, “Ne’e mampue resi aku. Pampue resi i Pue Allah! Apa aku seja to papolaong i mPue, sewaju pei korom pasi sewaju pei a’i-a’i ngkorom, etu semo to pantuntu tuntu i mPue Allah, pasi sewaju pei samparia to mangaluluka gombo to re’e ratulis ri raya buku si’i.” Etu semo to nato’oka mpomakau etu aku.
66022010	Pasi yako etu ia manganto’oka seja aku, “Ne’e mangawuni gombo to ratulis ri raya nu buku si’i to manganto’o yami palaong to damawali, apa mosumo temponya damawali.
66022011	Wali i sema to mangika palaong to maja’a, biakamo napongika palaong to maja’a etu. Pasi i sema to lengkonya makarika, biakamo lengkonya etu makarika. Pasi i sema to mangika palaong to singkonong pei i Pue Allah, biakamo napongika palaong to singkonong pei i Pue Allah etu. Pasi i sema to i Pue Allah Puenya, biakamo napongika lengko to masipato naika ntau to i Pue Allah Puenya.”
66022012	Wali i Yesu manganto’o, “Padongeka! Aku majoli dama’i mangangkeni ntanapa ntau. Wali Aku damangawaika sira samba’a pei samba’a singkonong ewa palaong to nikanya.
66022013	Aku semo Alpa pasi Omega, batuanginya Aku semo to uyunya pasi to purinya, to pamulanya pasi to kapuranya.” Etu semo gombo i Yesu.
66022014	Wali masanang raya ntau to mangantatap bajunya, apa ane ewa see, sira masipato mangkoni wua ngkaju to mangawai katuwu, pasi sira masipato seja masua ri raya ngkota liu ri wombonya.
66022015	Pei tau to makarika lengkonya, to raporapaka ewa asu, pasi tau to mangadoti sa’e, tau to magoyal, tau to mampopate sa’e, tau to mampue pue to yusa, pasi samparia tau to masanang sangkani mawuti, sira samparia paka nja’u sambali ngkota.
66022016	Wali i Yesu manganto’o wo’u, “Aku semo i Yesu, pasi Aku room mampokau pomakaungKu resi komi mampakarebaka tau to mangaya Aku mangkonong palaong to si’i. Aku semo kalenya pasi wiyaa i Daud. Pasi Aku semo batu’e ngkeo anu to mareme kojo.” Etu wo’u gombo i Yesu.
66022017	Wali yako etu, i Nosa Mapasing pasi Kasimpande nu Ana Domba sira manganto’o, “Maimo!” Pasi i sema tau to mangandonge gombo si’i, matao ia seja manganto’o, “Maimo!” Pasi i sema to mangau warokonya, biakamo ia naka ma’i. Pasi i sema to rani, biakamo ia mangoko ue to mangawai katuwu, ue etu tare olinya to danabayar.
66022018	Wali aku mampatiendoka samparia tau to mangandonge gombo to ratulis ri raya buku si’i mangkonong palaong to damawali, aku manganto’o ane re’e tau to mangadugangika gombo to yusa, i Pue Allah damangadugang seja huku ntau etu see tau etu mangarata seja soba to re’e ratulis ri raya buku si’i.
66022019	Pasi ane re’e tau to mangangkurang gombo to ratulis ri buku si’i mangkonong palaong to damawali, i Pue Allah damangoko yau tila ntau etu ri kaju to mangawai katuwu to re’e ri kota mapasing anu to re’e ratulis ri buku si’i.
66022020	Wali i Yesu manganto’o gombo si’i monso, pasi Ia manganto’o, “Aku majoli ma’i.” Amin! O Pue Yesu, ma’imo!
66022021	Wali aku mamporapika resi i Pue Yesu see Ia mampaponsanika kanotoNya resi samparia tau to i Pue Allah Puenya.
