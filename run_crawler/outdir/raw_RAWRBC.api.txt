40001001	Abraham pvlí pvlaq Dawi ang pvlí pvlaq Yesu Kristu dvcì gùn we shìpan kàru.
40001002	Abrahamí nø Isak, Isakngí nø Yaku, Yakuí nø Yuda nvng angnvm rì svng shvzat yà:ngà.
40001003	Yudaí nø Tamar taqkèní Perezi nvng Zera; Perezií nø Hezron, Hezroní nø Aram svng shvzat yà:ngà.
40001004	Aramí nø Aminadab, Aminadabmí nø Nashon, Nashoní nø Salmon svng shvzat yà:ngà.
40001005	Salmoní nø Rahab taqkèní Boazi svng shvzat yà:ngà. Boazií nø Ruta kèní Obed, Obední nø Yeshi svng shvzat yà:ngà.
40001006	Yeshií nø koqkv́m pè Dawi svng shvzat yà:- ngà. Dawií nø, Uria chø̀mmè í yà:ngì mè kèní Solomon svng shvzat yà:ngà.
40001007	Solomoní nø Rehoboam, Rehoboamí nø Abiya, Abiyaí nø Asa svng shvzat yà:ngà.
40001008	Asaí nø Yehoshafat, Yehoshafatní nø Yoram, Yoramí nø Uzia svng shvzat yà:ngà.
40001009	Uziaí nø Yotam, Yotamí nø Ahazi, Ahazií nø Hezekia svng shvzat yà:ngà.
40001010	Hezekiaí nø Manase, Manaseí nø Amon, Amoní nø Yosia svng shvzat yà:ngà.
40001011	Babelon móng svng bashà rì vgùngv́m yà:ngà nǿngla taq, Yosiaí nø, Yekonia nvng angnv̄m rì svng shvzat yà:ngà.
40001012	Babelon svng vgùngv́m bǿà mèpv̄ng, Yekoniaí nø Shealtiel, Shealtielí nø Zerubabel svng shvzat yà:ngà.
40001013	Zerubabelí nø Abiud, Abiudní nø Eliakim, Eliakimí nø Azor svng shvzat yà:ngà.
40001014	Azorí nø Zadok, Zadokngí nø Akim, Akimí nø Eliud svng shvzat yà:ngà.
40001015	Eliudní nø Eleazar, Eleazarí nø Matan, Mataní nø Yaku svng shvzat yà:ngà.
40001016	Yakuí nø Mari ang chø̀mpè Yosep svng shvzat yà:ngà we; Kristu wa, tǿò pè Yesu nø, Marií gv̀l yà:ngà.
40001017	Wervtnø Abraham dvciq kèní Dawi dvciq høq shvngbe nø tiqcé vbì dvciq í yà:ngì. Vrá, Dawi dvciq kèní Babelon móng svng vgùngv́m yà:ngà dvciq høq tiqcé vbì dvciq í yà:ngì. Babelon svng vgùngv́m yà:ngà yv́ng kèní Kristu dvciq høq gø tiqcé vbì dvciq í yà:ngì.
40001018	Yesu Kristu gv̀l yà:ngà dāng nø yadø íe. Angmè Mari nø Yosep svng dv́nshi bǿì mèpvng, angní shini màshvzøngshì dvgvp, ang nø Shànshér Pvlacè taqkèní góngshvng mø̀í we svng dǿm bǿà.
40001019	Ang chø̀mpè Yosep nø døngman vsvng í nø, ang svng shvraq chaq màmvyǿ rvt, mvyø̀:ní ang svng gurlv́m dvdv̄m lú:ngà.
40001020	Wedø ínìgø a:ngí yarì dāng dvda: mò ke, kū, Vkàngpè Ang dvzv́r tiq gǿ nø yøpnv́ng taq ang svng dvtánshì nø yadø a:lòe. “Dawi pvlí pvlaq Yosepmé, nà svng vdv́nshìshaq mè Mari nø nvchø̀mmè washìlv́m lòng dang mèdètiqshìni. Pàwálv́m wani ang góng taq cv̀mré ríò lòng nø, Shànshér Pvlacè taqkèní íe.
40001021	A:ngí nø angcè tiq pè gv̀l daqòe. Ang bø̀ng nø nàí Yesu, wa tǿ ràe. Kadø íe wani Ang dvcì cèrì svng angmaq mvrà kèní chutchv́nglv́m pè nø Ang íe,” a:lòe.
40001022	Yarì shvngbe í yà:ngì we nø, Vkàngpèí kàdvtutshú pè taqkèní shø̀n yà:ngà kà dvhø̄:mò we íe.
40001023	We kà nø, “Eyv̀ngnøng, chø̀myoré vjø̀ng tiq mè nø góngshvng mø̀í long nø, Angcè tiq pè gv̀l daqòe. Ang bø̀ng nø, Immanuel, tǿ lú:ngòe,” wae. Wekà nø, “Gvray nøngmaq nvng v̄le,” wa kà íe.
40001024	Yosep nø yøp yv́ng kèní vshat ráì kvt, Vkàngpè Ang dvzá:rí ang svng dvká:mò dø tiqdvchá cà:nò nø, wemè svng ang chø̀mmè washìlv́m lūshì yà:ngì.
40001025	Inìgø, angcè mvgv̀l daqò dv́ngte ang nvng màshúshi. A:ngí cv̀mré pè vbø̀ng nø Yesu, wa tǿòe.
40002001	Koqkv́m pè Herod angni taq, Yuda gùrwang Betlehem mvrìng yv́ng Yesu gv̀l bǿà mèpvng, kū, nv̀msvr làm kèní Meji vsvng tiq mvdò Yerusalem wamà svng tuq ráì nø yadø wae.
40002002	“Yuda dvcì Koqkv́m angshv́r gv̀l daqà pè kayv́ng v̄le ma? Kadø íe wani Ang kurnip chv̀ng nø nv̀msvr làmø yv̀ng bǿshà rvtnø, Ang svng noqlv́m nøngmaq dì rásha,” wae.
40002003	Koqkv́m Herotní yakà tá bǿà kvt, ang gø, Yerusalem wamàrì shvngbe gø gónggi lú:ngì.
40002004	Bashà rìò shvrúngshú vjìrì nvng dvrá svrarì shvngbe dvkø̀:mò dá:ngí, Kristu wepè nø kayv́ng gv̀llv́m dv́n yà:ngà má, wa a:ngí angmaq svng rø:tnòe.
40002005	Angmaqí ang svng vtá:nò nø, “Yuda gùrwang Betlehem mvrìng yv́ng íe. Kadø ìe wanï kàdvtutshú pèí yadø vrū yà:ngà.
40002006	‘Yuda rvgaqò Betlehem mvrìngé, nà nø Yuda rvgaq vgo zǿmshúrì dvhø̀ø̄ cv́m vtv̄ng we nø kadø ínìgø mèí. Kadø ìe wanï Ngà dvcì Israel cèrì svng roqālv́m dvpvt, Øpshú dù pè nø nà taqkèní būng longe,’ wae,” wa vtá:nòe.
40002007	Wekvt Herotní, Meji rì svng mvyø̀:ní goò nø, kùrnip wechv̀ng dvtánshi we rvtø̀ tøpnì tøprāng røt lún bǿà nø;
40002008	angmaq svng Betlehem kaq dvzá:rò sórí, “Edinøng nø, Cv̀mré wepè svng shvlá dv̀ngwa èláv́mnøng. Eyv̀ng bǿnø̀ng kvt, ngà gø dø̄ng nø Ang svng noqlv́m dvpvt, ngà svng vrá dètá lóngshà,” a:lòe.
40002009	Koqkv́m kà tá bǿà dá:ngí angmaq dìá:mì nìnø, ku, nv̀msv̄r làmø̄ angmaqí yv̀nga:pmà we kurnip chv̀ng nø, angmaq vzv̀ngzv̀ng Cv̀mré pè vl tvnu dāng høq di dā nø weyv́ng nārshiá: mì.
40002010	Kurnip chv̀ng svng angmaqí yv̀ng bǿà kvt, angmaq vtv̄ng kèní dvbù lú:ngì.
40002011	Wekvt chø̀m svng angmaq gòngá:mì nìnø, cv̀mré pè nø angmè Mari nvng v̄l dā we svng yv̀ng bǿà kvt angmaq kǿng kupshì nø Yesu svng noqòe. Wekvt angmaqò pø̀rì vpù:nò nø vshé, ngórdorcì nvng muracì gønpaq Ang svng zíòe.
40002012	Herod yv́ng svng màtv́nglv́m, yøpnv́ng taq Gvrayí vgám dvtú daqà rvt angmaq nø, dvgá tvràrà angmaq móng svng loá:mì.
40002013	Angmaq loá:mì mèpvng, èyv̀ngnøng, Vkàngpè Ang dvzv́r tiq gǿ, yøpnv́ng taq Yosep svng dvtánshì nø, “Ekūngshì; cvmré pè nvng angmè èshø:lò nø Ejip móng svng èvtshìv́mnøng. Ngàí nà svng vrá màdvtáng dak dv́ngte nø weyv́ng v́ldv̀ng èwànø̀ng. Kadø íe wani Herotní cvmré pè svng láò nø shvmv́nglv́m dá:nòe,” a:lòe.
40002014	Wervt Yosep chàng kungshì nø, yaqdø̀:ngí cvmré pè nvng angmè shø:lò sórí, Ejip móng svng búngá:mì nø,
40002015	Herod shìá:mì høq wervgaq v́ldv̀ng wae. Yalòng nø Vkàngpèí kàdvtutshú pè taqkèní, “Ngàcè pè svng nø Ejip móng kèní Ngàí gong bǿngà,” wa shø̀n yà:ngà kà dvhø̄:mò we íe.
40002016	Wekvt Meji rìí ang svng ti mvlá:nò we svng Herotní dǿm bǿà kvt, vtv̄ngshaq shv̀mná vcōr lú:ngì nø, Meji rì kèní tøpnì tøprāng vrøtshaq rvtø̀ svng su:nò sórí vsvng dvzá: rò nø, Betlehem mvrìng nvng we gùrhø̄m shvngbe taqò vní nǿng kèní pv̄ngkaq lvngà svré í dv́ngte svng sha:tnòe.
40002017	Yalòng nø kàdvtutshú Yeremia taqkèní shø̀n yà:ngà kà vhø̄má:mì. A:ngí shø̀:nò we nø,
40002018	“Ungūng dvdǿrshi nø rv̀ngshv̄ng wa we shaq, Rama mvrìng taq ngøkà táshìe. Rakel nø angcǿ angcèrì dvpvt ngø̄ we íe. Angcèrì màv̀lá:mì rvtnø, nøt shvlø̀m we svng gø a:ngí màtōò,” wae.
40002019	Wedø ínìgø Herod shìá:mì mèpvng, kū, Vkàngpè Ang dvzv́r tiq gǿ nø, Ejip móngø yøpnv́ng taq Yosep svng dvtánshì nø yadø wae.
40002020	“Ebúng; cvmré pè nvng angmè èshø̄:lò nø, Israel móng svng èlōnøng. Pàwálv́m wani cv̀mré pè gø̀nshaq svng shvmv́ng mvyǿ rì nø shìá:mì,” a:lòe.
40002021	Wervt ang búng nø, cvmré pè nvng angmè shø:lò sórí Israel móng svng vtv́ng ráì.
40002022	Wedø ínìgø Arkelau nø angpè Herod tvlē, Yuda gùrwang koqkv́m wáshì we kà a:ngí tá bǿà kvt, weyv́ng svng ang dí mvkv̄mshi. Wemvdv̀mø, yøpnv́ng taq Vkàngpèí ang svng vgám dvtúò rvtnø, ang nø Galili gùrwāng svng yïlshì nø;
40002023	Nazaret mvrìng svng di nø weyv́ng v̀lá:mì. Yalòng nø kàdvtutshúrì taqkèní, “Ang svng nø Nazaren vsvng tǿ lú:ngòe,” wa nø shø̀n yà:ngà kà dvhø̄:mò we íe.
40003001	Wenila taq Tiløp Yohan būng lú:ngì nø, Yuda gùrwang rvgaq mvgūng móngø mvshǿl dvsha:ngò sórí,
40003002	“Nøt èlíngshìnø̀ng; pàwálv́m wani muqlàng móngdàn níshi ráì,” wae.
40003003	Kadø íe wani kàdvtutshú Esayaí shø̀n yà:ngà dø, “Rvgaq mvgung móng yv́ng tiq gǿ vkiq nø, ‘Vkàngpè tvrà dègǿanøng, Ang tvrà mèdóngānøng,’ wae,” wa, shø̀n yà:ngà pè nø yapè ni íe.
40003004	Yohan nø, golawu møl bèlaq gwashì nø, ang vjuq taq nø shacē juqnv́m nv́mshie. Ang v́mlv́m nø cóngkut nvng zø̄mwàng kwátì íe.
40003005	Weyv́ng kèní Yerusalem rì gø, Yuda gùrwāng shvngbe nvng Yordan tì kupa yapa pv̄ngtut taqtutrì shvngbe gø ang yv́ng svng di nø,
40003006	angmaq mvrà vchángshì taqsórí, Yordan tìwàng yv́ng angmaq svng Yohaní tiløp løpmaòe.
40003007	Wedø ínìgø Farisirì nvng Sadukirì mvmē, tiløp lúnlv́m dì ráì we svng a:ngí yv̀ng bǿà kvt, angmaq svng a:ngí a:lò we nø, “Bø̀naqshvràng angcè rìé, dvgáni tuq daq we shv̀mná høp lòng taqkèní lutshilv́m dvpvt kagǿí dèshatnønge ma?
40003008	Nøt língshi shù shv́ng we angshí èshí lóngnø̀ng.
40003009	Vrá, ‘Nøngmaq nø vkop vkàng Abraham pvlí pvlaqrì íshàe, wa nvrø̀m mèdètéshinø̀ngni. Kadø íe wani ngàí namaq svng v̄la:tnìni, Abraham dvpvt pvlí pvlaq ílv́m nø, lóng yarì taqkèní Gvrayí dvbūng ngu:tnòe.
40003010	Vrá wvrdi nø shǿngrì angrø̄ taq tvlú dvcínshaq íe. Wervtnø angshí shvlá mvshí we shǿngtø̀ng vrv̀m svng nø rǿ:mò nø svmi svng gūr bǿòe.
40003011	Nøt èlíngshìnø̀ng we dvtānlv́m rvt ngàí nø tì taq tiløp løpmaìe. Ngà mèpvng di daq pè Ang nø, ngà mvdv̀m té nònggùn jòre. Ngà nø Ang híshvnām chutnā we vshuq wáshìlv́m gø màpǿng. A:ngí nø Shànshér Pvlàcè taq gø, svmi taq gø, namaq svng èløpmvtnønge.
40003012	Ang làwøt gø̀m gø Ang wūr taq lá:ngò taqsórí, Angò làkòn tø̀m svng A:ngí lānglāngwā dvshèr daqòe. Angò vzōng nø vzá taq rvdāò nø, angpv́l nø maq mvdv́ngshi we svmi taq wv́r bǿòe,” a:lòe.
40003013	Wervtø̀ taq Yesu nø Yohaní tiløp løpma dvzv́rshilv́m dvpvt, Galili gùrwang kèní Yordan tìwàng svng dì ráì.
40003014	Inìgø Yohaní Ang svng vgám mvyǿ nø, “Ngà svng mv̀ng Nàí tiløp løpma rà ke, kadø í nø Nà ngà yv́ng svng èdi ráì ma?” a:lòe.
40003015	Iwe, Yesuí vtá:nò nø ang svng, “Akvt nø laq í, pàwálv́m wani nøngmaqí døngman tvrà í dv́ngte dvgø̄m lúnlv́m dvpvt, yadøni wàì kvt vdūe,” a:lòe. Wekvt Yohan nø Ang kà svng nøt vráe.
40003016	Tiløp løpma bǿà weó, Yesu nø tì kèní búng lú:ngì chàng ku, muqlàng vtáná:mì nø Gvray Pvlacè nø kāø̄ dø lāshi daqì nø, Ang mvdv̀m tap daqi we svng yà:ngòe.
40003017	Wekvt, muqlàng kèní kà tiqlòng shø̀n daqì nø, “Ngà vtv̄ngshaq nøtshø̀m nø Ngà shóngshø̀ng we Ngàcè pè nø yapè íe,” wae.
40004001	Wekvt Sataní dvløt we vhǿmlv́m dvpvt, Yesu nø Shànshér Pvlàcèí rvgaq mvgūng móng svng shø̄l bǿà.
40004002	Ang nø v́mpà màv́mv́m vnatshi we vbìcé nï vbìcé yaq vlé ráì mèpvng, svríshì lú:ngì.
40004003	Wekvt dvløtshú pè Ang yv́ng dì ráì nø, “Nà nø Gvray Angcè pè èí kvtkèní nø, lóng yarì svng zidòng lví lōng dø dèká:mò,” a:lòe.
40004004	Inìgø Yesuí vtà:ngò nø, “Vsvng nø zidòng kèní wā cúnshì we mø̀í, Gvray nònggøp kèní būng we Mongkà, kà vrv̀m kèní mv̀ng cúnshì lún we íe,’ wā nø̀ vrūshaq íe,” a:lòe.
40004005	Wekvt rá Sataní Ang svng shànshér wamà vdòng svng shø̄l bǿà nø, shànshér tø̀ngnø̄ zòngmuq yv́ng shvri: pmò dá:ngí,
40004006	“Nà nø Gvray Angcè pè èí kvtkèní nø, pv̄ngkaq dègupshi. Pàwálv́m wani, ‘Vkàngpèí Ang dvzv́rrì svng nà dvpvt dvká:mò nø̀, Nà hí nø lóng taq lēmènàtøpmv̄m dø, angmaq wū:rí nà svng nàbūn daqe,’ wa nø vrūshaq íe,” a:lòe.
40004007	Yesuí ang svng, “Iwe, ‘Nvkang pè Gvray kaq nàí dvløt mvdaq,’ wā nø gø̄ vrūshaq íe.” a:lòe.
40004008	Wemèpvng rá, Sataní Ang svng vtv̄ngkèní vháng we shìgùng svng shø̄l bǿà dá:ngí, móng dø̄ngtáng móngdànrì í dv́ngte nvng werìò ngø̀r dvgùng Ang svng shvyā:ngò sórí,
40004009	“Nà køt èngǿmshi nø ngà svng ènokngà kvtkèní, yarì shv̄ngbe nø ngàí Nà svng zílv́m íe,” a:lòe.
40004010	Wekvt Yesuí ang svng, “Satan nà, èlo! Kadø íe wānï, ‘Nàí nø nà Nvkàngpè Gvray kaq ènoqò nø̀, Ang svng wā dvzø̄m ràe,’ wā nø lè vrūshaq íe,” a:lòe.
40004011	Wekvt Satan nø Ang yv́ng kèní rv́lshìá:mì nø, kū, muqlàng dvzv́rrì dì daqì weí Yesu svng dvzø̄:mòe.
40004012	Yohan svng róng bǿà we kà Yesuí tá bǿà kvt, Ang nø Galili gùrwang svng yïlshìá:mì.
40004013	Vrá, Nazaret mvrìng kèní vcílshi ráì nø, Zebulun nvng Naftali gùrwang taqò tìnúng shvnv̄ng v̄l we Kapernom mvrìng yv́ng v̀lá:mì.
40004014	Yalòng nø, kàdvtutshú Esaya taqkèní shø̀n yà:ngà kà dvhø̄:mò we íe. A:ngí shø̀n yà:ngà we nø,
40004015	“Zebulun móng nvng Naftali móng, Yordan rvmè kūpā tám, tìnúng shvnv̄ng tìrìn tvràrà, wv́ngzà dvcì rìò Galili gùrwāng taq,
40004016	Dø̄lòng vdòngø̄ rūng we bashà rìí nø, Gálong rùngmè tiqlòng yv̀ng lú:ngòe. Shì móng nvng ang bàngzì vdòng taq v̄l rì angmaq yv́ng svng gø, Gálù:ngí vwān daqòe,” wae.
40004017	Wervtø̀ kèní Yesuí mvshǿl dvshv̄ng pà:ngò nø, “Nøt èlíngshinø̀ng; pàwálv́m wani muqlàng móngdàn níshi ráì,” wae.
40004018	Galili tìnúng shvnv̄ng di ke, Piter, tǿò we Simon nvng angnv̄m pè Anderu nv̄mnícè nø tìnúng taq shǿmgún dvgupke we Yesuí yv̀ng bǿà. Kadø íe wani angnínv̄m nø nga vkwìkē vsvng íe.
40004019	Yesuí angnínv̄m svng, “Ngà mèpvng ècv̀n ráshì. Ngàí nàní svng vsvng vkwíshú wáshì dvzv́rlv́m íe,” a:lòe.
40004020	Welā:ngí ni angní nā:- mí shǿmgúnrì cā là:ngò nø Ang mèpvng cv̀n bǿà.
40004021	Weyv́ng kèní vrá dìá:mì nìnø, angnínv̄m shø̀ngshāng vní pè, Zebedi Angcè Yaku nvng angnv̄m pè Yohan svng vhǿm bǿà. Angní nø angpè Zebedi nvng tiqdø kùngshí taq angmaq shǿmgúnrì dvcēshì nø v̄l dāe. Wekvt A:ngí angnínv̄m svng gø gōòe.
40004022	Welā:ngí angní nā:mí nø, angpè nvng kùngshí lòng cā là:ngò nø Ang svng cv̀n bǿà.
40004023	Yesu nø Galili rvgaq shvngbe taq tvríshì nø, angmaq júrøt chø̀mrì taq shvngø: tnò nø, muqlàng móngdàn Dvbùshv̀ngkà dvsha:ngò sórí, bashà rì dvhø̀ø̄ dvjv́ng, zøtná angpv̀npà:ní ziqkéò vsvng shvngbe kaq dvbānaòe.
40004024	Wekvt Ang shv̀ngkà nø Siria móngkøp taq shv̀ngá:mì nø, zā vsvng shvngbe, zøtná angpv̀npà:ní ziqkéò rì, cá:ngí dvrūkéò rì, timkéò rì nvng hí wūr vzø̀m shì rì shvngbe nø, vsa:ngí Yesu yv́ng svng shøla:tnà nø, A:ngí angmaq svng dvbānaòe.
40004025	Wekvt nø Galili nvng Dekapoli rvgaq, Yerusalem nvng Yuda rvgaq nvng Yordan tì kupā rvgaq kèní vsvng loksu:kngí Ang svng cà:nòe.
40005001	Vsvng loksokrì svng yv̀ng bǿà rvt, Yesu nø mvrè yv̀ng svng ngāng nø rúng bǿì kvt, Ang coqcv́nrì Ang yv́ng dvkǿmshi ráì.
40005002	Wekvt Ang nònggøp kà pūngshì nø, angmaq svng yadø shvngøt pà:ngòe.
40005003	“Pvlacè dang mvshámhoq dvshá dǿmshirì nø ìshøt ìgv̀n v̄le; kadø íe wani muqlàng móngdàn nø angmaqò íāòe.
40005004	Rvyù rvyúng vsvngrì nø ìshøt ìgv̀n v̄le; kadø íe wani angmaqí nø nøt shvlø̀m we lún lú:ngòe.
40005005	Nøt cipshì vsvngrì nø ìshøt ìgv̀n v̄le; kadø íe wani rvgaq nø angmaq vpvt longe.
40005006	Døngman lòng svng mvrøt nø bál vsvngrì nø ìshøt ìgv̀n v̄le; kadø íe wani angmaq nø bál mvsø̀n shø̀mlv́m íe.
40005007	Vsvng kaq dvsházā sháò vsvngrì nø ìshøt ìgv̀n v̄le; kadø íe wani angmaqí nø dvsházā we lún lú:ngòe.
40005008	Nøt mv́ngshèr vsvngrì nø ìshøt ìgv̀n v̄le; kadø íe wani angmaqí nø Gvray kaq yv́ng lún lú:ngòe.
40005009	Vsvng kaq shvrv́m shvráò vsvngrì nø ìshøt ìgv̀n v̄le; kadø íe wani angmaq svng nø Gvray angcèrì, wā tǿ lú:ngòe.
40005010	Døngman tvrà rvtnø dvki vrèlv́m vhǿ:mò vsvngrì nø ìshøt ìgv̀n v̄le; kadø íe wani muqlàng móngdàn nø angmaqò íāòe.
40005011	Ngà dvpvt rvt vsa:ngí namaq svng shèyǿmnø̀ng nø dvki nàrènøng taqsórí, namaq dang mvdìng we kà mvgv́m angpv̀npv̀n shø̀n rā we nàhǿmnøng dvgvp namaqí nø ìshøt ìgv̀n èlúnnø̀nge.
40005012	Namaq nø shaqshaq wa dèbùnøng; kadø íe wani namaqò zìbè nø muqlàng taqlapmø̄ gvzà luqe. Namaq vzv̀ng kaqò kàdvtutshúrì svng gø angmaqí wedøni dvki vrè yà:ngà.
40005013	Namaq nø rvgaq taq v̄l rì dvpvt shvlaq èínønge. Iwe, shvlaq nø kíshaq bø̀lvm nìnø, vrá lvkí long dø wá màshvla rvt pà vjú màvl. Pv̄nglap svng gu:rò nø, vsa:ngí lv̄mlv́m wa íe.
40005014	Namaq nø rvgaq taq v̄l rì dvpvt gálong èínønge. Būnglut yv́ngø̄ shvzøngshaq wamà nø má màshvla.
40005015	Vrá, svmigwìn gø, dvciqò dá:ngí mvgù:rí ku:pmò we kagǿ gø màvl. Svmi shvrúngrà taq lè shvrú:ngò nø, chø̀m taq vl rì shvngbe svng dvgáāòe.
40005016	Wedø tiqdvchá, namaqí shvla we bv̀nlì èwànø̀ng we svng vsvngrìí yà:- ngò nø, muqlàng taqlapmø v̄l pè namaq Nvpè ngø̀r dvgùng svng lashvrïng lú:ngò dø, namaq gálong nø angmaq mv́rdv̀ngø dègáānø̀ng.
40005017	Ngà nø Dvrá nvng kàdvtutshú kàrurì svng catlv́m rvt dì daqì mèlv́nshàni. Ngà nø catlv́m dø̀ng dakngà we mø̀í; werì dvgø̄mlv́m rvt mv̀ng dø̀ng dakngà.
40005018	Ngàí namaq svng kàdøng v̄la:tnìni. Muqlàng rvgaq vlēv̄m nø dvrá lòng taq v̄l rì shvngbe køtgø̄m dvhø̄m daqò høqshaq, Dvrá lòng taqò kàru angteq tiqchv̀ngcè gø, angmvkwiq tiqlòngcè gø, màmv̄ngv̄m.
40005019	Wedø í rvtnø, dvkv́mkà yarì taqkèní cv́m vtv̄ng we tiqciqcè svng mvcà:nò nø, dvgá vsvng kaq gø welòng døni shvngø:tnò we kagǿ ínìgø, muqlàng móngdàn taq cv́m vtvng gǿ tǿlv́m í longe. Iwe, dvkv́mkà yarì cv́n dvdø̄:ngò nø, dvgá vsvng kaq gø welòng døni shvngø:tnò we kagǿ ínìgø, wegǿ mv̀ng nø muqlàng móngdàn taq ring we tǿlv́m í longe.
40005020	Ngàí namaq svng v̀la:tnìnï, namaq nø dvrá svrarì nvng Farisirì angmaq døngman lòng mvdv̀m mvzv́n mèdøngmannøng kvtkèní nø, kadø ínìgø namaqí muqlàng móngdàn góng mèlúnnø̀ng.
40005021	Cārvmàng vsvngrì kaq nø, ‘Vsvng shvt mvdaq; vsvng shvt we kagǿ ínìgø dvrá dvra we vhǿm vdū longe,’ v̄l yà:ngà kà namaqí vtáshaq íe.
40005022	Iwe, Ngàí namaq svng v̄la:- tnìni; kagǿ ínìgø angnv̄m angchvng tiq gǿ svng mvtú màdá shv̀mná rí gǿ nø dvrá dvrā we vhǿm vdū longe. Kagǿ ínìgø angnv̄m angchvng kaq yv́ng mvtv̀má:mò nø, nà nø angdé èíe, wa shø̀n vsvng nø shaqré lìpòngmè taq dvrá dvra we vhǿm vdū longe. Kagǿ ínìgø angnvm angchvng svng dvrøq nø, ‘Angdál nà!’ wa shø̀n gǿ nø zupv̄ng svmi móng kèní mvlutshì long.
40005023	Wedø í rvtnø shvrúngrà yv́ng svng nàò shvrúng gønpaq nàí èlv́nga:tnò ke, nvnv̄m nvchv̄ng tiq gǿgǿí nà svng shvràlv́m la v̄l we èdǿmshi lōng nìnø;
40005024	nàò shvrúng gønpaq lòng nø shvrúngrà shvnvngø èlà:ngò dá:ngí, èdïvm nø nvnv̄m gǿ nvng shini shèrv́mshìv̄m. Wedá:ngí wā nàò shvrúng gønpaq lòng nø shèrú: ngò.
40005025	Nà nvng nàkokéshì we vsvng nvng shini tvràrāmø èdìshi dvgvp, cāncān ang nvng shèrv́mshì; mø̀íni nà svng èko pèí dvrá vji wūr taq tèlē bø nø, dvrá vjìpèí rá ang cìlcè svng tèlē bø̄ nìnø, nà svng tūng taq èróng bǿe.
40005026	Ngàí namaq svng jø̀ngjǿng v̄la:tnìni, bèshān tiqgø̀mcè gø màmvzāshi høq mèwaqnø̀ng dv́ngte weyv́ng kèní mèlutshinø̀ng.
40005027	‘Vsvng svma dvchap mvdaq,’ wà yà:ngì kà namaqí vtáshaq íe.
40005028	Wedø ínìgø Ngàí namaq svng v̄la:tnìni. Kagǿ ínìgø svmaré tiqmè svng láshì mvyǿ nø:tní dvjaqò gǿ nø, nøt vdòng taq wemè nvng dvchap we tō wà bǿà we íe.
40005029	Nà vbàng nēí nà svng vtøp dèzv́r nìnø, èkù:nò nø ègū:rò. Nà góng taqò dvgv̀ng tiqlòng vmv̄ng lòng nø nà góngkøp zùpvng móng svng ègur bø̄ lòng mvdv̀m té shvlāe.
40005030	Nà vbàng wū:rí nà svng vtøp dèzv́r nìnø, bvt ètu:tnò nø ègū:rò. Nà góng taqò dvgv̀ng tiqlòng vmv̄ng lòng nø nà góngkøp zùpvng móng svng ègur bø̄ lòng mvdv̀m té shvlāe.
40005031	Wedø wa mvtaq, kagǿ ínìgø ang chø̀mmè svng gū:rò gǿ nø wemè svng gur we kàru laq zíò,’ wà yà:ngì kà gø v̄le.
40005032	Iwe, Ngàí namaq svng v̄la:tnìni. Kagǿ ínìgø, mvmv́ng mvshèr wàò rvt wā mø̀íni, ang chø̀mmè svng gū:rò nø, wemè nø dvgá tiq pè nvng shvzøngshì bø nìnø, ang svng dvchap mvrà wá dvzá:rò we íe. Svmaré wemè nvng shvzøngshì pèí gø dvchap mvrà wàò we íe.
40005033	Vrá, cārvmàng vsvngrì kaq nø, ‘Nà dègv́mshì lòng poshì mvdaq; Kangpè kaq dègv́mshì bǿì lòng nø wá dvgø̄m ràe,’ v̄l yà:ngà kà namaqí vtáshaq íe.
40005034	Iwe, Ngàí namaq svng v̄la:tnìni: Bvttut mèdègv́mshi nø̀ngni. Muqlàng svng tvnu nø̀ gø mèdègv́mshinø̀ngni. Kadø íe wani muqlàng nø Gvray koqkv́m rúngtv̀ng íe.
40005035	Rvgaq svng tvnu nø̀ gø mèdègv́mshi nø̀ngni. Kadø íe wani, rvgaq nø Ang hí vzv́lshìrà mvkø̄m íe. Yerusalem svng tvnu nø̀ gø mèdègv́mshi nø̀ngni. Kadø íe wani, Yerusalem nø Koqkv́m Vtv̄ng pèò wamà íe.
40005036	Nà vgō svng tvnu nø gø dvgv́mshì mvdaq. Kadø íe wani, nàí nø vni tiqhǿngcè svng lvmùng dø lvnaq dø gø̄ wá mèsháò.
40005037	Iwe, nà nø, í lòng nø íe;’ mø̀í lòng nø, mø̀í,’ wa mv̀ng shǿn ràe. Yakà ní mvdv̀m mvzv́n èshø̀:nò we kapà ínìgø, mvgv̄m vnaq pè kèní būng we íe.
40005038	‘Nē tvlē nē, shà tvlē shàí èteqshìnøng,’ wa shø̀n yà:ngà kà namaqí vtáshaq íe.
40005039	Iwe Ngàí namaq svng v̄la:tnìni: vsvng mvgv́m svng mènàgám nø̀ngni. Kagǿí nà mvwā vbàng pā nàpaqvt nìnø ang svng wá pā gø̄ shènáshì.
40005040	Kagǿí nà svng èko nø, nà bèlaq vdòng dùng wāshì mvyǿ nìnø, nà bèlaq mvdv̀m dùng gø laq wāshì.
40005041	Kagǿí nà svng mvdø̀ng mvdaq mïng tiq dv̀m dí dèzv́r nìnø wegǿ nvng ming vní dv̀m gø èdíāò.
40005042	Nà svng røt rā vsvng kaq èzíò. Nà yv́ng kèní rūmshi mvyǿ gǿ kèní chuq mèyuqshìni.
40005043	‘Nà tiqdv́ng vsvng kaq èshóngshi nø, nà nvng ngv̀nshà gǿ kaq shèngoshì,’ wa yà:ngì kà namaqí vtáshaq íe.
40005044	Iwe, Ngàí namaq svng v̄la:tnìni; namaq nvng ngv̀nshàrì svng èshóngshìnø̀ng. Namaq kaq vrè dvki rā vsvng dvpvt vjú èrøtnanøng.
40005045	Namaqí yadø èwànø̀ng kvtnø muqlàng taqlap vl pè namaq Nvpè angcèrì èí lóngnønge. Kadø íe wani Gvrayí Ang vnv̀m nø, svng mvgv́mrì svng gø, svng shvlárì svng gø dvsv̄rāò nø; shø̄ gø, døngmanrì nvng mvdø̄ng mvmānrì svng dvchá dvzaqāòe.
40005046	Namaq nø namaq svng shóngshì rā rì kaq wā èshóngshìnø̀ng kvt nø, zìbè pà gø mèv́lānøng. Kùyà gúnrì gø wedø nø wáshì we mø̀í ma?
40005047	Namaq nø nvnv̄m nvchv̄ngrì kaq wā shewéshìnø̀ng nìnø, vsvng mvdv̀m mvzv́n pà èwànø̀nge? Wv́ngzà rìí gø wedø nø wàò we mø̀í ma?
40005048	Wedø í rvtnø muqlàng taqlap namaq Nvpè nø kø̀mgøm tétǿng dø tiqdvchá, namaq gø kø̀mgø̄m tétǿng ràe.
40006001	Namaqí shvla we bv̀nlì èwànø̀ng ke vsvng mv́rdv̀ngø dvgùng lúnlv́m rvt èwànø̀ng we laq mø̀í. Wedø èwànø̀ng nìnø muqlàng taqlap vl pè namaq Nvpè yv́ngø namaq zìbè pà gø mèv́lā dánøng.
40006002	Wervtnø namaqí dvsházā bv̀nlì èwànø̀ng dvgvp, vsa:ngí lashvring ra dø nøt vnínøt cv̀n vsvngrìí júrøt chø̀m rvgaq nvng mvrìng tvrà rvgaqgaq, bochē mø:tnò dø nø mèwànø̀ngni. Ngàí namaq svng v̄la:tnìni, wedø wàòrìí nø angmaq zibè pvtbe lúnv̄m bǿà.
40006003	Iwe, nàí dvsházā bv̀nlì èwàò dvgvp, nà vbàng wū:rí èwàò lòng nø nà vgwé wū:rí laq mvsháò.
40006004	Wekvt mvyø̀n pv̄ngø wàò rì svng yà:ngò pè Nvpè A:ngí nà svng zibè nàwv́ngā daqe.
40006005	Namaq vjú èrøtnø̀ng dvgvp, nøt vní shvlē cv̀nrì dø mèwáshì nø̀ngni. Angmaq nø vsa:ngí lvyv̀ng rā dø júrøt chø̀m rvgaq nvng tvrà nv̄mdø̄ng rvgaqø̄ rip sórí júrøt mvyǿe. Ngàí namaq svng v̄la:tnìni, wedø wa rìí nø angmaq zìbè pvtbe lúnv́m bǿà.
40006006	Namaq vjú èrøtnø̀ng dvgvp, kok vdòng svng ègòngnø̀ng nø bv́ngkà ècøtshinø̀ng dá:ngí, mvyø̀n vdòngø̄ v̄l pè Nvpè svng vjú èrøtshìnø̀ng. Wekvt mvyø̀n pv̄ngø̄ yà:ngò pè Nvpè A:ngí namaq svng zìbè nàwv́ngā daqnø̀nge.
40006007	Namaq vjú èrøtnø̀ng dvgvp, wv́ngzàrì røt dø kàciq màdá batnì battv́ng mènànínø̀ngni. Angmaqí nø, kà gvzà luq dø èrøt kvt wa Gvrayí táā dae, lá:nòe.
40006008	Wervtnø angmaq taq mècv̄nshìnø̀ngni. Kadø íe wani namaqí Nvpè svng shini mèrøtnø̀ng dvgvp kèní ni, namaq kapà èrànøng we A:ngí vsháshaq íe.
40006009	Wervtnø namaq vjú èrøtnø̀ng dvgvp yadø èrøtnø̀ng: ‘Muqlàng taqlap èvlpè nøngmaq Vpèá, Nà bø̀ng svng shànshér dø vpǿ laq sháì.
40006010	Nà móngdàn laq tuq daq. Muqlàng taqlapmø̄ Nà nøt í lòng dø, rvgaq tø̀mø̄ gø laq í daq.
40006011	Ni vrv̀m nøngmaq ràì we v́mpà, dèni gø nøngmaq svng èzí daqshà.
40006012	Nøngmaq svng nàléì rì kaq nøngmaqí chutnāì dø, nøngmaqí vléì rì gø èchutnāshà.
40006013	Dvløt rā yv́ng nøngmaq mèshø̄lshàni, mvgv̄m màshvla lòng kèní nøngmaq svng shèlutshà. (Kadø íe wani móngdàn gø, jórnònggùn nvng dvgùng gùngshv̀ng nø, dvciq lvpat Nàò èíāe, Yadø laq í daq,) wa èrøtnø̀ng.
40006014	Vsa:ngí nàlévtnøng we svng namaqí èchutnānø̀ng kvt nø, muqlàng taqlapmò namaq Nvpèí gø, namaq svng èchutna daqnø̀nge.
40006015	Vsa:ngí nàlévtnøng we svng namaqí mèchutnānøng kvt nø, namaq Nvpèí gø namaqí nàlénøng rì svng mèchutna daqnø̀ng.
40006016	Namaq v́mpà màv́m nànatshi daqnø̀ng dvgvp, nøt vní shvlē cv̀n vsvng wáshì dø, rvyù mv̀rshv̀m mèrínø̀ngni. Angmaq nø màv́mv́m vnatshi we svng vsa:ngí lvyà:ngò dø, angmaq mv̀rshv̀m chū rvyù dø wáshìe. Ngàí namaq svng v̄la:tnìni, angmaqí nø angmaq zìbè pvtbe lúnv́m bǿà.
40006017	Namaq mv̀ng nø, v́mpà màv́m nànatshi daqnø̀ng dvgvp, namaq vgō gø vshúí èmatshìnø̀ng; mv́r gø èzv́lshìnøng.
40006018	Namaq v́mpà màv́m nànatshìnø̀ng lòng nø, vsa:ngí mvyà:- ngò nìgø mvyø̀n vdòngø̄ vl pè Nvpèí yà:ngòe. Wervt mvyø̀n pv̄ngø yà:ngò pè Nvpè A:ngí namaq svng zìbe nàwv́ngā daqnø̀nge.
40006019	Mǿn nvng shv̀mri:lí á:mò nø, vkǿ gø zv́ngshì nø kǿv́ma:tnò we rv- gaq tø̀mø̄, namaq vdè dvpvt pø̀hvp mègvlshinø̀ngni.
40006020	Iwe mǿ:ní gø, shv̀mri:lí gø̄ màá:mò nø̀, vkǿ gø̄ zv́ngshì nø kǿ mvlú:nò we muqlàng taqlap yv́ngø lè namaq vdè dvpvt pø̀hvp ègvlshìnøng.
40006021	Kadø íe wāni namaq pø̀hvp kayv́ng ègv̄lshìnøng nìnø, namaq nøt gø weyv́ng ni v̄le.
40006022	Nē nø shagóng dvpvt svmigwìn íe. Wervtnø nà vnē shàn kvtkèní nø, nà góngkøp làng gáe.
40006023	Nà vnē tìnv̄m nìnø nà góngkøp dødv̀ng wav̄me. Wervtnø nà vdòng taq gálong vmaqv̄m nìnø kadv̄ngshìni naqciqriq long má!
40006024	Tiqka:tní wa angkàng vní gǿ svng kagǿí gø dvzø̄m mvlúnshì. Ang nø tiq pè svng shvngōshì nø tiq pè svng nø shóngshì longe. Mø̀ínì tiq pè svng vpǿò nø, wápè svng nø màpǿò we v̄l longe. Welòng dø namaq nø Gvray kaq gø dvzø̄m, gv̀msùng vshé svng gø dvzø̄m, nø wá mèlúnnøng.
40006025	Wervt Ngàí namaq svng v̄la:tnini, namaq nø pà v́mlv́m, pà aq nø cúnshìlv́m, wa nø góng mèginø̀ngni. Pà gwāshìlv́m wa nø gø, vdè góng dvpvt mèdèréshinø̀ngni. Gø̀nshaq nø v́mlv́m mvdv̀m té vpǿ we mø̀í ma? Góng gø gwálv́m mvdv̀m té vpǿ we mø̀í ma?
40006026	Muqlàng rām carì svng èyv̀ngnøng lè! Angmaq nø wǿn gø mvwønv̄m, shvrvt gø màshvrvtnvm, vzá taq gø màrvdāv̄m. Inìgø muqlàng taqlapmò namaq Nvpèí werì svng dvkù: mòe. Namaq nø ca werì mvdv̀m té nàpǿnøng we mø̀í ma?
40006027	Góng dvgishì weí vdè vbat svng tiq rvtø̀cè rv̄mshi lú:nò we kagǿ èv̀lnøng ma?
40006028	Pàwálv́m namaq nø gwálv́m dvpvt góng èginønge? Zømwàng vkú wvtrì kadø tē lōng we svng èyv̀ng nøng. Shǿngwvt yarì nø bv̀nlì gø mvwa, yì gø mvyishì.
40006029	Wedø ínìgø Ngàí v̄la:tnìni: Solomon nø ngø̀rdvgùng shvngbe v̄l dvgvp dv́ng, vkú wvt tiq wvt vnvp dv́ngte gø ang gwāshì mvlún yà:ngò.
40006030	Kv́mnøt ècv̀mnøng rìé! dèni nø cúnshì, nvpni nø svmi dv̀ngkø̀r taq wv́r bǿò we zø̄mwàng mvlì shø̄nhàcè svng dv́ng Gvrayí yadv́ngte vnvp dø dvgwāò nínø, namaq svng nø wemvdv̀mø téwa dègwa daqnø̀ng we mø̀í ma?
40006031	Wervtnø, ‘Pà v́mlv́m! Pà aqlv́m! Pà gwāshìlv́m!’ wa, góng mèginø̀ngni.
40006032	Yadv́ng pv̀n dang rvtnø, mvnoqshi rì mv̀ng góng dvgishìe. Iwe muqlàng taqlapmò namaq Nvpèí nø yadv́ng pv̀n shvngbe namaq zǿm èdv̀ngnøng we vsháshaq íe.
40006033	Namaqí nø Ang móngdàn nvng Ang døngman lòng svng vzv̀ng èlá nøng. Wekvt yadv́ng pv̀n shvngbe namaq svng èrv̄mā daqnø̀nge.
40006034	Wedø í rvtnø nvpni dvpvt góng mègïnø̀ngni. Nvpni rà rì dvpvt nø nvpni dvréshì longe. Weni dvpvt weni dvshà we vrv̄me.
40007001	Namaq svng vsa:ngí kàrvt we màhǿmlv́m dvpvt namaqí gø vsvng kaq kà mèrvtnø̀ngni.
40007002	Kadø íe wani namaqí kadø kà èrvtnøng nìnø, namaq svng gø wedøni kà èrvtnvtnønge. Vrá namaqí ètíngānøng zìdvng ni, namaq svng gø ètíngāvt nønge.
40007003	Pàwálv́m nvnvm nvchvng nē taqò bv̀lcì svng wa tènuò nø nà vne taqò shǿngdø̀m svng nø mèyv́ngshì ma?
40007004	Kūlà, nà vnē taq nø shǿngdø̀m ni v́ldv̀ng wā ke, nvnv̄m nvchv̄ng gǿ kaq, ‘Nà vnē taqò bv̀lcì lòng lóngāngvtnøng,’ wa nø kadøwa shǿn lāshvlāni?
40007005	Nøt vní shvlē ècà:nò gǿ nàé, nà vnē taqò shǿngdø̀m lòng vzv̀ng èlúshì; wedá:ngí wa nvnv̄m nvchv̄ng gǿ ang vnē taqkèní bv̀lcì lòng lúālv́m høq nàí shàn wa èyv̀ng lú:ngòe.
40007006	Shànshér dø shvgaqshaq pv̀nrì nø vgirì svng mèzínø̀ngni. Namaqò rvlogwìngshíngrì gø waqrì mv́rdv̀ng svng mèdègupmānø̀ngni. Mø̀íni waqí nø rvlogwìngshíng svng ang híí lā:mò nø, namaq svng angchēchē èrv́nkévtnønge.
40007007	Erøtnøng; wekvt namaq svng èzí daqnø̀nge. Elánøng; wekvt lá èlún daqnø̀nge. Nàkoqnøng; wekvt namaq svng ètánā daqnø̀nge.
40007008	Kadø íe wani røt gǿí nø lú:nòe. Láò gǿí gø, lá lú:nòe. Vkoqò gǿ svng gø tánā daqòe.
40007009	Nvcè zidòng røtshi ra ke, lóng èzínø̀ng we namaq kagǿ èv̀lnønge ma?
40007010	Ngā røt rā ke, ang svng bø̀ èzínø̀nge ma?
40007011	Vsvng mvgv́mrì namaqí dv́ng nvcèrì kaq gønpaq shvlá zí èshánøng kèní nø, muqlàng taqlap v̄l pè namaq Nvpèí nø, Ang kaq røt rārì svng wemvdv̀mø té mvzv́n gønpaq shvlárì zí mvsháòni ma?
40007012	Wervtnø, vsa:ngí namaq svng kadø wáalv́m èshòngnøng nìnø, namaqí gø angmaq svng wedø tiqdvchá èwáānøng. Pàwá wani yalòng nø Dvrá lòng nvng Kàdvtutshú kàrurì taq shvngøt we mvshǿl shvniq íe.
40007013	Namaq nø bv́ngkà mvchím lòng taqkèní ègòngnø̀ng. Vmv́nglv́m yv́ng svng tuqv̄m hwáng nø bv́ngkà gø gwaqe, tvrà gø yáe; wechit taq gòngrì gø luqe.
40007014	Gø̀nshaq lúnlv́m yv́ng svng tuqv̄m hwáng nø, bv́ngkà gø mvchíme, tvrà gø cv̀me. Tvrà wehwáng svng lá lú:nò vsvng gø mvluq.
40007015	Namaq nø mvdøng mvman we kàdvtutshúrì svng nàyáshìnøng. Werì nø mvdv̀m lap nø vyv̀ng pòr gwashì nø namaq yv́ng svng di ra we ínìgø, vdòng rv́m nø catlv́m dvkv́ngshì we vyitrì íe.
40007016	Angmaqò bv̀nlì taqkèní angmaq svng èshá lóngnønge. Bv̀nghǿ póng taqkèní nø bìmshí, bv̀nghǿ shǿng taqkèní gø nv̀mgwèshí røpmv́m mvlúnshì we mø̀í ma?
40007017	Shǿng shvlá kèní nø angshí shvlá shíe; shǿng mvgv́m kèní nø angshí mvgv́m shíe.
40007018	Shǿng shvlá taq nø angshí mvgv́m shí mvsháò; shǿng mvgv́m taq gø angshí shvlá shí mvsháò.
40007019	Angshí shvlá mvshí we shǿngtø̀ng vrv̀m nø rǿ:mò nø, svmi svng gur bǿòe.
40007020	Wedø í rvtnø angmaqí wàò bv̀nlì taqkèní angmaq svng èshá lóngnønge.
40007021	Ngà svng, ‘Kàngpèá, Kàngpèá, wa go vsvng shvngbeí muqlàng móngdàn góng lún lú:ngò we mø̀í. Muqlàng taqlap yv́ngò Vpè Ang nøt cà:nò rìí wa góng lún lú:ngòe.
40007022	Kàngé we angni taq, vsvng mvmē nø Ngà svng, ‘Kàngpèá, Kàngpèá, nøngmaqí nø Nà bø̀ng taqkèní kàdvtut yv̀ngshà. Nà bø̀ng taqkèní cáng lùng yv̀ngshà. Nà bø̀ng taqkèní jórnònggùn bv̀nlì rì gvzàzà wà yv̀ngshà we mø̀í ma?’ wa longe.
40007023	Wekvt Ngàí angmaq svng, ‘Ngàí namaq svng kadvgvp gø mvshá dá:rì. Dvrá mècv̀nnøng rì namaq nø, Ngà yv́ng kèní èrv́lshìv́mnøng,’ v̄llv́m íe.
40007024	Wervtnø Ngà kà yarì táò nø cv́n dø̄ng vsvng kagǿ ínìgø, lóngtv́ng mvdv̀m taq chø̀m vrv̄ngshì we, zitnøt v̄l vsvng nvng vbónge.
40007025	Shø̄ zaq nø, tì tø̀ng nø, nv̀mbø̀ng mvrù mut ra weí chø̀m wechø̀m svng vtøp ra nìgø, we chø̀m mvpv̀ng angké nø lóngtv́ng mvdv̀m taq vrv̄ngshaq í rvtnø màtūngv̄m.
40007026	Ngà kà yarì táò dá:ngí mvcà:nò gǿ nø, zishìl mvdv̀mø̄ chø̀m vrv̄ngshì we svngdál nvng vbónge.
40007027	Shø zaq nø, tì tø̀ng nø, nv̀mbø̀ng mvrù mut rā weí chø̀m wechø̀m svng vtit rā kvt, vtūngv̄m nø angshi vrø̀mv̄me,” a:lòe.
40007028	Yesuí kà yarì shǿn dv́ng bǿà kvt vsvng loksokrì nø A:ngí shvngø:- tnò kàrì svng gvzà dàá:mì.
40007029	Kadø íe wani angmaq svng A:ngí nø vmíng vkv́ng v̄l dø shvngø:tnòe; dvrá svrarìí shvngø:tnò dø mø̀í.
40008001	Yesu nø mvrèyv̀ng kèní shúngshì daqì kvt, vsvng loksu:kngí gø Ang svng cv̀n bǿà.
40008002	Wekvt mv̄ngga:ngí zā we vsvng tiq gǿ Ang yv́ng dì ráì nø, køt ngǿmshì noqò sórí, “Vkàngpèá, Nà èkv̄mshì nìnø, ngà svng dvshér èngutnàe,” wae.
40008003	Wekvt Yesu Ang wūr zúshi nø, “Ngà kv̄mshø̀nge; nà leq shv̄ngv̄m,” a:lòe. Wela:ngí ni ang mv̄nggvng lòng nø shv̄ngá:mì.
40008004	Yesuí ang svng, “Vsvng kagǿ svng gø màdvtálv́m nàyáshì. Iwe, èdiv̄m nø shvkse ílv́m dvpvt, nà góng nø shvrúngshú pè svng dètánshìv̄m nø Moshií dvkv́m yà:ngì we shvrúng gønpaq lòng ènúngá:mò,” a:lòe.
40008005	Yesu nø Kapernum mvrìng svng gòng ráì mèpvng, cìlyá øpshú dù tiq pè Ang yv́ng dì ráì nø dvbvnglv́m yadø røtnímshìe.
40008006	“Vkàngpèá, ngà dvzø̄mshú nø hí wūr vzø̀m shì weí chø̀mø̄ vyálshì nø rv̀ngdì zāe,” wae.
40008007	Wekvt Yesuí ang svng, “Ngà dø̄ng rāng nø ang svng dvbānlv́m íe,” a:lòe.
40008008	Iwe, cìlyá øpshú dù pèí vtà:- ngò nø, “Vkàngpèá, ngà chø̀m svng Nà gònglv́m nø ngà màpǿng. Nàí kà tiqkàcè shǿndv̀ng èwàò weí ngà dvzømshú pè nø banv̄me.
40008009	Kadø íe wani ngà gø vsvng vmíng lv̀ngpv̄ngø̄ v̄l we vsvng ǿngàe; ngà lv̀ngpv̄ng gø cìlcè v̄le. Ngàí yapè svng, ‘Edi,’ v̄lònøng nø ang div̄me; ku pè svng, ‘Edi ra,’ vlònø̀ng gø ang di rāe; vrá ngà vshuq svng, ‘Yalòng èwàò,’ v̄lònøng gø a:ngí wàòe,” a:lòe.
40008010	Yesuí yakà tá bǿà kvt, vtiq lú:ngì nø Ang mèpvng cà:nò rì kaq, “Ngàí namaq svng jø̀ngjǿng v̄la:tnìni, Israel dvcì dvhø̀ taq dv́ng, yadv́ngte kv́mnøt tē we nø Ngàí tiq gǿ gø mvyv̀ng dv́rò.
40008011	Ngàí rá v̄la:tnìni, nv̀msv̄r nv̀mløp kèní vsvng mvmē di ra nø, muqlàng móngdàn taq, Abraham, Isak nvng Yaku ó tiqdø v́mbóy taq námrung longe.
40008012	Iwe, móngdàn vpvtlv́m angcǿ angcè í rì mv̀ng nø, vtv́nglap cǿngcǿng dø̄ vdòng svng gūr bǿòe. Weyv́ngø rvyù nø shà vjitshì we dvchǿng í longe,” a:lòe.
40008013	Wekvt Yesuí cìlyá øpshú dù pè svng, “Elov̄m; nà èkv́m dø tiqdvchá nà dvpvt leq íā daq,” a:lòe. Dvzømshú pè nø welvng ni zǿmá:mì.
40008014	Yesu nø Piter chø̀m svng tuq ráì kvt, Piter angnì mè nø gvzà vkatshì weí zā nø vyálshì we svng Yesuí yv̀ng bǿà.
40008015	Wekvt Yesuí wemè wur svng zø̀m bǿà nìnø, ang góng vkatshì lòng shø̀má:mì nø, kungshì lú:ngì weí Yesu svng dvzø̄:mòe.
40008016	Dørø̀m høqa:tnà dvgvp, vsvngrìí nø cá:ngí dvrū vsvng mvmē Yesu yv́ng shøla:tnà. A:ngí kà tiqkàí wa cángrì svng lú:ngò nø, zā vsvng shvngbe kaq gø dvbā:nòe.
40008017	Yalòng nø kàdvtutshú Esaya taqkèní, “Nøngmaq dvsǿn zøtná rì nø A:ngí èlúāì nø, Nøngmaq záyv̀ng gø A:ngí ni èríā bǿshà,” wa shø̀n yà:ngà kà dvhø̄:mò we íe.
40008018	Ang gùrgùr vsvng loksok lokga svng Yesuí yv̀ng bǿà kvt, Ang lamboqrì svng tìnúng kupa léshìlv́m A:ngí dvká:mòe.
40008019	Wekvt dvrá svrarì kèní tiq pè di ráì nø Ang svng, “Vkàngpèá, Nà kayv́ng èdi nìnø ngà gø Nà mèpvng cv̀nlv́m íe,” a:lòe.
40008020	Yesuí ang svng, “Svwì nø angdùng vdáe; vhángrām vcārì gø angdv̀ng vdáe; Iwe Vsvng Angcè pè Ngà nø, vgō mvkø̄mràcè gø màdáng,” a:lòe.
40008021	Coqcv́nrì taqkèní vrá tiq gǿí Ang svng, “Vkàngpèá, vpè svng vzv̀ng kǿm dèzv́rà lè,” a:lòe.
40008022	Yesuí ang svng, “Shìrì nø shìrì angmaq laq kømshi, nà nø Ngà mèpvng ècv̀n ra,” a:lòe.
40008023	Yesu nø kùngshí taq zv́ngshìá: mì kvt, Ang coqcv́nrìí gø Ang mèpvng cv̀n bǿà.
40008024	Wekvt tìnúng taq chvnvnv́n nv̀mbø̀ng mvrùmè mut lú:- ngì nø, kungshí nø timāí límlv́m dá:- nòe. Inìgø Yesu nø yøpme.
40008025	Angmaqí Ang svng dvsha:tnò sórí, “Vkàngpèá, nøngmaq vmá:ngì lé, shèlutshàé,” a:lòe.
40008026	Yesuí angmaq svng, “Kv́mnøt ècv̀mnøng rìé, namaq pawá sèrenønge?” a:lòe. Wekvt Ang búng nø, nv̀mbø̀ng nvng tìma svng ngv̄n bǿà nìnø, shø̀m wā zø̀lá:mì.
40008027	Wekvt vsvng werì vtiq lú:ngì nø, “Nv̀mbø̀ng gø tima gø, Ang kà tā we nø, yapè nø kadø í we tiq pè íe ma?” wa vrùnge.
40008028	Yesu nø kupa Gadaren rì rvgaq svng tuq ráì nìnø, tvrà wehwáng taq tiq gǿ gø̄ léshì màshvla høq, mvhø̀ mvhut wa we cá:ngí dvrūkéò we vsvng vní gǿ nø lóngdùng dvgv̀m móng kèní léshi ráì nø Yesu nvng vhø̄má:mì.
40008029	Wekvt chàng wegǿní vkiq lú:ngì nø, “Gvray Angcè pè Nà, nøngmaq Nà nvng pà singlv́m v̄le ma? Rvtø shini mvhøqò ke nøngmaq svng dvkilv́m èdì daqì ma?” wae.
40008030	Angmaq yv́ng kèní kadv́ngte màrúm yv́ngø̄ waq tiqré rvnúlv̄m nø v̄l we;
40008031	cáng rìí Yesu svng, “Nøngmaq svng lùnglv́m ni í kèní nø, waqré taq dvchøp dèzv́rshà,” wa røtshie.
40008032	Yesuí angmaq svng, “Elonøng,” vl bǿa kvt angmaq lúshìá:mì nø, waqrì taq dvchøpmá:mì. Ku, waqré nø dv̀ngdár dangdang tìnúng svng dvgupshì nø, tì taq vløp nø shìá: mì.
40008033	Wekvt waq roqò rì nø mvrìng svng vjèrá:mì nø, bø̀ná:mì rì shvngbe nvng cá:ngí dvrūkéò gǿni dāng kadødø̄ íá:mì tvrà dvsha:ngòe.
40008034	Wekvt mvrìng køp nø Yesu svng yv́ng nvng di ráì. Ang svng angmaqí yv̀ng bǿà kvt, angmaq rvgaq kèní Ang lvlúshiv̄m dø kórshìe.
40009001	Wekvt Yesu nø kùngshí tiqgø̀m taq zv́ngshì dá:ngí kupa svng léshì nø, Ang vdè mvrìng svng tuq ráì.
40009002	Ku, hí wūr vzø̀m shì vsvng tiq gǿ chà taq vyà:lò nø, Yesu yv́ng svng angmaqí baqa:tnà. Angmaq kv́mnøt svng Yesuí yv̀ng bǿà kvt hí wūr shì pè svng, “Ngàcèá, shaqshaq wa èv̄l, nà mvrà chutnāng bǿngà,” a:lòe.
40009003	Weyv́ng dvrá svrarì tiqmaq nø angmaq nøt taq, “Yapè nø shǿn màdu we kà shø̀ne,” wa dvda:mòe.
40009004	Angmaqí wedø dvda:mò we svng Yesuí sháò rvt, “Namaq nøt taq pàwá mvgv̄m we dèdv̄mnønge?
40009005	Nà mvrà chutnāng bǿngà,’ èa:lò kà nvng ‘Ekūngshi nø èdivm,’ èa:lò kà; yakàní kākà té shǿn yùl ma?
40009006	Iwe vsvng Angcè pè Ngà nø rvgaq tø̀mø̄ mvrà chutnālv́m vmíng vkv́ng vl we namaq svng shá dvzv́rlv́m íe a:lò nø, A:ngí hí wūr shì pè svng, “Ekungshì; nà pvlū èbaqshi nø nà chø̀m svng èlō,” a:lòe.
40009007	Wekvt wepè cøt kungshì nø ang chø̀m svng loá:mì.
40009008	Vsvng loksokrìí welòng yv̀ng bǿà kvt dvdvm vtiqá:mì nø, vsvng kaq yadv́ngte ring we vmíng vkv́ng zi pè Gvray kaq shvrï:ngòe.
40009009	Weyv́ng kèní Yesu dìá:mì kvt, Mati tǿò we tiq pè kùyà tǿ rà yv́ng rūng dā we svng yv̀ng bǿà nø ang svng, “Ngà svng ècv̀n rā,” a:lòe. Wekvt ang tv̀m búng nø, Yesu mèpvng cv̀n bǿà.
40009010	Wemèpvng, Ang nø Mati chø̀m taq v́mpà v́mlv́m námrung dvgvp, kùyà gú:nò rì nvng mvrà vl vsvng1 mvmē gø, Yesu ó Ang coqcv́nrì nvng tiqdø v́mpà v́mlv́m námrunge.
40009011	Welòng svng Farisirìí yv̀ng bǿà kvt angmaqí Yesu coqcv́nrì svng, “Namaq Svra pè nø kùyà gú:nò rì, mvrà v̄l vsvngrì nvng tiqdø kadø̄ í nø v̄m aqe ma?” a:lòe.
40009012	Yesuí tá bǿà kvt a:lò we nø, “Cìsvra nø zarì dvpvt wa zǿmdv̀nge, mvza vsvng nø zǿm mvdv̀ng.
40009013	Kàru taq, 'Ngà nø shvrúng núngpà mvdv̀mø mvrézā nøt svng mv̀ng té shònge,’ wa kà ang lvjø̄m ècvnshiv́mnøng. Pàwálv́m wani Ngà nø, døngman vsvng kaq go nvng dø̀ng dakngà we mø̀í, mvrà v̄lrì svng lè go nvng dø̀ng dakngà,” a:lòe.
40009014	Wekvt Yohan coqcv́nrì Yesu yv́ng dì ráì nø, “Nøngmaq nvng Farisirì nø, v́mpà màv́mv́m angkvtkvt vnatshàì we; Nà coqcv́nrì nø v́mpà màv́m la mànatshìni, pawá í ma?” wa rø:tnòe.
40009015	Yesuí angmaq svng, “Zvmi kùng taq lvngàshv́rpè shini vl dvgvp bóy mvnv́mrì nø rvyú vdu ma? Iwe, lvngàshv́rpè svng nø angmaq yv́ng kèní lù bǿò we angni tuq rāe. Wekvt mv̀ng nø, angmaq gø màv́mv́m vnatshì rà longe.
40009016	Bèlaq bøt svng laqtūnpuq angshá:rí dvcēshì we kagǿ gø màvl. Pàwálv́m wani dvcē bǿà puqí bèlaq dùng svng rv́nkéò nø, dvshàshà hwánglap díngv̄me.
40009017	Vrá, bìmtì angshv́r gø, shāce yǿngkoq angbøt taq zá:ngò vsvng màvl. Mø̀í nìnø shacē yǿngkoq buqv̄m nø, bìmtì gø vupmv̄me; shacē yǿng koqrì gø vcatnv̄me. Iwe bìmtì angshv́r nø, shācē yǿngkoq angshv́r taq èzá:ngò kvt wa vní pv̀npv̀n mvtìnvm,” a:lòe.
40009018	Kà yarì Yesuí angmaq svng shǿn mā:nò dvgvp, júrøt chø̀m øpshú tiq pè dì ráì nø, Ang mv́rdv̀ngø køt ngǿmshì noqò sórí, “Ngàcè mè nø akvtni shìá:mì; Nà èdi rā nø, Nà wūr ang mvdv̀m èhapshì kvt nø ang zūn longe,” a:lòe.
40009019	Wervt Yesu tv̀m búng nø Ang coqcv́nrì nvng tiqdø wepè mèpvng cv̀n bǿà.
40009020	Shvwi vyø̄ nø tiqcé vní nǿng zà daqì we svmaré tiqmè nø, Ang mèpvng lap kèní dì ráì weí, Ang mvdv̀m bèlaq dùng mvtú svng shu:pmòe.
40009021	Kadø íe wani ang nø ang nøt taq, “Ngàí Ang bèlaq svng shup wa shupmònøng gø ngà bān longe,” wa kv́me.
40009022	Iwe, Yesu wv́l poshì nø wemè svng yv̀ng bǿà kvt A:ngí, “Ngàcè mèá, shaqshaq wa èv̄l; nà kv́mnø:tní nà svng dèzǿm bǿì,” a:lòe. Svmaré mè nø welvng ni zǿmá:mì.
40009023	Yesu nø øpshú wepè chø̀m svng tuq ráì kvt, bishūn møtrì nvng vsvng loksok vhaqshi dā we svng yv̀ng bǿà kvt,
40009024	A:ngí, “Eyil- shìnøng; pawá wani svmasvré mè nø shì we mø̀í; yøp we lè íe,” a:lòe. Wervt angmaq nø Ang svng zērshì nø vhøòe.
40009025	Inìgø vsvng loksokrì svng yïlshì dvzv́r bǿà dá:ngí, Ang gòngá: mì nø wemè wūr zø̀m bǿà nìnø, cv̀mré mè zūn lú:ngì.
40009026	Wekvt shv̀ngkà welòng nø wemóng móngkøp svng vsherá:mì.
40009027	Yesu nø weyv́ng kèní búngá:mì ke, nemàn vní gǿí vkiq sórí Ang mèpvng cv̀na:tnà nø, “Dawi pvlí pvlaq pèé, dvshá èzashàé,” wae.
40009028	Yesu nø chø̀m svng gòngá:mì mèpvng, nemàn pèní gø Ang yv́ng svng dì ráì kvt, Yesuí angní svng, “Yalòng Ngàí wá dá:ngòe, wa nø èkv́mshìe ma?” wa rø:tnòe. Angní lvngàí Ang svng, “Vkàngpèá, kv́mshìe,” wa vtá:nòe.
40009029	Wekvt angní lvngà vnē svng A:- ngí shu:pmò sórí, “Nàní lvngà èkv́mshì dø tiqdvchá nàní dvpvt leqíā daqshì,” a:lòe.
40009030	Wekvt angní lvngà vnēí yv̀ng lú:ngà. Yesuí angní lvngà svng gvpnaq dvká:mò nø, “Yadø èbanv́mshà tvrà kagǿ svng gø shǿn mvdaqé,” a:lòe.
40009031	Iwe angní búngá: mì nø, wemóng móngkøp taq Ang dvgùng dvshv̄ng bǿà.
40009032	Angní lvngà búngá:mì weó, ku, cángí dvrūkéò we màá tiq pè Yesu yv́ng svng shøla:tnà.
40009033	Cáng lòng lùng bǿà kvt màá pè nø kà shø̀n lú:ngì. Wekvt vsvng loksokrì vtiq lú:ngì nø, “Israel vdòng taq yadø í we nø kadvgvp gø mvyv̀ng dá:rì,” wae.
40009034	Iwe Farisirì nø, “A:ngí cángrì lù:- ngò we nø cáng koqkv́m nònggùn kèní íe,” wae.
40009035	Yesu nø wamàrì nvng rvwá rì shvngbe taq tvríshì nø, angmaq júrøt chø̀mrì taq shvngø:tnò taqsórí, muqlàng móngdàn Dvbùshv̀ngkà dvsha: ngò nø, záyv̀ng angpv̀npv̀n dvbā: nòe.
40009036	Vsvng loksokrì nø roqshú màdá we vyv̀ngrì dø vshin nø, dvbvngshú màdá dvshá dvré vhǿ:mò we svng A:ngí yv̀ng bǿà rvtnø angmaq svng mvré lú:ngà.
40009037	Wekvt A:ngí Ang coqcv́nrì svng, “Dvkømlv́m mvzí nø gvzà luq we, dvkøm vsvng mv̀ng mvluq.
40009038	We rvtnø mvzí dvkø̄m Angkàng pè svng dvkømshú dvzv́ralv́m èrøtnø̀ng,” a:lòe.
40010001	Yesuí Ang coqcv́n tiqcé vní pè gōa:tnà dá:ngí, mvmv́ng cáng kaq lúng dv́nglv́m nvng záyv̀ng pv̀n vrv̀m dvbān dv́nglv́m vmíng vkv́ng angmaq svng zíòe.
40010002	Dvzv́r tiqcé vní pè angmaq bøngrì nø yadø íe. Nv̀mlat pè nø Piter, tǿò pè Simon; vrá angnv̄m pè Anderu; Zebedi angcè Yaku nvng angnv̄m pè Yohan;
40010003	Pilip nvng Bartolemi; Toma nvng kùyà gún pè Mati; Alpiu angcè Yaku, vrá Tadiu;
40010004	Nøtlø̀m pè Simon nvng Yesu kaq nv̄má:mò pè Iskariot vsvng Yuda íe.
40010005	Ya tiqcé vní pè svng dvzá:rò sórí, Yesuí angmaq svng yadø dvká:- mòe. “Wv́ngzàrì dangdang gø mèdinø̀ngni; Samari mvrìng rì svng gø mègòngnø̀ngni;
40010006	Israel rvp kèní vmàn yà:ngì we vyv̀ngrì yv́ng svng wa èdìnøng.
40010007	Wedø èdinøng sórí, ‘Muqlàng móngdàn níshì ráì,’ wa dèshv̄ng bǿnø̀ng.
40010008	Zarì dèbānnø̀ng; shìrì svng dèzūnnøng; mv̄nggvng í rì dèshèrnøng; cángrì èlùngnøng. Dvpǿ màdá èlún bǿshà rvt dvpǿ màdá èzínø̀ng.
40010009	Namaq yǿngkoq taq shé gø, gv̀msùng gø, kàmø beshan gø mèrínø̀ngni.
40010010	Zaqle wàng dvpvt tòngzv̀n gø mèrínø̀ngni; bèlaq gø vní dùng mèlv̄ngshinø̀ngni; híshvnām gø, dvrv̀ng gø mèlv́ngnø̀ngni; pàwálv́m wani bv̀nlì wa gǿ nø, shàv́m rā we lún vpǿe.
40010011	Namaq nø mvrìng nvng rvwá taq ègòngv́mnøng dvgvp, weyv́ng nøt tǿng shaqré karvp í we èrøtnø̀ng nø, we mvrìng kèní mèbúngnøng dv́ngte wechø̀mø̄ v́l dv̀ng èwànø̀ng.
40010012	Wechø̀m svng ègòngv́mnøng dvgvp, wervp svng mòngzǿl lòng leqlúnnøng, wa shèmánanøng.
40010013	Wervp lún vpǿ we í nìnø, namaqí dègǿngānøng we mòngzø̀l lòng nø wervp svng laq tuq daq; lún màpǿ we í nìnø, namaqí shèmánanøng we mòngzø̀l lòng nø namaq svng laq vtv́ng rā.
40010014	Namaq svng mènàtōvtnøng nø, namaq kàrì svng gø mètáānøng we kagǿ vl nìnø, wechø̀m mø̀íni wemvrìng kèní èbúng daqnø̀ng kvt, namaq hí taq vyïn we dvtø̀l nàchaqshi ránøng.
40010015	Ngàí v̄la:tnìni, kàngé daq we angni taq wemvrìng mvhøt long lòng nø, Sodom nvng Gomora mvrìng níí vhǿ:mò lòng mvdv̀m té rvnaq longe.
40010016	Nàshatnøng; Ngàí namaq svng dvzá:rì we nø vyitré dvhø̀ svng vyv̀ngcè dvzá:rò dø íe. Wervtnø vbø̀ dø èzitnøng nø, kaø̄ døni nøt shvla we èwáshìnøng.
40010017	Namaq nàyáshìnøng; kadø íe wani vsa:ngí namaq svng shaqré lipong taq tèlē bǿnø̀nge. Júrøt chø̀mrì taq gø namaq svng nàdipmvtnønge.
40010018	Wemvdv̀mø, øpshú gàmzø̀rì nvng koqkv́mrì mv́rdv̀ngø Ngà rvtnø namaq svng èshøl bǿnø̀ng nø, namaq nø werì nvng wv́ngzàrì svng Ngà dvpvt shvkse èwáshì lóngnø̀nge.
40010019	Namaq svng øpshú dù rìí èjipnøng nø èrøtnvtnøng dvgvp, kapà kadø shø̀nlv́m wa góng mègïnø̀ngni. Welv̄ng taqni namaq shø̀nlv́m kà nø namaq svng èzí daqnø̀nge.
40010020	Kadø íe wani, namaqí èshø̀nnøng we mø̀í; namaq Nvpè Ang Pvlàcèí namaq taqkèní shø̀n lú:ngòe.
40010021	Wedvgvp nø, angnv̄m pèí angnv̄m pè svng, angpèí gø angcè svng dvshílv́m tvlē bǿòe. Angcè rìí gø angpè angmè maq svng vtùò nø shvt dvzv́r lú:ngòe.
40010022	Ngà bø̀ng rvtnø vsvng shvngbeí namaq svng shèngōvt nønge. Wedø ínìgø vlē lv̀ngdø̀m ni høq tø̄nshì gǿí mv̀ng nø gø̀nshaq shvlut we lún lú:ngòe.
40010023	Ya mvrìng taq namaq svng nàrèvtnøng nìnø, ku mvrìng svng èvtshìnø̀ng. Ngàí namaq svng jø̀ngjǿng v̄la:tnìni, namaqí Israel móng wamà mvrìngrì svng shini dí mèdèbénøng dvgvp, Vsvng Angcè pè Ngà tok daknge.
40010024	Coqcv́n gǿ nø ang svng shvngøtshú gǿ mvdv̀m te we mø̀í. Vshuq gø angkàng mvdv̀m te we mø̀í.
40010025	Coqcv́n gǿí nø ang svng shvngøtshú dø tiqdvchá, vshuqí gø angkàng pè dø tiqdvchá vhǿm vdu longe. Chø̀m angkàng pè svng Beelzabul tǿò nìnø, ang chø̀msvng rì svng téwā mvgvm we mvtǿ lú:ngò ni ma?
40010026	Wervtnø, vsvng kaq mèsèrenøngni; pawá wani vwv̄mshaq rì pà ínìgø dvtan lú:- ngòe. Vmáshaqrì pà tiqpv̀n ínìgø shá lúnshi longe.
40010027	Dø vdòngø̄ Ngàí namaq svng dvtáì kà nø, lànglàng gá yv́ngø èshø̀nnøng. Namaq vnà taq vbøn bǿnga kà nø chø̀m rvgùng kèní dèshv̄ngnø̀ng.
40010028	Shagóng svng shvt lú:nò nìgø, dòngnøt mvsøn svng shvt mvlú:nò rì kaq mèsèrenøngni. Dòngnøt mvsø̀n svng gø shagóng svng gø zùpv̄ng móng taq shvmv́ng lú:nò pè Gvray kaq mv̀ng svrē ràe.
40010029	Cvkācè vní gō nø kàmø beshan tiqgø̀mcè taq wa nv̄mkéò we mø̀í ma? Iwe, namaq Nvpèí màsháshaq nø tiq gō gø pv̄ngtø̀m svng màjav̄m.
40010030	Namaq vgōnï gø hǿng vrv̀m vrø̄shaq íe.
40010031	Wervtnø mèsèrenøngni. Namaq nø cvkacè mvmē go mvdv̀m té nàpǿnønge.
40010032	Vsvng mv́rdv̀ngø Ngà svng nàchàng we kagǿ ínìgø, muqlàng taqlap vl pè Vpè mv́rdv̀ngø Ngàí gø wegǿ svng vchànglv́m íe.
40010033	Vsvng mv́rdv̀ngø Ngà svng mènàchàng we kagǿ ínìgø, muqlàng taqlap vl pè Vpè mv́rdv̀ngø Ngàí gø wegǿ svng màchàng lóngò.
40010034	Rvgaq tø̀m svng Ngàí mòng dvzø̀llv́m lòng èlv́nga daqshà mèlv́nnø̀ngni. Ngà nø mòng dvzø̀llv́m dvpvt dø̀ng dakngà we mø̀í; shv̀mshvnaq lv́ng dakngà we mv̀ng íe.
40010035	Kadø íe wani Ngà nø, angcè nvng angpè, angcèmè nvng angmè, angshv̀ngmè nvng angnìmè vgv̀ng vkang dvzv́rlv́m dvpvt lè dø̀ng dakngà we íe.
40010036	Vdè svng ngv̀nshà wáshì rì nø, vdè rvp rì ni í longe.
40010037	Ngà svng èshòng mvdv̀mø angpè angmè svng té shóngshì gǿ nø Ngàò í màpǿ. Ngà svng èshòng mvdv̀mø angcè lvngà shvdv̀ng, zvmì shvdv̀ng svng té shóngshì gǿ gø Ngàò í màpǿ.
40010038	Vdè wurgáng baqshi sórí Ngà mèpvng mvcv̀n gǿ gø, Ngàò í màpǿ.
40010039	Vdè gø̀nshaq svng mvpáshi gǿ nø, ang gø̀nshaq vmvngv̄me. Ngà dvpvt rvtnø ang gø̀nshaq sǿmv̄m gǿí mv̀ng nø, gø̀nshaq lá lúnlv́m íe.
40010040	Namaq svng nàtōnøng gǿ a:ngí nø, Ngà svng nàtong we íe. Ngà svng nàtong gǿ a:ngí nø, Ngà kaq dèzv́r dakngà pè Ang svng vtōò we íe.
40010041	Kàdvtutshú gǿ svng vtōò gǿ a:ngí nø, kàdvtutshúí lú:nò we zìbè lún lú:ngòe. Døngman vsvng kaq vtōò gǿ a:ngí gø, døngman vsa:ngí lú:nò we zìbè lún lú:ngòe.
40010042	Ngàí v̄la:tnìni, Ngàò coqcv́ncè yarì taqkèní cv́m vtvng gǿ svng tìgwit tiq gwìncè wa shvaqò gǿ gø ang zìbè màmv́ngaò," a:lòe.
40011001	Yesuí Ang coqcv́n tiqcé vní pè svng dvkv́m bǿà dá:ngí, mvrìng wamàrì taq shvngøt nø mvshǿl dvshv̄nglv́m dvpvt, Ang gø weyv́ng kèní búngá:mì.
40011002	Yohan nø tūng taq v̄l dvgvp, Kristuí wàò bv̀nlì rì dāng tá bǿà kvt, Yesu v̄l yv́ng svng ang coqcv́nrì dvzá:rò nø,
40011003	“Dìlv́m vdv́nshaq pè nø Nà èíe ma? Mø̀íni nøngmaqí dvgá tiq pè svng cāì ni ma?” wa rø:tnòe.
40011004	Yesuí angmaq svng, “Edìv́mnøng nø, namaqí ètánøng rì gø, èyv̀ngnøng rì gø Yohan svng dètánøng.
40011005	Nemàn rìí vrá yv́ng lú:nòe; hízē rìí vrá di lú:nòe; mvnggv̄ng í rì dvshér lú:nòe; nà mvtá rìí vrá tá lú:- nòe; shì rì dvzūn lú:nòe; mvshám hoq dvshà rìí gø Dvbùshv̀ngkà dvshā:ngò we tá lú:nòe.
40011006	Ngà rvtnø nøt vtøplv́m màvl gǿí mv̀ng nø, ìshøt ìgv̀n lú:nòe,” a:lòe.
40011007	Yohan coqcv́nrì lolv́m wáshì ke, Yohan dāng vsvng loksokrì kaq Yesuí yadø shǿn pà:ngòe. “Namaq nø kapà svng dvjaqlv́m rvgaq mvgūng svng èbúngv́mshà ma? Nv̀mbø̀:ngí vwa:tnò we gungzìsá svng dvjaq nvng èdìv́mshà ma?
40011008	Namaq nø pà yv́ng nvng èbúngv́mshà ma? Shøpshøp wa we bèlaq gwāshì we tiq gǿ svng yv̀nglv́m èdìv́mshà ma? Shøp shøp wa we bèlaq gwāshì rì nø koqkv́m tø̀ngnø rì taq lè rūnge.
40011009	Ini, namaq nø pawá èbúngv́mshà ma? Kàdvtutshú svng yv̀nglv́m èdi bǿshà ma? Ngàí v̄la:tnìni; íe, Yo- han nø kàdvtutshú mvdv̀mø té rïng we tiq pè íe.
40011010	Kàru taq, ‘Eyv̀ngnøng, Nà mv́rdv̀ng yv́ng Ngà dvzv́r Ngàí dvzv́r dakngò nø, Nà vzv̀ngzv̀ng Nà tvrà a:ngí dècøpmā dāe’ wa vrū yà:ngà kà nø, yapè svng wa we íe.
40011011	Ngàí namaq svng v̄la:tnìni, svmaréí gà:lò rì dvhø̀ taq, Tiløp Yohan mvdv̀m rïng we nø tiq gǿ gø mvbūng dv̄r. Wedø ínìgø muqlàng móngdàn taq cv́m vtv̄ng gǿ nø, ang mvdv̀mø̄ té rìnge.
40011012	Tiløp Yohan būng lú:ngì ni kèní akvt høq, muqlàng móngdàn nø vzø̀m nv̀mpvn vtù we vhǿ:mò nø, vzø̀m nv̀mpvn wáshì vsa:ngí lè muqlàng móngdàn svng mvdø̀ng mvdaq tøllv́m dvkv́ngshie.
40011013	Kadø íe wani, kàdvtutshúrì shvngbe nvng Dvrá lù:ngí nø, Yohan angni høq kadø í ra we dang kàdvtut yà:ngà.
40011014	Angmaqí shø̀:nò rì svng namaq vtō èkvmshìnøng nìnø, Eliya di daqe, wa shø̀n yà:ngà lòng nø Yohan yapè svng ni wa we íe.
40011015	Tálv́m vnà vdá vsvng wegǿí nø laq táò, a:lòe.
40011016	Yamvril rì svng Ngàí kapà nvng shvbónglv́m í ma? Gvt tø̀mø cv̀mré rì rung nø angmaq rv̀mnvng rì svng,
40011017	"Nøngmaqí namaq dvpvt bishūn møtnāì we, lemèlv̀mnøng; namaq dvpvt rv̀ngshv̄ng wàì nìgø, lemèyùrnøng nìnø!" wa vkiq rì dø vshv́me.
40011018	Kadø íe wani Yohan nø, v́m gø màv̄m, aq gø màaqshaq di daqì nìnø, werìí, ‘Ang nø cáng zv́ngshìe,’ wae.
40011019	Vsvng Angcè pè Ngà nø v́m ak nø dø̀ng dakngà nøng nø rá angmaqí, "Vmpà, bìmtì mvlá pè, kùyà gú:nò rì nvng mvrà v̄l vsvngrì rv̀mnvng pè,’ èv̄le. Wedø ínìgø Gvray Ang zitnøt rálnøt mv̀ng nø vdu we svng, ang bv̀nlìí dvta:nòe,” wae.
40011020	We mèpvng Yesuí nø, Ang jórnònggùn bv̀nlì té wà bǿà we mvrìng rì angmaq nøt màwv́ngshi ra rvtnø, ngv̄n pà:ngò nø yadø wae.
40011021	“Korazin mvrìngé, nà nø mèhøt longe; Betsayda mvrìngé, nà gø mèhøt longe. Kadø íe wāni nàní dvhø̀ taq wv̀ng bǿngà we jórnònggùn bv̀nlì rì nø, Tiru nvng Sidon wamàní taq lā wv̀ngò pà í nìnø, cáyaqni dvnggǿ gwāshì nø, waqpú taq rūng sórí nøt dvlíngshìvpni.
40011022	Ngàí nàní svng v̄lvtshìni, kàngé daq we angni taq, nàní mvhøtlv́m lòng nø, Tiru nvng Sidon wamàní mvhøtlv́m lòng mvdv̀m té vlishi longe.
40011023	Kapernom mvrìngé, Nà svng nø muqlàng høq ni èhàng longe èlv́nshì ma? Zùpvng dāng svng lè dèdòr bø̄e. Kadø íe wani nà vdòng taq wv̀ng bǿngà we jórnònggùn bv̀nlì rì nø, Sodom mvrìng taq wv̀ng yv̀ngò pa í nìnø, Sodom nø dèni høq v̄lni we íe.
40011024	Ngàí nà svng v̄lvtnøng, kàngé daq we angni taq, nà mvhøtlv́m lòng nø, Sodom mvhøtlv́m lòng mvdv̀m té vlishi longe,” a:lòe.
40011025	Wekvt Yesuí, “Muqlàng rvgaq Angkàng pè Vpèá, Nà svng oqà wv̄nge. Kadø íe wani, yadv́ng pv̀n nø zitnøt rálnøt vl rì nvng gvcvt paqzí vl rì taqkèní Nàí èmáò nø, cv̀mré rì svng lè dètan daqà.
40011026	Ie, Vpèá, Nà èwv́mshì we nø yadøni ílv́m lòng ni íe.
40011027	Vl dv́ngte shvngbe nø Vpèí Ngà svng tvleshaq íe. Vpèí wa mø̀í nìnø, Angcè pè svng sháò vsvng tiq gǿ gø màvl. Vrá, Angcè pè nvng A:ngí dvtánā mvyǿ gǿ wegǿí wa mø̀í nìnø, Vpè svng sháò vsvng tiq gǿ gø màvl.
40011028	Vlishì we døngjá èrínøng nø mèjòrnøng rì namaqé, Ngà yv́ng èdi ránøng; Ngàí namaq svng narshi dvzv́ra: tnìni.
40011029	Ngà paqdv̀ng èrínøng nø, Ngà taqkèní ècv̄nshì ránøng; pàwálv́m wani Ngà nø nøt kø̄n nø cipshø̀nge. Wekvt namaq dòngnøt mvsø̀n dvpvt nārshìrà lá èlún lóngnønge.
40011030	Kadø íe wani Ngà paqdv̀ng nø rí nàm nø, Ngà døngjá gø vnànge,” wae.
40012001	Wemèpvng, Yesu nø Narni taq vzōng rvmá hv́ng dangdang léshi ke, Ang coqcv́nrì svríshì rvtnø vzōngshí rvtnv̄m nø vme.
40012002	Welòng svng Farisirìí yv̀ng bǿà kvt Yesu svng, “Ku, Nà coqcv́nrìí nø, Narni taq wá mvdaq pv̀n wàòe,” a:lòe.
40012003	A:ngí angmaq svng, “Dawi nvng ang lamboqrì svríshì lú:ngì kvt kadø wa yà:ngà we mèrø dv́rnø̀ng ma?
40012004	Ang nø Gvray chø̀m svng gòng nø, ang nvng ang mèpvng zv̀n rìí nø shvrúngshúrì wa mø̀í nìnø v́mlv́m dvrá màvl we, Mv́rdvtān zidòng lòng v́m yà:ngà.
40012005	Shànshér tø̀ngnø̄ svng mvshèr dø Narni taq shvrúngshúrìí vcaqò nìgø mvrà màvl we svng, Dvrá kàru taq mèrø dv́rnøng ma?
40012006	Namaq svng Ngàí v̄la:tnìni; Noqngø̀m tø̀ngnø mvdv̀m té rïng we tiq pè yayv́ng v̄le.
40012007	‘Ngà nø, shvt - núngpà mvdv̀mø mvréza lòng mv̀ng shònge,’ wa we yakà angmvshǿl namaqí èshánøng pà í nìnø, mvrà màvl vsvng kaq namaqí kà mèrvtnø̀ngni we íe.
40012008	Kadø íe wani Vsvng Angcè pè nø Narni Angkàng pè íe,” a:lòe.
40012009	Yesu nø weyv́ng kèní búngá:mì nìnø, angmaq júrøt chø̀m taq gòngá: mì.
40012010	Weyv́ng wur tiqpa dvsiq we vsvng tiq gǿ v̄le. Wekvt Yesu svng cip lá mvyǿ rìí, “Narni taq zā vsvng dvbān we nø dvráe ma?” wa nø rø:tnòe.
40012011	A:ngí angmaq svng, “Namaq dvhø̀ taq tiq gǿgǿ vyv̀ng tiqgo wa vdá we, Narni taq dv̀ngkø̀r svng lā vjāv̄m nìnø, wegō mvlùò we kagǿ v̄le ma?
40012012	Wedø íni, vsvng nø vyv̀ng mvdv̀mø té vpǿ we mø̀í ma? Wedø í rvtnø bv̀nlì shvlá rì nø Narni taq wàlv́m dvráe,” a:lòe.
40012013	Wekvt A:ngí wepè svng, “Nà wur èzúshi long,” vl bǿà kvt, wepè ang wur zúshì lú:ngì nø, wápā nvng tiqdvchá ni vrǿng làshv̀ng vtv́ng lú:ngì.
40012014	Wedø ínìgø Farisirì búngá:mì nø, Ang svng kadøwa shvmv́ng lúnlv́m, gvcvt vjø:nò nø vrāshìá:mì.
40012015	Welòng svng Yesuí dǿm bǿà kvt, weyv́ng kèní Ang yilshìá:mì. Vsvng loksu:kngí gø Ang mèpvng cà:nò nø, zārì shvngbe svng A:ngí dvba:nòe.
40012016	Ang shv̀ngkà màdvshv̄nglv́m dvpvt angmaq svng gvpnaq dvká:mòe.
40012017	Yalòng nø kàdvtutshú pè Esaya taqkèní shø̀n yà:ngà kà dvhø̄m lúnlv́m dvpvt íe. Ang wa we nø,
40012018	“Eyv̀ngnøng yapè nø Ngàí rvcv̀ng bǿngà we Ngà dvzømshú pè, Ngà nøt zømshø̀ng pè, Ngà shóngshø̀ng pè íe. Ang svng nø Ngà Pvlacè zv́ngāngò nø, A:ngí wv́ngzà dvcìrì kaq døngman tvrà dvtá lú:ngòe.
40012019	Ang nø vsvng nvng gø màshvt, vhaq gø màhaqshì. Mvrìng tvràrì taq gø Ang kà mvtáshi long.
40012020	Vdu vbóng we dang taq Ang mvjòr dv́ngte nø, Vyipshaq gūngzì svng nø A:ngí mvgiqò. Zv́m nø mvyǿ dǿ we svmi pvnāhǿng svng gø A:ngí mvmaqò.
40012021	Vsvng dvcìrì shvngbe nø Ang bø̀ng svng vlǿmshi longe,” wae.
40012022	Wekvt nø cá:ngí dvrūkéò we nēmàn màá tiq gǿ Yesu yv́ng svng shøla:tnà. Yesuí wepè svng dvban bǿà kvt nemàn màá pè nø nēí gø yà:- ngò nø kà gø shø̀n lú:ngì.
40012023	Wervt vsvng loksokrì shvngbe dà nø, “Yapè nø Dawi Pvlí pvlaq pè lādv́ng mø̀í?” wa vrùnge.
40012024	Iwe Farisirìí tá bǿà kvt angmaq shø̀n we nø, “Yapèí nø, cáng koqkv́m pè Beelzabul nònggùn kèní wa cángrì lù:ngò we íe,” wae.
40012025	Angmaqí wedø dvda:mò we svng Yesuí sháò rvtnø angmaq svng yadø a:lòe. “Vdè nø vdè vpokē we móngdàn kamóngdàn ínìgø vcatnv̄me. Angmaq nø angmaq vpokē we kamvrìng kachø̀m í ínìgø v́l mvzá:nò.
40012026	Sataní Satan svng lā lù:ngò nìnø, ang nø ang vtúshi we íe. Wedø dv́ng í nìnø ang móngdá:ní nø kadøwa lvzá: nòni?
40012027	Beelzabul nònggù:ní Ngàí cáng lùngò we lā í nìnø, namaq vsvngrìí cáng lù:ngò we nø kagǿ nònggùn kèní í ma? Yadø í rvtnø angmaq nø namaq svng kàngéshú wáshì longe.
40012028	Iwe, Ngàí cángrì lùngò we nø Gvray Pvlacè taqkèní í kvtkèní nø, Gvray móngdàn nø namaq yv́ngø jø̀ngjǿng tuq daqì we dìngá:mì.
40012029	Shvrē pè chø̀m svng gòng sórí, ang dvrèrì tø̄l lúnlv́m nø, shvrē wepè svng vzv̀ng èdòng bǿò kvt wa mø̀í nìnø, kagǿí tøl dá:ngò ma? Dòng bǿò dá:ngí wa ang chø̀m dvrè tøl lúnshie.
40012030	Ngà kaq mvwáshì gǿ nø Ngà kaq vtù gǿ íe; Ngà nvng màdvkø̄m gǿ gø, dvkāng shú íe.
40012031	Wedø í rvtnø Ngàí namaq svng v̄la:tnìnï, vsvng mvrà kapv̀n mvrà ínìgø, Gvray kaq shvyǿmkà kapv̀n ínìgø, chutnā daqe. Iwe Shànshér Pvlacè kaq shvyǿm we kà mv̀ng nø chutnā mvlúnshì.
40012032	Vsvng angcè pè kaq kà shǿn vléò we kagǿ ínìgø, chutnā lúne. Iwe, Shànshér Pvlàcè kaq vléò we kagǿ ínìgø, wegǿ svng nø yabàn taq gø, tuq ra bàn taq gø, chutnā mvlúnshì.
40012033	Shǿngtø̀ng shvla nìnø angshí gø shvla nø, shǿngtø̀ng màshvla nìnø angshí gø màshvla we sháshìe. Shǿngtø̀ng svng nø angshí kèní sháshìe.
40012034	Bø̀ shvràng angcè rìé, namaq nø vsvng mvgv́m èínøng ke, kadøwa kàshvlá shǿn lēlúnnø̀ngni? Kadø íe wani nøt taq dv̀n vshøt we, wepv̀n ni nònggø:pmí shø̀n lú:ngò we íe.
40012035	Vsvng shvlá gǿí nø, pø̀shøp shvlá taqkèní shvlā pv̀n shv̀l lú:- ngòe; vsvng mvgv́m gǿí nø ang pø̀ mvgv́m bø̄m taqkèní mvgv́m pv̀n shv̀l lú:- ngòe.
40012036	Namaq svng Ngàí v̄la:tnìni, vjú màvl we kà shø̀nrì angmaq shø̀n kà vrv̀m nø, kàngélv́m angni taq shìpan sūnshì rà longe.
40012037	Kadø íe wani nà kàrì taqkèní nà svng døngman we dvdut èlún longe. Vrá, nà kàrì taqkèní ni nàí kàrvt we nahǿm lú:ngòe,” a:lòe.
40012038	Wekvt, dvrá svrarì nvng Farisirì tiqmaqí Ang svng, “Svra pèá, Nà taqkèní shálv́m mvshv́lpvrá tiqlòng nøngmaq yv́ng mvyǿìe,” a:lòe.
40012039	A:ngí angmaq svng a:lò nø, “Mvgv̄m nø dvchap mvrà wa mvrïl cèrìí nø, shálv́m mvshv́lpvrá wa láòe. Wedø ínìgø kàdvtutshú Yona ang mvshv́lpvrá wa mø̀í nìnø, angmaq svng dvgá shálv́m mvshv́lpvrá tiqlòng gø màdvtanlv́m íe.
40012040	Yona nø ngākàngmè puqwá taq vshø̀m ni vshø̀m yaq v̀l yà:ngì dø, Vsvng Angcè pè gø rvgaq shvniqrv́m taq vshø̀m ni vshø̀m yaq v̀llv́m í longe.
40012041	Kàngélv́m angni taq, Ninewe vsvngrì rip long nø, yamvril cèrì mvrà svng kàrvt lú:ngòe. Kadø íe wani Ninewe vsvngrì nø Yonaí dvsha:ngò kà rvtnø nøt língshì yà:ngì. Ku, Yona mvdv̀m té rïng we tiq pè yayv́ng v̄le.
40012042	Kàngélv́m angnï taq, tvnūni kaqò koqkv́mmè rip long nø yamvril cèrì mvrà svng kàrvt lú:ngòe. Kadø íe wani wemè nø Solomon zitnøt kà tāshì lúnlv́m dvpvt, rvgaq vtv̄ng tōng kènínï dì yà:ngì. Ku, Solomon mvdv̀m té ring we tiq pè yayv́ng v̄le.
40012043	Mvmv́ng cáng nø vsvng góng kèní kv̄ngshìv̄m kvt, rvgaq shoqgàng móng vwúshi nø nārshìrà láò nìgø lá mvlú:nò.
40012044	Wervt ang nø, ‘Ngà búngvpmà chø̀m svng vtv́ngv̄me,’ wa nø vtv́ng rā nìnø, wechø̀m nø vhúng í nø, shvngshvngwa vshǿmshaq í we svng yv̀ng bǿòe.
40012045	Wekvt ang vtv́ngv̄m weí, ang mvdv̀m té mvgv̄m vnaq í we cáng dvgá shvngøt lòng shø:lò sórí, wechø̀m svng gòngv̄m nø weyv́ng v́l døngv̄me. Vsvng wegǿ v̄l we mèpvngò tvrà nø vzv̀ng vl we tvrà mvdv̀mø té rvnaq dø màshup we ív̄me. Mvgv̄m we yamvril cèrì gø, welòng dø tiqdvchá í longe," a:lòe.
40012046	Vsvng loksokrì svng Ang shini kà shǿn mv̄nshì ke, angmè nvng angnv̄m rì nø, Ang svng kà tv́ngshì mvyǿ nø vngámlap yv́ng ripme.
40012047	Wekvt Ang svng tiq gǿí, “Ku, nvmè nvng nvnv̄m pèlā nø Nà svng kà tv́ngshì mvyǿ nø vngámlap yv́ng ripme,” a:lòe.
40012048	A:ngí vtà:ngò nø, “Ngà vmè nø kagǿ íe? Ngà vnv̄m rì gø kagǿmaq íe?” a:lò dá:ngí,
40012049	Ang coqcv́nrì kaq Ang wu:rí tvnūò sórí, “Eyv̀ngnøng, Ngà vmè nvng Ngà vnv̄mrì!
40012050	Muqlàng taqlapmø̄ v̄l pè Ngà Vpè Ang nøt cv́n dø̄ng rì nø Ngà vnv̄m pè, Ngà vnv̄mmè nvng vmè èǿngānge,” a:lòe.
40013001	Weni taq Yesu nø chø̀m kèní búngá:mì nø, tìnúng shvnvngø runge.
40013002	Vsvng loksok mvdò nø Ang yv́ng svng dvkǿmshì ráì rvtnø, Ang nø kùngshí tiqlòng taq zv́ngshì nø rúngá: mì. Vsvng loksok mvdò shvngbe nø vdàm pa tø̀mø̄ ripme.
40013003	Wekvt A:ngí angmaq svng kàshvbóng kèní mvmē dāng shø̀:nò we nø, “Vmyø̀ wø̄n vsvng nø, vmyø̀ wø̄n nvng dìá: mì.
40013004	A:ngí wø̄:nò ke, tiqmaq nø tvrà shvmōr taq vjáá:mì nø, vcārì dì ráì weí tǿv̄m bǿà.
40013005	Dvgá tiqmaq nø, vbā gvzà màvl we lóngheq taq vjáá: mì nø tiqlvng yó lú:ngì we, vbā gvzà mvtvt rvtnø,
40013006	vnv̀m sv̄r ráì ke, gángkéò nø, rø̄ màvl rvt shúngá:mì.
40013007	Vrá tiqmaq nø, bv̀nghǿ vdòng svng vjáá:mì nø, bv̀nghǿrì té lú:ngì weí lúmké bǿà.
40013008	Iwe tiqmaq nø, vbā shvlá taq vjáá:mì nø, angshí shí lú:ngì kvt, tiqyá dvtv̀ng, vchuqcé dvtv̀ng, vshø̀mcé dvtv̀ng høq shóng lú:- ngì.
40013009	Tálv́m vnà vdá vsvng wegǿí nø laq táò,” a:lòe.
40013010	Wekvt coqcv́nrì di ráì nø Ang svng, “Pàwálv́m angmaq svng Nàí kàshvbóng kèní èshø̀:nò ma?” a:lòe.
40013011	Ang vtv́nshì nø angmaq svng, “Muqlàng móngdàn vmáshaq kàrì svng cínglv́m vmíng nø namaq svng vzíshaq í we, angmaq kaq nø màzíshaq íe.
40013012	Kadø íe wani vdá gǿ svng nø rv̄mā daqò nø gvzà luqā lú:- ngòe. Màdá gǿ yv́ng kèní nø, ang vdá dv́ngte gø vtv̀ngv́m bǿòe.
40013013	Pawá wani angmaqí nø dvjaqò nìgø mvyà:- ngò; táò nìgø mvtáò, rál gø mvrà:lò. Wervtnø Ngàí angmaq svng kàshvbóng kèní shø̀nò we íe.
40013014	Yalòng nø Esaya kàdvtut kà taq, "Namaqí tá nø ètánøng we kadø gø mècíng lóngnøng. Namaqí yv́ng nø èyv̀ngnøng we kadø gø mèmèshv́l lóngnøng.
40013015	Kadø íe wani bashà yadvcì, angmaq nøt nø dér bǿà. Vnà gø nvdǿ íá:mì. Nē gø vmàná:mì. Angmaq nēí yv̀ng lú:ngò nø, vnàí gø tá lú:ngò nø, nø:tní cíng rà:lò nø vwv́ngshì ra nìnø Ngàí angmaq svng dvbānāngònøng we íe,” wa nø shø̀n yà:ngà kà vhøm we íe.
40013016	Wedø ínìgø namaqí nø nēí èyv̀ngnøng nø vnàí gø ètá nøng rvtnø ishøt ìgv̀n èlúnnønge.
40013017	Ngàí namaq svng v̄la:tnìni, kàdvtutshúrì nvng døngman vsvng mvmēí nø, namaqí èyv̀ngnøng rì svng yv́ng mvyǿ nìgø yv́ng mvlún yà:ngò; namaqí ètánøng rì svng tá mvyǿ nìgø tá mvlún yà:ngò.
40013018	Vmyø̀ wøn vsvng kàshvbóng yalòng ang lvjøm svng ètá dánøng.
40013019	“Muqlàng móngdàn mòngkà táò dá:ngí, mvcíng mvrà:lò we tiq gǿgǿ v̄l nìnø, mvgv̄m pè wepè dï rā weí, ang nøt taq vwø̄nshaq lòng svng tølv́m bǿòe. Tvrà shvmōr yv́ng wø̄n bǿà we vmyø̀ lú:nò gǿ nø yagǿ íe.
40013020	Lóngheq rvgaq taq wø̄n bǿà we vmyø̀ lòng nø, mòngkà táò dá:ngí, dvbùnø:tní chàng vtoò vsvng wegǿ íe.
40013021	Iwe, ang nøt vdòng taq angrø mvcaqshì rvtnø, tiqdvgvp wā zá:nòe. Gvray mòngkà rvtnø dvshà mvhøtlv́m, mø̀íni dvkï vrè we būng lōng kvt ang nø wela:ngí ni vtv̄lv̄me.
40013022	Bv̀nghǿ póng taq wø̄n bǿà we vmyø̀ lòng nø mòngkà táò dá:ngí, rvgaq yabànò gónggilv́m nvng mvgàmlv́m lù:ngí yùm rā weí lúmke bǿò nø, angshí mvshí long we vsvng wegǿ íe.
40013023	Vbā shvlá taq wø̄n bǿà we vmyø̀ lú:nò gǿ mv̀ng nø, mòngkà táò dá:ngí cíng rà:lò vsvng wegǿ íe. Ang nø jø̀ngjǿng angshí shí long kvt, tiqmaq nø tiqyá dvtv̀ng, tiqmaq nø vchuqcé dvtv̀ng, tiqmaq nø vshø̀mcé dvtv̀ng shóng longe,” a:lòe.
40013024	Yesuí angmaq svng kàshvbóng vrá tiqlòng shø̀:nò nø yadø a:- lòe. “Muqlàng móngdàn nø, vsvng tiq gǿí ang rvmá taq dvyø̀ shvlá wø:nò lòng nvng vbónge.
40013025	Iwe, vsvngrì yøp dvgvp ngv̀nshà pè dì ráì weí, vzōng dvhø̀ taq shvlēba wø̄:nò dá:ngí loá:mì.
40013026	Vzōng yó lú:ngì nø, shírùng vyv́ng lú:ngà kvt nø, shvlēba gø yv́ngshi lú:ngì.
40013027	Rvmá angkàng pè vshuqrì dì ráì nø ang svng, ‘Vkàngpèá, nà rvmá taq nø dvyø̀ shvlá dvchǿng èwø̄na:pmà we mø̀í ma? I nìnø shvlēba nø kayv́ng kèní vbá ráì?’ a:- lòe.
40013028	Wekvt a:ngí angmaq svng, ‘Yalòng nø ngv̀nshà tiq pèí wàò we íe,’ a:lòe. Ang vshuqrìí vrá ang svng, ‘Ini nøngmaq dìì nø, put dvzv́r mèyǿe ma?’ a:lòe.
40013029	Iwe a:ngí, “Mø̀í; namaqí shvlēba svng èput daqnø̀ng ke, vzōng gø werì nvngnvng vput long we màshá.
40013030	Ya vní pv̀npv̀n nø shvrvt rvtø̀ høq tiqrárá laq yō. Wekvt shvrvt rvtø̀ taq ngàí shvrvtshúrì svng v̄lò nø, “Shvlēba rì vzv̀ng rèkulnøng nø, wv́rlv́m dvpvt angrvnàm rènàmnøng. Vzōngrì mv̀ng nø, ngà vzá taq kutwa dèkø̄m bǿnø̀ng, v̀llv́m íe,’ wae,” a:lòe.
40013031	A:ngí angmaq svng kàshvbóng vrá tiqlòng shø̀:nò nø yadø a:lòe. “Muqlàng móngdàn nø, vsvng tiq gǿí rvmá taq wø̄n bǿà we mvngāka shí tiqchv̀ng nvng vbónge.
40013032	Yapv̀n nø angshí shvngbe taq cv́m vtvng pv̀n íe. Inìgø wechv̀ng yo nø té lú:ngì kvt nø, vhángrām cārì di rā nø dvgv̀ngrì taq angdv̀ng wāshi høq, vyúng kv̄n shvngbe mvdv̀m té tē sórí, shǿng tiqtø̀ng í longe,” wae.
40013033	A:ngí angmaq svng kàshvbóng vrá tiqlòng shø̀:nò nø. “Muqlàng móngdàn nø, svmaré tiq mèí vzōng tvnøt vshø̀m dvwv̄m taq butdvshi løp bǿò kvt, vzōng tvnøt shvngbe but dvzv́r lú:ngò we butdvshi nvng vbónge,” a:lòe.
40013034	Yadv́ng pv̀n shvngbe nø Yesuí kàshvbóng kèní vsvng loksok mvdò svng shø̀:no rì íe. Kàshvbóng kèní wa mø̀í nìnø A:ngí angmaq svng pàgø màdvshv̄ng bǿà.
40013035	Yalòng nø, kàdvtutshú taqkèní shø̀n yà:ngà kà “Ngà nø kàshvbóng kèní nònggøp pūngshø̀ng nø, Rvgaq angké shvzøng dv́ng yà:ngà ni kèní yakaq, má yà:ngà rì nø Ngàí shø̀n lóngòe,” wakà dvhø̄m lúnlv́m dvpvt íe.
40013036	Weyv́ng kèní Ang nø vsvng loksok mvdò kèní rv́lshi nø chø̀m svng gòngá:mì nìnø, Ang coqcv́nrì Ang yv́ng dì ráì nø, “Rvmá hv́ngò shvlēba kàshvbóng lòng èpǿnāshà,” a:lòe.
40013037	A:ngí vtà:ngò nø, “Dvyø̀ shvlá wø̄:no pe nø vsvng Angcè pè Ngà ǿngàe.
40013038	Rvmá hv́ng nø rvgaq tø̀m íe. Dvyø̀ shvlá yarì nø, muqlàng móngdàn angcèrì íe; vrá shvlēba rì nø, mvgv̄m pè wepè angcèrì íe.
40013039	Shvlēba wø̄:nò we ngv̀nshà pè nø, cáng pè íe. Shvrvt dvkø̄m rvtø̀ nø rvgaq yabàn tisi lv̀ngdø̀m rvtø̀ taq íe. Shvrvt dvkø̄mshúrì nø muqlàng dvzv́rrì íe.
40013040	Wedø í rvtnø shvlēba rì svng rvku:lò nø svmi taq wá:rò padø, rvgaq yabàn tisi lv̀ngdø̀m rvtø̀ taq gø̄ welòng dø tiqdvchá í longe.
40013041	Vsvng angcè pè Ngàí Ngà muqlàng dvzv́rrì svng dvzv́r dakngò nø, nøt vtøp dvzá:rò rì gø, dvrá mvcv̀n we bv̀nlì wàòrì í dv́ngte svng gø, Ngà móngdàn vdòng taqkèní rvkū:lò nø;
40013042	svmi ràdv̀ng vdòng svng gūr bǿòe. Wekvt weyv́ngø angmaq ngø̄ nø̀ shà vjitshì sórí, tǿnshi we vhǿm lú:ngòe.
40013043	Wekvt døngman vsvngrì nø angmaq Angpè móngdàn taq vl nø, vnv̀m døni shór longe. Vnà vdá vsvng wegǿí nø laq táò,” a:lòe.
40013044	Muqlàng móngdàn nø, rvmá tiqhv́ng taq vmáshaq vpø̀ tiqbø̄m nvng vbónge. Vsvng tiq gǿí yv̀ng bǿò kvt nø, mā máò nø, welòng rvt dvbù weí, div̄m nø ang vdá we í dv́ngte nv̄mshi dv̀ng rvmá wehv́ng wv̄nshìe.
40013045	Vrá, muqlàng móngdàn nø, rvlogwìngshíng shvlá láò we wulaq wa vsvng nvng vbònge.
40013046	Vtv̄ngshaq vpǿ we rvlogwìngshíng tiqchv̀ng lá lún bǿà kvt nø, div̄m nø ang vdá we í dv́ngte na:mò nø wechv̀ng wv̄nshì bǿì.
40013047	Vrá, muqlàng móngdàn nø, tìnúng taq gø:pmò nø, vngā angpv̀npv̀n shvngbe gøp lú:nò we shǿmgún tiqlòng nvng vbónge.
40013048	Shǿmgún dv̀n zø̀ngv̄m kvt, angmaqí vdàmpa svng shv̀la:tnò nø, rung sórí nga shvlá rì rvcà:ngò nø dvrè taq zá:ngòe. Inìgø màshvla rì svng nø angmaqí gu:ròe.
40013049	Rvgaq yabàn tisi lv̀ngdø̀m rvtø̀ taq gø welòng dø tiqdvchá, muqlàng dvzv́rrì búng daq weí, døngman rì dvhø̀ taqkèní vsvng mvgv́m rì svng rvwìng bǿò nø,
40013050	svmi ràdv̀ng vdòng svng werì gūr bǿòe. Weyv́ng angmaq ngø̄ nø shà vjitshi sórí tǿnshi we vhǿm lú:ngòe.
40013051	Yadv́ng pv̀n shvngbe namaqí ècíng bǿshà ma?” wa rø:tnò kvt angmaqí Yesu svng, “Cíng bǿshà,” a:lòe.
40013052	Wekvt A:- ngí angmaq svng, “Wedø í rvtnø muqlàng móngdàn dāng shvngøtshaq í we mòngkà kàru cv̄nshì vsvng gǿ vrv̀m nø, ang pø̀bø̄m taqkèní dvrè angshv́r gø, anglí gø, vpùn lú:ngò we chø̀m angkàng tiq gǿ nvng vbónge,” a:lòe.
40013053	Yesuí kàshvbóng yarì shǿn dá:ngí, wervgaq kèní búngá:mì.
40013054	Ang v̀l yàng mvrìng rvgaq svng tuqá:mì nìnø angmaq júrøt chø̀m taq, angmaq dà høq shvngøt pà:ngòe. Angmaqí nø, “Yapè nø yadø í we zitnøt rálnøt nvng dvdv̄m vtiqlv́m bv̀nlì wàlv́m jórnònggùn nø kayv́ng kèní lú:nòe ma?
40013055	Yapè nø shǿngkø̀m rvmú làngli pè angcè lvíni! Angmè nø Mari tǿshi mè í we mø̀í? Angnv̄m pèla gø Yaku, Yosep, Simon nvng Yuda maq í we mø̀í?
40013056	Angnv̄m mèlā gø shvngbe nøngmaq nvng tiqdø à:lì we mø̀í ma? Ini, yapèí yadv́ng pv̀n nø kayv́ng kèní lú:nòe?” wa nø,
40013057	Ang svng tì mvlá:nò nø nøt vtøpmá: mì. Iwe Yesuí angmaq svng yadø ā:lòe. “Kàdvtutshú tiq gǿ svng nø kayv́ng gø vpǿò we, vdè mvrìng nvng vdè ra:pmí wā màpǿò,” a:lòe.
40013058	Angmaq mvkv́m we nøt v̄l rvtnø, A:ngí wervgaqø jórnònggùn bv̀nlì kadv́ngte mvwàò.
40014001	Wervtø̀ taq, vbi wál tiqwál øpshú dùgàmzø̀ Herotní nø, Yesu mòng tá bǿà nø;
40014002	ang dvzømcèrì svng, “Yapè nø Tiløp Yohan ni íe. Ang nø shì yv́ng kèní zūn lú:ngì weí, dvdv̄m vtiqlv́m jórnònggùn bv̀nlì yarì waò we í pà íe,” wae.
40014003	Kadø íe wani Herod A:ngí nø, angnv̄m pè Pilip chø̀mmè Herodiaí dvzà:ngò rvtnø, Yohan svng ta:pmò nø, tūng taq róng yà:ngà.
40014004	Pàwá wani Yohaní ang svng, “Herodia svng nà èlushi we nø màdvrá,” vl yà:ngà.
40014005	Herotní ang svng shvt mvyǿ nìgø, bashà rìí Yohan nø kàdvtutshú dvdu:tnò rvt, ang svng shvt mvka:mò.
40014006	Iwe, Herod gv̀l yà:- ngà ni vhøm ráì kvt, Herodia angcè mè nø angmaq mv́rdv̀ngø shvlv́mshi weí Herod svng nøt shvbyoòe.
40014007	Wervt ang dvgv́mshì taqsórí wemè kapà røt nìgø zílv́m a:ngí dv́nāòe.
40014008	Chø̀myoré mè nø angmèí dvzà:ngò dø cà:nò nø, “Tiløp Yohan ang vgo chv̀ng kung tiq gø̀m taq èzá:ngò nø ngà svng èzǿngà,” a:lòe.
40014009	Koqkv́m pè nø nøt dvshàá:mì we ínìgø, ang dvgv́mshì bǿì kà rvtnø gø, ang nvng tiqdø v́mpa v̄m rì rvtnø gø, wedøni zílv́m dvká:mòe.
40014010	Wervt a:ngí tūng vdòng svng vsvng dvzá:rò nø Yohan vgō tut dvzá: ròe.
40014011	Wekvt Yohan vgo chv̀ng nø kung tiqgø̀m taq lv́nga:tnà nø, chø̀myoré mè svng zí bǿà nìnø, wemèí rá angmè svng lv́ngā bǿà.
40014012	Wekvt Yohan coqcv́nrì dì ráì weí, vnàng lòng baq bǿà nø kǿ:mò dá:ngí, Yesu yv́ng svng di nø dvtáòe.
40014013	Yesuí tá bǿà kvt kùngshí taqtaq we rvgaq kèní búng nø yilshìá:mì nø, Ang wāwā tiqyv́ng v̀llv́m yilshìá:mì. Yalòng dang vsvng loksokrìí tá bǿà nìnø, mvrìng rì taqkèní hí tvràrà di nø Ang svng láá:mà.
40014014	Kùngshí taqkèní Yesu léshi lú:ngì nìnø, vsvng loksokrì svng yv̀ng bǿà. Wekvt A:ngí angmaq svng mvré lú:ngà nø, angmaq zarì svng dvbānaòe.
40014015	Dørø̀m í ráì kvt, coqcv́nrì Ang yv́ng dì ráì nø, “Yayv́ng nø rvgaq dø̀ngjàm íe, nv̀m gø v̄leá:mi, vsvng loksokrì nø rvwá rvgaq svng di nø vdèdè v́mlv́m lvwv̄nv̄m dø angmaq svng dèkā:ngò lè,” a:lòe.
40014016	Yesuí angmaq svng, “Angmaq vkang mvrà, namaqí angmaq svng shèv́mnøng,” a:lòe.
40014017	Angmaqí Ang svng, 'Nøngmaq yv́ng nø zidòng pungwà chv̀ng nvng vngā vní go wa v̄le,' a:lòe.
40014018	A:ngí, “Werì Ngà yv́ng èlv́ngvtnøng,” a:lòe.
40014019	A:ngí vsvng loksokrì svng shø̄n mvdv̀m rúng dvzá:rò dá:ngí, zidòng we pungwà chv̀ng nvng ngā goní lá:ngò nø, muqlàng kaq kāng ngángshi dvjaq sórí, A:ngí shvmán dv̀ng zidòngrì vmø:tnò nø Ang coqcv́nrì svng tvlēòe. Coqcv́n rìí nø vsvng loksokrì kaq túnāòe.
40014020	Wekvt angmaq shvngbeí á:mò nø vgàá:mì. Vm vchéò we angshirì rvku: lò nìnø, tiqcé vní jvng dv̀n íe.
40014021	Vm bǿì rì nø, svmaré nvng cv̀mré rì màrø̄shaq, lvngàré rì wā pungwà kíng gǿ dv́ngte íe.
40014022	A:ngí vsvng loksokrì svng dvka: ngò la:ngí, Ang coqcv́nrì svng nø welv̄ng ni kùngshí taq zv́ngshì nø Ang vzv̀ngzv̀ng kupa svng léshi dvzá: ròe.
40014023	Vsvng loksokrì svng dvkang bǿà weó, Ang tiq gǿ wa vjú røtlv́m rvt mvrè svng rvlv̀ngá:mì. Yø̀myø̀m wā dø̄á:mì høq Ang wāwā weyv́ngø v̄le.
40014024	Coqcv́nrì zúnshi we kùngshí gø̀m nø vdàmpa kèní mvmē farlong vsārá:mì ke, nv̀mbø̀ng mvrù mut ráì nø shø̀ gø̀m svng tìmaí vpuqòe.
40014025	Sháng vbì rí dvgvp, Yesu nø tìnúng mvdv̀mdv̀m di nø angmaq yv́ng svng tuq ráì.
40014026	Tì mvdv̀mdv̀m Ang dì ráì we svng coqcv́nrìí yv̀ng bǿà kvt, angmaq chvnvnv́n lú:ngì nø, “Rvshā íe lé,” wa nø, svrē weí vkiq lú:ngì.
40014027	Iwe, wela:ngí Yesu kà tv́ngshi nø angmaq svng, “Shø̀mwa èv̀lnøng, Ngà ǿngàe; mèsèrenøngni,” a:lòe.
40014028	Piter Ang svng tv́ngshì nø, “Vkàngpèá, Nà ni èí nìnø, tì mvdv̀mdv̀m Nà yv́ng svng ngà dí dèzv́rà,” a:lòe.
40014029	Yesuí, “Edi ra lè,” a:lò nìnø, Piter nø kùngshí gø̀m kèní lāshì daqì nø, tì mvdv̀mdv̀m Yesu yv́ng svng dì ráì.
40014030	Wedø ínìgø nv̀mbø̀ng mvrù mut we svng yv̀ng bǿà kvt ang svrē lú:ngì weó, vjúmlv́m wáshì rvt vkiq sórí, “Vkàngpèá, shèlutnàé,” wae.
40014031	Tiqdvshaqí Yesu wur zúshi nø, ang svng ta:pmò sórí, “Kv́mnøt ècv̀m pèé, pàwálv́m kv́mnøt nàwv̄lshìe?” a:lòe.
40014032	Angní kùngshí vdòng svng zv́ngshì bǿì weó, nv̀mbø̀ng gø zø̀lá:mì.
40014033	Wekvt kùngshí taq v̄l rì angmaqí nø Ang svng køt ngǿmshì noqò sórí, “Nà nø jø̀ngjǿng Gvray Angcè pè ni èí dá:rì,” a:lòe.
40014034	Angmaq kupa svng rvpshìá:mì nø, Genesaret rvgaq svng koqshì ráì.
40014035	Wervgaq vsvngrìí Yesu tuq ráì we shá bǿà kvt, angmaqí wervgaq gùrgùr svng vsvng dvzá:rò nø, rv̀ngdì zā vsvng shvngbebe Ang yv́ng svng shøla: tnà.
40014036	Angmaqí Ang bèlaq mvtú svng wa shup lúnlv́m gø Ang svng kórshi nø, kadv́ng gǿí shu:pmò nìnø wedv́ng gǿ ni vrǿng làshv̀ng bāná:mì.
40015001	Wemèpvng Yerusalem wamà kèní Farisirì nvng dvrá svrarì kèní tiqmaq Yesu yv́ng svng di daqì nø;
40015002	“Nà coqcv́nrìí nø pàwálv́m shaqré shaqtvngrì vtóng svng vléòe ma? Angmaq v́mpà v̄m daq dvgvp wūr màsiqshishaq lav̄mni,” a:lòe.
40015003	Ang tv́ngshi nø angmaq svng, “Namaqí gø pàwá namaq shaqré vtóngrì wa ècv̀nnø̀ng nø Gvray dvkv́mkà svng nø nàlénøng ma?
40015004	Kadø íe wani Gvrayí nø, ‘Nvpe nvmè svng napǿò;’ vrá, ‘Angpè angmè svng kà mvgv́m shø̀n gǿ nø, jø̀ngjǿng dvshí ràe,’ wa, shø̀n yà:ngà.
40015005	Iwe namaq nø Angpè angmè svng kagǿí, “Ngàí nàní svng zílv́m dvrè tiqpàpà nø Gvray kaq shvrúngshaq íá:mì,” wa nø lā v̄l bǿò nìnø,
40015006	kà welòng rvt angpè angmè svng vpǿ mvràá:mì, èwànø̀nge. Na- maqò shìwànv̀ng vtóngrìí Gvray dvkv́mkà svng namaqí ècatnønge.
40015007	Nøt vní shvlē ècv̀nnøngrì namaqé, Esayaí namaq dāng kà dvtut yà:ngà nø,
40015008	‘Bashà yadvcì nø, angmaq nònggø: pmí Ngà svng nàpǿng we ínìgø, Angmaq nøt nø Ngà yv́ng kèní vsāre.
40015009	Angmaqí shvngø:tnò kàrì nø, vsa:ngí má:nò we vtóng dvrá kàrì wa í rvt, angmaqí Ngà svng ènok lòng gø vshø̀ng íe,’ wà yà:ngì kà nø jø̀ngjǿng namaq svng tuqe,” a:lòe.
40015010	Wekvt vsvng loksokrì svng A:ngí goò nø angmaq svng, “Etánøng nø, ècíng èràl dánøng.
40015011	Vsvng kaq mvmv́ng mvshèr dø í dvzv́r we nø nònggøp taq gòngvm rìí nø mø̀í; nònggøp kèní léshì lōng rìí mv̀ng vsvng kaq mvshér dvzá:rò we íe,” a:- lòe.
40015012	Wekvt coqcv́nrì dì ráì weí Ang svng, “Kà yalòng Farisirìí tá bǿà nø angmaq mvwv́mshìá:mì we svng èsháò ma?” a:lòe.
40015013	A:ngí vtà:ngò nø, “Muqlàng taqlapmò Ngà Vpèí mvka:tnò we shǿng gùng vrv̀m nø, púl bǿòe.
40015014	Angmaq nø tvrà shølshú nemànrì íe, vwa laq í. Nēmà:ní nemàn svng tvrà shø̄:lò kvt nø, shòní gǿgǿ ròwa dv̀ngkø̀r svng vjavme,” a:- lòe.
40015015	Piterí vtà:ngò nø, “Kàshvbóng yalòng nøngmaq svng èpǿnāshà,” a:lòe.
40015016	Wekvt A:ngí, “Namaqí gø akvt høq mècíngnøng ma?
40015017	Nònggøp taq gòngvm we kapà gø̄, puqwá svng zv́ngshìv̄m nø, weyv́ng kèní vlévm we mèshánøng ma?
40015018	Inìgø nònggøp kèní léshì lōng rì nø nøt kèní būng long we í nø̀, ya rìí mv̀ng vsvng kaq mvshér dvzá:rò we íe.
40015019	Kadø íe wani nøt taqkèní būng long rì, mvgvm màshvla dø dvda:mò we, vsvng shvt we, dàchap we, mvmv́ng mvshèr we, kø̄ we, mvdìng we shvkse wáshì we, dvsíkà shø̀n nø̀ gvzv̀m we;
40015020	ya rìí nø, vsvng kaq mvshér dvzá:rò rì íe. Inìgø wūr màsiqshì v́mpà v̄m weí vsvng kaq mvshér dvzá:rò we mø̀í,” a:lòe.
40015021	Wervgaq kèní Yesu búng nø, Tiru nvng Sidon rvgaq dvrøt svng yilshìá: mì ke,
40015022	wervgaq v̄l we Kanan svmaré tiqmè dì ráì nø vkiq sórí, “Dawi pvli pvlaq, Vkàngpèé, ngà svng dvshá èzangà; ngàcè mè nø cá:ngí dvrū kéò nø vtvngkèní dvshàe,” wae.
40015023	Inìgø Yesuí ang svng tiqkà gø màtá:nò. Iwe Ang coqcv́nrì dì ráì weí Ang svng rø:tnò nø, “Kūmè svng bò shèloò lè; pawá wāni nøngmaq mèpvngpvng ang vkiq mv̄nshìe,” wa nø shvná:ngòe.
40015024	Yesuí vtà:ngò nø, “Israel rvp taqkèní vmàn yà:ngì we vyv̀ngrì kaq wā Ngà svng dèzv́r dakngà we íe,” a:lòe.
40015025	Svmaré wemè Ang mv́rdv̀ngø̄ køt ngǿmshì noqò sórí, “Vkàngpèá, ngà svng dèbv̄ngà,” wae.
40015026	Wekvt A:ngí vtà:ngò nø̀, “Cv̀mré rì v́mpà lúdv̀ng vgï rì svng dvgupmā màdu,” a:lòe.
40015027	Iwe wēmèí, “I nø íe, Vkàngpèá. Wedø ínìgø angkàng rì v́mshvbóy kèní vjā we v́mpàshï rì nø, vgï rìí gø v́m lúnshi we íe,” a:lòe.
40015028	Wekvt Yesuí vtà:- ngò nø wemè svng, “Svmaré mèá, nà kv́mnøt nø tēe. Nà èshòng dø nà dvpvt leqía daq,” a:lòe. Welā:ngí nï angcè mè nø baná:mì.
40015029	Vrá wervgaq kèní búngá:mì kvt Yesu nø Galili tìnúng shvnvngnvng di nø, mvrèyv̀ng svng ngāngá:mì dá:ngí weyv́ng runge.
40015030	Wekvt vsvng loksok mvdò Ang yv́ng svng dì ráì weí, hízērì, hígiqrì, nēmànrì, màárì nvng dvgá zā vsvng mvmē gø angmaq nvng tiqdø shøla:tnà nø, Ang hí shvnvngø̄ vyà:loe. Wekvt A:ngí angmaq svng dvban bǿa.
40015031	Wervtnø màárì kà shø̀n lú:ngì we, hígiqrì vrǿng bāná:mì we, hízērì dí shvláá:mì we nvng nēmàn rìí yv̀ng lú:ngà we svng angmaqí yv̀ng bǿà kvt, vsvng loksokrì nø dádv̀ng wa nø, Israel dvcì angmaq Gvray ngø̀rdvgùng shvrï:ngòe.
40015032	Wekvt Yesuí Ang coqcv́nrì Ang yv́ng svng goa:tnà nø a:lò we nø, “Vsvng loksok yarì svng Ngàí mvréngòe; pàwálv́m wani angmaq nø Ngà nvng vl we vshø̀m ni í ráì rvtnø, angmaq v́mlv́m béaá:mà. Ngàí angmaq svng màv́m shvlongò kvtnø tvrà rāmø angmaq svrí bāngv̄m we màshá,” wae.
40015033	Wekvt coqcv́nrìí Ang svng, “Yadø í we rvgaq dø̀ngjàm yv́ng vsvng yadv́ngte tiqmvdò svng vgà høq shàv́mlv́m zidòng nø nøngmaqí kayv́ng kèní láìni?” wae.
40015034	Yesuí angmaq svng, “Namaq yv́ng zidòng kadv́ng chv̀ng v̄le?” wa rø:tnò kvt angmaqí, “Shvngøt chv̀ng nvng ngācè tiq golā v̄le,” a:lòe.
40015035	Wekvt A:ngí vsvng loksokrì svng vbā tø̀mø̄ rúnglv́m dvká:mòe.
40015036	Wekvt zidòng we shvngøt chv̀ng nvng ngārì lùò nø, Gvray kaq oqà wa dá:ngí, vmøtdv̀ng, coqcv́nrì svng tvlēòe. Coqcv́n rìí rá vsvng loksokrì svng túnāòe.
40015037	Wekvt angmaq shvngbeí á:mò nø vgàá:mì. Vchéò rì nø, Ang coqcv́nrìí shvngøt jv̄ng dv̀n rvkul bǿà.
40015038	Vm bǿì rì nø, svmaré nvng cv̀mré rì màrø̄shaq, lvngàré wa vbìkíng gǿ íe.
40015039	Vsvng loksokrì svng dvkā:ngò dá:ngí, Yesu nø kùngshí taq zv́ngshì nø, Magadan rvgaq svng tuqá:mì.
40016001	Farisirì nvng Sadukirì dì lú:ngì nø, Yesu svng vlø:tnò we nø:tní, muqlàng kèní shálv́m mvshv́lpvrá tiqlòng lāshvyv̄ng daq dø Ang svng røtshie.
40016002	Iwe A:ngí angmaq svng a:lò we nø, “Dørø̀m kaqí namaq nø, ‘Muqrø̄ chingá:mì we í nø, nvpni nø nv̀mgv̄m longe,’ èwànø̀nge.
40016003	Vsháng kaqí nø, ‘Muqlàng mvshè sórí rvmøt naq nìnø, dèni nø shø zaq daqe,’ èwànø̀nge. Muqlàng mv̀rshv̀m vlíng we svng nø dak rvwv̄n èshánøng we, rvtø̀ mvshv́lpvrá rì svng nø namaqí mvshv́l mèshánøng ma?
40016004	Mvgv̄m nø dvchap we yamvril cèrìí nø, shálv́m mvshv́lpvrá wa láòe. Iwe Yona mvshv́lpvrá wa mø̀í nìnø, dvgá shálv́m mvshv́lpvrá tiqlòng gø angmaq svng mvzílv́m íe,” a:lò dá:ngí Yesu nø angmaq kèní rv́lshi nø dìá:mì.
40016005	Coqcv́nrì nø tìnúng kupa rvpshìá: mì. Iwe angmaq nø zidòng rív́m vná dárà.
40016006	Yesuí angmaq svng, “Farisirì nvng Sadukirì butdvshi svng pán vshat nàyáshìnøng,” a:lòe.
40016007	Coqcv́nrì angmaq nø angmaq vrùng nø, “Nøngmaqí zidòng màlv́ng vná dv́rsha rvt wa pà íe,” wae.
40016008	Welòng svng Yesuí dǿ:mo nø, “Kv́mnøt ècv̀mnøng rìé, zidòng mèv́lānøng rvtnø pàwálv́m namaq nø namaq nàrùngnønge ma?
40016009	Akvt høq shini mècíngnøng ma? Vsvng pùngwàkíng svng zidòng pungwà chv̀ng taqkèní shàv́mò ke kadv́ng pé rèkulvpsha we nvng;
40016010	vsvng vbikíng svng zidòng shvngøt chv̀ng taqkèní shàv́mò ke kadv́ng jv̄ng rèkulvpshà we svng mèmèsø̄ngnøng ma?
40016011	Ngàí namaq svng shø̀nò we nø, zidòng dāng mø̀í we svng kadø í nø mècíngnøng ma? Iwe, Farisirì nvng Sadukirì butdvshi svng mv̀ng nàyáshìnøng, wvng we íe,” a:lòe.
40016012	A:- ngí angmaq svng shø̀:nò lòng nø zidòng nvng butdvshi svng nø mvwā, Farisirì nvng Sadukirì shvngøt kà svng vyáshìlv́m shø:nò we lè í we svng wekvt wa angmaqí cíng bǿà.
40016013	Yesu nø Kesaria Pilipi gùrwāng svng tuq ráì dvgvp, Ang coqcv́nrì svng, “Vsvng angcè pè Ngà nø kagǿ ǿngà we dang vsvngrì kadø wae?” wa rø:tnòe.
40016014	Angmaqí, “Tiqmaq wani Tiløp Yohan íe wae, vrá tiqmaq wani Eliya íe, gø wae. Dvgá tiqmaq wani Yeremia íe; mø̀íni kàdvtutshúrì kèní tiq gǿ íe, gø wae,” a:lòe.
40016015	A:ngí angmaq svng, “Ini, namaqí na! Ngà kagǿ íe wa dèdvm shàe?” a:lòe.
40016016	Simon Piterí vtà:- ngò nø, “Nà nø cúnshì pè Gvray Angcè Kristu èíe,” a:lòe.
40016017	Yesuí vtà:ngò nø ang svng, “Yona angcè Simoné, nàí nø ìshøt èlú:nòe. Pàwálv́m wani yalòng nø vsa:ngí nà svng dètan we mø̀í, muqlàng taqlap v̄l pè Ngà Vpèí dètan we íe.
40016018	Ngàí rá nà svng v̄lvtnøng: nà nø Piter èíe. Ngà shvngø̀mré nø lóngdø̀ng yachv̀ng mvdv̀m taq Ngàí shvzønglv́m íe. Zùpvng dāng ang jórnònggù:ní shvngø̀mré svng mvdv́ngké lú:ngò.
40016019	Ngàí muqlàng móngdà:nò shv̀msòpuq nø, nà svng tvlēlv́m íe. Rvgaq tø̀m taq nàí èdù:ngò we kapà ínìgø, muqlàng taqlapmø̄ gø vdóngshaq ív̄me. Rvgaq tø̀mø̄ nàí shèlà:ngo we kapà ínìgø, muqlàng taqlapmø̄ gø shvlángshaq ív̄me,” a:lòe.
40016020	Wekvt, Ang nø Kristu í we tiq gǿ svng gø mvshø̀nlv́m rvt A:ngí coqcv́nrì svng dvká:mòe.
40016021	Wenila kèní kukaq Yesuí Ang nø, Yerusalem svng di nø shaqré shaqtvng mvdò nvng shvrúngshú vjìrì nvng dvrá svrarì wur taq, dvshàlv́m mvmē pv̀n tønshi nø shvt bǿò dá:ngí, vshø̀m ni wani taq zunlv́m í we tvrà Ang coqcv́nrì svng dvtá pà:ngòe.
40016022	Wekvt Piterí Ang svng tiqtōng kaq shø:lò nø, Ang svng ngā:nò nø, “Gvrayí leqgār daq, Vkàngpèá; wedø nø kadvgvp gø mènàhǿm lú:ngò,” a:- lòe.
40016023	Inìgø A:ngí lè nø wv́l poshi nø Piter svng, “Satané! Ngà mèpvng kaq èyilshi, Nà nø Ngà dvpvt vtøprà èíe. Nàí dèda:mò we nø Gvray nøtnó màrá, vsvng lap kèní wa dèda:mòe,” a:lòe.
40016024	Wekvt Yesuí Ang coqcv́nrì svng a:lò we nø, “Ngà mèpvng cv́n mvyǿ we kagǿ gø, vdè svng ngálshi nø, vdè wurgáng baqshi sórí Ngà mèpvng laq cv̀n ra.
40016025	Vdè gø̀nshaq mvpáshì gǿ nø, gø̀nshaq vmv̄ngv̄me. Iwe Ngà dvpvt rvtnø gø̀nshaq vmv̄ng gǿí mv̀ng nø, gø̀nshaq lá lún lú:ngòe.
40016026	Vsa:ngí nø, móng dø̄ngtáng shvngbe, washì lú:nò nìgø, ang gø̀nshaq sǿmv̄m nìnø, a:ngí pà vjú lu:nò ma? Mø̀í ni vsvng tiq gǿ ang gø̀nshaq nø kapàí chēshì lún daqe ma?
40016027	Kadø íe wani Vsvng Angcè pè Ngà nø, muqlàng dvzv́rrì nvng tiqdø, Vpè pòngbàng ngø̀r we nv̀ngnv̀ng dìlv́m dv́nshø̀nge. Wekvt mv̀ng nø angmaq vdèdèí wàò we bv̀nlì rì svng cv̀no nø, tiq gǿ nø tiq gǿ svng vwv́ngalv́m íe.
40016028	Ngàí namaq svng v̄la:tnìni, yayv́ng rip rì taqkèní tiqmaq nø, Vsvng Angcè pè Ang móngdàn vdòng svng di daq lòng svng mvyà:- ngò dv́ngte, kadø ínìgø mvshi long,” a:lòe.
40017001	Vchuq ni mèpvng Yesu nø Piter, Yaku nvng angnv̄m pè Yohan shø:lò nø, vháng we shìgùng svng angmaq wawa rvlv̀ngá:mì.
40017002	Wekvt angmaq mv́rdv̀ngø Ang nø shø̀ngshāng tiqmv̀rshv̀m vmvtná:mì nø, Ang mv́r nø vnv̀m dø shór lú:ngì. Ang bèlaq rì gø gálong døni mùngá: mi.
40017003	Wekvt Moshi nvng Eliya dì daqì nø Yesu nvng kà shø̀n we coqcv́n vshø̀m pèí yà:ngòe.
40017004	Piter kà tv́ngshi nø Yesu svng, “Vkang pèá, yayv́ng nøngmaq à:lì lòng nø shvlae. Nà èwv́mshì nìnø, ngàí yayv́ng shìyat vshø̀m long, “Nà dvpvt tiqlòng, Moshi dvpvt tiqlòng, Eliya dvpvt tiqlòng wv̀ngvtnònøng,” a:lòe.
40017005	Piter wedø shǿn mv̄nshì la:ngí, shór we rvmøt tiqpùí angmaq svng dvkøq daqà nø, rvmøt vdòng kèní kà tiqlòng shø̀n daqì nø, “Yapè nø, Ngà vtv̄ngshaq nøtshø̀m nø Ngà shóngshø̀ng we Ngàcè pè íe. Ang kà ètánøng,” wae.
40017006	Coqcv́n pèlaí wekà tá bǿà chàng, angmaq vtv̄ngkèní svrē nø vba tø̀m svng kǿng kupshìe.
40017007	Wekvt Yesu di ráì weí angmaq svng vkoqò sórí, “Ebúngnøng; mèsèrenøngni,” a:lòe.
40017008	Angmaq kāng ngángshi nø dvjaqò nìnø, Yesu Ang wa mø̀í nìnø, dvgá tiq gǿ gø mvyv̀ng bǿà.
40017009	Shìgùng kèní angmaq yøtshì daqì dvgvp, Yesuí angmaq svng dvká: mò nø, "Vsvng angcè pè Ngà nø shø̀ng yv́ng kèní vrá mvzūn long dv́ngte, namaqí èyv̀ng bǿshà lòng vsvng tiq gǿ svng gø mèshø̀nnø̀ngni,” a:lòe.
40017010	Coqcv́n pèlāí Ang svng, “I nìnø, dvrá svrarìí pàwálv́m Eliya nø vzv̀ng dí ràe, wae ma?” a:lòe.
40017011	Yesuí vtà:ngò nø, “Eliya ni jø̀ngjǿng di daq nø, pv̀n vrv̀m shvngbe vrá dvcøp shvzø̄ngā daqòe.
40017012	Ngàí v̄la:tnìni, Eliya nø vdíshaq í we, angmaqí ang svng màmvshá:lò. Angmaqí wá mvyǿ dø lè ang svng wà bǿa. Welòng dø tiqdvchá Vsvng Angcè pè Ngà gø, angmaq wur taq dvsháyv̀ng tønshilv́m í longe,” a:lòe.
40017013	Wekvt wa, Ang nø Tiløp Yohan kaq wā we svng coqcv́nrìí cíng bǿa.
40017014	Vsvng loksokrì yv́ng svng angmaq tuq daqì kvt vsvng tiq gǿ Yesu yv́ng dì ráì nø, Ang mv́rdv̀ngø bvnciq tushi nø,
40017015	“Vkangpèá, ngàcè pè svng dvshá èzāngāngà. Ang nø nv̀mrùl í nø, vtv̄ng kèní mvhøtne; svmi taq gø, tì taq gø, ang kvtkvt vkupmv̄me.
40017016	Ngàí Nà coqcv́nrì yv́ng svng ang shølvtnà we, angmaqí ang svng dvbān mvdá:ngò,” a:lòe.
40017017	Yesuí vtà:ngò nø, “Kv́mnøt màdá, mvgvm we mvrïl cèrìé, Ngà nø kadvgvp høq namaq nvng v̀llv́m í ma? Kadvgvp høq namaq svng tø̄nāìni ma? Ang svng Ngà yv́ng èshøla: tnò,” a:lòe.
40017018	Wekvt Yesuí cáng kaq ngv̄n bǿà nìnø, cv̀mré gǿ kèní cáng lúshìá:mì nø, cv̀mré pè nø welv̄ng ni chàng bāná:mì.
40017019	Coqcv́nrì nø Yesu yv́ng mvyø̀:ní dì ráì nø, “Cáng welòng svng nøngmaqí lúng mvdá:ngì we nø, pà rvt í ma?” wa rø:tnòe.
40017020	A:ngí angmaq svng a:lò we nø, “Namaq kv́mnøt ècv̀mnøng rvtnø íe; kadø íe wani Ngàí namaq svng jø̀ngjǿng v̄la:tnìni, namaq kv́mnøt nø mvngāka shí tiqchv̀ng dv́ngtecè dv́ng èv̀lnøng kvtkèní nø, namaqí shigùng yalòng svng, ‘Yayv́ng kèní kuyv́ng èshøtshì,’ lā èvlnø̀ng nìgø, ang shøtshìv̄me. Wekvt nø namaqí wá mèdv́ngnøng we pà tiqpv̀n gø màvl long.
40017021	Wedø ínìgø yadø í pv̀n cáng nø, v́mpà màv́mv́m vnatshi nø vjú rø:tnò yv́ng kèní wa mø̀í nìnø mvlúshìvm,” wae.
40017022	Angmaq nø Galili gùrwang svng vtv́ng nø kø̀má:mi kvt, Yesuí angmaq svng a:lò we nø, “Vsvng angcè pè Ngà nø vsvng wūr taq tvlēlv́m èwv̄nge.
40017023	Angmaqí èshvt bøng nø, vshø̀m ni wani taq Ngà vrá zūn longe,” wae. Wervt Ang coqcv́nrì nø vtv̄ngshaq yùrá:mi'.
40017024	Angmaq nø Kapernom mvrìng svng tuq ráì kvt, noqngø̀m tø̀ngnø dvpvt rvkul gv̀msùng rvku:lò rì Piter yv́ng svng dì ráì nø, “Namaq svra pè nø noqngø̀m tø̀ngnø gàng mvzv́ng ma?” wa rø:tnòe.
40017025	A:ngí, “Zv́nge,” a:lòe. Wekvt Piter nø chø̀m svng gòng lú:ngì ke Yesu vzv̀ng tv́ngshi nø ang svng, “Simoná, nàí kadø dèdā: mòe? Rvgaq tø̀m koqkv́m rìí gàng rvku:lò we nø, kagǿ maq kèní rvku:lò ma? Angcèrì taqkèní í ma? Mø̀íni dvgá rì kèní í ma?” a:lòe.
40017026	A:ngí, “Dvgá rì kèní íe,” a:lò weó Yesuí rá ang svng, “Wedø í kvt nø, angcèrì nø pèjøng cèrì í rvtnø gàng zí mvrà we íe," a:lòe.
40017027	Wedø ínìgø gàng tǿshúrì vtøprà lā mø̀í dø, tìnúng svng èdiv̄m nø, ngābùn tiqlòng dèsv̄ngá: mò. Nv̀mlat èlún bǿò go ang nònggøp èáò kvt, shekel gv̀msùng tiqgø̀m èyv̀ng bǿòe. Wegø̀m èlá:ngò nø, ní lvngà dvpvt angmaq svng èzí bǿò,” a:lòe.
40018001	Wervtø̀ taq coqcv́nrì nø Yesu yv́ng svng di ráì nø, “Muqlàng móngdàn vdòng taq té rïng we nø kagǿ íe ma?” wa rø:tnòe.
40018002	Yesuí cv̀mrécè tiq gǿ goa:tnà nø angmaq dvhø̀ø shvri: pmò sórí,
40018003	a:lò we nø, “Ngàí namaq svng v̄la:tnìni, namaq nàwv́ngshì ránøng nø, cv̀mrécè døni mèí lóngnøng kvtkèní nø, muqlàng móngdàn svng nø kadø ínìgø góng mèlúnnøng.
40018004	Kagǿ ínìgø cv̀mré yagǿ dø ang vdè cipshi gǿ nø muqlàng móngdàn taq té ring gǿ íe.
40018005	Kagǿ ínìgø Ngà bø̀ng taqkèní cv̀mré yagǿ dø í we tiq gǿ svng vtōò gǿí nø Ngà svng nàtōng we íe.
40018006	Kagǿ ínìgø Ngà svng kv́m we cv̀mré yarì taqkèní tiq gǿ svng nøt vtøp dvzá:rò gǿ nø ang lóngjvng taq loklv̄ngmè tiqchv̀ng dvchū:ngò nø, tidøm naqràng svng songløp dvjáò sórí dvshíò lòng nø ang dvpvt té shvlae.
40018007	Vsvng kaq vtøp dvzá:rò we rvgaq yalòng nø mvhøt longe. Nøt vtøprà nø kadø ínìgø v̄l longe. Inìgø, nøt vtøprà dvbū:ngo gǿ wegǿ nø té mvhøt longe.
40018008	Nà wur, mø̀íni nà híí nà svng vtøp dèzv́rvt nìnø, bvt ètu:tnò nø ègu:rò. Nà wur tángní hí tángní kø̀m dø dvciq lvpat svmi móng taq ègūr bø̄ mvdv̀m nø, wurdōng hídōng gø̀nshaq cúnshìlv́m yv́ng svng ègòngvm lòng nø nà dvpvt té shvlāe.
40018009	Nà nēí nà svng vtøp dèzv́rvt nìnø, èkù:nò nø ègu:rò. Vnē vní chv̀ngchv̀ng kø̀m dø zupvng svmi móng svng ègūr bø mvdv̀m nø, vnē tiqchv̀ng wa nàdá sórí gø̀nshaq cúnshìlv́m yv́ng svng ègòngvm lòng nø nà dvpvt té shvlae.
40018010	Wervtnø cv̀mré yarì taqkèní tiq gǿ svng gø yv́ng mvtv̀má:mò dø mvwàlv́m rvt nàyáshìnøng. Namaq svng Ngàí v̄la:tnìni, muqlàng taqlapmø̄ v̄l we angmaqò dvzv́r rìí nø, muqlàng taqlapmø̄ vl we Ngà Vpè mv̀rshv̀m svng nv̀nnv̀n yv́ng lú:nòe.
40018011	Kadø íe wani Vsvng Angcè pè Ngà nø, vmv́ngá:mì we vsvng kaq chv́nglv́m dø̀ng dakngà we íe.
40018012	Namaqí kadø dèdv̄mnønge? Vsvng tiq gǿ nø vyv̀ng tiqyá gō vdá we, tiqgo vmànv̄m nìnø, a:ngí dvgø̀cé dvgø̀ gō svng shìgùng rvgaqø là:ngò dá:ngí, vmàná:mì go svng lá nvng div̄m we mø̀í ma?
40018013	Ngàí jø̀ngjǿng v̄la:tnìni, we go lá lún bǿò kvt ang nø màmàn we dvgø̀cé dvgø̀ gō mvdv̀mø wego rvtnø té dvbùe.
40018014	Welòng dø tiqdvchá muqlàng taqlap vl pè Nvpèí nø cv̀mré yarì taqkèní tiq gǿ gønshaq svng gø vmv́ng mvka:mò we íe.
40018015	Nà nvnv̄m nvchā:ngi nà svng nàlévt nìnø, nà èdivm nø, nàní wawa èv̀lshi yv́ng a:ngí vléò lòng dètúò. Nà kà svng ang tā nìnø, nvnv̄m gǿ svng nàí lin èlún bǿà we íe.
40018016	Iwe ang lā mvtá kvtkèní nø, shvkse vní vshø̀m gǿ kà taqkèní, kapv̀n svng gø dvtøp laq lú:nò, wa dø, dvgá tiq ní gǿ èshøl bǿò.
40018017	Angmaq kà gø mvta kvtkèní nø, shvngø̀mré svng dètáò. Shvngø̀mré kà gø mvta kvtkèní nø, ang svng nø wv́ngzà nvng kùyà gún vsvng dø dvdut dv̀ng íe.
40018018	Ngàí namaq svng v̄la:tnìni, rvgaq tø̀m taq namaqí èdòngnøng we kapà ínìgø, muqlàng taqlapmø gø vdóngshaq ív̄me. Rvgaq tø̀m taq namaqí shèlàngnø̀ng we kapa ínìgø, muqlàng taqlapmø̄ gø wedøni shvlángshaq ív̄me.
40018019	Ngàí namaq svng vrá v̄la:tnìni, rvgaq tø̀m vsvng vní gǿ nø nøt vrá sórí kapà tiqpv̀n røtshi nìnø, muqlàng taqlapmø v̄l pè Ngà Vpèí angní dvpvt wáā daqòe.
40018020	Kadø íe wani Ngà bø̀ng taqkèní vní shø̀m gǿ dvkǿmshi we kayv́ngø í nìgø, weyv́ng angmaq dvhø̀ taq Ngà gø vbánge,” a:lòe.
40018021	We mèpvng Ang yv́ng svng Piter di ráì nø, “Vkàngpèá, ngà vnv̄m vchā:ngí ngà svng nàléngvt nìnø ngàí ang svng kadv́ng kvt chutnālv́m í ma? Shvngøt kvt dv́ngte nø vrv̄me ma?” a:lòe.
40018022	Yesuí ang svng a:lò we nø, “Nà svng v̄lvtnøng, shvngøt kvt wa mvtaq; shvngøt kvt lòng shvngøtcé kvt gø èchutnaò.
40018023	Kadø íe wani muqlàng móngdàn nø, koqkv́m tiq pèí ang vshuqrì nvng wulaq shìpan sun mvyǿ lòng nvng vbónge.
40018024	A:ngí wulaq sun pà:ngò dvgvp, ang svng gv̀msùng tiqmùn talent vjø we vshuq tiq pè ang yv́ng svng shøla: tnà.
40018025	Wepè nø teqlv́m pà gø màdá rvtnø, koqkv́m pèí ang gø, angchø̀m mè gø, angcèrì nvng ang vdá dv́ngte shvngbe nv̄m dv̀ng teqlv́m rvt dvká:mòe.
40018026	Wekvt vshuq wepè kǿng kupshi nø noqò sórí, “Vkàngpèá, ngà kaq nøt shèyv́ngshì; ngàí nà svng shvngbe kutwa teqlv́m íe,” wae.
40018027	Wekvt vshuq wepè svng koqkv́m pèí mvré lú:ngà nø, ang svng shvlà: ngò nø, ang shvrv́n shvngbe gø chutnā bǿà.
40018028	Iwe, vshuq wepè búngá:mì nø, ang svng gv̀msùng tiqyá gø̀m vjø̄ we vshuq rv̀mnv̄ng tiq pè svng yv̀ng bǿà nìnø, ang svng pvyung mvna:tnò sórí, “Nà nàjø we shvrv́n bò ètekngà,” a:lòe.
40018029	Ang rv̀mnv̄ng pè nø kǿng kupshi sórí ang svng kórshi nø, “Ngà kaq nøt shèyv́ngshì, nà svng ngàí teqlv́m íe,” a:lò nìgø,
40018030	ang mvtá nø, vjø rì mvteqa: tnò dv́ngte ang svng tūng taq róng bǿà.
40018031	A:ngí kadø wà bǿà we svng dvgá vshuq rv̀mnv̄ng rìí yv̀ng bǿà dvgvp, vtv̄ng kèní nøt za nø, wepèí wà bǿà rì shvngbe angmaq angkàng pè svng dvtáòe.
40018032	Wekvt angkàng pèí wepè svng goa:tnà nø, “Vshuq mvgv́m nà nø, nà èkórshi rvtnø, nà shvrv́n shvngbe nø ngàí chutnāng bǿnga.
40018033	Ngàí nà svng dvsházāng dø, vshuq rv̀mnv̄ng gǿ svng nàí gø welòng dø dvsházā rà we mø̀í ma?” a:lò nø,
40018034	Angkàng pè nø gvzà shv̀mná rí weí, ang vjø we shvrv́n shvngbe teq mvdá:ngò dv́ngte, dvkishúrì wūr taq tvlē bǿà.
40018035	Welòng dø namaq tiq gǿ nø tiq gǿí namaq nøt vdòng kèní nvnv̄m nvchv̄ng rì svng mèchutnānø̀ng kvtkèní nø, muqlàng taqlapmò Ngà Vpèí gø welòng dø tiqdvchá, namaq svng gø èwà daqnø̀nge,” a:lòe.
40019001	Kà yarì Yesuí shǿn dv́ng bǿà nìnø, Galili rvgaq kèní Ang búngá:mì nø, Yordan tìwàng kupa Yuda rvgaq svng dìá:mì.
40019002	Vsvng loksok mvdòí gø Ang svng cv̀na:tnà nø, wervgaqø̄ A:ngí angmaq zarì svng dvbānaòe.
40019003	Farisirì nø Ang svng vløtlv́m di lú:ngì nø a:lò we nø, “Mvtú tiqpv̀npv̀n rvtnø, vdè chø̀mmè svng gū:rò lòng nø, dvrá má, màdvrá má?” wa rø:tnòe.
40019004	Yesuí werì svng vtà:ngò nø, “Nv̀mlat nv̀mpv́ng taq vsvng kaq Mv́n pè Gvrayí nø, svmaré lvngàré shvgøp vzø̀m dø mv́n yà:ngà.
40019005	Yadø í rvtnø lvngàré nø angpè angmè yv́ng kèní rv́lshi dv̀ng, ang chø̀mmè nvng vzø̀mv̄m nø, angní nø tiqshïng tiqgóng wa ív̄me,’ wa kà svng mèrø dv́rnøng ma?
40019006	Angní nø wekvt kèní kukaq vní gǿ nø mø̀í, tiqshing tiqgóng wā íe. Wervtnø Gvrayí dvhǿmshaq lòng svng vsvng kagǿí gø laq màdvka:ngò,” a:lòe.
40019007	Wekvt angmaqí Ang svng, “Wedø íni, ‘Ang chø̀mmè gūr we kàru zíò dá:ngí nø, ang chø̀mmè svng gurdv̀ng íe,’ wa nø Moshií pàwálv́m dvkv́m yà:ngà ma?” a:lòe.
40019008	Yesuí angmaq svng, “Namaq nøt èzaqnøng rvtnø, nvchø̀mmè maq svng gurlv́m Moshi gø vrá yà:- ngì we íe. Iwe nvmlat nv̀mpv́ng kèní nø wedø mø̀í.
40019009	Ngàí namaq svng v̄la:tnìni, dvchap mvrà wàò rvt wa mø̀í nìnø, ang chø̀mmè svng gu:rò nø dvgá tiqmè nvng shvzøngshìv̄m we wegǿí nø dvchap we mvrà wàò we íe. (Vrá, gūr bǿà mè nvng shvzøngshì gǿ ang gø wedøni dvchap we mvrà wàò we íe,”) a:lòe.
40019010	Wervt coqcv́nrìí Ang svng, “Chømpè nvng chø̀mmè dvrá nø to èshø̀:nò døni í kvtkèní nø, svma màlushi èv̄l lòng té shvlae,” a:lòe.
40019011	A:ngí angmaq svng, “Shvngøt kà yalòng svng nø vsvng shvngbeí vtō mvngu:tno; vtōlv́m vzíshaq rìí wa vtō lú:nòe.
40019012	Kadø íe wani, angmèí gv̀l daqò yv́ng kèní sv̀ngshv̄n í we tiqmaq v̄le. Vsa:ngí shā:nò we gø tiqmaq v̄le. Vrá, Gvray móngdàn dvpvt rvtnø dø̀ngku mvdēshì we gø tiqmaq v̄le. Yalòng svng vtō ngu:tnò gǿ nø laq vtōshì,” a:lòe.
40019013	Wedvgvp, Ang wūr hapshì nø vjú lvrøtnāò dø Yesu yv́ng svng cv̀mré tiqmaq shøla:tnà. Iwe coqcv́nrìí angmaq svng ngā:nòe.
40019014	Wedø ínìgø Yesuí, “Cv̀mré cèri Ngà yv́ng svng vwā laq di rā; mènàgámnø̀ngni. Kadø íe wani muqlàng móngdàn nø yadø írì dvpvt íāòe,” a:lòe.
40019015	Angmaq mvdv̀m wūr hapshi bǿì dá:ngí, Ang nø wervgaq kèní búngá:mì.
40019016	Tiqkvt nø vsvng tiq gǿ Ang yv́ng svng dì ráì nø, “Svra pèá, ngàí dvciq lvpat gø̀nshaq lúnlv́m dvpvt shvla we kapv̀n wá rànge ma?” wae.
40019017	A:ngí wepè svng, “Nàí Ngà svng shvlā lòng dang pàwá èrøtnà ma? Shvla we nø Gvray tiq pè wā v̄le. Nà nø gø̀nshaq cúnshìlv́m yv́ng svng góng mèyǿ nìnø, Gvray dvkv́mkàrì svng cv́n dèdø̄:ngò,” a:lòe.
40019018	Wepèí Yesu svng, “Dvkv́mkà kalòng cv́n rà ma?” wa rø:tnòe. Yesuí, “Vsvng shvt mvdaq; dvchap mvdaq; kǿ mvdaq; mvdøng mvmān shvkse wáshì mvdaq;
40019019	nvpè nvmè svng vpǿ rae; vrá nà vdè góng svng èshóngshi dø dvgá vsvng kaq shóngshì ràe,” a:- lòe.
40019020	Gùchàngré pèí Ang svng, “Yadv́ng pv̀n shvngbe nø ngàí cv̀nòe. Ngà pà shini ràng ma?” wae.
40019021	Yesuí ang svng, “Nà kø̀mgø̄m mèyǿ nìnø, nà nàdá rì ènā:mò nø dvshà rì svng èzíò. Wekvt muqlàng taqlapmø zaqshøp èv́lā dae. Wedá:ngí Ngà mèpvng ècv̀n rā,” a:lòe.
40019022	Kà yalòng gùchàngré pèí tá bǿà kvt, nøt dvshà sórí loá:mì. Kadø íe wani ang nø pø̀ gvzà vdá we tiq pè íe.
40019023	Wekvt Yesuí coqcv́nrì svng, “Ngàí namaq svng jø̀ngjǿng v̄la:tnìni, mvgàm tiq gǿ muqlàng móngdàn svng gònglv́m nø vtv̄ngshaq rvzaqe.
40019024	Ngàí vrá v̄la:tnìni, mvgàm tiq gǿ Gvray móngdàn svng gònglv́m lòng nø Golawu tiq go còngmè shvnï hwáng taq léshìlv́m lòng mvdv̀m té rvzaqe,” wae.
40019025	Kà yalòng coqcv́nrìí tá bǿà kvt, angmaq vtv̄ngkèní dàá:mì nø, “Wedø í nìnø, gø̀nshaq nø kagǿí lún daq ma?” wae.
40019026	Yesuí angmaq svng dvjaqò sórí, “Vsvng dāng kèní nø wá mvngutshì. Gvrayí nø pà gø wá dá:ngòe,” a:lòe.
40019027	Wekvt Piter vtv́ngshì nø Ang svng, “Eyà:ngò, nøngmaqí nø v̄l dv́ngte cā là:ngì nø Nà mèpvng cà:nì we íe. Ini nøngmaq dvpvt pà èv́lā dáì ma?” a:lòe.
40019028	Yesuí angmaq svng, “Ngàí namaq svng v̄la:tnìni, Ngà mèpvng ècv̀nshà rì namaq nø, í dv́ngte svng angshv́r dvcøp vdv́ng daqò rvtø̀ taq, Vsvng Angcè pè Ngà nø brìm brìm shór dvgùng vl we koqkv́m rúngtv̀ng taq rūng dak dvgvp, namaq gø welòng døni koqkv́m rúngtv̀ng tiqcé vní lòng taq èrúngnø̀ng nø Israel tiqcé vní dvgø̀ng svng kà rèwv̄na lóngnønge.
40019029	Ngà bø̀ng dvpvt, chø̀mrì, angnv̄m angchvngrì, angpè angmè, angcǿ angcèrì nvng rvmá rì là:ngò gǿ nø, angyá dvtv̀ng lú:nò nø, wemvdv̀mø dvciq lvpat gø̀nshaq gø lúnlv́m íe.
40019030	Iwe, nvmlat rì mv̀ng nø, lv̀ngdø̀m rì ív̄me; lv̀ngdø̀m rì nø nv̀mlat rì í longe.
40020001	“Muqlàng móngdàn nø bìm kulwàng taq bv̀nlì wáshú lv̀ngzv̄ng go nvng svng, sháng mvgágá búngá:mì we rvmá angkàng tiq gǿ nvng vbónge.
40020002	Wepèí lv̀ngzv̄ngrì svng tiq ni dvpvt gv̀msùng tiqlvp zílv́m kà taq vrá bǿì dá:ngí, ang bìm kulwàng svng angmaq dvzv́r bǿà.
40020003	Vsháng nari dvgø̀ dvgvp ang vrá búngá:mì nø, gvttø̀mø̄ tiqmaq bv̀nlì màdá rip we svng yv̀ng bǿà rvt nø,
40020004	à:ngí werì svng, “Namaq gø bìm kulwàng svng bv̀nlì wá nvng èdìv́mnø̀ng; zí vdu dø ngàí namaq svng zílv́m íe,” vl bǿà nìnø angmaq gø díá:mì.
40020005	Tvné vyáng rvwè taq gø, vrá dørø̀m nari vshø̀m taq gø ang búngá:mì nø tō sháng døni wàòe.
40020006	Dørø̀m nari pungwà taq ang búngá:mì nìnø, dvgá tiqmaq rip dā we svng yv̀ng bǿà nø, a:ngí werì svng gø, “Namaq nø pàwálv́m bv̀nlì màdá pònïni èripnønge ma?” a:lòe.
40020007	Angmaqí ang svng, “Nøngmaq svng kagǿí gø mèshoqì rvtnø íe,” a:lòe. Wekvt a:ngí rá, “Namaq gø bìm kulwàng svng èdìv́mnø̀ng,” a:lòe.
40020008	Dørø̀m høqa:tnà kvt nø, bìm kulwang angkàng pèí ang chø̀m øpshú pè svng yadø a:lòe. “Lv̀ngzv̄ngrì ègoò nø lv̀ngdø̀m mvdò kèní èpà:ngò nø nvmlat mvdò høq, angmaq zibè ètúnāò,” a:lòe.
40020009	Wekvt tō tvné pungwà nari taq shoq dárà rì tuq ráì nìnø, tiq gǿ nø tiq gǿí gv̀msùng talvp lú:nòe.
40020010	Nv̀mlat shoq dárà rì tuq ráì nìnø, angmaqí nø mvzv́n lúnlv́m íe lá:nò we angmaqí gø tiq gǿí gv̀msùng tiqlvp wa lú:nòe.
40020011	Angmaqí gv̀msung tvpshi lún bǿà kvt angmaq nø rvmá angkàng pè svng vbø̄nshì lú:ngì nø,
40020012	“Nøngmaq nø tiq ni sø̀ngdø dvzaqshàì nø nà:mí ègángke dv́rsha. Lv̀ngdø̀m dì ráì rì nø tiq naricè wa dvzaqshi bǿì we, nàí nø angmaq svng nøngmaqó dvchá èsunaòe," wae.
40020013	Inìgø a:ngí angmaq taqkèní tiq pè svng a:lò we nø, “Jàá, ngàí nà svng màmupmv̄m; tiq ni tiqlvp zílv́m nà nvng vráshaq mø̀í ma?
40020014	Nà dvpvt lòng èlv̄ngshì nø èlō; ngàí nø lv̀ngdø̀m rì svng gø nà nvng tiqdvchá ni zí mvyǿnge.
40020015	Ngà gv̀msùng nø ngà shòng dø lv́nglv́m nø ngà nøt wa mø̀í ma? Mø̀íni ngà nøt gv̄m lòng svng nà nē èzāe ma?” a:lòe.
40020016	“Ya lòng dø tiqdvchá, lv̀ngdø̀m rì nø nvmlat rì ívm nø, nvmlat rì nø lv̀ngdø̀m rì í longe,” a:- lòe.
40020017	Yesu nø Yerusalem kaq ngang dvgvp, tvrà rāmø coqcv́n tiqcé vní pè svng, tiqtōng svng shø:lò nø,
40020018	“Etánøng, nøngmaq nø Yerusalem svng ngā:ngìe. Vsvng angcè pè Ngà svng nø weyv́ng shvrúngshú vjìrì nvng dvrá svrarì wur taq tèlēng bøng nø angmaqí Ngà svng dvshílv́m kaciq ra:tnò dá:ngí,
40020019	Ngà svng dvshá dvcø̄ èv̄l nø èship dá:ngí wurgáng taq vtaqlv́m rvt, wv́ngzà rì wur svng tèlēng bønge. Inìgø vshø̀m ni wani taq nø Ngà zūn longe,” a:lòe.
40020020	Wedvgvp Zebedi chø̀mmè nø, angcè pèní nvng dì ráì nø Yesu kèní tiqpv̀n røtshìlv́m køt ngǿmshì nø Ang svng noqòe.
40020021	Yesuí, “Nà pà èshòng ma?” a:lòe. Wemèí Ang svng, “Nà móngdàn vdòng taq, ngàcè yapèní svng Nà vbàng pā tiq pè, vgwé pa tiq pè rúnglv́m vyā èzǿngāngà,” a:lòe.
40020022	Yesuí vtà:ngò nø, “Naní kapà èrøtshì we svng naníí mèsháshò. Ngàí aqlv́m dv́nò we gwìn chv̀ng naníí gø aq èngutshò ma?” a:lò nìnø, “Ngutshòe,” wae.
40020023	Wervt A:ngí, “Ngà gwìn chv̀ng nø naníí jø̀ngjǿngni aq rà longe. Inìgø Ngà vbàng pā vgwé pa taq rúng lúnlv́m vyā zílv́m pè nø Ngà mvǿnga. Ngà Vpèí kagǿ dvpvt dvgǿāò nìnø werì dvpvt wa íe,” a:lòe.
40020024	Yalòng dang wá tiqcé pèí tá bǿà kvt, angní nvm svng shv̀mná rí lú:- ngì.
40020025	Yesuí Ang yv́ng svng angmaq goa:tnà nø, “Rvgaq tø̀m taq øpshúrì nø bashà rì svng ø:pmò nø dù gàmzø̀ rìí gø, vmíng vká:ngí angmaq svng shvnā:lò we svng namaqí èshánønge.
40020026	Namaq nø wedø wáshì mvdaq. Namaq dvhø̀ taq ring mvyǿ we kagǿ ínìgø, ang nø dvzømshú lè wáshì ràe.
40020027	Namaq dvhø̀ taq vgo wáshì mvyǿ gǿ nø, vshuq vzv̀ng wáshì ràe.
40020028	Yalòng nø Vsvng Angcè pè Ngà wv́ngshø̀ng dø tiqdvchá íe. Ngà nø vsa:ngí leq dèzø̄mvt wv̄ng dø̀ng dakngà we mø̀í. Vsvng kaq dvzø̄mlv́m dvpvt nvng Ngà gø̀nshaq nø mvmē gǿ dvpvt chutchv́ng dvpø̀ zíshìlv́m dvpvt mv̀ng dø̀ng dakngà we íe,” a:lòe.
40020029	Yeriko mvrìng kèní Yesu nvng Ang coqcv́nrì búngá:mì dvgvp, vsvng loksok tiqmvdòí angmaq mèpvng cv̀n bǿà.
40020030	Nemàn vní pè nø, tvrà shvnvngø rung we, Yesu chàng v̄lev̄m we kà tá bǿà nìnø, “Vkàngpèá, Dawi Pvlí pvlaq pèá, nílvngà svng dvshá èzashàé,” wa vkiqe.
40020031	Vsvng loksokrìí nø, angní svng dø màwá lvv̄l dø ngā:nòe. Iwe angní dvshàshà vkiq lú:ngì nø, “Vkangpèé, Dawi Pvlí pvlaq pèé, nílvngà svng dvshá èzashàé,” wae.
40020032	Wekvt Yesu tø̄nwa rip nø angní lvngà svng goa:tnà dá:ngí, “Nàní dvpvt Ngàí pà wáashì ni ma?” a:lòe.
40020033	Angní lvngàí Ang svng, “Vkàngpèá, ngàní lvngà ne yv̄ngshi mvyǿshìe,” a:lòe.
40020034	Yesuí mvrézā lú:ngà nø angní nē svng shup bǿà nìnø, wela:ngí ni angníí yv̀ng lú:nga nø, Ang mèpvng zv̀ná:mì.
40021001	Angmaq nø Yerusalem wamà svng níshì ráì nø, Zanlún pung, Betfaji mvrìng svng tuq ráì kvt, Yesuí coqcv́n vní pè dvzá:rò nø,
40021002	“Nàní lvngà vzv̀ngkaq tvrv́m rvwá svng èdìv́mshì. Weyv́ngø lòzè tiqgo nø angcè tiqgo nvng vdǿn dáò we svng èyv̀ng bǿshòe. Epǿnshò nø, Ngà yv́ng svng èshølvtshò.
40021003	Nàní svng kagǿ pà wa ra nìgø, “Vkàngpè zǿm dv̀nge,’ èv̄lshò; wekvt a:ngí chàng wegoní shøl dèzv́rvtshìe,” a:lòe.
40021004	-
40021005	Yadø íá:mì lòng nø, kàdvtutshú pèí, “Zion zvmìcè mè svng yadø èv̀lnøng, ‘Ku, nà Koqkv́m pè nø, Lòzècè mvdv̀m zúnshì nø dì ráì. Døngjá shvriò pv̀n nìnà taq zúnshi nø kønnø:tní nà yv́ng svng tuq ráì,” wa kà dvhø̄mlv́m dvpvt í yà:ngì.
40021006	Wekvt coqcv́n wepèní dìá: mi nø, Yesuí angní svng dvzá:rò dø tiqdvchá wàá:mà.
40021007	Lòzè gō mènícè shøla:tnà nø, angmaq bèlaq rì gø we goní mvdv̀mø pvlūāò dá:ngí, wemvdv̀mø Yesu zúnshìe.
40021008	Vsvng loksokrì tékaq tiqmaqí gø, angmaq bèlaqrì tvrà yv̀ngyv̀ng pvlūāòe. Tiqmaqí nø shǿng dvgv̀ng rì ra:tnò nø tvrà yv̀ngyv̀ng pvlūāòe.
40021009	Yesu vzv̀ngzv̀ng di rì gø mèpvngpvng cà:nò we vsvng loksokrì gø vhaqshi nø, “Dawi Pvlí pvlaq pè svng Hosanna, Vkàngpè bø̀ng taqkèní di daqì pè Ang nø ìshøt ìgvn v̄le. Vháng vtv̄ng yv́ng Gvray svng Hosanna, ” wa vkiqe.
40021010	Yerusalem svng Yesu gòngá:mì nìnø, wamà køp vjángshì lú:ngì nø, “Yapè kagǿ íe?” wae.
40021011	Vsvng loksokrì vtv́nshi we nø, “Yape nø Galili rvgaq Nazaret mvrìng kèní kàdvtutshú pè Yesu wa pè íe,” wae.
40021012	Yesu nø Noqngø̀m tø̀ngnø svng gòngá:mì nø, Noqngø̀m tø̀ngnø taq wv̄nv̄m rì nvng nv̄mv̄m rì shvngbe svng lù:ngò sórí, gv̀msùng cheshi rìò shvbóy rì nvng kaø̄ nā:mò rìò rúngrà rì svng ngaqāòe.
40021013	A:ngí angmaq svng, “‘Ngà chø̀m nø júrøt chø̀m mv̀ng tǿ ràe,’ wa nø vrū yà:- ngà. Namaqí nø tølv́mshú v́lrà lè í dèzv́r nønge,” a:lòe.
40021014	Wekvt nemàn hízē rì nø noqngø̀m tø̀ngnø taq Ang yv́ng svng di ráì nø, angmaq svng A:ngí dvbān bǿà.
40021015	A:ngí wà bǿà we vtiqlv́m bv̀nlì rì nvng tø̀ngnø vdòng taq cv̀mré rì vhaqshi nø, “Dawi Pvlí pvlaq pè svng Hosanna,” wa vkiq we svng shvrúngshú vjìrì nvng dvrá svrarìí yv̀ng bǿà kvt, angmaq shv̀mná høp lú:ngì nø,
40021016	Yesu svng, “Cv̀mré ya rìí shø̀:no kà svng Nàí ètáò ma?” a:lòe. Yesuí, “Tángòe. Iwe, ‘Rvlìcèrì nvng nōng cøq rì nònggøp taqkèní Nà svng shvring shvtà kà dègø̀ bǿà,’ wa vrūshaq kà svng namaqí mèrø̄ dv́rnøng ma?” a:lòe.
40021017	Wekvt Yesu nø angmaq yv́ng kè- ní rv́lshi dv̀ng, wamà kèní búngá:mì nø Betani yv́ng yøpmá:mì.
40021018	Mèpvng shá:ngí, wamà svng vtv́ng ráì dvgvp, Yesu nø svrí shì lú:- ngì.
40021019	Tvrà shvnvngø nv̀mgwè tiq tø̀ng wa yō we yà:ngò nø, wetø̀ng lv̀ngpv̄ng svng Ang tuqá:mi nìnø, angcvp wa v̄l nø angshí tiqchv̀ng gø mvyà:ngò. Wervt A:ngí wetø̀ng svng, “Akvt kèní kukaq nà nø angshí leq mèshí long,” a:lòe. Nv̀mgwè tø̀ng nø wela:ngí ni chvnvnv́n shúng lú:ngì.
40021020	Welòng yà:ngò weó coqcv́nrì dádv̀ng wàá:mì nø, “Nv̀mgwè tø̀ng nø kadø í nø yalā:ngí ni shúng lú:ngì?” wae.
40021021	Yesuí angmaq svng a:lò we nø, “Ngàí namaq svng v̄la:tnìni, namaq kv́mnøt èv̀lnøng sórí, nøt mèdètiqshìnø̀ng kvtkèní nø nv̀mgwè tø̀ng svng wv̀ng bǿngà long namaqí gø wá èlúnnøng mvdv̀m mvtaq, yamvrùl svng, ‘Nàcílshì nø tìnúng svng dègupshìvm,’ èv̄lnøng nìgø, wedøni í longe.
40021022	Namaq vjú èrøtnø̀ng we taq, kv́mnø:tní èrøtshìnø̀ng dv́ngte èlún daqnø̀nge,” a:lòe.
40021023	Yesu nø noqngø̀m tø̀ngnø vdòng svng gòng nø shvngøt mā:no dvgvp, shvrúngshú vjìrì nvng bashà rì taqkèní shaqré shaqtvngrì Ang yv́ng svng dì ráì nø, “Yadv́ng pv̀n nø Nàí pà vmíng vkv́ng taqkèní èwàò we í ma? Vmíng vkv́ng yalòng kagǿí Nà svng èzie ma?” wa rø:tnòe.
40021024	Yesuí angmaq svng vtà:ngò nø, “Namaq svng gø Ngàí tiqkà røtna:tnìni; yakà nàtv́nshà kvtkèní nø, kapà vmíng vkv́ng kèní Ngàí yadv́ng pv̀n wv̀ngò we, Ngàí gø namaq svng dvtádv̀ng íe.
40021025	Yohaní tiløp zíò lòng nø, kayv́ng kèní í má? muqlàng kèní í má? mø̀íni vsvng kèní í má?” a:lòe. Wekvt angmaq vrùng lú:ngì nø, “Muqlàng kèní íe,’ ā:lì nìnø A:ngí, ‘Wedø íni ang svng pawá mèkv́mnøng?, wā rāe.
40021026	Vsvng kèní íe,’ lā ā:lì nìgø, Yohan nø kàdvtutshú íe, wa vsvng shvngbe kv́m rvtnø vsvng loksokrì kaq svrē ràe," wae.
40021027	Wervt angmaqí Yesu svng, “Mvsháì,” a:lòe. Wervt Yesuí gø angmaq svng, “Wedø íni Ngàí yadv́ng pv̀n pà vmíng vkv́ng kèní wv̀ngò we, Ngàí gø namaq svng màdvtáì,” a:lòe.
40021028	Namaqí kadø dèdv̄mnønge? Vsvng tiq gǿ nø angcè vní pè vdá we a:ngí angcè vlat pè svng, “‘Ngàcèá, dèni nà nø kulwàng taq bv̀nlì èwav̄m,’ a:lòe.
40021029	Wepè vtv́ngshì nø, ‘Ngà mvdøng,’ wa we mèpvng ang língshi nø dìá:mì.
40021030	Vrá, angpè nø mèpvng pè yv́ng di nø wedøni a:lò kvt wepèí, Vpèá dìlv́m íe, wa we dí jǿng nø mvdi.
40021031	Yapèní taqkèní angpè nøt cà:nò pè nø ka pè íe ma?” a:lòe. Angmaqí, “Nv̀mlat pè íe,” a:- lòe. Yesuí rá a:lò we nø, “Ngàí jø̀ngjǿng namaq svng v̄la:tnìni, Gvray móngdàn svng nø kùyà gúnrì nvng góngnv̄mmè maqí lè namaq vzv̀ng kaq góng lún bǿòe.
40021032	Kadø íe wani Yohan nø, døngman we tvrà cà:nò nø namaq yv́ng svng tuq daqì nìgø, namaqí ang svng mèkv́mnøng. Iwe, kùyà gúnrì nvng góngnv̄m mèlā mv̀ng nø ang svng kv́me. Namaqí yarì svng èyv̀ngnøng we ínìgø, ang svng kv́m gø mèkv́mnøng, nøt gø mènàwv́ngshìnøng," a:lòe.
40021033	Kàshvbóng vrá tiqlòng ètá dánø̀ng. Rvmá angkàng tiq gǿí bìm tiq kulwàng ka:tnò nø wáng gùrhø̄m ha:mòe. We vdòngø bìmtì cutrà dv̀ngkø̀r gø chuq dv̀ng, zunzvng gø tiq chø̀m wa wàò nø, kùlwàng wáshúrì svng ngáò dá:ngí ang nø dvgá móng svng dìá:mi.
40021034	Angshí dvkø̄m rvtø̀ tuq ráì dvgvp, angò mvtū wál bìmshí lú nvng kùlwàng wáshúrì yv́ng svng a:ngí ang vshuqrì dvzv́r bǿà.
40021035	Iwe kùlwàng wáshúrìí nø ang vshuqrì svng ta:pmò nø, tiq pè svng nø vdi:pmò nø, tiq pè svng nø sha:tnò nø, vrá tiq pè svng nø lú:ngì wvp bǿà.
40021036	Vrá tiqkvt, vzv̀ng mvdv̀mø té luq dø ang vshuq dvgá tiq mvdò a:ngí dvzv́r bǿà nìgø, werì svng gø angmaqí wedø tiqdvchá wàòe.
40021037	Mèpvng nø, ‘Ngàcè pè svng nø angmaqí vpǿ dáò ni we íe,’ wa nø angmaq yv́ng svng angcè pè dvzv́r bǿà.
40021038	Wedø ínìgø kùlwàng wáshú werìí Angcè pè svng yv̀ng bǿà kvt, angmaq vrùng nø, ‘Zaqshøp vpvtlv́m pè nø yapè ni íe; lo, ang svng sha:tni nø, ang zaqshøp nø nøngmaqí tølá:mì,’ wae.
40021039	Wervt angmaqí ang svng ta:pmò nø, bìm kùlwàng vdàm lap svng gūr bǿà dá:ngí shvt bǿà.
40021040	Wedø í rvtnø, bìm kùlwàng angkàng pè di daq kvt, kùlwàng wáshú werì svng a:ngí kadø wà daqòe ma?” wa, rø:tnòe.
40021041	Wekvt angmaqí Yesu svng, “Svng mvgv́m werì svng nø angi sha:tnò nø bìm kùlwàng nø ang rvtø̀ vhø̄m rā ke bìmshí àngò wál vwálāa:tnò we kùlwang wáshú dvgá tiqmvdò svng ngá bǿòe,” a:lòe.
40021042	Yesuí angmaq svng, “Shànshér Kàru rì taq, ‘Chø̀m vrv̄ngshúrìí gur bø̀à we lóngchv̀ng nø, chø̀m górtōng dvdø̄ng lóngchv̀ng ni íá:mì. Yalòng nø Yehowaí wà daqà we í nø, yà:ngò rì shvngbe nø, dvdv̄m vtiqlv́m íe,’ wakà svng namaqí mèrø̄ dv́rnøng ma?
40021043	Wervtnø Ngàí namaq svng v̄la:tnìni, Gvray móngdàn nø namaq yv́ng kèní vtv̀ng bǿò nø, angshí shí dvzv́r lú:ngò we tiqdvcì svng zí bǿòe.
40021044	Vrá, lóng yachv̀ng mvdv̀m taq vkupmv̄m gǿ nø, hø̄m vrø̀mv̄me; lóng yachv̀ng kagǿ mvdv̀m taq vja daq nìnø, wegǿ nø angshi jøk bǿòe,” a:lòe.
40021045	Shvrúngshú vjìrì nvng Farisirìí, A:ngí shø̀:nò we kàshvbóng rì tá bǿà nìnø, angmaq dāng shø̀:nò we svng dǿmshì bǿì.
40021046	Angmaqí Ang svng tvp mvyǿ nìgø vsvng loksokrì svng svree; pàwálv́m wani vsvng loksokrì nø, Ang nø kà dvtutshú tiq pè í we svng kv́m rvtnø íe.
40022001	Yesu tv́ngshi nø angmaq svng vrá tiqkvt kàshvbóng shø̀:nò sórí yadø a:lòe.
40022002	“Muqlàng móngdàn nø, koqkv́m tiq pèí angcè pè dvpvt zvmì shvzøngbóy tiqlòng dvgø̀ò we nvng vbónge.
40022003	Zvmi shvzøngbóy svng vgoshaq rì angmaq svng go nvng ang vshuqrì svng dvzv́r bǿà nìgø, vgoshaqrì nø dí mvtá.
40022004	Koqkv́m pèí vshuq dvgá tiq mvdò dvzá:rò nø, “Vgoshaq rì svng namaqí yadø èv̄lnøng; 'Ngà bóy v́mpà nø dvgǿ vdv́ngá: mì. Ngà nungwàrì gø, dvtøqshaq nina rì gø vshvtshaq, pv̀n vrv̀m tvlú dvgǿshaq íá:mì. Zvmi shvzøngbóy svng èlúm ránøng,' èvl bǿnø̀ng," a:- lòe.
40022005	Wedø ínìgø vgoshaq rìí tï mvlá:nò nø, vdèdè tvrà dìá:mì; tiq gǿ nø ang rvmá svng, dvgá tiq gǿ nø wulaq wāshì nvngsvng dìá:mì.
40022006	Wárìí nø vshuqrì svng ta:pmò nø shvraq màchaq dvkiò dá:ngí angmaq svng shvt bǿà.
40022007	Koqkv́m pè shv̀mná høp lú:ngì nø, ang cìldø̀ng rì dvzv́r bǿà weí, vsvng shvtshú werì svng shvmá: ngò nø, angmaq wamà gø wv́rā bǿa.
40022008	Wekvtrá koqkv́m pèí vshuqrì svng a:lò we nø, “Zvmi shvzøngbóy nø dvgǿshaq íá:mì nìgø vgoshaqrì nø v́m màpǿá:mi.
40022009	Wervtnø namaq èdìv́mnø̀ng nø nv̄mdø̄ng tvrà gúrtong rvgaq nàhǿm bǿnø̀ng dv́ngte zvmi shvzøng bóy svng ègōvtnøng,’ a:lòe.
40022010	Wekvt vshuq werì dìá:mì nø nv̄mdøng tvrà hwáng vrv̀m taq vhǿ:- mò dv́ngte, svng mvgv́m gø, svng shvlá gø, kutwa dvkø̀ma:tnà kvt, zvmi shvzøngbóy dǿng taq dv̀n zø̀ngá: mi.
40022011	Koqkv́m pè gòng ráì nø bóy mvnv́m rì svng yà:ngò nìnø, weyv́ng bóy bèlaq mvgwāshì we tiq gǿ svng yv̀ng bǿà.
40022012	Koqkv́m pèí wepè svng, ‘Rv̀mnvng pèá, nà nø bóy bèlaq màgwashìshaq kadø wa yayv́ng ègòng ráì ma?’ a:lòe. Wepè nø pà vtv́nshìlv́m kà gø màdá.
40022013	Wekvt koqkv́m pèí ang dvzømcèrì svng a:lò nø, ‘Ang svng hí wur mèhūmnøng nø, vdàm lap cǿngcǿng dø̄ vdòng svng ègur bǿnø̀ng; weyv́ng rvyù nø shà vjitshi nø ív́me.
40022014	Kadø íe wani vgoshaq rì nø luq nìgø rvcv́ngshaq rì nø mvluq,” a:lòe.
40022015	Wekvt Farisirì búngá:mì nø Yesu svng Ang shø̀n kà taqkèní kadøwa shvwá lúnlv́m vrāshìe.
40022016	Wekvt angmaqí angmaqò coqcv́nrì nvng, Herod mvdò vsvngrì tiqdø Ang yv́ng svng dvzá:rò nø a:lò we nø, “Svra pèá, Nà nø døngman nø Gvray tvrà dø̄ngdø̄ng wa shèngø:tnò we nvng kagǿ svng gø mèrèwìng pè èí we nøngmaqí sháìe.
40022017	Wervtnø Nàí kadø dèdā:mòe, dètáshà. Dàni pè Kesar svng kùyà gúnā lòng nø dvráe má, màdvrá ma?” wa røt dvzá:ròe.
40022018	Angmaqí màshvla dø gvca:tnò we svng Yesuí dǿ:mò rvtnø, “Nøt vní nøt ènøtnøng rìé, pawá namaqí Ngà svng nàløtshàe ma?
40022019	Kùyà gv̀msùng tiqgø̀m Ngà svng dètānshà,” vl bǿà kvt angmaqí gv̀msùng tiqgø̀m Ang svng lv́nga:tnà.
40022020	Wekvt A:ngí angmaq svng, “Vsvng hāng nvng mvdv̀m vrūshaq kà yarì nø kagǿò íāò ma?” a:lòe.
40022021	Angmaqí Ang svng, “Kesar Dàni pèò íe,” a:lòe. Wervt angmaq svng A:ngí, “Wedø íni, Kesarò rì nø Kesar svng èzínø̀ng, Gvrayò rì nø Gvray kaq èzínø̀ng,” a:lòe.
40022022	Yakà tá bǿà kvt, angmaq vtiqá:mì nø, Ang yv́ng kèní lōá:mi.
40022023	Shì yv́ng kèní zun lōng we màvl, wa we Saduki mvdò tiqmaq weni taq Ang yv́ng svng dì ráì nø yadø rø:tnòe.
40022024	“Svra pèá, Moshií nø, ‘Vsvng tiq gǿ cv̀mré màdá shìv̄m nìnø, angnv̄m pèí angmvt mè svng rvtø̄á:mò nø, angnv̄m pè dvtut tiq gǿ lvv̄l dø wáā ràe,’ wa shvngøt yà:ngà.
40022025	Vzv̀ng dvgvp nøngmaq yv́ngø angnø̄ngnv̄m shvngøt pè vl we, vlat pè nø svmā lūshì dá:ngí cv̀mré màdá ke shì nø, angchø̀m mè nø angnv̄m pè svng vmēā ráà.
40022026	Vdǿ gø, Vkwin gø welòng døni, shvngøt gǿ høq angmvtmè svng rvtø̄á:mò dá:ngí shì yà:- ngì.
40022027	Mèpvng nø svmaré mè gø shì yà:ngì.
40022028	Wedø í rvtnø, zūn long we taq, wemè nø angnø̄ngnv̄m shvngøt pè taqkèní ka pè chø̀mmè í longe ma? Pàwálv́m wani, pè vrà:mí ang svng gv̀lv́m yà:ngà,” a:lòe.
40022029	Yesuí vtà:ngò nø angmaq svng, “Namaqí dvdvm nàlénøng we nø, shànshér kàru rì svng gø, Gvray jórnònggùn svng gø, mècíng mèràlnøng rvtnø íe.
40022030	Kadø íe wani zun long we taq nø zvmì lūshì we gø, zvmi shvlov̄m we gø màvl. Angmaq nø muqlàng dvzv́rrì dø í longe.
40022031	Shì rì zun long lòng dāng Gvrayí shø̀n yà:ngà kà namaqí mèrø̄ dv́rnøng ma?
40022032	A:ngí, ‘Ngà nø Abraham ang Gvray gø, Isak ang Gvray gø, Yaku ang Gvray gø ǿngàe,’ wae. Gvray nø shì rì angmaqò Gvray nø mø̀íāò; cúnshì rì angmaqò Gvray mv̀ng íāòe,” a:lòe.
40022033	A:ngí shvngø:tnò kà rì svng vsvng loksokrìí tá bǿà kvt, angmaq dádv̀ng wàá:mì.
40022034	Yesuí Sadukirì svng dvrā dv́ngke bǿà we svng Farisirìí tá bǿà kvt, angmaq gø dvkǿmshì ráì nø,
40022035	angmaq taqkèní dvrá kàciq vrálshú tiq pèí Yesu svng vlø:tnò sórí yadø rø:tnòe.
40022036	“Svra pèá, Dvrá lòng taq rïng vtv̄ng we dvkv́mkà nø kaciq í ma?” a:lòe.
40022037	A:ngí wepè svng, “Nà nø nà tiqnøt shvngbeí gø, nà dòngnøt mvsø̀n shvngbeí gø, nà shánøt dvdvmnøt shvngbeí gø, Vkàngpè nà Gvray kaq shóngshì ràe,’ wa shø̀n yà:ngà.
40022038	Wekà nø rìng vtv̄ng we nvng shvngbe mvdv̀m tiq í we dvkv́mkà ciq íe.
40022039	Welòng dø í we vní ciq waciq nø, ‘Vdè góng svng èshóngshì dø, nà nø nà tiqdv́ng vsvng kaq shóngshì ràe,’ wa ciq íe.
40022040	Dvrá lèga bokkøp nvng Kàdvtutshú kàru shvngbe nø dvkv́mkà yaciqní taq vdǿnshìe,” a:lòe.
40022041	Farisirì kø̀m ráì lā:ngí, Yesuí angmaq svng,
40022042	“Kristu wepè svng namaqí kadø dèdv̄mnønge? Ang nø kagǿ pvlí pvlaq í ma?” a:lòe. Angmaqí Ang svng, “Dawi Pvlí pvlaq íe,” a:lòe.
40022043	A:ngí angmaq svng, “Wedø í nìnø Dawií Shànshér Pvlacè taqkèní Ang svng Vkang pè tǿò we nø kadø í rvt íe? A:ngí shø̀n yà:ngà we nø,
40022044	‘Vkang pèí ngà Vkang pè svng, “Nà nvng ngv̀nshà í rì svng, Nà híí lvm dvzv́r long yv́ng høq, Ngà vbàngpā yv́ng shini rúngdv̀ng èwā lōng,” a:lòe.
40022045	Dawií dv́ng Ang svng, ‘Vkàngpè,’ wa tǿò nìnø Ang nø kadøwa ang pvlí pvlaq íe ma?” a:lòe.
40022046	Angmaq kagǿí gø Ang svng tiqkàcè gø vtv́n mvngu:tnò. Weni kèní kukaq Ang svng kagǿí gø tv́n tiqkvt nø røt màzaq bǿà.
40023001	Wekvt Yesuí vsvng loksokrì svng gø, Ang coqcv́nrì svng gø, kà shø̀n nø,
40023002	“Dvrá svrarì nvng Farisirì nø, Moshi tv̄le dvrá kà pǿnashúrì íe.
40023003	Wervtnø angmaqí namaq svng shèngøtnøng dv́ngte nø, cv́n dvgø̄m ràe. Inìgø angmaqí wàò rì svng nø mècvnshìnø̀ngni. Kadø íe wani angmaqí shvngø:tnò lòng angmaqí mvcà: nò.
40023004	Angmaqí nø vlishi we døngjá dvcøp dv̀ng vsvng raqpù taq hapmāòe. Iwe angmaq vdè nø werì kaq vkoqlv́m wūrhàm tiqchàmcè gø vngvt mvkv̄mshì.
40023005	Angmaqí wàò bv̀nlì shvngbe nø, vsa:ngí yv̀nglv́m rvt wā wàòe. Kadø íe wani angmaq bāmshi we kàru dikcèrì svng gø dvtéò nø, bèlaq hǿngyøqrì gø yàmyàmwa shvyv̄ngshìe.
40023006	Vrá, angmaq nø bóy rì nvng júrøt chø̀m rì taq té rïng we rúngrà nvng vzv̀ng lap rúngtv̀ng rì taq wa rúng mvyǿe.
40023007	Gvttø̀mø̄ vpǿ gø̄ngá ra we nvng vsa:ngí, Rabbiá, wa nø go rā we svng shóngshìe.
40023008	Iwe, namaq svng nø vsa:ngí, ‘Rabbi,” tǿ mèdèzv́rshìnø̀ngni; pàwálv́m wani namaqò Shvngøtshú pè nø tiq pè wa èv́lanønge. Namaq shvngbe nø angnv̄m angchvng dvchǿng èínønge.
40023009	Vrá, rvgaq tø̀m taq kagǿ svng gø Vpè mètǿnø̀ngni; pàwálv́m wani namaq Nvpè v̄llv́m nø, muqlàng taqlapmø̄ vl pè Ang tiq gǿ wa èv́lānønge.
40023010	Wemvdv̀mø, namaq svng nø shø̄lshú vgo, wa nø gø tǿ mèdèzv́rshìnø̀ngni; pàwálv́m wani namaq svng shø̄lshú vgō v̄llv́m nø, Kristu Ang tiq pè wā èv́lānønge.
40023011	Namaq dvhø̀ taq rïng vtv̄ng pè nø namaq kaq dvzømshú lè wáshì ràe.
40023012	Vdè svng shvringshì we kagǿ ínìgø, cip shvyǿm we vhǿm lú:ngoe; vdè cipshi we kagǿ ínìgø, wegǿ svng nø shvrïng lú:ngòe.
40023013	“Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaqí muqlàng móngdàn bv́ngkà nø vsvng lāmvgòngvm dø ècøtnønge. Namaq vdè gø mègòngnø̀ng mvdv̀mø nø, gòng rì svng gø namaqí góng mèdèzv́rnøng.
40023014	(Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaqí nø mēmàrì kaq angmaq chø̀m taqkèní nàmupv́mnøng dá:ngí, vjú nø yvnggúnggúng røt dèpéshìnø̀nge. Wedø í rvtnø kàngélv́m tété vlïshi lòng nø namaqí mv̀ng nàhǿm lóngnønge.)
40023015	Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaqí nø, rvcv́ngcè tiq gǿ lúnlv́m rvt, nvmukdvrā nvng rvgaq lø̀mlē nàriqnøng nø, èlún bǿnø̀ng kvt nø ang svng rá namaq mvdv̀m vní dvtv̀ng høq zùpvng móng angcè wáshì dèzv́rnønge.
40023016	Tvrà shølshú nemàn rì namaq nø mèhøt lóngnønge. Pàwálv́m wani namaqí kagǿ ínìgø noqngø̀m tø̀ngnø svng tvnū nø dvgv́mshì we nø pàgø mø̀í.’ Iwe, noqngø̀m tø̀ngnø taqò vshé svng tvnū nø dvgv́mshì kvt mv̀ng nø mvlutshi, ’ èwànø̀nge.
40023017	Nemàn angdál rìé, kapv̀n té vchvknge? Vshé lòng í ma? Mø̀íni vshé svng shànshér dø shvgaqò we Shanshér tø̀ngnø lè mø̀ínï ma?
40023018	Vrá namaq nø, ‘Shvrúngrà svng tvnū nø dvgv́mshì we nø vdǿnshaq mø̀í. Wedø ínìgø shvrúngrà mvdv̀m taqò núngpà svng dvgv́mshì gǿ mv̀ng mvlutshi,’ èwànø̀nge.
40023019	Nemàn rìé, kapv̀n té vchvknge? Núngpàrì í ma? Mø̀íni núngpàrì svng shànshér dø shvgaqò we shvrúngrà lòng í ma?
40023020	Wedø í rvtnø shvrúngrà svng tvnū nø dvgv́mshì gǿ ang nø, shvrúngrà svng gø, wemvdv̀m taq vl rì shvngbe svng gø, tvnū nø dvgv́mshì we nï íe.
40023021	Vrá, noqngø̀m tø̀ngnø svng tvnū nø dvgv́mshì gǿ ang gø, noqngø̀m tø̀ngnø svng gø, we vdòng taq v̄l pè Gvray svng gø tvnū nø dvgv́mshì we ni íe.
40023022	Muqlàng svng tvnū nø dvgv́mshì gǿ ang nø, Gvray koqkv́m rúngtv̀ng svng gø, wemvdv̀mø rūng pè Ang svng gø tvnū nø dvgv́mshì we ni íe.
40023023	Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaqí nø, gvrō shábv̀n gø, bv̄nzi bv̄nyāng zø̄nglø̄m gø, shvnv̄m dø í rì gø, tiqcé wál kèní tiqwál lòng nø Gvray kaq shèrúngnø̀ng we; dvrálòng taq tété rïng nø̀ gvzà dvkv̀ng we døngman dø dvràlv́m nvng dvsházālv́m nvng nøt tǿng kv́mv́m vrv̄m we; yarì svng nø rá namaqí mècv̀nnøng. Yadv́ng pv̀n gø dvgá rì dø tiqdvchá cv́n rà we íe.
40023024	Tvrà shølshú nemànrì namaqé! Shvmǿcøt svng nø ècìnøng nø, Golawu svng nø rá ènaqnønge.
40023025	“Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaq nø kung gwìnrì vtv́nglap wa jøljøl wa zá:lò rì dø nàshv́mnønge. Inìgø namaq vdòngrv́m nø vmupmv̄m we nvng mapnøt dv̀n nàdeqnønge.
40023026	Farisi nemànrìá, kung gwìnrì vdòngrv́m vzv̀ng shànshànwa èzv́lnøng, wekvt wa vtv́ng lap gø shèr longe.
40023027	Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaq nø mvdv̀mlap nø lòngtǿ:ni vzáshaq vnvp dø yv́ngshi nìgø, vdòngrv́m nø shìrì shārø̄ nvng mvmv́ng mvshèr we dvchǿng dvn vdeq we, lóngdùng dvgv̀m rì dø nàshv́mnønge.
40023028	Namaq nø vsvng mv́rdv̀ngø døngman ra dø mv̀rshv̀m dètānshìnøng we namaq nøt taq nø nøt vní shvlē wáshì we nvng dvrá mvcv̀n we dv̀n nàdeqnønge.
40023029	Nøt vní shvlē èínøng we dvrá svrarì nvng Farisirì namaq nø mèhøt lóngnønge. Pàwálv́m wani namaqí nø kàdvtutshúrì dvgv̀mrì svng nàrv̄ngnøng nø, døngman rìò lóng dø̀mrø̄ vwáshaq rì svng dècøpnøng nø;
40023030	‘Vkop vkang maq mvrïl taq nøngmaq lā v̀l yà:ngì pà í nìnø, kàdvtutshúrì shvwï shvyǿò we taq nøngmaq nø dā màbāmshì yà:ngìni,’ èwànø̀nge.
40023031	Namaq yadø èshø̀nnøng yv́ng kèní namaq nø, kàdvtutshúrì svng shvt yà:ngà rì angmaq angcǿ angcèrì ni èínøng we shvkse nø, namaq ni èwáshìnønge.
40023032	Wervtnø namaq nvkop nvkàng maqí wá pv̀ng yà:ngà rì shvngbe wá dègømnøng.
40023033	Vbø̀ dø èínøng rìé, bø̀ shvràng angcè rìé, namaq nø zùpv̄ng svmi móng kèní kadøwa lèlutshi nø̀ngni?
40023034	Eyv̀ngnøng, Ngàí kàdvtutshúrì nvng zitnøt vdá rì nvng dvrá svrarì namaq yv́ng svng dvzv́r dakngòe. Tiqmaq svng nø namaqí èshvtnøng nø, wurgáng taq gø nàtaq lóngnønge. Vrá tiqmaq svng nø namaq júrøt chø̀m rì taq nàdipnøng nø, ya mvrìng kèní ku mvrìng svng èyernøng nø nàrè lóngnønge.
40023035	Wervt nø, døngman pè Abel ang shvwi shvyǿ yà:ngà ni kèní, Shanshér tø̀ngnø nvng shvrúngrà vní dvhø̀ taq namaqí èshvt yvngshà we Berekia angcè, Zekaria ang shvwi shvyǿ yà:ngà ni høqshaq, rvgaq tø̀m taq shvyǿ yà:ngà we døngman rì angmaq shvwi mv̀ngrø̀ shvngbe nø namaq taq vnā daqe.
40023036	Ngàí namaq svng jø̀ngjǿng v̄la:tnìni, mv̀ngrø̀ yarì shvngbe nø, yamvril cèrì svng ni tuq daqe.
40023037	“Yerusalemé, Yerusalemé! kàdvtutshúrì svng èsha:tnò nø, nà yv́ng svng dvzv́r daqà rì svng lú:ngí èwa:pmò we wamàé! kakú:ngi ang chērkùng lv̀ngpv̄ngø angcèrì svng ku:pmò padø, nvcèrì svng Ngàí gø kadv́ng kvt dvkǿm mvyǿngnøng gø nà mètá.
40023038	Eyà:ngò, namaq chø̀m rìí nø namaq svng ègūr ránøng nø, vhúng dø̀ngjàm èlàng ránønge.
40023039	Ngàí namaq svng v̄la:tnìni, ‘Vkàngpè vbø̀ng taqkèní di daq pè Ang nø ìshøt ìgv̀n v̄le,’ wa nø namaq mèshø̀n lóngnøng dv́ngte, namaqí Ngà svng vrá mèyv̀ng lóngshà,” a:lòe.
40024001	Yesu nø noqngø̀m tø̀ngnø kèní búngá:mì nø tvrà di la:ngí, Ang coqcv́nrì nø noqngø̀m tø̀ngnø nvng gùrhøm chø̀m rì Ang svng dvtanlv́m tvp vnvpshì ráì.
40024002	Wekvt A:ngí angmaq svng, “Yadv́ng pv̀n shvngbe svng namaqí gø èyv̀ngnøng we mø̀í ma? Ngàí namaq svng v̄la:tnìni, tiqchv̀ng mvdv̀m tiqchv̀ng vrv̄ngshaq lóng yarì nø màrǿlshaq tiqchv̀ng gø màdv̄ng long,” a:lòe.
40024003	Ang nø Zanlún Pung taq rūng dvgvp, coqcv́nrì nø mvyø̀:ní Ang yv́ng svng dì ráì nø, “Yadv́ng pv̀n nø kadvgvp dv́ng í ra ma? Nà nàtv́ng daq we nv̀ng, rvgaq mvpìm yabàn vlēv̄m we shálv́m mvshv́lpvrá lòng nø kapà íe ma? Nøngmaq svng dètáshà lè,” a:lòe.
40024004	Yesuí vtà:ngò nø angmaq svng, “Kagǿí gø namaq svng màshvmànlv́m rvt nàyáshìnøng.
40024005	Kadø íe wani vsvng mvme nø Ngà bø̀ng ríò nø, ‘Ngà nø Kristu ǿngàe,’ wa nø, vsvng mvmē svng shvmàn bǿòe.
40024006	Mvzàn wa we nvng vshvt we shv̀ngkà namaqí ètá lóngnønge. Iwe, namaq màsvrelv́m rvt nàyáshìnøng; kadø íe wani werì nø vhøm rà rì íe. Iwe, lv̀ngdø̀m rvtø̀ nø shini mvhøqò.
40024007	Tiqdvcì nø tiqdvcì vtùkē longe. Móngdàn nvng móngdàn gø vtùkē longe. Dvkø̄ wàngrø̀m nvng rvgaq vnānshì we gø tiqrvgaq nø tiqrvgaq būng longe.
40024008	Iwe, yadv́ng pv̀n shvngbe nø puqnøn zá pv́ngshì we wa íe.
40024009	Wervtø̀ taq vsa:ngí dvshà mvhøt dvzv́rlv́m namaq svng tèle bǿnø̀ng nø èshvtnvtnønge. Ngà bø̀ng dvpvt rvtnø vsvng dvcì shvngbeí namaq svng shèngōvtnø̀nge.
40024010	Wedø í yv́ng kèní vsvng mvme lángshivm nø angmaq nø angmaq vnv̄mkē nø, tasv̀ng shàngōke longe.
40024011	Vrá mvdø̄ng mvmān we kàdvtutshú gø mvmē būng long nø, vsvng mvmē kaq shvmàn bǿòe.
40024012	Dvrá mvcv̀n nø vléò rì luq long yv́ng kèní vsvng tékaq shóngnøt gø vmø̀lv̄me.
40024013	Iwe tìsi lv̀ngdø̀m ni høq tø̄n zá:nò gǿ wegǿí mv̀ng nø gø̀nshaq shvlut we lún lú:ngòe.
40024014	Wekvt móngdàn Dvbùshv̀ngkà yalòng nø, vsvng dvcì í dv́ngte svng shvkse wàlv́m, móng dø̄ngtáng taq dvshv̄ng bǿòe. Wedá:- ngí wa lv̀ngdø̀m rvtø̀ nø tuq rāe.
40024015	Wedø í rvtnø, kàdvtutshú Daniel taqkèní shø̀n yà:ngà we, vcat vrǿl dvzá:rò we nǿmshìlv́m, walòng nø shànshérrà taq rip lōng we svng namaqí èyv̀ng bǿnø̀ng kvt; (yalòng røò gǿ laq cïngshi;)
40024016	Yuda rvgaq v̄l rì nø shigùng rvgaq svng laq vtshì.
40024017	Chø̀m rvgùng dvtv̀ng taq v̄l gǿ ang nø, angchø̀m vdòng v̄l we dvzø̄m dvrèrì lūshi nvng laq mvlāshì.
40024018	Rvmá hv́ngø v̄l gǿ gø, ang bèlaq lushì nv̀ngsvng laq mvlō.
40024019	Angni we nila taq, cv̀mré rív̄m rì nvng vnōng dvcøqshi rì nø mvhøt longe.
40024020	Namaq vtshìlv́m angni nø zǿngnè dvgvp gø, narni taq gø màdúlv́m rvt mv̀ng vjú èrøtnø̀ng.
40024021	Kadø íe wani angni wedvgvp nø, dvshà mvhøt vtv̄ng tiqdvgvp í longe. Rvgaq nvmlat v́l pv́ngshì ni kèní akvt høq, welòng dø í we nø shini màvl dv̄r nø, mèpvng kadvgvp gø màvl long.
40024022	Angni werì svng la màdvtø̀ò pà í nìnø, sv́ngzà wàngcè kagǿ gø gø̀nshaq mvlutshi long. Inìgø rvhiqshaq rì angmaq dvpvt mv̀ng nø angni werì svng dvtǿālv́m í longe.
40024023	Wedvgvp, vsvng tiq gǿgǿí namaq svng, ‘Kristu wapè nø yayv́ng v̄le;’ mø̀íni ‘Kuyv́ng v̄le,’ la èvlvtnø̀ng nìgø, mèkv́m nø̀ngni.
40024024	Kadø íe wani mvdøng mvmān we Kristu rì nvng mvdøng mvmān we kàdvtutshúrì būng long weí, lún daq nìnø rvhiqshaq rì svng ínìgø shvmànlv́m dv́ngte, shálv́m mvshv́lpvrá nvng vtiqrà vtv̄ng angmaqí dvtàna:tnòe.
40024025	Eyv̀ngnøng, yadv́ng pv̀n shini mvbø̀n ra ke, Ngàí namaq svng dvtáì we íe.
40024026	Angmaqí namaq svng, ‘Kristu nø rvgaq mvgūng móngø̄ v̄le,’ wa ra nìgø, mèdinø̀ngni. Mø̀íni, ‘Ang nø vdòngdǿng taq v̄le,’ la wā ra nìgø, mèkv́mnø̀ngni.
40024027	Nv̀msvr lap kèní vlapshi we muqcøn còngme nø nv̀mløp lap høq yv́ngshi pa dø, Vsvng Angcè pè Ngà døng dak lòng gø í longe.
40024028	Shi vnàng kayv́ng vyálshì nìnø, làngdà rì gø weyv́ng svng ni dvkǿmshì rāe.
40024029	Angni welòng taq dvshà mvhøt rì vle weó chàng, vnv̀m nø naqdv̀ng wāv̄me, shvlá gø mvsvr long. Kurnip rì gø muqlàng kèní vjā daqe. Muqlàng rām v̄l rì shvngbe nø ang tvríshì tvrà kèní vshøtnvme.
40024030	Wekvt Vsvng Angcè pè Ngà shálv́m mvshv́lpvrá nø muqlàng rāmø yv́ngshì daqe. Wedvgvp Vsvng Angcè pè Ngà nø jórnònggùn ó brìmbrìm shór dvgùng vtv̄ng nv̀ngnv̀ng, muqlàng rvmøt taq zúnshø̀ng sórí lāngshø̀ng dak we svng rvgaq tø̀mò vsvng dvcì rì í dv́ngteí yv̀ng lú:ngò kvt, angmaq rvyù longe.
40024031	A:ngí muqlàng dvzv́rrì svng dvzv́r daqò nø, bochē gvbà mø:tnò weí, muqlàng yamvtú kèní kumvtú høq, rvgaq chv̀ngkøp kèní A:ngí rvcv́ngshaq rì svng dvkø̀ma: tnòe.
40024032	Nv̀mgwè tø̀ng taqkèní namaq ècvnshìnø̀ng. Ang dvgv̀ng mvjù nø, angcvp gø mø̄r long dvgvp nø, mvyù yùl ráì we svng namaqí èshánønge.
40024033	Welòng dø tiqdvchá, yadv́ng pv̀n shvngbe í mvnshì ráì we svng namaqí èyv̀ng bǿnø̀ng dvgvp, Kristu nø bv́ngkà chit tvp níshì ráì we svng namaqí shá ràe.
40024034	Ngàí namaq svng jø̀ngjǿng v̄la:tnìni, yadv́ng pv̀n shvngbe màhø̄m rā dv́ngte ya mvrïl nø, kadø ínìgø màlēv̄m.
40024035	Muqlàng rvgaq nø v̄lev̄me. Inìgø Ngà kàrì nø màlēv̄m.
40024036	Iwe, weni wervtø̀ svng kagǿí gø mvsháò. Muqlàng dvzv́r rìí gø mvsháò. (Angcè pèí gø mvsháò). Vpèí wa sháòe.
40024037	Vsvng angcè pè Ngà dø̄ng dak we angni taq gø Nowa angni taq í yà:ngì dø í longe.
40024038	Tìnv̀m shini màdvzø̀:rò vzv̀ng nilā taq Nowa nø shø̀chø̀mdø̀ng svng gòngá: mi ni høq vsvngrì nø vm nø aq nø, zvmì lushi nø zvmì shvrúngv̄m nø wáshì we;
40024039	tìnv̀m zø̀r lú:ngì weí angmaq shvngbe svng lángkē bǿà høqshaq, angmaq nøt màshat yv̀ng. Vsvng Angcè pè Ngà vrá dø̄ng dak dvgvp gø welòng dø í longe.
40024040	Wedvgvp rvmá hv́ng taq lvngàré vní pè v̄l we, tiq pè svng vbūn bǿò nø, tiq pè svng nø làng ráòe.
40024041	Svmaré vní mè nø loklv̄ng jøkngv̄m nø v̄l we, tiq mè svng vbūn bǿò nø, tiq mè svng nø làng ráòe.
40024042	Wedø í rvt pán vshat ècānøng; kadø íe wani namaq Nvkang pè kani di daq we namaqí mèshánøng.
40024043	Vkǿ nø yaqdø̀ng kārí kālvng taq di rā we svng, chø̀m angkàng pèí lā sháò nìnø, ang chø̀m svng lamvgòng ra dø ang pán dvshatshì nø vsù:- ngò we svng namaqí èshánønge.
40024044	Wervt namaq nø tvlú dègǿshì dánøng. Pàwálv́m wani namaqí di daqe mèlv́nnøng rvtø̀ taq, Vsvng Angcè pè nø di daqe.
40024045	Chø̀m angkàng pèí chø̀msvng rì kaq øp dvzv́rlv́m bv̀nlì tvleshaq í we kv́mv́m vrvm we nvng zitnøt vl we vshuq nø kagǿ í má? Chø̀m taq vshuqrì svng shvláwa ø:pmò nø angmaq svng v́m rvtø̀ taq v́mpà túnaò gǿ wegǿ íe.
40024046	Angkàng pè vtv́ng daq kvt, welòng dø tiqdvchá wà dáò lòng svng a:ngí yv̀ng bǿò we vshuq wegǿ mv̀ng nø ìshøt ìgv̀n v̄le.
40024047	Ngàí namaq svng v̄la:tnìni. Chø̀m angkàng pèí wegǿ svng ang v́lāò dv́ngte mvdv̀m øpshú wáshì dvzv́r lú:ngòe.
40024048	Iwe, kv́mv́m màrvm we vshuq nø ang nøt taq, ‘Ngà Vkàngpè vtv́nglv́m nø shini mvmang,’ wa dvda:mò sórí,
40024049	vshuq lamboqrì svng vdi:pmò nø, nø̀wú rì nvng tiqdø v́m aq nø v̄l kvtkèní nø,
40024050	vshuq wegǿ angkàng pè nø, tuq daqe mvlá:nò we angni nvng mvdǿm mvsháò we rvtø̀ taq ngām wa tuq ra weí,
40024051	ang svng angshi vza:- tnò nø nøt vní shvlē cà:nò rì nvng tiqdø mvtū dvpvt bǿòe. Weyv́ngø rvyù rvyúng nø shà vjitshi longe.
40025001	Wenila taq muqlàng móngdàn nø, svmigwìn lv̄ngshì sórí, lvngàshv́rpè vtō nvng svng búngv̄m we chø̀myoré tiqcé mè nvng vbóng longe.
40025002	Angmaq taqkèní pùngwà mè nø dál nø; pungwà mè nø zitne.
40025003	Dál mèla nø svmigwìn nø lv̄ngshì we yøtì nø mvlv̄ngshì.
40025004	Zit mèlā mv̀ng nø, svmigwìn nvng tiqdø, chúngcè taq yøtì gø lvngshìe.
40025005	Lvngàshv́r pè nø tø̀má: mì nø shini mvtuqra dvgvp, angmaq shvngbe nø yøpyǿ dvzì nø yøpme.
40025006	Yaqdø̀ng rvwèí, ‘Lvngàshv́r pè dì daq ìé! Ebúngnøng nø ang svng nàtov́mnøng,’ wa vkiq ráì.
40025007	Wekvt chø̀myoré wemèlā shvngbe búng nø, angmaq svmihǿng rì rvsūshìe.
40025008	Dál mèlaí nø zit mèlā svng, ‘Namaq yøtì cvmaq nàwv́nāshà; pawá wani nøngmaq svmigwìnrì vmaqlv́m wáshìe,’ a:lòe.
40025009	Zit mèlāí vtà:ngò nø, ‘Mvdaq, namaq svng vwv́nài kvt nø nøngmaq dvpvt gø mvluq. Namaq nø, nā:mò rì yv́ng svng èdìnøng nø èwv̄nshiv́mnøng,’ a:lòe.
40025010	Yøtì wv̄nshi nvngsvng angmaq dìá:mì dvgvp lvngàshv́rpè tuq ráì. Tvlú dvgǿshìshaq mèlā nø, ang nvng tiqdø zvmì shvzøngbóy svng gòngá:mì nø, bv́ngkà cøt bǿà.
40025011	Chø̀myoré wámèla nø mèpvng wa tuq ráì nø, ‘Vkàngpèá, Vkàngpèá, nøngmaq svng bv́ngkà ètánāshà,’ wae.
40025012	Inìgø A:ngí, ‘Ngàí namaq svng jø̀ngjø̄ng v̄la:tnìni, namaq svng ngàí mvsháì,’ a:lòe.
40025013	Wervtnø pán nàshatnøng. Kadø íe wani Vsvng Angcè pè dìlv́m angni ang rvtø̀ nø namaqí mèshánøng.
40025014	Vrá muqlàng móngdàn nø, vsvng tiq gǿí ang vshuqrì svng goa: tnà nø, ang v́lāò dvrèrì angmaq svng tvlēò dá:ngí dvgá tiqmóng svng diá:mì weó vbónge.
40025015	A:ngí angmaq tiq gǿ nø tiq gǿí wá sháò we svng cà:nò nø, tiq gǿ svng nø gv̀msùng pungwà talent; tiq gǿ svng nø vní talent, vrá tiq gǿ svng nø tiq talent zíò dá:ngí búngá:mì.
40025016	Pungwà talent vto lú:nò pèí nø wekvt chàng búng nø wulaq wàá:mà nìnø, mvzv́n pungwà talent lún bǿà.
40025017	Vní talent vto lú:nò pèí gø welòng døni mvzv́n vní talent lún bǿà.
40025018	Wedø ínìgø tiq talent vto lú:no pèí nø, dv̀ngkø̀r chuq dv̀ng, angkàng pè gv̀msùng lòng lø:pmòe.
40025019	Mvmē vlé ráì kvtnø, vshuqrì angkàng pè vtv́ng ráì nø, angmaq nvng wulaq shìpan su:nòe.
40025020	Pungwà talent vto lú:no pè di ráì nø, mvzv́n pungwà talent gø lá:ngò sórí shø̀n we nø, ‘Vkàngpèá, nàí nø ngà svng pungwà talent telē ráà we; èyà:- ngò, ngàí mvzv́n pungwà talent gø lún bǿngà,’ a:lòe.
40025021	Wekvt angkàng pèí ang svng, ‘Shèla nø nøttǿng kv́mv́m nàrv̄m we vshuq nàí nø, vdū døni èwà bǿà. Dvrè tiqhvncè taq gø nà nø kv́mv́m nàrv̄m we í rvtnø, ngàí nà svng mvmē pv̀n mvdv̀m øpshú wáshì dvzv́rlv́m íe. Nvkàngpè dvbúrà taq mèngúshì rā,’ a:lòe.
40025022	Vní talent vto lú:no pè gø di ráì nø, ‘Vkàngpèá, Nàí ngà svng vní talent tèlē ráà we èyà:ngò, ngàí mvzv́n vní talent gø pō lún bǿngà,’ a:lòe.
40025023	Angkàng pèí ang svng, ‘Shèla nø nøttǿng kv́mv́m nàrv̄m we vshuq nàí gø, vdū døni èwà bǿà. Dvrè tiqhvncè taq gø nà nø kv́mv́m nàrv̄m we í rvtnø, Ngàí nà svng mvmē pv̀n øpshú wáshì dvzv́rlv́m íe. Nvkàngpè dvbúrà taq mèngúshi ra,’ a:lòe.
40025024	Wekvt tiq talent wa vto lú:nò pè gø dì ráì nø, ‘Vkàngpèá, Nà nø, màwø̄nshaq yv́ng kèní shèrvtnv̄m nø, màshvrvtshaq yv́ng kèní gø dèkø̀mv̄m we, nøtzaq pè èí we ngàí shánge.
40025025	Wervt nà svng svrēng weí, nà gv̀msùng tiqtalent lòng nø màmvng dø vbā taq løp yv̀ngà, yalà! nàò lòng v́ldv̀ng wae," a:lòe.
40025026	Wervt angkàng pèí ang svng, ‘Vzïng we vshuq mvgv́m nàá, ngà nø màwønshaq yv́ng kèní shvrvtnv̄m nø, màshvrvtshaq yv́ng kèní gø dvkø̄mvm we svng nàí èshángànø̀ng nø,
40025027	ngà gv̀msùng yalòng nø gv̀msung døm taq èzá:ngò lè! Wedø èwàò nìnø ngà vtv́ng dak kvt ngà gv̀msùng nø vmit nv̀ngnv̀ng vtvngshì lúnò nøng we íe.
40025028	Wervtnø, talent lòng nø ang yv́ng kèní èlùvtnøng nø, tiqcé talent lú:no gǿ svng lè èzínø̀ng.
40025029	Kadø íe wani v́lāò gǿ svng nø rv̄ma daqò nø ang nø gvzà luqa lú:- ngòe. Màv́lāò gǿ yv́ngkèní nø, angò v́laò hv̄ncè gø lùv́m bǿòe.
40025030	Wedø í rvtnø zǿm mvdv̀ng we vshuq yapè svng nø vtv́nglap cǿngcǿng dø vdòng svng ègūr bǿnø̀ng; weyv́ngø rvyù sórí shà vjitshi nø laq vl," a:lòe.
40025031	Vsvng angcè pè nø Angò brìmbrìm shór dvgùng vdòng taq muqlàng dvzv́rrì shvngbe nvng di daq kvt Ang nø pòngbàng ngø̀r we Angò koqkv́m rúngtv̀ng taq rung longe.
40025032	Wekvt vsvng dvcì vrv̀m shvngbe nø Ang mv́rdv̀ng svng dvkø̀ma:tnòe. Vyv̀ng roqshúí vyv̀ngrì nvng dv̀ngchèrì rvwì:ngo padø, A:ngí angmaq svng tapv̀n rvwìng lú:ngòe.
40025033	Wekvt A:ngí vyv̀ngrì svng nø Ang vbàng pā, dv̀ngchèrì svng nø Ang vgwé pa shvrip lú:ngòe.
40025034	Wekvt Koqkv́m pèí, Ang vbàng pā vl rì svng v̄l lú:ngo we nø, ‘Ngà Vpèí zi we ìshøt ìgvn èlúnnøng rì namaq nø, rvgaq angké shvzøng dv́ng yà:ngà ni kèní namaq dvpvt dvgǿshaq í we móngdàn zaqshøp dèpvtshi ránøng.
40025035	Kadø íe wani Ngà svríshø̀ng dvgvp, namaqí ngà svng shèv́m yv̀ngshà. Ngà bál dvgvp, namaqí Ngà svng shèaq yv̀ngshà. Ngà zaqlè wv́ngshø̀ng dvgvp, namaqí nàtō yv̀ngshà.
40025036	Gwálv́m màdáng dvgvp, namaqí dègwā yv̀ngshà. Ngà zāng dvgvp, namaqí nàcún yv̀ngshà. Ngà tūng rūng dvgvp, namaqí ètìn yv̀ngshà,’ vl lú:ngòe.
40025037	Wekvt døngman rìí Ang svng vtà:ngò nø, ‘Vkàngpèá, Nà svrí èshì we yà:ngì nø kadvgvp shvv́m yv̀ngshà ma? Nà tì èbál ke kadvgvp shvaq yv̀ngshà ma?
40025038	Nà zaqlè èwáshì ke kadvgvp vtō yv̀ngshà ma? Gwálv́m mènàdá ke, kadvgvp dvgwā yv̀ngshà ma?
40025039	Vrá Nà èzā we, mø̀íni tūng taq èróng we svng yà:ngì nø, kadvgvp Nà svng tìn yv̀ngshà ma?’ wa longe.
40025040	Wekvt Koqkv́m pèí vtà:ngò nø, Ngàí namaq svng v̄la:tnìni, ‘Ngà vnv̄m vchv̄ng yarì dvhø̀ taq, cv́m vtv̄ng we tiq gǿ svng namaqí èwáā yv̀ngshà dv́ngte nø, namaqí Ngà svng èwáā yv̀ngshà we ni íe,’ v̄l lú:ngòe.
40025041	Wedá:ngí, Ang vgwé pa vl rì svng, ‘Mvtv́nshaq rì namaqé, Ngà yv́ng kèní èrv́lshìnøng nø, cáng koqkv́m pè nvng ang dvzv́rrì dvpvt dvgø̀ yà:ngà we dvciq lvpat svmi móng svng èlōnøng.
40025042	Kadø íe wani Ngà svríshø̀ng dvgvp, namaqí mèshèv́m yv̀ngshà; Ngà bál dvgvp, namaqí mèshèaq yv̀ngshà.
40025043	Ngà zaqlè ǿngà dvgvp, namaqí mènàto yv̀ngshà; góngsér ǿngà ke, mèdègwā yv̀ngshà; zāng dvgvp gø, tūng taq rūng dvgvp gø, namaqí mètìn yv̀ngshà,’ vl lú:- ngòe.
40025044	Wekvt angmaqí vtà:ngò nø, ‘Vkàngpèá, Nà svrí èshì we, mø̀íni èbál we, mø̀íni zaqlè èí we, mø̀íni góngsér èí we, mø̀íni èzā we, mø̀íni tūng taq èróng we svng kadvgvp yà:ngì nø, Nà svng màdvbv̄ng yà:ngì ma?’ wa longe.
40025045	Wekvt A:ngí angmaq svng vtà:ngò nø, ‘Ngàí namaq svng v̄la:tnìni, yarì dvhø̀ taq cv́m vtv̄ng we tiq gǿ svng namaqí mèwáā yv̀ngnø̀ng lòng nø, Ngà svng mèwáā yv̀ngshà we ni íe,’ v̄l lú:ngòe.
40025046	Weyv́ng kèní yamvdò nø, dvciq lvpat mvhøtlv́m yv́ng svng lov̄me; døngman rì mv̀ng nø dvciq lvpat gø̀nshaq cúnshìlv́m yv́ng svng lov̄me.
40026001	Kà yarì shvngbe Yesuí shǿn dv́ng bǿà kvt, Ang coqcv́nrì svng,
40026002	“Akvt vní ni mèpvng nø Shvlē bóy tuq rā we namaqí èshánønge. Vsvng angcè pè nø wurgáng taq vtaqlv́m wekvt tvlē bǿòe,” a:lòe.
40026003	Wedvgvp, shvrúngshú vjìrì nvng bashà rì angmaq shaqré shaqtvngrì nø, Kayafa, tǿò we shvrúngshú vgō pè ang gùrpuq yv́ng dvkǿmshì nø,
40026004	Yesu svng mvyø̀:ní tvp nø shvtlv́m gvcvt vjø:nòe.
40026005	Iwe, angmaq vrāshi nø, “Bóy ni taq nø laq mø̀í; mø̀íni bashà rì vjángshì longe,” wae.
40026006	Wekvt Yesu nø, Betani mvrìng taq, mv̄nggvng vcaq yà:ngì pè Simon chø̀mø̄ v̄l dvgvp,
40026007	vtv̄ngshaq vpǿ we ngórdōrcì zv́ngshì we lóngshú chúng lá:ngò we svmaré tiqmè Ang yv́ng svng dì ráì nø, Ang v́mpà v́mlv́m námrung dvgvp, Ang vgō taq vdø̄:ròe.
40026008	Iwe, coqcv́nrìí yv̀ng bǿà kvt nøt mvgø̀r sórí shø̀n we nø, “Yadø pàwá mvpápá dvsǿ:mòe ma?
40026009	Yalòng nø dvpǿ mvmē taq nv̄m dv̀ng mvshámhoq dvshàrì kaq zí vdū we,” wae.
40026010	Iwe yalòng svng Yesuí dǿ:mo nø angmaq svng a:lò we nø, “Svmaré yamè svng pàwálv́m èzershìnønge? A:ngí nø Ngà svng bv̀nlì shvlá tiqlòng èwv́ngāng we íe.
40026011	Pàwálv́m wani dvshàrì nø kadvgvp gø namaq nvng v̄le; Ngà nø namaq nvng tiqdø kadvgvp màdvgvp v̀llv́m mvǿngà.
40026012	Kadø íe wani Ngà góng taq a:ngí ngórdōrcì yalù:ngí nadø̄r we nø, Ngà svng kǿmlv́m dvpvt, a:ngí dègǿngāng we íe.
40026013	Ngàí namaq svng jø̀ngjǿng v̄la:tnìni, móng døngtáng taq Dvbùshv̀ngkà yalòng kayv́ng høq dvshvng bǿò nìnø weyv́ng høq svmaré yamèí wà bǿà we yalòng svng gø dvdvm rǿnlv́m wedøni dvshvng dá:ròe,” a:- lòe.
40026014	Wedvgvp, tiqcé vní pè taqò Iskariot pè Yuda nø shvrúngshú vjìrì yv́ng dìá:mì nø,
40026015	“Ngàí namaq wūr svng Yesu tvlēngvtnò nøng, namaqí kadv́ngte èzíshani ma?” a:lòe. “Wekvt angmaqí ang svng gv̀msùng vshø̀mcé lvp ngūngāòe.
40026016	Welvng kèní kukaq a:ngí nø, angmaq wūr taq Yesu tvlēlv́m, yuqyà rā we rvtø̀ lá pà:ngòe.
40026017	Zidòngsér Vmbóy nv̀mlat ni taq, coqcv́nrì nø Yesu yv́ng dì ráì nø, “Shvlē Bóy v́mlv́m, nøngmaqí Nà dvpvt kayv́ngø̄ dvgø̀lv́m Nà èshòng ma?” a:lòe.
40026018	Wekvt A:ngí, “Wamà taq nàhǿm bǿnø̀ng we vsvng tiq pè yv́ng èdìv́mnø̀ng nø, ang svng yadø èv̄lnøng; ‘Svra pèí, "Ngà rvtø̀ tuq ráì. Ngà nø nà chø̀m taq Ngà coqcv́nrì nvng tiqdø Shvlē Bóy v́mlv́m íe wae,’ èv̄lnøng,” a:lòe.
40026019	Wekvt coqcv́nrìí gø, Yesuí a:lò dø tiqdvchá wàò nø, Shvlē Bóy dvpvt dvgø̀òe.
40026020	Dørø̀m høqa:tnà dvgvp, Ang nø coqcv́n tiqcé vní pè nvng tiqdø v́mlv́m námrunge.
40026021	Angmaq v́mpà v̄m dvgvp Yesuí, “Ngàí namaq svng jø̀ngjǿng v̄la:tnìni, namaq taqkèní tiq pèí Ngà svng ènv̄mv̄m bǿshàe,” a:lòe.
40026022	Wekvt angmaq nø vtv̄ngkèní nøt dvshà lú:ngì nø, tiq gǿ nø tiq gǿí Ang svng, “Vkàngpèá, ngà nø mvǿngà we mø̀í ma?” wa, røt lú:ngà.
40026023	A:ngí vtà:ngò nø, “Ngà svng ènv̄mv̄m pè nø, kung gø̀m taq Ngà nvng tiqdø zønv́mshì pè íe.
40026024	Vsvng angcè pè nø kàru taq Ang dang vrū yà:ngà dø tiqdvchá ni dí vduv̄me. Wedø ínìgø Vsvng angcè pè svng nv̄má:mò pè wepè mv̀ng nø mvhøt longe. Wepè mvgv̀l yà:ngò nìnø ang dvpvt té shvlā we!” a:lòe.
40026025	Ang svng nv̄mv́mlv́m pè Yudaí gø, “Rabbiá, ngà ǿngà ma?” a:lò ke, A:ngí ang svng, “Íe, nà wā èshǿnshì bǿì,” a:lòe.
40026026	Angmaq v́mpà v̄m dvgvp, Yesuí zidòng lùò nø, shvmá:nò dá:ngí vmø:tnò nø, coqcv́nrì svng zíò sórí, “Elùv́mnøng nø èv́mnøng; yalòng nø Ngà góng íe,” a:lòe.
40026027	Vrá A:ngí gwìn chv̀ng lùò nø Gvray kaq oqà wa dá:ngí, angmaq svng zíò sórí a:lò we nø, “Namaq shvngbeí yagwìn taqkèní èaqnøng.
40026028	Kadø íe wani yalòng nø vsvng mvme mvrà chutnālv́m dvpvt shvwi shórshø̀ng weí shvdøngò we Ngà kàgvp shvwi íe.
40026029	Ngàí namaq svng v̄la:tnìni, Ngà Vpè Ang móngdàn taq Ngà nø namaq nvng tiqdø angshv́r tiqkvt bìmtì aqlv́m angnï mvhøqò dv́ngte, akvt kèní kukaq bìmtì yalòng Ngà vrá màaqlv́m íe,” wae.
40026030	Angmaq nø shvring zaywà tiqgø̀m wā dá:ngí, Zanlún pung svng búngá:mì.
40026031	Wekvt Yesuí angmaq svng a:lò we nø, “Dèyaq namaq shvngbe nø Ngà yv́ng kèní èrv́lshìv́mnønge. Pàwálv́m wani, ‘Vyv̀ng roqshú pè svng Ngàí cē vtūng vdø̀rò nø, vyv̀ngrì nø bv̀ng vkāngv̄me,’ wa nø vrū yà:ngà.
40026032	Wedø ínìgø Ngà svng dèzūn bøng mèpvng, Ngà nø Galili rvgaq svng namaq vzv̀ngzv̀ng dø̄ng dange,” a:lòe.
40026033	Piterí vtà:ngò nø Ang svng, “Nà yv́ng kèní shvngbebe rv́lshìv̄m nìgø ngà nø kadø ínìgø mvrv́lshø̀ng,” a:lòe.
40026034	Yesuí ang svng, “Ngàí nà svng v̄lvtnøng, dèyaq dv̀nggú shïni mvgì dvgvp nàí Ngà svng vshø̀m kvt èmāng dakngàe,” a:lòe.
40026035	Piterí Ang svng a:lò we nø, “Ngà nø Nà nvng tiqdø shí vdu nìgø, Nà svng nø ngàí mvmāng dak,” wae. Coqcv́nrì shvngbe gø wedøni shø̀ne.
40026036	Wemèpvng Yesu nø coqcv́nrì nvng tiqdø Getsemani, tǿò zàng svng tuq ráì nø, Ang coqcv́nrì svng, “Kuzàng svng Ngà vjú røt nvng dø̄ngv̄m dvgvp yayv́ng èrúng dánøng,” a:lòe.
40026037	Wekvt A:ngí Piter nvng Zebvdi angcè pèní svng Ang nvng tiqdø shøl bǿà nø, welvng kèní nøtyùr nøtdvshà lú:ngì.
40026038	Wervt A:ngí angmaq svng, “Ngà nø, shìlv́m høqni vtv̄ngshaq nøt dvshànge. Namaq yayv́ng èv̀lnøng nø, Ngà nvng tiqdø pán vshat calv́m wàì,” a:lòe.
40026039	Ang nø vzv̀ng kaq lø̀mlē tiqzāncè di nø kǿng kupshi dá:ngí vjú røt sórí shø̀n we nø, “Ngà Vpèá, bǿn daq nìnø, gwìn yachv̀ng Ngà taq kèní laq vlēvm. Inìgø Ngà nøt dø̄ nø laq mø̀í; Nà nøt dø mv̀ng laq í daq,” wae.
40026040	Coqcv́nrì yv́ng svng Ang vtv́ng ráì nìnø, angmaq yøp dā we svng yv̀ng bǿà nø Piter svng, “Kadø íe? Namaq nø Ngà nvng tiqdø narï tiq dv̀mcè gø pán vshat cā mèjòrnøng ma?
40026041	Dvløtlv́m yv́ng svng namaq mvgònglv́m dvpvt, pán vshat ècānøng nø vjú èrøtnø̀ng. Pvlacè nø mvyǿ nìgø shagóng nø mvjòr,” wae.
40026042	Wekvt rá tiq kvt Ang dìá:mi nø vjú rø:tnò sórí, “Ngà Vpèá, gwìn yachv̀ng Ngà màaqshaq Ngà yv́ng kèní vlé mvdaq kèní nø, Nà nøt wā laq í,” wae.
40026043	Ang vrá tiqkvt vtv́ng ráì nìgø, angmaq yøp vnùngkéò nø yøpdv̀ng wa we svng yv̀ng bǿà.
40026044	Wervt Ang nø vrá tiqkvt angmaq svng cā là:ngò nø, vshø̀m kvt wakvt dìá:mì nø vjú rø:tnò sórí, vrá tiqkvt tōdøni tiqdvchá shø̀:nòe.
40026045	Wedá:ngí coqcv́nrì yv́ng svng Ang vtv́ng ráì nø, angmaq svng, “Namaq nø akvt høq shini ènārshìnø̀ng nø èyøpnøng ma? Eyv̀ngnøng, Vsvng Angcè pè svng mvrà v̄l rì wur taq dvshílv́m dvpvt tvlēlv́m rvtø̀ tuq ráì.
40026046	Ebúngnøng, só dìì, ku, Ngà svng ènv̄mv̄m pè nø tuq ráì,” a:lòe.
40026047	Ang wedø shø̀n la:ngí ku, tiqcé vní pè taq vbá pè Yuda tuq ráì nø, shvrúngshú vjìrì nvng bashàrìò shaqré shaqtvngrì yv́ng kèní vsvng loksok lokgā tiqmvdò gø shv̀m nvng dèdǿm lvngshi sórí ang mèpvng zv̀n ráì.
40026048	Yesu svng nvmá:mò pèí nø werì svng mvshv́lpvrá tiqpv̀n zí dá:rà nø, “Ngàí ka pè svng vbòngò nøngnø, wepè íe. Ang svng tvpdv̀ng èwànø̀ng,” àv̄lshaq íe.
40026049	Wela:ngí Yesu yv́ng svng Yuda tuq ráì nø, “Rabbi á, pàmàrá,” a:lò nø vbùòe.
40026050	Iwe Yesuí ang svng, “Rv̀mnv̄ng pèá, nàí wàlv́m èdi ráì lòng lè èwàò,” a:lòe. Wekvt wá rì dì ráì nø Yesu svng ta:pmòe.
40026051	Ku, Yesu nvng tiqdø vl we tiq pèí ang shv̀m rìt shvlshì weí, shvrúngshú vgo pèò vshuq tiq pè svng tiqdv̀m vtuq bǿà nìnø, ang vnà tiqgø̀m tøq vjā sv́ngā bǿà.
40026052	Wekvt Yesuí ang svng, “Nà shv̀m kā nø dø̀nggàng taq rèdashì. Pàwálv́m wani shv̀m lá:ngò rì nø shv̀m taqni vmv̄ngv̄me.
40026053	Ngàí lā Ngà Vpè svng røtnò nøngnø, A:ngí yalā:ngí ni Ngà dvpvt muqlàng dvzv́r tiqcé vní mvdò mvdv̀mø̄ dvzv́r daqòe, mèlá:nò ma?
40026054	Iwe wedø dv́ng wv̀ngò pà í nìnø, yadøni yadv́ngte vhø̄m ràe, wa we Shànshér Kàru ciq rì nø kadøwa lahøm longni?” a:lòe.
40026055	Wekvt Yesuí vsvng wemvdò svng a:lò we nø, “Ngà svng nø namaqí tø̄lv̄m vsvng kaq tvplv́m dø, shv̀m nvng dèdǿm èlv̄ngshìnø̀ng nø èdi ráshà ó? Noqngø̀m tø̀ngnø vdòngø̄ shvngøtnò nø, ni vrv̀m rūng ke, Ngà svng pàwá mètvpshà?
40026056	Iwe yadv́ngte yadø í ráì lòng nø, kàdvtutshúrì kàru ciqrì dvhø̄m lúnlv́m dvpvt íe,” a:lòe. Welvng nø coqcv́nrì shvngbeí Ang svng cā là:ngò nø bv̀ng vkāng vtshìá:mì.
40026057	Wekvt Yesu svng tvp bǿà rìí shvrúngshú vgō pè Kayafas chø̀m svng Yesu shø̄l bǿà. Weyv́ng nø dvrá svrarì nvng shaqré shaqtvngrì dvkǿmshi dá:rì.
40026058	Iwe Piter gø, shvrúngshú vgō pè gùrpuq yv́ng høq, Yesu mèpvng vsār dø cà:nò nø, lv̀ngdø̀mø̄ kadø í long we yv̀nglv́m rvt, vdòng svng gòngá:mi nø roqshú cìlcèri nvng tiqdø rūnge.
40026059	Wekvt nø shvrúngshú vjìrì nvng lìpòng mè taqò shaqré shaqtvngrì shvngbeí nø, Yesu svng dvshílv́m kàciq lúnlv́m rvt, Ang svng cèlv́m mvdìng we shvkse láòe.
40026060	Iwe, mvdìng we shvkse mvmē gǿ būng lú:ngì nìgø, nākà lá mvlú:nò. Iwe mèpvng nø vní pè búng lú:ngì nø,
40026061	“Yapè wā we nø, ‘Gvray noqngø̀m tø̀ngnø ya lòng Ngàí catnò dá:- ngí, vshø̀m nií rá tiq chø̀m wá ngutnòe,’ wae,” wae.
40026062	Wekvt shvrúngshú vgō pè zvng rip lú:ngì nø Ang svng, “Nàí tiqkà gø mènàtv́nshà ma? Nà svng yadv́ng gǿí nàchaq we shvkse wáshì lòng nø kadø íe?” a:lòe.
40026063	Inìgø Yesu nø dø màwá v̄le. Weyv́ng kèní shvrúngshú vgō pèí rá Ang svng, “Cúnshì pè Gvray Ang vmíng kèní Nà svng dvgv̀mvtnøng, Gvray Angcè pè, Kristu nø Nà ni èí ma? dètásha,” a:lòe.
40026064	Wekvt mv̀ng Yesuí vtà:ngò nø, “Nàí èshø̀n bǿà dø ni ǿngàe. Inìgø Ngàí namaq svng v̄la:tnìni, akvt kèní kukaq Vsvng Angcè pè nø pòngbàng shór nø Jórnònggùn vl pè vbàng paø rūng we nvng rvmøt rì taqtaq di daq we svng namaqí èyv̀ng lóngnønge,” a:lòe.
40026065	Wekvt shvrúngshú vgō pè ang bèlaq hweq ringshì sórí shø̀n we nø, “Yapè nø Gvray kaq shvyǿm we kà shø̀ne. Wemvdv̀mø nøngmaqí kapà shvkse ràìe ma? Yalà, shvyǿm kà yalòng namaqí gø ètá bǿshà.
40026066	Namaqí kadø dèdv̄mnønge?” a:lòe. Angmaq vtv́nshì nø, “Ang nø shí vdu we ziwvt v̄le,” wae.
40026067	Weyv́ng kèní angmaqí Ang mv́rdaq svng tø:lí vpíò nø, wu:rí gø vpaqòe. Vrá tiqmaqí nø Ang svng wur dvpuqí vdø̀:rò sórí,
40026068	“Kristuá, Nà svng nàdip we kagǿ íe? kà dètut nø nøngmaq svng èshø̀: nò nà," a:lòe.
40026069	Wedvgvp Piter nø pv̄nglàm gùrpuq yv́ngø̄ rūnge. Wekvt dvzømshú tiqmè ang yv́ng dì ráì nø, “Galili pè Yesu nvng tiqdø nà gøni lev̄lvpni,” a:lòe.
40026070	Piter nø shvngbe mv́rdv̀ngø̄ māshi nø, “Nàí pà èshø̀:no we ngàí mvshángò,” a:lòe.
40026071	Ang nø vngámlap svng búngá:mì nø gùrpuq bv́ngkà yv́ng tuqá:mì nìnø, dvzømshú dvgá tiqmèí ang svng yv̀ng bǿà kvt, weyv́ng v̄l rì svng, “Vsvng yapè gø Nazaret pè Yesu nvng tiqdø v̄l cha dv̄re,” a:lòe.
40026072	Iwe vrá tiqkvt Piter nø dvgv́mshì sórí māshi nø, “Wepè svng ngàí mvshángò,” a:lòe.
40026073	Mèpvng kadv́ngte màlé dvgvp, shvnv̄ng yv́ng rip rì dì ráì nø Piter svng, “Jø̀ngjǿng nà gø angmaq nvng tiqmvdò ni lèí nìnø; pàwálv́m wani nà èshø̀n kàshaq kèní sháshìe,” a:lòe.
40026074	Piter nø vrá tiqkvt dvgv́mshì nø, “Wepè svng ngàí mvshángò,” a:lòe. Welā:ngí ni chàng dv̀nggū gì daqì.
40026075	Yesuí ang svng, “Dv̀nggú shini mvgì dvgvp, nàí Ngà svng vshø̀m kvt èmāng dakngàe,” v̄l dárà kà svng wekvt Piterí dvdv̄m rǿn daqà. Weyv́ng kèní ang tv̀m búngá:mì nø, mvrí màrí gvt nø ngø̄e.
40027001	Mèpvng sháng gá daqì chàng, shvrúngshú vjìrì nø bashà rìò shaqré shaqtvngrì shvngbe nvng tiqdø, Yesu svng kadøwa dvshí lúnlv́m vrāshìe.
40027002	Wekvt angmaqí Ang svng dù:ngò dá:ngí shv̀l bǿà nø gùrwang øpshú Roma gàmzø̀ pè Pilat wūr svng tvlē bǿà.
40027003	Wedvgvp Ang svng nvmá:mò pè Yuda nø Yesu svng dvshílv́m kàciq ra:tnò we shá bǿà rvt, nøt tǿnshì lú:ngì nø, shvrúngshú vjìrì nvng shaqré shaqtvngrì yvng gv̀msùng vshø̀mcé gø̀m vtv́nga bǿà.
40027004	“Shvràlv́m pàzì gø màvl we vsvng shvwi svng ngàí nv̄mv́mò weí vléng bǿngà,” a:lòe. Iwe angmaqí nø, “Welòng nø nøngmaq nvng pà sïng ma? Nà nø nà wā dèdūshì,” a:lòe.
40027005	Wekvt ang nø gv̀msùng werì noqngø̀m tø̀ngnø vdòng svng bv̀ng vshin dvgu: pmò dá:ngí tv̀m búngá:mì nø ang vdè yiqshìá:mì.
40027006	Shvrúngshú vjìrìí nø, gv̀msùng werì tǿò nø, “Yarì nø shvwi dvpǿ íá:mì rvt, noqngø̀m chø̀m gv̀msùng shøpdik taq dvhǿm màdu,” wa nø,
40027007	angmaq vrāshi dá:ngí, màshá wv́ngzà kǿmlv́m dvpvt, welù:ngí chúngrøp lànglì pè rvmá hv́ng wv̄n bǿà.
40027008	Wedø í rvtnø, rvmá wehv́ng svng nø, dèni dèyaq høq, shvwi hv́ng, wa nø tǿòe.
40027009	Wekvt nø kàdvtutshú Yeremia taqkèní, “Israel cèrìí mvnø gv̄nā yà:ngà pè ang dvpǿ, gv̀msùng vshø̀mcé lòng nø angmaqí lá:ngo nø,
40027010	Vkàngpèí ngà svng èv̄l dakngà dø tiqdvchá, chúngrøp lànglì pè rvmá wv̄nlv́m zí bǿà,” wa shø̀n yà:ngà kà nø wekvt vhømá:mì.
40027011	Wekvt Yesu nø gamzø̀ pè mv́rdv̀ngø ripme. Gàmzø̀ wepèí Ang svng rø:tnò nø, “Nà nø Yuda vsvngrìò koqkv́m èí ma?” a:lòe. Yesuí ang svng vtá:nò nø, “Nà èwā dø̄ ǿngàe,” a:lòe.
40027012	Shvrúngshú vjìrì nvng shaqré shaqtvngrìí Ang svng mvmē pv̀n kōò nìgø, Ang nø tiqkà gø màtv́nshi.
40027013	Wekvt Pilatní Ang svng, “Angmaqí Nà svng wedv́ng ciq èko we mètáò ma?” a:lòe.
40027014	Yesuí ang svng tiqkà gø màtá:nò rvt gàmzø̀ pè Pilat nø dádv̀ng wae.
40027015	Shvlē bóy vrv̀m taq, kùng vsvng kagǿ svng shvlànglv́m bashà rì røtshi rā nìgø, wegǿ svng gàmzø̀ pèí shvlángalv́m vtóng tiqlòng v̄le.
40027016	Wervtø̀ taq mvgv̄m we wàò rvt bø̀ng shv̀ng we vróngshaq vsvng Baraba, wa tǿò we tiq pè v̄le.
40027017	Wervtnø angmaq shvngbe dvkǿmshì dvgvp, Pilatní angmaq svng, “Namaq dvpvt kagǿ svng shvlángalv́m èshòngnønge ma? Baraba svng ma? Mø̀íni Kristu, wa tǿò pè Yesu svng ma?” a:lòe.
40027018	Kadø íe wani angmaq shǿmnø:tní Yesu svng dvshílv́m tvlē a:tnà we svng Pilatní sháòe.
40027019	Ang nø kàngé rúngtv̀ng taq rūng lā:ngí, ang chø̀mmèí ang yv́ng svng vsvng dvzá:rò nø, “Døngman vsvng wepè nvng sïng dø nàí tiqpv̀n gø mèwāni. Pàwálv́m wani Ang rvtnø ságíyaq ngà nø yøpnv́ng taq gvza dvshangvpmà,” a:lòe.
40027020	Wekvt shvrúngshú vjìrì nvng shaqré shaqtvngrìí, Yesu svng nø shvmv́nglv́m, Baraba svng mv̀ng shvlángalv́m lvrø:tnò dø vsvng loksokrì svng dvzà:ngòe.
40027021	Inìgø gàmzø̀ pèí, “Yagǿní taqkèní ngàí namaq dvpvt ka gǿ shvlángalv́m èshòngnønge ma?” a:lòe. Angmaqí vtá:nò nø, “Baraba shù:ngìe,” wae.
40027022	Pilatní angmaq svng, “Wedø íni Kristu wa tǿò pè Yesu svng ngàí kadø wv̀ngònøng ma?” wa rø:tnòe. Angmaq shvngbe nø, “Ang svng nàtaqò,” wa vkiqe.
40027023	Wekvtrá A:ngí, “Pàwálv́m lè?” A:ngí mvgv̄m we kapà wàa: pmà ma?” a:lòe. Iwe angmaq téwā vtv̄ngkèní vkiq lú:ngì nø, “Ang svng nàtaqò,” wae.
40027024	Weyv́ng kèní Pilat nø, angmaq kà kaq a:ngí ngaq dv́ngkà mø̀í we svng dǿmshì bǿì nø, vsvngrì gø dvshàshà vjángshìlv́m lè būng lú:- ngì we svng yv̀ng bǿà kvt, a:ngí tì lùò nø vsvng loksokrì mv́rdv̀ngø ang wur ciqshi taqsórí, “Døngman vsvng yapè ang shvwi shvyǿò dāng ngà màbāmshø̀ng; namaq zì wa laq í,” a:lòe.
40027025	Wekvt bashà rì shvngbe vtv́nshì nø, “Ang shvwi nø, nøngmaq nvng nøngmaq angcèrì mvdv̀mø laqvhapmé,” wae.
40027026	Wekvt a:ngí angmaq dvpvt Baraba svng shvlángaò nø, Yesu svng nø hwíhwí shipmò dá:- ngí, wurgáng taq vtaqlv́m tvlē bǿà.
40027027	Wekvt nø gàmzø̀ pè ang cilcè rìí Yesu svng dù pè tø̀ngnø gùrpuq vdòng svng shø̄l bǿà nø, angmaq cildap mvdò shvngbe Ang vl yv́ng svng dvkø̀:mòe.
40027028	Wekvt angmaqí Ang gwálv́mrì chu:tnò dá:ngí, Ang svng shvmoq bèlaq yvnggúng tiq dùng dvgwāòe.
40027029	Vrá bv̀nghǿí koqkv́m vmō dø zvtdv̀ng Ang vgō taq shvmōò nø, Ang vbàng wur taq nø gungzì tiq tv̀ng lv́ng dvzá:rò nø, Ang mv́rdv̀ngø angmaq pv̄nciq tūshi sórí, “Yuda vsvngrì koqkv́m pèá, gǿngzø̀l leqvl dv̄ré,” wa nø Ang svng dvcø̄òe.
40027030	Vrá angmaqí Ang svng tø:lí vpíò nø, gungzi tv̀ng welù:ngí Ang vgo svng vdi:pmòe.
40027031	Angmaqí Ang svng wedø dvshá dvcø̄ a:lò dá:ngí, bèlaq yvnggúng dùng gø chu:tnò nø, Angò gwálv́m rì todø dvgwāò dá:ngí wurgáng taq vtaqlv́m weyv́ng kèní Ang svng shøl bǿà.
40027032	Angmaq búng ráì dvgvp, Kureni vsvng, Simon lv́nshi we tiq pè svng angmaqí yv̀ng bǿà nø, ang svng mvdø̀ng mvdaq Yesu wurgáng baq dvzá:ròe.
40027033	Weyv́ng kèní angmaq nø, Golgota, Vgo sharø̄, wa tǿò zàng høq bǿà dvgvp,
40027034	angmaqí nø kā we cì nvng vshúo we bìmtì Ang svng shvaqòe. Iwe A:ngí tin bǿà kvt mvaqò.
40027035	Wurgáng taq angmaqí Ang svng vtaqò dá:ngí, Ang bèlaq rì nø shvwø̄n dōò weí vwālshìe.
40027036	Angmaq nø weyv́ng rūng nø Ang svng vsù:ngòe.
40027037	Vrá Ang vgo mvdv̀m nø, Ang svng kōò kà, YAPE NØ YUDA VSVNG RÌ KOQKVMPE YESU IE, wa vrūòe.
40027038	Dvmyaq vní pè gø Yesu vbàng lap tiq pè, vgwé lap tiq pè vtaqòe.
40027039	Chàng vzv́ng mvnv́m rìí gø, vgo hwāshi sórí, Ang svng shvyǿ:mò nø,
40027040	“Noqngø̀m tø̀ngnø èca:tnò nø, vshø̀m nií rá wá èngu:tnò pèá, Nà nø Nà gø̀nshaq shèlutshì lè! Gvray Angcè pè ni èí kvtkèní nø, wurgáng tø̀ng kèní èlāshi daq lè!” a:lòe.
40027041	Shvrúngshú vjìrìí gø, dvrá svrarì nvng shaqré shaqtvngrìí gø welòng dø tiqdvchá Ang svng dvcø̄ò sórí,
40027042	“Dvgá rì gø̀nshaq nø A:ngí shvlutnāò we; Ang vdè gø̀nshaq svng nø shvlut lamvngutshi nìnø! Israel dvcì koqkv́m pè nø Ang íe wae! wurgáng tø̀ng kèní yalv̄ng Ang laq lashi daq lè! Wekvt nø nøngmaqí gø kv́mlv́m íe.
40027043	Ang nø Gvray kaq vlǿmshì nø; ‘Ngà nø Gvray Angcè pè ǿngè,’ wa pè í rvtnø, Gvrayí Ang svng shù:- ngo nìnø, yalvng ni Ang svng laq shvlut daqò le!” wa dvcøòe.
40027044	Ang nvng tiqdø vtaq bǿà we dvmyaq pè níí gø, wedøni Ang svng zï:ròe.
40027045	Vyáng rvwè rvtø̀ kèní nv̀mtān vshø̀m nari høq nø, wemóng móngkøp taq dø̄dv̀ng wàá:mì.
40027046	Nvmtān vshø̀m nari dvgvp Yesu nø shaqmèí vkiq nø, “Eli, Eli, lama sabaktani?” wae. Wekà nø, “Ngà Gvrayá, Ngà Gvrayá, pawá Ngà svng èlàngàe?” wākà íe.
40027047	Weyv́ng rip rìí wekà tá bǿà nìnø, “A:ngí nø Eliya svng goòe,” wae.
40027048	Wekvt angmaq tiq gǿ tiqdvshaqí kvlv̀ngá:mì nø mvcattì taq tìrvmøt tiqpù zø:nò dá:- ngí, gungzì tiqtv̀ng mvtú taq dvcuqò nø Ang svng shvaqòe.
40027049	Wá rìí nø, “Ang svng mènàkoq nøngni; Eliya di daq nø Ang svng kā daqò má, yv̀nglv́m wàì,” wae.
40027050	Yesu nø vrá tiqkvt shaqmèí sērwā vkiq nø shaq dvtná: mi.
40027051	Wekvt ku, noqngø̀m tø̀ngnø taq dvhá:ngò we dvkøq laqtūn dùng gø, taq mvtú kèní pv̄ng mvtú høq, tālàm díngá:mì. Rvgaq gø vnānshi lú:ngì nø, lóngkø̀mrì gø deá:mì.
40027052	Lóngdùng dvgv̀mrì gø vtáná:mì nø shì yà:ngì we shànshér vsvngrì mvmē gø zūn lú:ngì.
40027053	Werì nø lóngdùng dvgv̀mrì taqkèní búng lú:- ngì nø, Yesu zūn lú:ngì mèpvng nø shànshér wamà svng gòngá:mi nø, mvmē gǿ yv́ng dvtánshie.
40027054	Wekvt nø cìlcè tiqyá øpshú dùpèí gø, ang nvng tiqdø Yesu svng vsù:ngò rì angmaqí gø, rvgaq vnānshi we nvng kadødø íá:mi we svng yv̀ng bǿà kvt nø, vtv̄ngshaq svrē lú:ngì nø, “Yapè nø jø̀ngjǿng ni Gvray Angcè lví dári!” wae.
40027055	Galili rvgaq kèní Ang svng dvzø:mò sórí Ang mèpvng cv̀n daqà we svmaré mvme mèí gø vrúm vsār yv́ng kèní dvjaq dv̀ng wàòe.
40027056	Angmaq dvhø̀ taq Makdala Mari gø, Yaku nvng Yosep angmè Mari gø, Zebvdi angcè pèní angmè gø vbáe.
40027057	Dørø̀m høqa:tnà dvgvp, Arimatia mvrìng kèní Yosep lv́nshi we mvgàm tiq pè dì lú:ngì. Ang gø wedøni Yesu coqcv́n wáshì we tiq pè íe.
40027058	Ang nø Pilat yv́ng di nø Yesu vnàng rø:tnòe. Wekvt Pilatní vnàng lòng ang svng tvlēlv́m vmíng zíòe.
40027059	Yosepmí vnàng lòng kā daqà nø, mv́ngshèr we vzi shv́nàng laqtun dù:- ngí dupmò dá:ngí,
40027060	ang vdè dvpvt chuqshi yà:ngì we lóngdùng dvgv̀m angshv́r tiqlòng vdòngø̄ Yesu vnàng vyà:lòe. Lóngdùng dvgv̀m lòng vngám chit svng lóngkø̀mmè tiqgø̀m tvrìa:tnà weí bvt shø̄ò dá:ngí loá:mi.
40027061	Makdala Mari gø, wámè Mari gø, weyv́ng dvgv̀m tiqpāø rūnge.
40027062	Bóy dvgǿshì we angni weni mèpvng sháng taq nø, shvrúngshú vjìrì nvng Farisirì nø Pilat gàmzø̀ yv́ng svng dvkǿmshi nø Pilat svng,
40027063	“Vshaq pèá, shvmànshú wepè shini cúnshì dvgvp A:ngí, ‘Ngà nø vshø̀m ni mèpvng vrá zūn longe, wa kà svng nøngmaqí dvdv̄m rǿn lóngshà.
40027064	Wedø í rvtnø dvgv̀m lòng nø, vshø̀m ni wani høqshaq kǿngtøp vsònglv́m dèká:mò. Mø̀í nìnø Ang coqcv́nrì di ra weí, Ang vnàng svng kǿò dá:ngí basha rì svng nørá, Ang nø shì rì kèní zuná:mì, lā vyà rā nìnø, lv̀ngdø̀m èyù:mì lòng nø nv̀mlat èyùm bǿshà lòng mvdv̀mø té rvnaq longe,” a:lòe.
40027065	Wekvt Pilatní angmaq svng, “Vsóngshú cìlcè nø namaq gø èv́lānønge; èdìv́mnø̀ng nø, èlúnnøng dv́ngte kǿngtøp shèngv̀ngnøng,” a:lòe.
40027066	Weyv́ng kèní angmaq dìá:mì nø, vsóngshú cìlcèri gø gà:lò sórí, dvgv̀m shø̄ lóngkø̀m gø̀m svng gø dvzøk tipdi:pmòe.
40028001	Narni v̄leá:mì nø mèpvng nár nvmlat ni taq gá daqì dvgvp, Makdala Mari nvng Mari wádø tiq mè nø, dvgv̀m yv́ng nvng dì ráì.
40028002	Chvnvnv́n rvgaq gvzà vnānshi lú:ngì nø Vkàngpè Ang dvzv́r nø muqlàng kèní lāshi daqì weí dvgv̀m shø lóngkø̀m gø̀m svng a:ngí kukaq tvriò dá:ngí wemvdv̀mø runge.
40028003	Ang mv̀rshv̀m nø muqcø̄n còngmè dø íe. Ang gwálv́m gø tvwv̀n døni mùnge.
40028004	Vsù:ngò we cìlcèri gø shérvkaq svrē weí nipnip vdv̀ná:mì nø, shì vsvng dø vhúlá: mì.
40028005	Wekvt muqlàng dvzv́r pèí svmaré mèní svng, “Mèsèrēshini. Nàníí nø wurgáng taq vtaqa:pmà pè Yesu svng èláshò we ngàí shángòe.
40028006	Ang nø yayv́ng màvl. A:ngí èv̄lvpsha dø, Ang nø zuná:mì. Ang svng vyàla:pmà yv́ng èyv̀ngvtshò lè!
40028007	Cāncān èdishì nø Ang coqcv́nrì svng, ‘Ang nø shì yv́ng kèní zuná:mì. Ang nø namaq vzv̀ngzv̀ng Galili rvgaq svng di dae. Namaqí weyv́ngø Ang svng èyv̀ng bǿnø̀nge,’ wa nø dètáv́mshò. Ngàí nàní svng v̄lshi kà mèsøngshò," a:lòe.
40028008	Wekvt angní mvzè nø svré gø svrē nø dvbú gø vtv̄ngkèní dvbù sórí, coqcv́nrì svng wekà dvtálv́m dvpvt dvgv̀m rvgaq kèní cāncān vtv́ng nø kvlv̀ngá:mi.
40028009	Ku, Yesuí angní mvzè svng vhǿmá:tnà nø angní svng, “Pamàrá,” a:lòe. Wekvt angníí Ang hí svng kvpzø̀:mò nø køt ngǿmshì noqòe.
40028010	Yesuí angní svng, “Mèsèrēshìni; Ngà vnv̄m vchv̄ng rì svng, Galili rvgaq svng nàtv́ngv́mnøng, weyv́ng angmaqí Ngà svng èyv̀ng longe, èvl bǿshò,” a:lòe.
40028011	Angní mvzè wedø dìá:mì dvgvp, dvgv̀m vsóngshú cìlcèri tiqmaq gø wamà svng vtv́ng ráì nø, weyv́ng kadødø íá:mì we tvrà rì shvngbe, shvrúngshú vjìrì svng dvtáòe.
40028012	Wekvt shaqré shaqtvngrì dvkǿmshìa:tnì nø vrùng dá:ngí, cìlcèri svng gv̀msùng mvmē zíò nø, dvká:mò we nø,
40028013	“Namaq yadø èshø̀nnøng: ‘Nøngmaq yø:pmì dvgvp Yesu coqcv́nrì di nø vnàng kǿ bǿà,’ wa mv̀ng èshø̀nnøng," a:lòe.
40028014	Kà yalòng gàmzø̀ pèí lā tá bǿò nìgø, namaq svng mvtuqlv́m dvpvt, nøngmaqí ang svng nímdv̀ng íe,” a:lòe.
40028015	Wekvt cìlcèri nø, gv̀msùng lòng tvpshi nø, angmaq svng shvngøt bǿà dø tiqdvchá wáshìe. Wedø í yv́ng kèní Yuda vsvngrì dvhø̀ taq yakà nø, dèni høq wedøni shǿndv̀ng wàòe.
40028016	Iwe, coqcv́n tiqcé tiq pè nø Galili rvgaq svng búngá:mì nø, Yesuí angmaq svng v̄la:pmà mvrùl svng dìá: mì.
40028017	Angmaqí Ang svng yv̀ng bǿà kvt, køtngǿmshì nø noqòe. Iwe, tiqmaq nø dvtiqshìe.
40028018	Wervt Yesu nø angmaq yv́ng dì ráì nø, “Muqlàng nvng rvgaq taqò vmíng vkv́ng shvngbe nø Ngà svng vzíshaq íe.
40028019	Wervt namaq èdìv́mnø̀ng nø vsvng dvcì í dv́ngte taqkèní rvcv́ngcè wáshì dèzv́rnøng nø, Vpè, Angcè pè nvng Shànshér Pvlacè vbø̀ng taqkèní angmaq svng tiløp èløpmanøng.
40028020	Ngàí namaq svng dvkv́m bǿshà dv́ngte shvngbe angmaqí lvcv̀n lú:ngò dø shèngøtnøng. Eyv̀ngnøng, rvgaq mvpìm yabàn lv̀ngdø̀m høq Ngà nø kadvgvp gø namaq nvng tiqdø v̀llv́m íe,” a:lòe.
41001001	Gvray Angcè Kristu Yesu Ang Dvbùshv̀ngkà mvpv̀ng.
41001002	Kàdvtutshú Esaya kàru taq, “Eyà:ngò, Ngàí Nà vzv̀ngzv̀ng Ngà dvzv́r dvzv́r dakngò nø, a:ngí Nà dvpvt tvrà dègǿa dae.
41001003	Rvgaq mvgung móngø tiq gǿ vkiq we kà nø, ‘Vkàngpè dvpvt tvrà dègǿānøng, Ang dvpvt tvrà mèdónganøng,” wa vrū yà:ngà dø tiqdvchá,
41001004	Tiløp Yohan nø rvgaq mvgung yv́ng dì ráì nø, mvrà chutna lúnlv́m dvpvt, nøt língshi nø tìløp løpshì rà we mvshǿl dvsha: ngòe.
41001005	Wekvt Yuda gùrwang køp vsvng rì ó Yerusalem wamà vsvng rì shvngbe nø, Yohan yv́ng svng di nø angmaq mvrà vchángshìe. Wekvt Yordan tìwàng yv́ng Yohaní angmaq svng tìløp løpmaòe.
41001006	Yohan nø golawu møl bèlaq gwashì nø, vjuq taq nø shacē juqnv́m nv́mshie. Ang nø cóngkut nvng zø̄mwàng kwátì vm nø v̄le.
41001007	A:ngí mvshǿl dvsha: ngò we taq, “Ngà mvdv̀mø nònggùn té jòr pè nø, ngà mèpvng di daqe. Ngǿmshø̀ng nø Ang hí shvnam svnhǿng pǿnalv́m vshuq wáshìlv́m gø ngà nø màpǿng.
41001008	Ngàí nø namaq svng tì taq tìløp løpmāìe. Iwe A:ngí nø namaq svng Shànshér Pvlàcè taq èløpmvtnønge,” a:lòe.
41001009	Wenila taq, Galili gùrwang Nazaret mvrìng kèní Yesu dì ráì nø, Yordan tìwàng yv́ng Yohaní Ang svng tìløp løpmāòe.
41001010	Tì vdòng kèní kungshì lú:ngì weó muqlàng vtáná: mì nø, Gvray Pvlàcè nø kāø dø Ang mvdv̀m lashi daqì we A:ngí chàng yv̀ng bǿà.
41001011	Wekvt muqlàng kèní kà tiq lòng shø̀n daqì nø, “Nà nø Ngà Shóngshø̀ng we Ngàcè pè èíe; Ngà nø Nà svng vtvngshaq dvbònge,” wae.
41001012	Wekvt chàng, Shànshér Pvlàcèí Ang kaq rvgaq mvgung svng dí dvzá:ròe.
41001013	Ang svng Sataní dvlø: tnò nø, vbìcé ni døp rvgaq mvgung yv́ng Ang nø, zø̄mwàng vsharì nvng tiqdø v̄le. Wedvgvp nø muqlàng dvzv́r rìí Ang svng dvzø̄:mòe.
41001014	Yohan svng róng bǿà mèpvng, Yesu nø Galili rvgaq svng dì ráì nø, Gvray Dvbùshv̀ngkà dvsha:ngò sórí,
41001015	“Angni vhøm rái, Gvray móngdàn gø tvp níshì daqì. Nøt èlíngshìnøng nø, Dvbùshv̀ngkà svng èkv́m ránøng,” a:lòe.
41001016	Galili tìnúng shvnvngnvng Yesu di dvgvp, Simon nvng Anderu angnínvm nø, nga vkwìke vsvng í rvtnø tìnúng taq shǿmgún dvgupke da we A:ngí yv̀ng bǿà.
41001017	Wekvt Yesuí angní svng, “Ngà mèpvng ècv̀n ráshì. Ngàí nàní nø vsvng vkwíshú wáshì dvzv́rlv́m íe,” a:lòe.
41001018	Wela:ngí angní na:mí shǿmgún rì ca là:ngò nø, Ang mèpvng cv̀n bǿà.
41001019	Vzv̀ngkaq tiq ramcè dìám dvgvp kùngshí vdòngø shǿmgún rì dvceshi we Zebedi angcè Yaku nvng angnvm pè Yohan svng A:ngí rá yv̀ng bǿà.
41001020	Wekvt A:ngí angnínvm svng chàng goò nìnø, angní na:mí gø angpè Zebedi svng lv̀ngzv̄ng rì nvng tiqdø kùngshí vdòngø ca là:ngò nø, Ang mèpvng cv̀n bǿà.
41001021	Angmaq nø Kapernum mvrìng svng gòngá:mì. Wekvt nárnií Ang nø júrøt chø̀m svng chàng di nø shvngø: tnòe.
41001022	A:ngí shvngø:tnò kà rì svng angmaq gvzà dae. Kadø íe wani A:ngí nø, angmaq dvrá svrarì dø mø̀í, vmíng vkv́ng vl vsà:ngí dø angmaq svng shvngø:tnòe.
41001023	Angmaq júrøt chø̀m yv́ng mvmv́ng cá:ngí dvrūkéò we tiq pè vl we, ang wela:ngí vkiq lú:ngì nø,
41001024	“Nazaret pè Yesué, Nà nv̀ng nøngmaq pà singlv́m vle? Nà nø nøngmaq svng shvmv́nglv́m èdì daqì ma? Nà kagǿ èí we ngàí shánge; Gvray Ang Shanshér pè lèíni! a:lòe.
41001025	Wekvt Yesuí ang svng hïrwā nga:nò nø, “Dø màwá èvl; ang kèní èlúshì,” a:lòe.
41001026	Mvmv́ng cá:ngí wepè svng vdv́n dvzá:rò dá:ngí, shaqmèí vkiq sórí ang kèní lúshìá:mì.
41001027	Wekvt angmaq shvngbe, tiq gǿ nø tiq gǿ vrøtke høq rìràá:mì nø, “Pà í ráì! Vmíng vkv́ng vl we shvngøtkà angshv́r tiqpv̀n lví dá:ri. Mvmv́ng cáng kaq A:ngí dvká:mò nìgø angmaq Ang kà svng tá dá:ri,” wae.
41001028	Wekvt Ang mòng nø Galili gùrwang shvngbe, kayv́ng màyv́ng wela: ngí dvshvng bǿà.
41001029	Júrøt chø̀m kèní búng daqì la:ngí, angmaq nø Yaku ó Yohan nv̀ng tiqdø, Simon nvng Anderu angnínvm chø̀m svng gòngá:mì.
41001030	Wedvgvp Simon angnì mè nø góng vkatshi weí za nø vyálshìe. Angmaqí we kvtni ang za we Yesu svng dvtáòe.
41001031	Yesu dì ráì weí, ang wur zø̀:- mò nø kūng bǿà nìnø, wemè góng vkatshi lòng chàng baná:mì nø, a:ngí angmaq svng dvzø:mòe.
41001032	Dørø̀:mí nv̀m vle weó, angmaqí rv̀ngdì za vsvng nvng cá:ngí dvrūkéò vsvng shvngbe Ang yv́ng shøla:tnà.
41001033	Mvrìng vsvng shvngbe nø, bv́ngkà chit yv́ng dvkǿmshìe.
41001034	Záyv̀ng angpv̀npà:ní za vsvng mvme gǿ A:ngí dvban bǿà. Cáng gø mvme lùng bǿà. Ang nø Kristu í we cángrìí sháò rvt, A:ngí angmaq kaq kà shǿn màdvzá:rò.
41001035	Sháng mvgá maqmà:ní kūngshì dv̀ng, Yesu búngá:mì nø mòngzø̀l we zø̄mwàng tiqyv́ng svng dìá:mì nø, weyv́ng vjú rø:tnòe.
41001036	Simon nvng coqcv́nrìí gø Ang mèpvng cv̀na:tnà.
41001037	Angmaqí Ang svng yv̀ng bǿà kvt, “Vsvng shvngbeí Nà svng èláe,” a:lòe.
41001038	Yesuí vtà:ngò nø, “Gùrhøm vl we dvgá mvrìng rvwá rì svng gø mvshǿl dvshvng lúnlv́m dvpvt nøngmaq dìì. Pàwálv́m wani yadø dvshvnglv́m rvt Ngà dø̀ng dakngà we íe,” a:lòe.
41001039	Wervt Ang nø Galili móng kayv́ng màyv́ng dï nø, angmaq júrøt chø̀m rì taq mvshǿl dvsha:ngò nø cángrì lù:ngòe.
41001040	Mv̄ngga:ngí za we tiq gǿ dì ráì nø Ang mv́rdv̀ngø pvnciq tushi nø kórshi sórí, “Nà dvban mèyǿ nìnø, ngà svng dvshér èngutnàe, wae.
41001041	Yesuí mvré lú:ngà nø Ang wur zúshi nø shu:pmò sórí, "Ngà mvyǿnge, nà leq shèrv̄m," a:lòe.
41001042	Wepè góng taqò mv̄nggang lòng nø wela:ngí ni shèrá:mì.
41001043	Wekvt Yesuí gvpnaq dvká:mò nø, watwat shvloò sórí a:lò we nø,
41001044	“Kagǿ svng gø yalòng bvttut màdvtálv́m nàyáshì. Iwe èdivm nø, angmaq mv́rdv̀ng shvkse ílv́m dvpvt nà góng nø shvrúngshúpè svng dètánshivm. Vrá nà èshèrá:mì rvt, Moshií dvkv́m yà:- ngà rì nø, Gvray kaq ènúngaò,” a:lòe.
41001045	Wedø í nìgø, wepè bungá:mì nø yadang kayv́ng màyv́ng dvshvng bǿà. Wervt Yesu nø vsa:ngí sháò dø mvrìng svng góng màshvla høq íá:mì rvt vsvng màvl we vdàm rvgaq v̄le. Wedø ínìgø vsvng rì nø wedøni kakaq màkaq kèní Yesu yv́ng sv̀ng dí mvnshì rái.
41002001	Kadv́ng ni màlé dvgvp Yesu nø Kapernum mvrìng svng vrá gòngá:mì nø, Ang nø chø̀mø̄ v̄le wa kà vsvng rìí tá bǿà kvt,
41002002	wela:ngí ni vsvng gvzà kø̀m ráì nø, bv́ngkà chit yv́ng gø rúngrà mvchǿng høq íá:mì. Wekvt A:ngí angmaq svng Gvray Mòngkà dvsha:ngòe.
41002003	Wekvt hí wur shi vsvng tiq gǿ vsvng vbì gǿí baqa:tnà.
41002004	Vsvng loksok tø̀ng weí Yesu yv́ng svng tvp baq mvlún lú:ngà kvt, angmaqí Yesu tvnudang rvgùng jaqò nø, hí wur shì gǿ vyà:lò chà angmaqí la daqà.
41002005	Angmaq kv́mnøt svng Yesuí yv̀ng bǿà kvt, hí wur shì pe svng A:ngí, “Ngàcèá, nà mvrà chutnang bǿngà,” a:lòe.
41002006	Iwe, weyv́ng rung we dvrá svrarì tiqmaq nø angmaq nøt vdòngø dvdā: mò nø,
41002007	“Yapè nø pàwá yadø shø̀ne ma? Ang nø Gvray kaq shvyǿm we kà shø̀ne lé! Gvray Ang tiq pè wa mø̀í nìnø, mvrà nø kagǿí chut dá:ngòe má? wae.
41002008	Angmaq nøt vdòngø wedø dvdā:mò we svng Yesuí chàng dǿ:mò rvtnø angmaq svng, “Namaq nøt vdòngø̄ pàwá wedø dèdv̄mnønge ma?
41002009	Hi wur shì gǿ svng, ‘Nà mvrà chutnang bǿngà,’ èa:lò kà, mø̀íni ‘E- kūngshi, nà pvlu èlvngshì nø èdiv̄m,’ èa:lò we, yakàní kakà té shǿn yùl ma?
41002010	Vsvng Angcè pè nø rvgaq tø̀mø mvrà chutnālv́m vmíng vkv́ng vl we namaqí shálv́m dvpvt, (A:ngí hí wur shi pe svng a:lò nø),
41002011	‘Nà svng ngàí v̄lvtnøng, èkungshì; nà pvlu èlvngshì nø nà chø̀m svng èlo,’ a:lòe.
41002012	Wekvt wepè søt kùngshì nø, pvlu lòng lvngshi sórí, shvngbe mv́rdv̀ngø wela: ngí ni tv̀m búngá:mì. Weyv́ng kèní angmaq shvngbe dàá:mì nø, Gvray ngø̀rdvgùng shvri:ngò sórí, “Yadø í we nø, nøngmaqí kadvgvp gø mvyv̀ng dá:rì,” wae.
41002013	Yesu nø rá tiqkvt tìnúng shvnvng svng dìá:mì ke, vsvng loksok shvngbe nø Ang yv́ng svng dvkǿmshì ráì rvt nø, A:ngí angmaq svng mvshǿl shvngø:tnòe.
41002014	Weyv́ng kèní dìá:mì kvt, Alpiu angcè Lewi nø kùyà gúnrà yv́ng rūng da we Yesuí yv̀ng bǿà nø ang svng, “Ngà mèpvng ècv̀n ra,” a:- lòe. Wervt Lewi tv̀m búng nø Ang mèpvng cv̀n bǿà.
41002015	Wemèpvng, Lewi chø̀m taq v́mpà v́mlv́m Yesu námrung dvgvp, kùyà gú:nò rì nvng mvrà vl vsvng mvme gø, Yesuó Ang coqcv́nrì nvng tiqdø rúng ráì. Kadø íe wani Ang mèpvng cà:nò we vsvng mvme luqe.
41002016	Ang nø kùyà gú:nò rì nvng mvrà vl rì nvng tiqdø v́mpà vm we svng Farisirì kèní dvrá svrarìí yv̀ng bǿà kvt, angmaqí Ang coqcv́nrì svng, “Ang nø kùyà gú:nò rì ó mvrà vl rì nvng tiqdø vm nø aq nø lvv̄l nìnø; kadø íe?” wa rø:tnòe.
41002017	Yesuí tá bǿà kvt angmaq svng, “Cìsvra nø shiqshàn vsvng rì dvpvt zǿm mvdv̀ng, za vsvng rì dvpvt wa zǿmdv̀nge. Ngà nø døngman vsvng kaq go nvng dø̀ng dakngà we mø̀í, mvrà vl vsvng kaq go nvng dø̀ng dakngà,” a:lòe.
41002018	Yohan coqcv́nrì nvng Farisirì nø v́mpà màv́m vnatshì yàe. Wervt vsvng tiqmaq dì ráì nø Ang svng, “Yohan coqcv́nrì nvng Farisirì coqcv́nrì nø v́mpà màv́m vnatshì we, Nà coqcv́nrì nø pàwálv́m v́mpà v́m mànatshi ma?” a:lòe.
41002019	Yesuí angmaq svng a:lò we nø, “Zvmì shvzøng kùng taq zaqlè rì nø v́mpà màv́m vnatshi we kayv́ng vle? Lvngàshv́r pè nø angmaq nvng tiqdø vl dv́ngte nø, angmaq v́mpà v́m vnatshì mvrà.
41002020	Wedø ínìgø lvngàshv́rpè svng angmaq yv́ng kèní lù bǿò we angni tuq rae. Wenila taq mv̀ng nø, angmaq màv́mv́m vnatshì longe.
41002021	Bèlaq bøt svng laqtunpuq shá:rí dvceshi vsvng màvl. Wedø dèceò nìnø, laqtunpuq shá:rí bèlaq bøt svng rv́nkéò nø díngv̄me.
41002022	Vrá, bimtì angshv́r gø, shace yǿngkoq angbøt taq zá:ngò vsvng gø màvl. Wedø èzá:ngò nìnø, yǿngkoq svng bimtì shá:rí dí:ngò nø, bimti gø vupmv̄me; shace yǿngkoq gø díngvme. Bimtì angshv́r nø shace yǿngkoq angshv́r taq mv̀ng zá:ngòe,” a:lòe.
41002023	Nárni taq, Yesu nø zong yv̀nwà dvhø̀hø̀ léshi vdu ke, Ang coqcv́nrì nø di sórí zongshí rvtnv́me.
41002024	Wekvt Farisirìí Ang svng, “Ku, nárni taq wàlv́m dvrá màvl we, angmaqí pàwálv́m wàòe ma?” a:lòe.
41002025	Wervt Yesuí angmaq svng, “Dawi nvng angó tiqdø vl rì nø, svrí shì lú:ngì nø zǿmdv̀ng la:ngí a:ngí wa yà:ngà we tvrà mèrø dv́rnøng ma?
41002026	Abiatar shvrúngshú vgo wáshì dvgvp, Dawi nø Gvray chø̀m svng gòng nø, shvrúngshú pè wa mø̀íni kagǿ gø v́mlv́m dvrá màvl we, dvtan zidong welòng á:mò nø, ang mèpvng zv̀n rì kaq gø zi yà:ngà.
41002027	Vsvng nø nárni dvpvt wà yà:ngà we mø̀í, nárni lè nø vsvng dvpvt wà yà:ngà we íe.
41002028	Wervtnø vsvng angcè pè Ngà nø, nárni Angkàng pè gø ǿngàe,” a:lòe.
41003001	Yesu nø vrá tiqkvt júrøt chø̀m svng gòngá:mì nìnø, wur tiqpa dvsiq we vsvng tiq gǿ weyv́ng vl dae.
41003002	Nárni taq ang svng Yesuí dvban daqò má wa nø, Ang svng cèlv́m rvt angmaqí dvjà:mòe.
41003003	Yesuí wur tiq pa dvsiq pè svng, “Vzv̀ng kaq èdi nø èrip long,” a:lò nø,
41003004	A:ngí angmaq svng, “Narni taq bv̀nlì shvlá rì, mø̀íni bv̀nlì mvgv́m rì wàlvm; gø̀nshaq shvlutlv́m, mø̀íni gø̀nshaq shvmv́nglvm, kapv̀n wá dvráe ma?” wa rø:tnò nìgø, angmaq dø màwá v̄le.
41003005	Angmaq nøt zaq rvt Yesu nøt yùr nø, shv̀mná mvgø̀r sórí gùrhøm angmaq svng yà:- ngò dá:ngí wepè svng, “Nà wur èzúshi long,” a:lòe. Wela:ngí ang wur zúshi lú:ngì kvt, wápa nvng tiqdvchá ni, vrǿng làshv̀ng vtv́ng lú:ngi.
41003006	Weyv́ng kèní Farisirì búngá:mì nø, Ang svng kadøwa shvmv́nglv́m gvcvt vjø:nò nø, wela:ngí ni Herod mvdò nvng vrashìe.
41003007	Wemèpvng Yesu nvng Ang coqcv́nrì nø, tìnúng kaqsvng yilshìá: mì. Galili kèní dì ráì we vsvng loksu: kngí gø, Ang mèpvng cv̀n bǿà.
41003008	Vrá A:ngí ring we bv̀nlì wàò we tvrà tá bǿà kvt, Yudá rvgaq kèní gø, Yerusalem wamà kèní gø, Idumia kèní gø, Yordan tìwàng kupa nvng Tiru ó Sidon kèní gø, vsvng loksok nø Ang yv́ng svng dì ràì.
41003009	Vsvng loksu: kngí Ang svng màshvgørlv́m rvt, kùngshícè tiqgø̀m Ang dvpvt tvlú dvgø̀lv́m Ang coqcv́nrì svng a:lòe.
41003010	Pàwálv́m wani vsvng mvme svng A:ngí dvban bǿà rvtnø, dvsǿn zøtnáí zarì ídv́ngte nø Ang svng shup lúnlv́m vnvpshì rái.
41003011	Cáng dvchøp rì nø Ang svng kadvgvp yv̀ng bǿò nìnø wedvgvp Ang mv́rdv̀ngø kǿng kupshi nø, “Nà nø Gvray Angcè pè èíe,” wa vkiqe.
41003012	Inìgø Ang kagǿ í we vsa:ngí shá màdvzv́rlv́m A:ngí werì svng mvgvmkaq dvká:mòe.
41003013	Mèpvng Ang nø mvrè tiqyv́ng svng rvlv̀ng nø, Ang go mvyǿ we tiq mvdò svng go bǿà nìnø, angmaq ang yv́ng dì lú:ngi.
41003014	Ang nv̀ng tiqdø v̀llv́m gø, mvshǿl dvshvng dvzv́rlv́m gø, vsvng tiqcé vní pè rvcà:ngò dá:- ngí angmaq svng Dvzv́r, wa bø̀ng tǿòe.
41003015	Wekvtrá angmaq svng nø cáng lùnglv́m vmíng vkv́ng gø zíòe.
41003016	Rvcv̀ng bǿà pèla nø yarì íe. Simon svng nø A:ngí Piter wā tǿòe.
41003017	Boanerjis tǿò we, (wekà nø muq dø gø̀m cèní wa kà íe.) Zebedi angcè Yaku nvng angnvmpè Yohan,
41003018	Anderu, Pilip, Bartolemi, Mati, Toma, Alpiu angcèpè Yaku, Tadiwu, Kanani pe Simon nvng;
41003019	Ang svng nv̄mvmlv́m pè Iskariot vsvng Yuda íe.
41003020	Wemèpvng angmaq nø chø̀m svng lo ráì nìnø, angmaqí v́mpà v́m gø mvlú:nò høq, vsvng loksok vrá tiqkvt kø̀m ráì.
41003021	Ang rvp vsvng rìí yalòng tá bǿà kvt, “Ang nø nøt mvriqá:mì pà íe,” wa nø, Ang svng lùlv́m búngá:mì.
41003022	Yerusalem kèní dì daqì we dvrá svrarì nø, “Ang nø Beelzabul dvchøp rvtnø, cáng koqkv́mpè nònggùn kèní cángrì lù:ngò we íe,” wae.
41003023	Wervt Yesuí werì svng goò dá:- ngí, kàshvbóng kèní A:ngí angmaq svng yadø a:lòe. “Satan svng nø Sataní kadøwa lúng sháòe ma?
41003024	Móngdàn tiq lòng nø angmaq nø angmaq vpoke nìnø, wemóng nø døng ngv́ng mvlúnshì.
41003025	Tiqchøm vsvng gø angmaq nø angmaq vpoke nìnø, wechø̀m dø̄ng ngv́ng mvlúnshì.
41003026	Wedø tiqdvchá, Satan gø ang ni ang vtúshi sórí vpoke nìnø, ang gø døng ngv́ng mvlú:nò.
41003027	Shvre pè svng vzv̀ng màdóngshaq, ang chø̀m svng gòng nø kagǿí gø ang dvrè rì tø̄lv́m nø mvngutshi. Shvre pè svng dóng dá:ngí wa ang chø̀m dvrè tø̄lv́m lúnshie.
41003028	Ngàí namaq svng v̄la:- tnìni, vsà:ngí vléò we mvrà nvng Gvray kaq shvyǿm mvtv́n we mvrà shvngbe nø chutna lúnshie.
41003029	Iwe, Shànshér Pvlàcè svng shvyǿ:mò gǿ svng nø kadø í nìgø chutna mvlúnshì. Wegǿ nø dvciq lvpat mvrà ziwvt vrïe,” a:lòe.
41003030	A:ngí angmaq svng yadø a:lò we nø, “Ang nø mvmv́ng vcáng dvchøpme,” a:lò rvt íe.
41003031	Wedvgvp angmè nvng angnvm pèla dì ráì nø, chø̀m vngám lap yv́ng rip sórí, Yesu svng go dvzá:ròe.
41003032	Vsvng loksokrì nø Ang gùrhøm runge. Vsvng rìí Ang svng, “Ku, nvmè nvng nvnvm pèlaí vngámlap yv́ng Nà svng èláe,” a:lòe.
41003033	Wekvt A:ngí angmaq svng vtà:ngò nø, “Ngà vmè nvng vnvm rì nø kagǿ maq íe?” a:lò dá:ngí,
41003034	Ang gùrhøm rung rì svng dvjaq sórí A:ngí rá, “Eyv̀ngnøng, ngà vmèmaq nvng Ngà vnvmri!
41003035	Gvray nøt cv́n dø̄ng we wegǿ mv̀ng nø Ngà vnvm rì nvng vmè íe,” a:lòe.
41004001	Yesuí nø tìnúng shvnvng yv́ng rá tiqkvt mvshǿl shvngø:tnòe. Ang vl yv́ng vsvng loksok gvzà kø̀m ráì rvtnø, Ang nø tìnúng mvdv̀m kùngshí vdòng svng zv́ngshì nø runge. Vsvng loksok shvngbe nø tìnúng vdàm vba tø̀mø runge.
41004002	A:ngí kàshvbóng kèní angmaq svng mvme pv̀n shvngø:- tnò nø, yadø a:lòe.
41004003	"Etá dánøng! vmyø̀ wøn vsvng nø, vmyø̀ wøn nvng búngá:mì.
41004004	A:ngí wø:nò dvgvp, tiqmaq nø tvrà shvmor taq vjáá: mì nø, ca rìí tǿvm bǿà.
41004005	Tiqmaq nø vba gvzà mvtvt we lóngheq mvdv̀m vjáá:mì. Vba gvzà mvtvt rvtnø tiq dvshaqí yó lú:ngi nìgø,
41004006	nv̀m svr ráì nø vkatshì lú:ngì kvt gángkéò weí, angrø màvl rvtnø shúngá:mì.
41004007	Tiqmaq nø bv̀nghǿ póng vdòng svng vjáá:mì nø, bv̀nghǿ rì té lú:ngì weí lúmkéò rvt angshí mvzí lōng.
41004008	Tiqmaq nø vba shvlá yv́ng vjáá: mì nø, té gø té lú:ngì, vzá gø vzashi nø angshí zí lú:ngì nìnø, tiqmaq nø vshø̀mcé dvtv̀ng, tiqmaq nø vchuqcé dvtv̀ng, tiqmaq nø tiqyá dvtv̀ng shóng lú:ngì.
41004009	Tálv́m vnà vdá vsvng wegǿ nø laq tashì,” a:lòe.
41004010	Ang wawa vl dvgvp, Ang nvng v̄l rì nvng coqcv́n we tiqcé vní pèí kàshvbóng welòng dang Ang svng rø:tnòe.
41004011	Wervt A:ngí angmaq svng, “Gvray móngdàn mvshǿl vmáshaq kà nø namaq svng nø vzíshaq íe. Inìgø, vtv́nglap vl vsvng rìí nø kàshvbóng kèní shvngøt we wa lú:nòe.
41004012	Yalòng nø, angmaqí dvjaqò nìgø mvyv̀nglv́m, táò nìgø mvcínglv́m dvpvt kàshvbóng zø̀mò we íe. Angmaqí yà:ngò nø cíngràl lú:ngò kvt nø angmaq nøt vwv́ngshì ra nø mvrà chutna we lú:nò ni we íe, wa kà vhøm lv́m rvt íe," a:lòe.
41004013	Wekvtrá Yesuí angmaq svng, "Kàshvbóng yalòng svng namaqí mècíngnøng nìnø, dvgá kàshvbóng rì svng nø namaqí kadøwa ècíngnøngni?
41004014	Vmyø̀ wø:nò gǿ nø Gvray Mòngkà wø:nò gǿ íe.
41004015	Tvrà shvmor yv́ng wø:nò we mòngkà nø, angmaqí tá bǿà mèpvng, wela:ngí ni Satan dì ráì nø, angmaq nøt vdòng wøn bǿà kà svng lùv́m bǿò rì íe.
41004016	Lóngheq mvdv̀mø wøn bǿà rì nø, mòngkà svng tá bǿà chàng dvbùnø:- tní vtoò rì íe.
41004017	Iwe angmaq nøt vdòng taq angrø mvcaqshì rvt tiqlvngcè wa zá:nòe. Angmaq nø Gvray mòngkà rvt dvshà we, mø̀íni vrè we vhǿm lú:ngò kvt, zvngwa lángshiv̄me.
41004018	Bv̀nghǿ póng vdòng wøn bǿà rì nø mòngkà svng tá bǿà nìgø,
41004019	rvgaq yabàn gónggilv́m rì nvng pø̀í yù:mò we nvng dvgá angpv̀npv̀n svng map we nøt gòng ra weí mòngkà svng zvpkéò rvtnø, angshí mvzí mvdò íe.
41004020	Vba shvlá yv́ng wø:nò rì nø, mòngkà svng táò dá:ngí, vtoshi rì íe. Yarì angshí shí long kvt nø, vshø̀m cé dvtv̀ng, vchuqcé dvtv̀ng, tiqyá dvtv̀ng, shóng long rì nvng vbónge,” a:lòe.
41004021	Yesuí rá angmaq svng a:lò we nø, “Svmigwìn lv́nga:tnò nìnø mvgùrí kuplv́m, mø̀íni yøprà lv̀ngpv̄ngø shvrúnglv́m í ma? Svmigwìn shvrúng rà taq shvrúng rà we mø̀í ma?
41004022	Kadø íe wani vmáshaq pà í nìgø, màdvtàn lú:ngò we màvl. Vwvmshaq pà ínìgø màpùn lú:ngò we màv̄l.
41004023	Vnà vdá gǿí nø laq táò," a:lòe.
41004024	A:ngí angmaq svng rá, “Namaqí ètá bǿshà rì svng shvla dv̀ng wa dèdvmnøng. Namaqí vsvng kaq kapàí ètínganøng nìnø, namaq svng gø wepàí ni battv́ng ètíngavtnønge. Namaq svng nø wemvdv̀mø gø té èrvmavtnønge.
41004025	Kadø íe wani vdá gǿ svng nø rv̄ma daqòe. Màdá gǿ kèní nø, ang vdá hvncè gø lùv́m bǿòe,” a:lòe.
41004026	A:ngí rá, “Gvray móngdàn nø, vsvng tiq gǿí rvmá hv́ng taq vmyø̀ wø̄:nò we nvng vbónge.
41004027	Wø:nò dá:ngí ang nø yaqdø̀:ngí nø yøp nø vyá:ngí nø kungshì nø vl ke, vmyø̀ nø kadøwa mvkuq nø té lú:ngì we a:ngí mvsháo.
41004028	Vmyø̀ nø èwøn bǿò mèpvng nø vba kèní angwāwā yō long nø, nvmlat nø mvdùn cvp, mèpvng nø shírùng, wemèpvng nø rvkøpshì we angshí v̄l longe.
41004029	Mvzí dvyø̀ gong ra kvt nø shvrvt dvkøm rvtø̀ høq bǿà rvt, a:ngí shv̀mdvgoq lá:ngò nø shvra:tnòe.
41004030	A:ngí rá, “Gvray móngdàn nø, nøngmaqí kapà nvng shvbónglv́m í ma? Kapà kàshvbóng nvng shvbóng shvla ma?
41004031	Gvray móngdàn nø mvngakā shí tiqchv̀ng dø vshv́me. Mvngakā shí nø, dvyø̀ angshí shvngbe taqkèní té zì pv̀n íe.
41004032	Welòng wøn bǿò mèpvng yo long kvt nø vyúng kvn shvngbe mvdv̀mø te long nø, dvgv̀ng mè dvkaq long weí, we lv̀ngpv̄ngø nø vháng ram carì angdv̀ng wāshì nø dvkøqshi lú:nò høq tē longe," a:lòe.
41004033	Angmaqí cíngràllv́m dvpvt A:ngí yalòng dø í we kàshvbóng mvme taqkèní angmaq svng mòngkà shvngø:tnòe.
41004034	Kàshvbóng kèní wa mø̀í nìnø A:ngí angmaq svng pàgø mvshø̀:nò. Iwe Ang nvng Ang coqcv́nrì angmaq wa vl dvgvp nø, A:ngí mvshǿl werì shvngbe pǿnaòe.
41004035	Weni dørø̀m høqa:tnà dvgvp, Yesuí coqcv́nrì svng, “Tinung kupa svng nøngmaq léshaì,” a:lòe.
41004036	Wervt angmaq nø vsvng loksokrì kèní rv́lshì dá:ngí, Yesu rung we kùngshí gø̀m taq coqcv́nrì gø zv́ngshì nø, Ang nvng tiqdø léshìe. Dvgá kùngshí rì gø zv̀ne.
41004037	Wekvt nv̀mbø̀ng mvrùmè mut ráì nø, tìma pvlòng weí, kùngshí gø tìí zǿng mvnshì lú:ngi.
41004038	Yesu nø kùngshí ni yv́ng vgo mvkømshi nø yøpme. Wekvt angmaqí Ang svng dvsha:tnò nø, “Vkàngpèá, vmv́nglv́m dv́nshàì we svng Nàí mènøtnashà ma?” a:lòe.
41004039	Wervt Ang kungshì nø nv̀mbø̀ng svng nga:nò nø, tìnúng svng gø, “Shø̀mwa èzø̀lvm,” v̄l bǿà kvt wela: ngí shø̀má:mì nø, lung mvwàá:mì.
41004040	A:ngí angmaq svng, “Namaq pàwá wedv́ngte serenø̀nge? Namaq nø akvt høq kv́mnøt mèv̀lnø̀ng má?” a:- lòe.
41004041	Iwe, angmaq vtvngshaq svreá:mì nø, "Nv̀mbø̀ng gø, tìnúng gø Ang kà ta we nø, yapè kagǿ í ma?" wa vrùnge.
41005001	Wemèpvng angmaq nø, tìnúng kupa Gerasen rvgaq svng tuq ráì.
41005002	Kùngshí kèní Yesu léshì daqì weó, mvmv́ng cáng zv́ngshì we vsvng tiq gǿ nø lóngdùng dvgv̀m dang kèní dì ráì nø, Yesu svng vhǿma: tnà.
41005003	Ang v́lrà nø lóngdùng dvgv̀m dang í nø, shv̀m mvngbǿ:ngí ang svng kagǿí gø dóng mvdá:ngò.
41005004	Ang svng nø kùng nvng shv̀m mvngbǿ:ngí mvme kvt dù:ngò nìgø, mvngbǿng rì peq ra:tnò nø, kùng gø ja:pmòe. Ang svng dóng dá:ngò vsvng kagǿ gø màvl.
41005005	Ang nø vyáng yaqdø̀ng kadvgvp gø, mvrè yv̀ng nvng dvgv̀m rvgaq taq vwúshì nø vkiq sórí, lóngra:tní angwā tutshìe.
41005006	Vrúm kèní Yesu svng a:ngí yv̀ng bǿà kvt kvlv̀ng ráì nø, pvnciq tushì sórí Ang svng noqò nø,
41005007	shaqmèí vkiq sórí, “Vháng vtvng Gvray Angcè pè Yesué, Nà nø ngà nv̀ng pà singlv́m vle ma? Ngà svng màdvkilv́m Gvray bø̀ng taqkèní dègv́mshi wvng nø røtshø̀nge,” a:lòe.
41005008	Ang wedø røtshì we nø Yesuí, “Mvmv́ng cáng nà, yapè kèní èlúshì, wa nø v̄l bǿà rvt íe.
41005009	Yesuí ang svng, “Nà bø̀ng pà íe? wa rø:tnò ke, wepèí rá, “Ngà bø̀ng nø Loksok ǿnge. Kadø íe wani nøngmaq nø mvme íshàe,” a:lòe.
41005010	Vrá, angmaq svng wemóng kèní màshvlolv́m rvt Yesu svng kórshie.
41005011	Wedvgvp mvrè yv̀ngø vwaq tiqré rvnúlvm we,
41005012	cángrì Yesu svng kórshi nø, “Waqré taq góng dèzv́rsha,” wae.
41005013	Yesuí dvzv́r bǿà kvt, mvmv́ng cángrì wela:ngí lúshìá: mì nø, waqrì taq zv́ngshìá:mì. Waqré nø tvné vníking dv́ngte í we, tìnúng svng dv̀ngdár dangdang shvrøtshìá: mì kvt, tìnúng vdongø tìí shø:pmò nø shiá:mì.
41005014	Waq roq rì caqvmvng vtná:mì nø, mvrìng taq gø, gùrhøm vtv́r rvgaq gø dvshvng bǿà. Wekvt kadødø í dá:rì we svng yv̀nglv́m rvt, vsvng shvngbe dì ráì.
41005015	Yesu yv́ng angmaq tuq ráì kvt, cáng loksok dvchøp we wepè nø, bèlaq gwashì nø mvnv̀n nøt dø vrǿng làshv̀ng rung we svng angmaqí yv̀ng bǿà kvt, angmaq svre lú:ngi.
41005016	Vzv̀ng cá:ngí dvrūkéò pè nvng waqrì kadødø íá:mì we svng yv̀ng bǿà rìí rá angmaq svng kadødø bø̀ná:mì tvrà shvngbe dvtáòe.
41005017	Wekvt wervgaq v̄l rìí angmaq rvgaq kèní lúshilv́m rvt Yesu svng rø:tnòe.
41005018	Kùngshí vdòng svng Yesu zv́ngshìá:mì dvgvp, to cá:ngí dvrū kéò pè nø, ang gø zv̀nvtnøng, wa Yesu svng røtshìe.
41005019	Iwe Yesu mvtá nø ang svng, “Nvrì nvrvp rì yv́ng svng èlo nø, Nvkàng pèí nà dvpvt kadvngshì ring dø èwáa bǿì rì nv̀ng, nà svng kadv́ngte mèré we tvrà angmaq svng dèshvngá:mò," a:lòe.
41005020	Wekvt wepè dìá:mì nø, Yesuí ang dvpvt kadvngshì ring dø wáa bǿà rì, Dekapoli rvgaq dvsha:ngò nìnø, vsvng shvngbe dádv̀ng wae.
41005021	Yesu nø yapa svng kùngshí taq vrá léshì ráì nø tìnúng shvnvng shini v́ldv̀ng wa ke, vsvng loksok nø Ang yv́ng svng kø̀m ráì.
41005022	Wekvt Yeru wa tǿò we júrøt chø̀m øpshú tiq pè dì ráì nø, Ang hí shvnvng kǿngkupshì sórí,
41005023	Ang svng mvdø̀ng mvdaq rø̀:nò nø, “Ngàcè mè nø shaq dvtlv́m dv́nshìe, ang zǿm long nø cúnshi lúnlv́m dvpvt, Nà èdi ra nø ang mvdv̀m wur èhapshi ra, wvng røtshønge,” a:lòe.
41005024	Wervt Yesu nø ang mèpvng dìá:mì. Vsvng loksokrìí gø Yesu mèpvng cà:nò nø Ang svng shvgø̄ra:tnà.
41005025	Tiqcé vní nǿng døp shvwi vyø nø za we svmaré tiq mè gø vbáe.
41005026	Ang nø v́laò dv́ngte shvngbe be høq cìsvra mvme gǿí cì wáaò nìgø mvban dvshàshà zae.
41005027	Yesu mòng a:ngí tá bǿà nø, vsvng loksok dvhø̀hø̀ shvløtshi ráì wei, mèpvng lap kèní Yesu bèlaq svng shu:pmòe.
41005028	Kadø íe wani ang nø, “Ngàí Ang bèlaq svng wa shup lúnò nø̀ng gø ban longe,” wa dvdā:mòe.
41005029	Wela:ngí ni ang shvwi vyø lòng nø vtvngá:mì nø, ang góng taq za lòng gø zǿmá:mì we dǿmshi bǿi.
41005030	Yesu nø Ang góng kèní jórnònggùn búngá:mì we svng chàng dǿmshi bǿì nø, vsvng loksok dvhø̀ø wv́l poshi sórí, “Ngà bèlaq svng kagǿí èshupme?” wae.
41005031	Wekvt coqcv́nrìí Ang svng, “Vsvng loksu:kngí nà svng shègør we Nàí gø èyà:ngò ke kagǿí èshup we nø kadø wa lvsháìni?" a:lòe.
41005032	Inìgø, Yesuí nø Ang svng shup bǿà gǿ svng yv̀nglv́m dvpvt, gùrgùr svng dvjaqòe.
41005033	Svmaré wemè nø, ang góng taq baná:mì we svng sháshì bǿì rvt svre vdv̀n sórí dì ráì nø Ang mv́rdv̀ngø kǿng kupshi sórí kadø íá:mì we shvngbe dvtáòe.
41005034	Yesuí ang svng, Ngàcè mèá, nà kv́mnø:tní nà svng dèban bǿì. Pamará èlo; nà zøtná lòng laq zǿmvm,” a:lòe.
41005035	Ang wedø shø̀n la:ngí jurøt chø̀m øpshúpè chø̀m kèní vsvng dì ráì nø, “Nvcèmè shìá:mì; svra pè svng dvshá mèwāani” a:lòe.
41005036	Angmaq shø̀nkà svng Yesuí tá bǿà chàng júrøt chø̀m øpshú pè svng, “Mèsèrēni, kv́mdv̀ng èwa,” a:lòe.
41005037	A:ngí Piter, Yaku nvng Yaku angnvm pè Yohan svng wa shø̄:lò nø,
41005038	Jurøt chø̀m øpshú pè chø̀m svng angmaq tuq ráì nìnø, vsvng vhaqshi we nv̀ng ngø nø, rv̀ngshvng wa we svng A:ngí yv̀ng bǿà.
41005039	Vdòng svng gòngá:mì ke, A:ngí werì svng, “Pàwá nàhaqshìnøng nø èngǿnø̀nge ma? Cv̀mré mè nø shi we mø̀í, yøp we lè íe,” a:lòe.
41005040	Wervt angmaqí Ang svng vhø̄ò nø zērkéòe. Inìgø, A:ngí angmaq shvngbe svng dvka: ngò dá:ngí, cv̀mré mè angpè angmèó, Ang nvng tiqdø dì ráì rì svng shø:lò nø cv̀mré mè vyà:lò yv́ng gòngá:mì.
41005041	A:ngí cv̀mré mè wur zø:mò sórí, “Talita kum,” a:lòe. (Yakà nø, “Cv̀mré mèá, ngàí v̄lvtnøng, èkungshì, wakà íe).
41005042	Cv̀mré mè nø wela:ngí ni søtkungshì nø die. Angmaq vtvng kèní dádv̀ng wàá:mì. Ang nø tiqcé vní nǿng ram í dá:rì.
41005043	Yesuí yalòng dang kagǿ svng gø màdvtálv́m angmaq svng dvká:mòe. Vrá, cv̀mré wemè svng v́mpà zílv́m dvká:mòe.
41006001	Yesu nø we yv́ng kèní búng nø, Ang v̀l yàng mvrìng svng vtv́ng ráì. Ang coqcv́nrìí gø Ang mèpvng cà:- nòe.
41006002	Nárni vhøm ráì ke, júrøt chø̀m yv́ngø A:ngí shvngø:tnòe. Táò vsvng mvme nø, dàá:mì nø yadø wae. “Yapèí yadv́ng pv̀n nø kayv́ng kèní lú:nò ma? Yadv́ngte jórnònggùn bv̀nlì wá dá:ngò høq, A:ngí sháò we zitnøt rálnøt nø kadø lú:nò ma?
41006003	Yapè nø Mari angcè, Yaku, Yose, Yuda nvng Simon angnvm pè, shǿngkøm rvmú làngli pè mø̀í ma? Angnvm mèla gø yayv́ng nøngmaq nvng tiqdø à:lì we mø̀í má, wa vrùng nø Ang svng yv́ng mvtv̀má:mò.
41006004	Iwe Yesuí angmaq svng, “Kàdvtutshú nø dvgá rvgaqø vpǿò we í nìgø, vdè rvp rì nvng vdè rvwá taqnø kayv́ng gø màpǿò,” a:lòe.
41006005	Weyv́ng kèní za we tiqmaq svng Ang wur hapshì weí dvbā:nò we wa mø̀í nìnø, dvgá dø dàlv́m bv̀nlì kapà gø A:ngí mvwàò.
41006006	Angmaq kv́mnøt màvl lòng svng Yesu dàe. Weyv́ng kèní gùrhøm vl we tiq rvwá nø tiq rvwá sv̀ng Ang di nø shvngø:tnòe.
41006007	Yesuí nø tiqcé vní pè svng Ang yv́ng goa:tnà dá:ngí, vní gǿ vní gǿ dvzá:ròe. Mvmv́ng cáng kaq lúng dv́nglv́m vmíng vkv́ng gø A:ngí angmaq svng zíòe.
41006008	Tvrà dvpvt dvrv̀ng wa mø̀í nìnø, mvzv́ng gø, tòngzv̀n gø, juqnv́m taq gv̀msùng gø, dvgá kapà gø mvlv́nglv́m, A:ngí angmaq svng dvká:mòe.
41006009	Híshvnam nø gweshì dv̀ng íe, ínìgø bèlaq vní dùng mvgwashìlv́m dvká: mòe.
41006010	Vrá angmaq svng, “Kayv́ng ètuqv́mnøng nìgø, namaq kachø̀m svng ègòngv́mnøng nìnø, we mvrìng kèní mèbúngnøng dv́ngte nø wechø̀m taq v́ldv̀ng èwànø̀ng.
41006011	Kayv́ng namaq svng mènàtovtnøng nø, namaq kà rì svng gø mètáanø̀ng we vl nìnø, weyv́ng kèní èbúng daqnø̀ng kvt, angmaq svng vchaqlv́m shvkse wáshìlv́m dvpvt, namaq hípvng vyin we dvtø̀l nàchaqshì ránøng,” a:lòe.
41006012	Wekvt wepèla búngá:mì nø, nøt língshi rà we mvshǿl dvsha:ngòe.
41006013	Angmaqí cáng gø mvme lùng bǿà nø, za we mvme gǿ svng zanlún yøtìí ma:tnò nø dvbānaòe.
41006014	Yesu Ang mòng nø kayv́ng màyv́ng shv̀ngá:mì nø, Herod koqkámí gø tá bǿà. Wedvgvp tiqmaq nø, “Tiløp Yohan shì yv́ng kèní zun lú:- ngì nø dvdvm vtiqlv́m jórnònggùn bv̀nlì yadv́ng pv̀n wàò pà íe,” wae.
41006015	Tiqmaq nø, “Eliya í pà íe,” wae. Vrá tiqmaq nø, “Ang nø dari kàdvtutshú rì dø í we tiq pè íe,” wae.
41006016	Iwe Herodní tá bǿà kvt nø, “Ngàí vgo tutnvpmà pè Yohan we pè ni shi yv́ng kèní zun lú:ngì pà íe,” wae.
41006017	-
41006018	Kadø íe wani Herod nø angnvm pè Pilip chø̀mmè Herodia nvng v̄l rvt, Yohaní ang svng, “Nvnvmpè chø̀mmè svng èlūshi we nø màdvrá, a:lò rvtnø Herod ang vdèí vmíng zíò nø Yohan svng tung róng yà:ngà we íe.
41006019	Herodia nø Yohan svng mvwv́mshì rvt shvt mvyǿ nìgø shvt mvlú: nò.
41006020	Kadø íe wani Yohan nø døngman nø shànshér vsvng í we Herodní sháò rvt vpǿ svreò nø, ang svng gā:ròe. Yohaní shø̀:nò rì svng a:ngí tá lú:nò ke gvzà gónggi we í nìgø, ang kà rì svng gvzà tá shóngshìe.
41006021	Wemèpvng, Herod gv̀l yà:ngà we angni vhø̄m ráì kvt, a:ngí nø gàmzø̀rì nvng cildu vgorì nvng Galili shaqrérì dvpvt shòrkung v́mbóy dvgǿaòe. Yuqyà we angni tiq ni íá:mì.
41006022	Herodia angcè mè gòng nø lv̀m weí, Herod nvng tiqdø v̄m aq we shaqrérì svng dvbú dvzá:ròe. Wervt koqkv́m pèí chø̀myoré mè svng, “Nà èshòng we pà í nìgø èrøtshi; ngàí zílv́m íe,” a:lòe.
41006023	Wedø wa mvtaq ang dvgv́mshì sórí, “Nà kapà èrøtshi rā nìgø, ngà móngdàn tiqka høq í nìgø ngàí zílv́m íe,” a:lòe.
41006024	Chø̀myoré mè bungá:mì nø angmè svng, “Ngà pà røtshìlv́m í ma?” a:lò ke angmèí, “Tiløp Yohan vgo chvng èrøtná:mò,” a:lòe.
41006025	Wekvt chàng koqkv́m pè yv́ng svng ang gòng nø, “Tiløp Yohan vgo chv̀ng kūng taq èzá: ngò nø èzǿngà we svng ngà shònge,” a:lòe.
41006026	Wekvt Koqkv́mpè nø gvzà nøt dvshàá:mì nìgø ang dvgv́mshì bǿì kà rvt gø, ang nvng tiqdø rung we mvnv́mrì rvt gø, wemè røtkà svng màwáa mvdaqá:mì.
41006027	Wervt Koqkv́m peí wela:ngí ni cìlcè tiq pè dvzá:rò nø, Yohan vgo chvng lvlv́nga:tnò dø dvká:mòe. Wepè búngá:mì nø, tung vdòngø Yohan vgo tu:tnòe.
41006028	Yohan vgo chv̀ng nø kūng tiq gø̀m taq lv́nga:tnà nø chø̀myoré mè svng zí bǿà nìnø, wemèí nø angmè svng zí bǿà.
41006029	Yohan coqcv́nrìí tá bǿà kvt, angmaq dì ráì weí, ang vnàng baqò nø kǿm bǿà.
41006030	Dvzv́rrì nø Yesu yv́ng kø̀m ráì nø, angmaqí wàa:pmà rì nvng shvngøtna: pmà rì shvngbe Ang svng dvtáòe.
41006031	Angmaqí v́mpà v́m gø mvlú:nò høq vsvng rì vtíshi we luq rvtnø, Yesuí coqcv́nrì svng, “Shø̀m wacè mòngzø̀l we tiq yv́ng dìì nø nārshìá:mì,” a:lòe.
41006032	Wervt angmaq nø kùngshí zúnshi nø kupa shø̀m wa zø̀l we tiq yv́ng svng diá:mì.
41006033	Inìgø, angmaq búng we svng yà:ngò nø, angmaq svng sháò vsvng rìí nø, mvring rvgaq kèní gø vdàmdàm weyv́ng svng kvlv̀ng nø, angmaq vzv̀ng dvtuqshìá:mì.
41006034	Yesu nø shø̀ kèní léshi daqì ke, vsvng loksok svng yv̀ng bǿà nìnø, angmaq nø roqshú màdá we vyv̀ng ré dø í rvt, A:ngí angmaq svng mvré lú:ngà nø angmaq svng mvshǿl mvme pv̀n shvngøt pà:ngòe.
41006035	Nv̀m dø daqì ke, Ang coqcv́nrì Ang yv́ng dì ráì nø, “Yayv́ng nø zø̄mwàng íe, nv̀m gø døá:mì.
41006036	Wervt vsvng rì nø shvnvng rvwá rì svng di nø v́mlv́m lvwv̄nvm dø, angmaq svng dèka:ngò lè,” a:lòe.
41006037	A:ngí angmaq svng vtá:nò nø, “Namaqí mv̀ng angmaq svng shèv́mnø̀ng lè,” a:lòe. Angmaqí Ang svng, "Dinari vníyáí zidòng wa:nì nø, angmaq svng la túnaì nìgø luq na mø̀í” a:lòe.
41006038	A:ngí angmaq svng, “Namaq yv́ng zidòng kadv́ng chv̀ng vl má, èyv̀ngv́mnøng,” a:lòe. Angmaqí yv̀ngá:mà ke, zidòng pungwà chv̀ng nvng nga vní go vl we lá lún bǿà nø Ang svng dvtáòe.
41006039	Wekvt Yesuí vsvng shvngbe nø shø̄n mvshǿng mvdv̀m angmvdò angmvdò rúng dvzv́rlv́m dvká:mòe.
41006040	Wekvt angmaqí tiq yǿyǿ nø tiq yá, tiq yǿyǿ nø pùngwàcé dv́ngte rúng dvzá:ròe.
41006041	Yesuí zidòng we pungwà chv̀ng nv̀ng nga goní lá:ngò nø, muqlàng kaq kang ngángshì sórí shvmán bǿà kvt, zidòng rì vmø:tnò nø vsvng shvngbe kaq túnalv́m coqcv́nrì svng tvlēòe. Ngā goní gø shvngbe svng vwálāòe.
41006042	Wekvt angmaq shvngbe v̄m nø vgàá:mì.
41006043	Angmaqí zidòng nvng ngāsha vché bǿà rì rvku:lò nìnø tiqcé vní jv̄ng rvkul lún bǿà.
41006044	Zidong v́m bǿì rì nø, lvngàré rì wa pùngwàkíng dv́ngte íe.
41006045	Vsvng loksokrì svng Yesuí shvloò nø, Ang coqcv́nrì svng gø wela: ngí ni kùngshí vdòng zv́ngshì nø, kupā Betsayda rvwá sv̀ng Ang vzv̀ngzv̀ng léshi dvzá:ròe.
41006046	Angmaq nvng vkang weó Ang nø vjúrøtlv́m rvt mvrè yv̀ng svng rvlv̀ngá:mì.
41006047	Døá:mì dvgvp, kùngshí gø̀m nø tìnúng rvwè høq bǿà. Yesu nø vdàm rvgaqø Ang wa v̄le.
41006048	Nv̀mbø̀:ngí dvtà:ngò rvt, shø̀ rvp dvshà we svng Yesuí yv̀ng bǿà kvt, vsháng vbì rvtø̀ dvgvp, tìnúng mvdv̀mdv̀m angmaq v̄l yv́ng svng Yesu dì ráì nø angmaq shvnvngnvng vlēlv́m dv́nshì we,
41006049	tìnúng mvdv̀m Ang di we angmaqí yv̀ng bǿà kvt, vshì íe lá:nò nø, chvnvnv́n vkiq lú:ngi.
41006050	Angmaq shvngbeí Ang svng yv̀ng bǿà nø shérvkaq svreá:mì. Angmaq svng tiqdvshaqí Ang kà tv́ngshì nø, "Shaqshaqwa èv̀lnøng; mèsèrenøngni, Ngà ǿngàe," a:lòe.
41006051	Kùngshí vdòng sv̀ng Yesu zv́ngshìá:mì kvt, nv̀mbø̀ng gø chàng zø̀lá:mì. Wekvt angmaq nø vtvngshaq rìràá:mì nø dádv̀ng wae.
41006052	Pàwálv́m wani to pungwà kíng gǿ svng zidòng shvv́m dá:rà lòng svng gø angmaqí mvcíng mvrà:lo. Angmaq nøt nø shvngarshìe.
41006053	Angmaq kupa svng koqshi ráì nìnø, Genesaret rvgaq tuq ráì nø, tìrìn yv́ng kùngshí vdǿ:nòe.
41006054	Angmaq kùngshí kèní léshi daqì dvgvp, wervgaq rìí Yesu svng chàng mvshv́l bǿà nø;
41006055	wervgaq gùrgùr svng kvlv̀ngá: mì nø, za vsvng rì nø pvlu taq baqò nø, Ang kayv́ng vl we tá bǿò nìnø weyv́ng svng yē:ròe.
41006056	Wamà rìngzì yv́ng gø, chø̀m vtv́r yv́ng gø, Ang kayv́ng tuqvm nìnø weyv́ng, angmaqí zarì nø tvrà shvnvng vyàl dáò nø, Ang bèlaq mvtú svng wa shup lúnlv́m dvpvt gø, Ang svng røtshìe. Wervt Ang svng shup lú:nò dv́ngte nø bāne.
41007001	Yerusalem kèní dì daqì we Farisirì nv̀ng dvrá svrarì mvdò kèní tiqmaq nø Yesu yv́ng dvkǿmshi ráì.
41007002	Ang coqcv́nrì tiqmaq nø wur màsiqshi v́mpà vm we svng angmaqí yà:ngòe.
41007003	(Kadø íe wani Farisirì nv̀ng Yuda vsvng shvngbe gø, shaqrérì vtóng cà:nò nø, wur shvla dv̀ng wa màsiqshishaq nø v́mpà màvm dvr.
41007004	Gvt kèní lo ra nìgø, góng màzv́lshì nø angmaq v́mpà màvm. Vrá, gwìnrì, taqrì nvng mvshǿng taqrì svng zv́l rà we vtóng mvdv̀mø̄, dvgádø vtóng gø angmaqí cv̀nlv́m mvme pv̀n v̄le.)
41007005	Wekvt Farisirì nvng dvrá svra mvdòí Yesu svng, “Nà coqcv́nrì nø kadø í rvtnø shaqré vtóng màcv́nshaq, wur màsiqshi v́mpà vm ma?” wa rø:tnòe.
41007006	A:ngí angmaq svng, “Vní nøt ènøtnøng rìé, Esayaí namaq dang kà dvtu:tnò nø vrū yà:- ngà kà nø jø̀ngjǿng lāvbóng dá:rì. ‘Vsvng yadvcìí nø, angmaq nònggø:pmí wa Ngà svng nàpǿng nø, angmaq nøt nø Ngà yv́ng kèní vsāre.
41007007	Angmaqí shvngøt: nò rì nø sv́ngzà cèrìí wàò we vtóng dvrá wa íe. Wervt angmaqí Ngà svng ènok lòng nø vshø̀ng màshǿng íe,’ wà yà:ngì.
41007008	Namaqí nø Gvray dvkv́mkà svng nø màcv́nshaq, vsvng vtóngrì lè ècv̀nnønge,” a:lòe.
41007009	A:ngí rá angmaq svng, “Namaq vtóngrì cv́n dvdønglv́m rvt, Gvray dvkv́mkà svng ngállv́m nø pàshaqí ni èzit ráshà.
41007010	Moshií nø, ‘Nvpè nvmè svng nàpǿò. Angpè angmè svng kà mvgv́m shø̀n gǿ nø, jø̀ngjǿng dvshí ràe,’ wa shø̀n yà:ngà.
41007011	Iwe namaq nø, vsvng tiq gǿí angpè angmè svng, nàní svng zí rà lòng nø ngàí Gvray kaq shvrúng bǿngà, wa nø la shø̀n kvt kèní nø,
41007012	angpè angmè svng wegǿí dvbvng mvràá:mì, èwànø̀nge.
41007013	Namaqí shèngøtnø̀ng we vtóng laqyà rìí Gvray dvkv́mkà svng ècatnønge. Namaqí yadø cha we dvgádø gø mvme pv̀n èwànø̀nge,” a:lòe.
41007014	Wedá:ngí rá Yesuí vsvng loksokrì svng goò dá:ngí, “Namaq tiq gǿ nø tiq gǿí Ngà kà svng ètánøng nø, ècíngnøng.
41007015	Vtv́ng lap kèní vsvng vdòng svng gòngvm lù:ngí nø, ang svng mvmv́ng mvshèr í dvzá:rò we mø̀í. Vsvng vdòng kèní léshi long lù:ngí mv̀ng nø ang svng mvshér dvzá: rò we íe.
41007016	Vnà vdá gǿ nø laq tashi,” a:lòe.
41007017	Yesu nø vsvng loksokrì yv́ng kèní léshi nø chø̀m vdòng gòng lú:ngì kvt, Ang coqcv́nrìí kàshvbóng welòng dang Ang svng rø:tnòe.
41007018	Yesuí angmaq svng, “Namaq gø wedv́ngte ni cíngrál nøt mèv̀lnøng ma? Vtv́ng lap kèní vsvng góng vdòng svng gòngvm lù:ngí nø vsvng kaq mvshér dvzá:rò we mø̀í we svng mèshánøng ma?
41007019	Pawalv́m wani welòng nø ang nøt vdòng svng gòngvm we mø̀í, puqwá vdòng svng zv́ngshìvm nø, léshìrà yv́ng kèní rá léshivm we íe,” a:lòe. (Yesu yadø wa lòng nø, v́mlv́m í dv́ngte nø shèr we íe, wa kà íe.)
41007020	A:ngí rá, “Vsvng tiq gǿ vdòng kèní léshi lōng lù:ngí mv̀ng nø vsvng kaq mvshér dvzá:rò we íe.
41007021	Kadø íe wani vsvng nøt vdòng kèní bung long rì nø; màshvla dø dvdā:mò we, dvchap we, mvmv́ng mvshèr we, kø we, vsvng shvt we,
41007022	mvlá we, nøt mvgvm we, yùm we, mvhaq we, neza we, dvsíkà shø̀n nø gvzv̀m we, dvshv́ngshì we, svnggvlvng wáshì we;
41007023	yadv́ng pv̀n shvngbe nø vsvng vdòngrv́m kèní léshi long nø, vsvng kaq mvshèr dø í dvzá:ròe,” a:lòe.
41007024	Yesu nø weyv́ng kèní búngá: mì nø, Tiru nvng Sidon rvgaq dvrøt svng dìá:mì. Ang nø chø̀m tiq chø̀m svng gòngá:mì nø kagǿí gø laq mvsháò, wa dvdā:mò we í nìgø, vsà:ngí mvsháò dø A:ngí máshi mvlú:nò.
41007025	Yesu weyv́ng tuq weó, angcè mè taq mvmv́ng cáng zv́ngshì we svmaré tiqmèí Yesu shv̀ngkà tá bǿà chàng dì ráì nø Ang hí shvnvng kǿngkupshìe.
41007026	Svmaré yamè nø Siria móng Fonesia wamà kèní Heleni vsvng í we, Yesuí angcèmè kèní cáng lúngalv́m Yesu svng røt mvnshìe.
41007027	Iwe Yesuí ang svng, “Cv̀mrérì v́mpà lú dv̀ng vgirì svng dvgupma màdu, cv̀mré cèrì vzv̀ng laq vgàvm,” a:lòe.
41007028	Wemèí Yesu svng, “I nø íe, Vkang pèá; v́m shvbóy lv̀ngpv̄ng v̄l we vgi rìí gø cv̀mré rìí dvjá daqò we v́mpàshirì nø lvtǿá:mò ni!” wa vtá:nòe.
41007029	Wervt Yesuí ang svng, “Nàí yadø vtv́nshì èsháò rvt, èlov̄m, cáng nø nvcèmè góng kèní lúshìá:mì,” a:lòe.
41007030	Wemè ang chø̀m svng loá:mì nìnø, cáng gø lúshi dá:rì nø, angcèmè gø yøprà mvdv̀m vyálshì da we svng a:ngí yv̀ng bǿà.
41007031	Tiru rvgaq dvrøt yv́ng kèní Ang rá búng nø, Sidon rvgaq nvng Dekapoli rvgaq dvrøtrøt léshì ráì nø, Galili tìnúng sv̀ng tuq ráì.
41007032	Wekvt vnàí mvtáò we màá tiqgø, angmaqí Ang yv́ng svng shøla:tnà nø, ang mvdv̀mø Ang wur lvhapshi dø røtshìe.
41007033	Wekvt Yesuí ang svng vsvng loksokrì kèní tiqtōng svng shøl bǿà nø, ang vnà vdòng svng Ang wurhà:- mí mvnuqò nø, wurhàm svng tø̄:lí dvshaqshì da:ngí wepè pvlè svng vdé:nòe.
41007034	Wekvtrá muqlàng kaq kang ngángshi sórí Ang shaqmè vhéshì nø wepè svng, “Effata,” a:lòe. Yakà nø, “Nàtánvm,” wakà íe.
41007035	Ang vnà nø wela:ngí chàng vpuqá:mì. Ang pvlè vkv́ngkéò lòng gø vpǿná:mì nø, shvngshvng wa kà shø̀n lú:ngì.
41007036	Kagǿ svng gø màdvtálv́m A:ngí angmaq svng dvká:mò we í nìgø, té dvká:mò té angmaqí dvsha:ngòe.
41007037	Wekvt angmaq nø, dvdvm gø mvtǿmshì dv́ngte dádv̀ng wàá:mì nø, “Kapà gø A:ngí nø shvla we dvchǿng wàòe lé! nà mvtárì gø lvtáò dø A:ngí wàò nø, màárì gø kà lvshø̀n dø wàòe,” wae.
41008001	Wenila taq vsvng loksok vtvng kèní kø̀m ráì nø, v́mlv́m pàgø màv́laò rvt, Ang coqcv́nrì goa:tna dá:ngí, angmaq svng yadø a:lòe.
41008002	“Vsvng loksok ya rì svng Ngàí mvréngòe. Angmaq nø akvt ngà nvng tiqdø vshø̀m ni v̀l daqsha nø, v́mlv́m pagø màv́la bǿà.
41008003	Angmaq màv́mshaq Ngàí la shvlongònø̀ng nø, tvrà ramø angmaq svrí bāngvme; kadø íe wani vrúm kèní dì ráì we gø tiqmaq v̄le,” a:lòe.
41008004	Ang coqcv́nrìí Ang svng vtà:ngò nø, “Yadø rvgaq mvgung tiqyv́ngø, vsvng yadv́ngte lavgà dø, zidòng nø kayv́ng kèní lvlú:nini,” a:lòe.
41008005	Wekvt A:ngí angmaq svng, “I ni, namaq yv́ng zidòng kadv́ng chv̀ng vl ma?” wa rø:tnòe. Angmaqí, “Shvngøt chv̀ng v̄le,” a:lòe.
41008006	Wekvt vsvng loksokrì nø vba tø̀mø rúnglv́m A:ngí dvká:mòe. Wekvt zidòng we shvngøt chv̀ng lá:ngò nø oqà wa dá:ngí, A:ngí vmø:tnò nø angmaq sv̀ng zílv́m Ang coqcv́nrì svng tvlèo nø, angmaqí vsvng loksokrì kaq túnaòe.
41008007	Ngashi cvmaqcè gø angmaq v́laò we, A:ngí shvmá:nò dá:ngí werì gø angmaq svng túnalv́m dvká:mòe.
41008008	Wekvt angmaqí á:mò nø vgàá:mì. Vchéò rì nø angmaqí shvngøt jvng rvku:lòe.
41008009	Angmaq v́m bǿì rì nø vbì kíng dv́ngte íe. Wedá:ngí angmaq svng A:ngí shvloòe.
41008010	Ang nø wela:ngí Ang coqcv́nrì nvng tiqdø kùngshí tiqgø̀m svng zv́ngshìá:mì nø, Dalmanuta rvgaq svng dìá:mì.
41008011	Farisirì dì ráì nø, Yesu svng vløtlvm rvt, muqlàng kèní shálv́m mvshv́lpvrá tiq lòng dètānshà," wa rø:tnòe.
41008012	Yesu nø shaqmè shv́lshì sórí, “Yamvril cèrìí nø, pàwálv́m shálv́m mvshv́lpvrá láòe ma? Ngàí jø̀ngjǿng v̄la:tnìni, yamvril vsvng rì kaq nø shálv́m mvshv́lpvrá tiqpv̀n gø màdvtanlv́m íe,” a:lòe.
41008013	Wervt Yesu nø angmaq yv́ng kèní rv́lshi nø, kùngshí taqtaq kupa svng léshìá:mì.
41008014	Lamboq rìí zidòng màlv́ng vná dárà nø, kùngshí vdòngø zidòng tiqchv̀ng wa v̄le.
41008015	A:ngí angmaq svng, “Farisirì butdvshi nvng Herod butdvshi svng pán vshat nàyáshìnøng,” a:lòe.
41008016	Wekvt angmaq nø angmaq vrùng nø, “Nøngmaqí zidòng màlv́ng vná dv́rshà rvt wa pà íe,” wae.
41008017	Welòng svng Yesuí dǿm bǿà nø a:lò we nø, “Namaq zidòng mèv́lanøng rvt pàwá nàrùngnønge ma? Akvt høq namaqí mèdǿmnøng ma? Akvt gø mècíngnø̀ng ma? Namaq nøt shèngarshìnø̀nge ma?
41008018	Namaq nø nē nàdánø̀ng nìgø mèyv̀ngnøng ma? Vnà nàdánø̀ng nìgø mètánøng ma? Ngàí wedv́ngte wv̀ng bǿngà rì mèmèsøngnøng ma?
41008019	Ngàí zidòng pungwà chv̀ng wa vmøtnò nø vsvng pungwà kíng svng vwálangò ke vché rì namaqí kadv́ng jvng rèkulvpshà ma?” a:lòe. Angmaqí Ang svng, “Tiqcé vní jvng íe,” a:lòe.
41008020	A:ngí rá, “Vsvng vbì kíng dvpvt shvngøt chv̀ng vmøtnangò ke, vché rì kadv́ng jvng rèkulvpsha ma?” a:lòe. Angmaqí rá, “Shvngøt jvng íe,” a:lòe.
41008021	Wekvt A:ngí angmaq svng, “Ini akvt høq mècíngnøng ma?” a:lòe.
41008022	Angmaq nø Betsayda rvwá svng tuq ráì nìnø, vsvng rìí nezøq tiq gǿ shøla:tnà nø, ang svng lvshupma: tnò dø Yesu svng kórshie.
41008023	Wekvt A:ngí nezøq gǿ wur zø̀:- mò nø, rvwá nv̀mshv̀ng svng shøl bǿà. Ang ne svng tø:lí dvshaqò dá:- ngí, ang mvdv̀mø Ang wur hapshì nø, “Nàí pà èyà:ngòe?” wa rø:tnòe.
41008024	Ang dvjaq sórí, “Ngàí vsvng yv̀ngòe. Shǿngtø̀ng dø vshv́m we tvrà die,” a:lòe.
41008025	Wekvtrá ang vne taq Yesu wur hapshì nø dvjaq dvzá: rò nìnø, ang baná:mì nø, pà svng gø shànshàn wa yv̀ng bǿà.
41008026	Wekvt Yesuí ang svng shvloò nø, “Wamà svng mègòngni, nà chø̀m svng zvngwa èlov̄m,” a:lòe.
41008027	Weyv́ng kèní Yesu nø Ang coqcv́nrì nvng búngá:mì nø, Kesaria Pilipi rvgaq rvwárì svng gòngá:mì. Tvrà ram A:ngí Ang coqcv́nrì svng rø:tnò nø, “Nga kagǿ ǿngà we, vsvng rìí kadø èlv́ne ma?” a:lòe.
41008028	Angmaqí vtá:nò nø, “Tiløp Yohan íe, wa vsvng v̄le. Tiqmaq nø Eliya íe, gø wae. Dvgá maqí nø, Kàdvtutshúrì kèní tiq gǿ íe, gø wae,” a:lòe.
41008029	A:ngí angmaq svng, “Ini, namaqí nà; Ngà kagǿ íe, èlv́nshà ma?” a:lòe. Piterí vtá:nò nø Ang svng, “Nà nø Kristu wepè ni èíe,” a:lòe.
41008030	Wekvt Yesuí Ang nø Kristu í we, kagǿ svng gø màdvtálv́m angmaq svng mvgvmkaq dvká:mòe.
41008031	Wekvt A:ngí coqcv́nrì svng, “Vsvng Angcè pè nø, dvshàlv́m mvme pv̀n tø̄nshì nø, shaqré shaqtvng mvdò nvng shvrúngshú vjìrì nvng dvrá svrarìí ngá:lò nø, shvt bǿòe; ínìgø vshø̀m ni mèpvng vrá zun longe,” a:lòe.
41008032	Yesuí yadø dèdè chaqdvp shø̀n bǿà kvt Piterí Ang svng tiqtōng svng shø:lò nø ngā:nòe.
41008033	Inìgø, A:ngí lè nø, lv́m poshi nø Ang coqcv́nrì svng dvjaqò sórí Piter svng nga:nò nø, “Satané, Ngà yv́ng kèní èsarshi! Kadø íe wani nà nø Gvray nøt svng mènàdǿnshì, vsvng shòng lòng taq wa nàdǿnshìe,” a:lòe.
41008034	Wekvt vsvng loksokrì nv̀ng Ang coqcv́nrì nø Ang yv́ng svng goò dá:- ngí, Yesuí a:lò we nø, “Nga mèpvng cv́n mvyǿ we kagǿ gø, vdè svng ngálshi nø, vdè wurgang baqshi sórí Ngà mèpvng laq cv̀n ra.
41008035	Pawalv́m wani vdè gø̀nshaq shvlutshi mvyǿ we kagǿ gø, gø̀nshaq vmvngv̄me. Ngà dvpvt rvt gø, Dvbùshv̀ngkà rvt gø, vde gø̀nshaq vmvng we kagǿ gø gø̀nshaq lutshi longe.
41008036	Vsa:ngí nø móng døngtáng shvngbe angò wáv́m lú:nò nìgø, ang gø̀nshaq sǿmvm nìnø a:ngí kapà vjú lu:nòe ma?
41008037	Vsvng tiq gǿ ang gø̀nshaq tvle nø, kapà tiq pà:ní cheshi lún daqe ma?
41008038	Dàchapke nø mvrà wàò we yamvril dvhø̀ø, Ngà nv̀ng Ngà kàrì svng shvraqshì we kagǿ í nìgø, vsvng angcè pè Ngà nø vpè pòngbàng ngø̀r we vdòng taq, shànshér we muqlàng dvzv́rrì nvng tiqdø langshø̀ng dak dvgvp, Ngà gø we gǿ svng shvraqshìlv́m í longe,” a:lòe.
41009001	Yesuí rá angmaq svng, “Ngàí namaq svng jø̀ngjǿng v̄la:tnìni, yayv́ng riprì tiqmaq shini mvshì ke, Gvray móngdàn nø jór nònggùn nvng lāshi daq we svng èyv̀ng lóngnønge,” a:lòe.
41009002	Vchuqni vleá:mì ke Yesu nø Piter, Yaku nv̀ng Yohan shø:lò nø, vháng we shìgùng tiqyv́ng svng rvlv̀ngá:mì. Wekvt angmaq mv́rdv̀ngø Ang nø mv̀rshv̀m shø̀ngshang vmvtná:mì.
41009003	Ang gwashì rì nø rvgaq mvdv̀m laqtun zá:lò we kagǿí gø wedv́ngte mùng dø zv́l mvsháò gvp shorshor wa vtvngshaq kvlàng lú:ngì.
41009004	Eliya nvng Moshi gø dvtánshi daqì nø Yesu nvng kà dvmv̀ne.
41009005	Wekvt Piter tv́ngshi nø Yesu svng, “Rabbiá, nøngmaq yayv́ng a:lì ninø shvlae. Nøngmaq svng shìyat vshø̀m lòng, Nà dvpvt tiq lòng, Moshi dvpvt tiq lòng, Eliya dvpvt tiq lòng wá dèzv́rshà,” a:lòe.
41009006	Piter wedø shø̀n we nø angmaq vtvng kèní svreá:mì nø, kapà shø̀nlv́m gø mvshá bǿà rvt íe.
41009007	Wekvt rvmøt tiqpùí angmaq svng dvkøq daqà nø, rvmøt vdòng kèní kà tiq lòng shø̀n daqì nø, “Yapè nø Ngà shóngshø̀ng we Ngàcè pè íe. Ang kà ètánøng,” wae.
41009008	Angmaqí tiqdvshaqí gùrhøm svng yà:ngò nìnø, Yesu wa mø̀í nìnø, dvgá tiq gǿ gø mvyv̀ng bǿà.
41009009	Shìgùng kèní angmaq shúngshì daqì dvgvp, Yesuí angmaq svng, “Vsvng Angcèpè shì yv́ng kèní mvzun long dv́ngte namaqí èyv̀ng bǿsha rì kagǿ svng gø mèdètánøng ni,” wa dvká:mòe.
41009010	Kà yalòng nø angmaq nøt vdòngø ríò nø, “Shì yv́ng kèní vrá zun longe,” wakà nø kadø í we svng wae má, wa nø tiq gǿ nø tiq gǿ tasv̀ng vrøt kēe.
41009011	Weyv́ng kèní angmaqí Ang svng rø:tnò nø, “Dvrá svrarìí, Eliya vzv̀ng di daqe wa nø lvshø̀:nòni, kadø íe?” a:lòe.
41009012	A:ngí angmaq svng vtá:nò nø, “Ie, pv̀n vrv̀m shvngbe vrá dvcøp shvzø̄nga lv́m Eliya vzv̀ng dí ràe. Iwe Vsvng Angcèpe nø dvshàlv́m mvme pv̀n tønshì nø, vsa:ngí shvyǿm we vhǿm rà we nø kàru taq vrū yà:ngà we mø̀í ma?
41009013	Iwe Ngàí v̄la:tnìni, Eliya nø jø̀ngjǿng vdíshaq íe. Iwe kàru taq ang dang vrū yà:ngà dø tiqdvchá, angmaqí ang svng kadø wá mvyǿ nìnø wedøni wà bǿà,” a:lòe.
41009014	Coqcv́nrì vl yv́ng angmaq tuq daqì dvgvp, angmaq gùrhøm vsvng loksok kø̀m nø, dvrá svrarì tiqmaq gø coqcv́nrì nvng vzø̀ng da we angmaqí yv̀ng bǿà.
41009015	Vsvng loksok shvngbeí Yesu svng yv̀ng bǿà kvt, gvzà ádà sórí Ang yv́ng svng kvlv̀ng ráì nø shaqshaq wa vtoòe.
41009016	Wekvt A:ngí we rì svng rø:tnò nø, “Angmaq nvng kapà rvt nàzø̀ngnønge ma?” a:lòe.
41009017	Wekvt vsvng loksok dvhø̀kèní tiq gǿí Ang svng, “Vkang pèá, ngàcèpè taq màá cáng dvchøp rvtnø Nà yv́ng svng shølvtnà.
41009018	Cá:ngí ang svng kayv́ngø tímkéa:tnò nìnø weyv́ng cēvtūngvme. Wekvt dvpup wa í sórí shà vjitshi nø góng gø daq vtu longe. Nà coqcv́nrì svng cáng lúngalv́m rø:tnò we angmaqí lúng mvdá: ngò,” a:lòe.
41009019	Yesuí angmaq svng vtà:ngò nø, “Kv́mnøt mèv̀lnøng we mvril cèrìé, Ngà nø kadvgvp høq namaq nvng v̀llv́m í ma? Kadvgvp høq namaq svng tø̄naì ni ma? Ang svng Ngà yv́ng èshølvtnøng,” a:lòe.
41009020	Angmaqí cv̀mré pè nø Yesu yv́ng shøla:tnà kvt, Yesu svng cá:ngí yv̀ng bǿà chàng cv̀mré pè svng wela: ngíni tímkéò nø vba tø̀m svng kǿng vkup nø ang nònggøp kèní gø dvpup wa vshu sórí vrūlshìe.
41009021	Wekvt Yesuí angpè svng, “Ang yadø í we nø kadv́ngte vlé ráì ma?” wa rø:tnòe. Angpèí, “Cv̀mré dvgvp kèní íe.
41009022	Ang svng dvshílv́m rvt cá:ngí nø svmi taq gø, tì taq gø mvme kvt dvgupshi dvzá:ròe. Nàí kadø wá èngu:tnò nìnø ngànípè svng dvshá èzashà nø dèbvngsha,” a:lòe.
41009023	Wekvt Yesuí ang svng, “Pawálvm èngu:tnò nìnø, èwae? Kv̀mnøt vl gǿ dvpvt nø pàgø wá ngutshìe,” a:- lòe.
41009024	Wela:ngí ni cv̀mrépè angpè nø vkiq sórí, “Ngà kv́me; ngà kv́mnøt mvbá yv́ng mv̀ng dèbvngà,” a:lòe.
41009025	Vsvng loksokrì kø̀m ráì we svng Yesuí yv̀ng bǿà kvt, A:ngí mvmv́ng cáng kaq nga:nò nø, “Màá, nà mvtá cáng nà, Ngàí dvkv́mvtnøng, ang yv́ng kèní èlúshi. Akvt kèní kukaq ang vdòng svng rá zv́ngshì mvdaq,” a:lòe.
41009026	Cáng nø ser wa vkiq nø ang svng tímkéò dá:ngí lúshìá:mì. Cvmré pè nø vshí dø vhúlá:mì rvt tiqmaq nø, “Ang nø shìá:mì,” wae.
41009027	Iwe Yesuí ang wur zø̀:mò nø søt kū:ngò nìnø, ang búng lú:ngì.
41009028	Chø̀m vdòng Yesu gòngá:mì ke Ang coqcv́nrìí Ang svng mvyø̀:ní rø:tnò nø, “Cáng welòng nøngmaqí kadø í rvt lúng mvdá:ngì ma?” wa rø:tnòe.
41009029	Yesuí angmaq svng, “Yadø í pv̀n cáng nø v́mpà màv́m vnatshi nø vjúrø:tnò kvtwa mø̀í nìnø mvlúshivm,” a:lòe.
41009030	Angmaq nø we rvgaq kèní búngá:mì nø, Galili rvgaqgaq léshi ráì. Yesuí coqcv́nrì svng shvngøt mvyǿ rvt Ang vl yv́ng kagǿí gø laq mvsháò wa dvdā:mòe.
41009031	Ang coqcv́nrì svng A:ngí shvngø:tnò nø a:lò we nø, “Vsvng Angcè pè nø vsvng wur taq shvtlv́m tvle bǿòe. Werìí Ang svng shvt bǿòe. Shvt bǿò mèpvng vshø̀m ni wani taq vrá zun longe,” a:lòe.
41009032	Wedø ínìgø ya kà svng angmaqí mvcí:ngò. Ang svng røt gø mvka:mò.
41009033	Angmaq nø Kapernum mvrìng svng tuq ráì. Chø̀m vdòng gòngám dvgvp Yesuí angmaq svng, “To tvrà ram namaq kapà rvt nàzø̀ngnønge?” wa rø:tnòe.
41009034	Iwe angmaq dø màwá v̄le. Pàwálv́m wani tvrà ramø angmaq dvhø̀ taq kagǿ té ringe wa dang vzø̀ng dá:rì.
41009035	Wekvt Ang rung nø, coqcv́n tiqcé vní pè svng dvká:mò dá:ngí, “Kagǿ vgo wáshì mvyǿ ni wegǿ nø shvngbe mvdv̀m cipshi nø, shvngbeò dvzømshú wáshì ràe,” a:lòe.
41009036	A:ngí cv̀mrécè tiq gǿ shøla:tnà nø angmaq dvhø̀ø shvri:pmòe. Ang wu:rí gø ang svng mvguqò sórí angmaq svng a:lò we nø,
41009037	“Kagǿ í nìgø Ngà bø̀ng taq kèní cv̀mrécè yadø í we tiq gǿ svng vtoò nìnø, Ngà svng nàtong we íe. Vrá Ngà svng nàtong we wa mvtaq Ngà svng dèzv́r dakngà pè Ang svng vtoò we íe,” a:lòe.
41009038	Yohaní Yesu svng, “Vkàngpèá, vsvng tiq gǿí Nà bø̀ng kèní cángrì lù:ngò we nøngmaqí yv̀ng bǿsha. Iwe ang nø nøngmaq mèpvng mvcv̀n rvt, nøngmaqí ang svng vgám bǿshà,” a:lòe.
41009039	Yesuí, “Ang svng mènàgámnøngni. Pàwálv́m wani Ngà bø̀ng kèní jórnònggùn bv̀nlì wàò gǿ nø yùlyùlcè Ngà svng kà mvgv́m mvshø̀n long.
41009040	Pàwálv́m wani nøngmaq svng màtù gǿ nø nøngmaq lap wáshì vsvng ni íe.
41009041	Ngàí jø̀ngjǿng v̄la:tnìni, namaq nø Kristuò èínøng rvt namaq svng tì tiqgwìn shèaqvtnø̀ng gǿ nø kadø ínìgø ang zìbè màmv́ngaò," a:lòe.
41009042	Vrá A:ngí, Ngà svng kv́m we cv̀mrécè yarì taqkèní tiq gǿ svng nøt vtøp dvzá:rò gǿ svng nø ang lóngjvng taq loklvngmè tiqchv̀ng dvchungdv̀ng tìnúng vdòng svng gur bǿò lòng nø ang dvpvt té shvlae.
41009043	Nà wur tiq tá:ngí nà svng vléshi dèzv́rvt nìnø ètu:tnò. Gønshaq cúnshi lv́m yv́ng svng wur vdong ègòng mvdv̀m nø màmø̀l màmaq we zùpvng svmi móng svng nà wur vní táng kø̀m dø dí nàdu lòng mvdv̀m té shvlae.
41009044	(Wemóng nø bvløng gø mvshì, svmi gø màmaq móng íe.)
41009045	Nà hí tiq tá:ngí nà svng vléshi dèzv́rvt nìgø ètu:tnò. Gønshaq cúnshìlv́m yv́ng svng hí vdong ègòng mvdv̀m nø, zùpvng svmi móng svng nà hí vní táng kø̀m dø ègur bø mvdv̀m té shvlae.
41009046	(We móng nø bvløng gø mvshi, svmi gø màmaq móng íe.)
41009047	Nà vne tiq paí nà svng vléshi dèzv́rvt nìnø èkù:nò nø ègu:rò. Nà ne tiq pa wa Gvray móngdàn svng ègòng lòng nø ne vní chv̀ng kø̀m dø, zùpvng svmi móng svng èdi lòng mvdv̀m té shvlae.
41009048	(Wemóng nø bvløng gø mvshì nø, svmi gø màmaq móng íe.)
41009049	Kadø íe wani kagǿ svng gø shvlaqí rø̄ò dø svmíí rø̄ò we vhǿm ràe.
41009050	Shvlaq nø shvla we íe. Iwe shvlaq ang kíshaq la bv̀lvm nìnø kadø wa rá lvkí long dø wàlv́m í ma? Namaq vdòng taq shvlaq v́l dv̀ng wa nø tiq gǿ nø tiq gǿ nàrv́m nàránøng,” a:- lòe.
41010001	Yesu nø we gùrwang kèní búngá:mì nìnø, Yordan tìwàng kupa, Yuda gùrwang svng tuqá:mì. Vsvng loksok nø vrá tiqkvt Ang yv́ng svng kø̀m ráì. Ang angwà wá yà dø, A:ngí angmaq svng shvngø:tnòe.
41010002	Wekvt Farisirì nø Ang svng vløt lv́m dì ráì nø, “Lvngàré tiq pèí ang chø̀mmè svng gur daq mvdaq ma?” wa rø:tnòe.
41010003	A:ngí angmaq svng, “Moshií namaq svng kadø dèkv́m yv̀ngshà ma?” a:lòe.
41010004	Angmaqí, “Moshií nø chø̀mmè gur kàru zí dá:ngí nø ang chø̀mmè svng gur dv̀ng íe, wa nø vkv́ng zí yà:ngà,” a:lòe.
41010005	Yesuí angmaq svng, “Namaq nøt èzaqnøng rvt a:ngí dvkv́mkà welòng nàrua yv̀ngshà we íe.
41010006	Inìgø, muqlàng rvgaq nv̀mlat má:nò yv́ng kèní Gvrayí nø angní svng svma lvngà shvgøp mv́n yà:ngà.
41010007	Wedø í rvt lvngàré nø angpè angmè kèní rv́lshì nø ang chø̀mmè nvng vzø̀mvme.
41010008	Weyv́ng kèní angní nø tiqshing tiqgóng wa ívme. Wekvt kèní angní nø vní gǿ nø mø̀íá:mì; tiqshing wa íá:mì.
41010009	Wervt nø Gvrayí dvhǿmshaq lòng svng nø vsà:ngí laq màdvka:ngò,” a:lòe.
41010010	Angmaq chø̀m vdòng svng gòngá: mì mèpvng, coqcv́nrìí vrá Ang svng wedang rø:tnòe.
41010011	Yesuí angmaq svng a:lò we nø, “Kagǿ í nìgø ang chø̀mmè svng gu:rò nø dvgá tiqmè nvng shvzøngshìvm gǿí nø, ang chø̀mmè svng vléò we nvng dvchap mvrà wàò we íe.
41010012	Vrá svmaréí gø ang chø̀mpè svng gu:rò nø dvgá tiq pè nvng shvzøngshìvm nìnø, a:ngí gø dvchap mvrà wàò we ni íe.” a:lòe.
41010013	Cv̀mré cèrì svng Yesuí laq shupma:tnò wa nø angmaqí Ang yv́ng svng shøla:tnà we, coqcv́nrìí nga:nò nø vgá:mòe.
41010014	Iwe Yesuí yv̀ng bǿà kvt, shv̀mná rí sórí angmaq svng, “Cv̀mré rì Ngà yv́ng laq di ra, angmaq svng mènàgám nøngni. Kadø íe wani Gvray móngdàn nø yadø í rì dvpvt íaòe.
41010015	Ngàí namaq svng v̄la:tnìni, kagǿ í nìgø cv̀mré cèí vtoò døni Gvray móngdàn svng mènàtonø̀ng nìnø weyv́ng góng mvlúnshì,” a:lòe.
41010016	Wedá:ngí Yesuí cv̀mré rì nø Ang wu:rí mvguqò nø angmaq mvdv̀m wur hapshì sórí angmaq svng shvmánaòe.
41010017	Wekvt rá Ang nø tvrà dìlv́m búng daqì dvgvp, Ang yv́ng svng tiq gǿ kvlv̀ng ráì nø, bvnciq tushi sórí Ang svng, “Shvla we svra pèá, dvciq lvpvt gønshaq lúnlv́m rvt ngà kapà wá rànge ma?” wa rø:tnòe.
41010018	Yesuí ang svng, “Nàí Ngà svng pàwálv́m shvla we èvlà ma? Shvla we nø Gvray Ang tiq gǿ wa mø̀í nìnø dvgá màvl.
41010019	Vsvng mèshvtni; mèdèchapni; mèkøni; mvdìng we shvkse mèwáshìni; vsvng dvrè mèmapni; nvpè nvmè ní svng nàpǿò, wa we dvkv́mkà rì svng nàí gø èsháòe,” a:lòe.
41010020	Wepèí vtà:ngò nø Yesu svng, “Svra pèá, yadv́ngpv̀n shvngbe nø ngà cv̀mré kèní cv̀nò we íe,” a:lòe.
41010021	Wekvt Yesuí ang svng shóngnø:- tní dvjaqò nø, “Nà taq mvgø̄m we tiqpv̀n shini v̄le, Èlovm nø nàò vl dv́ngte ènā:mò dá:ngí mvshám hoq dvshà rì kaq èzíò. Wekvt muqlàng taqlapmø pø̀yá pø̀nung èv́la dae. Wedá: ngí Ngà mèpvng ècv̀n ra,” a:lòe.
41010022	Vsvng wepè nø pø̀ gvzà vdá we tiq pè í rvtnø, Yesuí a:lò kà tá bǿà kvt, ang mv̀rshv̀m shøt vlíng nø, nøt yùr sórí loá:mì.
41010023	Yesuí gùrhøm svng yà:ngò dá:ngí Ang coqcv́nrì svng, “Pø̀ vdá rì nø Gvray móngdàn svng gònglv́m gvzà rvzaqe,” a:lòe.
41010024	Ang kà yakà rvt coqcv́nrì nø rìràá:mì. Wervt Yesuí vrá tiqkvt angmaq svng, “Cv̀mré rìe, gv̀msùng vshé svng nøt vdǿnshì rì nø Gvray móngdàn svng gònglv́m rvzaqe.
41010025	Mvgàm tiq gǿ Gvray móngdàn svng gònglv́m lòng nø, Golawu tiqgo sungmè shvni hwáng taq léshìlv́m lòng mvdv̀mø té rvzaqe,” a:lòe.
41010026	Wekvt Ang coqcv́nrì nø gvzà dàá:mì nø, “Wedø íni gø̀nshaq nø kagǿí lún daqe ma?” wae.
41010027	Yesuí angmaq svng dvjaqò sórí, “Yalòng nø vsà:ngí nø mvngutshi. Gvrayí nø ngu:tnòe. Gvrayí nø pà gø wá ngu:tnòe,” a:lòe.
41010028	Piterí Ang svng, “Eyà:ngò, nøngmaqí nø vl dv́ngte salà:ngì nø Nà svng cà:nìe,” a:lòe.
41010029	Wekvt Yesuí, “Ngàí namaq svng v̄la:tnìni, Ngà dvpvt gø, Dvbùshv̀ngkà dvpvt gø, vdè chø̀m, angnvm angchv̀ng rì, angpè angmè, angcǿ angcèrì, mø̀íni hv́ng rvmá rì là:ngò we kagǿ gø,
41010030	akvt bàn taq gø chø̀mrì nvng angnvm angchv̀ng rì, angmè maq nvng cv̀mrérì, vrá rvmá rì taq gø tiqyá dvtv̀ng lú:nòe. Vrá vrè we gø vhǿmlv́m íe. Dvgáni tuq ra bàn taq gø dvciq lvpvt gø̀nshaq lúnlv́m íe.
41010031	Iwe métiq írì mvme nø lv̀ngdø̀m svng vjav̄me; lv̀ngdø̀m írì gø vzv̀ng kaq métiq yv́ng ívme,” a:lòe.
41010032	Angmaq nø Yerusalem svng rvlv̀ng nø di ke, Yesu nø angmaq vzv̀ngzv̀ng di rvt coqcv́nrì nø dàe. Ang mèpvng cà:nò rì gø svrēe. Wekvt tiqcé vní pè svng A:ngí tiqtōng svng shø:lò dá:ngí, Ang svng ílv́m rì dvtáò nø yadø a:lòe.
41010033	“Etánøng, nøngmaq nø Yerusalem svng nga:- ngìe. Iwe Vsvng Angcè pè svng nø shvrúngshú vjìrì nvng dvrá svra mvdò wur taq tvle bǿò nø, angmaqí Ang svng dvshílv́m kàciq ra:tnò dá:ngí wv́ngzà rì wur taq shvtlv́m tvle bǿòe.
41010034	Angmaqí Ang svng dvshá dvcø wàò nø, tø:lí vpíò nø, shi:pmò dá:ngí shvt bǿòe. Inìgø, vshø̀mni wani taq Ang vrá zun longe,” a:lòe.
41010035	Zebedi angcè Yaku nvng Yohan nø Yesu yv́ng dì ráì nø, “Svra pèá, Nàí ngàní nvm svng tiqpvn wáalv́m Nà svng røtshi mvyǿshìe,” a:lòe.
41010036	A:ngí angní svng, “Nàní dvpvt Ngàí pà lvwáashi ni?” a:lòe.
41010037	Angní na:mí Ang svng, “Nà ngø̀rdvgùng móngdàn vdòng koqkv́m rúngtv̀ng taq èrung long ke, ngànínvm svng Nà vbàng pa tiq pè, vgwé pa tiq pè rúng dezv́rshà,” a:lòe.
41010038	Yesuí angní svng, “Nàní pà èrøtshi we nàníí mèsháshò. Ngàí aq rà we gwìn chv̀ng nàní gø aq èlúnshò ma? Ngà svng èløpmvt we tìløp lòng taq løpshi èngutshò ma?” a:lòe.
41010039	Angní na:mí Ang svng, “Ngutshòe,” a:- lòe. Wekvt Yesuí angní sv̀ng, “Ngà aq lv́m gwìn chv̀ng taq nàní gø jø̀ngjǿng ni aq vdu longe; Ngà svng èløpmvt we tìløp lòng taq nàní gø løpshi vdu longe.
41010040	Iwe Ngà vbàng pa vgwé pa taq rúng lúnlv́m lòng nø, Ngàí zí mvlunò. Kagǿ dvpvt dvgǿaò nìnø, we gǿ dvpvt wa íe,” a:lòe.
41010041	Yalòng svng wádø tiqcé pèí tá bǿà kvt, Yaku nvng Yohan svng shv̀mná ríe.
41010042	Yesuí angmaq svng goa:tnà dá:ngí a:lò we nø, “Wv́ngzà dvcì rì svng øpshúrì nø vmíng vkv́ng zø̀:mò we nvng gàmzø̀rìí gø, øp mv̀rshà: mí basha rì svng shvna:lò we namaqí èshánønge.
41010043	Namaq nø wedø wáshì mvdaq. Namaq dvhø̀ taq ring we í mvyǿ gǿ nø dvzømshú lè wáshì ràe.
41010044	Namaq dvhø̀ taq vgō wáshì mvyǿ gǿ nø, shvngbeò vshuq lè wáshì ràe.
41010045	Kadø íe wani vsvng angcè pè Ngà gø vsa:ngí leq dèzømvt wvng nø dø̀ng dakngà we mø̀í. Vsvng kaq dvzømlv́m dvpvt nvng Ngà gø̀nshaq nø mvme gǿ dvpvt chv́nglv́m dvpø̀ zíshilv́m rvt mv̀ng dø̀ng dakngà,” a:lòe.
41010046	Angmaq nø Yeriko mvrìng yv́ng tuq ráì. Vrá Yesu nø Ang coqcv́nrì ó vsvng loksok nvng tiqdø Yeriko mvrìng kèní búngá:mì dvgvp, røtnvm we nemàn tiq pè, Timiu angcè Bartimiu nø tvrà shvnvngø rung dae.
41010047	Nazaret pè Yesu dì ráì we a:ngí tá bǿà kvt, “Dawi pvlí pvlaq pè Yesué, ngà svng dvshá èzangàé,” wa vkiqe.
41010048	Vsvng mvmeí ang svng dø màwá làvl dø ngā:nò we rá dvshàshà vkiq nø, “Dawi pvlí pvlaq pèé, ngà svng dvshá èzangàé,” a:lòe.
41010049	Wekvt Yesu tø̄nwa rip nø, “Ang svng ègovtnøng,” a:lòe. Angmaqí nemàn pè svng goa:tnà nø, “Shaqshaq wa èvl, èbúng, A:ngí nà svng ègoe,” a:- lòe.
41010050	Wepè nø ang bèlaq zørchutshi dv̀ng tv̀m búng nø Yesu yv́ng svng dì ráì.
41010051	Wekvt Yesuí nemàn pè svng, “Ngàí nà svng pà wv́ngangnø̀ng?” a:lò ke, nemàn pèí, “Svra pèá, ngà neí yvngshi mvyǿnge,” a:- lòe.
41010052	Wervtnø Yesuí ang svng, “Elo nà kv́mnø:tní nà svng dèzǿm bǿì,” a:lòe. Wela:ngí wepè vneí wà vtán yv̀ng lú:ngà nø, tvrà yvnggùng Yesu mèpvng cv̀n bǿà.
41011001	Angmaq nø Yerusalem wamà svng níshì ráì nø, Zanlún pung shvnvng Betani mvrìng svng tuq ráì dvgvp, Yesuí Ang coqcv́n vní pè dvzá: rò nø,
41011002	“Vzv̀ng kaq rvwá svng ègòngv́mshi nø, vsvng tiq gǿ gø shini mvzúnshì we lozècè tiq go vdǿn dáò we svng, nàní ègòngv́mshi chàng èyv̀ng bǿshòe. Epǿnshò nø èshølvtshò.
41011003	Nàní svng tiq gǿgǿí, ‘Pawá yadø èwàshòe?’ wa ra nìnø, ‘Vkàngpè zǿmdv̀nge; tv́n tiqlvng ni vtv̀ngvtnòe wae,’ èv̄lshò,” a:lòe.
41011004	Wekvt angní lvnga dìá:mì nìnø, tvrà nvmdø̄ng tiqyv́ng, bv́ngkà vngámlap lozècè tiqgo vdǿ:nò we svng yv̀ng bǿà nø, wego pǿ:nòe.
41011005	Weyv́ng rip rì tiqmaqí nø angní lvngà svng, “Lozecè go pawá èpǿnshòe?” a:lòe.
41011006	Angní lvngàí Yesuí vl bǿà dø tiqdvchá angmaq svng a:lò nìnø, angmaqí wedøni dí dvzá:ròe.
41011007	Angní lvngàí lozècè go Yesu yv́ng svng shøla:tnà nø, angmaq bèlaqrì wego mvdv̀m pvluaò dá:ngí, Ang zúnshìe.
41011008	Wekvt vsvng mvmeí nø, angmaq bèlaqrì tvrà yv̀nggùng pvluaòe. Dvgá tiqmaqí nø, rvmá rvgaq kèní pènàm ra:tnò nø pvluaòe.
41011009	Ang vzv̀ng di rì gø, mèpvng cà:nò rì gø vhaqshi nø, “Hosanna! Vkàngpè bøng taq kèní di daqì pe Ang nø ìshøt igvn v̄le.
41011010	Tuq ra we nøngmaq vkop vkang Dawiò móngdàn nø ìshøt ìgvn v̄le. Vháng vtvng yv́ng gø Hosanna wa laq shvri:ngò,” wa nø vkiqe.
41011011	Yesu nø Yerusalem wamà svng tuq ráì nø, Noqngø̀m tø̀ngnø vdòng svng gòngá:mì. Gurhømhøm shvngbe svng A:ngí yà:ngò dá:ngí, dørø̀m høqa:tnà rvt tiqcé vní pè nvng tiqdø Ang nø Betani mvrìng svng dìá:mì.
41011012	Mepv̄ng ni angmaq nø Betani mvrìng kèní dì ráì dvgvp, Yesu svrí shì lú:ngì.
41011013	Vrúm yv́ng angcvp pǿng we nv̀mgwè tiqtø̀ng svng yv̀ng bǿà nø, wetø̀ng taq angshí tiqchv̀ngchv̀ng shíe má wa yv́ng nvng die. Weyv́ng tuqá:mì nìnø, nv̀mgwè zí rvtø̀ mø̀í rvt, angcvp wa mø̀íni pà gø mvyà:ngò.
41011014	Wervt A:ngí wetø̀ng svng, “Akvt kèní kukaq tiq gǿí gø nà yv́ng kèní angshi laq mvlúnvm dá:rò,” a:lòe. Wekà nø Ang coqcv́nrìí gø táòe.
41011015	Angmaq Yerusalem yv́ng tuq ráì nìnø, Ang nø noqngø̀m tø̀ngnø vdòng svng gòng nø, weyv́ng wulaq washì rì svng lù:ngò nø, gv̀msùng cheshi rì nvng kaø nv̄mke rì angmaq rúngrà rì ngaqòe.
41011016	Vrá, A:ngí Noqngø̀m tø̀ngnø wáng vdòng svng pà dvrè tiqpv̀n gø shvlē màdvzá:rò.
41011017	A:ngí angmaq svng shvngø:tnò nø, ‘Ngà chø̀m nø vsvng dvci ídv́ngte dvpvt júrøt chø̀m, wa tǿ ràe,’ wa nø vrū yà:ngà we mø̀í ma? Iwe namaqí nø, Ngà chø̀m svng tølv̄m rì angdv̀ng lè í dèzv́r bǿshà,” a:lòe.
41011018	Shvrúngshú vjìrì nvng dvrá svrarìí tá bǿà nì nø, Ang svng shvtlv́m tvrà láòe. Inìgø vsvng loksokrì nø, Ang shvngøtkà svng dádv̀ng wa rvt, angmaq nø Yesu svng svrēe.
41011019	Nv̀m dø ráì ke Yesu nvng coqcv́nrì nø wamà kèní búngá: mì.
41011020	Mèpvng shá:ngí, angmaq léshi ráì ke, nv̀mgwè tø̀ng nø angrø kèní shúnga:pmì we angmaqí yv̀ng bǿà.
41011021	Wekvt Piterí dvdvm rǿn daqà nø Ang svng, “Rabbiá, ku; Nàí mètv́nap: mà nv̀mgwè tø̀ng nø shúnga:pmì,” a:lòe.
41011022	Yesuí angmaq svng a:lò we nø, “Gvray kaq èkv́mnøng.
41011023	Ngàí jø̀ngjǿng v̄la:tnìni, yamvrùl svng, ‘Nàcílshi nø, tìnúng vdòng svng dègupshivm,’ a:lò sórí nøt vdòng vnínøt mànøtshaq, kadø shø̀:nò ni wedøni í rae, wa kv́m we vsvng kagǿ í nìgø, wegǿ dvpvt nø a:ngí shø̀n bǿà døni bǿna lú:ngòe.
41011024	Wervtnø Ngàí v̄la:tnìni, namaqí vjú èrøtnø̀ng kvt, èrøtshìnøng dvngte pa í nìgø lún bǿnga, wa èkv́mnøng kèní nø èlún daqnø̀nge.
41011025	Namaq èripnøng sórí vjú èrøtnø̀ng dvgvp muqlàng taqlapmø vl we Nvpèí gø namaqí nàlénøng rì svng chutnālv́m rvt, namaqí nø vsvng tiq gǿgǿ nvng nøt nàyv̀ngkénø̀ng we vl nìnø èchutnanøng;
41011026	Iwe, vsvng kaq namaqí mèchutnānøng nìnø, muqlàng taqlapmø vl we Nvpèí gø, namaqí nàlénøng we mvrà svng mèchutna daqnø̀ng,” a:lòe.
41011027	Wemèpvng angmaq nø vrá tiqkvt Yerusalem svng tuq rái. Yesu nø Noqngø̀m tø̀ngnø vdòng vriqò dvgvp, shvrúngshú vjìrì, dvrá svrarì nvng shaqré shaqtvng rì nø Ang yv́ng dì ráì.
41011028	Angmaqí Ang svng, “Nàí èwàò we yadv́ng pv̀n nø pà vmíng kèní èwàòe? Kagǿí nà svng vmíng èzie ma?” a:lòe.
41011029	Yesuí angmaq svng, "Ngàí gø namaq svng tiqkà røtna: tnìni; Ngà svng gø nàtv́nsha. Wekvt wa yadv́ng pv̀n nø kapà vmíng kèní Ngàí wv̀ngò we namaq svng gø dvtádv̀ng íe.
41011030	Yohan dvsháí tìløp løpmaò lòng nø muqlàng kèní í ma? Mø̀íni vsvng kèní í ma? Ngà svng nàtv́nsha,” a:lòe.
41011031	Wekvt angmaq nø angmaq vrùng nø, ‘Muqlàng kèní íe,’ ā:lì nìnø, A:ngí nøngmaq svng, ‘Wedø íni, ang svng namaq pàwá mèkv́mnøng?’ dvwa rani.
41011032	'Vsvng kèní íe,’ la ā:lì nìnø, Yohan dvshá nø kàdvtutshú mvdø̀ng tiq pè í we svng vsvng shvngbe kv́m rvtnø, angmaq svng svre ràe, wa vrùnge.
41011033	Wervt angmaqí vtà:ngò nø Yesu svng, "Nøngmaqí mvsháì, a:lòe. Yesuí vtà:ngò nø angmaq svng, “Wedø í ni, kapà vmíng kèní Ngàí yadv́ng pv̀n wv̀ngò we, Ngàí gø namaq svng màdvtáì,” a:lòe.
41012001	Wekvt Yesuí kàshvbóng kèní rá angmaq svng shǿn pà:ngòe. “Vsvng tiq gǿ nø bim tiqkùlwàng ka:tnò nø, gùrhøm hā:mò dá:ngí we vdòngø bimtì cutrà dv̀ngkø̀r gø chuqdv̀ng, zunzvng gø tiq chø̀m wàòe. Wekvt kulwàng wáshúrì svng ngáò dá:ngí, ang nø dvgá tiqmóng svng diá:mì.
41012002	Angshí dvkøm rvtø̀í, kùlwàng wáshúrì wur kèní angò mvtū wál bìmshí lùlv́m dvpvt, a:ngí kùlwàng wáshúrì yv́ng svng ang vshuq tiq pè dvzv́r bǿà.
41012003	Iwe angmaqí wepè svng ta:pmò nø, hwíhwí rēò dá:ngí, ang svng vhúng shvloòe.
41012004	A:ngí rá vshuq dvgá tiq pè angmaq yv́ng svng dvzá:ròe. Wepè svng nø angmaqí vgo taq dvmmá shvriò nø shvraqmàchaq wàò nø shvlōòe.
41012005	A:ngí rá vshuq dvgá tiq pè dvzv́r bǿà nìnø, wepè svng nø angmaqí shvt bǿà. Mèpvng dvgádø mvme gǿ dvzv́r bǿà nìgø, tiqmaq nø hwíhwí réò nø, tiqmaq nø sha:tnòe.
41012006	Wemèpvng ang vtvngshaq shóngshi we angcè tiq pè wa v́laò we, 'Ngàcè pè svng nø angmaqí da vpǿ dáòni,' wa dvdā:mò nø, shvngbe lv̀ngdø̀m nø wepè gø angmaq yv́ng svng dvzá:ròe.
41012007	Wedø ínìgø kùlwàng wáshú werì vrashi nø, 'Zaqshøp vpvtlv́m pè nø yapè lè íe, ang svng shvt bǿì kvt zaqshøp nø nøngmaq dvpvt í longe,’ wae.
41012008	Wervt angmaqí ang svng ta:pmò nø, sha:tnò dá:ngí bìm kùlwàng vdàmlap svng gu:ròe.
41012009	Wedø í nìnø, bìm kùlwàng angkàng pèí kadø wa lú:ngò ma? Ang di daq weí, kùlwàng washúrì svng shvmá:ngò nø, bìm kùlwàng nø dvgámaq wur svng tvle bǿòe.
41012010	Shànshér kàru taq, ‘Chø̀m vrv̄ngshú rìí gur bǿà we lóng chv̀ng nø chø̀m górtong mvdø̀ng lóng chv̀ng íá:mì.
41012011	Yalòng nø Vkàngpè yv́ng kèní í daqì nø, nøngmaq nemv̀rø dvdvm vtiqlv́m íe,’ wakà svng namaqí mèrø dv́rnø̀ng ma?" a:lòe.
41012012	Kàshvbóng yalòng nø angmaq kaq vchaqlv́m A:ngí shø̀:nò we svng angmaq dǿmshi bøi rvt, Ang svng tvp mvyǿ we í nìgø vsvng loksokrì svng angmaq svree. Weyv́ng kèní Yesu svng cā là:ngò nø angmaq loá:mì.
41012013	Wemèpvng, Yesu svng Angkà kèní shvwá lúnlv́m dvpvt, angmaqí Farisirì nv̀ng Herod mvdò kèní vsvng tiqmaq Yesu yv́ng svng dvzá:ròe.
41012014	Angmaq tuq ráì kvt Ang svng, “Svrapèá, Nà nø dìng we kà wa èshø̀n we gø, Nàí vsvng mv́rshv̀m svng mèrèwì:ngò, Gvray tvrà døngdøng wa shèngø:tnò we gø, kagǿ svng gø mènàna:tnò we gø nøngmaqí shá bǿshà. Kesar svng kùyà gún lòng nø dvráe má, màdvrá ma?
41012015	Nøngmaqí kùyà gúnaì ni ma?, mvgúnaì ni ma?” a:lòe. Iwe, angmaqí vní nøt nø:tnò we svng A:ngí sháò rvtnø, “Ngà svng pàwá nàløtshàe ma? Ngà svng gv̀msùng tiqgø̀m dètanvtsha,” a:lòe.
41012016	Angmaqí gv̀msùng tiqlvp tvlea:tnà kvt A:ngí, 'Vsvng hang nvng mvdv̀m vrūshaq kà yari nø, kagǿò íāò ma? a:lòe. Angmaqí Ang svng, “Kesarò íe,” a:lòe.
41012017	Wekvt Yesuí angmaq svng, “Kesarò rì nø Kesar svng, Gvrayò rì nø Gvray svng nàtv́nganøng,” a:lòe. Weyv́ng kèní angmaq nø Ang svng gvzà dàá:mì.
41012018	Wemèpvng, shì yv́ng kèní zūn lōng we màvl, wa kv́m we Saduki mvdò Ang yv́ng svng dì ráì nø rø:tnò we nø,
41012019	“Svra pèá, Moshií nøngmaq dvpvt yadø nàrua yv̀ngshà. Lvngàré tiq pè nø svma vdávm mèpvng cv̀mré màdá ke la shìvm nìnø, angnvm pèí angmvt mè svng rvtøò nø, angnvm pè dvtut lvvl dø wá ràe, wa vrū yà:ngà.
41012020	Vzv̀ng dvgvp angnøngnvm shvngøt pè v̄le. Vlat pè nø zvmì lushi dá:ngí, angcè màdá shìá:mì.
41012021	Vdø gø wemè svng rvtøshi dá:ngí, angcè màdá shìá:mì. Vkwin gø wedø tiqdvchá shìá:mì.
41012022	Angnøngnvm shvngøt pèpèí rvtøò dá:ngí, angcè màdáshaq shì yà:ngì. Shvngbe mèpvng nø svmaré mè gø shì yà:ngì.
41012023	Angnøngnvm shvngøtpèí wemè svng gv̀lv́m yà:ngà we í rvtnø, zūn lōng kvt wemè nø ka pè chø̀mmè í longe ma?” a:lòe.
41012024	Yesuí angmaq svng, “Namaqí nàlénøng we nø, Shànshér Kàru rì svng gø, Gvray jórnònggùn svng gø, mècíngnøng rvtnø íe.
41012025	Kadø íe wani shì yv́ng kèní zūn long dvgvp angmaq nø svma gø mvlūshi long, zvmì gø màshvrúngvm long; angmaq nø muqlàng dvzv́rrì dø í longe.
41012026	Shì yv́ng kèní zun long dang èshø̀:nò nìnø, Moshií svmi gwa we shǿng póng dang vrūò zàng taq, Gvrayí Moshi svng, ‘Ngà nø Abraham ang Gvray gø, Isak ang Gvray gø, Yaku ang Gvray gø ǿngàe’ wa nø vrū yà:ngà we namaqí mèrø dv́rnø̀ng ma?
41012027	Namaqí nø gvzà dvdvm nàlé dv́rshà, kadø íe wani, Gvray nø shì rìò Gvray mø̀í. Cúnshi rìò Gvray mvng íe,” a:lòe.
41012028	Angmaq wedø tasv̀ng vzø̀ng lā:ngí dvrá svra tiq pè dì ráì nø, Yesuí weri svng vdu vbóng dø tv̀ng bǿà we svng yv̀ng bǿà kvt a:ngí Yesu svng, "Gvray dvkv́mkà shvngbe kèní ring vtvng ciq nø kāciq íe ma?” wa rø:tnòe.
41012029	Yesuí vtá:nò nø, “Israel dvci cèrìé, ètá dánøng! Vkàngpè nøngmaq Gvray nø, Ang tiq gǿ wa í pè Gvray íe. Dvkv́mkà rì shvngbe taqkèní nvmlat tiq í we ciq nø yaciq íe;
41012030	Nà tiqnøt shvngbeí gø, nà dòngnøt shvngbeí gø, nà shánøt shvngbeí gø, nà nònggùn shvngbeí gø, Vkàngpè nà Gvray kaq shóngshi ràe,’ wa ciq íe.
41012031	Vní ciq wa ciq nø, ‘Nà vdè góng svng èshóngshi dø, nà tiqdv́ng vsvng kaq shóngshi ràe,’ wa ciq íe. Ya vní ciq mvdv̀m ring we dvkv́mkà nø màvl,” a:lòe.
41012032	Wekvt dvrá svra pèí Yesu svng, “Svra pèá, gvzà vdu dø èshø̀n bǿà. Gvray nø tiq pè wa í we nvng; Ang wa mø̀í nìnø dvgá Gvray màvl.
41012033	Tiqnøt shvngbeí gø, cíngrál nøt shvngbeí gø, nònggùn shvngbeí gø, Gvray kaq shóngshi rà we nvng vdè góng svng èshóngshi dø, vde tiqdv́ng vsvng kaq shóngshi rà we nø, góngkøp wá:rò we núnglv́m nv̀ng shvtnúngpà ídv́ngte mvdv̀mø té vpǿe,” a:lòe.
41012034	Ang nø cíngrálnøt vl dø kà vtv́ngshì we Yesuí yv̀ng bǿà kvt, ang svng, “Nà nø Gvray móngdàn nvng mènàsar,” a:lòe. Wemèpvng nø, kagǿí gø Yesu svng tiqkà gø røt mvkvm bǿà.
41012035	Yesuí Noqngø̀m tø̀ngnø vdòngø shvngø:tnò dvgvp angmaq svng yadø rø:tnòe. “Dvrá svrarìí Kristu nø Dawi ang Pvli pvlaq pè íe, wa nø kadø í rvt vrū yà:ngà ma?
41012036	Pàwá wani Dawií ni, Shànshér Pvlàcè taqkèní shø̀n yà:ngà we nø, ‘Vkàngpèí ngà Vkàngpè svng, Nà ngv̀nshà rì svng, Nà hí lv̀ngpv̄ngø Ngàí màyàlò dv́ngte, Nà nø Ngà vbàng pa yv́ng shini rúngdv̀ng èwa long, a:lòe,’ wae.
41012037	Dawií dv́ng Kristu svng Vkàngpè, tǿ yà:ngà. I ni, Ang nø kadøwa rá ang pvlí pvlaq í ni ma?” a:lòe. Wervtø̀ taq bashà rì nø shaqshaqwa Ang kà svng tāshie.
41012038	Yesuí angmaq svng shvngø:- tnò nø; “Dvrá svrarì svng nàyáshìnøng. Angmaq nø bèlaq yvnggúng gwashì sórí vwúshi nø, gvt tø̀m yv́ng vsa:ngí vpǿ ra we svng shóngshìe.
41012039	Vrá, júrøt chø̀m rì nvng bóy rì taq gø té vpǿ nø ring we rúngrà rì taq wa rúng mvyǿe.
41012040	Angmaqí memàré rvprì svng vmupmá:mò nø, vjú nø yvnggúnggúng røt dvpéshìe. Vsvng yamvdòí nø té vlishi we kàngélv́m lòng vhǿm lú:ngòe,” a:lòe.
41012041	Yesu nø gv̀msùng zv́nglv́m shøpdik lap kaq poshi nø rung sórí, vsvng rìí gv̀msùng zá:ngò we svng yà:ngòe. Mvgàmrì mvme gǿí nø gv̀msùng mvmēmē zá:ngòe.
41012042	Iwe dvshà we memà tiq mèí nø, kàmø gv̀msùngshicè vní gø̀m wa zá:ngòe.
41012043	Yesuí Ang coqcv́nrì goò nø a:lò we nø, “Namaq svng Ngàí v̄la:tnìni, gv̀msùng zv́nglv́m shøpdik taq zá: ngò rì angmaq shvngbe mvdv̀mø nø, dvshà we memà yamèí té zv́ng bǿà.
41012044	Kadø íe wani dvgá rìí nø, angmaqí zǿm vchéò rì taqkèní zá:ngò we wa íe. Yamèí nø ang dvkúmshìlv́m shvngbe, angò v́laò dv́ngte zv́ng bǿà,” a:lòe.
41013001	Noqngø̀m tø̀ngnø vdòng kèní Ang búng daqì ke, Ang coqcv́n tiq pèí Ang svng, “Vkàngpèá, kadvngshì dàlv́m dø vra:ngò we lóngrì, kadvngshìni ngø̀r we chø̀mri, èyà:ngò,” a:- lòe.
41013002	Yesuí ang svng, “Tø̀ngnø yari svng namaqí èyv̀ngnøng we mø̀í ma? Ya yv́ng tiqchv̀ng mvdv̀m tiqchv̀ng vrv̄ng we lóngrì nø, màrǿlshaq nø tiqchv̀ng gø màdv̄ngvm,” a:lòe.
41013003	Yesu nø Noqngø̀m tø̀ngnø tvnu dang zanlún pung taq rung dvgvp, Piter, Yaku, Yohan nvng Anderu maqí Ang svng mvyø̀:ní rø:tnò we nø,
41013004	“Yadv́ng pv̀n nø kadvgvp í long ma? Yadv́ng pv̀n vhømlv́m zà:mí shálv́m mvshv́lpvrá nø kadø í we bung long ma? Nøngmaq svng dètáshà lè,” a:lòe.
41013005	Yesuí kà pù:ngò nø angmaq svng, “Kagøí gø namaq svng màshvmànlv́m rvt nàyáshìnøng.
41013006	Vsvng mvme nø Ngà bø̀ng ríò sórí, ‘Kristu nø ngà ǿngàe,’ wa ra nø, vsvng mvme kaq shvmàn bǿòe.
41013007	Namaqí cìl vshvt we nvng vshvtke we shv̀ngkà ètá lóngnøng dvgvp, nøt mèbùmnø̀ngni. Yadv́ng pv̀n nø vhø̄m rà rì ni íe. Iwe lv̀ngdø̀m rvtø̀ nø shìni mvhøqò.
41013008	Vsvng tiq dvcì nø tiq dvcì vtùkē longe. Tiq móngdàn nvng tiq móngdàn gø vtùkē longe. Ang yv́ng yv́ng nø rvgaq vnanshì we gø v̄l longe. Dvkø gø vtit rae. Iwe, yadv́ngpv̀n nø puqnøn zá pv́ngshì we wa íe.
41013009	Namaq nàyáshìnøng. Vsa:ngí namaq svng shaqré lìpòng rì taq tèle bǿnø̀nge. Júrøt chø̀m rì taq gø, namaq svng nàdipmvtnønge. Vrá, namaq nø ngà dvpvt shvkse ílv́m rvt, øpshú gamzørì, koqkv́mrì mv́rdv̀ng gø rip nàdu lóngnø̀nge.
41013010	Vrá, lv̀ngdø̀m angni mvhøqò vzv̀ng kaq Dvbùshv̀ngkà nø vsvng dvcì vrv̀m svng dvshvng ràe.
41013011	Angmaqí namaq svng kàngélv́m yv́ng èshølnøng nø tèle bǿnø̀ng dvgvp, namaqí kadø shø̀nlv́m wa nø nøt mèdèshànø̀ngni.. Wervtø̀ taq namaqí kapà shø̀nlv́m kà èzívtnøng nìnø wedø èshø̀nnøng. Kadø íe wani kà shǿnshú nø namaq mèí nø̀ng, Shànshér Pvlàcè mv̀ng íe.
41013012	Wedvgvp nø, angnvm pèí angnvm pè svng, angpèí angce pè svng, shvtlv́m tvle bǿòe. Angcè rìí gø angpè angmè maq svng vtù lú:ngò nø shvt dvzv́r bǿòe.
41013013	Ngà bø̀ng rvtnø vsvng dvci shvngbeí namaq svng shèngōvtnø̀nge. Iwe tìsi lv̀ngdø̀m høq tø̄nshi gǿí mv̀ng nø, chutchv́ng we lún lú:ngòe.
41013014	Iwe, vcat dvzá:rò we nǿmshìlv́m wa lòng nø, rip mvdaq yv́ng shvrip lú:ngò we svng namaqí èyv̀ng bǿnø̀ng dvgvp, (kàru yalòng røò gǿí laq cí:ngò,) Yuda móng vl rì nø rvzì rām svng laq vtshi.
41013015	Chø̀m rvgùng yv́ng vl gǿ nø, chø̀m vdòng kèní dvrè lushìlv́m wa nø laq mvlāshi.
41013016	Rvmá hv́ng taq vl gǿ gø, bèlaq lushilv́m wa nø chø̀m svng laq mvlo.
41013017	Angni welòng taq, cv̀mré rívm rì nvng nong dvcøqshi rì nø dvshà longe.
41013018	Yadv́ng pv̀n nø zǿngnè dvgvp màdúlv́m rvt mv̀ng vjú èrøtnø̀ng.
41013019	Kadø íe wani angni welòng taq nø, dvshà mvhøt vtvng í longe. Gvrayí muqlàng rvgaq nvmlat má:nò dvgvp kèní akvt høqshaq, welòng dø í we nø màvl dvr. Mèpvng gø màvl long.
41013020	Angni welòng svng Vkàngpèí la màdvtø̀ò nìnø, sv́ngzà wàngcè kagǿ gø lutshilv́m màvl. A:ngí rvhiqshaq rì dvpvt nø, angni welòng svng dvtǿa lú:ngòe.
41013021	Wedvgvp tiq gǿgǿí namaq svng, “Yalà, Kristu yayv́ng v̄le; Kú, kuyv́ng v̄le, wa ra nìnø, mèkv́mnøngni.
41013022	Kadø íe wani mvdø̄ng mvman we Kristu rì nvng mvdøng mvman we kàdvtutshú rì bung long weí, rvhiqshaq rì svng shvmán lún daq nìnø shvmànlv́m rvt shálv́m mvshv́lpvrá nvng vtiqlv́m rì angmaqí wà lú:ngòe.
41013023	Wervt namaq nàyáshìnøng. Ngàí namaq svng akvt kèní ni shvngbe dvtá bǿshà,” a:lòe.
41013024	Dvshà mvhøt welòng mèpvng nv̀m nø yø̀myø̀m døv̄me; shvlá gø mvgáv̄m;
41013025	Kurniprì gø muqlàng kèní vja daqe. Muqlàng rāmò jórnònggùn rì gø vnanshì longe.
41013026	Wekvt Vsvng Angcè pè nø jórnònggùn vtvng ó ngørdvgùng nv̀ngnv̀ng, rvmøt zúnshì nø lashì daq we svng angmaqí yv̀ng lú:ngòe.
41013027	Wekvt A:ngí Ang dvzv́r rì dvzv́r daqò nø, rvgaq yamvtú kèní ku mvtú høq rvgaq vbì górtong kèní ni, Gvrayí rvhiqshaq rì svng dvkø̀ma:tnòe," a:lòe.
41013028	Nv̀mgwè tøng taqkèní shvbóng rà ècv̄nshìnøng. Ang dvgv̀ng mvkuq nø, angcvp gø shv́r long dvgvp nø, mvyù yùl ráì we svng namaqí èshánø̀nge.
41013029	Welòng dø yadv́ng pv̀n vhøm mvnshì we svng èyv̀ng bǿnø̀ng dvgvp, Ang nø bv́ngkà chit yv́ngø ni tvp níshì ráì we svng namaqí shá ràe.
41013030	Namaq svng Ngàí jø̀ngjǿng v̄la:tnìni, yadv́ng pv̀n nø webàn cèrì shvngbe shini màle dvgvp ni bø̀n rae.
41013031	Muqlàng rvgaq nø vlev̄me, ngà kàrì nø màlev̄m.
41013032	Wedø ínìgø weni wervtø̀ nø, kagǿí gø mvsháò. Muqlàng taqlapmø vl we muqlàng dvzv́r rìí gø mvsháò, Angcè pèí gø mvsháò, Vpèí wa sháòe.
41013033	Namaq nàyáshìnøng. Pán vshat ècanøng sórí vjú èrøtnø̀ng. Pàwálv́m wani rvtø̀ welòng kadvgvp tuq ra we svng namaqí mèshánøng.
41013034	Kangpè angni tuq ra lòng nø vsvng tiq gǿí ang chø̀m nø ang vshuq rì svng tvleò nø angmaq tiq gǿ nø tiq gǿ svng bv̀nlì vwá:laò sórí, bv́ngkà vsóngshú rìí gø pán vshat vsònglv́m dvká:mò dá:ngí, dvgá tiqmóng taq tiqchàmcè v̀lá:mì we chø̀m angkàng pè nvng vbónge.
41013035	Wedø írvtnø, pán vshat èca dánøng. Kadø íe wani, chø̀m angkàng pè nø kadvgvp rá tuqra we màshá. Dørø̀m í ma? Yaqdø̀ng mvlùng í má? Dv̀nggú gìrí í má, mø̀íni sháng mvgá í má, namaqí mèshánøng.
41013036	Ang chvn vnv́n tuq daq kvt namaq èyøpnøng we svng A:ngí vhǿm leq mènàdunø̀ng.
41013037	Ngàí namaq svng yadø shø̀nò kà nø, shvngbe kaq shø̀nò we íe: Pán vshat èv̀lnøng,” a:lòe.
41014001	Shvle Boy nv̀ng Zidòngsér Vmbóy vzv̀ng vníni taq, shvrúngshú vjìrì nvng dvrá svra mvdo rií nø Yesu svng mvyø̀:ní tvp nø shvtlv́m gvcvt vjø:nòe.
41014002	Wedø ínìgø angmaq nø bashà rì vjángshì long we svng svre rvt, bóy angni taq nø laq mø̀í, wa vrāshìe.
41014003	Yesu nø Betani mvrìng yv́ng mv̄nggv̄ng vcaq yà:ngì pè Simon chø̀m taq v́mpà vm nø námrung dvgvp, svmaré tiqmè nø, gvzà vpǿ we nardú ngódorcì zvng we lóngshú chúng tiq lòng lá:ngò nø gòng ráì. Lóngshú chúng long a:ngí pú:ngò nø, Yesu vgo taq vdø̄raòe.
41014004	Iwe, weyv́ng rung rì tiqmaq nø wedø wàò lòng svng mvwv́mshì nø, “Ngórdor cì welòng nø, mvpápá pàwá dvsǿ:mò ma?
41014005	Pàwá wani welòng nø vshø̀myá Dinari mvdv̀m nvmdv̀ng mvshám hoq dvshà vsvng rì dèba:ngò lòng nø té shvla we!" wa nø vbønshìe. Wervt angmaqí wemè svng her wa nga:nòe.
41014006	Iwe Yesuí a:lò we nø, “Vwa laq wàò, A:ngí Ngà dvpvt shvla we tiqpv̀n èwv́ngang ke pàwá ang svng nàgámnønge?
41014007	Kadø íe wani mvshám hoq dvshà rì nø kadvgvp gø namaq nvng tiqdø v̄le. Namaqí angmaq svng dvbvng mèyǿnøng nìnø kadvgvp gø dvbvng dv̀ng íe. Inìgø, Ngà nø namaq nvng tiqdø yv̀ng màdvt v̀lv́m mvǿngà.
41014008	A:ngí wá lú:nò dv́ngte wà bǿà. Ngà svng mèkǿm vzv̀ng kaq Ngà góng taq yøtìí nàdør we nø Ngà svng kǿmlv́m dvpvt dvgø̀ò we íe.
41014009	Ngàí namaq svng jø̀ngjǿng v̄la:tnìni, móng døngtáng taq Dvbùshv̀ngkà yalòng kayv́ng høq dvshvng bǿò nìnø weyv́ng høq, svmaré yamèí wà bǿà we yalòng svng gø dvdvm rǿnlvm wedøni dvshvng dá:ròe,” a:lòe.
41014010	Tiqcé vní pè kèní Iskariot vsvng Yuda nø, shvrúngshú vjìrì wur taq Yesu nv̄mv́mlv́m dìá:mì.
41014011	Yudaí shø̀:nò kà werìí tá bǿà nìnø, dvbùá: mì nø ang svng gv̀msùng zílv́m dv́nāòe. Weyv́ng kèní Yudaí nø, angmaq wur svng kadøwa Yesu tvle lúnlv́m, yuqyà ra we rvtø̀ láòe.
41014012	Shvlé bóy núngpà shvrúnglv́m vyv̀ngcè sha:tnò we, Zidòngsér Vmbóy nv̀mlat ni taq, Ang coqcv́nrìí Ang svng, “Shvle Boy v́mpà v́mlv́m nøngmaqí kayv́ng dvgǿalv́m Nà èshònge ma?” wa rø:tnòe.
41014013	Wekvt A:ngí coqcv́n vní pè dvzá:rò nø yadø a:lòe. “Wamà svng èdìv́mshi nø, vbachúng taq tì baqshi we vsvng tiq gǿ nàhǿm bǿshòe. Ang mèpvng ècv̀n bǿshò.
41014014	Ang kayv́ng gòngvm nìnø wechø̀m angkàng pè svng, ‘Vkang pèí, “Ngà coqcv́nrì nvng tiqdø Shvle Boy v́mpà Ngà v́m lúnlv́m, zaqlè dǿng kayv́ng íe?” wa røtne,’ èvlshò.
41014015	Wekvt dvzøm dvzi dvgǿshaq í we mvdv̀m dvtv̀ng taq, te we tiqdǿng a:ngí nàní lvngà svng dètánvtshìe. Nøngmaq dvpvt weyv́ngø dègø̀ dáshò,” a:lòe.
41014016	Wekvt coqcv́n wepèní búngá:mì nø, wamà svng gòngá:mì nìnø, Yesuí angní svng v̄l dárà døni yv̀ng bǿà nø, Shvle Boy v́mpà dvgø̀òe.
41014017	Dørø̀m høqa:tnà dvgvp, Yesu nvng coqcv́n tiqcé vní pè tuq ráì.
41014018	Angmaq námrung nø v́mpà vm dvgvp, Yesuí a:lò we nø, “Ngàí jø̀ngjǿng v̄la:tnìni, Ngà nvng tiqdø á:mì we namaq lvngà taqkèní tiq pèí Ngà ènv̄mvm bǿshàe,” a:lòe.
41014019	Wekvt angmaq nøt dvshà lú:ngì nø, tiq gǿ mèpvng tiq gǿí Ang svng, “Ngà ǿngàma?” wa, rø:tnòe.
41014020	Wekvt Yesuí, “Tiqcé vní pè kèní, Ngà nvng tiqdø ròwa kung gø̀m taq zønv́mshì pè mv̀ng íe.
41014021	Jø̀ngjǿngni, vsvng angcèpè Ngà nø, Ngà dang vrū yà:- ngà dø tiqdvchá ni í vdongv́mà. Iwe vsvng angcèpè Ngà svng ènv̄mv̄m pè mv̀ng nø mvhøt longe. Wepe mvgv̀l yà:ngò pà í nìnø, ang dvpvt té shvla ni we!” a:lòe.
41014022	Angmaq v́mpà vm dvgvp, Yesuí zidòng lùò nø, shvmá:nò dá:ngí vmø:tnò nø angmaq svng zíò sórí, "Elùv́mnøng nø èv́mnøng; yalòng nø Ngà góng íe," a:lòe.
41014023	Vrá A:ngí gwìn chv̀ng lùò nø, Gvray kaq oqà wa dá:ngí angmaq svng zíò nø, angmaq shvngbe gwìn chv̀ng kèní aqe.
41014024	A:ngí angmaq svng, “Yalòng nø mvme gǿ dvpvt shòrò we Ngà kàgvp shvwi íe.
41014025	Ngàí namaq svng jø̀ngjǿng v̄la:tnìni, Gvray móngdàn vdòng taq angshv́r tiqkvt bimtì aqlv́m angni weni mvhøqò dv́ngte, akvt kèní bimtì yalòng Ngà mvaqlv́m íe,” a:lòe.
41014026	Wekvt angmaq nø shvring zàywà tiqgø̀m wa dá:ngí, Zanlún Pung svng búngá:mì.
41014027	Yesuí angmaq svng rá a:lò we nø, “Namaq shvngbe nø Ngà rvtnø nøt nàtøpmv́mnønge. Pàwálv́m wani kàru taq, 'Vyv̀ng roqshúpè svng Ngàí cē vtūng vdipmò kvt, vyv̀ngrì nø bv̀ng vkangvme,’ wa nø vrū yà:ngà.
41014028	Inìgø, Ngà zun long mèpvng, Ngà nø namaq vzv̀ngzv̀ng Galili rvgaq svng dø̄ng dange,” a:lòe.
41014029	Piterí Ang svng, “Shvngbebe nøt vtøpmv̄m nìgø, ngà nø màtøp,” a:lòe.
41014030	Wekvt Yesuí ang svng, “Ngàí nà svng jø̀ngjǿng v̄lvtnøng, dèni, tv́n yaqdø̀:ngí, dv̀nggú vní rí gø shini mvgì dvgvp, nàí Ngà svng vshø̀m kvt èmāng lóngàe,” a:lòe.
41014031	Iwe Piter nø vtvngshaq kaqshì nø, “Ngà nø Nà nvng tiqdø shí vdong nønggø, ngàí nà svng màcháng nø mvwvng dak,” wa ke, dvgárì shvngbe gø wedøni shø̀ne.
41014032	Angmaq nø, Getsemani, wa tǿò we tiqzàng svng tuq ráì kvt, Yesuí Ang coqcv́nrì svng, “Ngàí vjú røtnv́mò dvgvp, namaq ya yv́ng èrúng dánøng,” a:lòe.
41014033	A:ngí Piter, Yaku nvng Yohan svng shø:lò nø di ke, laqlaqni nøt dvshà lú:ngì.
41014034	A:ngí angmaq svng, “Ngà nø shìlv́m høqshaq vtvng kèní nøt dvshànge. Namaq ya yv́ng èv̀lnøng nø, pán vshat ècā dánøng,” a:lòe.
41014035	Ang nø weyv́ng kèní tiqramcè dìá: mì dá:ngí, vba tø̀m svng kǿngkupshì sórí rvtø̀ welòng nø Ang yv́ng kèní shvlé daq nìnø laq vlevm, wa nø yadø vjú rø:tnòe.
41014036	“Aba, Vpèá, Nàí nø pà gø wá èngu:tnòe. Gwìn yachv̀ng nø Ngà kèní èlóngangà. Inìgø, Ngà nøt dø nø laq mø̀í, Nà nøt dø mv̀ng laq i daq,” wae.
41014037	Ang vtv́ng ráì nø angmaq yøp da we svng yv̀ng bǿà nìnø, Piter svng, “Simoné, nà èyøpme ó? Nari tiq dv̀mcè gø pán vshat ca mèzá:nò ma?
41014038	Dvløtlv́m yv́ng svng namaq mvgònglv́m dvpvt, pán vshat vsóng dv̀ng èwànø̀ng nø vjú èrøtnø̀ng. Pvlàcè nø mvyǿ we, góngsha nø mvjòr,” a:lòe.
41014039	Ang rá tiqkvt dìá:mì nø, to røt bǿà dø tiqdvchá shø̀n nø vjú rø:tnòe.
41014040	Ang vrá tiqkvt vtv́ng ráì nìgø, angmaq yøp vnùngkéò nø yøpdv̀ng wa we svng yv̀ng bǿà. Ang svng kadøwa kà vtv̀nglv́m gø angmaqí mvsháo.
41014041	Vshø̀mkvt wakvt Ang vtv́ng ráì nø a:lò we nø, “Namaq nø akvt høq ènārshìnø̀ng nø yøp èmvnshìnøng ma? Vrvmá:mì; nari gø vhøm ráì. Ku, Vsvng Angcèpè nø, mvrà vl rì wur taq shvtlv́m nv̄mv́m bǿà.
41014042	E- búngnøng; so dìì. Ku, Ngà svng ènv̄mv̄mpè nø tuq ráì,” a:lòe.
41014043	Ang wedø shø̀n la:ngí tiqcé vní pè kèní Yuda dì ráì nø, shvrúngshú vjìrì nvng dvrá svra mvdò nvng shaqré shaqtvngrì yv́ng kèní vsvng loksok tiqmvdò gø, shv̀m nvng dèdǿm lá:ngò sórí ang mèpvng zv̀n ráì.
41014044	Yesu svng nvmshú pèí nø angmaq svng mvshv́lpvrá tiqpv̀n zí dárà nø, “Ngàí ka pè svng vbòngònø̄ng, wepè íe. Ang svng tvpdv̀ng shvlá dv̀ngwa èshøl bǿnø̀ng,” vl dá:rà.
41014045	Yuda tuq ráì chàng, Yesu yv́ng ang wela:ngí tvp vnvpshì nø, “Rabbiá,” a:lò nø vbùòe.
41014046	Wekvt wá rìí Ang svng wu:rí kvp dvkvp zø̀:mò nø Ang svng ta:pmòe.
41014047	Iwe, shvnvng yv́ng rip we tiq pèí nø, shv̀m rut shà:lò nø shvrúngshú vgo pèò vshuq tiq pè svng tiqdv̀m vtuq bǿà nìnø, ang vnà tiqgø̀m tøq vja sv́nga bǿà.
41014048	Wekvt Yesuí angmaq svng a:lò we nø, “Ngà nø tø̄lvm vsvng ǿngà rvt namaq nø shv̀m nvng dèdǿm èlv́ngnøng nø Ngà svng tvplv́m èdì ráshà ó?
41014049	Noqngø̀m tø̀ngnø vdòngø shvngø:tnì nø, Ngà nø ni vrv̀m namaq nv̀ng tiqdø ā:lì we, Ngà svng lemètvpshà. Iwe, yadø bø̀n lòng nø Shànshér Kàru taq shø̀:nò rì dvhø̄mlv́m rvt íe,” a:lòe.
41014050	Wekvt coqcv́nrì shvngbeí Ang svng sālà:ngò nø vtshìá: mì.
41014051	Gùchàngré tiq pè nø, ang góng taq vzi laqtun tiqdù:ngí rvbeshi nø, Yesu mèpvng cà:nò we ang svng gø angmaqí ta:pmò nìnø,
41014052	ang vzi laqtun dùng zør chu:tnò nø góngsér vtshìá:mì.
41014053	Wekvt angmaqí Yesu nø, shvrúngshú vgopè yv́ng shøl bǿà. Shvrúngshú vjìrì nvng shaqré shaqtvngrì nv̀ng dvrá svra mvdò shvngbe gø weyv́ng dvkǿmshie.
41014054	Piter mv̀ng nø, Yesu mèpvng vrúm vsar dø cv̀n dárà we, shvrúngshú vgopè gùrpuq vdòngø svmi lǿmshi sórí, dvzøm cèrì nv̀ng tiqdø runge.
41014055	Wekvt shvrúngshú vjìrì nv̀ng shaqré lìpòngmè vsvng rì shvngbeí, Yesu svng dvshílv́m kàciq lúnlvm, Ang svng vtù we shvkse láòe; ínìgø tiqpv̀n gø lá mvlú: no.
41014056	Ang svng vtùò nø vsvng mvme nø mvdìng we shvkse wáshì nìgø, angmaq shvkse kà màbóng.
41014057	Wekvt vrá dvgá tiq mvdò búng lú:ngì nø Ang svng vtùlv́m vyà we shvkse wáshì nø, shø̀n we nø;
41014058	Yapè shø̀n we nø, ‘Vsvng wu:rí wà yà:ngà we Shanshér tø̀ngnø yachø̀m svng Ngàí catnò nø, vshø̀m nií, vsvng wu:rí màwáshaq tiq chø̀m Ngàí wàlv́m íe,’ wakà nøngmaqí táìe," a:- lòe.
41014059	Wedø shø̀n nìgø, angmaq shvkse kà nø màrá.
41014060	Wekvt shvrúngshú vgo pè nø shvngbe dvhø̀ø̄ zvng rip lú:ngì nø Yesu svng rø:tnò we nø, “Nàí tiqka gø mènàtv̀ngshà ma? Nà svng yadv́ng gǿí nàchaq nø shvkse wáshì we mètáò ma?” a:lòe.
41014061	Inìgø, Yesu nø dø màwá vl nø tiqkà gø màtà:ngò. Wekvt shvrúngshú vgopèí vrá tiqkvt Ang svng rø:tnò sórí, “Ishøt ìgv̀n angké pè Gvray Angcè pè, Kristu wapè nø nà èíe má?” a:- lòe.
41014062	Wekvt mv̀ng Yesuí, “Nga ni ǿngàe. Vrá Vsvng Angcè pè Ngà nø pòngbàng shór nø Jórnònggùn vl pè vbàngpāø̄ rung we nv̀ng, muqlàng rvmøt rì nvngnvng døng dak we svng namaqí èyv̀ng lóngnønge,” a:lòe.
41014063	Wekvt shvrúngshú vgopè nø, bèlaq hweq ringshi sórí, “Wemvdv̀m nøngmaq kapà shvkse ráìe ma?
41014064	Gvray kaq shvyǿmkà yalòng svng namaqí gø ètá bǿshà, kadø dèdv̄mnønge ma?” wae. Angmaq shvngbeí, “Ang nø shí vpǿ we mvrà v̄le,” wa nø kàciq ra:tnòe.
41014065	Wekvt tiqmaqí nø Yesu svng tø:lí vpíò nø, Ang mv́rdaq wa:mò dá:ngí wur dvpuqí vdi:pmò nø Ang svng, “Kà dètut nø èshø̀n lè,” a:- lòe. Cilcè rìí gø Ang svng mv́r vpaqò nø shø̄l bǿà.
41014066	Piter nø pvnglàm, vdòng gùrpuq yv́ng vl dvgvp, shvrúngshú vgopè dvzømshú tiqmè dì ráì weí,
41014067	Piter svmi lǿmshì we svng yv̀ng bǿà nìnø, ang svng dvjaq sórí, “Nà gøni Nazaret pè Yesu nvng tiqdø lèvlvp ni!” a:lòe.
41014068	Iwe ang māshì nø, “Nàí pà èshø̀:nò má mvshángo, rál gø mvràlò, a:lò nø vngám lap gùrpuq sv̀ng bungá:mì. Wekvt nø dv̀nggú gì daqi.
41014069	Dvzømshú mèí vrá tiqkvt ang svng yv̀ng bǿà nø gùrhøm rip rì svng, “Yape gø angmaq nvng tiqmvdò íe,” a:lòe.
41014070	Iwe vrá tiqkvt ang māshìe. Mèpvng tiqlvng cèí gø gùrhøm rip rìí vrá tiqkvt Piter svng, “Jø̀ngjǿng nà nø angmaq nvng tiqmvdò lèíni nø; pàwá wani nà nø Galili vsvng ni èíe,” a:lòe.
41014071	Inìgø, ang dvgv́mshì sórí, “Namaqí èshø̀nnøng we yapè svng ngàí mvshángo,” a:lòe.
41014072	Wela:ngí ni dv̀nggú vní rí warí gì daqì. Wekvt wa, Yesuí ang svng v̄l dárà we, “Dv̀nggú vní rí gø shini mvgì dvgvp, nàí Ngà svng vshø̀m kvt mènàchàng lóngà, v̄l dárà kà svng Piterí dvdvm rǿn daqà nø ang ngøe.
41015001	Mèpvng sháng mvgá la:ngí, shvrúngshú vjìrì nø shaqré shaqtvng rì nvng dvrá svra mvdò nvng Shaqre Lìpòngmè vsvng rì shvngbe tiqdø vrashì dá:ngí, Yesu svng dóngdv̀ng shvl bǿà nø Pilat wur svng tvle bǿà.
41015002	Wekvt Pilatní Ang svng rø:tnò nø, “Yuda vsvng rì Koqkv́m, wapè nø nà ni èíe ma?” a:lòe. Yesuí ang svng vtà:ngò nø, “Nà èwa dø ǿngàe,” a:lòe.
41015003	Shvrúngshú vjìrìí nø, Ang svng mvme ciq naò nø kōòe.
41015004	Wekvtrá Pilatní Ang svng rø:tnò nø, “Angmaqí nà svng wedv́ng ciq ènavm nø èko nìgø, Nàí tiqkà gø mènàtv́nsha ma?,” a:lòe.
41015005	Iwe, Yesuí tiqkà gø màtà:ngò rvtnø Pilat dá dv̀ng wae.
41015006	Bóy vrv̀m taq angmaqí kùng vsvng kàgǿ røtshira nìgø, Pilatní angmaq dvpvt wegǿ shvlánga rà we vtóng v̄le.
41015007	Wenila taq vjángshì weí vsvng shvt rì nvng tiqdø vdóngshaq í we, Baraba, wa tǿò we tiq pè v̄le.
41015008	Wekvt vsvng loksokrì dì lú:- ngì nø, Pilatní angmaq dvpvt kadvgvp màdvgvp wàò dø, vróngshaq tiq gǿ shvlángalv́m ang svng rø:tnòe.
41015009	Iwe Pilatní angmaq svng vtà:ngò nø, “Yuda vsvng rì Koqkv́mpè mv̀ng namaq dvpvt shvlángaì kvt namaq èshòngnønge ma?” a:lòe.
41015010	Kadø íe wani Yesu svng shǿm rvtnø shvrúngshú vjìrìí Ang kaq dvshílv́m tvlea:tnà we svng a:ngí dǿm bǿà.
41015011	Inìgø, shvrúngshú vjìrìí nø angmaq dvpvt a:ngí Baraba shelángāshà wa røtlv́m, vsvng loksokrì svng dvzà:ngòe.
41015012	Wekvt Pilatní vrá tiqkvt angmaq svng, “Wedø íni, namaqí Yuda vsvng rì Koqkv́m, èlv́nnøng pè svng Ngàí kadø lvwv̀ngònøng?” a:lòe.
41015013	Angmaq rá vkiq lú:ngì nø, “Ang svng nàtaqo,” a:lòe.
41015014	Pilatní angmaq svng, “Pà rvtnø le? A:ngí mvgvm màshvla we kapà wàa:pmà ma?” a:- lòe. Iwe angmaq téwa vkiq lú:ngì nø, “Ang svng nàtaqò,” a:lòe.
41015015	Wekvt Pilatní vsvng loksokrì svng nøt dvshǿm mvyǿ weí, angmaq dvpvt Baraba shvlánga dv̀ng, Yesu svng nø hwíhwí re dvzá:rò dá:ngí, Ang svng vtaq nø dvshílv́m tvle bǿà.
41015016	Wekvt cìlcè rìí nø, dupe kàciq rvt rà tø̀ngnø gùrpuq vdòng svng Yesu shøl bǿà nø, angmaq tiqdap shvngbe goò nø dvkø̀:mòe.
41015017	Wekvt angmaqí Ang svng shvmoq bèlaq dvgwaò nø, bv̀nghǿ vmo zvtdv̀ng Ang svng shvmōòe.
41015018	Wedá:ngí Ang svng dvcøò nø, “Yuda vsvng rì Koqkv́m peá, gǿngzø̀l gǿngyàng leq v̄l dv̄r,” a:lòe.
41015019	Wekvtrá angmaqí kø̀mbàng tiqtá:ngí Ang vgo svng zv̀ndvtuttut vdi:pmò nø, Ang svng tø:lí vpíòe. Angmaq pvnciq tushi sórí Ang svng vgo ngǿmshì nø gø dvcøòe.
41015020	Ang svng wedø dvshá dvcø wàò dá:ngí, angmaqí shvmoq bèlaq dùng chu:tnò nø, Ang bèlaq dùng vrá dvgwāò dá:ngí Ang svng vtaqlv́m shø̄l bǿà.
41015021	Wekvt nø vtv́r rvwá kèní dì ráì nø chàng vzv́ng mvnv́m í we tiq pè, Kureni vsvng Simon lá:nò pè svng cìlcè rìí mvdø̀ng mvdaq Yesu wurgang baq dvzá:ròe. Ang nø Alesander nvng Rufus angnínvm angpè íe.
41015022	Wekvt cilcè rìí Yesu svng Golgota wa zàng svng shøl bǿà. (Golgota, wakà nø, vgo sharø rvgaq, wa kà íe)
41015023	Angmaqí muracì vshúò we bimtì Ang svng shvaqò we A:ngí màtoò.
41015024	Wurgáng taq angmaqí Ang svng vtaqò dá:ngí, Ang bèlaq dùng nø kagǿ vpvt vdu má, wa nø shvwøn dóò nø vwālshìe.
41015025	Angmaqí Ang svng vsháng nari dvgø̀ rvtø̀ taq vtaqòe.
41015026	Ang svng naò nø koò kà gø Ang mvdv̀m ramø, YUDA VSVNG RÌ KOQKV́MPÈ wa nø vrūshaq íe.
41015027	Wekvtrá angmaqí tø̄lv̄m vsvng vní pè gø Ang nvng tiqdø, ang vbàng pa tiq pè, Ang vgwé pa tiq pè, wurgang taq vtaqòe.
41015028	Yalòng nø shànshér kàru taq, ‘Ang svng nø dvrá vléò vsvng rì nvng tiqdø dvdut bǿà,’ wa vrū yà:ngà kà vhømá:mì we íe.
41015029	Chàng vzv̀ng rìí gø, angmaq vgo hwashì sórí Ang svng shvyǿ:mò nø, “Ó, Noqngø̀m tø̀ngnø èca:tnò nø, vshø̀m nií rá èwàò pè Nàé,
41015030	Nà vdè shèlutshi nø, wurgang kèní èlāshi daq lè,” a:lòe.
41015031	Wedø tiqdvchá, shvrúngshú vjìrì nvng dvrá svrarìí gø, Ang svng ze:rò sórí, angmaq shø̀n we nø, “Dvgá vsvng kaq nø shvlu:tnò we; Ang gø̀nshaq svng nø Ang shvlut la mvngutshì nìnø!
41015032	Nøngmaqí kv́m lúnlv́m rvt nøngmaqí yà:ngì dø Israel dvci Koqkv́m pè, Kristu wa pè nø, wurgang tøng kèní yalvng laq lashi daq lè,” wae. Ang nvng tiqdø wurgang taq vtaq bǿà pèní gø, wedøni Ang svng zershie.
41015033	Vyáng rvwè tiqcé vní nari kèní nv̀mtan vshø̀m nari høq nø, we móng móngkøp dødv̀ng wàá:mì.
41015034	Nv̀mtan vshø̀m nari taq Yesu nø shaqmèí vkiq sórí, “Eloi, Eloi, lama sabaktani?” wae. Wekà nø, “Ngà Gvrayá, Ngà Gvrayá, pàwá Ngà svng èlàngà ma?” wa kà íe.
41015035	Weshvnvng rip rì tiqmaqí wekà tá bǿà nìnø, “Ku, A:ngí Eliya svng gōòe,” wae.
41015036	Wekvt tiq gǿ kvlv̀ngá:mì nø, mvcat tì taq tìrvmøt tiqpù zø:nò nø, kø̀mbàng tiqtv̀ng taq dvcaqò dá:ngí, Ang svng shvaqò sórí shø̀n we nø, “Eliya di daq nø Ang svng kā daqò má yà:ngì,” wae.
41015037	Wekvt Yesu nø, shaqmèí vkiq sórí shaq dvtná:mì.
41015038	Wekvt Shanshér tø̀ngnø taqò dvkøq laqtun gø, taq mvtú kèní pvng mvtú høq, talàm díngá:mì.
41015039	Yesu nø wedø vkiq nø shaq dvtná:mì we svng, wurgang vzv̀ng lap rip we cìlcè tiqyá øpshú dupèí yv̀ng bǿà kvt, “Yapè nø jø̀ngjǿngni Gvray Angcè tiq pè ni lví dári,” wae.
41015040	Vrúm yv́ng kèní dvjaqò we svmaré tiqmvdò gø v̄le. Angmaq dvhø̀ taq Makdala Mari nv̀ng, Yakuzi ó Yose angnínvm angmè Mari gø, Salomí gø vbáe.
41015041	Yarì nø Yesu Galili rvgaqø vl dvgvp Ang mèpvng cà:nò nø Ang svng dvzø:mò rì íe. Vrá, Yesu nvng tiqdø Yerusalem wamà svng ngang lú:ngì we, dvgádø svmaré mvme mè gø weyv́ng vbáe.
41015042	Nárni vzv̀ng ni, dørø̀m høqa: tnà dvgvp, dvgø̀shilv́m angni í ráì rvtnø,
41015043	Arimatia pè Yosep dì ráì nø, Pilat yv́ng svng màsvrere chàng di nø, Yesu vnàng rø:tnòe. Yosep ang nø dvrá kàciq rvwv̄nshú dvgùng vl we mvgàm tiq pè í nø, ang gø Gvray móngdàn tuq daq we svng caò we tiq pè íe.
41015044	Yesu shìá:mì we kà Pilat dùí tá bǿà kvt dà lú:ngì nø, vsù:ngò we cìlcè tiqyá øpshúpè goò dá:ngí, Ang nø jø̀ngjǿng shìá:mì má?' wa rø:tnòe.
41015045	Cildu pèí, Yesu nø jø̀ngjǿng shìá:mì, wa ang svng v̄l bǿà kvt, Pilat dùí vnàng lòng Yosep svng tvleòe.
41015046	Yosepmí nø, vzi shv́nàng laqtun wa:nò nø, Ang vnàng ka daqà dá:ngí, vzi laqtun dù:ngì rvdu:pmò nø, chuq yà:ngà we lóngdùng dvgv̀m tiq lòng vdòng taq Ang vnàng vya:- lòe. Wedá:ngí lóngkø̀m tiqgø̀m tvrìa: tnà weí bvt shøòe.
41015047	Makdala Mari nv̀ng Yose angmè Mari angnií Yesu vnàng kayv́ng vyà:lò we yà:- ngòe.
41016001	Nárni vleá:mì dvgvp, Makdala Mari nv̀ng Yaku angmè Mari nv̀ng Salomi nø Yesu vnàng sv̀ng yøtìí vdør lv́m dvpvt, ngódorcì wa:nò nø dì ráì.
41016002	Wenár nv̀mlat nìí, sháng mvgágá angmaq di nø, nv̀m svr ráì dvgvp lóngdùng dvgv̀m yv́ng svng tuq rái.
41016003	Wekvt angmaq vrùng nø, “Dvgv̀m bv́ngkà lóngkø̀m chv̀ng kagǿí nøngmaq dvpvt tèríaa:tnì má?" wae.
41016004	Pàwá wani lóngkø̀m wegø̀m nø vtvngshaq tēē. Iwe angmaq kang ngángshi yà:ngò nìnø, lóngkø̀m gø̀m nø tvri dárà we svng yv̀ng bǿà.
41016005	Lóngdùng dvgv̀m vdòng svng gòngá:mì ke, bèlaq mùng gwashì nø, vbàng paø rung da we gùchàngré tiq pè svng angmaqí yv̀ng bǿà nìnø, angmaq dvdvm vtiqá:mì.
41016006	Wepèí angmaq svng, “Mèdedáshìnø̀ngni, namaqi nø wurgang taq vtaqa:pmà we, Nazaret pè Yesu svng èlánø̀ng we shángòe. Ang nø zuná:mì; ya yv́ng màvl. Ang svng vyàla:pmà yv́ng gø èyv̀ngnøng le!
41016007	Namaq èdìv́mnø̀ng nø, Ang nø namaq vzv̀ngzv̀ng Galili gùrwang svng di dae, wa nø Ang coqcv́nrì svng gø, Piter svng gø dètánøng. A:ngí namaq svng èvlvpshà dø, namaqí Ang svng weyv́ngø mv̀ng èyv̀ng bǿnø̀nge,’ èvl bǿnø̀ng,” a:lòe.
41016008	Wekvt angmaq nø, nipnip vdv̀n sórí lóngdùng dvgv̀m kèní bungá:mì. Iwe angmaq svre rvt, kagǿ svng gø angmaqí tiqkà gø màdvtáo.
41016009	Wenár nv̀mlat ni taq, sháng mvgágá Yesu zuná:mì mèpvng, A:- ngí cáng shvngøt lòng lúngaa:pmà mè, Makdala Mari svng vzv̀ng Ang dvtánshìe.
41016010	Wemè dìá:mì nø Yesu nvng tiqdø vl yà:ngì rì svng dvtáòe. Angmaq nøt yùr nø ngø da ke,
41016011	Yesu nø cúnshì we Marií yv̀ng dárà we kà svng angmaqí tá bǿà nìgø werì nø mvkv́m.
41016012	Yadv́ng pv̀n mèpvng, angmaq kèní vní pè nø vtv́r rvwá svng di ke, Yesu nø dvgá tiqmv̀rshv̀m shvmvtshì dv̀ng angní lvnga svng tvrà rāmø dvtánshie.
41016013	Wekvt angní lvngà vtv́ngá:mì nø, dvgá rì svng dvtáò nìnø, angní lvnga svng gø wedøni angmaq mvkv́m.
41016014	Wemepv̀ng, coqcv́n tiqcé tiq pè wa v́mpà vm nø námrung dvgvp Ang dvtánshie. Iwe, Ang zun lú:ngì mèpvng Ang svng yv̀ng dárà rì kà svng angmaq mvkv́m we nvng angmaq kv́mnøt màvl nø nøt zaq rvt Yesuí angmaq svng nga:nòe.
41016015	A:ngí angmaq svng, “Namaq nø móng døngtáng svng èdìnøng nø, svng pv̀n í dv́ngte svng Dvbùshv̀ngkà dèshvng bǿnø̀ng.
41016016	Kv́m nø tìløp løpshi gǿ nø gø̀nshaq chutchv́ng lúne; mvkv́m gǿ mv̀ng nø kàngé we vhǿmlv́m íe.
41016017	Vrá, kv́m vsvng rì svng nø shálv́m mvshv́lpvrá yadv́ng pà:ní cv̀n lú:ngòe; Angmaqí nø Ngà vbø̀ng kèní cángrì lùng bǿòe; dvgá pv̀n kà angshv́r gø angmaq shø̀n longe;
41016018	Bø̀ svng angmaqí zø:mò nìgø, shì rā pà mvtøq pvla tiqpv̀npv̀n angmaqí aq vdu nìgø, angmaq kadø gø mø̀í long. Vrá, zarì mvdv̀m angmaq wur hapshì kvt nø zarì ban longe,” a:- lòe.
41016019	Vkàngpè Yesu nø angmaq svng kà shø̀n dá:ngí, Ang nø muqlàng taqlap svng tv̀m vbun bǿà nø, Gvray vbàng pa yv́ng rúngá:mì.
41016020	Wekvt coqcv́nrì angmaq búng á:mì nø, kayv́ng màyv́ng mvshǿl dvshvng bǿà. Vkàngpè gø angmaq nvng tiqdø bv̀nlì wa nø, angmaqí dvsha: ngò we mòngkà nvngnvng shálv́m gømla dvzà:nò weí shvkse wàò nø shvdøng shvngà:ngòe.
42001001	Vshaq pè Tiopiluá, nøngmaq dvhø̀ taq bø̀ná:mì we mvshǿl rì dang nø kàru vrū vsvng mvme v̄le.
42001002	Angmaqí nø nvmlat kèní angmaq neí yà:ngò nø mvshǿl welòng dvsha:- ngò rìí shø̀:nò dø tiqdvchá vrū mvsø: ngò we íe.
42001003	-
42001004	Ngàí gø welòng døni yadv́ng pv̀n shvngbe svng nv̀mlat kèní shvla mvcha gùn dvtøp bǿngà. Wervt nà svng dèshv̄nga bǿì we kàrì nø jø̀ngjǿng dìnge, wa nàí gø shá lúnlv́m dvpvt tiqsvng mvza ang dvtí v̄l dø nà svng vrūa nìnø shvlae, wvng dvdvmò nø vrongvtnò we íe.
42001005	Herod nø Yuda móng koqkv́m wáshì dvgvp, Abiya mvdò taq Zakaria lv́nshi we shvrúngshú tiq pè v̀l yà:ngì. Ang chø̀mmè gø Aron ang pvlí pvlaq tiq mè í we, ang bø̀ng nø Elizabet íe.
42001006	Angní svmā nø Gvray mv́rdv̀ngø døngman vsv̀ng í nø Vkàngpè dvkv́mkàrì nvng dvrá rì shvngbe svng shvlá wa cà:nò vsvng íe.
42001007	Elizabet nø vdǿm í nø angní cvrǿng ráì høq angcè màdá.
42001008	Zakaria nø Gvray mv́rdv̀ngø shvrúngshú bv̀nlì wàlv́m angjā vhøm ráì nø bv̀nlì dvzømshi dvgvp,
42001009	shvrúngshú vtóng dø tiqdvchá shvwøn dó bǿà kvt Vkàngpè noqngø̀m tø̀ngnø vdòng taq, ngórcì wv́rtv̀ng wv́r nvng gònglv́m ang svng lut bǿà.
42001010	A:ngí ngórcì wá:rò rvtø̀ taq, bashà rì loksok shvngbeí nø vngám lapmø̄ vjú rø:tnòe.
42001011	Wekvt Vkàngpè dvzv́r tiq gǿ nø ngórcì wv́rrà vbàng paø̄ rip daqì nø, ang svng dvtánshie.
42001012	Zakariaí yv̀ng bǿà kvt shérvkaq svrē lú:ngì.
42001013	Wekvt muqlàng dvzv́r gǿí ang svng, “Zakariaá, mèsèrēni. Nà èrøt kà Gvrayí ètáā bǿì. Nvchø̀mmè Elizabetní nø nà dvpvt angcè tiq pè gv̀l daqòe. Ang bø̀ng nø Yohan, wa tǿ ràe.
42001014	Nàí nø ang rvt dvbùlv́m èlún lú:ngòe; dvgá vsvng rì gø ang gv̀l daqò rvtnø dvbù longe.
42001015	Kadø íe wani Vkàngpè mv́rdv̀ngø ang nø rïng we í lōng nø, nø̀ vmuq gø, mvshaqtì gø ang mvaq. Ang nø angmè góng kèní ni Shanshér Pvlacè dv̀nzø̀ng longe.
42001016	A:ngí Israel dvcì cèrì mvmē svng lin lú:nò nø, angmaq Kàngpè Gvray kaq vwv́ngshì dvzv́r lú:ngòe.
42001017	Ang nø Eliya døni nøt lø̀m nø jórnònggùn nvng tvp Kàngpè vzv̀ngzv̀ng di daqe. Kàngpè dvpvt bashà tiq mvdò dvgǿa lúnlv́m rvt, a:ngí nø angpè nvng angcè maq vrv́m dvzv́r lú:ngòe. Kà mvta rì gø døngman we zitnøt kaq vwv́ngshì dvzv́r lú:ngòe," a:lòe.
42001018	Zakariaí muqlàng dvzv́r svng, “Ngà nø cvrǿng rángà; ngà chø̀mmè angbat gø vlē ráì. Ini yalòng dìng we nø ngàí kapà kèní lvshángònøng?” a:lòe.
42001019	Muqlàng dvzv́r gǿí ang svng yadø a:lòe. “Ngà nø Gvray mv́rdv̀ngø rip pè Gabriel ǿngà nø, nà svng dvbùlv́m shv̀ngkà yalòng dvtálv́m rvt ngà svng dèzv́r dakngà we íe.
42001020	Eyà:ngò, ngà kàrì svng nà mèkv́m rvtnø, yadv́ng pv̀n shini màhø̄m rā dv́ngte nà nø màá èí long nø, kà shǿn mèlún lú:ngò. Iwe angrvtø̀ høqa: tno dvgvp ngà kàrì nø vhø̄m rāe,” a:lòe.
42001021	Bashà rìí nø Zakaria svng cāò we, Shanshér tø̀ngnø vdòngø ang poni tø̀má:mì rvt dàe.
42001022	Ang léshi daqì kvt nø, angmaq svng kà shǿn màshvlá lú:ngì rvt noqngø̀m tø̀ngnø vdòngø̄ a:ngí shø̀ngran yv̀ng bǿà we svng angmaqí dǿm bǿà. Ang nø màá lè í dá:rì nø, angmaq svng màá kà wa gvzv́m mv̄nshìe.
42001023	Shanshér tø̀ngnø taq ang dvzø̄mshì rà we angni gømá:mì kvt ang chø̀m svng loá:mì.
42001024	Wenila mèpvng chà:mí angchø̀mmè Elizabet nø, góngshvng mø̀í lú:ngì nø pungwà shvlá høq ang wāwā kúrshi sórí yadø wae;
42001025	“Vsv̀ng dvhø̀ yv́ng ngà shvraq màchaq ǿngà we svng A:ngí lúālv́m rvt, Vkàngpèí ngà kaq yv́ng ètv̀mv́m dakngà nø, ngà svng yadø èwv́ngāng bǿngà,” wae.
42001026	Vchuq shvlá mèpvng, muqlàng dvzv́r Gabriel svng Gvrayí Galili rvgaq Nazaret, tǿò mvrìng taq,
42001027	Mari tǿò we chø̀myoré vjø̀ng mè v̄l yv́ng svng dvzá:ròe. Ang nø Dawi dvgø̀ng taqkèní Yosep lá:nò we tiq pè svng vdv́nshìshaq íe.
42001028	Muqlàng dvzv́r gǿ nø Mari v̄l yv́ng gòngá: mì nø ang svng, “Jejú vtv̄ng èlú:nò mè nà, pàmará! Vkàngpè nø nà nvng tiqdø v̄le,” a:lòe.
42001029	Pamvrà wa kà welòng rvt Mari vnv́ná:mì nø, kà yalòng nø kadø wa kà í má, wa nø nøt vdòngø dvdáshìe.
42001030	Wekvt muqlàng dvzv́r gǿí ang svng, “Mariá, mèsèrēni; nàí nø Gvray mv́rdv̀ngø jejú èlún bǿà.
42001031	Eyà:ngò, nà nø góngshv̄ng mèí long nø, angcè tiq pè ègv̀l daqòe. Ang bø̀ng nø nàí Yesu, wa tǿ ràe.
42001032	Ang nø rïng we í long nø, Ang svng nø vháng vtvng pè Angcè Pè, v̄l lú:ngòe. Vrá, Vkàngpè Gvrayí angkop angkàng Dawi koqkv́m rúngtv̀ng gø Ang svng zí lú:ngòe.
42001033	Ang nø Yaku dvcì cèrì mvdv̀mø dvciq lvpat koqkv́m wáshì longe. Ang móngdàn nø kadvgvp gø màlevm,” a:lòe.
42001034	Wekvt Marií, “Ngà nø lvngàré nvng gø shini màshóngshø̀ng ke, kadø̄wa yalòng lvbø̀n daq ni?” a:lòe.
42001035	Muqlàng dvzárí vtà:- ngò nø ang svng, “Nà svng Shanshér Pvlacè lāshi daq nø, vháng vtv̄ng pè Ang jórnònggù:ní nà svng dèkøq daqe. Wedø í rvtnø nàí ègv̀l daqò we cv̀mré pè nø Shanshér pè, Gvray Angcè Pè, wā tǿ lú:ngòe.
42001036	Etáò, ku, nvrì nvrvpmè Elizabet gø cvrǿng ráì dvgvp wā angcè tiq pè ríòe. Vsa:ngí vdǿm íe, a:lò mè nø góngshvng mø̀í we akvt vchuq shvlá íá:- mì.
42001037	Kadø íe wani Gvrayí wá mvlú: nò we pà gø màvl,” a:lòe.
42001038	Wekvt Marií, “Eyà:ngò, ngà nø Vkàngpè Ang vshuqmè ǿngàe. Nà èshø̀n dø tiqdvchá ngà taq laq í daq,” a:lòe. Wekvt muqlàng dvzv́r nø ang yv́ng kèní vtv́ngá:mì.
42001039	Wemèpvng nilaí Mari búng nø, Yuda rvgaq shigùng móng tiq mvrìng svng cancan dìá:mì.
42001040	Zakaria chø̀m svng ang gòngá:mì nø, Elizabet svng pàmvrà a:lò nø dvhø̄mshìe.
42001041	Mari pàmvrà wa kà svng Elizabetní tá bǿà chàng, ang góng taq cv̀mré gǿ chóngshì lú:ngì nø, Elizabet gø Shànshér Pvlàcèí dv̀nzø̀ng taqsórí,
42001042	shaqmèí shø̀n we nø, “Svmarérì í dv́ngte dvhø̀ taq nàí nø ìshøt ìgvn èlú:nòe. Nà góng taq vl we cv̀mré cèí gø ìshøt ìgv̀n lú:nòe.
42001043	Ngà Vkàngpè angmè ngà yv́ng svng tùng di høq nø, kadø í nø yadø nàpǿngvtnà ma?
42001044	Ku, nà pamvrà èwā kà ngàí tángò chàng, ngà góng taq v̄l we cv̀mré nø dvbùnø:tní chóngshi lú:ngì.
42001045	Vkàngpèí ang svng shø̀n daqà kàrì shvngbe nø vhø̄m longe, wa nø kv́m we svmaré yamèí mv̀ng ìshøt ìgv̀n lú:nòe,” wae.
42001046	Wekvt Mari nø yadø wae: “Ngà dòngnø:tní Vkàngpè svng shvrïngòe.
42001047	Ngà pvlàcè gø ngà Chv́ngkàngpè Gvray taq dvbònge.
42001048	Kadø íe wani màpǿng we Ang vshuqmè svng A:ngí yv́ng ètv̀mvm bǿngà. Eyv̀ngnø̀ng, akvt kèní kukaq mvrïl nø mvrïl vrà:mí ngà svng, ishøt ìgv̀n lún mè, èv̄l longe.
42001049	Kadø íe wani nònggùn jòrpè A:ngí nø, ngà dvpvt rïng we bv̀nlì èwv́ngāng bǿngà; Ang vbø̀ng gø shànshére.
42001050	Ang svng vpǿ svrē vsv̀ng rì kaq nø, mvrïl larïl A:ngí dvsházāòe.
42001051	Ang wur nònggùn kv́ng we bv̀nlì A:ngí wà bǿà. Shvrïngshì rì svng nø, A:ngí dvkāng bǿà.
42001052	Dùgàmzø̀rì svng nø øpkv́ng rúngtv̀ng kèní dvjáò nø, cipshì rì svng mv̀ng A:ngí shvri:- ngòe.
42001053	Svrí shìrì svng nø gv̄m we v́mpàí dvkāò nø, mvgàmrì svng nø A:ngí vhúng shvlō bǿà.
42001054	Nøngmaq vkop Vkàngmaq svng dv́n yà:- ngà dø tiq dvchá, A:ngí nø Ang vshuq Israel svng dvbvng daqà.
42001055	Abraham nvng ang dvcì cèrì svng dvciq lvpat Ang dvsházā nøt dvtan daqà," wae.
42001056	Mari nø, Elizabet nvng vshø̀m shvlá dv́ngte vl dá:- ngí ang chø̀m svng loá:mì.
42001057	Elizabet nø angcè gv̀llv̀m rvtø̀ gø̀ ráì kvt angcè tiq pè gv̀l daqà.
42001058	Vkàngpèí Elizabet kaq dvsházānøt dvtàn daqà we kà tiqdv́ng vsv̀ng rì nvng angrì angyang rìí tá bǿà kvt, ang nvng tiqdø dvbùe.
42001059	Vshvt ni wani taq cv̀mrécè svng rvmø̄l vtóng cv̀nlv́m angmaq dì ráì nø, ang svng gø angpè bø̀ng dø Zakaria, wa tǿālv́m dá:nòe.
42001060	Iwe angmèí nø, “Mvdaq; ang svng nø Yohan tǿlv́m íe,” a:lòe.
42001061	Angmaqí ang svng, “Nvrì nvrvp rì dvhø̀ taq wedø tǿshi we nø tiq gǿ gø lā màvl ni,” a:lòe.
42001062	Wervt angmaqí angpè svng màá kà gvzv́mshì weí, ang svng kadø tǿ mèyǿe, wa rø:tnòe.
42001063	A:ngí nø rūshvp tiq gø̀m lùò nø, ang bø̀ng nø Yohan íe, wa vrū lú:ngà rvt angmaq shvngbe dádv̀ng wàá:mì.
42001064	Wekvt chàng Zakaria ang nònggøp áshì nø, ang pvlè gø vpǿn lú:ngì nø, Gvray kaq shvrïng shvtàòe.
42001065	Weyv́ng kèní angmaq gùrhø̄m v̄l vsvng rì dvdvm vtiq nø, kà yarì nø Yuda rvgaq shìgùng móng kāyv́ng màyv́ng dvshv̄ng bǿà.
42001066	Tá lú:nò rì í dv́ngteí nø angmaq nøt vdòngø kà yarì mvsø̄: ngò nø, “Wedø íni cv̀mré yapè nø kadø í we tiq pè í longe ma?" wae. Pàwálv́m wani Vkàngpè Ang wūr nø cvmrépè nvng tiqdø v̄le.
42001067	Wekvt angpè Zakaria nø Shànshér Pvlacè dv̀nzø̀ng weí kà dvtut lú:ngì nø yadø wae.
42001068	“Vkàngpè, Israel dvcì cèrì Gvray kaq dèshv̄ngnøng! Kadø íe wani Ang bashà rì svng A:ngí tìn daqà nø, angmaq svng chutchv́ng daqà.
42001069	Ang dvzømshú Dawi dvgø̀ng taq, Gønshaq dvtutnā we Vrø̀ng tiq táng nøngmaq dvpvt bung dvzv́r bǿà.
42001070	Yalòng nø da rì bàn kèní Kàngpèí rvhiq yà:- ngà we kàdvtutshúrì nònggøp kèní A:ngí shø̀n yà:ngà dø,
42001071	nøngmaq kaq ngv̀nshà rì taqkèní gø, shèngōì rì wur taqkèní gø, shvlutlv́m dvpvt nvng;
42001072	nøngmaq vkop vkàng rì svng dvsházālv́m dv́n yà:ngà lòng gø dvtà:no nø, Ang shànshér we kàgvp svng gø dvdv̄m rǿnlv́m dvpvt,
42001073	nøngmaq vkop vkàng Abraham svng dvgv́mshì we kàí dv́na yà:ngà dø,
42001074	-
42001075	ngv̀nshà rì wūr taqkèní nøngmaq svng shelu:tni nø, nøngmaq cúnshaì angni í dv́ngte taq, shànshérnøt nvng døngman nø:tní màsvrēre Ang svng dvzø̄m lúnlv́m dvpvt íe.
42001076	Cv̀mré pèá, nà svng nø Vháng vtvng pè Ang kàdvtutshú èv̄l longe. Kadø íe wani nà nø Vkàngpè dvpvt tvrà dvgǿālv́m rvt Ang vzv̀ngzv̀ng èdi longe.
42001077	Nàí nø Ang bashà rìí angmaq mvrà chutnā lú:nò yv́ng kèní, chutchv́ng we jejú shá dèzv́r lú:- ngòe.
42001078	Nøngmaq Gvray Ang dvsházā we jejú rvtnø, vháng shvlap kèní vyángtùng dègáā daqshà.
42001079	Yalòng nø dø vdòng nvng shì bàngzì vdòng taq rungrì svng vwānāò nø, nøngmaq hírì gø mòngzø̀l tvrà dāng taq shø̄llv́m dvpvt nøngmaq svng ètìn daqshà,” wae.
42001080	Cv̀mrépè mv̀ng nø té mvnshì lú:ngì nø, ang pvlàcè gø nònggùn kv́ng lú:ngì. Israel vsv̀ng rì kaq dvtánshilv́m angni mvhøqò dv́ngte ang nø rvgaq mvgūng móngø̄ v́ldv̀ng wae.
42002001	Wenila taq, Kesar Agustusí ø:pmò we móng wál shvngbe taq v̄l we bashà rì nø bø̀ng vrūshì ràe, wa nø vmíng dvkā:ngòe.
42002002	Yalòng nø Siria móng taq Kureniu gàmzø̀ wáshì dvgvp, vsv̀ng bø̀ng nv̀mlat vrūò poq íe.
42002003	Vsv̀ng shvngbe nø, vbø̀ng vrūshilvm, vdè nø vdè rvwá svng vtv́nge.
42002004	Yosep gø Dawi dvgø̀ng rvpcè tiq pè í rvtnø, Galili rvgaq Nazaret mvrìng kèní búngá:mì nø, Yuda rvgaq Dawi mvrìng Betlehem svng dìá:mì.
42002005	Ang nvng tiqdø ang svng vdv́nshishaq mè Mari gø bø̀ng vrūshilv́m rvt dìá:mì. Wedvgvp Mari nø góngshv̄ng mø̀í.
42002006	Angní weyv́ngø vl dvgvp, Mari angcè gv̀llv̀m rvtø̀ gø̀ ráì.
42002007	A:ngí angcè vlat tiq pè gv̀l daqà nø, rvwéí møqò sórí nìnà kūng taq dvbǿ:mòe. Pàwálv́m wani zaqlè chø̀m taq nø angní v́lrà mvchǿng.
42002008	Wervgaqø̄, vyv̀ng roqrì nø zø̄mwàngø yaqdø̀:ngí angmaq vyv̀ngrì roqò nø v̄le.
42002009	Vkàngpè Ang muqlàng dvzv́r tiq gǿ nø angmaq shvnvngø̄ rip daqì nø, Vkàngpè Ang pòngbàng gø angmaq gùrhø̄m shór daqì rvt, angmaq shérvkaq svreá:mì.
42002010	Wekvt muqlàng dvzv́r gǿí angmaq svng, “Mèsèrenøngni; ètánøng, bashà rì shvngbe dvpvt vtv̄ngkèní dvbùlv́m shv̀ngkà shvlá ngàí ríā daqshà.
42002011	Kadø íe wani, dèni Dawi mvrìng taq namaq dvpvt Chv́ngshú tiq pè gv̀l bǿà. Ang nø Kàngpè Kristu íe.
42002012	Welòng shálv́m mvshv́lpvrá nø, sv̀ngshv́rcè nø rvwéí møqò nø, nìnà kūng taq dvbǿ:mò we svng namaqí èyv̀ng bǿnø̀nge,” a:lòe.
42002013	Wekvt tiq dvshaqí muqlàng dvzv́r loksok nø muqlàng dvzv́r wegǿ nvng tiqdø rip nø Gvray kaq shvrïng shvtàò sórí,
42002014	“Vháng vtv̄ng yv́ng Gvray svng shèrïngnøng, rvgaq tø̀mø Ang wv́mshì rìí nø mòngzø̀l lòng laq lú:nò,” wae.
42002015	Muqlàng dvzv́r rì angmaq yv́ng kèní rv́lshi nø muqlàng kaq vtv́ngá:mì mèpvng, vyv̀ng roqrì vrùng nø, “Betlehem svng nøngmaq akvtni dìì nø, Vkàngpèí dètá daqsha we yalòng bø̀ná:mì we svng yv̀ngá: mì,” wae.
42002016	Angmaq cāncān weyv́ng svng dìá:mì nø, Mari nvng Yosep svng gø, nìnà kūng taq dvbǿ:mò we sv̀ngshv́rcè svng gø lá lún bǿà.
42002017	Angmaqí yv̀ng bǿà kvt, cv̀mré yagǿ dāng angmaq svng dvtá daqà kàrì angmaqí dvsha:ngòe.
42002018	Vyv̀ng roqrìí shø̀:nò kàrì tá lú:nò dv́ngte nø dádv̀ng wae.
42002019	Marií mv̀ng nø, kà yarì shvngbe ang nøt vdòngø mvsø: ngò nø dvda:mòe.
42002020	Vyv̀ng roqrì nø muqlàng dvzá:rí dvtá daqà dø tiqdvchá, tá gø tá bǿà, yv́ng gø yv̀ng bǿà rì shvngbe rvtnø, angmaqí Gvray dvgùng dvshv̄ng mā:nò nø, shvrï:ngò taqsórí vtv́ngá:mì.
42002021	Vshvt ni wa ni taq cv̀mré pè svng rvmø̄l vtóng cv̀nlv́m angni gø̀ ráì kvt, angmè góng taq shini màvl dvgvp kèní muqlàng dvzá:rí bø̀ng vtǿshaq í dø tiqdvchá Ang svng Yesu, wa bø̀ng tǿòe.
42002022	Moshi Dvrá taq vgvnshaq dø dvshàn dvshérshilv́m angni gø̀ ráì dvgvp, angní nø cv̀mré pè baqò nø Gvray kaq shvrúngālv́m Yerusalem svng ngāngá:mì.
42002023	Kadø íe wani, Vkàngpè Dvrá Kàru taq, “Vlat gà:lò we lvngàré pè vrv̀m nø Vkàngpè svng shvrúnga ràe,” wa vrū yà:ngà.
42002024	Kàngpè Dvrá taq kuqcø̀l tiq shvgøp, mø̀íni kaø̄ cè vní go shvrúnga ràe, wa vshǿnshaq dø tiqdvchá angníí Gvray kaq shvrúngaòe.
42002025	Simeon tǿò we vsv̀ng tiq pè nø Yerusalem wamà taq v̄le. Ang nø døngman nøtlø̀m pè í nø, Israel dvcì kaq nøt shvlø̀m daqò lòng svng cāòe. Shanshér Pvlacè gø ang nvng v̄le.
42002026	Vkàngpè Ang Kristu svng mèyà: ngò dv́ngte nà nø mèshì long, wa nø Shànshér Pvlàcèí ang svng dvtáshaq í dá:rì.
42002027	Shanshér Pvlàcèí ang svng shø:lò nø noqngø̀m tø̀ngnø taq welv̄ng ni gòng ráì. Wekvt Dvrálòng vtóng v̄l dø tiqdvchá cv̀nlv́m rvt, angpè angmè níí cv̀mré pè Yesu dvgònga:tnà ke,
42002028	Simeoní cv̀mré pè svng ang wur taq vbū:nò sórí, Gvray kaq shvrïng shvtàò nø yadø wae.
42002029	“Vkàngpèá, Nà èshø̀n dø tiqdvchá, Nà vshuqpè ngà svng akvt mòngzø̀l dø shèlōngà.
42002030	-
42002031	Nàí bashà dvcì rì mv́rdv̀ngø dègø̀ yà:ngà we, Nà Chutchv́ng jejú svng ngàí yv́ng lún bǿngà.
42002032	Ang nø wv́ngzà rì svng vwanalv́m gálong í nø, Nà bashà Israel dvcì ngø̀rdvgùng gø Ang ni íe,” wae.
42002033	Yesu dāng shø̀:- nò kàrì rvtnø, angpè angmèní nø dádv̀ng wae.
42002034	Simeoní angmaq svng shvmán dvgǿ:ngò nø angmè Mari svng a:lò we nø, “Eyà:ngò, cv̀mré yapè nø Israel dvcì cèrì taq, mvmē gǿ vtv́llv́m dvpvt gø, mvmē gǿ kungshìlv́m dvpvt gø; vrá vsvng vbø̄nshilv́m mvshv́lpvrá gø ílv́m dvpvt rvhiqshaq pè íe.
42002035	Vrá, mvmē gǿ nøt taq dvdā:mò rì dvtánālv́m dvpvt gø Gvrayí rvcà:ngò pè íe. Yapè rvtnø nà dòngnøt svng gø shv̀m mvsǿ:rí yaqò dø èyaqvtne,” a:lòe.
42002036	Vrá, Yasher dvcì Panuel angcè mè í we kàdvtutshú, Anna tǿò we shaqré tiq mè v̄le. Ang nø shvzø̄ngshi bǿì mèpvng shvngøt nǿng v̄l dá:ngí ang chø̀mpè shì nø,
42002037	vshvtcé vbì nǿng høqa:tnà we memà tiq mè íe. Ang nø noqngø̀m tø̀ngnø̄ kèní màléshìshaq, v́mpà gø màv́mv́m vnatshi nø júrø:tnò weí vyáng yaqdø̀ng Gvray kaq dvzø:mò we tiq mè íe.
42002038	Wervtø̀ taqni ang gø weyv́ng gòng lú:ngì nø, Gvray kaq oqà wā taqsórí, Yerusalem rì chutchv́ng daqò we svng nøt vlǿmshi nø cā dáò rì í dv́ngte kaq cv̀mré gǿ dāng shǿn mā:nòe.
42002039	Yosep nvng Mari nø Vkàngpè Dvrá dø tiq dvchá, pv̀n vrv̀m cv́n dvgø̄m bǿà dá:ngí, Galili rvgaq Nazaret mvrìng svng vtv́ngá:mì.
42002040	Cv̀mré pè nø té mv̄nshì lú:ngì nø, zitnøt rálnøt zø̀ng taqsórí, nònggùn kùngà gø kv́ng mv̄nshì lú:ngì. Vrá, Gvray Ang jejú gø Ang mvdv̀mø vhapme.
42002041	Nǿng vrv̀m Yesu angpè angmèní nø Yerusalem Shvlē Boy svng die.
42002042	Ang bat tiqcé vní nǿng høqa: tnà nǿng gø, angwà bóy vtóng dø cà:no nø, angmaq wedø bóy svng dìá: mì.
42002043	Bóy wá dv́ng bǿà rvt angmaq loá:mì ke, lvngà svré Yesu nø mèpv̄nglap Yerusalemø vlā ráà we angpè níí nø mvdǿ:mò.
42002044	Ang nø rv̀mnvng cèrì nvng vleá:mì lá:no nø tiq ni dí tvrà høq bǿà kē, ang rì angrvp rì nvng vshákē vsv̀ng rì dvhø̀ø̄ láò nìgø,
42002045	Ang svng lá mvlún bǿà rvt, angní nø Yerusalem svng bat vtv́ng nø láá:mà.
42002046	Vshø̀m ni mèpvng wa, noqngø̀m tø̀ngnø vdòngø̄ Ang nø shvngøtshúrì dvhø̀ø̄ rūng nø, angmaq kà gø tá mā:nò nø, angmaq svng røt gø røt mā:nò nø v̄l dā we, angníí lá lún bǿà.
42002047	Ang kà táò rì shvngbe nø, Ang zitnøt rálnøt v̄l we nvng A:ngí vtà:ngò kàrì svng dàe.
42002048	Ang svng yv̀ng bǿà kvt angní vtiq á:mì. Wekvt angmèí Ang svng, “Vcèá, pàwálv́m ngàní svng yadø dvshá èwāshàe ma? Nvpè ó ngàní nø Nà rvtnø nøt dvshàshì sórí Nà svng lávtshà,” a:lòe.
42002049	A:ngí angní svng, “Pàwálv́m Ngà svng èláshàe? Ngà nø Vpè chø̀m taq v́l rà we svng nàníí mèsháshò ma?” a:lòe.
42002050	Iwe A:ngí a:lò kà svng angníí mvcí:ngò.
42002051	Wekvt Ang nø angní nvng tiqdø yøtshi nø Nazaret mvrìng svng loá:- mì. Ang nø angníí ø:pmò we lv̀ngpv̄ng kà tā nø v̄le. Angmèí mv̀ng nø ang nøt vdòngø̄ kà yadv́ngte shvngbe mvsø̄:ngòe.
42002052	Yesu nø zitnøt rálnøt tǿng mvnshì nø, Ang góng gø té lú:- ngì taqsórí, Gvray mv́rdv̀ngø gø, vsv̀ng mv́rdv̀ngø gø, zø̄ā lún we luq mv̄nshì lú:ngì.
42003001	Tiberiu Kesar dani pè wáshì we tiqcé pùngwà nǿng taq, Yuda rvgaqø gàmzø̀ nø Pontus Pilat wáshì nø, Galili rvgaqø̄ vbì wál tiq wál dù nø Herod wáshìe. Angnv̄m pè Pilip nø Iturea nvng Trakonitis rvgaq vbi wál tiq wál dù wáshìe. Vrá Abilin rvgaqø vbì wál tiq wál dù nø Lisania wáshì dvgvp;
42003002	Annas nvng Kayafas nø shvrúngshú vgō wáshì yà:ngì. Wenila taq Gvray mòngkà nø rvgaq mvgūngø v̄l we Zakaria Angcè pè Yohan svng tuq daqì.
42003003	Yohan nø mvrà chutnā lúnlv́m dvpvt, nøt língshì nø tìløp løpshi rà we mvshǿl dvsha: ngò sórí, Yordan tìwàng rvgaq gùrhømhøm vwúshìe.
42003004	Yalòng nø kàdvtutshú Esaya kàru taq, “Rvgaq mvgūng yv́ng vsvng tiq gǿ vkiq we kà nø, ‘Vkàngpè tvrà dègǿanø̀ng, Ang tvrà mèdóngānøng.
42003005	Vkung kvroq vrv̀m dvzǿ:- ngò nø; mvrùl zø̀ngkv̀ng í dv́ngte gø lip bǿòe. Mvkwiq mvkwv̄ng rì svng mvdú:- ngò nø; Bvnì bvlut tvrà rì gø dvjø̄l bǿòe;
42003006	Svngpv̀n shvngbeí nø, Gvray chutchv́ng we jejú svng yv́ng lún lú:ngòe,” wa vrū yà:ngà dø tiqdvchá bø̀ná:mì we íe.
42003007	Wervtnø Yohan wūr taq tiløp løpshilv́m di ráì we vsv̀ng loksok mvdò svng a:ngí a:lò we nø, “Bø̀ shvràng dvcì cèrìé, dvgáni tuqdaq we shv̀mná høp lòng taqkèní vtshìlv́m dvpvt kagǿí dèshatnønge ma?
42003008	Jø̀ngjǿng namaq nøt èlíngshìnø̀ng we shvkse dètan lóngnøng. Namaq nø, ‘Nøngmaq vkop vkàng nø Abraham èíaìe,’ wa mèshø̀nnøngni. Kadø íe wani ngàí namaq svng v̄la:tnìni, Gvrayí nø lóng yarì taqkèní Abraham angcǿ angcè ílv́m dvbūng ngu:tnòe.
42003009	Wv̄rdi nø akvtni shǿngrì angrø taq dvcì:nòe. Shvla we angshí mvshí we shǿngtø̀ng shvngbe nø rǿ:mò nø svmi svng wv́r bǿòe,” a:lòe.
42003010	Vsv̀ng loksokrìí ang svng, "I nìnø nøngmaq kadø wáshì ràì ma?” wa rø:tnò rvt,
42003011	A:ngí vtà:ngò nø, “Belaq vní dùng vdá gǿí nø màdá gǿ svng laq vwv́naò. Vmlv́m vdá gǿí gø màdá gǿ svng laq shvá:mò,” a:lòe.
42003012	Kùyà gúnrì gø tiløp løpshilv́m dì ráì nø, “Svra pèá, nøngmaq kadø wáshì ráì ma?” wa rø:tnòe.
42003013	Yohaní angmaq svng, “Gúnlv́m dvdūshaq mvdv̀m vché dø mègúnnøngni,” a:lòe.
42003014	Cìlcè rìí gø ang svng, “Nøngmaq nà; kadø wáshì ráì ma?” a:lòe. Yohaní werì svng, “Kagǿ yv́ng kèní gø mvhø̀ mvhut gv̀msùng mèlùv́m nøngni; cé gø mècéshìnøngni. Namaqí èlúnnøng we zìbè taq nøt èshø̀mnø̀ng,” a:lòe.
42003015	Bashà rì nø Kristu di daq we svng vlǿmshi nø caò we í rvtnø, Yohan nø Kristu we pè dv́ng mø̀í, wa nø dvdáshì rvtnø,
42003016	Yohaní angmaq shvngbe svng a:lò we nø, “Ngàí nø namaq svng tì taq wā tìløp løpmaìe. Ngà mvdv̀m té rïng we tiq pè nø, ngà mèpvng di daqe. Ang híshvnam svnhǿng pǿnālv́m vshuq bv̀nlì wàlv́m gø ngà nø màpǿng. A:ngí nø, Shànshér Pvlacè taq gø, svmi taq gø, namaq svng èløpmvtnønge.
42003017	Ang wur taq làwøt lá:ngò nø lakòn tø̀m lānglāngwa dvshèr lú:- ngòe. Zong nø Ang vzá taq rvdāò nø v̄mpv́l nø maq mvdv́ngshi we svmi taq wv́r bǿòe,” a:lòe.
42003018	Yohaní nø Dvbùshv̀ngkà dvshā:ngò we nvng lïnkà dvgá dø mvmēí bashà rì svng shvngø:tnòe.
42003019	Wedø ínìgø vbì wál tiq wál dù Herod svng nø, angnvmpè Pilip chø̀mmè Herodia gv̄lshi rvtnø gø; vrá a:ngí wà bǿà we dvgádø bv̀nlì mvgv́m rì shvngbe rvtnø gø, Yohaní ngv̄na:pmà rvtnø,
42003020	Herodní Yohan svng tūng taq rú:ngoe. Herod nø yadøni mvrà werì mvdv̀m mvrà shvluqshìe.
42003021	Bashà rì shvngbe tìløp løpshi bǿì kvt, Yesu gø tiløp løpshi bǿì. Ang vjú røt lú:ngì dvgvp muqlàng vtáná: mì nø,
42003022	Shànshér Pvlacè nø kaø̄cè dø vshv́m we Ang mvdv̀m tap daqì. Wekvt muqlàng kèní kà tiq lòng shø̀n daqì nø, “Nà nø Ngà Shóngshø̀ng we Ngàcè pè èíe; Nà svng Ngà gvzà dvbònge,” wa daqì.
42003023	Yesu mvshǿl shvngøt pv́ngshì dvgvp Ang nø vshø̀mcé nǿng dv́ngte í ráì. Vsvng rìí Ang nø Yosep angcè íe, lá:nòe. Yosep nø Eli angcè íe.
42003024	Eli nø Matat angcè; Matat nø Lewi angcè; Lewi nø Melki angcè; Melki nø Yannay angcè; Yannay nø Yosep angcè;
42003025	Yosep nø Matatia angcè; Matatia nø Amos angcè; Amos nø Nahum angcè; Nahum nø Esli angcè; Esli nø Nagay angcè;
42003026	Nagay nø Maat angcè; Maat nø Matatia angcè; Matatia nø Semein angcè; Semein nø Yosek angcè; Yosek nø Yoda angcè;
42003027	Yoda nø Yohana angcè; Yohana nø Resa angcè; Resa nø Zerubabel angcè; Zerubabel nø Shealtiel angcè; Shealtiel nø Neri angcè;
42003028	Neri nø Melchi angcè; Melchi nø Addi angcè; Addi nø Kosam angcè; Kosam nø Elamadam angcè; Elamadam nø Er angcè;
42003029	Er nø Yoshuya angcè; Yoshuya nø Eliezer angcè; Eliezer nø Yorim angcè; Yorim nø Matat angcè; Matat nø Lewi angcè;
42003030	Lewi nø Simeon angcè; Simeon nø Yuda angcè; Yuda nø Yosep angcè; Yosep nø Yonam angcè; Yonam nø Eliakim angcè;
42003031	Eliakim nø Melea angcè; Melea nø Menna angcè; Menna nø Matata angcè; Matata nø Natan angcè; Natan nø Dawi angcè;
42003032	Dawi nø Yeshi angcè; Yeshi nø Obed angcè; Obed nø Boazi angcè; Boazi nø Salmon angcè; Salmon nø Nashon angcè;
42003033	Nashon nø Aminadab angcè; Aminadab nø Ram angcè; Ram nø Hezron angcè; Hezron nø Perezi angcè; Perezi nø Yuda angcè;
42003034	Yuda nø Yaku angcè; Yaku nø Isak angcè; Isak nø Abraham angcè; Abraham nø Tera angcè; Tera nø Nahor angcè;
42003035	Nahor nø Seruk angcè; Seruk nø Reu angcè; Reu nø Peleg angcè; Peleg nø Heber angcè; Heber nø Shela angcè;
42003036	Shela nø Kaynan angcè; Kaynan nø Arpakshad angcè; Arpakshad nø Shem angcè; Shem nø Nowa angcè; Nowa nø Lamek angcè;
42003037	Lamek nø Metusela angcè; Metusela nø Enok angcè; Enok nø Yared angcè; Yared nø Mahalalel angcè; Mahalalel nø Kaynan angcè;
42003038	Kaynan nø Enosh angcè; Enosh nø Shet angcè; Shet nø Adam angcè; Adam nø Gvray angcè í yà:ngì.
42004001	Yesu nø Shànshér Pvlacè dv̀nzø̀ng taqsórí Yordan tìwàng kèní vtv́ng ráì ke, Shànshér Pvlàcèí rvgaq mvgūng svng vbicé ni shøl bǿà kvt,
42004002	Sataní Ang svng dvlø:tnòe. Wenila taq Ang nø pàgø màv́m v̄l nø svríshì lú:ngì.
42004003	Wekvt Sataní Yesu svng, “Nà nø Gvray Angcè Pè èí kvtkèní nø, lóng yachv̀ng svng zïdòng lví long dø dèká:mò,” a:lòe.
42004004	Yesuí ang svng vtà:ngò nø, “Vsvng nø, zidòng kèní wa cúnshì we mø̀í, wa nø vrūshaq íe,” a:lòe.
42004005	Sataní rá Ang svng vháng ram svng shø̄:lò nø, móng dø̄ngtáng shvngbe Ang svng tiqlvngcè shvya:ngò sórí;
42004006	Yesu svng a:lò we nø, “Móngdàn yarì øp lv́m vmíng vkv́ng gø, werì dvgùng gùngshv̀ng shvngbe gø, ngàí Nà svng zílv́m íe. Kadø íe wani yarì nø ngà svng tvleshaq í rvtnø, kagǿ svng zí mvyǿng nø̀ngnø zǿngòe.
42004007	Wervtnø Nàí ngà svng køtngǿm ènokngà nø̀ngnø, yarì shvngbe nø Nàò èía longe,” a:lòe.
42004008	Yesuí vtà:ngò nø ang svng, “Nà nø Vkàngpè nà Gvray kaq ènoqò nø, Ang svng wa dvzø̄m ràe, wa nø vrūshaq íe,” a:lòe.
42004009	Wekvt Sataní Ang kaq Yerusalem wamà svng shøl bǿà nø, noqngø̀m tø̀ngnø zòngmuq yv́ng shvri:pmò dá:ngí, “Nà nø Gvray Angcè Pè ni èí kvtkèní nø, Nà yayv́ng kèní dèjáshìv̄m.
42004010	Kadø íe wa nìnø, “Vkàngpèí Ang dvzv́rrì svng nà dvpvt dvká:mò nø, Nà svng ègar daqe.
42004011	Vrá, Nà hí nø lóng taq màtøplv́m dvpvt angmaq wū:rí nà svng nàbúm daqe,' wa nø vrūshaq íe,” a:lòe.
42004012	Yesuí ang svng vtà:ngò nø, “Vkàngpè nà Gvray kaq nàí dvløt mvdaq, wa nø vrūshaq íe,” a:lòe.
42004013	Satan nø, a:ngí dvløtlv́m rì dvbé bǿà kvt yuqyà we rvtø̀ cāò nø Yesu yv́ng kèní yilshìá:mì.
42004014	Mèpvng Yesu nø Shànshér Pvlacè jórnònggùn zø̀ng taqsórí, Galili rvgaq svng vtv́ngá:mì. Ang mòng nø wervgaq gùrhø̄m kayv́ng màyv́ng dvshvng bǿà.
42004015	A:ngí angmaq júrøt chø̀m rì taq shvngø:tnò yv́ng kèní, shvngbebeí Ang svng shvrï:ngòe.
42004016	Yesu nø Ang té lú:ngì we Nazaret mvrìng svng tuq ráì nø, Ang wá yà dø tiq dvchá, Narni taq júrøt chø̀m svng gòngá:mì. Kàru rø̄lv́m Ang rip lú:ngì kvt,
42004017	kàdvtutshú Esaya kàru rvdūl Ang svng tvlēòe. A:ngí poqò nìnø,
42004018	“Vkàngpè Ang Pvlacè nø Ngà mvdv̀mø tapshìe; Kadø íe wani mvshámhoq dvshàrì svng Dvbùshv̀ngkà dvshv̄nglv́m dvpvt, A:ngí Ngà svng yøtìí nàdø̄r bǿngà. Vróngshaqrì svng nø shvláng lúnlv́m mvshǿl, nemànrì svng nø vrá yv̄ngshi lúnlv́m shv̀ngkà dvshv̄nglv́m dvpvt gø A:ngí dèzv́r dakngà nø; Shvnv̄lshaqrì svng gø shvlutlv́m rvt nv̀ng;
42004019	Vkàngpèí vsv̀ng kaq vtō wv́mshì we angnǿng dvshvnglv́m dvpvt gø, Ngà svng dèzv́r dakngà,” wa vrū we tiqzàng lá lún bǿà.
42004020	A:ngí kàru lòng rvdu:lo dá:ngí jurøt chø̀m vsù:- ngo gǿ svng vtv́ngāò nø runge. Wekvt jurøt chø̀mø̄ v̄l rì shvngbeí Ang svng dvjaqdv̀ng wàò dvgvp,
42004021	Yesuí angmaq svng, “Shànshér Kàru yaciq nø namaqí ètá bǿshà dø dèni ni vhø̄má:mì we íe,” a:lòe.
42004022	Wekvt shvngbebeí Ang kà zø̄āò sórí shvgù: nò nø, Ang nònggøp kèní shø̀n lú:ngì we jejú mòngkà svng dàá:mì nø, “Yapè nø Yosep angcè ni mø̀í ma?” wae.
42004023	Yesuí angmaq svng, “Ngà svng namaqí, ‘Cìsvrā pèá, nà nø nà dèbānshi lè!’ wa we kàdvcv́n yakà èshø̀nnøng nø, ‘Nøngmaqí tá bǿshà dø tiqdvchá, Nàí Kapernom mvrìng taq èwà bǿà rì nø vdè mvrìng vdè rvgaqø̄ gø èwàò lè!’ wa ni deshø̀n lóngnøngni,” a:lòe.
42004024	A:ngí rá, “Ngàí namaq svng v̄la:tnìni, kàdvtutshú kagǿ svng gø vdè móng taq vtoò we màvl.
42004025	Ngàí namaq svng v̄la:tnìni, Eliya angni taq, vshø̀m nǿng nvng vchuq shvlá shø̄ mvzaqá: mì kvt, móngkøp taq dvkø̄ wàngrø̀mmè vtit nǿngla taq, Israel móngø memà gvzà v̀l yà:ngì.
42004026	Inìgø Sidon móng Zarepta rvwáø̄ memà tiq mè svng wa mø̀í nìnø, angmaq tiq gǿ svng gø Eliya màdvzv́rā yà:ngò.
42004027	Vrá, kàdvtutshú Elisha angni taq gø, Israel móng taq mvnggv̄ng í vsv̀ng gvzà v̀l yà:ngì we, Siria móng vsvng Naman tiq pè svng wa mø̀í nì nø angmaq tiq gǿ gø dvshér mvlún yà:ngò,” a:lòe.
42004028	Kà yarì svng tá bǿà weó, júrøt chø̀m taq v̄l rì shvngbe høpnøt zø̀ngá:mì nø,
42004029	sūn dvsún búng lú:ngì weí, mvrìng nv̀mshv̀ng kaq Ang svng lùng bǿà dá:ngí, lónggàng dāng kèní dvjálv́m dvpvt, angmaq mvrìng vrv̄ng yà:ngà vngv̀m vgō høq Ang svng shvlūm bǿà.
42004030	Inìgø Yesu nø angmaq dvhø̀ kèní léshi nø loá:mì.
42004031	Yesu nø Galili rvgaq, Kapernom tǿò we tiq mvrìng svng yøtshìá: mì. A:ngí narni taq angmaq svng mvshǿl shvngø:tnòe.
42004032	A:ngí shvngø: tnò kàrì nø vmíng vkv́ng vl we kà í rvt angmaq gvzà dàe.
42004033	Wekvt júrøt chø̀m vdòngø̄ mvmv́ng cá:ngí dvrūkéò we vsv̀ng tiq pè v̄l we, ang nø shaqmèí vkiq lú:ngì nø,
42004034	“Nazaret pè Yesué, Nà nvng nøngmaq pà sïnglv́m v̄le? Nà nø nøngmaq svng shvmv́nglv́m lèdì daqì. Nà nø Gvray Ang Shanshér Pè èí we ngàí shánge,” a:lòe.
42004035	Wekvt Yesuí ang svng ngā:nò nø, “Dø̄ màwá èv̄l; ang yv́ng kèní èlúshi,” a:lòe. Wekvtnø wepè svng mvmv́ng cá:ngí shvngbe dvhø̀ø̄ cē vtūng vda:pmò dá:ngí, ang yv́ng kèní lúshìá:mì. Vsvng wepè nø kadø gø mø̀í.
42004036	Shvngbe rìràá:mì nø tiq gǿ nø tiq gǿ vrøtkē taqsórí shø̀n we nø, “Yalòng nø kapà kà í ráì? Ang vmíng vkv́ng nvng jórnònggù:ní mvmv́ng cángrì kaq A:ngí dvká:mò kvt, angmaq lvlúshi dá:rì nìnø!” wae.
42004037	Weyv́ng kèní wervgaq gùrhømhøm kayv́ng màyv́ng svng Ang mòng dvshv̄ng bǿà.
42004038	Júrøt chø̀m kèní Yesu búng daqì nø, Simon chø̀m svng gòngá:mì dvgvp, Simon angnìmè nø góng gvzà vkatshi weí zā da rvt angmaqí ang dvpvt Yesu svng røtnāòe.
42004039	Svmaré mè shvnvngø Yesu rip ráì nø, vkatshi nø zālòng svng ngv̄n bǿà kvt, vkatshì lòng shø̀má:mì nø, wela:ngí ang søt kungshì lú:ngì weí angmaq svng dvzø:mòe.
42004040	Nv̀m vlē daqì dvgvp, dvlí dvjv́ng angpv̀npà:ní za vsv̀ng rì Ang yv́ng svng shøla:tnà nø, A:ngí angmaq tiq gǿ nø tiq gǿ mvdv̀m Ang wūr hapshi nø dvbānaòe.
42004041	Vrá vsv̀ng mvmē kèní cángrì lúshi taqsórí, “Nà nø Gvray Angcè Pè èíe,” wa nø vkiqe. Ang nø Kristu í we svng cángrìí sháò rvtnø, A:ngí angmaq svng ngā:nò nø, kà shǿn màdvzá:rò.
42004042	Sháng gá daqì dvgvp Ang búng nø, mòngzø̀l we tiq yv́ng svng dìá:mì. Vsv̀ng loksokrìí nø Ang svng láò nø lá lún bǿà kvt, angmaq yv́ng kèní lamvlov̄m dø, Ang svng vgv́rlv́m dá:nòe.
42004043	A:ngí angmaq svng, “Dvgá mvrìng rvwá rì svng gø Gvray móngdàn Dvbùshv̀ngkà mvshǿl dvshv̄ng rànge. Wedø dvshvnglv́m rvt Ngà svng dèzv́r dakngà we íe,” a:lòe.
42004044	Weyv́ng kèní Yesuí nø Yuda móng júrøt chø̀mrì shvngbe taq mvshǿl dvshv̄ng mā:nòe.
42005001	Tiqkvt nø Genesaret tìnúng shvnvngø Yesu rip dvgvp, Gvray mòngkà tāshilv́m vsvng loksokrìí Ang svng shvgø̄ra:tnà.
42005002	Wekvt vngā vkwìkē vsv̀ng rìí tikā tōngø vdǿn dárà we kùngshi vní gø̀m A:ngí yv̀ng bǿà. Angkàng rì nø kungshì kèní kvngshì nø shǿmgun zv̄lshìe.
42005003	Simon kùngshí gø̀m taq Yesu zv́ngshìá:mì nø, vdàm kèní tiq ramcè dvdòrlv́m ang svng rø:tnòe. Wekvt Ang nø kùngshí taq rūng sórí, vsv̀ng loksokrì svng shvngø:tnòe.
42005004	Mvshǿl shǿn dv́ng bǿà dvgvp A:ngí Simon svng, “Rvnaq yv́ng svng èra:pmò nø shǿmgun rì dègøpnø̀ng,” a:lòe.
42005005	Simoní vtà:ngò nø, “Vkàngpèá, nøngmaqí pòyaq gø:pmì we, pàgø gøp mvlú:ni! Iwe Nà kà rvt nø dvgøpdv̀ng íe,” a:lòe.
42005006	Angmaqí wedø dvgøp bǿà nìnø, shǿmgún rì nø dínglv́m høq ngā tiq rédø̀ng gøpké bǿà.
42005007	Wekvt angmaqí kùngshí wá gø̀m taq v̄l we rv̀mnvng rìí ladvbv̄ng rā dø wūr vwatshì sórí goòe. Angmaq dì ráì nø kùngshí nø vtø̄n lú:ngì høq vní gø̀mgø̀m dv̀n dvzǿng lú:ngà.
42005008	Simon Piterí welòng yv̀ng bǿà kvt, Yesu pv̄nciq yv́ngø kupshi nø, “Vkàngpèá, ngà yv́ng kèní èrv́lshìv̄m; ngà nø mvrà v̄l pè ǿngàe,” a:lòe.
42005009	Pàwálv́m wa nìnø angmaqí ngā wedv́ngte ni gøpké lún bǿà rvtnø, Piter nvng tiqdø v̄l rì shvngbe gø dádv̀ng wàá:mì.
42005010	Simon rvmnv̄ng í we Zebvdi angcè Yaku ó Yohan gø dàá:mì. Yesuí nø Simon svng, “Mèserēni; akvt kèní kukaq nø, ngā vkwí èlú:nò dø, nàí vsvng vkwí lúnlv́m í longe,” a:lòe.
42005011	Angmaq kùngshi gø̀mní vdàmpa svng koqa:tnà dá:ngí, angmaq dvrè v̄l dv́ngte cā là:ngò nø Ang mèpvng cv̀n bǿà.
42005012	Tiqkvt nø mvrìng tiq lòng taq Yesu v̄l dvgvp, góngkøp mvnggv̄ng vcaq we vsv̀ng tiq pè dì ráì. Wepèí Yesu svng yv̀ng bǿà kvt, kǿngkupshì nø Ang svng korshì taqsórí, “Vkàngpèá, Nà èkvmshi nìnø, ngà svng dvshér èngutnàe,” a:lòe.
42005013	Wekvt Yesuí Ang wūr zúshi nø ang svng shu:pmò sórí, “Ngà kvmshø̀nge; nà leq shèrv̄m,” a:lòe. Mvnggv̄ng lòng nø wela:ngí ang yv́ng kèní shvngá: mì.
42005014	Wekvt tiq gǿ svng gø màdvtálv́m Yesuí ang svng dvká:mò dá:ngí, “Ediv̄m nø, angmaq mv́rdv̀ng shvkse ílv́m dvpvt, nà góng nø shvrúngshúpè svng mv̀ng dètánshiv̄m. Vrá, nà èshèrá:mi rvt, Moshií dvkv́m yà:ngì dø tiqdvchá núngpà ènúngá: mò,” a:lòe.
42005015	Wedø ínìgø Yesu mòng nø dvshàshà dvshvng bǿà nø, vsv̀ng loksok lokga rì nø mvshǿl tálv́m dvpvt gø, angmaq dvsǿn zøtná rì bānlv́m dvpvt gø dvkǿmshi ráì.
42005016	Yesu nø angkvtkvt zø̄mwàng mòngzø̀l rvgaq svng Ang wawa yïlshi nø vjúrøtshie.
42005017	We mèpvng tiq ni taq Yesuí mvshǿl shvngø:tnò dvgvp, Galili rvgaq kèní gø Yuda rvgaq rvwá vrv̀m nvng Yerusalem wamà kèní di ráì we Farisirì nvng dvrá svrarì nø weyv́ng rūnge. Záyv̀ng dvbānlv́m Gvray jórnònggùn nø Yesu yv́ng zv̀ne.
42005018	Wekvt hí wūr vzø̀m shì vsv̀ng tiq gǿ vsà:ngí chà taq baqa:tnà nø, wepè svng Yesu mv́rdv̀ngø dvbǿm mvyǿe.
42005019	Iwe vsv̀ng loksokrì rvt ang svng dvgònglv́m tvrà kadø gø lá mvlún lú:ngà kvt, angmaq nø chø̀m rvgùng svng rvlv̀ngá:mì nø, svkōng zøprì vrà:lo dá:ngí, zā pè nø ang pvlū nvng shvngbe dvhø̀ø̄ Yesu mv́rdv̀ng svng chùng daqà.
42005020	Angmaq kv́mnøt svng Yesuí yv̀ng bǿà kvt A:ngí, “Rø̀mnvng pèá, nà mvrà chutnāng bǿngà,” a:lòe.
42005021	Wekvt dvrá svra mvdò nvng Farisirìí dvdv̄m lú:ngà nø, “Gvray kaq shvyǿm kà shø̀n we yapè nø kagǿ íe ma? Gvray Ang tiq pè wa mø̀í nìnø, mvrà nø kagǿí chut ngu:tnòe ma?” wae.
42005022	Angmaqí wedø dvdā:mò we svng Yesuí dǿm bǿà nø vtà:ngò we nø, “Namaq nøt vdòngø pàwá wedø dèdv̄mnø̀ng ma?
42005023	‘Nà mvrà chutnāng bǿngà,’ èā:lo kà; mø̀íni, ‘Ekungshì nø èdìv̄m,’ èā:lò kà; yakàní kakà té shǿn yùl ma?
42005024	Iwe Vsvng Angcè Pè nø rvgaqtø̀mø mvrà chutnālv́m vmíng vkv́ng v̄l we namaqí shálv́m dvpvt yadø wàlv́m íe, wa nø hí wūr shì pè svng A:ngí, “Nà svng Ngàí v̄lvtnøng, èkungshì, nà pvlu èlv̄ngshi nø nà chø̀m svng èlo,” a:lòe.
42005025	Wepè nø wela:ngí ni angmaq mv́rdv̀ng kèní søt kungshì nø, pvlū lòng gø baqshi nø, Gvray dvgùng shvri:ngò sórí ang chø̀m svng loá:mì.
42005026	Wervt angmaq shvngbe gvzà dàá:mì nø, Gvray dvgùng shvri:ngòe. Vrá angmaq nø vpǿ svrenøt zø̀ngá:mì nø, “Dèni nø nøngmaqí vtiq rà bv̀nlì yv̀ng bǿshàé,” wae.
42005027	We mèpvng Yesu búngá:mì nø, Lewi, tǿò we kùyà gúnshú tiq pè, kuya gún chø̀m yv́ng rūng dā we svng A:ngí yv̀ng bǿà nìnø ang kaq, “Ngà svng ècv̀n ra,” a:lòe.
42005028	Wekvt Lewi nø vl dv́ngte cā là:ngò dá:- ngí, Yesu mèpvng cv̀n bǿà.
42005029	We mèpvng Lewií Yesu dvpvt angchø̀m taq v́m bóymè tiq lòng dóò nø, kùyà gúnrì mvmē tiq mvdò nvng dvgá mvmē gø angmaq nvng tiqdø v́mpà v̄m nø námrunge.
42005030	Wekvt Farisirì nvng dvrá svrarì nø Ang coqcv́nrì svng vbønshì nø, “Namaq nø pàwálv́m kùyà gúnrì ó mvrà v̄l vsv̀ng rì nvng tiqdø èv́m èaqnønge ma?” a:- lòe.
42005031	Yesuí vtà:ngò nø angmaq svng, “Pà mvrà í vsv̀ng nø cì svra zǿm mvdv̀ng, zā vsv̀ng rì lè zǿmdv̀nge.
42005032	Ngà nø døngman vsvng kaq gō nvng døng dakngà we mø̀í, mvrà v̄l rì lawv́ngshi rā dø go nvng dø̀ng dakngà we mv̀ng íe,” a:lòe.
42005033	Vrá angmaqí Ang svng a:lò we nø, “Yohan coqcv́nrì nvng Farisi coqcv́nrì nø angkvt angkvt v́mpà màv́m vnatshì nø júrøt we íe. Iwe Nà coqcv́nrì nø v̄m nø aq nø lvv̄l nìnø!” a:lòe.
42005034	Yesuí angmaq svng, “Zvmì lé bóy taq lvngàshv́rpè shini vl dvgvp, zaqlèrì svng namaqí v́mpà màv́m vnatshi dèzv́rnøng we v̄le ma?
42005035	Inìgø Lvngàshv́r pè svng angmaq yv́ng kèní lù bǿò we angni tuq rae. Wekvt mv̀ng angmaq gø v́mpà màv́mv́m vnatshì rà longe,” a:lòe.
42005036	Yesuí angmaq svng kàshvbóng tiq lòng rá shø̀:nòe. “Belaq shv́r kèní tiq puq rá:nò nø belaq bøt taq dvcaqò vsvng màvl. Wedø èwàò nìnø, angshv́r dùng gø díngvme, dèce bǿà we angshv́r puq nvng angbøt dùng gø màrá long.
42005037	Vrá, bìmtì angshv́r gø, shāce yǿngkoq angbøt taq zá:ngò we vsvng màvl. Wedø èzá:ngò nìnø, yǿngkoq bøt svng bìmtì angshá:rí díngkéò nø, bìmtì gø vupmv̄me; shācē yǿngkoq gø gvyaqv̄me.
42005038	Bìmtì angshv́r nø shacē yǿngkoq angshv́r taq mv̀ng zv́ng ràe.
42005039	Bìmtì anglí aq dv̄r vsv̀ng nø bìmtì angshv́r lòng aq mvneshì. Kadø íe wani, angnø anglí lòng té gv̄me,’ wa longe,” a:lòe.
42006001	Narni tiq ni taq Yesu nø, zōng rvmá dangdang léshi vdū ke, Ang coqcv́nrì nø zōng shírùng rvtnv̄m nø, angmaq wūr taq vzøpmvm nø v̄me.
42006002	Wekvt Farisirì tiqmaqí, “Namaqí nø narni taq wá mvdaq pv̀n pawá èwànø̀nge?” a:lòe.
42006003	Yesuí angmaq svng vtà:ngò nø, “Dawi ó ang nvng tiqdø vl rì angmaq svríshì lú:ngì kvt angmaqí kadø wà yà:ngà we mèrø dv́rnøng ma?
42006004	Ang nø Gvray chø̀m svng gòng nø, shvrúngshúrìí wa mø̀í nìnø kagǿ gø v́m mvdaq we, dvtān zidòng welòng lùò nø á:mò dá:ngí, ang mèpvng zv̀n rì svng gø shvv́m yà:ngà.
42006005	Vsvng Angcè Pè Ngà nø Narni Angkàng pè gø ǿngàe,” a:lòe.
42006006	Narni dvgá tiq ni taq, Ang nø júrøt chø̀m svng gòng nø shvngø:- tnòe. Weyv́ng nø ang wūr vbàngpā dvsiq nø shì we vsv̀ng tiq gǿ v̄le.
42006007	Dvrá svrarì nvng Farisirìí nø, Ang svng cèlv́m mvtú lúnlv́m dvpvt, Narni taq Yesuí zarì dvbān daqò má, wa nø Ang svng dvjà:mòe.
42006008	Iwe angmaqí dvda:mò rì svng Yesuí sháò rvtnø, wūr tiq pa dvsiq pè svng A:ngí, “Ebúng nø vzv̀ng kaq èrip long,” a:lòe. Wekvt wepè búng nø rip lú:ngì.
42006009	Yesuí rá angmaq svng “Namaq svng Ngàí tiq kà røtna:tnìni; Narni taq nø, bv̀nlì shvlá wàlvm, mø̀íni bv̀nlì mvgv́m wàlvm; gønshaq shvlutlvm, mø̀íni gønshaq shvmv́nglvm; kapv̀n walv́m dvráe ma?” a:lòe.
42006010	Angmaq shvngbe svng gùrhømhøm yà:ngò dá:ngí, A:ngí wepè svng, “Nà wūr èzúshi long,” a:lòe. Wekvt wepè wūr zúshi lú:ngì chàng, vrǿng baná:mì.
42006011	Iwe angmaq nø shv̀mná høp nø:tní zø̀ngá:mì nø, Yesu svng kadø wàlv́m vrāshìe.
42006012	Wenila taq Yesu nø júrøtlv́m rvt mvrùl tiqyv́ng svng rvlv̀ngá:mì nø, poyaq chapgá júrø:tnòe.
42006013	Nv̀m gá daqì dvgvp, Ang coqcv́nrì svng A:ngí goa:tnà nø, angmaq dvhø̀ kèní tiqcé vní pè rvcà:ngò dá:- ngí, wepèla svng nø dvzv́r, wa bø̀ng tǿòe.
42006014	We tiqcé vní pè nø, A:ngí Piter, wa tǿa:pmà pè Simon nvng angnv̄m pè Anderu, Yaku ó Yohan nvng Pilip ó Bartolemi;
42006015	Mati ó Toma nvng Alpiu Angcè pè Yaku, Zelot lv́nshi we nøtlø̀m pè Simon nvng;
42006016	Yaku angcè Yuda nvng Vkàngpè svng nv̄mv́mlv́m pe Iskarìot vsv̀ng Yuda gø íe.
42006017	Wekvt Ang nø angmaq nvng tiqdø shúngshì daqì nø, vdv́m tiq tø̀mø dvtǿngshie. Wekvt Ang coqcv́n loksok tiq mvdò nvng Yuda rvgaq shvngbe nvng Yerusalem wamà kèní gø, nv̀mukdvrā shvnvngø Tiru nvng Sidon móng rvgaq kèní gø dì ráì we bashà loksok tiq mvdò nø,
42006018	Ang kà tāshi sórí angmaq dvlí dvjv́ng rì dvbānā lúnlv́m rvt dì ráì. Vrá, mvmv́ng cángrìí dvkiò rì gø dvbānā lún bǿà.
42006019	Vsv̀ng loksokrì shvngbe nø Ang svng shup lúnlv́m rvsíshìe. Kadø íe wa nìnø Ang góng kèní jórnonggùn bung mv̄nshì long weí shvngbe bān mv̄nshìv̄me.
42006020	Ang coqcv́nrì svng dvjaqò taqsórí Yesuí a:lò we nø, “Mvshámhoq dèshànø̀ng rì namaqí nø ìshøt ìgv̀n lúnlv́m íá:mì; pàwálv́m wani Gvray móngdàn nø namaqò èíanø̀nge.
42006021	Yadvgvp svrí èshìnø̀ng rì namaqí nø ìshøt ìgv̀n lúnlv́m íá:mì; pàwálv́m wani namaqí vgá èlún daqnø̀nge. Yadvgvp rèyù rèyúngnøng rì namaqí nø ìshøt ìgv̀n lúnlv́m íá:mì; pàwálv́m wani namaq nàhø̄shì lóngnønge.
42006022	Vsv̀ng Angcè Pè Ngà rvtnø vsà:ngí namaq svng shèngōvtnøng, rewìngvtnøng, dècø̄vtnøng, namaq bø̀ng svng mvgvm màshvla pv̀n dø shèyǿmvtnøng kvt, namaqí nø ìshøt ìgv̀n lúnlv́m íá:mì.
42006023	Wervt dèbùnøng nø èchóngshìnø̀ng. Pàwálv́m wani ku, muqlàng taqlapmø namaq zìbe nø ringe. Angmaq angkop angkàng rìí gø welòng døni kàdvtutshúrì svng wà yà:ngà.
42006024	Iwe mvgàmrérì namaq nø mèhøt lóngnø̀nge; pàwálv́m wani namaqí nø shøtshú lòng èlúnvm bǿshà.
42006025	Yadvgvp nàgànøng rì namaq nø mèhøt lóngnønge; pàwálv́m wani namaq nø svrí èbang lóngnønge. Yadvgvp nàhø̄shìnø̀ng rì namaq nø mèhøt lóngnønge; pawá wāni namaq nø rèyùnø̀ng nø èngǿ lóngnønge.
42006026	Vsvng shvngbeí namaq svng shvlae, èv̄lvtnøng kvt nø mèhøt lóngnønge; pàwálv́m wani angmaq angkop angkàng rìí gø mvdø̄ng mvmān kàdvtutshúrì svng wedøni shvlae, wa nø shvgùn yà:ngà we íe.
42006027	Inìgø Ngà kà ètánøng rì namaq svng Ngàí v̄la:tnìni, namaq nvng ngv̀nshà í rì svng èshóngshìnø̀ng. Namaq svng shvngōshì rì kaq nø shvlā we èwáānøng.
42006028	Namaq kaq shèyǿm mètv́nvtnøng rì svng shvmán dègǿngānøng. Namaq svng mèyv̄mkévtnø̀ng rì dvpvt vjú èrøtnanøng.
42006029	Nà mvwā tiq pa napaqvt gǿ svng nø wápā gø shènáshi. Nà belaq mvdv̀m dùng ètølvm bø gǿ svng nø vdòng dùng gø màzí mèwāni.
42006030	Nà svng røt ra we kagǿ svng gø èzío. Nà dvzøm dvrèrì èlv́ngāvm bø̄ gǿ kèní gø mègùnni.
42006031	Vsa:ngí namaq svng kadø lvwáa rā dø èshòngnøng nìnø, namaqí gø wedø tiqdvchá angmaq svng èwáānøng
42006032	Namaq svng shóngshì rā rì kaq wa namaq èshóngshìnø̀ng kvtkèní nø, namaq dvpvt pa vjú v̄le ma? Pàwálv́m wani mvrà vl rì gø vdè kaq shóngshì ra rì svng nø shóngshie.
42006033	Namaq svng shvla we wáa rā rì kaq wā namaqí shvla we èwáanøng kèní nø, namaq dvpvt pà vjú v̄l ma? Mvrà v̄l rì gø wedø nø wáshìe.
42006034	Tvlē vtv́nga lv́m vdá rì kaq wā èrūmnøng nìnø namaq dvpvt pà vjú v̄le ma? Mvrà vl rìí gøni, rū:mò dv́ngte vtv̄ngshi lúnlv́m dvpvt, mvrà v̄l rì svng angwà rū:mò we íe.
42006035	Iwe namaq mv̀ng nø, ngv̀nshà rì svng èshóngshinø̄ng nø, shvla we wá èmv̄nanøng. Vtv́ngā rā we svng nø màlǿmshishaq èrūmnøng. Wekvt mv̀ng namaq zìbe luq long nø, Vháng vtv̄ngpè angcèrì gø èí lóngnønge. Pawá wani Ang nø oqà wá mvsháò rì nvng nøt mvgv̄m màshvla rì svng gø nøt shvlāe.
42006036	Namaq Nvpèí mvré èzanøng dø tiq dvchá, namaq gø mvré nàzākénøng.
42006037	Vsv̀ng kaq mèshèrànøngni; wekvt namaq svng gø vsà:ngí shvrà we mènàhǿm lóngnøng. Vsv̀ng kaq kà mèrvtnøngni; wekvt namaq svng gø kà mèrvtnvtnøng. Mvrà èchutnanøng; wekvt namaq mvrà gø èchutnavtnønge.
42006038	Ezínøng; wekvt namaq svng gø èzívtnønge. Zìdvng shvlá taq vtø̄ngshaq, yø̄lyø̄l a:lò dá:ngí lïmlïmwa tíngdv̀ng namaq svng èshórāvtnø̀nge. Kadø íe wani namaqí vsvng kaq ètíngānøng we zìdvng dø, vsà:- ngí gø we zìdvng taq ni namaq svng ètíngavtnønge,” a:lòe.
42006039	Wemvdv̀mø A:ngí kàshvbóng kèní rá angmaq svng a:lòe. “Nemaní nø nēmànrì svng tvrà shø̄l ngu:tnòe ma? Wedø shø̄:lò nìnø vní gǿgǿ dv̀ngkø̀r taq màjav̄m ni ma?
42006040	Coqcv́n gǿ nø ang svng shvngøtshú gǿ mvdv̀mø rïng we mø̀í. Kø̀mgøm cv̄n dv́ngshi bø vsvng kagǿ gø, ang svng shvngøtshúpè dv́ngte wa í longe.
42006041	Nvnv̄m nvchv̄ng gǿ vnē taq v̄l we bv̀lcì svng nø èyà:ngò nø nà vnē taq vl we shǿngdø̀m svng nø rá mèyv́ngshì ma?
42006042	Nà vne taq v̄l we shǿngdø̀m svng dv́ng nà mèyv́ngshi ke, nvnv̄m nvchv̄ng gǿ kaq, “Vnv̄m pèá, nà vnē taq zv́ngshì we bv̀lcì lòng lóngangvtnø̄ng,” wa nø kadøwa shǿn shvla ni? Nøt vnínøt ècà:nò gǿ nàá, nà vne taqò shǿngdø̀m lòng vzv̀ng èlúshi; wedá:ngí wa nvnv̄m gǿ ang vnē taqkèní bv̀lcì lòng lúālv́m nàí shàn wa èyv̀ng lú:ngòe.
42006043	Kadø íe wani shǿng shvlá tiq tø̀ng nø angshí mvgv́m shí we màvl. Vrá, shǿng mvgv́m tø̀ng kèní gø shǿngshi shvlá shí we màvl.
42006044	Kapv̀n shǿng ínìgø angshí taqkèní sháshì we íe. Bv̀nghǿ póng kèní nv̀mgwè shí røpmv́m mvlúnshì. Bv̀nghǿ mvbø̄n kèní gø bìmshí røpmv́m mvlúnshì.
42006045	Vsvng shvlá gǿí nø, ang nøt vdòngø̄ shøpmò we shvla lòng taqkèní shvla pv̀n shv̀l lú:ngòe. Vsvng mvgv́m gǿí gø ang nøt taq mvgvm lòng kèní mvgvm pv̀n shv̀l lú:ngòe. Kadø íe wani nøt taq dv̀n vshøt pv̀n kèní ni ang nònggø:pmí shø̀n lú:ngò we íe.
42006046	“Namaq nø pàwálv́m Ngà svng, ‘Vkàngpèá, Vkàngpèá,’ wa gó ègōshà nø, Ngàí shø̀nò dø mèwànø̀ng ma?
42006047	Ngà yv́ng svng di rā nø, Ngà kà tá bǿò dá:ngí, cv́n døng vsv̀ng wegǿ nø kadø í vsv̀ng nvng vbóng we Ngàí dvtāna:tnìni.
42006048	Wegǿ nø mvpv̀ng angké rvnaq dø dùò dá:ngí, lóngtv́ng mvdv̀m kèní vrā:ngò nø, chø̀m washì vsvng nvng vbónge. Tì tø̀ng lú:ngì kvt, tì lv̀nggù:ngí wechø̀m svng vpuqò we ínìgø, ngv̀ngngv̀ng vrv̄ngshaq í rvtnø púl mvdá: ngò.
42006049	Ngà kà táò dá:ngí mvcv̀n vsv̀ng wegǿ nø, mvpv̀ng angké màrv̄ngshaq vbā mvdv̀mø chø̀m washì vsv̀ng nvng vbónge. Wechø̀m svng tì lv̀nggù:ngí vpuqa:tnò kvt, cē vtúng nø angshï vrø̀mv̄me,” a:lòe.
42007001	Yesuí nø bashà rìí táò yv́ngø kà yarì shvngbe shǿn dv́ng bǿà kvt, Kapernom mvrìng svng dìá:mì.
42007002	Wekvt cìlcè tiqyá øpshú dùpè ang shóngshi we vshuq tiq pè nø zā nø tvnéné shìlv́m dv́nshie.
42007003	A:ngí Yesu mòng tá bǿà kvt, Yuda vsv̀ng shaqré shaqtvngrì dvzá:rò nø, Yesu di ra weí ang vshuqpè gønshaq dvcúnalv́m røtshìe.
42007004	Yesu yv́ng angmaq tuq ráì nø, Ang svng kórshi sórí, “Nàí ang svng dèba:ngò nìnø ang nø dvbvng vpǿe.
42007005	Pàwálv́m wani ang nø nøngmaq dvcì svng shóngshì nø, júrøt chø̀m gø èwáā yv́ngsha,” a:lòe.
42007006	Wekvt Yesu nø angmaq nvng tiqdø diá:mì. Wechø̀m kèní kadv́ngte màrúm yv́ng tuq ráì ke, cìldù pèí ang rv̀mnvng rì dvzv́ra:tnà nø v̄l dvzá:rò we nø, “Vkàngpèá, dvshá mèwashì rani. Pàwálv́m wani ngà chø̀m rvgùng lv̀ngpv̄ng Nà gònglv́m nø ngà màpǿng.
42007007	Wervtnø Nà yv́ng svng dìlv́m gø ngà nø màpǿng, wvng dvdvmshøng rvtnø, Nàí kà tiq kàcè shǿn dv̀ng èwàò, wekvt ngà dvzø̄mshú pè nø bānv̄me.
42007008	Kadø íe wani ngà gø vsv̀ng vmíng vkv́ng lv̀ngpv̄ngø̄ vl we vsv̀ng ǿngae; ngà lv̀ngpv̄ng gø cìlcè v̄le. Wervtnø ngàí yapè svng, "Edivm, v̄lò nøng ang div̄me. Ku pè svng èdi ra, v̄lò nøng ang di rae. Ngà vshuq pè svng, yalòng èwaò,’ vlo nønggø a:ngí wàòe,” a:- lòe.
42007009	Kà yarì Yesuí tá bǿà kvt cìldupè svng vtiq lú:ngì nø, Ang mèpvng cv̀na:tnà vsvng loksokrì kaq lv́m poshi sórí, “Ngàí namaq svng v̄la: tnini, Israel dvcì dvhø̀ taq dv́ng kv́mnøt yadv́ngte te we nø tiq gǿ gø mvyv̀ng dv́rò,” a:lòe.
42007010	Dvzv́r a:tnà rì nø chø̀m svng vtv́ngá:mì kvt, vshuq wepè bān dá:rì we svng yv̀ng bǿà.
42007011	Wemèpvng kadv́ngte màlé dvgvp Yesu nø Nain tǿò we tiq mvrìng svng gòngá:mì. Ang coqcv́nrì nvng vsv̀ng loksokrìí gø Ang mèpvng cà:nòe.
42007012	Mvrìng gòngchit yv́ng Ang tuq ráì dvgvp, memà tiq mèò angcè lòngzà tiq gǿ shì vnàng baqa: tnà we vhǿ:mòe. Memà mè mèpvngpvng mvrìng cèrì gø mvme zv̀ne.
42007013	Vkàngpèí memà mè svng yv̀ng bǿà chàng ang svng mvré lú:ngà nø, “Mèngø̄ni,” a:lòe.
42007014	Yesu tvp di ráì nø chà svng zø̀:mò nìnø vnàng baqò rì ripmá:mì. Wekvt A:ngí, “Gùchàngré pèá, Ngàí v̄lvtnøng, èkungshì,” a:lòe.
42007015	Wekvt shì pè nø kūngshi nø kà shø̀n lú:ngì. Wekvt Yesuí angmè svng tvlēòe.
42007016	Vsvng shvngbe nø dvdvm vtiq we nvng svreá:mì nø, Gvray ngø̀rdvgùng shvrï: ngò sórí, “Nøngmaq dvhø̀ taq ring we kàdvtutshú tiq gǿ būng lú:ngì. Gvrayí nø Ang bāshà rì svng ètìn daqshà,” wae.
42007017	Shv̀ngkà yalòng nø, Yuda rvgaq móngkøp taq gø, gùrhømhøm rvgaq shvngbe svng gø dvshv̄ng bǿà.
42007018	Yohan coqcv́nrìí yadv́ng pv̀n shvngbe Yohan svng dvtáòe.
42007019	Wekvt Yohaní coqcv́n vní pè goa: tnà nø Vkàngpè yv́ng svng dvzá:rò sórí, “Dìlv́m vdv́nshaq pè nø Nà èí ma? Mø̀íni nøngmaqí dvgá tiq pè svng cāì ni ma?” wa nø røt dvzá:ròe.
42007020	Wepè ní Yesu yv́ng tuq ráì kvt, “Tiløp Yohaní ngàní lvngà Nà yv́ng svng dèzv́rshi nø, ‘Dìlv́m vdv́nshaq pè nø Nà èí ma? Mø̀ínï nøngmaqí dvgá tiq pè svng cāì nï ma?’ wa røt dèzv́rshìe,” a:lòe.
42007021	Wervtø̀ taq vnā zø̀nlì angpv̀npà:ní zā vsv̀ng nvng cáng mvgv́m dvchøp vsvng mvme kaq Yesuí dvbānaòe. Nemàn mvme gǿ svng gø A:ngí yvngshi dvzá:ròe.
42007022	Wervtnø A:ngí angní lvngà svng vtá:nò nø, “Nàtv́ngv́mshì nø nàníí èyv̀ng bǿshà we nvng ètá bǿshà we, nemàn rìí vrá yv́ng lú:nò nø, híze rìí nø vrá dí lú:nò we; mvnggv̄ng rì dvshér lú:nò we; nàmvtá rìí vrá tá lú:nò we; shì vsv̀ng rì dvzū:nò we nvng mvshámhoq dvshà rì svng gø Dvbùshv̀ngkà dvshvngāò we tá lú:- nòe, wa Yohan svng dètásho.
42007023	Ngà rvtnø nøt vtøp we màvl gǿ mv̀ng nø ìshøt ìgv̀n lúne,” a:lòe.
42007024	Yohan ang dvzv́r pèní loá:mì mèpvng, vsvng loksokrì svng Yohan dāng Yesuí yadø shǿn pà:ngòe. “Namaq nø kapà dvjaqlv́m dvpvt rvgaq mvgūng svng èdìv́mshà ma? Nv̀mbø̀: ngí vwa:tnò we gūngzì tv̀ng svng í ma?
42007025	Mø̀ínï, pà yv́ng nv̀ngsvng èbúngv́msha ma? Shøpshøp wa we belaq gwashì we tiq gǿ svng í ma? Kū, zø̄rzø̄r wa we gwálá:mì dvcøpshì nø, v́m aq lúnshi vsv̀ng rì nø koqkv́m tø̀ngnø rì taq lè v̄le.
42007026	Ini, pà yv́ng nvngsvng èbúngv́mshà ma? Kàdvtutshú tiq pè í ma? Ngàí vla:tnìnï, íe; kàdvtutshú mvdv̀mø̄ té ring we tiq pè ni íe.
42007027	Kàru taq vrū yà:ngà we, “Eyv̀ngnø̀ng, Nà mv́rdv̀ng yv́ng Ngà dvzv́r Ngàí dvzv́r dakngo nø, Nà vzv̀ngzv̀ng Nà tvrà a:ngí dègǿa dāè,” wa kà nø yapè dāng ni íe.
42007028	Ngàí namaq svng vla:tnìnï, svmarérìí gà:lò rì taqkèní, Yohan mvdv̀m rïng we nø tiq gǿ gø màvl. Wedø ínìgø Gvray móngdàn vdòng taq cv́m vtv̄ng gǿ nø ang mvdv̀mø té ringe,” a:lòe.
42007029	Yohaní tiløp løpma bǿà we bashà rì nvng kuya gúnrìí Yesuí shø̀:nò kàrì tá bǿà kvt, angmaqí Gvray Ang døngman tvrà vchà:ngòe.
42007030	Iwe Farisirì nvng dvrá kàciq vrálshú mvdò mv̀ng nø, Yohan tiløp lòng svng màtōshì rvtnø Gvray nøt svng gø màtoshi.
42007031	Vrá Vkàngpèí, “Wedø íni, yamvril cèrì svng Ngàí kapà nvng shvbónglv́m í ma? Angmaq nø kadø vshv́me ma?
42007032	Angmaq nø, gvttø̀mø̄ rūng taqsórí, angmaq nø angmaq màrïnke nø, ‘Nøngmaqí namaq dvpvt bishūn møtnāì we namaq lemèlv̀m nøng; namaq dvpvt rv̀ngshv̄ng waì nìgø, namaq lemèngǿnø̀ng nìnø;’ wa, vlv̄n we cv̀mrérì dø vshv́me.
42007033	Kadø íe wani Tiløp Yohan nø, zidòng gø màvm, bìmtì gø màaqshaq dì ráì nìnø, namaqí, ‘Ang nø cáng zv́ngshìe,’ èwànø̀nge.
42007034	Vsv̀ng Angcè Pè nø vm nø aq nø dì daqì nìnø namaqí Ang svng, v́mpà nvng bìmtì mvlá pè; kuyà gúnrì nvng mvrà v̄l rì rv̀mnv̄ng pè,’ èv̄lnø̀nge.
42007035	Iwe, Gvray zitnøt nø vdū vbóng lòng í we, zitnøt angcèrìí wa dvtān lú:ngòe,” a:- lòe.
42007036	Farisi tiq gǿí nø Yesu svng ang nvng tiqdø v́mpà v́mlv́m goòe. Wekvt Yesu nø Farisi pè chø̀m taq gòngá: mì nø v́mpà v́mlv́m námrunge.
42007037	Wekvt wamà welòng taq mvrà wàò we svmaré tiq mè nø, Farisi pè chø̀m taq Yesu v́mpà v̄m we shá bǿà nø, ngórdōrcì zv́ngshì we lóngshú chúng tiq chv̀ng lv́nga:tnā nø;
42007038	mèpv̄nglap Ang hí shvnvngø rip ráì nø ngø taqsórí ang nēcìí Yesu hí svng dvshaqòe. Vrá ang vnií shøqò sórí, Ang hí svng gø vbú ma:nò nø ngórdorcìí ma:tnòe.
42007039	Yesu svng gō bǿà we Farisi pèí welòng svng yv̀ng bǿà kvt, “Vsv̀ng yapè nø kàdvtutshú í nìnø, Ang svng shupma: tnà mè nø kagǿ í we nvng kadøwa mvrà vl mè í we svng nø dǿ:mo ni we,” wa ang nøt vdòngø dvda:- mòe.
42007040	Yesuí ang svng, “Simoná, nà svng Ngàí tiq kà shø̀nlv́m v̄le,” a:- lòe. We pèí, “Svra pèá, èshø̀n lè,” a:- lòe.
42007041	Yesuí a:lòe; “Vsvng kaq pø̀ rū:mò we tiq gǿ nø, ang svng shvrv́n vjø̄ we vní gǿ v̄l we, tiq gǿ nø Dina rì pungwà yá vjø̄e; tiq gǿ nø Dina rì pùngwàcé vjø̄e.
42007042	Angní nø tvlēlvm màdá rvtnø, a:ngí vní gǿgǿ svng jejú kèní chutnaòe. Wedø í ni yagǿni kèní ang svng tété shóngshi we nø kagǿ íe ma?” a:lòe.
42007043	Simoní vtà:ngò nø, “Té chutna bǿà gǿ dø̄ínï, wvng dvdv̄mòe,” a:lòe. Yesuí, “Nàí jò dø dèdvm bǿà,” a:lòe.
42007044	Yesu nø svmaré mè kaq svng poshi dà:ngí, Simon svng, “Svmaré yamè svng nàí èyà:- ngòe ma? Nà chø̀m svng Ngà gòng rángànø̀ng nø, nàí Ngà hí zv́lshìlv́m tì gø mèzǿnga. Iwe svmaré yamèí nø ang necìí lè Ngà hí svng dèshak nø, ang vnií èshøknge.
42007045	Nàí nø Ngà svng mènàbòngà; yamèí mv̀ng nø, Ngà gòng ránga lv̄ng kèní mànārnār Ngà hí svng nàbònge.
42007046	Nàí nø Ngà vgō svng zanlúnyøí mènàdøra; yamèí nø, Ngà hí svng ngórdorcìí nàdø̄re.
42007047	Wervt nø Ngàí v̄lvtnøng: Ang mvrà nø mvme luq we, vchutnashaq íá:mì; pawá wani ang shóngnøt luqe. Iwe, vrvmcè chutna lún gǿ nø vrv̄mcè wa shóngshie,” a:lòe.
42007048	Wekvt Yesuí svmaré mè svng, “Nà mvrà chutnāng bǿngā,” a:lòe.
42007049	Ang nvng tiqdø v́mpà v̄m nø námrungrì, angmaq nø angmaq vrùng lú:ngì nø, “Mvrà gø chutna lú:nò we, yape nø kagǿ íe ma?” wae.
42007050	A:ngí svmaré mè svng, “Nà kv́mnø:tnï nà svng èchv́ng bǿì; pàmvrà èlō,” a:lòe.
42008001	Wemèpvng kadv́ngte màlé dvgvp, Yesu nø coqcv́n tiqcé vní pè nvng Gvray móngdàn Dvbùshv̀ngkà dvsha: ngò taqsórí, wamà rìngzì vrv̀m svng tvríshìá:mì.
42008002	Vzv̀ng Yesuí cáng mvgv́m nvng záyv̀ng tiq pv̀npv̀n dvbāna yà:ngà we svmaré tiq mvdò gø zv̀ná:mì. Vrá cáng shvngøt lòng lúngaa: pmà mè, Makdala mè Mari nvng
42008003	Herod chø̀m øp pè Kuza chø̀mmè Yohana nvng Susana nvng dvgá mvmē mèí gø cà:nò sórí, ang maq vdè gv̀msùng lá:ngò nø Yesu nvng coqcv́nrì svng dvzø̄:mòe.
42008004	Tiq mvrìng nø tiq mvring kèní vsv̀ng loksokrì nø Ang yv́ng svng dvkǿmshì ráì kvt, A:ngí kàshvbóng kèní shvngø:tnòe.
42008005	“Vmyø̀ wø̄n vsv̀ng nø v̄myø̀ wø̄n nvng búngá:mì. A:ngí wø̄:nò dvgvp, tiqmaq nø tvrà shvmōr taq vjáá:mì nø, vsà:ngí gø lv̄m bǿà, muqlàng carìí gø tǿvm bǿà.
42008006	Tiqmaq nø, longheq mvdv̀m vjáá: mì we, tì mvlú:nò rvtnø, yó lú:ngì chàng shúngá:mì.
42008007	Tiqmaq nø bv̀nghǿ póng taq vjáá:mì nø, v̄m nø bv̀nghǿ rì nvng tiqdø té lú:ngì we, bv̀nghǿ rìí lúmke bǿà.
42008008	Tiqmaq nø vbā shvlá taq vjáá:mì nø, té lú:ngì weí angshí gø tiqyá dvtv̀ng shí lú:- ngì,” a:lòe. Yadv́ng pv̀n shǿn dá:ngí sir wa vkiq nø, “Vnà vdá gǿí nø laq táò,” a:lòe.
42008009	Wekvt Ang coqcv́nrìí kàshvbóng welòng ang lvjøm pà í we Ang svng rø:tnòe.
42008010	A:ngí a:lò we nø, “Gvray móngdà:nò vmáshaq kàrì namaq svng nø shá lúnlv́m vmíng vkv́ng vzíshaq íe. Dvgámaq svng nø, ‘Angmaqí dvjaqò nìgø yv́ng mvlúnlvm, táò nìgø mvcínglv́m rvt, kàshvbóng kèní wa shø̀:nò we íe.’
42008011	Kàshvbóng ang lvjøm nø yadø íe: Vmyø̀ nø Gvray Mòngkà íe.
42008012	Tvrà shvmōr taq vjáá:mì rì nø tá bǿà rì íe. Angmaq kv́m nø gønshaq mvlúnlv́m dvpvt, cáng di ráì nø angmaq nøt vdòng kèní mòngkà lùv́m bǿà rì íe.
42008013	Lóngheq mvdv̀mø vjáá: mì rì nø, tá bǿà chàng mòngkà svng dvbùnø:tní vtōshi rì íe. Iwe yarì nø angrø̄ mvcaqshì weí, angmaq tiq chàm wa kv́m nø, dvløt we vhǿm bǿà nìnø calángshi rì íe.
42008014	Bv̀nghǿ póng vdòngø vjáá:mì rì nø, tá bǿà mèpvng ang lvpat tvrà taq yamvril nøt dvshàlv́m nvng pø̀yá pø̀nūng vdá we nvng góngsha dvbùlv́m rìí angnøt svng zvpkéò nø, gong we angshí mvshí long mvdò íe.
42008015	Vbā shvlá taq vjáá:mì rì mv̀ng nø, angmaqí mongkà svng tá bǿà nø nøt shvla we nvng døngnø:tní kǿng vtøp mvnvtshì nø, tø̄n zánnø:tní angshí shí long mvdò íe.
42008016	Kagǿ ínìgø svmïgwin dvciqò dá:ngí ku:ngí ku:pmò we, mø̀ínï yøprà lv̀ngpv̄ngø shvrú:ngo we vsvng màvl. Chø̀m vdòng svng gòngrā rì kaq lā vwanaò dø, shvrúngrà yv́ngø lè shvrú:ngòe.
42008017	Kadø íe wani máò we pà ínìgø dvtàn lú:ngòe. Vrá māò rì í dv́ngte gø vchàng lú:ngòe.
42008018	V́lāò gǿ svng nø rv̄mā daqòe. Màv́lāò gǿ kèní nø, ang vdá hvncè gø ang yv́ng kèní lùv́m bǿòe. Wervt nø namaqí kadø ètá bǿshà we svng shvlá wa nàshatnøng," a:lòe.
42008019	Wedvgvp angmè nvng angnv̄m pèla Ang yv́ng di ráì. Iwe vsvng loksokrì rvtnø Ang shvnvng yv́ng angmaqí dí mvlú:nò.
42008020	Vsvng rìí Ang svng, “Nvmè nvng nvnv̄m pèla nø nà svng vhǿm mvyǿ nø vngámlap yv́ng ripme,” wa, dvtáòe.
42008021	Yesuí werì svng vtà:ngò nø, “Gvray mòngkà táò dá:ngí cv́n dø̄ng vsv̀ng rì mv̀ng nø Ngà vmè nvng Ngà vnv̄m rì íe,” a:lòe.
42008022	Wemèpvng tiq ni taq, Yesuí Ang coqcv́nrì svng, “Tìnúng kupa svng nøngmaq léshàì,” a:lò nø shø̀ taq angmaq rvpshiá:mì.
42008023	Iwe angmaq rvpshi dvgvp Yesu nø yøpmá: mì. Wekvt tìnúng taq nv̀mbø̀ng mvrù mut ráì nø, kùngshí taq tì zǿng mvnshì lú:ngì nø, angmaq vmv́nglv́m wáshìe.
42008024	Wekvt angmaq di ráì weí Yesu svng dvsha:tnò nø, “Svra pèá, Svra pèá, nøngmaq vmv́nglv́m wáshàì lé,” a:lòe. Wekvt Ang vshat ráì nø nv̀mbø̀ng nvng timā vdvpshi we svng ngv̄n bǿà nìnø, wela: ngí zø̀lá:mì.
42008025	A:ngí angmaq svng, “Namaq kv́mnøt nø kāyv́ng íá:mì ma?” a:lòe. Angmaq nø svre we nvng dvdv̄m vtiq sórí, “Nv̀mbø̀ng svng gø, tì svng gø A:ngí dvká:mò chàng Ang kà tā we nø, yapè kagǿ í ma?” wa vrùnge.
42008026	Angmaq nø shø̀ zúnshi nø Galili tìnúng kupa, Gerasen gurwang svng tuq ráì.
42008027	Yesu nø shø̀ kèní lashi nø vdàm svng kv̄ngshi lú:ngì ke, mvrìng kèní vcá:ngí dvrū we vsv̀ng tiq gǿó gøt vhømá:mì. Wepè nø belaq mvgwashì we gvzà vlé ráì nø, chø̀mø gø màvlshaq dvgv̀m dāngø wa v̄le.
42008028	Wepèí Yesu svng yv̀ng bǿà chàng, sērwa vkiq lú:ngì nø, Ang mv́rdv̀ngø kǿng kupshi sórí, “Vháng vtv̄ng Gvray Angcè Pè Yesu Nàé, Nà nø ngà nvng pà singlv́m v̄le ma? Mèdèkøngànøng, wvng Nà svng røtshø̀nge,” a:lòe.
42008029	Kadø íe wani mvmv́ng cáng nø wepè yv́ng kèní lúshilv́m A:ngí dvkv́m bǿà rvt íe. Cá:ngí nø vzv̀ng kèní wepè svng mvme kvt tímkéò weí, vsvng rìí wepè svng ang wur nvng hí nø shv̀m mvngbǿ:ngí dù:ngò nø kùng taq vdà:ngò sórí vsù:ngò nìgø, mv̄ngbǿng hǿng nø a:ngí peqpeq ra:tnò nø, rvgaq mvgung svng cá:ngí shøl bǿòe.
42008030	Wekvt Yesuí ang svng, “Nà bø̀ng pà íe,” wa rø:tnoe. A:ngí nø, “Loksok íshàe,” a:lòe. Ang taq dvchøp we cáng nø mvme luq rvt wedø vtv́nshie.
42008031	Vrá, shi dòngjø̄m svng Yesuí angmaq màshvlolv́m rvt, angmaq korshì nø Ang svng røt mv̄nshìe.
42008032	Wedvgvp wemvrè rvpàl lapmø waq mvme tiq ré rvnúlv̄m we, waq weré taq dvchøp lúnlv́m vmíng Ang svng kórshì bǿì kvt, A:ngí angmaq svng dí dvzá:ròe.
42008033	Weyv́ng kèní cángrì nø wepè kèní lúshìá:mì nø, waqrì svng zv́ngshìá:mì. Wekvt waq renùng nø tìnúng svng dv̀ngdár dāngdāng shvrøtshìá:mì nø sūngsūng vløp shìá:mì.
42008034	Wedø íá:mì we svng waq roqrìí yv̀ng bǿà kvt angmaq caqvmvng vtná:mì nø, mvrìng taq gø, gùrhø̄m chø̀m vtv́r rì yv́ng gø welòng dvtáòe.
42008035	Wekvtnø kadødø íá:mì we svng yv̀nglv́m rvt vsvng rì dì ráì nø, Yesu vl yv́ngø tuq ráì kvt tō cángrì lúshi bǿì pè nø belaq gwashì nø nøt riqkøpcè vrǿng làshv̀ng Yesu shvnvngø rūng dā we svng angmaqí yv̀ng bǿà kvt, angmaq svrē lú:- ngì.
42008036	To cá:ngí dvrūkéò pè svng kadøwa dvbān bǿà we svng yv̀ng bǿà rìí nø, angmaq svng rá kadødø íá:mì rì dvtáòe.
42008037	Wekvt Gerasen rvgaq gùrhømhøm vsv̀ng shvngbe nø, vtv̄ngshaq svreá:mì weí, Ang nø angmaq yv́ng kèní lúshìlv́m dvpvt Ang svng kórshie. Weyv́ng kèní Ang nø kùngshí taq zv́ngshì dv̀ng vtv́ngá:mì.
42008038	Iwe, cáng lúshi bǿì pè nø, Ang nvng tiqdø v́l lúnlv́m dvpvt Ang svng kórshie. Inìgø Yesuí ang svng yadø a:lò nø shvlōòe.
42008039	“Nà chø̀m svng èlōvm nø Gvrayí nà dvpvt èwáa bǿì rì nø kadvngshi ni ring we dvshvng èmvn bǿò,” a:lòe. Wekvt wepè dìá: mì nø, Yesuí ang dvpvt wáā bǿà rì nø kadv̄ngshi ni rïng we, mvrìngkøp taq dvshā:ngòe.
42008040	Vsvng loksok shvngbeí Yesu vtv́ng ra we svng vlǿmshi nø ca dárà weí, Ang tuq ráì kvt shaqshaqwa vtoòe.
42008041	Wekvt Yeru tǿò we júrøt chø̀m øpshú tiq pè dì ráì nø, Ang hí shvnv̄ng kǿng kupshi nø, ang chø̀m svng lvdi ra dø rø̀:nòe.
42008042	Pàwálv́m wani ang nø tiqcé vní nǿng dv́ngte í ráì we angcè lòngzà tiq me v́lāò we, shilv́m dv́nshie. Iwe, Yesu dìá:mì dvgvp vsv̀ng loksokrìí Ang svng shvgø̄ra: tnà.
42008043	Wedvgvp, shvwi vyø̄ nø tiqcé vní nǿng zà daqì we svmaré tiq mè nø, ang dvkúmshilv́m rì shvngbe cìsvrā rì wur taq dvbé bǿà nìgø dvbān dá:ngò vsv̀ng tiq gǿ gø màvl.
42008044	Yesu mèpvngpvng ang tvp dì ráì nø, Ang belaq mvtú svng shup bǿà nìnø, ang shvwi vyø̄ lòng nø wela: ngí ni vnará:mì.
42008045	Wekvt Yesuí, “Ngà svng èshup we kagǿ íe?” wa rø:tnòe. Shvngbe māshi lú:ngì kvt Piterí, “Vkàngpèá, Nà svng nø vsv̀ng loksokrìí shègør nø shènip we íe,” a:- lòe.
42008046	Inìgø Yesuí, “Ngà svng èshup bǿngà we tiq gǿ ni v̄le; pàwálv́m wa nìnø Ngà taqkèní jórnònggùn búngá:mì we Ngà ni dǿmshø̀nge,” a:- lòe.
42008047	Svmaré wemè nø, māshi mvlún we sháshì bǿì rvt, nipnip vdv̀n sórí dì ráì nø, Ang mv́rdv̀ngø kǿng kupshì dá:ngí, bashà rì shvngbe mv́rdv̀ngø ni Ang svng pàwálv́m shup bǿà we nvng wela:ngí chàng ang kadøwa baná:mì we shǿnshìe.
42008048	Wekvt Yesuí ang svng, “Ngàcè mèá, nà kv́mnø:tní nà svng dèzǿm bǿì, pàmvrà èlov̄m,” a:lòe.
42008049	Ang wedø shø̀n la:ngí, júrøt chø̀m øpshú chø̀m kèní tiq gǿ di ráì nø, “Nvcèmè nø shìá:mì, Svra pè svng dvshá mèlūni,” a:lòe.
42008050	Wekà Yesuí tá bǿà nø ang svng, “Mèsèrēni, kv́mdv̀ng èwā; wekvt nvcè mè nø bān longe,” a:lòe.
42008051	Chø̀m svng tuqá:mì kvt, Piter, Yohan, Yaku nvng cv̀mré mè angpè angmèní wa mø̀í nìnø, A:ngí dvgádø kagǿ svng gø Ang nvng tiqdø góng màdvzá:rò.
42008052	Vsvng shvngbe nø cv̀mré mè dvpvt rv̀ngshvng wa nø ngøe. Iwe A:ngí angmaq svng, “Mèngǿnø̀ngni; ang nø mvshì; yøp we wa íe,” a:lòe.
42008053	Iwe cv̀mré mè nø jø̀ngjǿng ni shìá:mì we sháò rvtnø, angmaqí Ang svng zē:rò nø vhø̄òe.
42008054	Yesuí cv̀mré mè wur zø̀:mò dá:ngí, “Cv̀mré mèá, èkūngshì,” a:lòe.
42008055	Wela:ngí ni ang pvlace vtv́ng ráì nø, ang kūngshi lú:ngì. Wervt Yesuí ang svng v́mlv́m tiq pv̀npv̀n shvv́mlv́m dvká:mòe.
42008056	Angpè angmè ní nø dádv̀ng wàá: mì. Inìgø, wà bǿà lòng nø tiq gǿ svng gø màdvtálv́m rvt A:ngí angní svng dvká:mòe.
42009001	Yesuí coqcv́n tiqcé vní pè svng dvkø̀ma:tnà nø, cáng shvngbe kaq dv́ngkélv́m gø, záyvng angpv̀npv̀n dvbānlv́m gø, jórnònggùn nvng vmíng vkv́ng angmaq svng zíòe.
42009002	Gvray móngdàn mvshǿl dvshv̄nglv́m dvpvt nvng zarì dvbānlv́m dvpvt, A:ngí angmaq svng dvzv́r bǿà.
42009003	A:ngí angmaq svng, “Namaq èdìv́mnø̀ng dvgvp dvrv̀ng gø, tòngzv̀n gø, v́mlv́m nvng gv̀msùng gø mèlv́ngnøngni. Belaq gø vní dùng mèlvngshìnøngni.
42009004	Kachø̀m svng ègòngv́mnøng nìgø, wemvring kèní mèbúngnøng dv́ngte wechø̀m taq v́ldv̀ng èwànø̀ng.
42009005	Namaq svng mènàtovtnøng nìnø mvrìng welòng kèní èbúng daqnø̀ng kvt, angmaq svng vchaq we shvkse wáshìlv́m dvpvt, namaq hí taq vyïn we dvtøl nàchaqshi ránøng,” a:lòe.
42009006	Wekvt angmaq dìá:mì nø, rvwá vrv̀m taq Dvbùshv̀ngkà dvshā:ngò sórí, kayv́ng màyv́ngø̄ zarì dvbā:nòe.
42009007	Yesuí waò we shvngbe svng vbi wál tiq wál dù Hero:dní tá bǿà kvt, ang nø gvzà vtiq nø nøt bùme. Kadø íe wani “Yohan dvshá nø shi yv́ng kèní zūn lú:ngì we íe,” wa vsv̀ng tiqmaqí shø̀:nòe.
42009008	Tiqmaqí nø, “Eliya ni dvtánshi daqì,” wae. Vrá tiqmaqí nø, "Darì kàdvtutshúrì tiq pè zūn lú:ngì we íe,” wa nø shø̀ne.
42009009	Herod nø, “Yohan svng nø ngàí vgo tutnvpmà; ngàí tángò we yadv́ng pvn wàò we yapè nø kagǿ íe ma?” wa nø Yesu svng yv́ng lúnlv́m tvrà láòe.
42009010	Dvzv́rrì vtv́ng ráì dvgvp, angmaqí wàa:pmà rì Ang svng dvtáòe. Wekvt A:ngí angmaq svng shø:lò nø, Betsayda lá:nò mvrìng svng mvyø̀:ní yilshìá:mì.
42009011	Inìgø vsvng loksokrìí shá bǿà nø Ang mèpvng cv̀na:tna. Yesuí angmaq svng vtōò nø, Gvray móngdàn mvshǿl shvngø:tnò nø záyv̀ng bān mvyǿ rì svng gø dvbānaòe.
42009012	Nv̀m vlelv́m wáshì dvgvp, tiqcé vní pè di ráì nø, “Yayv́ng nø rvgaq mvgung í rvtnø vsv̀ng loksokrì nø gùrhøm rvwá rì nvng chø̀m vtv́r rì svng, yøprà nvng v́mlv́m lvláv̄m dø, angmaq svng dèkā:ngò lè,” a:lòe.
42009013	Yesuí coqcv́nrì svng, “Namaqí angmaq svng shèv́mnøng lè,” a:lòe. Wekvt angmaqí nø, “Vsvng yadv́ngte shvngbe dvpvt v́mlv́m mvwv̄ná:mì kèní nø, yayv́ng nø zidòng pungwà chv̀ng nvng ngā vní go wa v̄le,” a:- lòe.
42009014	(Kadø íe wani weyv́ng lvngàré wa pungwà kíng dv́ngte v̄le.) Yesuí Ang coqcv́nrì svng, “Angmaq svng tiq mvdò pùngwàcé pungwàcé dv́ngte, angmvdò angmvdò rúng dèzv́rnøng,” a:lò rvt nø,
42009015	angmaqí wedø wàò nø, shvngbe svng rúng dvzá:ròe.
42009016	A:ngí zidòng we pungwà chv̀ng nvng ngā goní lá:- ngò nø, muqlàng svng kang ngángshì nø dvjaq sórí, shvmá:no dá:ngí vmø:tno nø, vsv̀ng loksokrì kaq túnalv́m coqcv́nrì svng tvlēòe.
42009017	Wekvt angmaq vm nø, shvngbe vgàá:mì. Vché bǿà we angshi rì coqcv́nrìí rvku: lò nìnø, tiqcé vní jvng íe.
42009018	Tiqkvt nø Ang wawa júrøtshi dvgvp, Ang coqcv́nrì gø Ang nvng tiqdø vl ke, A:ngí angmaq svng rø:tnò nø, “Ngà kagǿ ǿngà we vsv̀ng loksokrìí kadø wae ma?” a:lòe.
42009019	Angmaqí vtà:ngò nø, “Tiløp Yohan íe gø wae. Tiqmaq nø Eliya íe, gø wae. Tiqmaq nø darì kàdvtutshúrì kèní tiq gǿ vrá zūn lú:ngì we íe gø wae,” a:lòe.
42009020	Yesuí angmaq svng, "Ini, namaqí na; Ngà kagǿ íe wa dèdv̄mnø̀ng ma?” a:lòe. Wekvt Piterí vtà:ngò nø, “Nà nø Gvray pè Kristu èíe,” a:lòe.
42009021	Wekvt Yesuí angmaq svng, "Yakà nø kagǿ svng gø mvshø̀nlv́m, mvgv̄mkaq dvká:mòe.
42009022	Vrá A:ngí Vsvng Angcè Pè Ngà nø dvshàlv́m mvme pv̀n tø̄nshø̀ng nø, shaqré shaqtvng mvdò nvng shvrúngshú vjìrì nvng dvrá svra mvdòí mènàtong nø, èshvt bø̄nge. We mèpvng vshø̀m ni wani taq zūn longe,” a:lòe.
42009023	A:ngí shvngbe svng rá a:lò we nø, “Ngà mèpvng cv́n mvyǿ we kagǿ ínìgø, vdè svng màmvpáshishaq, ni vrv̀m vdè wurgáng baqshi taqsórí Ngà mèpvng laq cv̀n ra.
42009024	Kadø íe wani vdè gønshaq shvlutshi mvyǿ we kagǿ ínìgø, gønshaq vmv̄ngv̄me. Iwe Ngà dvpvt rvtnø ang gønshaq sǿm kvmshi gǿí mv̀ng nø gønshaq lún lú:- ngòe.
42009025	Vsvng tiq gǿí nø móng døngtáng shvngbe angò wáv́m lú:nò nìgø ang gønshaq vmv̄ngvm, mø̀íni dvsǿmshi bø nìnø, a:ngí mvzv́n kapà lú:nòe ma?
42009026	Kagǿ ínìgø Ngà nvng Ngà kàrì svng shvraqshì gǿ svng nø, Vsv̀ng Angcè Pè Ngà nø dvgùng ngø̀r we nvng Vpè nvng shànshér we muqlàng dvzv́rrì pòngbàng shór we vdòng taq langshø̀ng dak dvgvp, Ngà gø wegǿ svng shvrakshøng longe.
42009027	Ngàí namaq svng vla:tnìnï, yayv́ng riprì tiqmaq nø, Gvray móngdàn mvyà:ngò dv́ngte, kadø ínìgø mvshì long,” a:lòe.
42009028	Yesuí kà yarì shøn bǿà mèpvng tvné vshvt ni taq, A:ngí Piter, Yohan nvng Yaku svng shø:lò nø, vjúrøtlv́m dvpvt shìgùng svng rvlv̀ngá: mì.
42009029	Ang júrøt dvgvp, Ang mv̀rshv̀m shøt vlíng lú:ngì nø, Ang belaq gø múng dv̀ngwa kvlàng lú:- ngì.
42009030	Moshi nvng Eliya gø brìmbrìm shór vdòngø Yesu nvng rip nø,
42009031	angmaq nø Yerusalemø Yesu shì nø wá dvdv́nglv́m rì dang dvmv̀ne.
42009032	Piter nvng ang rv̀mnvng pèní nø yøpyǿ vngø̄mshi yv́ng kèní pán vshat ráì nìnø, Yesu nø brìmbrìm shór we nvng Ang ó rip we vsvng vní gǿ gø angmaqí yv̀ng bǿà.
42009033	Vsvng wepèní nø Yesu yv́ng kèní vtv́nglv́m dv́nshi lā:ngí, Yesu svng Piterí a:lò we nø, “Svra pèá, yayv́ng nø nøngmaq dvpvt v́l shvlá dá:rì; shìyat vshø̀m lòng wá dèzv́rshà, Nà dvpvt tiq long, Moshi dvpvt tiq long, Eliya dvpvt tiq long, wàa:tnìni,” a:lòe. (Iwe a:ngí shø̀:nò kà svng ang mvdǿmshi.)
42009034	Ang yadø shø̀n la:ngí ni rvmøt tiq pù būng lú:ngì weí angmaq svng dvkøq daqà. Rvmø:tní wvmke bǿà rvt angmaq svrēe.
42009035	Wekvt rvmøt vdòng kèní kà tiq lòng shø̀n daqì nø, “Yapè nø Ngàí Rvcv́ngshaq pè, Ngàcè pè íe; namaq Ang kà ètánøng,” wae.
42009036	Kà welòng vtv̄ngá: mì dvgvp, Yesu Ang wawa v̄l we yà:ngòe. Wenila taq wepèla nø dø màwá v̄l nø, yv̀ng bǿà rì nø tiq gǿ svng gø màdvtáò.
42009037	Mèpvng ni, angmaq nø shìgùng kèní shúngshì daqì dvgvp, vsv̀ng loksok tiq mvdòí Yesu svng vhǿma:tnà.
42009038	Vsv̀ng loksokrì taqkèní tiq gǿ vkiq nø, “Svra pèá, ngàcè lòngzà pè svng èyv́ngānga, wvng røtshø̀nge.
42009039	Eyà:ngò, cá:ngí timkéa: tnò dvgvp, ang serwa vkiq long nø, tølpup shùshù wa høq ang svng rùlkéò nø, gvzà dvshà mvhøt dvzá:rò dá:ngí wa lúshivme.
42009040	Ngàí Nà coqcv́nrì svng cáng lúngālv́m røtnò nø̀nggø, angmaqí lúng mvdá:ngò,” a:lòe.
42009041	Yesuí vtà:ngò nø, “Kv́mnøt mèv̀lnø̀ng nø shengarshìnøng we mvril cèrìé, Ngà nø kadvgvp høq namaq nvng v̄l nø tø̄naìnï ma? Nvcè pè yayv́ng èshøla:tnò,” a:lòe.
42009042	Lvngà svré pè shøla:tnà la:ngí gøni, cá:ngí ang svng timkéa:tnà nø rùlkéòe. Iwe Yesuí mvmv́ng cáng kaq ngvndv̀ng lvngàsvré pè dvbān bǿà nø angpè svng tvlēòe.
42009043	Wekvt angmaq shvngbe nø vháng vtvng Gvray jórnònggùn svng dádv̀ng wae. Yesuí wà bǿà we bv̀nlì svng vsv̀ng rì dvdáshì dvgvp, A:ngí Ang coqcv́nrì svng,
42009044	“Ngàí shø̀nò kà yalòng namaq vnà taq shvlá dv̀ngwa ètánø̀ng: Vsv̀ng Angcè Pè nø vsv̀ng wur taq shvtlv́m tvle bǿòe,” a:lòe.
42009045	Iwe yalòng nø angmaq kení vmáshaq í rvt nø mvcíng mvrà: lò. Angmaqí mvcí:ngò nìgø rá wekà lvjøm nø røt mvkā:mò.
42009046	Coqcv́nrì nø angmaq dvhø̀ taq kagǿ té ring long we dang vzø̀ng lú:- ngì.
42009047	Yesuí angmaq nøt vdòngø dvda:mò rì svng dǿ:mò rvt, cv̀mrécè tiq gǿ shøla:tnà nø, Ang shvnvngø shvri:pmò dá:ngí angmaq svng,
42009048	“Ngà bø̀ng kèní cv̀mrécè yagǿ svng vtoò we kagǿ ínìgø, wegǿí nø Ngà svng nàtong we íe. Ngà svng nàtōng we kagǿ ínìgø, Ngà svng dèzv́r dakngà Pè svng vtōò we ni íe. Kadø íe wani namaq dvhø̀ taq cv́m vtv̄ng gǿ nø, té ring gǿ lè íe,” a:lòe.
42009049	Yohaní vtà:ngò nø, “Vkàngpèá, Nà bø̀ng kèní cáng lù:ngò we tiq gǿ nøngmaqí vhǿm bǿshà we, ang nø nøngmaq mèpvng mvcv̀n rā rvtnø, nøngmaqí ang svng vgám bǿshà,” a:- lòe.
42009050	Iwe Yesuí, “Ang svng mènàgámnøngni. Pàwálv́m wani ang nø namaq svng vtù vsvng mø̀í nìnø namaq kaq wáshì vsvng íe,” a:lòe.
42009051	Yesu muqlàng kaq vbunlv́m angni yùl ráì rvtnø, Yesu nø Yerusalem wamà svng dìlv́m nøt rvtshìe.
42009052	Wervt Ang vzv̀ngzv̀ng kà ríshú dvzá:ròe. Werì nø Ang dvpvt tiq pv̀npv̀n dvgǿālv́m rvt Samari mvrìng tiq mvrìng svng gòngá:mì.
42009053	Inìgø Yesu nø Yerusalem svng di we í rvtnø angmaqí Ang svng màtōò.
42009054	Ang coqcv́n Yaku nvng Yohan nií welòng yv̀ng bǿà kvt, “Vkàngpèá, Eliya dvsháí wà yà:ngà dø tiq dvchá, nøngmaqí muqlàng kèní svmi dvjálv́m goì nø angmaq svng dupwa wv́rlv́m èshònge ma?” a:lòe.
42009055	Ang lv́m poshì nø angní svng nga:nò taqsórí yadø wae: “Nàní nøt kadø í we nàní mèsháshìshì.
42009056	Kadø íe wani Vsvng Angcè Pè nø, vsv̀ng gønshaq shvmv́nglv́m dì daqì we mø̀í, vsvng gønshaq shvlutlv́m dvpvt lè dì daqì,” a:lòe. Weyv́ng kèní angmaq nø dvgá tiq rvwá svng dìá:mì.
42009057	Angmaq wedø tvrà di dvgvp, vsv̀ng tiq gǿí Ang svng, “Nà kayv́ng èdi nìgø Nà mèpvng ngà cv̀nlv́m íe,” a:lòe.
42009058	Yesuí ang svng, “Svwi gø ang dung vdáe; vháng rāmò carì gø angdv̀ng vdáe. Iwe vsvng Angcè Pè nø vgo mvkø̄m rà cè gø màdá,” a:lòe.
42009059	A:ngí vrá tiq gǿ svng, “Ngà mèpvng ècv̀n ra,” a:lòe. Wepèí nø, “Vkàngpèá, ngà vpè svng vzv̀ng kǿm rángònøng,” wae.
42009060	Yesuí ang svng, “Shìrì svng nø shìrì angmaq laq kømshi. Nàí nø Gvray móngdàn dèshvng bǿò,” a:lòe.
42009061	Dvgá tiq pèí gø Ang svng, “Vkàngpèá, ngà gø Nà mèpvng cv̀nvtnøng; í we ngà chø̀msv̀ng rì kaq vzv̀ng pamvrà vl bǿngònøng,” a:lòe.
42009062	Iwe Yesuí Ang svng, “Rvmá màlv́m shǿng dvgoq lòng zø̀:mò dá:ngí, mèpvng kaq dvjaq vsv̀ng kagǿ ínìgø Gvray móngdàn lún màpǿ,” a:lòe.
42010001	Yadv́ng pv̀n mèpvng, Vkàngpèí dvgá dø shvngøtcé gǿ rvcà:ngò nø, Ang vdè dìlv́m wa we mvrìng vrv̀m, rvgaq vrv̀m svng Ang vzv̀ngzv̀ng angmaq svng vní gǿ vní gǿ dí dvzá:ròe.
42010002	A:ngí angmaq svng yadø a:lòe. “Dvkø̄m rà we mvzí nø jø̀ngjǿng luq we, dvkømshúrì mv̀ng nø mvluq. We rvtnø, Angkàng pèí mvzí dvkø̄mlv́m vsv̀ng ladvzá:rò dø, mvzí Angkàng pè svng èrøtnø̀ng.
42010003	Edìv́mnøng; vyitré dvhø̀ svng vyv̀ng cèrì dvzá:rò padø Ngàí namaq svng dvzá:rìe.
42010004	Namaq nø gv̀msung yǿngkoq gø, dv̀nggúng gø, chøpdø̀n gø mèlv́ngnø̀ngnï; tvrà rāmø̄ kagǿ svng gø̄ pàmvrà mèwa nøngni.
42010005	Namaq kachø̀m svng góng nàduv́mnøng nìgø, ègòngv́mnøng chàng, “Yachø̀m taq mòngzø̀l lòng laq tuq daq,” wa nø dègǿngānøng.
42010006	Wechø̀m taq mòngzø̀l lòng lún vpǿ we vsvng vl nìnø, namaqí shèmána bǿshà mòngzø̀l lòng nø wechø̀m mvdv̀m tuq daqe; màvl nìnø namaq svng vwv́ng rae.
42010007	Wechø̀m taq èv̀lnøng nø, angmaqí kapv̀n èzívtnøng nìnø wepvn èv́m èaqnøng. Pàwálv́m wani bv̀nlì wa vsv̀ng nø zìbe lún vpǿe. Kūchø̀m wáchø̀m svng mènàcílshìnø̀ngnï.
42010008	Ka mvring taq ègòngv́mnøng nìgø angmaqí natōnøng nø kapà èzívtnøng nìgø wepà èv́mnøng.
42010009	Weyv́ngø zarì v̄l dv́ngte svng dèbānānøng nø, “Gvray móngdàn nø namaq yv́ng tvp níshi ráì,” èv̄lnøng.
42010010	Kamvrìng taq namaq svng mènàtōvtnøng nìnø nvmdø̄ng tvrà svng èbúngnøng sórí yadø èv̀lnøng:
42010011	‘Nøngmaq hí taq vyin we namaq mvrìng dvtø̀l gø namaq svng vtù we shvkse wáshìlv́m rvt namaq mv́rdv̀ngø vchaqshì ráìe. Iwe Gvray móngdàn nø tvp níshi ráì we svng namaqí jø̀ngjǿng shá ràe,’ èv̄lnøng.
42010012	Ngàí vla:tnìnï, angnï weni taq we mvring taq bø̀ndaq lòng nø, Sodom mvring mvhøt yà:ngì lòng mvdv̀m vlishi longe.
42010013	“Korazin mvringé, nà nø mèhøt longe; Betsayda mvringé, nà gø mèhøt longe. Kadø íe wani nàní dvhø̀ taq wv̀ng bǿngà we jórnònggùn bv̀nlì rì nø Tiru nvng Sidon wamàní taq la wv̀ngò pa í nìnø, cáyaqni dv̄nggǿ ngwíshi nø, waqpú taq rūng sórí nøt dvlíngshivpni.
42010014	Kàngé daq we angni taq nàní vní mvring mèhøt lóngshi lòng nø, Tiru nvng Sidon mvring nií vhǿmlv́m lòng mvdv̀m té rvnaq longe.
42010015	Kapernom mvrìngé, Nà nø muqlàng høq ni vháng longe, èlv́nshi ma? Dvshàshà zupv̄ng dāng svng lè dèdòr bøe.
42010016	“Namaq kà tā vsv̀ng nø, Ngà kà ta vsv̀ng íe. Namaq svng mènàtonøng rìí nø, Ngà svng mènàtong we íe. Ngà svng mènàtong gǿí nø, Ngà svng dèzv́r dakngà Pè svng màtoò we íe,” a:lòe.
42010017	We shvngøtcé pè nø, shaqshaq wa vtv́ng ráì nø, “Vkàngpèá, Nà bø̀ng kèní nø cángrìí gø nøngmaq vmíng svng cà:nòe,” a:lòe.
42010018	A:ngí angmaq svng a:lò we nø, “Satan nø muqcøn còngmè lap dø muqlàng kèní vjáá:mì we svng Ngàí yv̀ng bǿngà.
42010019	Etánø̀ng, vbø̀ nvng muqhèrì svng lv̄mlv́m gø, ngv̀nshà pè jórnònggùn shvngbe svng dv́ngkelv́m dvpvt gø, vmíng vkv́ng Ngàí namaq svng vzíshaq íe. Namaq svng nø kapaí gø dvlá mèlún lóngnø̀ng.
42010020	Iwe cángrì nø namaq vmíng lv̀ngpv̄ng cv̀n rvtnø mèdebùnøngni. Namaq bø̀ngrì muqlàng taqlapmø vrūshaq íá:mì rvtnø mv̀ng dèbùnøng,” a:lòe.
42010021	Wervtø̀ taq Yesu nø Shànshér Pvlàcè vdòngø dvbù nø yadø wae. “Vpèá, muqlàng rvgaq Angkàng pèá, Nà svng oqà. Pawá wani yadv́ng pv̀n nø gvcvt vdá rì nvng cíngnøt rálnøt gōng rì kèní Nàí èmáo nø, sv̀ngshv́r cèrì svng lè dèta:nòe. Ie, Vpèá, yalòng nø Nà èwv́mshì lòng íe.
42010022	Vl dv́ngte shvngbe nø Vpèí Ngà svng tvleshaq íe. Vpèí wa mø̀í nìnø, Angcè Pè kagǿ í we sháò vsvng màvl. Vrá Angcè Pè nvng Angcè Pèí dvta:nò rìí wa mø̀í nìnø Vpè kagǿ í we sháò vsvng màvl,” wae.
42010023	Wekvt Ang lv́m poshi nø, coqcv́nrì svng mvyø̀:ní a:lò we nø, “Namaqí èyv̀ngnø̀ng rì yadv́ng pv̀n svng yv́ng lú:nò we vnē rì nø ìshøt ìgv̀n v̄le.
42010024	Kadø íe wani Ngàí vla:tnìnï, namaqí èyv̀ng bǿshà rì svng nø kàdvtutshúrì nvng koqkv́m rì mvmeí yv́ng mvyǿ we, yv́ng mvlún yà:- ngò; namaqí ètá bǿshà rì svng tá mvyǿ we ínìgø tá mvlún yà:ngò,” a:lòe.
42010025	Tiqkvt nø, dvrá vjì tiq pè Yesu svng vløtlv́m zv̄ng rip lú:ngì nø, “Svra pèá, dvciq lvpat gønshaq lúnlv́m rvt ngà kadø wáshì ràng ma?” a:lòe
42010026	Yesuí ang svng, “Dvrá kàru taq kadø vrū yà:ngà ma? Nàí kadø rø̄ èlú:nòe ma?” a:lòe.
42010027	Wepèí vtà:- ngò nø, “Nà nø nà tiq nøt shvngbeí gø, nà dòngnøt shvngbeí gø, nà nònggùn kùngà shvngbeí gø, nà shánøt shvngbeí gø, Vkàngpè nà Gvray kaq shóngshi ràe. Vrá, nà vdè góng svng èshóngshi dø, nà tiqdv́ng vsv̀ng kaq shóngshi ràe,' wa vrūe," a:lòe.
42010028	Yesuí ang svng, “Nà natv́nshi kà vdue; nà yadøni èwáshì kvtnø gønshaq cúnshi èlún lú:ngòe,” a:lòe.
42010029	Iwe dvrá vji wepè nø, ang nø døngman pè í we dvtanshi mvyǿ rvtnø Yesu svng, “Wedø í nìnø, ngà tiqdv́ng vsv̀ng nø kagǿ íe ma?” wa rø:tnòe.
42010030	Yesuí vtà:ngò nø, “Vsv̀ng tiq gǿ nø Yerusalem wamà kèní Yeriko mvrìng svng shúngshì daqì ke, tølv̄m vsvng tiq mvdò vhǿm bǿà. Werìí ang vdá dv́ngte tø̄lá:mò nø tvnéné shì høq vdi:pmò dá:ngí là:ngò nø lōá:mì.
42010031	Wekvt shvrúngshú tiq pè nø wetvrà shúngshì vdu daqì nìnø, ang svng yv̀ng bǿà kvt tiq tōngtōng ngwēò nø lø̀m vlēá:mì.
42010032	Vrá Lewi vsv̀ng tiq gǿ gø we zàng tuq ráì nø wepè svng yv̀ng bǿà nìnø, ang gø tiq tōngtōng ngwēò nø loá:mì.
42010033	Iwe tvrà di we Samari vsv̀ng tiq gǿ gø weyv́ng tuq ráì. Ang svng yv̀ng bǿà kvt a:ngí mvré lú:ngà.
42010034	Ang yv́ng tvp di nø ang dvmmá rì taq zanlún yøtì nvng bìmtì vdø:rò dá:ngí døpmāòe. Vrá, wepè svng ang lozè go taq shvrú:ngò nø, zaqlè chø̀m tiq chø̀m svng shøl bǿà nø ang svng dvzø̄: mòe.
42010035	Mèpvng ni taq ang búng dvgvp, ang gv̀msùng vnílvp shà:lò nø, chø̀m angkàng pè svng zíò sórí yadø a:lòe ‘Yapè svng nàcún dáò, yamvdv̀mø nàò kadv́ngte èbéāvm nìgø, ngà vtv́ng rāng dvgvp nà svng ngàí tvlelv́m íe,’ vl ráà.
42010036	Nàí dèda: mò, we vshø̀m gǿ kèní tølv̄m rìí dvlá bǿà we vsvng yapè ang tiqdv́ng vsv̀ng nø kagǿ íe ma?” a:lòe.
42010037	Dvrá vjì pèí, “Ang svng dvshá zāò pè mv̀ng íe,” a:lòe. Wekvt Yesuí ang svng, “Nàí gø welòng dø tiqdvchá èwàá:mò,” a:lòe.
42010038	Yesu nvng coqcv́nrì nø mvrìng tiq mvrìng svng tuq ráì. Weyv́ng Marta tǿò we svmaré tiq mèí Yesu svng ang chø̀m taq vtoòe.
42010039	Angnv̄m Mari, wa tǿò we tiq me gø v̄le. Wemè nø Vkàngpè hí yv́ngø rūng nø Ang mòngkà tashìe.
42010040	Iwe Marta nø dvzøm bv̀nlì luq nø, nøt shok lú:- ngì rvt Yesu yv́ng di nø yadø wae. “Vkàngpèá, vnv̄m mèí nø ngà wāwā dvzømshi dèzv́r we svng mènøtna ma? Ngà svng dvbv̄nglv́m èv̄lānga,” a:lòe.
42010041	Vkàngpèí vtà:ngò nø, “Marta é, Marta é, nà nø bv̀nlì mvme luq rvt góng dègïshi nø shv̀mná mègø̀re.
42010042	Iwe zǿmdv̀ng lòng nø tiq pvn wa v̄le. Mari nø welòng rvcv̄ngshi bǿì. Welòng nø ang yv́ng kèní lúālv́m mø̀í,” a:lòe.
42011001	Tiq ni taq Yesu nø tiq zàngø vjú røtshi we, røt dv́ng bǿà kvt Ang coqcv́n tiq pèí Ang svng, “Vkàngpèá, Yohan dvsháí ang coqcv́nrì svng júrøt shvngøt yà:ngà dø, nøngmaq svng gø júrøt shèngøtshà lè,” a:lòe.
42011002	Wekvt Yesuí angmaq svng, “Namaq vju èrøt nøng dvgvp yadø èrøtnø̀ng. ‘Vpèá, Nà bø̀ng svng shànshér dø vpǿ laq sháì. Nà móngdàn laq tuq daq.
42011003	Ni vrv̀m ràì we v́mpa nøngmaq svng èzí daqshà.
42011004	Nøngmaq svng nàléì rì kaq nøngmaqí chutnaì dø, Nøngmaq mvràrì gø èchutna daqsha. Dvløtra yv́ng svng nøngmaq mèshø̄lshà ni,’ wa èrøtnø̀ng,” a:lòe.
42011005	Yesuí rá angmaq svng, “Namaq dvhø̀ kèní tiq gǿ nø, ang rv̀mnvng tiq gǿ yv́ng svng yaqdø̀ng mvlù:ngí di nø, ‘Jàá ngà svng zidòng vshø̀m chv̀ng èrumà;
42011006	pawá wani ngà rv̀mnvng tiq pè tuq ráì we, ang svng zílv́m pàgø màvlá:mì,’ wa lā a:lò nìnø,
42011007	a:ngí chø̀m vdòng kèní nàtv̀ngvt nø, ‘Ngà svng mèbø̀nlōngànøng; akvt nø bv́ngkà gø kvlaqshaq íe, ngàcè rì gø ngà nvng tiqdø yøp dv́rshà. Nà svng zidòng zílv́m ngà kungshì màshvla,’ èv̄lvtne.
42011008	Ngàí namaq svng vla:tnìnï, nv̀mlat dvgvp ang nø mvkungshì we ínìgø rv̀mnvng wepèí mànar rø:tnò nìnø, kadø ínìgø ang kungshì nø rà dv́ngte ang svng zíòe.
42011009	Ngàí rá namaq svng vlatnïnì, røt èmvnnøng; wekvt namaq svng èzí daqnø̀nge. Lá èmv̄nnøng; wekvt lá èlún daqnø̀nge. Bvngkà vkoq èmvnnøng; wekvt namaq svng ètánā daqnø̀nge.
42011010	Kadø íe wani røt gǿí nø lú:nòe. Láò gǿí gø lá lú:- nòe. Bvngkà vkoqò gǿ svng gø tána daqòe.
42011011	Namaq dvhø̀ taq angcèí zidòng røt ra ke ang svng lóng èzínø̀ng we angpè èv̀lnøng ma? Ngā røt ra ke bø̀ zíò vsvng èv̀lnøng ma?
42011012	Kalø̀m røt ra ke muqhè zíò vsvng vl ma?
42011013	Namaq nø vsvng mvgv́m èínøng we dv́ng, namaq nvcèrì kaq dvrè shvlá zí èshánøng kvtkèní nø, muqlàng taqlapmø namaq Nvpèí nø, Ang kaq røt ra rì svng wemvdv̀m téwa, Shànshér Pvlacè zi daq we mø̀í ma?” a:lòe.
42011014	Tiq ni taq Yesuí màá tiq gǿ kèní màá cáng tiq long lù:ngòe. Cáng lúshìá:mì kvt, màá gǿ nø kà shø̀n lú:- ngì; vsv̀ng loksokrì nø dádv̀ng wae.
42011015	Iwe tiqmaqí, “A:ngí nø cáng koqkv́m Beelzabul nonggùn kèní cáng lù:ngòe,” wae.
42011016	Dvgá maqí nø Ang svng vlø:tnò sórí, muqlàng kèní shálv́m mvshv́lpvrá tiq lòng dètanshà, wa røtshie.
42011017	Angmaq nøt vdòng dvda:mò rì A:ngí sháò rvtnø̀ angmaq svng yadø a:lòe. “Ang nø ang vpokē we móngdàn kamóngdàn ínìgø vcatnv̄me; angmaq nø angmaq vpōke we vsv̀ng karvp ínìgø vcatnv̄me.
42011018	Ngàí nø Beelzabul nonggù: ni cángrì lù:ngòe, èvlshàe. Satan gø ang nø ang vpōkē kvtkèní ang móngdàn nø kadøwa lvzá:nòni?
42011019	Ngàí Beelzabul nonggùn kèní ni cángrì lùngò we lā í kvtkèní nø, namaqò coqcv́n cèrìí cáng lù:ngò we nø kagǿ nònggù:ní lù:ngòe ma? We rvtnø̀ angmaq nø namaq svng kà rvtshú wáshì longe.
42011020	Inìgø Ngàí nø Gvray nònggùn kèní cángrì lùngò we í nìnø, Gvray móngdàn nø namaq yv́ngø tuq daqì we íe.
42011021	Shvrē pè nø cildànkung rì gwashì nø ang chø̀m svng roqshì kèní ang zaqshøp rì nø pàmàrá v́lāòe.
42011022	Iwe ang mvdv̀m té jòr we shvrē tiq gǿ di ra weí ang svng jorv̄m nìnø, ang vlømshì we ang cìldànkùng rì shvngbe kutwa tø̄lv́m bǿò nø, ang zaqshøp rì gø vwalshì bøe.
42011023	Ngà svng mvcv̀n gǿ nø Ngà kaq vtù gǿ íe; Ngà nvng màdvkømvm gǿ gø, dvkangshú íe.
42011024	Mvmv́ng vcáng nø vsv̀ng góng kèní kv̄ngshìvm mèpvng, tì mà vl rvgaqø̄ dām nø dvná láò we lá mvlún lú:ngà kvt ang yadø wae: ‘Ngà nø ngà búng rángà we chø̀m svng vtv́ngv̄me,’ wae.
42011025	Ang tuq ráì kvt chø̀m nø dvshérshaq dvcøpshaq í we svng a:ngí yv̀ng bǿà.
42011026	Wekvt ang vtv́ngv̄m nø, ang mvdv̀mø té mvgvm we cáng dvgá shvngøt lòng shøla:tnà nø werì shvngbe gòng nø weyv́ngø v̄lvme. Wekvt vsv̀ng wegǿ mèpvng vl long we laqyà nø, vzv̀ng mvdv̀mø té mvgvm we ív̄me,” a:lòe.
42011027	A:ngí kà yarì shø̀:no la:ngí, vsv̀ng loksokrì dvhø̀ kèní svmaré tiq mè nø serwa vkiq sórí Ang svng, “Nà èrí nø nà svng nong dècøq yà:ngì we svmaré mè nø ìshøt ìgv̀n v̄le,” a:lòe.
42011028	Yesuí, "Iwe, Gvray mòngkà táò nø cv̀n vsv̀ng rì té ìshøt ìgv̀n v̄le,” a:- lòe.
42011029	Vsv̀ng loksokrì kø̀m ráì dvgvp, Yesu tǿrboqshì nø yadø wae: “Yamvril nø mvgv̄m we tiq mvrïl í nø; angmaqí nø shálv́m mvshv́lpvrá wa láòe. Iwe Yona mvshv́lpvrá wa mø̀í nìnø, dvgá mvshv́lpvrá kapv̀n gø angmaq svng mvzílv́m íe.
42011030	Ninewe vsv̀ng rì dvpvt Yona nø mvshv́lpvrá í yà:ngì døni Vsv̀ng Angcè Pè gø yamvril cèrì dvpvt mvshv́lpvrá í longe.
42011031	Kàngéò we angni taq, Tvnūni koqkv́m mè bung long nø, yamvril cèrì svng kàrvt lú:ngòe. Kadø íe wani wemè nø Solomon zitnøt kàrì tashi lúnlv́m dvpvt, rvgaq vtv̄ng tōng kèní dì yà:ngì. Eyv̀ngnø̀ng, Solomon mvdv̀m té rïng we tiq pè yayv́ng v̄le.
42011032	Kàngéò we angni taq, Ninewe vsv̀ng rì rip long nø yamvril cèrì svng kàrvt lú:ngòe. Kadø íe wani angmaq nø Yonaí dvsha:ngò kà svng ta nø nøt língshì yà:ngì. Eyv̀ngnøng, Yona mvdv̀mø té rïng we tiq pè yayv́ng v̄le.
42011033	Svmi gwìn dvciqò dá:ngí máò we, mø̀ínï mvgù:rí ku:pmò we nø kagǿ gø màvl. Gòng ra vsv̀ng rì yv̄ngshì lv́m dvpvt svmi gwìn shvrúngrà yv́ng lè shvrú:ngò we íe.
42011034	Vne nø nà góng taqò svmigwìn íe. Nà vnē shvla kvtnø nà tiqgóng shvngbe làng gáe. Iwe, nà vnē màshvla kvt nø, nà góngkøp dødv̀ng wav̄me.
42011035	Wervtnø nà vdòng taq v̄l we gálong màmaqlv́m nàyáshì.
42011036	Nà tiqgóng shvngbe taq gá long dvnzø̀ng nø dø we tiqhvn gø màvl kvt nø gá we svmigwì: ní vwā:nò padø nà góng køp nø lànglàng gá longe,” a:lòe.
42011037	Yesuí kàshǿn dv́ng bǿà kvt Farisi tiq pèí, ang nvng v́mpà v́mlv́m Yesu svng goòe. Wekvt Ang gòngá: mì nø v́mpà v́mlv́m námrunge.
42011038	Vmpà màvm vzv̀ng Yesu nø vtóng vl dø wur mvsiqshì we svng, Farisi pèí yv̀ng bǿà kvt ang dàe.
42011039	Wekvt Vkàngpèí ang svng, “Akvt Farisirì namaq nø gwin nvng bàn rì vtv́nglap wa èzv́lnønge. Iwe namaq vdòngrv́m nø tø̀lvmlv́m nøt nvng mvgvm màshvla we nøt dv̀n èzø̀ngnønge.
42011040	Angdál rìé, vtv́nglap má:nò pèí nø vdòngrv́m gø má:nò we mø̀í ma?
42011041	Iwe dvshà rì svng èzí daqnø̀ng ke, vdòngrv́mø vl rì mv̀ng èzí nøng; wekvt í dv́ngte nø namaq dvpvt mv́ngshèr we í longe.
42011042	Farisirì namaq nø mèhøt lóngnønge. Kadø íe wani namaqí nø bvnzi gø, zø̄ngløm nvng shvgō shábv̀n vyúng kvn angpv̀npv̀n tiqcé wál tiq wál nø Gvray kaq shèrúngānønge. Iwe døngman dø wàlv́m lòng nv̀ng, Gvray shóngnøt tvrà svng nø namaqí mècv̀nnøng. Wárì svng màléshì dø ècv̀nnøng døni, yarì gø namaqí cv́n rà we íe.
42011043	Farisirì namaq nø mèhøt lóngnønge. Kadø íe wani namaq nø júrøt chø̀m taq té rïng we rúngrà svng gø, gvt tø̀m rvgaq vsa:ngí vpǿ rā we svng gø èshòngnønge.
42011044	Namaq nø mèhøt lóngnønge. Pàwálv́m wani namaq nø màmvshv́lshaq í rvtnø, wemvdv̀mdv̀m di vsa:ngí gø mvdǿm mvsháò we dvgv̀m rì dø nàshv́mnønge,” a:lòe.
42011045	Weyv́ng kèní dvrá svra tiq pèí vtà:ngò nø Ang svng, “Svra pèá, Nà yadø èwa we nø nøngmaq svng gø shèyǿmshà we íe,” a:lòe.
42011046	Yesuí, “Dvrá svrarì namaq gø mèhøt lóngnønge. Kadø íe wani namaqí vsv̀ng kaq nø vlishi we døngjá shèrïnøng nø, namaq vdè nø wūrhàm tiq hàm gø døngjá werì svng mèzømshìnø̀ng.
42011047	Namaq nø mèhøt lóngnønge. Kadø íe wani nvkop nvkàng maqí shvt yà:ngà we kàdvtutshúrì dvgv̀m rì nø namaqí ni dècøpnønge.
42011048	Namaq nø nvkop nvkàng maqí shvt yà:ngà we kàdvtutshúrìò dvgv̀m svng dècøpnøng we taqkèní, angmaqí wà yà:ngà lòng svng namaq gø nàránøng nø dèbáshìnø̀ng we í dv̀ng wae.
42011049	Yadø í rvtnø Gvray zitnø:tní shø̀n yà:ngà we nø, “Kàdvtutshú gø, dvzv́r gø, Ngàí angmaq yv́ng svng dvzv́r dakngo nø, angmaqí sha:tnò we gø tiqmaq v̄l longe; dvshá dvki vrèò we gø tiqmaq vl longe,” wae.
42011050	-
42011051	Wervtnø rvgaq angké shvzøng yà:ngà yv́ng kèní yakaq, Abel shvwi shvyǿ yà:ngà ni kèní, noqngø̀m tø̀ngnø nvng shvrúngrà vnílòng dvhø̀ø̄ shvmv́ng yà:ngà pè Zakaria ang shvwi shvyǿ yà:ngà ni høq, kàdvtutshúrì angmaq shvwi shvyǿ yà:ngà we mv̀ngrø̀ nø yamvril cèrì svng shvri daqòe. Ngàí vla:tnìnï, jø̀ngjǿng mvrà yarì shvngbe nø yamvril cèrì kaqsvng ni tuq daqe.
42011052	Dvrá svrarì namaq nø mèhøt lóngnønge. Kadø íe wani shánøt bv̄nya shv̀msopuq lòng nø namaqí èlv́ngnøng nø, namaq vdè nø mègòngnø̀ng ke, gònglv́m wa rì svng nø rá namaqí nàgámnønge,” a:- lòe.
42011053	Weyv́ng kèní Yesu búngá:mì dvgvp, dvrá svra mvdò nvng Farisirì nø Ang svng vtvngshaq shvngōshì nø, mvmēdang mvmepv̀n Ang svng rø:tnò sórí,
42011054	Ang kà kèní Ang svng shvwá lúnlv́m dvzaqshìe.
42012001	We rvtø̀ taq, vsv̀ng loksokrì nø vlv̄mkē høq, angkíng angmùn dvkǿmshì ráì dvgvp, shvngbe mv́rdv̀ngø Yesuí Ang coqcv́nrì svng a:lò we nø, “Farisirì butdvshi í we, nøt vní nøt cà:nò lòng kaq nàyáshìnøng.”
42012002	Vwv̄mshaq rì màdvtàn lú:ngò we nø tiq pv̀n gø màvl long; vmáshaq rì mvsháshi long we tiq pv̀n gø màvl long.
42012003	Namaqí dø̄ vdòng mvyø̀n pvngø èshø̀nnøng kàrì kapà ínìgø, lànglànggá yv́ngø vsà:ngí tá lú:ngòe. Dø̀nggaq rv́mø nàbønshìnø̀ng rì nø chø̀m rvgùng kèní dvshv̄nglv́m í longe.
42012004	Jàmaqá, Ngàí vla:tnini, “Shāgóng svng sha:tnò dá:ngí, vrá pàgø wá mvlú:nò rì svng mèserēnøngni.
42012005	Namaq svrēshi rà we nø kagǿ mv̀ng í we Ngàí dvshatna:tnìni. Sha:tnò dá:ngí zùpv̄ng svmi móng svng gurlv́m vmíng vkv́ng v̄l pè svng mv̀ng sèrenøng. Namaq svng Ngàí jø̀ngjǿng v̄la:tnìni, Ang svng nø jø̀ngjǿng svre ràe.
42012006	Cvkācè pùngwà gō nø bèshan vní gø̀m taq nvmkéò we mø̀í ma? Iwe, Gvrayí nø cvkacè tiq gō svng gø mànáò.
42012007	Namaq vgōnï hǿng vrv̀m shvngbe gø vrø̄shaq íe. Wervt svre mvrà. Kadø íe wani namaq nø cvkacè mvmē go mvdv̀m té nàpǿnønge.
42012008	Ngàí rá namaq svng v̄la:tnini, vsv̀ng mv́rdv̀ngø Ngà svng nàchàng gǿ svng nø, Gvrayò muqlàng dvzv́r rì mv́rdv̀ngø vsvng Angcè Pè Ngàí gø wegǿ svng vchànglv́m íe.
42012009	Vsv̀ng mv́rdv̀ngø Ngà svng mènàchàng gǿ svng nø, Gvrayò muqlàng dvzv́r rì mv́rdv̀ngø Ngàí gø màchàng lóngò.
42012010	Vsv̀ng Angcè Pè kaq vtù we kà shø̀n gǿ svng nø chutna lúnshìe. Inìgø, Shànshér Pvlàcè kaq vléò we kà shø̀n gǿ svng nø chutnā mvlúnshì.
42012011	Vrá vsà:ngí namaq svng júrøt chø̀m rì taq, vgō zǿmshúrì nvng vmíng vkv́ng v̄l rì mv́rdv̀ng svng èshv̀l bǿnø̀ng dvgvp, kapà vtv́nlv́m nvng kadø shǿnshìlv́m wa nø góng mèginøngni.
42012012	Kadø íe wani wervtø̀ taqni namaq kadø shø̀nlv́m kà nø Shànshér Pvlàcèí shèngøt daqnø̀nge,” a:lòe.
42012013	Wekvt vsvng loksok dvhø̀ kèní tiq gǿí Yesu svng, “Svra pèá, ngà svng zaqshøp vwálālv́m rvt ngà vnv̄m pè svng èshǿnāngvtna,” a:lòe.
42012014	Yesuí wepè svng, “Vsvng nàé, namaq mvdv̀mø̄ kàrvtshú nvng zaqshøp vwálāshú wáshìlv́m kagǿí Ngà svng èzv́ng bǿngà ma?” a:lòe.
42012015	Yesuí rá angmaq svng, “Map we í dv́ngte svng nàyáshìnøng. Kadø íe wani vsvng nø ang zaqshøp gvzà vdá rvtnø wa cúnshi we mø̀í,” a:lòe.
42012016	Wekvt A:ngí angmaq svng kàshvbóng tiq lòng kèní shø̀:no nø, “Mvgàmré tiq pèí nø ang rvmá kèní mvzí dvyø̀ gvza dvkømv́m lún bǿà.
42012017	Wekvt ang nøt vdòngø, ‘Ngà mvzí dvyø̀ rì gv̀lv́mrà mvcv́nglv́m wáshìe kadø walv́m?’ wae.
42012018	Ang rá wae: ‘Ngàí yadø wàlv́m íe. Ngà vzá yarì catnò dá:ngí, té tē dø wv̀ngò nø, ngà mvzí dvyø̀ rì nvng dvzø̄m dvzï rì shvngbe nø weyv́ngø gv̄lshilv́m íe.
42012019	Wemèpvng ngà nø ngà vdè svng, ‘Nøtná, mvme nǿng dvpvt nà nø dvzø̄m dvzï mvme dèkø̄mv́m bǿì. Nà nø shøtshúcè èvl nø, èv̄m èaq sórí, dvbúdv̀ng èwa,’ vlshìlv́m íe, wae.
42012020	Iwe Gvrayí ang svng, ‘Sv̀ngdálé, nà gø̀nshaq nø dèyaq vtv̀ng bǿngòe. Wekvt nàí dvkømshaq rì nø kagǿ lā vpvt dv̄rni?’ a:lòe.
42012021	Wervtnø vdè dvpvt wa pø̀yá pø̀nūng shøpshì nø Gvray dāngø̄ màmvgàm we vsv̀ng wegǿ gø yalòng døni í longe,” a:lòe.
42012022	Coqcv́nrì svng Yesuí rá yadø a:lòe. “Yadø í rvtnø Ngàí namaq svng v̄la:tnìni, kapà v́mlvm, wa nø gønshaq dvpvt gø, kapà gwāshìlvm, wa nø namaq shagóng dvpvt gø, góng mègïnøngnï.
42012023	Gønshaq nø v́mlv́m mvdv̀m té vpǿe, shagóng gø gwálv́m mvdv̀mø té vpǿe.
42012024	Sv̀ngká rì svng èdaknø̀ng lè! Werì nø wǿn gø mvwønv̄m, dvkǿm gø màdvkømv̄m; v̄mzá gø màdá we, Gvrayí werì svng shvá:mòe. Namaq nø carì mvdv̀mø té nàpǿnønge.
42012025	Namaq góng èginøng weí, vdè vbat svng tiq rvtø̀cè rv̄m èngutshìnø̀ng we kagǿ èv̀lnøng ma?
42012026	Cv́m vtv̄ng we ya pv̀ncè dv́ng namaqí wá mèngutnøng nìnø, dvgá rì rvt pàwálv́m góng dègïshìnø̀nge ma?
42012027	Vkú wvt rì kadødø tē lōng we svng èdaknø̀ng. Wvt werì nø dvzaq gø màdvzaqshi, yì gø mvyishi. Iwe Ngàí namaq svng v̄la:tnìni, Solomon dvgùng gvzà ngø̀r dvgvp dv́ng, yarì wvt tiq wvt dv́ngte gø ang gwashì mvlún yà:ngò.
42012028	Kv́mnøt ècv̀mnøng rìé, zø̄mwàng mvli shø̄nhà rì nø dèni nø cúnshì nø, nvpni nø svmi dv̀ngkø̀r taq wv́rlv́m wa í we dv́ng Gvrayí yadø dvgwāò we í nìnø, namaq svng nø we mvdv̀mø téwā dègwā daqnø̀ng we mø̀í ma?
42012029	Namaq nø pà v́mlvm, pà aqlv́m walòng svng wa nøt mènàdǿnshìnø̀ngnï; góng gø mèginøngni.
42012030	Wv́ngzà rì gø gónggi nø yadv́ng pv̀n shvngbe svng láòe. Iwe, namaq èrànøng we yadv́ng pv̀n nø namaq Nvpèí vsháshaq í rvtnø góng mèginøngni.
42012031	Ang móngdàn svng mv̀ng èlánø̀ng, wekvt dvzøm dvzi yadv́ng pv̀n nø namaq svng èrvmā daqnø̀nge.
42012032	Vyv̀ngré cèrìé, mèsèrenøngni; pàwálv́m wani móngdàn lòng nø namaq svng zílv́m Nvpè vtv̄ng kèní wv́mshìe.
42012033	Namaq nàdánø̀ng rì ènv̄mnøng nø mvshámhoq rì svng èzínø̀ng; namaq dvpvt bøt mvsháò we gv̀msùng yǿng nvng vkǿí gø mvníò, mǿní gø màgvyaqò we muqlàng taqlap yv́ngø lv́ng mvtǿmshi we pø̀hvp mv̀ng èshøpshìnø̀ng.
42012034	Pàwálv́m wani namaq pø̀ kayv́ng ènvngshìnøng nìnø, namaq nøt gø weyv́ngø nï v̄lv̄me.
42012035	Namaq vjuq taq juqnv́m ènv́mshìnø̀ng nø, svmigwìn gø dèciqshìnø̀ng.
42012036	Zvmi shvzø̄ng boy kèní vtv́ng rā we angkàng pè svng cāò we vshuq dø, Ang tuq ra nø bv́ngkà vkoqa:tnò ke Ang svng chàng tánā lúnlv́m dègǿshìnøng.
42012037	Angkàng pè tuq rā kvt pán vshat nø ca dáò we svng yv̀ng bǿò nìnø, vshuq werìí nø ìshøt ìgv̀n lú:nòe. Ngàí jø̀ngjǿng v̄la:tnìni, angkàng wepèí nø ang vshuqrì svng v́mpà v́mlv́m rúng dvzá:rò dá:ngí, ang nø juqnv́m nv́mshì nø angmaq svng a:ngí ni dvzøma:tnòe.
42012038	Ang nø yaqdø̀ng vnírí warí taq, mø̀íni vshø̀mrí warí taq tuq ra nìgø, wedøni vshat nø ca dáò we svng a:ngí yv̀ng bǿò nìnø, vshuq werìí nø ìshøt ìgv̀n lú:nòe.
42012039	Vkǿ pè nø kalv̄ng karvtø̀ taq di ra we svng chø̀m angkàng pèí lā sháò nìnø, a:ngí pán vshat vsù:- ngò rvtnø ang chø̀m svng vkǿ góng màdvzv́r lú:ngò we yalòng svng èsháshìnøng.
42012040	We rvtnø namaq gø tvlú dègǿshinø̀ng. Pàwálv́m wani namaqí Ang tuq daqe mèlv́nnøng rvtø̀ taq Vsv̀ng Angcè Pè nø di daqe,” a:lòe.
42012041	Wekvt Piterí Ang svng, “Vkàngpèá, kàshvbóng yalòng nø nøngmaq lvngà svng èv̄lshà we í ma? Mø̀ínï vsvng shvngbe dvpvt èshø̀:nò we í ma?” a:lòe.
42012042	Wekvt Vkàngpèí, “Wedø ínï, kv́mv́m vrv̄m nø nøt gø zit we chø̀møpshú nø kagǿ íe ma? Chø̀m angkàng pèí vmíng zíò nø ang chø̀msvng rì kaq ang rvtø̀ taq chvk wa angmaq svng v́mpà túnāò pè wepè mv̀ng íe.
42012043	Angkàng pè vtv́ng daq kvt, vshuq pèí wedø wàò we svng yv̀ng bǿò nìnø, vshuq wegǿ nø ìshøt ìgv̀n v̄le.
42012044	Ngàí kàdøng tiq kà v̄la:tnìni, ang svng nø angkàng pè v́lāò dv́ngte shvngbe mvdv̀m taq øpshú wáshì dvzv́r lú:ngòe.
42012045	Wedø ínìgø vshuq wegǿ nø Ngà Vkàngpè vtv́nglv́m nø shini mvmang, wa dvda: mò nø vshuq pèlā vshuq mèla svng vdi:pmò nø, ang vdè nø vm aq sórí nø̀í tvrūshi nø, la wáshì nìnø,
42012046	a:ngí tuq rae mvlá:nò we angni nvng mvdǿm mvsháò we rvtø̀ taq lè angkàng pè tuq daq kvt, ang svng angshï vza:tno nø, mvkv́m nø kà mvta rì dvpvt dvgǿaò yv́ng ang svng gur bǿòe.
42012047	Angkàng pè nøt svng sháò we ínìgø, dvgǿ gø màdvgǿshì, angkàng pè nøt svng gø mvcà:nò we vshuq wegǿ svng nø, mvtøshí vdiplv́m í longe.
42012048	Iwe angkàng pè nøt kadø í we svng mvsháò ke, vdip vdū nìnø ang svng nø vrv̄mcè wa vdiplv́m í longe. Mvmē luq dø vzíshaq rì taqkèní nø mvmē gúnlv́m í longe; té mvzv́n tvleshaq gǿ yv́ng kèní nø té røt lú:ngòe," a:lòe.
42012049	Ngà nø rvgaq tø̀m svng svmi shùrlv́m dø̀ng dakngà we íe. Akvtni lādv́ng vkat nìnø Ngà dvbòngnøng we!
42012050	Iwe Ngà løpshì ràng we tìløp tiq long shini èv́lānge, welòng màdvdv́ngò dv́ngte Ngà svng vtv̄ng kèní shènv̄lkēnge.
42012051	Ngà nø rvgaqtø̀m taq mòng dvzø̀llv́m dvpvt dì daqì èlv́nshàe ma? Ngàí v̄la:tnìni, mø̀í; vwálshì dvzv́rlv́m dvpvt lè dø̀ng dakngà.
42012052	Akvt kèní kukaq tiq chø̀m taq pùngwà gǿ v̄l nìnø vshø̀m gǿ nvng vní gǿ vtùke nø vgv̀ng longe.
42012053	Angpèí angcè pè svng, angcè pèí gø angpè svng vtù lú:ngòe. Angmèí angcè mè svng, angcè mèí gø angmè svng vtù lú:- ngòe. Angnì mèí angshv̀ng mè svng angshv̀ng mèí gø angnì mè svng vtùò nø vwálshì longe,” a:lòe.
42012054	A:ngí rá vsv̀ng loksokrì svng yadø a:lòe. “Nvmløp lapmø̄ rvmøt tiq pù būng long we svng èyv̀ng bǿnø̀ng ke namaq nø, shø̄ zaq daqe èwànø̀nge,’ wedøni bø̀n daqe.
42012055	Vrá, tvnuni nv̀mbø̀ng wa ra we èyv̀ng bǿnø̀ng nìnø, nv̀m gàng rae,’ èwànø̀nge. Wedøni í rae.
42012056	Nøt vnínøt ècv̀nnø̀ng rìé, muqlàng nvng rvgaq svng èyv̀ngnøng weí lv̀ngcha rvwv̄n dv́ng èshánøng nìnø, rvgaq mvpìm yabàn ang rvtø̀ svng nø pawá dak mèshánøng ma?
42012057	Namaqí nø pàwálv́m kapà vdū màdu lòng namaq vdèí rvwv̄n mèshánøng ma?
42012058	Nà nvng nàkokéshi gǿ nvng dvrá vjì yv́ng svng èdìshì kē, tvrà rāmø ang nvng vrv́mlv́m dèzaqshì. Wedø mø̀í nø a:ngí nà svng dvrá vjì mv́rdv̀ngø dèhøq bø nø, Dvrá vjì pèí nø ang cìlcè svng tèlē bø nø, wepèí rá tūng taq èróng bøe.
42012059	Ngàí v̄lvtnøng, bèshàn tiq gømcè gø mvngv́mshi høq waq mèdá:ngò dv́ngte nàí nø kadø ínìgø weyv́ng kèní lō mèlún lú:ngò,” a:lòe.
42013001	Wenila taq, Galili vsv̀ng rì nø shvt núnglv́m washì ke Pilatní angmaq svng sha:tnò nø angmaq shvwi nø angmaqí nú:ngo rì nvng vshúò høq wà bǿà tvrà, Yesu svng dvtáòe.
42013002	Wekvt A:ngí vtà:ngò nø angmaq svng, “Galili vsv̀ng werì svng wedø shvt bǿà rvtnø, angmaq nø Galili rì shvngbe mvdv̀mø té mvrà rvnaqe wa dèdvmnøng ma?
42013003	Ngàí namaq svng v̄la:tnìni, wedø mø̀í. Namaq gø nøt mèlíngshìnø̀ng kvtkèní nø, wedøni shvngbe nàmv́ng lóngnønge.
42013004	Mø̀ínï Silom yv́ng muqtū lóng tvróng vtūng weí shvtke bǿà we tiqcé shvt gǿ nø, Yerusalemø vl rì shvngbe mvdv̀mø mvrà v̄l vsv̀ng íe, dèdv̄mnøng ma?
42013005	Ngàí namaq svng v̄la: tnìni, wedø mø̀í. Namaq gø nøt mèlíngshìnø̀ng kvtkèní nø, welòng døni shvngbe nàmv́ng lóngnønge,” a:lòe.
42013006	Wekvtrá A:ngí kàshvbóng yalòng gø shø̀:nòe. “Vsvng tiq gǿí ang bìm kùlwàng taq nv̀mgwè tiq tø̀ng ka:tnòe. Ang nø wetø̀ng kèní angshí røpmvmlv́m dì ráì we tiq chv̀ng gø lá mvlú:nò.
42013007	Wervt a:ngí kùlwàng vsóngshú pè svng, ‘Eyà:ngò, ya vshø̀m nǿng høq ngàí nv̀mgwè ya tø̀ng kèní angshí røpmvmlv́m døngnø̀ng gø angshí mvzí. Pàwálv́m vba svng vshø̀ng màshǿng la dvtø̀:mòni, èrǿ:mò," a:lòe.
42013008	Inìgø wepèí vtà:ngò nø, ‘Vkàngpèá, dènǿng gø shini laq yo; wekvt ngàí gùrhøm dòngò nø ngò zv́nglv́m íe.
42013009	Nvp nǿng lā angshí shí long nìnø shvlae; mvshí lòng nìnø wekvt mv̀ng rǿm dv̀ng íe,’ a:lòe,” wae.
42013010	Narni taq Yesuí nø júrøt chø̀m tiq chø̀m taq shvngø:tnòe.
42013011	Weyv́ngø cá:ngí tiqcé shvtnǿng dvkiò nø, vjuq angmvtip dvgoq nø tiqhvncè gø mvzv̄nshi màshvla we svmaré tiq mè v̄le.
42013012	Yesuí yv̀ng bǿà nìnø, ang svng goa:tnà nø, “Svmaré mèá, nà èzā lòng kèní shvlàng bǿngà,” a:lò nø,
42013013	ang mvdv̀mø̄ Ang wur hapshi bǿì nìnø, wela:ngí chàng ang juq mvdóng lú:ngì nø, Gvray dvgùng shvri: ngòe.
42013014	Yesuí Narni taq zā vsvng dvbā:nò rvtnø, júrøt chø̀m øpshú pè shv̀mná rí lú:ngì nø, vsv̀ng loksokrì svng, “Bv̀nlì wàlv́m nø vchuq ni v̄le; wedv́ng ni taq mv̀ng dvbān lúnlv́m èdi ránø̀ng; Narni taq nø mvdaq,” a:- lòe.
42013015	Wekvt Vkàngpèí ang svng vtà:ngò nø, “Nøt vní nøt ècv̀nnøng rié, namaq kagǿ gø Narni taq nungwà rì lòzè rì svng kok kèní èpǿnnøng nø, tì shvaqlv́m yv́ng svng èshv̀lnøng we mø̀í ma?
42013016	Sataní tiqcé shvtnǿng dù:ngò we Abraham pvlí pvlaq svmaré yamè svng gø, Narni taq ínìgø, ang svng dù:ngò we mvngbǿng yahǿng kèní shvlángā vdu we mø̀í ma?” a:lòe.
42013017	A:ngí yadø v̄l bǿà nìnø, Yesu svng vgá:mò nø vtùò rì shvngbe shvraqshì lú:ngì. Vsv̀ng loksokrì shvngbe mv̀ng nø A:ngí wàò we vtiq lv́m bv̀nlì rì rvtnø dvbùe.
42013018	Wervtnø Yesuí, “Gvray móngdàn nø, pà nvng vbóng ma? Ngàí kapà nvng shvbóngò ma?
42013019	Gvray móngdàn nø mvngākāshí tiq chv̀ng dø vshv́me. Vsv̀ng tiq gǿí wechv̀ng ang kulwàng taq wøn bǿà nìnø, yó lú:ngì nø shǿng tiq tø̀ng lè í lú:ngì. Wekvt vhángrām carì gø ang dvgv̀ng rì taq angdv̀ng wāshi lú:ngì,” a:lòe.
42013020	A:ngí rá, “Gvray móngdàn nø Ngàí kapà nvng shvbóngò ma?
42013021	Muqlàng móngdàn nø, svmaré tiq mèí vzōng tvnøt vshø̀m dvwv̄m taq løp bǿà kvt vzōng tvnøt shvngbe but dvzá:rò we butdvshi nvng gø vbónge,” wae.
42013022	Yesu nø Yerusalem svng di sórí wamà, rìngzì rvgaq taq mvshǿl shvngø:tnòe.
42013023	Wekvt tiq gǿí Ang svng, “Vkàngpèá, gønshaq dvtut lún vsv̀ng rì nø tiqhvn wa í ma?” wa rø:tnòe.
42013024	Yesuí angmaq svng, “Ngàí v̄la:tnìni, bv́ngkà mvchím lòng taqkèní góng lúnlv́m dèzaqshìnø̀ng. Pawá wani dvgáni nø góng mvyǿ nìgø góng mvlú:nò we vsv̀ng mvmē v̄l longe.
42013025	Chø̀m angkàng pè búng nø bv́ngkà kvlaq bǿò kvt, namaq nø vngám lapmø èripnøng nø, bv́ngka nàkoqnøng sórí, ‘Vkàngpèá, nøngmaq svng bv́ngkà ètá:nà daqsha,’ èwànø̀ng nìgø ‘Namaq svng Ngàí mvsháì, namaq nø kayv́ng kèní èínøng we gø Ngàí mvsháì,’ wa nø natv́nvtnønge.
42013026	Wekvt namaqí, ‘Nøngmaq nø nà mv́rdv̀ngø v́m aq yv̀ngshà; Nàí gø tvrà nvmdø̄ng yv́ngø nøngmaq lēshèngøt yv̀ngshà,’ èwà lóngnønge.
42013027	Iwe A:ngí nø, ‘Ngàí namaq svng v̄la:tnìni, namaq kayv́ng kèní èdì ráshà we Ngàí mvsháì. Mvgvm màshvla we bv̀nlì èwànø̀ng rì namaq shvngbe nø Ngà yv́ng kèní èrv́lshìv́mnøng,’ èv̄lvtnønge.
42013028	Namaqí nø Abraham nvng Isak nvng Yaku nvng kàdvtutshúrì shvngbe nø Gvray móngdàn vdòng taq v̄l we svng èyv̀ng bǿnø̀ng nø, namaq svng nø vtv́ng lap kaq èkwān bǿnø̀ng kvt namaq shà nàjitshìnøng nø èngǿ lóngnønge.
42013029	Vsv̀ng rì nø nv̀msvr nv̀mløp kèní gø, tvnūgo tvnūni kèní gø kø̀m ra nø, Gvray móngdàn vdòng taq v́mlv́m angmaq rúngrà taq rūng longe.
42013030	Etánøng, lv̀ngdø̀m rì tiqmaq nø métiq í lōng nø, métiq í rì tiqmaq nø lv̀ngdø̀m kaq vja lōnge;” a:- lòe.
42013031	Wervtø̀ taq Farisirì tiqmaq Yesu yv́ng dì ráì nø Ang svng, “Nà yayv́ng kèní èlo, kadø íe wani Herodní Nà svng shvtlv́m èwāe,” a:lòe.
42013032	Yesuí angmaq svng, “Edìv́mnøng nø vyit wegō svng; ‘Dènï nvng nvpni nø Ngàí cángrì lú:ngò nø zarì dvbā:nòe. Vshø̀m ni wa ní taq nø Ngà bv̀nlì wá dvdv́ng bǿngòe, wae,’ èvl bǿnø̀ng.
42013033	Wedø ínìgø dèni, nvpni nvng pvngni nø, Ngà shini vzv̀ng kaq dí rànge. Kadø íe wani kàdvtutshú tiq gǿ nø Yerusalem wamà taq mø̀í dø, dvgá yv́ngø shí mvdaq.
42013034	Yerusalemé, kàdvtutshúrì svng èsha:tnò nø, nà yv́ng svng dèzv́rā daq rì svng lú:ngì èwa:pmò we Yerusalemé! Kakú:ngi angchēr gø̀mní lv̀ngpv̄ngø̄ angcèrì svng ku:pmò padø, Ngàí gø nvcèrì svng mvme kvt dvkø̀mònø̀ng gø namaq mv̀ng dvkǿmshi mètánøng.
42013035	Wervtnø namaq chø̀mrì nø vhúng dø̀ngjàm gur ráòe. Ngàí namaq svng v̄la:tnìni, ‘Vkàngpè bø̀ng taqkèní di daq pè Ang nø ìshøt ìgv̀n v̄le,’ wa nø mèshø̀nnøng dv́ngte, namaqí Ngà svng vrá mèyv̀ng lóngshà,” a:lòe.
42014001	Narni tiq ni taq Yesu nø Farisirì øpshú dù tiq pè chø̀m taq v́mpà v́mlv́m gòngá:mì nìnø, angmaqí Ang svng dvjà:mòe.
42014002	Weyv́ng góng rvpø̀m we vsv̀ng tiq gǿ Ang mv́rdv̀ngø v̄l dae.
42014003	Yesuí dvrá svra mvdò nvng Farisirì svng, “Narni taq záyv̀ng dvbānā daq má, mvdaq ma?” wa rø:tnòe.
42014004	Iwe angmaq nø dø màwá v̄le. Wervt A:ngí wepè dvba:nò dá:ngí shvloòe.
42014005	Wekvt Yesuí angmaq svng, “Namaq dvhø̀ taq tiq gǿgǿ, angcè mø̀ínï nungwà tiq go nàdánø̀ng we, wego nø Narni taq tìtūng svng lā vjāv̄m nìnø, wela:ngí ni chàng ang svng mèlùnøng we kagǿ èv̀lnønge ma?” a:lòe.
42014006	Angmaqí pà tiq kà gø vtv́nlv́m màvlá:mì.
42014007	Vgōshaq zaqlèrì nø vdèdè ring we rúngrà kadødø rvcv̄ngshi we svng A:ngí yv̀ng bǿà kvt, A:ngí kà shvbú: ngi angmaq svng yadø a:lòe.
42014008	“Vsv̀ng tiq gǿgǿí zvmì shvzøng bóy svng namaq kaq ègovtnøng dvgvp, té rïng we rúngrà taq vzv̀ng mèrúngnøngni. Mø̀í nìnø nà mvdv̀m té dvgùng rïng we tiq gǿ svng gø a:ngí lā vgoshaq v̄l we màshá.
42014009	Wekvt nàní svng ègoshi pè di ra weí nà svng, ‘Vsvng yagǿ dvpvt rúngrà èyilāo,’ èv̄lvt dvgvp nø, nà nø shèraqshi sórí vcip vtv̄ng rúngrà svng vcílshi nàdū longe.
42014010	Iwe vsà:ngí ègōvt dvgvp, nà nø vcip vtv̄ng rúngrà taq mv̀ng èrung. Wekvt wa nà svng ègo pè di ra kvt, ‘Rv̀mnv̄ng pèá, taqkaq svng nàcílshì long,’ èv̄lvtne. Wekvt mv̀ng nà nvng tiqdø rung we mvnv́m rì shvngbe mv́rdv̀ngø shvring we nàí èlún lú:ngòe.
42014011	Kadø íe wani vdè shvringshì gǿ svng nø shvyǿm lú:ngòe. Vdè cipshi gǿ svng mv̀ng nø shvring lú:ngòe," a:lòe.
42014012	Wekvtrá Ang svng goò pè svng gø Yesuí a:lò we nø, “Nàí vyáng v́mpà, mø̀ínï dørø̀m v́mpà v́mlv́m vsvng ègoò dvgvp, nà rv̀mnv̄ng rì, mø̀ínï nvnv̄m nvchv̄ng nvrì nvyàng rì, mø̀ínï mvgàmré tiqdv́ng vsv̀ng rì mègōni. Kadø íe wani, angmaqí gø nà svng vrá ègo nø tvlē nàwv́ngāvtne.
42014013	Iwe nàí v́mboy tiq lòng dègø̀ò dvgvp, mvshámhoq dvshà vsv̀ng nvng hí wūr vzē rì nvng híshúng rì nēmànrì svng lè ègōò.
42014014	Angmaq nø nà svng tvlē vwv́ngalv́m màdá. Wekvt mv̀ng nàí ìshøt ìgv̀n èlú:nò nø, døngmān vsv̀ng rì zun lōng ni taq nà svng nàwv́ngavtne,” a:lòe.
42014015	Ang nvng tiqdø v̄m nø námrung rì tiq gǿí kà yalòng tá bǿà kvt, Yesu svng, “Gvray móngdàn taq v́mpà v́m lún vsv̀ng wegǿ nø ìshøt ìgv̀n v̄le,” a:lòe.
42014016	Yesuí wepè svng, “Vsvng tiq gǿí nø, v́mbóy mè tiq lòng wàò nø vsv̀ng mvmē goòe.
42014017	V́m rvtø̀ høqa:tnà dvgvp, a:ngí ang vshuq tiq pè dvzá:rò nø, tō vgoshaq rì svng, ‘Edi ránøng, akvt nø pàgø tvlú dvgǿ dv́ng bǿshà,’ vl dvzá:ròe.
42014018	Iwe angmaq shvngbe nø dvcháchá túlshi lú:ngì. Nv̀mlat gǿí nø, ‘Ngàí rvmá tiq hv́ng wv̄n bǿngà nø wehv́ng yv́ng nvng dí ràngv́mà rvt kadø màwá leqchutnange,’ wae.
42014019	Vrá tiq gǿ nø, ‘Ngàí nungwà pungwà shvgøp wv̄n bǿngà nø, werì vløt nvng svng dø̄nge; ngà svng leq chutnange,’ wae.
42014020	Vrá tiq gǿ nø, ‘Ngà nø akvtwa zvmì lōngshø̀ng bǿngà rvtnø dí mvlúnò,’ wae.
42014021	Vshuq wepè vtv́ng ráì nø angkàng pè svng yarì shvngbe dvtáòe. Wervtnø chø̀m angkàng pè shv̀mná rí lú:ngì nø vshuq pè svng, “Wamà nv̄mdø̄ng hwángrì nvng tvràcèrì svng cāncān èdi nø, mvshámhoq dvshà rì nvng hí wūr vzè rì, nēmànrì nvng híshúng rì svng ègoò nø èshøla:tnò,’ a:lòe.
42014022	Wemèpvng vshuq pèí, ‘Vkàngpèá, Nàí dèkv́mà dø shvngbe wá dv́ng bǿngà we, rúngrà nø wedøni chǿnge,’ a:lòe.
42014023	Angkàng pèí vshuq pè svng, ‘Ngà chø̀m taq vsvng zø̀nglv́m dvpvt nv̄mdø̄ng tvrà nvng tvrà cèrì svng èdinø̀ng nø, vsvng rì mvdø̀ng mvdaq dègònga:tnò," a:lòe.
42014024	Kadø íe wani ngàí v̄lvtnøng, vzv̀ng vgoshaq rì tiq gǿí gø ngà shùrkung v́mpà svng tïn mvlúnshì,” a:lòe.
42014025	Vsv̀ng loksukngí Ang svng cà:nò ke Ang lv́m pōshi nø angmaq svng yadø a:lòe.
42014026	“Ngà yv́ng di ra vsv̀ng kagǿ ínìgø, vdè angpè angmè, ang chø̀mmè angcǿ angcèrì nvng angnv̄m angchv̄ng rì svng gø; vrá, wemvdv̀mø vdè gønshaq svng gø, shvngōshì we mø̀í kvtkèní nø, Ngà coqcv́n wá mvlúnshì.
42014027	Vrá, vdè wurgáng baqshi taqsórí Ngà mèpvng mvcv̀n we kagǿ ínìgø, wegǿ nø Ngà coqcv́n wá mvlúnshì.
42014028	Namaq dvhø̀ø̄ tiq gǿí, muqtū chø̀m tiq chø̀m lādv́ng vrv̄ng mvyǿ nìnø, dvdv́nglv́m dvpǿ vl màvl wa nø dit rung dá:ngí vzv̀ng mvsu:nò we kagǿ v̄le ma?
42014029	Wedø mø̀ínï a:ngí chø̀mpøt vrā:- ngò dá:ngí, màdvdv́ng lú:ngò nìnø, yà:ngò rì shvngbeí ang svng zerke lú:ngò nø,
42014030	‘Vsv̀ng yapèí nø chø̀m wá pv́ng pà:ngò nø, dvdv́ng lā mvngut dárà,’ wa longe.
42014031	Vrá, koqkv́m tiq pè nø cìlcè tiq mùn shø:lò nø dvgá koqkv́m nvng vshvtkelv́m búngv̄m dvgvp, cìlce vnímùn shø:lò nø ang nvng vshvtlv́m dì ráì pè svng vtú dv́ng mvdv́nglv́m í we svng, dit rūng nø vzv̀ng mvda:kngò we kagǿ v̄l ma?
42014032	Dv́ngkélv́m dø mø̀í kèní nø, koqkv́m wepè nø vrúm yv́ngø shini vl dvgvp gvsà dvzá:rò nø, vrv́m vrálv́m røtshi rà we íe.
42014033	Welòng døni namaq gø, vdè nàdánø̀ng dv́ngte mègurnøng kèní nø, Ngà coqcv́n wá mvlúnshì.
42014034	Shvlaq nø vjú vl pv̀n nï íe; í we ang kíshaq la bǿlv̄m nìnø, pàí rá lvkí lōng dø̄ wá lúnshì ma?
42014035	Shvlaq welòng nø vbā dvpvt gø, ngò wàlv́m dvpvt gø vjú màvl nø, vtv́ng lap svng gurlv́m wa íe. Vnà vdá vsv̀ng wegǿí nø laq táò,” a:lòe.
42015001	Wedvgvp kùyà gú:no rì nvng mvrà v̄l vsv̀ng rì shvngbe nø, Ang kà tá lúnlv́m rvt Ang yv́ng dvkǿmshi ráì.
42015002	Wervt Farisirì ó, dvrá svra mvdò nø, “Yesu yapèí nø mvrà vl rì svng vtōdv̀ng wàò nø, angmaq nvng tiqdø v́mpà v̄me,” wa vbønshie.
42015003	Wekvt Yesuí angmaq svng kàshvbóng yalòng shø̀:nòe.
42015004	“Namaq dvhø̀ø̄ vsvng tiq gǿ nø vyv̀ng tiqyá vdá we tiq go lādv́ng vmvngv̄m nìnø, wá dvgø̀cé dvgø̀ gō nø zø̄mwàngø là:ngò dá:ngí, vmv́ngá:mì go svng lá lún høq mvláò we kagǿ v̄le ma?
42015005	Wegō yv̀ng bǿò kvt wepè nø dvbù sórí ang raqpù taq baqò nø chø̀m svng loe.
42015006	Ang chø̀m svng tuq rā kvt, ang shóngshì rv̀mnv̄ng rì nvng tiqdv́ng vsv̀ng rì svng a:ngí dvkø̀:mò nø, ‘Ngà vyv̀ng vmv́ngá:mì gō yv̀ng bǿngà rvtnø, ngà nvng tiqdø dvbùì,’ vl lú:ngòe.
42015007	Ngàí v̄la:tnìni, welòng dø tiqdvchá muqlàng taqlapmø gø, nøt língshì mvrà we døngmān vsv̀ng dvgø̀cé dvgø̀ gǿ rvtnø dvbù we mvdv̀m nø, mvrà vl vsv̀ng tiq gǿ nøt língshì rā lòng svng téwā dvbùlv́m v̄l longe.
42015008	Svmaré tiq mè nø, gv̀msùng tiqcé gø̀m vdá we tiq gø̀m lā vmv́ngāá: mò nìnø, svmïgwin dvciqò dá:ngí, chø̀m shǿ:mo nø, lá lú:nò høq kǿngtøp mvláò we nø kagǿ v̄le ma?
42015009	A:ngí yv̀ng bǿò kvtnø, ang shóng- shi rv̀mnv̄ng rì nvng tiqdv́ng vsv̀ng rì dvkø̀:mò nø, ‘Ngà gv̀msùng vmv́ngá: mì gø̀m yv̀ng bǿngà rvtnø ngà nvng tiqdø dvbùì,’ vl lú:ngòe.
42015010	Ngàí v̄la:tnìni, welòng dø tiq dvchá, mvrà vl vsv̀ng tiq gǿ nøt língshì rā lòng svng nø Gvray Ang muqlàng dvzv́r rì mv́rdv̀ngø dvbùlv́m v̄le,” a:lòe.
42015011	A:ngí rá yadø a:lòe. “Vsv̀ng tiq gǿ nø angcè vní pè vdáe.
42015012	Nōngtø̄m pèí angpè svng, ‘Vpèá, nà zaqshøp rì ngà vpvt vdū dv́ngte nø ngà svng nawálāngā,’ a:lòe. Wervt angpèí angnínv̄m svng zaqshøp vwálāòe.
42015013	Wemèpvng kadv́ng ni màlé dvgvp nōngtø̄m pè nø ang vdá dv́ngte dvcøpshì dá:ngí vrúm móng svng dìá:mì nø, weyv́ngø svng mvchá wáshì weí ang zaqshøp rì vwāwā dø dvsǿm bǿà.
42015014	Angò rì shvngbe dvbév́m bǿà mèpvng, wemóng taq dvkø wàngrø̀m vtit ráì nø, a:ngí nø dvshàlv́m vhǿ:mòe.
42015015	Wekvt ang diá:mì nø, wemóng bashà tiq gǿ yv́ng v̀lá:mì. Wepèí nø ang rvmá hv́ng rì taq ang svng waq rim dvzá:ròe.
42015016	Waqrìí á:mò we vnōse rì v́m mvyǿ høq svrí shì nìgø, ang svng kagǿí gø màshvá:mò.
42015017	"Iwe ang dvdvm vshat lú:ngì kvt, ‘Vpè lv̀ngzv̄ng wedv́ngte luq rì nø, v́m mvtǿmshi høq v́m lú:nò ke, ngà nø yayv́ngø svríshø̀ng weí shìlv́m dv́n shø̀nge.
42015018	Ngà búng nø vpè yv́ng svng longv̄m nø ang svng, “Vpèá, muqlàng svng gø, nà svng gø, ngàí vléng bǿngà.
42015019	Akvt kèní kukaq nvcè gø v̄l màpǿngv́mà; nà lv̀ngzv̄ng tiq gǿ dø ègv̀là,” wvng nø v̀llv́m íe,’ wae.
42015020	Wervt ang búngá:mì nø angpè yv́ng svng loá:mì. Angpèí nø ang lo ráì we vrúm yv́ng kèní yv̀ng bǿà chàng ang svng mvré lú:ngà nø, vjèrá: mì weí ang lóngjvng yv́ng mvguqshì nø ang svng vbùòe.
42015021	Wekvt angcè pèí angpè svng, ‘Vpèá, muqlàng svng gø, nà svng gø, ngàí vléng bǿngà; akvt kèní kukaq nvcè gø v̄l màpǿngv́mà,’ a:lòe.
42015022	Iwe angpèí ang vshuqrì svng, ‘Bvbò, bóy bèlaq yvnggúng vpǿ vtv̄ng dùng èlùvtnøng nø ang svng dègwāvtnøng. Ang wūr taq gø wūr dvchø:pmi dèchøpnøng nø, ang hí taq gø hí shvnām dèdønnøng.
42015023	Vrá, nùngwàcè shù go gø èshv̀lvtnø̀ng nø èshvtnøng. Wekvt v́m aqì nø dvbùi.
42015024	Pàwálv́m wani ngàcè yapè nø shìá:mì we zun lú:ngì; vmv́ngá:mì we, vrá yv̀ng bǿshà,’ a:- lòe. Wervt nø angmaqí dvbù bóy wàòe.
42015025	“We rvtø̀ taq vlat pè nø rvmá hv́ngø v̄l we, lo ráì nø chø̀m shvnvng tuq ráì dvgvp, vcìng kà nvng vzǿlv̀m we shaq tá bǿà nìnø,
42015026	a:ngí vshuq tiq gǿ goò nø, ‘Kapà bø̀ná:mì,’ wa rø:tnòe.
42015027	Vshuq pèí ang svng, ‘Nvnv̄m pè vtv́ng ráì. Ang pà màrá tuq ráì rvtnø nvpèí nungwàcè shù go gø shvt bǿà,’ a:lòe.
42015028	Weyv́ng kèní vlat pè shv̀mná rí nø, chø̀m vdòng svng gø góng mvtá rvt angpè búng daqì nø ang svng li:nòe.
42015029	Iwe a:ngí angpè svng, ‘Eyà:ngò, yadv́ng nǿng ngàí nà svng dvzøm nø, nà dvkv́mkà tiq kà svng gø kadvgvp gø màléngò. Wedø ínìgø, ngà rv̀mnv̄ng rì nvng dvbùlv́m dvpvt, dv̀ngchè tiq gocè gø nàí ngà svng mèzǿngà.
42015030	Inìgø nà zaqshøp rì nø góngnv̄m mèlā taq dvbé bǿà we nvcè yapè vtv́ng ráì nìnø, nàí ang dvpvt rá nungwàcè shù go gø èshvtnāòe,’ a:lòe.
42015031	Angpèí ang svng a:lò we nø, ‘Vcèá, nà nø kadvgvp gø ngà nvng tiqdø v̀lshìe; ngàò v̄l dv́ngte gø nàò wā èíāe.
42015032	Iwe nvnv̄m yapè nø shìá:mì we zūn lú:ngì; vmv́ngá:mì we, vrá yv̀ng bǿshà rvtnø, nøngmaq shaqshaq wa dvbùì lòng nø vdu we íe,’ a:lòe.
42016001	Yesuí Ang coqcv́nrì svng yadø gø shø̀:nòe. “Mvgàm tiq pè nø chø̀m øpshú tiq gǿ vdá we, wegǿí nø angkàng pè dvrèrì vwāwā dø dvsǿ:mòe, wa nø kōò vsv̀ng v̄le.
42016002	Wervt mvgàm pèí wepè ang yv́ng goa:tnà nø, ‘Nà dāng ngàí táng bǿngà kà nø kadø ie? Nàí èø:pmò bv̀nlì shìpan èsuna: tno. Akvt kèní kukaq nà nø ngà chø̀m øpshú wáshì mvdaq,’ a:lòe.
42016003	Wekvt chø̀m øpshú wepè nø ang nøt vdòng taq, ‘Vkàngpèí ngà svng chø̀m øpshú wáshì mèdèzv́r lōngnø̀ng nø, ngà nø kadø wáshìlv́m? Rvmá dú gø mvjòr; røtnv́m íni shvrakshø̀nge.
42016004	Chø̀m øp bv̀nlì kèní ngà svng èlàng bøng kvt, vsà:ngí angmaq chø̀m rì taq ngà svng vtō lúnlv́m rvt ngà kadø wáshìlv́m í we sháng bǿngà,’ wae.
42016005	Wervt angkàng pè svng shvrv́n vjø̄ rì tiq gǿ mèpvng tiq gǿ svng goò nø nv̀mlat gǿ svng a:ngí, ‘Ngà vkàngpè svng shvrv́n kadv́ngte nàjø ma?’ a:lòe.
42016006	Wepèí, ‘Zanlún yøtì tiqyá chúng vjø̄nge,’ wae. Chø̀m øpshú pèí ang svng, ‘Nà shvrv́n mvsøng kàrū èlùò nø tiq dvshaqí pùngwàcé chúng nàrūò,’ a:lòe.
42016007	Vrá tiq gǿ svng a:ngí, ‘Nà kadv́ngte nàjøe ma?’ a:lòe. Wepè nø ‘Vzōngshí tiqyá løk vjønge,’ a:lòe. Chø̀m øpshú pèí, ‘Nà shvrv́n mvsøng kàru taq shvtcé nàruò,’ a:lòe.
42016008	Mvdøng we chø̀m øpshú pèí gvcvt vdá dø wà bǿà we svng angkàng pèí dvsha: ngòe. Kadø íe wani rvgaq tø̀m angcèrì nø, gálong angcèrì mvdv̀mø̄ té zíne," a:lòe.
42016009	Ngàí rá namaq svng v̄la:tnìni, mvgvm màshvla we gv̀msùng werìí rv̀mnvng èlashìnøng. Gv̀msùng werì bevm kvt wa namaq svng nø dvciq lvpat chø̀m taq v̀llv́m nàtovtnønge.
42016010	Cv́m vtv̄ng rì taq kv́mv́m vrv̄m gǿ nø mvmē tē rì taq gø kv́mv́m vrv̄me. Vrá cv́m vtv̄ng rì taq màdøngman gǿ nø mvmē luq rì taq gø màdø̄ngmān.
42016011	Wedø í rvtnø namaq nø rvgaq tø̀m gv̀msùng vshé rì taq dv́ng kv́mv́m mènàrv̄mnø̀ng nìnø, døngman we pø̀hvp mvdø̀ng rì nø kagǿí namaq svng tvlē kv̄mshì daqni ma?
42016012	Namaq nø dvgá vsv̀ng dvrè taq kv́mv́m mènàrv̄mnøng nìnø, namaq dvrè ílv́m rì nø kagøí èzívtnøngni ma?
42016013	Vshuq tiq gǿí nø angkàng vní gǿ svng dvzø̄m mvlúnshì. Ang nø tiq gǿ svng shvngōshì nø tiq gǿ svng nø shóngshì longe. Mø̀ínï tiq gǿ svng yv́ng tv̀má: mo nø, tiq gǿ svng nø yv́ng mvtv̀m lú:ngò. Namaqí nø Gvray kaq gø dvzøm, gv̀msùng vshé svng gø dvzø̄m nø̄ mèlúnnøng,” a:lòe.
42016014	Farisirì nø gv̀msung map rì í rvtnø, yadv́ng pv̀n svng tá bǿà kvt, Yesu svng zērshi nø vhøòe.
42016015	Yesuí angmaq svng, “Namaq vdè nø vsv̀ng mv́rdv̀ngø døngman vsvng í ra dø dètanshinønge. Wedø ínìgø namaq nøt svng Gvrayí sháòe. Vsà:ngí vpǿ shvri:ngò lòng nø Gvray mv́rdv̀ngø nǿmtuq íe.
42016016	Moshi Dvrá lòng nvng Kàdvtutshu rì kà nø Tiløp Yohan dvshá angni høq wa dvsha:ngòe. We rvtø̀ kèní yakaq nø Gvray móngdàn mvshǿl Dvbùshv̀ngkà dvsha:ngò we í nø, shvngbebe nàjòr ngàjòr we lòng svng dvdøtshì nø gònge.
42016017	Muqlàng rvgaq nø vlelv́m yùl we ínìgø Dvrá kàru chv̀ng tiq mvhwitcè vlēlv́m nø mvyùl.
42016018	“Ang chø̀mmè svng gu:rò nø, dvgá tiq mè nvng shvzøngshìv̄m we kagǿ ínìgø, dvchap mvrà wàò we íe. Vrá, ang chø̀mpè ó vkangshaq mè svng rvtø̄shi gǿí gø dvchap mvrà wàò we ni íe.
42016019	Tiqkvt nø mvgàm tiq pè v̄le. Ang nø shvmoq laqtūn nvng vzï shv́nàng belaq wā gwashì nø, tiq ni nø tiq ni v́m aq nø dòshúcè v̄le.
42016020	Vrá, góngkøp vzøt zøt nø, Lazaru tǿò we røtnv̄m vsv̀ng tiq gǿ nø, mvgàm pè bv́ngkà chit yv́ng shvrú:ngòe.
42016021	Ang nø mvgàm pè v́mjv̀m kèní vjā we v́mpàshi rì v́m mvyǿe. Vrá vgï rì dì rā weí gø, ang zøt rì lēò høq íe.
42016022	Mèpvng røtnv̄m vsv̀ng wegǿ shìá:mì nø, Abraham pøtpúm yv́ng svng muqlàng dvzv́r rìí vbūn bǿà. Vrá, mvgàm pè gø shìá:mì nø kǿm bǿà.
42016023	Iwe ang nø zùpv̄ng dangø̄ laqlaqni dvshà mvhøt sórí v̄l ke, ang vnē ngángshì nø dvjaq lú:ngì kvt, vrúm vsār yv́ngø Abraham svng gø, ang pøtpúmø Lazaru v̄l we svng gø a:ngí yà:ngòe.
42016024	Ang vkiq nø, ‘Vkop Abrahamé, ngà svng dvshá èzāngà. Lazaru ang wurhàm mvsúng tì taq zønshì nø ngà pvlè leq dègwitnāng dø dèzv́rāngà. Pàwálv́m wani svmi mvlàm yalòng taq ngà laqlaqni dvshànge,’ a:lòe.
42016025	Wekvt Abrahamí vtà:ngò we nø, ‘Vcèá, nà dvpvt íshøt ìgv̀n rì nø, nà shini ècúnshi lvpat taq èlúnv́m yà:ngà. Lazaruí nø dvshá mvhøtyv̀ng vhǿm yà:ngà we svng dvdv̄m nashat. Iwe akvt ang nø yayv́ngø nøt shvlø̀m we lú:nòe. Nà nø laqlaqni dèshàe.
42016026	Vrá nøngmaq nvng namaq dvhø taq nø rvnaq we vkungmè tiq long dvhv́nge. Yapā kèní namaq pa svng léshì mvyǿ rì gø léshì mvlú:nò. Namaq pā kèní gø nøngmaq pā svng kagǿ gø léshì màshvla,’ a:lòe.
42016027	Mvgàm pèí, ‘Vkopmé, wedø í kvtkèní nø ngà vpè chø̀m svng nàí Lazaru svng dvzv́rālv́m ngà kórshønge.
42016028	Pàwálv́m wani ngà vnv̄m pungwà pè shini v̄le. Angmaq dvbv̄ng dvshà mvhøt we yamóng svng mvdìlv́m dvpvt angmaq svng laq dvshatná:mò,’ a:lòe.
42016029	Abrahamí, ‘Moshi Dvrá lòng gø, kàdvtutshúrì kà gø, angmaq yv́ngø v́lāòe. Nvnv̄m pè la nø werì kà laq tā,’ a:lòe.
42016030	Wepèí, ‘Mø̀íé, vkop Abrahamá; shì yv́ng kèní zūn lōng we tiq gǿ angmaq yv́ng svng vtv́ngvm kvt wa angmaq nøt língshì longe,’ wae.
42016031	Abrahamí ang svng, ‘Angmaq nø Moshi Dvrá nvng Kàdvtutshúrì kà svng dv́ng mvta nìnø, shì yv́ng kèní zun we tiq gǿ dèzá:rò nìgø, angmaq tā lōng we mø̀í, ” a:lòe.
42017001	Yesuí Ang coqcv́nrì svng, “Nøt vtøplvmrà mvbūng dø nø wá mvlúnshì. Wedø ínìgø nøt vtøprà dvbūng lú:ngò gǿ mv̀ng nø mvhøt longe.
42017002	Cv̀mrécè yarì taqkèní tiq gǿ svng nøt vtøp dvzv́r bǿò gǿ svng nø, ang lóngjvng taq loklv̄ng mè tiq chv̀ng dvchūng dv̀ng tìnúng vdòng svng gur bǿò lòng nø wegǿ dvpvt té shvlae.
42017003	Namaq nàyáshìnøng. Nvnv̄m nvchā: ngi nàlévt nìnø, ang svng èngā:- nò. Ang vwv́ngshì rā nìnø, ang mvrà èchutnaò.
42017004	Tiq ni taq shvngøt kvt nàlévtnøng nø shvngøt kvt vwv́ngshi ra nø namaq svng, ‘Ngà nøt vwv́ngshø̀nge,’ wa rā ni nø, ang svng èchutnānøng,” a:lòe.
42017005	Wekvt dvzv́r rìí Vkàngpè svng, “Nøngmaq svng kv́mnøt shèluqashà," wa røtshie.
42017006	Vkàngpèí, “Namaq kv́mnøt nø mvngāshí tiq chv̀ng dv́ngtecè wa la èvlnø̀ng nìnø, bvlø̄ngyì shǿng yagùng svng namaqí, ‘Yayv́ng kèní rø nvng èpúlshì nø, nv̀mukdvrā taq èyovm,’ èv̄lnøng nìgø, ang nø namaq kà tā longe,” a:lòe.
42017007	Namaq dvhø̀ taq vshuq nàdánø̀ng we tiq gǿ v̄l nø a:ngí nø rvmá dùò yv́ng kèní, mø̀ínï vyv̀ng roqò yv́ng kèní lō ra chàng ang svng, ‘Bo èdi rā nø v́mpà v́mlv́m nám èrung ra,’ èv̀lnøng we kagǿ èv̀lnønge ma?
42017008	Ang svng nø, ‘Nà gwálv́m teleshì dá:ngí, Ngà dvpvt dørø̀m v́mpà dègǿngāngvtnà, Ngà v́m aq dv́ngshøng høq wedø dèzømvtna; wedá: ngí wa nà nø v́m aqdv̀ng íe,’ màa:lòni ma?
42017009	Vshuq pèí nø ang svng dvzá:rò dv́ngte wàò nìgø, angkàng pèí ang svng oqà màā:lò.
42017010	Welòng dø tiqdvchá namaq gø, namaq svng dèzv́rnøng dv́ngte shvngbe wá èdv́ng bǿnø̀ng dvgvp, ‘Nøngmaq nø pà màpǿì we vshuq íshàe; nøngmaqí wá rà dv́ngte wa wà bǿshà,’ èwanøng,” a:lòe.
42017011	Yesu nø Yerusalem svng di mvnv́m Samari rvgaq nvng Galili rvgaq dvrøtrøt léshìe.
42017012	Mvrìng tiq mvrìng svng Ang gònglv́m wa ke, mv̄nggvng zā vsv̀ng tiqcé gǿí Ang svng vhǿma:tnà. Angmaq nø vrúm yv́ngø rip nø,
42017013	shaqmèí vkiq sórí, “Vkàngpè Yesué, nøngmaq svng dvshá èzāshàé,” wae.
42017014	Angmaq svng Yesuí yv̀ng bǿà kvt, “Shvrúngshúrì svng èdìnøng nø namaq góng dètánshì v́mnøng,” a:lòe. Angmaq wedø dí mvnshì ke mvnggv̄ng nø shèrá:mì.
42017015	Angmaq taqkèní tiq gǿ nø, ang bāná:mì we svng yv́ngshì bǿì kvt bat vtv́ng ráì nø; shaqmèí vkiq nø Gvray dvgùng shvri:ngò sórí,
42017016	Yesu hí shvnvngø kǿng kupshi nø oqa wae. Yapè nø Samari vsv̀ng í dá:rì.
42017017	Yesuí ang svng, “Ebanv́mshà we nø tiqcé pè mèínø̀ng ma? Ini wá dvgø̀ pè nà, kayv́ng íá:mì ma?
42017018	Wv́ngzà yapè wa mø̀í nì, Gvray dvgùng shvringlv́m vtv́ng ráì vsv̀ng dvgá màvl ma?” wae.
42017019	Wervtnø Yesuí wepè svng, “Ebúng nø èlov̄m. Nà kv́mnø:tní nà svng dèban bǿì,” a:lòe.
42017020	Tiqkvt nø Farisirìí Gvray móngdàn nø kadvgvp tuq daqe má, wa røtna:tnà rvt Yesuí vtà:ngò nø, “Gvray móngdàn nø vnēí yv́ngshì dø tuq daq we mø̀í.
42017021	Vsà:ngí, ‘Eyv̀ngnøng, yayv́ng íe;’ mø̀ínï, Kulà, kuyv́ng íe; wa nø gø mvshø̀na:tnò. Pàwálv́m wani Gvray móngdàn nø namaq dvhø̀ taqni v̄le,” a:lòe.
42017022	A:ngí rá coqcv́nrì svng, “Namaq nø Vsv̀ng Angcè Pè angni rì taqò tiq ni svng yv́ng mèyǿnøng nìgø yv́ng mèlún lóngnø̀ng we angni tuq rae.
42017023	Wedvgvp vsa:ngí namaq svng, ‘Eyv̀ngnø̀ng, kuyv́ng íe;’ yalà, yāyv́ng íe,’ èv̄lvtnøng nìgø, mèbúngnøngni, angmaq mèpvng gø mècv̀nnøngni.
42017024	Kadø íe wani muqcøn còngmè vlapshì dvgvp nø muqlàng tiq tōng kèní dvgá tiq tōng høq gáv̄m dø tiq dvchá, Vsv̀ng Angcè Pè di daq we angni taq gø welòng dø í daqe.
42017025	Iwe, Ngà nø dvshà mvhøt lv́m mvmè pv̀n shini vhǿmò nø, yamvril cèrìí èngál we vzv̀ng vhǿm rànge.
42017026	Nowa angni taq kadø í yà:ngì nìnø, Vsv̀ng Angcè Pè Ngà angni taq gø welòng dø tiqdvchá í daqe.
42017027	Nowa nø shø̀chø̀mdø̀ng vdòng svng zv́ngshìá:mì høq, angmaq nø v̄m nø aq nø, zvmi lūshì nø zvmi shvrúngv̄m nø wáshì dvgvp tìnv̀m zø̀r lú:ngì weí angmaq shvngbe svng shvmv́ng bǿà.
42017028	Lot angni taq kadø í yà:ngì nìnø, wedøni í daqe. Wedvgvp gø angmaq nø v̄m aq nø, wv̄nshi nø nv̄mv̄m nø, kvtnv̄m nø chø̀m washì nø v̀l yà:ngì,
42017029	Wedø ínìgø Lot nø Sodom wamà kèní búngá:mì ni taqni, muqlàng kèní svmi nvng gàn dvzaq daqà weí angmaq shvngbe vkat yà:ngì.
42017030	Vsv̀ng Angcè Pè dvtánshì daq we angni taq gø wedø tiqdvchá í longe.
42017031	Weni taq chø̀m mvdv̀mlap v̄l gǿ nø, chø̀m vdòngø v́lāò we ang dvrèrì lushìlv́m laqmvlāshì. Hv́ng rvmá taq v̄l rì gø chø̀m svng laq mvlō.
42017032	Lot ang chø̀mmè kadø í yàng lòng svng dvdv̄m nàshatnøng.
42017033	Vdè gønshaq svng chv́ngshi mvyǿ gǿ nø, gønshaq vmv̄ngv̄me. Ang gønshaq màmvpáshi gǿí nø gønshaq shvlut we lún lú:- ngòe.
42017034	Ngàí v̄la:tnìni, weyaq taq yøprà tiq lòng taq vsv̀ng vní gǿ vl nìnø, tiq gǿ svng vbūn bǿò nø tiq gǿ svng nø làng ráòe.
42017035	Svmaré vní mè tiqdø loklv̄ng jøkngv̄m dvgvp, tiq mè svng vbūn bǿò nø tiq mè svng nø làng ráòe.
42017036	(Rvmá hv́ng taq lvngàré vní pè vl we, tiq gǿ svng nø vbūn bǿò nø tiq gǿ svng nø làng ráòe,” a:lòe.)
42017037	Wekvt coqcv́nrìí Ang svng, “Vkàngpèá, yadv́ngte nø kayv́ngø ílonge?” a:lòe. A:ngí angmaq svng, “Shì vnàng kayv́ng vyálshì nìnø, làngdø̀ngmè rì gø weyv́ng svng ni mvngūshì daqe,” a:lòe.
42018001	Angmaq nø kadvgvp gø nøt mvtin dø júrøtshì rà we, kàshvbóng kèní Yesuí Ang coqcv́nrì svng yadø a:lòe.
42018002	“Wamà tiq lòng taq, Gvray kaq gø màsvre, vsv̀ng kaq gø màpǿò we dvrá vji tiq pè v̄le.
42018003	Wamà welòng taqnï, memà gø tiq mè v̄le. Ang nø dù wepè yv́ng svng nv̀nnv̀n di nø, ‘Ngà svng vtù pè nvng ngà dvhø̀ dvrá dø kàngé dèbv̄ngà,’ wa røtshìe.
42018004	Nv̀mlat dvgvp nø, wepèí mvtáāò. Iwe mèpvng nø ang nøt taq dvdā:mò nø, ‘Ngà nø Gvray kaq gø màsvreng, vsv̀ng kaq gø màpǿngò nønggø,
42018005	memà yamèí ngà svng bø̀nlu èmv̄n rvtnø, ngàí ang dvpvt dvrāalv́m íe. Wedø mø̀í nìnø ang vrø̄shi rā weí mvzán lóngò pà íe wa dvda:- mòe,” a:lòe.
42018006	Vrá Vkàngpèí, “Mvdøng mvman we dvrá vji yapèí shø̀:- nò kà svng mèsøngnøng.
42018007	Gvrayí nø vyáng yaqdø̀ng Ang kaq røtshi we rvcv́ng cèrì dvpvt téwa tiqdvshaqí vdū dø dvrāā daqò we mø̀í ma? A:ngí angmaq kaq dvbvnglv́m lòng shøtna mvn lú:ngò ni ma?
42018008	Ngàí namaq svng v̄la:tnìni, A:ngí nø angmaq dvpvt vdū vbóng dø cāncān ni dvrāā daqòe. Iwe Vsv̀ng Angcè Pè di daq kvt, rvgaq yalòng taq kv́mnøt vl vsvng lá lún lú:ngò ma?” a:lòe.
42018009	Vdè nø døngmāne, wa dvdv̄mshi nø, dvgá vsv̀ng kaq yv́ng mvtv̀mv̄m rì svng gø Yesuí kàshvbóng yadø shø̀:nòe.
42018010	“Vsv̀ng vní gǿ nø júrøtshìlv́m rvt noqngø̀m tø̀ngnø svng ngāngá:mì. Tiq pè nø Farisi, tiq pè nø kuyà gún vsv̀ng íe.
42018011	Farisi pè nø rip sórí yadø vjú røtshie. ‘Gvrayé, ngà nø dvgá vsv̀ng rì dø, tø̄lv̄m vsv̀ng, màdøngmān vsv̀ng nvng dvchap vsv̀ng mvǿngà. Kuyà gún pè yapè dø gø mvǿngà rvtnø Nà svng oqà.
42018012	Ngà nø tiq nár taq vní kvt v́mpà màv́m vnatshø̀nge. Ngàí lúnò we shvngbe kèní gø tiqcé wál tiq wál vtv̀ngòe,’ wae.
42018013	Iwe kùyà gún pè nø, vrūm yv́ngø rip nø ang vnē gø muqlàng kaq màdvjaqshaq, vgv̀ng lè vnv́lshì taqsórí, ‘Gvrayé, mvrà v̄l pè ngà svng dvshá èzāng dakngà,’ wae.
42018014	Ngàí namaq svng v̄la:tnìni, ang chø̀m svng loá:mì kvt, kuyà gún pè svng nø Farisi pè mvdv̀mø døngman we dvdut bǿà. Kadø íe wani vdè svng shvringshì vsv̀ng gǿ vrà:mí nø shvyǿm we vhǿm lú:ngòe; vdè cipshi gǿ svng mv̀ng nø shvrïng lú:ngòe,” a:- lòe.
42018015	Wedvgvp vsv̀ng rìí nø Yesuí lvshupma:tno dø, cv̀mrérì Ang yv́ng shø̄l mv̄na:tnà. Coqcv́nrìí yv̀ng bǿà ke angmaq svng ngā:nòe.
42018016	Yesuí nø cv̀mrérì gōò nø angmaq svng, “Cvmrérì Ngà yv́ng laq di rā; angmaq svng mènàgámnøngni. Pawá wani Gvray móngdàn nø yadø í rì dvpvt íāòe.
42018017	Ngàí jø̀ngjǿng v̄la:tnìni, cv̀mrécèí Gvray móngdàn svng vtōò dø mènàtōnøng we kagǿ gø weyv́ng svng góng mvlúnshì,” a:lòe.
42018018	Øpshú dù tiq pèí Yesu svng, “Shvla we svra pèá, dvciq lvpat gønshaq lúnlv́m rvt ngàí kāpà wá ràng ma?” a:lòe.
42018019	Yesuí ang svng, “Nàí Ngà svng pàwálv́m shvlā we èv̄là ma? Shvla we nø Gvray Ang tiq gǿ wā mø̀í nìnø, dvgá màvl.
42018020	Dvkv́mkà tiqcé dang taq, ‘Mèdèchapni, vsv̀ng mèshvtni, mèkø̄ni, mvdìng we shvkse mèwashìni, nvpè nvmèní svng nàpǿò,’ wa we dvkv́mkàrì nø nàí gø lesháòni,” a:lòe.
42018021	Wepèí Ang svng, “Yadv́ng pv̀n shvngbe nø, ngàí cv̀mré kèní cv̀nò we íe,” a:lòe.
42018022	Yesuí tá bǿà kvt ang svng, “Nà taq rà we tiq pv̀n shini v̄le. Nàò v̄l dv́ngte ènā:mo nø, mvshámhoq dvshà rì svng nàwálāò; wekvt muqlàng taqlapmø̄ zaqshøp èv́lā dae. Wedá:- ngí Ngà mèpvng ècv̀nra,” a:lòe.
42018023	Iwe kà yarì tá bǿà kvt wepè gvzà nøt dvshàá:mì; kadø íe wani ang nø gvzà vdá we mvgàm tiq pè íe.
42018024	Wekvt Yesuí wepè svng dvjaqò sórí a:lò we nø, “Pø̀ vdárì Gvray móngdàn svng gònglv́m pashaqí rvzaq ráì!.
42018025	Mvgàm tiq gǿ Gvray móngdàn svng gònglv́m lòng nø golawu tiq go còngmè shvnï hwáng taq léshìlv́m lòng mvdv̀m té rvzaqe,” a:lòe.
42018026	Wekà táò rì nø, “Wedøni í kèní gønshaq nø kagǿí lún daq ma?” wae.
42018027	Wervt Yesuí, “Vsà:ngí wá mvdá: ngò lòng nø Gvrayí wá dá:ngòe,” a:lòe.
42018028	Wekvt Piterí, “Eyà:ngò, nøngmaq nø vdáì rì shvngbe cā là:ngì nø Nà mèpvng cà:nì we íe,” a:lòe.
42018029	Yesuí angmaq svng, “Ngàí jø̀ngjǿng v̄la:tnìni, Gvray móngdàn dvpvt, vdè chø̀m, mø̀ínï vdè chø̀mmè, mø̀ínï vdè angnv̄m angchv̄ngrì, angpè angmè, mø̀ínï angcǿ angcèrì svng là:ngò gǿí nø,
42018030	yabàn taq gø mvzv́n mvmē dvtv̀ng lú:nò nø, tuq rā bàn taq gø dvciq lvpat gønshaq lún lú:ngòe,” a:- lòe.
42018031	Wekvt tiqcé vní pè svng Yesuí rá tiq tōng svng shø:lo dá:ngí, angmaq svng yadø a:lòe. “Etánøng; nøngmaq nø Yerusalem svng ngā:- ngìe. Vsv̀ng Angcè pè dāng kàdvtutshúrìí vrū yà:ngà rì shvngbe nø vhø̄m longe.
42018032	Kadø íe wani Ang svng nø wv́ngzà rì wūr taq shvtlv́m tvle bǿò nø dvshá dvcø a:lò we nvng shvraq màchaq vrèò we, tø:lí vpíò we gø vhǿm ràe.
42018033	Vrá angmaqí Ang svng shi:pmò nø shvt bǿòe. Inìgø vshø̀m ni wani taq nø Ang vrá zūn longe,” a:lòe.
42018034	Yadø a:lò nìgø coqcv́nrìí nø yarì svng tiqhvn gø mvcí: ngò. Kà yarì nø angmaqí mvcínglv́m dvkøqshaq íe. Wervt Yesuí shø̀:- nò kàrì nø pà svng wa we angmaqí mvcí:ngò.
42018035	Yesu nø Yeriko mvrìng svng tuq ráì dvgvp, nēmàn tiq pè nø tvrà shvmōr yv́ng rūng nø røtnv̄me.
42018036	Vsv̀ng loksok tiq mvdò vlē mv̄nshì we svng a:ngí tá bǿà nìnø, kapà bø̀ná:mì we svng a:ngí rø:tnòe.
42018037	Angmaqí ang svng, Nazaret pè Yesu vlē we dvtáòe.
42018038	Wekvt ang vkiq lú:ngì nø, “Dawi pvlí pvlaq pè Yesué, ngà svng dvshá èzāngàé,” wae.
42018039	Vzv̀ngzv̀ng di rìí nø, ang dø màwá lv̄vl dø ang svng ngā:nò we, ang nø dvshàshà tété vkiq sórí, “Dawi pvli pvlaq pèé, ngà svng dvshá èzāngà é,” wae.
42018040	Wekvt Yesu tø̄nwa rip dá:- ngí, wepè Ang yv́ng lvshøla:tnò dø dvká:mòe. Tvp tuq ráì dvgvp Yesuí ang svng rø:tnò nø,
42018041	“Nà svng Ngàí pà wv́ngāngnøng?” a:lòe. A:ngí, “Kàngpèá, ngà vne yvngshi mvyǿnge,” a:lòe.
42018042	Wekvt Yesuí ang svng, “Nàí leq yv̀ng lú:ngò; nà kv́mnø: tní nà svng dèzǿm bǿì,” a:lòe.
42018043	Wela:ngí chàng wepèí wà vtān yv̀ng bǿà nø, Gvray dvgùng shvri:ngo sórí Ang mèpvng cv̀n bǿà. Yalòng svng yv̀ng bǿà rì shvngbeí gø Gvray kaq shvrï:ngòe.
42019001	Yesu nø Yeriko mvrìng svng gòng nø chàng vlēe.
42019002	Zakiu, wa tǿò we kuyà gúnshú vjì mvgàm tiq pè gø weyv́ng v̄le.
42019003	Yesu kāgǿ í we svng ang yv́ng mvyǿ we, góng tø̀ weí, vsv̀ng loksokrìí dvkøqò rvtnø yv́ng mvlú:nò.
42019004	Wervt ang nø vzv̀ng kaq Yesu dilv́m dv́nshi dāng svng kvlv̀ngá:mì nø, Ang svng yv́ng lúnlv́m dvpvt nv̀mgwè tiq tø̀ng svng rvlv̀ngá:mì.
42019005	Yesu weyv́ng tuq ráì kvt, kāngngángshì yà:ngò nø ang svng, “Zakiuá, bò èlāshì daq; pawá wani dèni Ngà nø nà chø̀mø v́l rànge,” a:lòe.
42019006	Wekvt ang cāncān lāshi daqì nø, shaqshaqwa Yesu svng vtoòe.
42019007	Welòng svng yv̀ng bǿà kvt vsv̀ng shvngbe nø, “Ang nø mvrà v̄l vsv̀ng we pè chø̀m taq yøpmá:mì,” wa vbø̄nshie.
42019008	Zakiu nø zv̄ng rip dá:- ngí Vkàngpè svng a:lò we nø, “Eyà:- ngò, Vkàngpèá, ngà dvzø̄m dvzi vdáng rì nø, tiq kā høq mvshámhoq dvshà rì kaq ngàí zilv́m íe; vrá ngàí kagǿ svng pà tiq pv̀n vmupmv́m bǿngà nøngnø, vbì dvtv̀ng tvlē vtv́ngāngòe,” a:lòe.
42019009	Yesuí ang svng, “Chutchv́ng jejú nø dèni yachø̀m taq tuq daqì. Kadø íe wani ang gø Abraham pvlí pvlaq tiq pè ni íe.
42019010	Pàwálv́m wani Vsv̀ng Angcè pè nø vmvng rì svng lá nø chutchv́nglv́m dvpvt dì daqì,” a:lòe.
42019011	Angmaqí yadv́ng pv̀n tá mā:- nò nø, Yerusalem svng angmaq tuqlv́m wáshì dvgvp Gvray móngdàn nø cāncān ni būnglv́m dv́nshì pà íe wa bashà rìí dvda:mò rvtnø, Yesuí kàshvbóng vrá tiq long shø̀:nòe.
42019012	A:ngí shø̀:no we nø, “Dvgùng v̄l we vgō zǿmshú tiq pè nø, koqkv́m vya vtoshilv́m dvpvt vrúm móng svng di dá:ngí vrá vdè móng svng vtv́nglv́m dvda:mòe.
42019013	Wervt ang vshuq tiqcé gǿ goa:tnà dá:ngí, gv̀msùng tiqcé Mina angmaq svng tvlēò nø, “Ngà mvtok rang dv́ngte yalù:ngí wùlaq èwà dánøng,” a:lòe.
42019014	Iwe ang bashà rì nø ang svng shvngōshì rvtnø ang mèpvngpvng vsvng dvzá: rò nø, ‘Nøngmaq nø yapè svng nøngmaq mvdv̀m koqkv́m wáshìlv́m lòng svng mvshù:ngì," a:lòe.
42019015	Iwe wepèí koqkv́m vya vto lún bǿà dá:- ngí vtv́ng ráì kvt, angmaqí wùlaq wàò yv́ng kèní kadv́ngte po lúna:pmà we svng shálv́m dvpvt, a:ngí gv̀msùng tvlēa:pmà we vshuqrì svng go dvzá:ròe.
42019016	Nv̀mlat pè dì ráì nìnø, ‘Vkàngpèá, nà gv̀msùng tiq mina lù:ngi nø, vrá tiqcé mina po lúnshì bǿì,’ a:lòe.
42019017	Angkàng pèí ang svng, ‘Vdu døni èwà bǿà; vshuq shvlápè nàí nø, cv́m vtv̄ng we bv̀nlì taq nøttǿng kv́mv́m nàrv̄m rvtnø, wamà tiqcé lòng svng øp dvzv́re,’ a:lòe.
42019018	Vní pè wapè di ráì nø, ‘Vkàngpèá, nà gv̀msùng tiq mina lù:ngí vrá pungwà mina po lúnshi bǿì,’ a:lòe.
42019019	Angkang pèí ang svng, ‘Nà svng gø wamà pungwà lòng svng øp dvzv́re,’ a:lòe.
42019020	Vrá tiq pè dì ráì nø ang svng, ‘Vkàngpèá, naq! nà gv̀msùng mina nø paqzitní mvchekngò nø gv́lāng yv̀nga.
42019021	Pawá wani nà nø nøt zaq pè èí rvtnø, nà svng svrēnge. Nà nø nàò mø̀í rì taq kèní èlushi pè èíe. Nàí màwønshaq rì kèní gø dèkømvm pè èíe,’ a:lòe.
42019022	Angkàng pèí ang svng, ‘Vshuq mvgv́m nà nø, nà nònggøp kà kèní ni nà svng ngàí kàrvtlv́m íe. Ngà nø nøtzaq pè ǿngà nø, ngàò mø̀í rì kèní longshø̀ng nø, màwønshaq rì kèní dvkømv́mò we svng nàí èsháò nìnø,
42019023	ngà vtv́ng dak dvgvp vráng nvng mvzv́n kutwa vtv́ng lúnlv́m rvt, ngà gv̀msùng lòng nø pàwá gv̀msùng døm taq mègà:lò ma?’ a:lòe.
42019024	Wekvt angkàng pèí shvnv̄ng rip rì svng dvká:mò nø, ‘Gv̀msùng tiq mina lòng nø ang wur kèní èlùnøng nø, gv̀msùng tiqcé mina v́lāò pè svng èzínø̀ng,’ a:lòe.
42019025	Iwe angmaqí ang svng, ‘Vkàngpèá, ang nø tiqcé mina v́lāòe,’ a:lòe.
42019026	Angkàng pèí nø, ‘Ngàí v̄la:tnìni, v́lāò gǿ svng nø rvmā daqòe; màv́laò gǿ kèní nø, ang vdá dv́ngte gø vtv̀ngv́m bǿòe.
42019027	Ngà svng ngv̀nshà wáshì nø ngà nø angmaq mvdv̀mø koqkv́m wáshìlv́m mèwv́m we werì svng èshølvtnøng nø, ngà mv́rdv̀ngø èshvtnøng,’ v̄l lú:ngòe,” a:lòe.
42019028	A:ngí yadv́ng pv̀n shǿn dv́ng bǿà mèpvng Yesu nø angmaq vzv̀ngzv̀ng Yerusalem svng ngāngá:mì.
42019029	Ang nø Betfaji nvng Betani rvwá ní shvnvng Zanlúnsá, wa nø tǿò punglut yv́ng tuq ráì kvt, A:ngí coqcv́n vní pè dvzá:rò nø,
42019030	a:lò we nø, “Nàní lvngà vzv̀ngkaq rvwá svng ègòngv́mshì nø, vsv̀ng tiq gǿgø shini mvzúnshi we lòzè tiq go vdǿn da we svng weyv́ng ngāmwā ègòngv́mshì chàng èyv̀ng bǿshòe; èpǿnshò nø èshølvtshò.
42019031	Nàní svng tiq gǿgǿí, ‘Pàwálv́m wegō èpǿnshòe?’ wa ladv́ng èrøtnvtshi nìnø, ‘Yago svng Vkàngpè zǿmdv̀nge,’ èv̄lshò,” a:lòe.
42019032	Wekvt dvzv́r bǿà pèní dìá:mì nìnø, angní lvngà svng v̄l bǿà dø tiqdvchá yv̀ng bǿà.
42019033	Angní lvngàí lozè go pǿ:nò dvgvp, angkàng rìí angní svng, “Pàwálv́m lozè go èpǿnshòe ma?” a:lòe.
42019034	Angní lvngàí nø, “Yago svng Vkàngpè zǿm dv̀nge,” a:lòe.
42019035	Wekvt angní lvngàí wego Yesu yv́ng svng shøla:tnà nø, angmaq belaq rì nø lozè go mvdv̀mø pvlūāò dá:ngí, Yesu zúnshì dvzá:ròe.
42019036	Ang zúnshi nø dí mv̄nshì dvgvp, bashà rìí angmaq belaq rì tvrà yv̀nggùng pvlūāòe.
42019037	Ang nø wamà svng tuq yùl ráì dvgvp Zanlún Pung kèní shúngshì dāng høqa:tnà ke, Ang coqcv́n loksok mvdò nø, angmaqí yv̀ng bǿà we jórnònggùn bv̀nlìrì shvngbe rvtnø dvbù lú:ngì nø, shaqmèí Gvray kaq shvring shvtàò nø,
42019038	“Vkàngpè bø̀ng taqkèní di daqì we Koqkv́m pè nø ìshøt ìgv̀n v̄le. Muqlàng taqlapmø mòngzø̀l lòng v̄l nø, vháng vtv̄ng yv́ng ngø̀r dvgùng laq vl dvr,” wae.
42019039	Wekvt vsv̀ng loksok dvhø̀ kèní Farisirì tiqmaqí nø Ang svng, “Svra pèá, Nà coqcv́nrì svng dømàwá lavl dø èngā:nò lè!” a:- lòe.
42019040	A:ngí angmaq svng vtà:ngò nø, “Ngàí v̄la:tnìni, yarì dø màwá lā v̄l nìnø, lóng yarì vkiq longe,” a:lòe.
42019041	Yesu nø Yerusalem svng tuqlv́m wáshì la:ngí, wamà svng yv̀ng bǿà ke, wamà dvpvt Ang ngǿ lú:ngì nø,
42019042	yadø wae; “Wamà naé, dèni nà svng mongzø̀l lòng èlv́ngaa:tnì pè svng nàí èsháò pà í nìnø shvla we! Iwe akvt nø nà ne taqkèní dvkøqshaq íá:mì.
42019043	Nà ngv̀nshà rìí nà gùr hømhøm cìlzóng vra:ngò nø èwangvt we angni tuq rae.
42019044	Gvrayí ètìn daq we rvtø̀ svng nàí mèmèshá:lò rvtnø nà nvng nvcèrì svng nø vba tø̀m høq shènv̄lnøng nø èshvt bǿnø̀nge. Nà svng nàrvng yà:ngì we lóng werì gø màrǿlshaq tiq chv̀ng gø màmvza ráò," wae.
42019045	Yesu nø noqngø̀m tø̀ngnø vdòng svng gòngá:mì nø, weyv́ng dvrè nv̄mshì rì, wvnshi rì svng lúng pà:ngò nø,
42019046	angmaq svng, “Ngà chø̀m nø jurøt chø̀m mv̀ng wá ràe,’ wa nø vrūshaq í we, namaqí nø tølv̄m rì angdv̀ng lè í dèzv́r bǿshà,” a:lòe.
42019047	Tiq ni nø tiq ni Yesuí nø noqngø̀m tø̀ngnø taq shvngø:tnòe. Iwe shvrúngshú vjìrì nvng dvrá svra mvdò nvng bashà dvhø̀ taq shaqré shaqtvng mvdòí nø Ang svng shvtlv́m tvrà láòe.
42019048	Inìgø bashà rì shvngbe nø Yesu kà svng tā rvtnø Ang svng shvtlv́m tvrà angmaqí lá mvlú:nò.
42020001	Wemèpvng tiq ni taq, noqngø̀m tø̀ngnø wáng vdòng taq A:ngí bashà rì svng shvngø:tno nø Dvbùshv̀ngkà dvsha:ngò dvgvp, shvrúngshú vjìrì nvng dvrá svra mvdò nvng shaqré shaqtvngrì nø Ang yv́ng di ráì nø;
42020002	Ang svng a:lò we nø, “Yadv́ng pv̀n nø Nàí pà vmíng vkv́ng taqkèní èwàò we í ma? Vmíng vkv́ng yalòng Nà svng kagǿí èzíe ma? Dètáshà,” a:- lòe.
42020003	Wervt Yesuí, “Namaq svng gø Ngàí tiq kà røtna:tnìni, yakà Ngà svng gø nàtv́nshà.
42020004	Yohaní tìløp løpmaò lòng nø muqlàng kèní í ma? Mø̀íni vsv̀ng kèní í ma?” a:lòe.
42020005	Wekvt angmaq vrùng nø yadø vlv̄ne: “Nøngmaqí, ‘Muqlàng kèní íe,’ a:lì nìnø, A:ngí, ‘Wedø íni, ang svng pàwálv́m mèkv́mnøng má’ dvwa longni.
42020006	‘Vsv̀ng kèní íe,’ lā a:lì nìgø rá, bashà rì shvngbeí Yohan nø kàdvtutshú tiq pè í we svng kv́m rvt, nøngmaq svng lú:ngì dèwvpma:- tni ni,” wae.
42020007	Wervtnø angmaqí vtà:ngò nø, kayv́ng kèní í we nøngmaqí mvsháì," a:lòe.
42020008	Wervt Yesuí gø; “Wedø íni Ngàí yadv́ng pv̀n wv̀ngò we nø kapà vmíng vkv́ng kèní í we namaq svng gø màdvtáì,” a:lòe.
42020009	A:ngí bashà rì svng kàshvbóng yadø shø̀:nòe. “Vsv̀ng tiq gǿ nø bìm tiq kulwàng ka:tnò nø, kùlwàng wáshúrì svng ngáò dá:ngí, dvgá tiq móng taq mvmē vlé høq v̀lá:mì.
42020010	Angshí dvkøm rvtø̀í, bìm kùlwàng kèní, angò mvtū wál angshí røtlv́m dvpvt kùlwàng wáshúrì yv́ng svng ang vshuq tiq pè dvzv́r bǿà. Iwe kùlwàng wáshúrìí nø wepè svng hwíhwí rēò dá:ngí vhúng shvlōòe.
42020011	A:ngí vrá vshuq wádø tiq pè dvzv́r bǿà. Wepè svng gø angmaqí vdi:pmo nø shvraq màchaq wàò dá:- ngí ang svng vhúng shvlōòe.
42020012	Vrá vshø̀m gǿ wagǿ a:ngí dvzv́r bǿà nìnø, wepè svng gø angmaqí dv̄mmá shvriò dá:ngí lù:ngòe.
42020013	Wekvt bìm kùlwàng angkàng pè yadø wae: ‘Ngàí kadø wv̀ngò ma? Ngà Shóngshø̀ng pè, ngàcè pè svng dvzv́rlv́m íe. Ngàcè pè svng nø angmaqí dā vpǿ dáòni,’ wae.
42020014	Wedø ínìgø kùlwàng wáshú we rìí Angcè Pè svng yv̀ng bǿà kvt angmaq vrùng nø, ‘Zaqshøp vpvtlv́m pè nø yapè mv̀ng íe. Lo, zaqshøp nø nøngmaq dvpvt lví long dø, ang svng sha:tni,’ wa, vlv̄ne.
42020015	Wervt angmaqí ang svng bìm kùlwàng vdàmlap svng gu:rò nø shvt bǿà. Wedø íni bìm kùlwàng angkàng pèí angmaq svng kadø wà daqò ma?
42020016	Ang di daq weí, kùlwàng wáshú werì svng caq shvmá:ngo nø, bìm kùlwàng nø dvgámaq wūr svng tvlē bǿòe,” a:lòe. Yalòng tá bǿà rì nø, “Wedø nø kadø ínìgø laq mø̀í dvr,” wae.
42020017	Iwe Yesuí angmaq svng dvjaqò sórí a:lò we nø, "Ini, kàru taq, ‘Chø̀m vrv̄ngshúrìí gur bǿà we lóng yachv̀ng nø chø̀m górtong dvdø̄ng lóng chv̀ng vpoá:mì,’ wa vrū yà:ngà kà nø kadø wakà í ma?
42020018	Lóng wechv̀ng mvdv̀m taq vdvpshìv̄m gǿ ang nø vrø̀mv̄me. Lóng wechà:ngí vzeqké bǿò gǿ gø angshi vrø̀mvme,” a:lòe.
42020019	Weyv́ng kèní dvrá svra mvdò nvng shvrúngshú vjìrì nø, Yesuí angmaq svng tuq dø kàshvbóng yalòng shø̀:nò we svng dǿmshì bǿì rvtnø, welvng ni Ang svng tvp mvyǿ we ínìgø bashà rì svng svrēe.
42020020	Wervtnø angmaqí Ang svng dvchø̀ò sórí cip lá nø, vmíng vl we dù gàmzø̀ wur svng Ang kaq tvle lúnlv́m dvpvt dvjv́mshúrì nø døngman mv̀rshv̀m shvmvtshi sórí Ang kaq dvjv́m dvzá:ròe.
42020021	Werìí Ang svng, “Svra pèá, Nàí nø dìng dø vdū dø̄ wa èshø̀:no nø shèngø:tnòe. Vsv̀ng mv̀rshv̀m gø nàí mèrewì:ngò. Gvray tvrà dø̄ngdø̄ng wā shèngø:tnò we svng nøngmaqí sháìe.
42020022	Ini, Kesar dani pè svng mvshap gún long nø dvráe má, màdvrá ma?” wa rø:tnòe.
42020023	Iwe, angmaq nøt dvgoq we svng A:ngí chàng dǿ:mò rvtnø,
42020024	“Gv̀msùng tiq gø̀m Ngà svng dètānvtshà. Vsv̀ng hāng nvng mvdv̀m vrūshaq kà yarì nø kagǿò íāò ma?” a:lòe.
42020025	Angmaqí, “Kesar dani pèò íe,” a:lòe. Yesuí angmaq svng, “Kesarò rì nø Kesar kaq, Gvrayò rì nø Gvray kaq nàtv́ngānøng,” a:lòe.
42020026	Wekvt angmaqí nø bashà rì mv́rdv̀ngø Yesu svng cip lálv́m kàciq mvlú:nò. A:ngí vtà:ngò kà svng lè dádv̀ng wa nø dø̄ màwá v̀lá:mì.
42020027	Wemèpvng shì yv́ng kèní zunlong we màvl, wa rì Saduki mvdò tiqmaq Ang yv́ng svng di ráì nø,
42020028	Yesu svng, “Svra pèá, Moshií nøngmaq svng yadø nàruā yv̀ngshà. Vsv̀ng tiq gǿ nø, svma vdá we angcè màdá ke lā shìvm nìnø, angnv̄m pèí angmvtmè svng rvtø̄ò nø, angnv̄m pè dvtut tiq gǿ lvv̄l dø wá ràe,” wà yà:- ngì.
42020029	Tiqkvt nø angnø̄ngnv̄m shvngøt pè v̄l we, vlat pè nø svma lūshi dá:ngí angcè màdáshaq shì yà:ngì.
42020030	Wemèpvng Vdǿí gø,
42020031	Vkwi: ní gø memà mè svng rvtø̄òe. Vrá, shvngøt pè shvngbeí gø rvtø̄ò we, wedøni cv̀mré màdáshaq shi yà:- ngì.
42020032	We mèpvng nø svmaré mè gø shì yà:ngì.
42020033	Wedø í nìnø, angnø̄ngnv̄m shvngøt pèpèí ang svng gv̀lv́m yà:ngà we í rvtnø, zun lōng ni taq wemè nø, ka pè chø̀mmè í longe ma?” a:lòe.
42020034	Wekvt Yesuí angmaq svng, “Rvgaq mvpìm yabàn cèrì nø zvmi gø lév̄me, shvrúng gø shvrúngv̄me.
42020035	Iwe dvgáni tuq rā bàn taq gø, shì yv́ng kèní zun lv́m lòng lún vpǿ rì angmaq nø, zvmi lushi we gø, shvrúngv̄m we gø màvl long.
42020036	Kadø íe wani, angmaq nø Gvray angcèrì íá:mì nø, zūn lòng mvngú lú:nò rì í rvtnø, muqlàng dvzv́r rì dø íá:mì yv́ng kèní shilv́m màvlá:mì.
42020037	Svmi vcor we shǿngpóng dāng vrūshaq zàng taq, Moshií gø Abraham, Isak nvng Yaku nø shì yà:ngì mèpvng, gø Vkàngpè svng nø Abraham ang Gvray, Isak ang Gvray nvng Yaku ang Gvray wa goò lù:ngí shì vsv̀ng rì nø wedøni zūn longe, wakà dāng dvtàn yà:ngà.
42020038	Wervtnø Gvray nø shì rìò Gvray mø̀í, cúnshì rìò Gvray mv̀ng íe. Pàwálv́m wani Gvray mv́rdv̀ngø vsv̀ng shvngbe nø cúnshìe,” a:lòe.
42020039	Wekvt dvrá svra mvdò kèní tiqmaqí, “Svra pèá, Nàí nø vdū døni èshø̀n bǿà,” wa vtá:nòe.
42020040	We mèpvng nø werìí Ang svng tiq kà gø vrá røt mvkvm bǿà.
42020041	Wervt Yesuí angmaq svng, “Kristu nø Dawi ang pvli pvlaq pè íe, wa angmaqí shø̀:no kà nø kadø wakà í ma?
42020042	-
42020043	Pawá wani Dawi a:ngí ni, Shvgùn Zaywà bok taq, “Vkàngpèí ngà Vkàngpè svng, ‘Ngàí Nà ngv̀nshà rì svng Nà hí shvnamshìrà mvkø̄m í màdvzv́rò dv́ngte, Ngà vbàngpā yv́ng shini èrūng long,’ v̄l yà:ngà.
42020044	Dawií dv́ng Kristu svng Vkàngpè tǿ yà:ngà nìnø, Ang nø kadøwa ang pvli pvlaq pè í ni ma?" wa rø:tnòe.
42020045	Bashà rìí gø táò yv́ng A:ngí Ang coqcv́nrì svng a:lò we nø,
42020046	“Dvrá svra mvdò svng nàyáshìnøng. Angmaq nø belaq yvnggúng gwāshì sórí vwúshi nø, gvttø̀m rvgaq vsà:ngí vpǿ rā we svng gø, Jurøt chø̀mrì taq té vpǿ we rúngrà nvng boyrì taq té ring we rúngràrì taq rúnglv́m shóngshìe.
42020047	Angmaqí nø mēmà rì kèní dvrèrì tø̄lá:mò nø, vjú nø yvnggúng rø:tnò weí vsv̀ng kaq yù:mòe. Yarìí nø tété vlishì we kàngélv́m lòng vhǿm lú:ngòe,” a:lòe.
42021001	Yesuí dvjaqò ke, gv̀msùng zv́ngrà taq mvgàmrìí angmaq gønpaq rì zá:ngò we svng yà:ngòe.
42021002	Dvshà we mēmà tiq mèí gø, kàmø̄ vní gø̀m zá:ngò we svng A:ngí yà:ngòe.
42021003	Wekvt A:ngí, “Ngàí kàdø̄ng tiq kà v̄la:tnìni, dvshà we mēmà yamèí nø shvngbe mvdv̀m té zv́ng bǿà.
42021004	Kadø íe wani, dvgá rì shvngbeí nø angmaqí lv́ng vchéòrì taqkèní shvrú:ngò we wa íe. Memà yamèí nø, ang dvkúmshìlv́m v́lāò dv́ngte shvngbe shvrúng bǿà,” a:lòe.
42021005	Wekvt coqcv́nrì tiqmaq nø noqngø̀m tø̀ngnø dāng, kadv̄ngshì vnvp nø vpǿ we lóng rì nvng shvrúng gønpaq rìí kadøwa dvcøpshaq írì dang vrùng ke,
42021006	Yesuí, “Namaqí èyv̀ngnøng we yayv́ng tiq chv̀ng mvdv̀m tiq chv̀ng vrv̄ngshaq lóng yarì nø, màrǿlshaq tiq chv̀ng gø mvngv̀m ráò we angni tuq rae,” a:lòe.
42021007	Wekvt angmaqí Ang svng rø:tno nø, “Svra pèá, yadv́ng pv̀n nø kadvgvp í long ma? Yadv́ng pv̀n vhø̄mlv́m rvtø̀ shálv́m mvshv́lpvrá nø kapà í daqe ma?” wa rø:tnòe.
42021008	Yesuí, “Vsa:ngí namaq svng màshvmànlv́m rvt nàyáshìnøng. Kadø íe wani vsvng mvme nø Ngà bø̀ng ríò nø, ‘Kristu nø ngà ǿngàe,’ wa rae. Vrá, ‘Rvtø̀ tuq ráì,’ gø wa rae. Werì mèpvng mècv̀nnøngni.
42021009	Cìl vshvt we nvng vjángshì we shv̀ngkà angpv̀npv̀n ètá lóngnøng ke, mèsērēnøngni. Pàwálv́m wani yadv́ng pv̀n nø vzv̀ngkaq vhø̄m rà rì íe. Iwe lv̀ngdø̀m rvtø̀ nø shini mvhøqò,” a:lòe.
42021010	Vrá A:ngí, “Vsv̀ng tiq dvcì nø tiq dvcì vtùkē longe. Tiq móngdàn nvng tiq móngdàn gø vshvt longe.
42021011	Rvgaq gø gvzà vnānshi longe. Tiqyv́ng nø tiqyv́ng dvkø wàngrø̀m vtit nø, shíwù zø̀nli gø būng longe. Vháng muqlàng rām gø svrelv́m nvng shálv́m mvshv́lpvrá mè angpv̀npv̀n dvtánshì daqe.
42021012	“Yadv́ng pv̀n shvngbe shini màhø̄m ra dvgvp, vsa:ngí namaq svng ètvpnøng nø, dèkïnøng dá:ngí júrøt chø̀m rì nvng tūngchø̀m rì svng tèlē bǿnø̀ng nø, Ngà bø̀ng rvtnø koqkv́m rì nvng dùgàmzø̀ rì mv́rdv̀ng svng èshv̀l bǿnø̀nge.
42021013	Welòng nø Ngà dvpvt namaq shvkse washìlv́m rvtø̀ èíā lóngnø̀nge.
42021014	Wedø í ra ke angmaq svng kadøwa vtv́ngshìlv́m kà vzv̀ngkèní gvcvt vjøn nø dvgǿshì mvrà.
42021015	Pawá wani namaq svng ngv̀nshà rìí vgám gø mvdá:ngò nø vtv́n gø mvngutlv́m høq, shø̀nlv́m kà nvng zitnøt nø Ngàí namaq svng zí daqìe.
42021016	Namaq nvpè nvmè, nvnv̄m nvchv̄ng rì, nvrì nvrvp rì nvng rv̀mnv̄ng rìí gø ènv̄mv́m bǿnø̀nge. Vrá, tiqmaq svng nø angmaqí ni èshvtnvtnønge.
42021017	Ngà bø̀ng rvt namaq svng nø vsv̀ng shvngbeí shèngōvtnønge.
42021018	Iwe, namaq vgōni tiq hǿng gø màmv̄ngv̄m.
42021019	Namaq ètø̄nshìnøng kvtnø gønshaq èlún lóngnønge.
42021020	“Yerusalem wamà svng cìldø̀: ngí wānga:tnò we svng èyv̀ng bǿnø̀ng dvgvp, wamà vcatlv́m rvtø̀ nø tvp níshì ráì we svng èshánøng.
42021021	Wedvgvp, Yuda rvgaq v̄l vsv̀ng rì nø shìgùng svng laq vtshì. Wamà vdòngø vl rì gø laq vtshì. Vdàm rvgaq v̄l vsv̀ng rì gø wamà svng laqmvgòng.
42021022	Kadø íe wani yalòng nø kàru taq vrūshaq rì shvngbe dvhø̄m lúnlv́m dvpvt, tvlē teqò we angnï íe.
42021023	Angni wenilā taq, cv̀mré rív̄m rì nvng nōng dvcøqshì rì nø gvzà mvhøt longe. Kadø íe wani móng yalòng taq dvshà mvhøt vtvng í longe. Bashà yarì mvdv̀m taq shv̀mná høp lòng tuq daqe.
42021024	Angmaq nø shv̀mshvnaqí vtūngv̄me. Vsv̀ng dvcì rì móng í dv́ngte kaq svng shv̀lv́m bǿòe. Wemvdv̀mø nø, weyv́ng kèní wv́ngzà angnï màdvgø:mò dv́ngte, Yerusalem nø wv́ngzà rìí lv̄m lú:- ngòe.
42021025	Wedvgvp vnv̀m, shvlá nvng kurniprì taq gø shálv́m dvtánshì daqe. Rvgaq tø̀m taq nø, nv̀mukdvrā nvng timā rì vhoshi we shaq kèní, nøt bùm weí, vsv̀ng rì nø shvrāng mvrà: lò dø nøt shok longe.
42021026	Vrá vsv̀ng rì nø, móng døngtáng taq bø̀nlv́m dv́nshì rì svng dvdv̄m dvshà nø svre weí nøt vmv́ng lú:ngòe. Pàwálv́m wani muqlàng rāmò jórnònggùn rì nø angmaq tvríshì we tvrà kení vshøtnvme.
42021027	Wekvt Vsvng Angcè Pè nø jórnònggùn nvng brimbrim shór dvgùng vtvng nv̀ngnv̀ng, rvmøt tiq pù taq lashi daq we svng angmaqí yv̀ng lú:ngòe.
42021028	Yadv́ng pv̀n vhø̄m pv́ngshì long dvgvp nø, namaq gønshaq chutchv́ng lunlv́m angni tvp níshì ráì rvtnø namaq nø vgo èngángshìnøng nø shaqshaq wa èca dánøng,” a:lòe.
42021029	A:ngí rá kàshvbóng tiq lòng angmaq svng yadø shø̀:nòe. “Nv̀mgwè tø̀ng svng gø, shìlong shìlà rì shvngbe svng gø èyv̀ngnøng lè!
42021030	Werì angcvp mør long we svng èyv̀ng bǿnø̀ng dvgvp, mvyù rvtø̀ yùl ráì we svng namaqí èshánønge.
42021031	Wervtnø yadv́ng pv̀n bø̀n ra we svng namaqí èyv̀ng bǿnø̀ng dvgvp, Gvray móngdàn níshì ráì we svng gø èshánøng.
42021032	Ngàí namaq svng jø̀ngjǿng v̄la:tnìni, yamvril cèrì shini màle ke yarì shvngbe nø vhøm rae.
42021033	Muqlàng rvgaq nø vlēv̄me, Ngà kà nø màlev̄m.
42021034	Namaq vdèdè nàyáshìnøng; namaq nø v́mlv́m svng mvlá we, nø̀wú we nvng yabàn cúnshìlv́m tvrà rì dvpvt góng dègïshìnøng weí, namaq nøt mvjór dèzv́rshìnø̀ng dvgvp angnï welù: ngí namaq svng hǿng vpvt padø, chvnvnv́n èzíkevtnøng we màshá?
42021035	Kadø íe wani angni welòng nø móng dø̄ngtáng v̄l vsv̀ng shvngbe mvdv̀m tuq daqe.
42021036	Iwe namaq mv̀ng nø, vhø̄mlv́m dv́nshì we yadv́ng pv̀n shvngbe taqkèní lutshì lúnlv́m dvpvt nvng vsvng Angcè Pè mv́rdv̀ngø rip ngutlv́m dvpvt, kadvgvp màdvgvp vjú èrøtnø̀ng sórí pán vshat nàngv̄rshì dánøng,” a:lòe.
42021037	Yesuí nø ni vrv̀m noqngø̀m tø̀ngnø vdòng taq mvshǿl shvngø:tnòe. Vrá nï vrv̀m dørø̀:mí Ang búng nø Zanlúnsá tǿò we punglut yv́ng yøpv̄me.
42021038	Bashà rì nø Ang mòngkà tāshì nv̀ngsvng, sháng vrv̀m noqngǿm tø̀ngnø taq mvgágá dvkǿmshìe.
42022001	Shvlē Boy tǿò we Zidòngsér Vmbóy tuq ráì.
42022002	Wedvgvp shvrúngshú vjìrì nvng dvrá svra mvdòí nø, Yesu svng kadøwa mvyø̀:ni shvt lúnlv́m gvcvt vjø:nòe. Iwe angmaq nø bashà rì svng svree.
42022003	Wekvt Satan nø, tiqcé vní pè røbø̀ng taq vbá we Iskarìot vsvng lá:nò pè Yuda vdòng svng dvchøpmá:mì.
42022004	Wekvt wepè nø, shvrúngshù vjìrì ó cildùrì yv́ng di nø Yesu nø angmaq wur svng kadøwa tvlēlvm tvrà vrāshìá: mì.
42022005	Wervt angmaqí dvbùnø:tni ang svng gv̀msùng zílv́m dv́naòe.
42022006	Welòng taq ang gø vrá nø, vsv̀ng loksokrì màvl yv́ng Yesu svng angmaq wur kaq tvlē lúnlv́m rvtø̀ láòe.
42022007	Shvlé bóy núnglv́m vyv̀ngcè shvt rà we angni, Zidòngsér Vmlv́m angni tuq ráì kvt,
42022008	Yesuí Piter nvng Yohan svng dvzá:rò nø, “Shvlé Boy v́mpà nøngmaq v́mlv́m rvt dègø̀v́mshò,” a:lòe.
42022009	Angní lvngàí Ang svng, “Ní lvngàí kāyv́ngø dvgø̀v́mshò ni ma?” a:lòe.
42022010	A:ngí angní svng, “Eyv̀ngshò, wamà svng nàní ègòngv́mshì ke, vbā chúng taq tì baqshì we vsvng tiq gǿ nàhǿm bǿshòe. Ang gòngvm chø̀m høq ang mèpvng ècv̀n bǿshò.
42022011	Wekvt chø̀m angkàng pè svng, ‘Vkàngpèí nà svng, “Ngà coqcv́nrì nvng tiqdø Shvlē Boy v́mpà v́mlv́m, zaqlè dǿng nø kayv́ng íe?” wa røt dèzv́rshìe,’ èv̄lshò.
42022012	Wekvt a:ngí nàní lvngà svng mvdv̀m dvtv̀ng yv́ng dvzø̄m dvzi dvgǿshaq, tē we tiq dǿng dètānvtshìe. Weyv́ngø dègø̀ dáshò,” a:lòe.
42022013	Angní lvngà dìá:mì nìnø, Yesuí vl bǿà dø tiqdvchá yv̀ng bǿà nø, Shvlē Boy v́mpà dvgø̀òe.
42022014	Rvtø̀ høqa:tnà dvgvp, Yesu nø Ang dvzv́r rì nvng tiqdø námrūnge.
42022015	A:ngí angmaq svng, “Ngà shini màdvshàng vzv̀ngkaq, Shvlē Boy v́mpà yalòng nø namaq nvng tiqdø gvzà v́m mvyǿnge.
42022016	Pàwálv́m wani Ngàí v̄la:tnìni, Gvray móngdàn vdòng taq shvlē bóy yalòng ang mvtú màdvgø̄mò dv́ngte, shvlē bóy v́mpà yalòng vrá tiqkvt Ngà màv̄m,” a:- lòe.
42022017	A:ngí, gwìn tiq chv̀ng lùò nø Gvray kaq oqà wa dá:ngí A:ngí a:lò we nø, “Yalòng ètvpshìnøng nø shvngbeí èaqnøng.
42022018	Kadø íe wani Ngàí v̄la:tnìni, Gvray móngdàn mvtuq daq dv́ngte, ngà nø akvt kèní kukaq bìmtì yalòng màak,” a:lòe.
42022019	Wedá:ngí Yesuí zidong lùò nø Gvray kaq oqà wa dá:ngí, vmø:tnò nø angmaq svng zíò sórí, "Yalòng nø namaq dvpvt zǿngshø̀ng bǿngà we ngà góng íe. Namaqí ngà svng dvdvm rǿnlv́m rvt yadø èwànø̀ng,” a:- lòe.
42022020	V́m dá:ngí gø welòng dø tiq dvchá, gwìn chv̀ng lùò nø a:lò we nø, Gwin yachv̀ng nø namaq dvpvt shórshø̀ng lòng, Ngà shvwi taqkèní shvdøngò we kàgvp angshv́r íe.
42022021	“Eyv̀ngnø̀ng, Ngà svng nv̄mv́mshú pè nø, Ngà nvng tiqdø v́mshvbóy taq námshìe.
42022022	Vsv̀ng Angcè Pèí nø, vgv̄nshaq dø tiqdvchá jø̀ngjǿng vhǿm ràe. Inìgø Ang svng nv̄má: mò pè nø mvhøt longe,” a:lòe.
42022023	Wekvt angmaq dvhø̀ kèní yadø wàlv́m gǿ nø kagǿ í we svng angmaq nø angmaq vrøtke lú:ngì.
42022024	Wekvtrá coqcv́nrì dvhø̀ø̄ ka pè té rïng mvring wa nø vzø̀ng lú:ngì.
42022025	Wervt Yesuí angmaq svng, “Wv́ngzà koqkv́m rìí nø angmaq bashà rì mvdv̀m øpmá:mòe. Vrá øplv́m vmíng vkv́ng v̄l rì nø, ‘Jejú angkàng rì,’ wa nø tǿ dvzv́rshìe.
42022026	Namaq nø wedø mèwáshìnøng ni. Namaq dvhø̀ taq té tē gǿ nø, vbat cv̀m gǿ dø laq wáshì. Vrá øpshú wáshì gǿ nø, dvzømshú dø lè wáshì ràe.
42022027	Vm shvbóy taq námrung pè nvng weyv́ng dvzømshú gǿ nø kagǿ té ringe ma? Vm shvbóy taq námrung pè té ring we mø̀í ma? Iwe Ngà nø namaq dvhø̀ø̄ dvzømshú pè dø wv́ngshø̀nge.
42022028	Vrá, Ngà svng nàløtnvt rvtø̀ taq Ngà nvng tiqdø nv̀nnv̀n èv̀l bǿshà rì nø namaq èínønge.
42022029	Vpèí Ngà svng èzǿng bǿngà dø tiqdvchá, Ngaí gø namaq svng móngdàn tiq lòng zíìe.
42022030	Wedø í rvt namaqí nø Ngà móngdàn vdòngø Ngà v́m shvbóy taq v́m aq èlún lóngnønge. Vrá namaq nø øp rúngtv̀ng taq èrúngnøng nø Israel tiqcé vní dvgø̀ng svng kà èrvt lóngnønge.
42022031	Simoná, Simoná, èyà:ngò, Sataní nø nà svng vzōng dø raplv́m rvt vkv́ng røtshì bǿì.
42022032	Iwe nà kv́mnøt mvtìnlv́m rvt Ngàí na dvpvt júrøtnang bǿngà. Wervtnø nà nàwv́ngshì ra mèpvng, nvnvm nvchvng rì svng shèdøng shèngà:ngò," a:lòe.
42022033	Wekvt Piterí Ang svng, “Vkàngpèá, tūng taq gø, shírà yv́ng ínìgø ngà nø Nà nvng tiqdø vcv̀nlv́m dvgǿshìshaq ǿngàe,” a:lòe.
42022034	Wervt Yesuí, “Piterá, Ngàí v̄lvtnøng, dèyaq dv̀nggú shini mvgì dvgvp nàí Ngà svng èshángà lòng vshø̀m kvt èmāng lóngàe,” a:lòe.
42022035	A:ngí rá angmaq svng, “Ngàí namaq svng gv̀msùng yǿngkoq nvng tòngzv̀n nvng hí shvnām màdá dvzv́r bǿshà ke namaq lv́ng mvluq we tiq pv̀npv̀n v̄le ma?” a:lòe. Angmaqí, “Pàgø màvl,” a:lòe.
42022036	Wekvt A:- ngí, “Akvt kèní mv̀ng nø, gv̀msùng yǿngkoq gø èrïshìnøng; tòngzv̀n gø èpēshìnøng; vrá shv̀m mènàdánø̀ng gǿ gø vdè belaqrì ènv̄mshìnøng nø shv̀m èwv̄nshìnø̀ng.
42022037	Pàwálv́m wani Ngàí v̄la:tnìni, kàru taq, 'Ang svng nø dvrá vléò vsvng rì nvng tiqdø dvdut bǿà,’ wa vrū yà:ngà kà nø, Ngà góng taq vhø̄m ràá:mì. Jø̀ngjǿng, Ngà dāng tvnu yà:ngà rì nø dvgø̄m ràe,” a:lòe.
42022038	Angmaqí, Vkàngpèá, yalà, yayv́ng shv̀m vní ka v̄le,” a:lòe. Yesuí angmaq svng, “Vrv̄me,” a:lòe.
42022039	Wekvt Yesu búng nø, Ang angwà wá yà dø tiq dvchá, Zānlun pung svng dìá:mì. Coqcv́nrìí gø Ang mèpvng cv̀n bǿà.
42022040	Wezàng høq bǿà dvgvp Yesuí angmaq svng, “Dvløtlv́m taq namaq mvgònglv́m dvpvt júrøt èmv̄nshì dánøng,” a:lòe.
42022041	Yesu nø angmaq yv́ng kèní lóng tiq chv̀ng dvgup høqshì dv́ngte vsar yv́ng di nø, bv̄nciq tūshì dá:ngí jurø:tnòe.
42022042	“Vpèá, Nà nàrá nìnø gwìn yachv̀ng Ngà taqkèní èlùò. Inìgø Ngà nøt dø nø laq mø̀í; Nà nøt dø wa laq í daq,” wae.
42022043	Wekvt muqlàng kèní dvzv́r tiq gǿ dvtánshì daqì nø, Ang svng shaq nònggùn dvká: ngòe.
42022044	Yesu nø vtv̄ng kèní nøt dvshà nìgø, téwa nøt lø̀mlø̀m júrøtne. Wekvt Ang ngúng nø shvwi gár døni vbātø̀m svng vtōe.
42022045	Júrø:tno yv́ng kèní Ang búngám nø coqcv́nrì yv́ng dì ráì nìnø, angmaq gø nøt dvshà weí yøp da we svng yv̀ng bǿà.
42022046	A:ngí angmaq svng, “Namaq pàwálv́m èyøpnønge ma? Dvløtlv́m yv́ng namaq mvgònglv́m rvt, èkungshìnøng nø vjú èrøtnø̀ng,” a:lòe.
42022047	Ang wedø shø̀n la:ngí vsvng loksok tiq mvdò di rái. Tiqcé vní pè taq vbá pè Yuda tǿò pèí angmaq svng shø̄:lò nø, Yesu svng vbùlv́m rvt tvp vnvpshì ráì.
42022048	Yesuí ang svng, “Yudaá, nàí nø nàbùò weí Vsvng Angcè Pè svng ènv̄má:mò ma?” a:lòe.
42022049	Ang coqcv́nrìí kadødø ílv́m dv́nshì we svng yv̀ng bǿà kvt angmaqí, “Vkàngpèá, shà:mi vtuqì ni ma?” a:- lòe.
42022050	Angmaq taqkèní tiq pèí nø shvrúngshú vgō pè vshuq pè svng tiq dv̀m vtuqò nìnø, ang vnà vbàngpā gø̀m tøq vjā sv́nga bǿà.
42022051	Yesu vtv́ngshì nø, “Wedø mèwànø̀ng ni,” a:lò nø, wepè vnà gø̀m shu:pmò nø dvbānaòe.
42022052	Wekvt Yesuí Ang svng tvp nvng dì ráì we shvrúngshú vjìrì nvng noqngø̀m tø̀ngnø vsù:ngo we cìldùrì nvng shaqré shaqtvngrì svng a:lò we nø, “Tø̄lv̄m vsv̀ng kaq tvplv́m dø, namaq nø shv̀mshvnaq nvng dèdǿm èlv́ngnøng nø èdì ráshà ó?
42022053	Ngà nø ni vrv̀m noqngø̀m tø̀ngnø vdòngø namaq nvng tiqdø a:lì dvgvp, Ngà svng pàwá mètvpshà? Iwe yarvtø̀ nø namaq wur zúshìlv́m dø̄lù:ngí ang vmíng vkv́ng zø̀:mò rvtø̀ íe,” a:lòe.
42022054	Angmaqí Yesu svng ta:pmò dá:ngí, shvrúngshú vgō pè chø̀m svng shø̄l bǿà. Piterí nø vrúm vsār dø mèpvngpvng cv̀n bǿà.
42022055	Angmaq nø vdòng gùrpuq rvwèø̄ svmi wvrshì dá:ngí, tiqdø rūng yv́ngø Piter gø angmaq dvhø̀ø̄ rúng ráì.
42022056	Wekvt svmi gwā yv́ngø Piter rūng we svng dvzømshú tiq mèí yv̀ng bǿà nìnø, ang svng vdaq dv̀ngwa dvjaqò sórí, “Yapè gø Yesu nvng tiqdø v̄l dv̄re,” wae.
42022057	Iwe Piter māshì nø, “Svmaré mèá, ngàí Ang svng mvshángò,” a:- lòe.
42022058	Kadv́ngte màlé dvgvp dvgá tiq gǿí rá ang svng yà:ngò nø, “Nà gø angmaq mvdò taqkèní lèí ni,” a:lòe. Peterí, “Jàá, ngà mvǿngà,” a:lòe.
42022059	Tvné narï tiq dv̀m vlēá:mì dvgvp, dvgá tiq pèí, “Vsvng yapè gø jø̀ngjǿng Yesu nvng tiqdø v̄l pè íe, pàwá wani ang gø Galili pè íe,” a:lòe.
42022060	Wedø ínìgø Piterí, “Jàá, nàí pà èshø̀:nò má mvshángò,” a:lòe. Ang wedø shø̀n lā:ngí chàng dv̀nggú gì daqì.
42022061	Wekvt Vkàngpè wv́l poshì nø Piter svng yv̀ng daqà nìnø, ang svng Vkàngpèí v̄l dárà kà, “Dèyaq dv̀nggú shinï mvgì dvgvp nàí Ngà svng vshø̀m kvt èmāng dakngàe,” wakà svng Piterí dvdv̄m rǿna:tnà.
42022062	Weyv́ng kèní ang búngá:mì nø vtv̄ngshaq ngø̄e.
42022063	Yesu svng vsù:ngò rìí nø, Ang svng dvcø̄ò nø vdi:pmòe.
42022064	Ang vnē svng wā:mo dá:ngí vdi:pmò nø, “Nà svng nàdip we kagǿ íe? Kà dètut nø èshø̀:nò!” a:lòe.
42022065	Ang svng dvgádø mvmē pv̀n gø shø̀:nò nø, shvyǿm mvtá:nòe.
42022066	Gá daqì chàng, bashà rì angmaq shaqré shaqtvngrì nø, shvrúngshú vjìrì nvng dvrá svra mvdò gø, lipòng yv́ngø shvngbe dvkǿmshì nø, Yesu nø angmaq Shaqré Lipòngmè svng shøl bǿà nø,
42022067	angmaqí, “Nà nø Kristu ni èí nìnø, nøngmaq svng dètáshà,” a:lòe. A:ngí angmaq svng, “Namaq svng Ngàí dvtáì nìgø, namaq kv́m kà mèínøng.
42022068	Vrá Ngàí dv́ng rø:tni nìgø, namaqí vtv́n kà mø̀í.
42022069	Iwe, akvt kèní kukaq Vsvng Angcè Pè nø Gvray Ang jòr we, vbàng pa yv́ng rūngv̄me,” a:lòe.
42022070	Wekvt angmaq shvngbeí, "Ini Nà nø Gvray Angcè Pè èí ma?" wa rø:tnoe. Yesuí angmaq svng, “Namaq èwànø̀ng dø̄ni ǿngàe” a:lòe.
42022071	Wekvt angmaq nø, “Wemvdv̀mø nøngmaq kapà shvkse ràìe ma? Ang nònggøp kèní ni shø̀n kà nøngmaq vnàí tá bǿshà,” wae.
42023001	Weyv́ng kèní angmaq shvngbe búng nø, Yesu svng Pilat dù mv́rdv̀ng yv́ng shøl bǿà.
42023002	Angmaqí Ang svng kō pà:ngo nø, “Yapèí nø nøngmaq dvcì svng shèmà:ni we nvng Kesar dani pè svng kùyà mvgúnlv́m vgá:mò we nvng, Ang nø Kristu wa pè koqkv́m ǿngàe wa shǿnshì we nøngmaqí tá bǿshà,” a:- lòe.
42023003	Wekvt Pilat dùí Yesu svng, “Nà nø Yuda vsvng rì Koqkv́m, wapè èí ma?” a:lòe. Yesuí ang svng, “Nà èwā dø ǿngàe,” a:lòe.
42023004	Pilatní shvrúngshú vjìrì nvng vsvng loksokrì svng, “Yapè taq ngàí kapà mvrà gø gún mvlúnò,” a:lòe.
42023005	Iwe angmaq nø téwā dvkv́ngshi nø, “Yapèí nø Galili rvgaq kèní pà:ngò nø yazàng høqshaq, Yuda rvgaq móngkøp taq shvngø:tnò nø, bashà rì svng vjángshì dvzá:ròe,” wa nø nāá:mòe.
42023006	Pilatní yakà tá bǿà kvt, Yesu nø Galili vsvng í má wa rø:tnòe.
42023007	Yesu nø Herodní ø:pmò rvgaq vsvng í we Pilatní shá bǿà kvt, Herod gø wenila taq Yerusalemø v̄l we í nø, Herod yv́ng svng shø̄l dvzv́r bǿà.
42023008	Herod nø Yesu shv̀ngkà táò nø Ang svng yv́ng mvyǿ we mvme vlé ráì rvtnø, Yesu svng yv̀ng bǿà kvt ang gvzà dvbù lú:ngì. Ang nø Yesuí wàò we shálv́m mvshv́lpvrá tiq pv̀npv̀n gø yv́ng lúnlv́m vlǿmshìe.
42023009	Wekvt Herodní Yesu svng mvmē kàí rø:tnò we ínìgø, Yesuí tiq kà gø màtv́naò.
42023010	Shvrúngshú vjìrì nvng dvrá svra mvdò nø rip sórí gvzà dvkv́ngshì nø Ang svng kōòe.
42023011	Herod nvng ang cìlcè rìí gø, Ang svng màpǿpǿ wàò dá:ngí, dvcø̄ò nø, zø̄rzø̄r wa we belaq tiq dùng dvgwāò nø Pilat yv́ng svng vrá dvtv̀ng bǿà.
42023012	Vzv̀ng dvgvp Herod nvng Pilat nø ngv̀nshà í yv̀ng we, weni kèní angní lvngà nø rv̀mnv̄ng í lú:ngì.
42023013	Wekvt Pilatní nø, shvrúngshú vjìrì nvng øpshú dùrì nvng bashà rì svng dvkø̀ma:tnà dá:ngí,
42023014	angmaq svng a:lò we nø, “Vsvng yapè nø namaqí, bashà rì kaq shvmanshú íe, èwànø̀ng nø ngà yv́ng svng èshølvtshà. Iwe èyvngnø̀ng, namaq mv́rdv̀ngø ni Ang svng ngàí gùnò nøng gø, namaqí Ang svng ènāv́mnøng kà werì kèní kapà mvrà gø lá mvlúnò.
42023015	Herodní gø wedø tiq dvchá, kapà mvrà gø mvyà:ngò rvtnø nøngmaq yv́ng vtv̀nga:tnà. Eyv̀ngnø̀ng, yapèí nø shí vpǿ we tiq pv̀n gø mvwà dárà.
42023016	Wervtnø ngàí Ang svng vdip dv̀ng shvlànglv́m íe,” a:lòe.
42023017	- (Nǿng vrv̀m ya bóy taq a:ngí kùng vsvng tiq gǿ angmaq dvpvt shvlángā rà we vtóng v̄le.)
42023018	Wedø ínìgø angmaq shvngbe ròwā vkiq lú:ngì nø, “Yapè svng èsha:tnò nø, Baraba mv̀ng shèlángāshà,” wae.
42023019	(Baraba wa pè nø wamà taq vjángshì we dvbū:ngò nø vsvng shvt dvkà rvt tūng rú:ngò pè íe.)
42023020	Pilat nø Yesu svng shvláng mvyǿ nø vrá tiqkvt angmaq svng a:lòe.
42023021	Inìgø angmaq vkiq lú:ngì nø, “Ang svng nàtaqò, nàtaqò,” wae.
42023022	Pilatní vshø̀m kvt wakvt a:lò nø, “Pawá lè! Yapèí mvgv̄m màshvla we kapà wàa:pmà ma? Shí vpǿ we mvrà ngàí Ang taq tiq pv̀n gø lá mvlúnò. Wervt Ang svng vdip dv̀ng shvlànglv́m íe,” a:lòe.
42023023	Wedø ínìgø angmaq nø téwā shaqmèí vkiq sórí vhvpshì nø, Ang svng vtaqlv́m rvt røtshìe. Weyv́ng kèní angmaq vkiq we shaqí dv́ngké bǿà.
42023024	Wervtnø angmaq røtshì døni wáalv́m rvt Pilatní kà ra:tnòe.
42023025	Wemvdv̀mø, angmaq røtshì pè, vjángshìlv́m dvbū:ngò we nvng vsvng shvt rvtnø tūng taq rú:ngò pè nø a:ngí shvlángaòe. Iwe Yesu svng nø, angmaq shóngshi dø wàò nø dvshílv́m dvpvt a:ngí tvlē bǿà.
42023026	Angmaqí Yesu svng shøl bǿà dvgvp, vtv́r rvwá kèní dì ráì we Kureni pè Simon svng angmaqí ta:pmò nø, wurgáng long nø ang mvdv̀m ha:pmò dá:ngí Yesu mèpvngpvng baq dvzá:ròe.
42023027	Bashà rì loksok tiq mvdòí gø Ang mèpvng cà:nòe. Svmaré gø tiq mvdò zv̀n we, angmaq nø Ang dvpvt ngø:tno nø rv̀ngshv̄ng wae.
42023028	Wervt Yesu wv́l pōshì nø angmaq svng, “Yerusalem cèmèlaé, Ngà dvpvt nø mèngǿnø̀ngni, namaq vdè dvpvt nvng nvcǿ nvcèrì dvpvt mv̀ng èngǿnø̀ng.
42023029	Kadø íe wani èyv̀ngnøng, ‘Vdǿm rì nvng cv̀mré mvgà:lò we svmarérì nvng nōng màdvcøqshì dv̄r rì nø ìshøt ìgv̀n lún rì íe,’ wa nø shø̀nlv́m angni tuq rae.
42023030	Wervtø̀ taq angmaq nø shigùng rì svng, ‘Nøngmaq mvdv̀m nàzeq daqshà,’ wā nø gø; mvrùl rì svng, ‘Napaq daqshà,’ wa nø gø røtshi longe.
42023031	Shǿng vzø̀m taq dv́ng angmaqí yadv́ng pv̀n wàò kvtkèní nø, shǿng shúng taq nø téwā kadø wà lú:ngò ma?” a:lòe.
42023032	Wemvdv̀mø angmaqí dvgádø kàrá vní pè svng gø shvtlv́m rvt, Yesu nvng tiqdø shø̄l bǿà.
42023033	Angmaq nø Vgo Shārø, wa, tǿò zàng tuq ráì kvt, Ang svng weyv́ngø vtaqòe. Kàrá pèní svng gø, vbàng lap tiq pè, vgwé lap tiq pè vtaqòe.
42023034	Wekvt Yesuí, “Vpèá, angmaq mvrà èchutnāò; pàwálv́m wa nìnø angmaqí wàò long svng angmaqí mvsháò,” wae. Ang belaqrì svng nø shvwø̄n dóò weí vwālshìe.
42023035	Bashà rì nø weyv́ng rip sórí dvjaqòe. Øpshú dùrìí gø Ang svng vhø̄ò nø zershì sórí, vsvng gønshaq nø A:ngí chv́ngāòe; Gvrayí rvcv́ngshaq pè Kristu nï í kvtkèní nø, Ang nø Ang gønshaq laq shvlutshi,” wae.
42023036	Cìlcè rìí gø Ang svng dvshá dvcø̄ a:lò nø, mvcattì shvaqò sórí,
42023037	“Nà nø Yuda vsvng rì Koqkv́mpè ni èí kvtkèní nø, Nà nø nà gønshaq shèlutshì lè!” a:lòe.
42023038	Yesu vgo mvdv̀m ram gø̀m taq nø, Yapè nø, YUDA VSVNG RI KOQKV́M IE, wa nø vrūòe.
42023039	Wurgáng taq vchúng we kàrá pèní kèní tiq pèí gø Ang svng shvyǿ:mò sórí, “Nà nø Kristu mèí ma? Nà vdè svng gø nílvngà svng gø shèlutshà lè,” a:lòe.
42023040	Iwe wápèí nø ang svng ngā:nò nø, “Nà gø Ang dø tiqdvchá ni kà vngéshaq èí ke, Gvray kaq gø mèsere ma?
42023041	Ngàní lvngà svng nø kàngé vdūshìe; pawá wani nílvngàí wà bǿshà rì mvrà rvtnø lún vdū we kàngé lòng lúnshòe. Inìgø yapèí nø mvgvm we pàgø mvwàò,” a:lòe.
42023042	Wekvtrá a:ngí, “Yesuá, Nà móngdàn ètuqv̄m dvgvp, ngà svng gø dvdvm èrǿnàé,” a:lòe.
42023043	Wekvt Yesuí ang svng, “Ngàí nà svng jø̀ngjǿng v̄lvtnøng, dèni nà nø Ngà nvng tiqdø Paradis yv́ng v̀lv́mshìe,” a:lòe.
42023044	Wedvgvp nø tvné vyáng rvwè høqa:tnà we, wervtø̀ kèní nv̀mtan vshø̀m nari dvgvp høq nø, móng køp taq dø̄dv̀ng wàá:mì.
42023045	Vnv̀m gø̀m gø naqá:mì nø, Shanshér tø̀ngnø taq kø̄:rò we dvkøqlaqtun dùng gø tālàm díngá:mì.
42023046	Wekvt Yesu nø shaqmèí vkiq nø, “Vpèá, Ngà pvlàcè nø Nà wūr taq tvlēngshø̀nge,” wa nø shø̀n dá:ngí, Ang shaq dvtná:mì.
42023047	Cilcè tiqyá øpshú dù pèí yadø íá:mì rì svng yv̀ng bǿà nìnø, Gvray dvgùng shvri:ngò nø, “Yapè nø jø̀ngjǿng døngmān vsv̀ng í dá:rì,” wae.
42023048	Yalòng yv́ng nv̀ng dvkǿmshì ráì we vsvng loksokrìí gø wedø íá:mì rì svng yv̀ng bǿà kvt, vgv̀ng vnv́lshì sórí lōá:mì.
42023049	Vrá Ang svng sháò vsvng shvngbe nvng Galili rvgaq kèní Ang mèpvng cv̀n daqà we svmarérì nø, vrúm vsār yv́ng rip dv̀ngwa nø yadv́ng pv̀n svng yà:ngòe.
42023050	Wedvgvp shaqré shaqtvng mvdò taq kèní vsvng shvlá í nø døngman we vsvng Yosep tǿò we tiq pè v̄le.
42023051	Ang nø Yuda rvgaq Arimatia mvring vsvng í nø, Gvray móngdàn tuq daq lòng svng cāò we tiq pè íe. Yapè nø shaqré shaqtvngrìí kàciq rvtna:pmà we nvng wàa:pmà we svng màrá we tiq pè íe.
42023052	Yapè nø Pilat dù yv́ng chàng dï nø Yesu vnàng rø:tnòe.
42023053	Wervtnø Ang vnàng kāò dá:ngí, vzï laqtūn dù:ngí du:pmò nø, tiq gǿ gø shini màkǿmshaq í we lóngdùng dvgv̀m tiq lòng vdòngø Ang vnàng vyà:loe.
42023054	Weni nø dvgǿshì we angni íe; Narni gø tuqlv́m dv́nshìe.
42023055	Wekvt Galili rvgaq kèní Yesu nvng tiqdø dì daqì we svmaré mèlaí nø Yosep mèpvngpvng cv̀n bǿà nø, lóngdùng dvgv̀m lòng svng gø, Ang vnàng kadødø vyà:lo we svng gø yà:ngòe.
42023056	Wekvt angmaq vtv́ngá:mì nø, ngórcì nvng ngórdorcì dvgø̀òe. Iwe Narni taq nø, Gvray dvkv́mkà cà:nò nø angmaq nārshìe.
42024001	Narni mèpvng nv̀mlat ni sháng mvgágá svmarérì nø angmaqí dvgø̀a: pmà we ngórcìrì lá:ngò nø lóngdùng dvgv̀m svng dì ráì.
42024002	Wekvt dvgv̀m shø̄ lóngkø̀m gø̀m nø kukaq tàrïshaq í we svng angmaqí yv̀ng bǿà.
42024003	Iwe angmaq we vdòng svng gòngá:mì nìnø, Vkàngpè Yesu vnàng mvyà:ngò.
42024004	Angmaq nø welòng rvt dvdáshì dvgvp ku, shōrshōr wa kvlàng we belaq gwashì we vsvng vní gǿ angmaq shvnvngø zvng rip daqì.
42024005	Angmaq shérvkaq á:mì nø vbā tø̀m svng kǿng kupshì ke, wegǿ níí angmaq svng, “Cúnshì pè svng shìrì dvhø̀ø̄ pawá èlánø̀nge?
42024006	Ang nø yayv́ng màvl, zuná:mì. Ang nø Galili rvgaq shini vl dvgvp èv̄lvpshà kàrì svng dvdvm èrǿnnøng.
42024007	‘Vsvng Angcè Pè svng nø mvrà v̄l vsvng rì wūr taq shvtlv́m tvlē bǿò dá:ngí, wurgáng taq vtaq bǿò mèpvng, vshø̀m nií vrá zūn lōnge,’ wa nø A:ngí dètá vpshà,” a:lòe.
42024008	Wekvt angmaqí nø Yesuí v̄la:pmà kàrì svng dvdv̄m rǿna: tnà nø,
42024009	dvgv̀m yv́ng kèní vtv́ngá: mì nø, tiqcé tiq pè nvng dvgárì shvngbe svng gø yarì shvngbe dvtáòe.
42024010	Kà yarì dvzv́rrì svng dvtáò rì nø, Makdala Mari nvng Yohanna nvng Yaku angmè Mari gø, vrá angmaq nvng tiqdø v̄l we dvgá mèlā gø íe.
42024011	Iwe dvzv́r rìí nø, kà yarì nø vwāwā dø vjōshì we íe lá:nò nø mvkv́m.
42024012	Inìgø Piter nø tv̀mbúng nø lóngdùng dvgv̀m svng vjèrá:mì. Ang ngǿmshì nø vdòngrv́m svng dvjaqò nìnø, dupma: pmà we vzi laqtūn rì wa vyálshì we a:ngí yà:ngòe. Wervt ang nø chø̀m svng lo nø wedø íá:mì rì svng dvdáshìe.
42024013	Weni taq ni, angmaq mvdò kèní vní gǿ nø, Yerusalem kèní shvngøt ming vrúm we Emmaus rvwá svng dìá:mì.
42024014	Angní lvngà nø, íá:mì we yadv́ng pv̀n dāng dvmv̀ne.
42024015	Angni lvngà nø wedø dvmv̀n sórí vrøtke nø di ke, Yesu tvp dì ráì nø, angní lvngà nvng vcv̀ná:mì.
42024016	Iwe angníí Ang svng mvshv́l màdvzv́rshi.
42024017	Wekvt A:ngí angni svng, “Edìshì sórí kapà rì èshø̀nshòe?” a:lòe. Wekvt angní lvngà nø nøt dvshà mv̀rshv̀m vl sórí tøn wa ripmá:mì.
42024018	Angni lvngà kèní Kleopa tǿò pèí vtà:ngò nø Ang svng, “Nà nø Yerusalemø zaqlè èwáshìa: pmì nìgø, weyv́ngø yanila taq íá:mì rì svng kadø írvt mèsháò ma?” a:lòe.
42024019	Yesuí, “Kapà bø̀na:pmì lè?” a:lòe. Wekvt angní lvngàí Ang svng, “Nazaret pè Yesu dāng ía:pmì tvrà lè! Ang nø Gvray nvng bashà rì shvngbe mv́rdv̀ng taq gø, wàò bv̀nlì taq gø, shø̀n kà taq gø, nònggùn jòr we kàdvtutshú tiq pè íe.
42024020	Inìgø nøngmaq shvrúngshú vjìrì nvng øpshú dùrìí Ang svng kàciq ra:tnò nø shvtlv́m tvlē bǿà dá:ngí, wurgáng taq vtaqa:pmà.
42024021	Ang nø, Israel dvcì svng chutchv́ngshú pè íe, wa vlǿ:mi we íe. Yarì íá:mì mèpvng akvt vshø̀m ni í ráì.
42024022	Vrá, yadø wa mvtaq, lóngdùng dvgv̀m yv́ng svng mvgágá dì dá:rì we nøngmaq mvdò kèní svmaré tiqmaqí nø nøngmaq svng vtiq dèzá:rìe.
42024023	Ang shì vnàng svng mvyv̀ng bǿà nø angmaq vtv́ng ráì ke, Vkàngpè Ang nø cúnshìe, wa nø shø̀n we muqlàng dvzv́r rì dvtánshì daqì we svng gø angmaqí yv̀ng dá:rà tvrà dètávtshà.
42024024	Vrá nøngmaq nvng à:lì rì tiqmaq gø dvgv̀m yv́ng svng dìá:mì nìnø, svmarérìí shø̀:no dø tiqdvchá ni yà:ngòe. Iwe Yesu svng nø mvyà:ngò,” a:lòe.
42024025	Wekvt A:ngí angní svng, “Kàdvtutshúrìí shø̀n yà:ngà rì svng kv́m nàkǿnnøng we angdál rìé!
42024026	Kristu nø dvshà mvhøtlv́m werì tø̄nshì nø, vrá Ang ngø̀r dvgùng vdòng svng góng rà we mø̀í ma?” a:lòe.
42024027	Wervt Moshi kèní pà:ngo nø, kàdvtutshú kàru rì nvng shànshér kàru taq Ang dang vrū yà:ngà rì í dv́ngte, A:ngí angní svng pǿnāòe.
42024028	Angní dï mvrìng svng tuq ráì ke, Yesu nø chàng vzv̀nglv́m dø wáshìe.
42024029	Iwe angníí Ang svng vgá:rò nø, “Akvt nø nv̀m gø vlē daqì, èdø̄kē bø̄e; wervtnø dèyaq ngàní nvng èyøp ra,” a:lòe. Wervtnø angní nvng tiqdø v̀llv́m Ang gòngá:mì.
42024030	Vmpà v́mlv́m angní nvng námrung ke, Yesuí zidòng lúdv̀ng shvmá:no nø, vmø:tnò dá:ngí angní lvngà svng zíòe.
42024031	Welv̄ng chàng angní lvngà vnē vtáná:mì nø, Yesu svng mvshv́l bǿà we, angní nēgv̀m kèní Ang vmv́ngdv̀ng wàá:mì.
42024032	Angní lvngà vrùng nø vlv̄n we nø, “Tvrà rāmø Ang nø nílvngà svng kà dvmv̀n nø, shànshér kàru rì èpǿnāshì dvgvp, ngàní nvrø̀m nø vkatdv̀ng wàshì we mø̀í ma?” wae.
42024033	Weyv́ng kèní angní lvngà nø wervtø̀ taqni búng nø, Yerusalem svng vtv́ngá:mì kvt, weyv́ngø tiqcé tiq pè ó angmaq nvng tiqdø vl rì gø dvkǿmshì dā we svng lá lún bǿà.
42024034	We rìí gø, “Vkàngpè zūn lú:ngì long nø jø̀ngjǿng ni dìng dá:rì. Simon svng gø dvtánshì ráì,” wa nø shø̀n dáòe.
42024035	Wekvt angní lvngàí gø, tvrà rāmø kadødø í dárì rì nvng zidòng vmøtnāò la:ngí Yesu svng kadø mvshv́l bǿà rì angmaq svng dvtáòe.
42024036	Angmaqí yarì tvrà wedø shø̀:- nò la:ngí, angmaq dvhø̀ taq Yesu zv̄ng rip ráì nø, angmaq svng, “Mongzø̀l long leq lúnnøng,” v̄la:tna.
42024037	Iwe angmaqí nø, vshì íe lá:nò nø, shér vkaq svre lú:ngì.
42024038	Wekvt Yesuí angmaq svng, “Namaq pàwálv́m nøt nàjángshìnø̀ng ma? Pàwálv́m namaq nàtiq nønge ma?
42024039	Ngà wūr nvng Ngà hí svng èyv̀ngshà lè, Ngà ǿngàe. Ngà svng èshupshà. Kadø íe wani Ngà nø vshing nvng shārø̄ v̄l we svng èyv̀ngshà, vshì nø wedø màvl,” a:lòe.
42024040	Wedø a:lò dá:ngí, Ang hí wur angmaq svng dvtanshie.
42024041	Angmaq nø dvbù weí shini dvdáshì la:ngí, A:ngí angmaq svng rá, “Namaq yv́ng v́mlv́m tiq pàpà v̄le ma? a:lòe.
42024042	Wekvt angmaqí vngā vwv́rshaq tiq kwit nvng kwátì tiq kwit Ang svng zíòe.
42024043	Ang nø welòng tvpshì nø angmaq mv́rdv̀ngø á:mòe.
42024044	Yesuí angmaq svng a:lò we nø, “Vzv̀ng Ngà nø namaq nvng a:lì dvgvp namaq svng shø̀n yv̀ngà we, Moshi Dvrá lòng taq gø, Kàdvtutshú Kàru taq gø, Shvgùn Zaywà Kàru rì taq gø, Ngà dāng vrū yà:ngà dv́ngte nø vhø̄m ràe, wv̄ng we Ngà kàrì nø yalòng íe,” a:lòe.
42024045	Wekvt, Shànshér Kàru kàrì svng angmaqí cíng ràllv́m dvpvt, angmaq shánøt dvdv̄mnøt svng A:ngí tánāòe.
42024046	Vrá A:ngí angmaq svng, “Karū taq nø yadø vrū yà:ngà. Kristu nø dvshà mvhøt tø̄nshì nø, vshø̀mni wani taq nø shì yv́ng kèní vrá zun ràe.
42024047	Vrá nøt língshì rā rì mvrà chutnā lún we mvshǿl nø, Yerusalem wamà kèní pv̀ng nø, Ang bø̀ng taqkèní vsvng dvcì í dv́ngte svng, dvshv̄ng rà longe, wa nø vrūshaq íe.
42024048	Yadv́ng pvn dvpvt shvkse nø namaq èínønge.
42024049	Etánøng, Ngà Vpèí vdv́nashaq lòng nø namaq mvdv̀m svng Ngàí ni dvzv́rā daqìe. Iwe muqlàng taqlap kèní jórnonggùn namaq svng mèdègwā daqnø̀ng dv́ngte namaq nø wamà vdòngø shini ècā dánøng,” a:lòe.
42024050	Yesuí angmaq svng Betani mvrìng tvnū yapā høq shø̄l bǿà nø, Ang wurtángní hángshì dá:ngí, angmaq svng dvgǿng shvmánāoe.
42024051	A:ngí angmaq svng wedø dvgǿng shvmánāò la:ngí, Ang nø angmaq yv́ng kèní rv́lshì nø̀, muqlàng svng vbūn bǿà.
42024052	Coqcv́n rìí Ang svng køtngǿmshì noqò dá:ngí, shaqshaqwa dvbù taqsórí Yerusalem svng vtv́ngá:mì.
42024053	Angmaq nø Noqngø̀m tø̀ngnø taq ni vrv̀m dvkǿmshì nø Gvray kaq shvring shvtàòe.
43001001	Mòngkà nø nvmlat nv̀mpv́ng kèní àv́lshaq íe. Vrá, Mòngkà nø Gvray nvng tiqdø àv́lshaq í nø, Mòngkà nø Gvray ni íe.
43001002	Mòngkà nø nv̀mlat nv̀mpv́ngø Gvray nvng tiqdø àv́lshaq íe.
43001003	Vl dv́ngte shvngbe nø A:ngí pá:nò nø, pá:nò dv́ngte taq Ang màbá dø tiq pv̀n gø mvpv́n yà:- ngò.
43001004	Ang vdòng taq nø Gønshaq v̄le; vrá Gønshaq yalòng nø vsvng dvpvt Gálòng íe.
43001005	Gálòng nø dø vdòngø svr daqì kvt, dølu:ngí gálong svng mvdv́ngkéò.
43001006	Gvrayí dvzv́r daqà we vsvng tiq pè tuq daqì; ang bø̀ng nø Yohan íe.
43001007	Yapè di daqì lòng nø, vsvng shvngbe nø Ang taqkèní lvkv́m ra dø Gálòng dvpvt shvkse wáshìlv́m dvpvt íe.
43001008	Ang vdè nø Gálòng mø̀í; Iwe Gálòng dvpvt shvkse wáshìlv́m dì daqì we íe.
43001009	Vsvng í dv́ngte svng vwanalv́m Gálòng mvdø̀ng nø rvgaq tø̀m svng tuq daqì.
43001010	Rvgaq nø ang kà taq kèní pv́n yà:ngà we ínìgø rvgaq tø̀m svng Ang dì daqì kvt rvgaqí nø Ang svng mvsháò.
43001011	Ang nø Ang vdè vsvng rì yv́ng di daqì nìgø, Angò vsvng rìí Ang svng màtoò.
43001012	Iwe Ang bø̀ng kaq kv́m nø, Ang svng vtoò dv́ngte svng nø Gvray angcè ílv́m vmíng vkv́ng A:ngí zíòe.
43001013	Gvray angcè ílv́m nø shing shvwi v̄l vsa:ngí gà:lò yv́ng kèní mø̀í. Vsvng nøt kèní gø mø̀í, Gvrayí shvza:tnò we taqkèní wa íe.
43001014	Mòngkà nø shagóng í daqì nø, nøngmaq nvng tiqdø v̀l daqi. Ang pòngbàng ngø̀r we svng gø nøngmaqí yv̀ng yv̀ngshà. Welòng nø jejú nvng dìnglòng dv̀nzø̀ng we, Vpè Gvray Angcè lòngzà pèò ngø̀r dvgùng íe.
43001015	Yohan nø Ang dangø shvkse wáshì nø yadø vkiqe. “Ngà mèpvng di daq pè Ang nø, ngà mvdv̀m té ring pè íe, wvng nø vzv̀ng kèní shø̀nò pè nø yapè íe. Kadø íe wani ngà shini màvl dvgvp kèní Ang nø àv́lshaq íe,” wae.
43001016	Kadø íe wani Ang dv̀n shóng we jejú taqkèní nøngmaq shvngbeí nø, jejú mvdv̀m jejú lún bǿshà.
43001017	Kadø íe wani Dvrá lòng nø Moshi taqkèní èzí yv̀ngshà. Jejú nvng dìnglòng nø Yesu Kristu taqkèní tuq daqì we íe.
43001018	Gvray kaq yv̀ng dá:rò vsvng nø kagǿ gø màvl. Vpè pøtpúmø vl we Gvray Longzà pèí mv̀ng Gvray nø kadø í pè í we chaqdvp dètan daqshà.
43001019	Yuda vsvng rìí Yerusalem kèní shvrúngshúrì nvng Lewirì Yohan yv́ng svng dvzá:rò nø, “Nà nø kagǿ èíe?” wa røt bǿà kvt, Yohan nø yadø shvkse wáshìe.
43001020	Ang nø mvmāshì dèdè shǿnshì nø, “Ngà nø Kristu mvǿngà,” wae.
43001021	Wekvt angmaqí, “Ini, kagǿ èíe? Eliya èí ma? wa rø:tnò kvt à:ngí, “Mvǿngà,” a:lòe. “Kàdvtutshú tiq pè èí ma?” a:lò kvt à:ngí, “Mvǿngà,” a:lòe.
43001022	Wervt angmaqí, “Nøngmaq svng dèzv́rvtsha rì svng kà vwv̀nglv́m dvpvt, nà nø kagǿ èí ma? Nà vdè nø kadø èvlshìe ma?” wa rø:tnòe.
43001023	Wekvt Yohaní, “Kàdvtutshú Esayaí shø̀n yà:ngà dø, ‘Vkàngpè tvrà mèdóngānøng,’ wa nø, rvgaq mvgūng móngø vkiq we kàshaq nø ngà ǿngàe,” a:lòe.
43001024	Vrá, Farisi mvdò kèní dvzv́rshaq tiqmaqí,
43001025	ang svng rø:tnò nø, “Wedø ini, nà nø Kristu wepè gø mèí, Eliya gø mèí, Kàdvtutshú wepè gø mèí nìnø, nàí pàwálv́m tìløp èløpmaòe?” a:lòe.
43001026	Yohaní angmaq svng vtà:ngò nø, Ngàí nø tì taq tìløp løpmangòe. Namaqí mèshánøng we tiq gǿ nø namaq dvhø̀ø ripme.
43001027	Ang nø ngà mèpvng dìlv́m vdv́nshaq pè í nø, ngà nø Ang híshvnam sv̄nhǿng pǿnālv́m gø màpǿng,” a:lòe.
43001028	Yadv́ng pv̀n nø Yordan tì kupa Betani rvwá Yohaní tìløp løpmaò yv́ng í yà:ngì.
43001029	Mèpvng ni taq, Yesu nø ang yv́ng svng di ráì we Yohaní yv̀ng bǿà nø, “Eyv̀ngnø̀ng, rvgaq tø̀m mvrà lúashú pè Gvray Ang Vyv̀ngcè nø yapè íe!
43001030	‘Ngà mèpvng di daq pè Ang nø ngà mvdv̀m té ring pè íe, wvng nø shø̀nò pè nø yapè ni íe. Kadø íe wani Ang nø ngà màvl vzv̀ng kèní àv́lshaq í yà:ngì.
43001031	Ang kagǿ í we ngàí gø mvshángò. Iwe, Ang nø Israel dvcì kaq dvtanlv́m rvt ngàí nø tì taq tìløp løpmangò nø dø̀ng rángà,” a:lòe.
43001032	Vrá, Yohan shvkse wáshì nø yadø gø wae. “Pvlacè nø kāø dø muqlàng kèní lashì daqì nø Ang mvdv̀m narshi daqì we ngàí yv̀ngòe," a:lòe.
43001033	Vzv̀ng nø Ang svng ngàí mvshángò we, ngà svng tì taq tìløp løp dèzv́r Pè A:ngí ngà svng yadø èv̄le. ‘Pvlacè nø kagǿ mvdv̀mø lashì daq nø nārshì daq we svng nàí èyv̀ng bǿò nìnø, wegǿ nø Shànshér Pvlàcèí tìløp løpmashú pè íe,’ èv̄le.
43001034	Yalòng svng ngàí yv̀ngò rvtnø yapè nø Gvray Angcè pè íe, wvng ngà shvkse wv́nghø̀nge,” a:lòe.
43001035	Mèpvng ni taq rá Yohan nø ang coqcv́n vní pè nvng rip la:ngí,
43001036	Yesu dïvm we svng yv̀ng bǿà nø, “Eyv̀ngshò, Gvray Ang Vyv̀ngcè!” a:lòe.
43001037	Coqcv́n wepè níí Yohan shø̀nka tá bǿà kvt, angníí Yesu mèpv̀ng cv̀n bǿà.
43001038	Yesu wv́l pōshì nø angní lvngàí cv̀na:tnà we svng yv̀ng bǿà kvt, “Nàníí pà èláshòe?” a:lòe. Angní lvngàí, Rabbiá, Nà kayv́ng èv̄le ma?” a:lòe. (Rabbi, wakà nø svra, wakà íe.)
43001039	A:ngí angní lvngà svng, “Edi ráshì nø èyv̀ngvtshò,” a:lòe. Angní lvngàí cv̀na:tnà nø, Ang kayv́ng vl we yv̀ng bǿà. (Wervtø̀ nø tvné nv̀mtān vbì nari íá:mì rvtnø), weni nø Ang nvng tiqdø v́ldv̀ng wae.
43001040	Yohan kà tá bǿà nø Yesu svng cv̀n bǿà pèní tiq pè nø, Simon Piter angnvm pè Anderu íe.
43001041	Yapèí angnvm pè Simon svng vzv̀ng lá lún bǿà nø ang svng, “Ni lvngàí nø Meshia svng lá lún bǿshà,” a:lòe. (Meshia, wakà nø Kristu, wakà íe.)
43001042	A:ngí Simon svng Yesu yv́ng shøla:tnà. Yesuí ang svng dvjaqò sórí, “Nà nø Yohan angcè Simon èí we, Kefa tǿlv́m èí longe,” a:lòe. (Kefa wakà èlí:ngò nìnø, Piter, wakà í nø lóng, wa kà íe.)
43001043	Mèpvng ni taq Yesu nø Galili móng svng búnglv́m dvdūshì bǿì. Wekvt Filip svng A:ngí lá lún bǿà nø ang svng, “Ngà mèpvng ècv̀n ra,” a:lòe.
43001044	Filip nø, Anderu nvng Piter vl mvrìng Betsayda kèní íe.
43001045	Filipmí Nataniel svng lá lún bǿà nø ang svng, “‘Moshií gø Dvrá lega taq, vrá Kàdvtutshúrìí gø tvnuò nø vrū yà:ngà pè, Yosep angcè, Nazaret pè Yesu svng nøngmaqí lá lún bǿshà,” a:lòe.
43001046	Wekvt Natanielí ang svng, “Nazaret mvrìng kèní nø shvla we kapv̀n bung long ni ma?” a:lòe. Filipmí, “Yv̀ngv́mshò lè,” a:lòe.
43001047	Nataniel Ang yv́ng di ráì we Yesuí yv̀ng bǿà kvt ang dang tvnuò nø, “Ku, dvgoqnøt mvzvng we Israel vjø̀ng tiq pè,” wae.
43001048	Natanielí Ang svng, “‘Naí kayv́ng kèní ngà èshángà ma?” a:lòe. Yesuí vtà:- ngò nø, “Filipmí nà svng shini mègo dvgvp, nv̀mgwè tøng lv̀ngpv̄ngø nà èvl dvgvp ni, Ngàí nà svng yv̀ng bǿngà,” a:lòe.
43001049	Natanielí Ang svng vtà:ngò nø, “Rabbiá, Nà nø Gvray Angcè pè, Israel Koqkv́m pè èíe,” a:lòe.
43001050	Yesuí ang svng, “Nv̀mgwè tø̀ng lv̀ngpv̄ngø Ngàí nà svng yv̀ng bǿngà, wvng kà rvtnø nà èkv́me ó? Ya mvdv̀mø té ring pv̀n nàí èyv̀ng lú:ngòe,” a:lòe.
43001051	Vrá Yesuí, “Ngàí kàdøng tiqka v̄la:tnìni, muqlàng vtánvm nø, Gvray Ang muqlàng dvzv́rrì nø, Vsvng Angcè pè mvdv̀m taq rvlv́ng mv̄nshì yøt mvnshì we svng namaqí èyv̀ng lóngnønge,” a:lòe.
43002001	Vshø̀m ni mèpvng, Galili móng Kana rvwáø zvmì shvzøng bóy tiq lòng v̄le. Yesu angmè gø weyv́ngø vbáe.
43002002	Zvmi shvzøng bóy taq nø Yesu nvng Ang coqcv́nrì svng gø vgoshaq íe.
43002003	Wekvt bìmtì dvbévm daqà dvgvp, Yesu angmèí nø Ang svng, angmaq bìmtì béaá:mà,” a:lòe.
43002004	Wekvt Yesuí ang svng, “Svmaré mèá, welòng rvt nà pàwá dèréshìe? Ngà rvtø̀ shini mvhøqò,” a:lòe.
43002005	Angmèí nø dvzø̄mshúrì svng, “A:ngí namaq svng kadø èv̄lvtnøng nìnø wedø èwànø̀ng,” a:lòe.
43002006	Yuda vsvng rì angmaq shǿlshilv́m vtóng cà:nò ke lá:ngò we, vnícé vshø̀mcé galan cv́ng we lóng chúng vchuq chv̀ng gø weyv́ngø shvrúngshaq v̄le.
43002007	Yesuí angmaq svng, “Chúng werì taq tì dv̀n èzv́ngnøng,” a:lòe. Wekvt angmaqí chúngrì nø mvkā vrá dø tì dv̀n zv́ng bǿà.
43002008	Wekvtrá A:ngí angmaq svng, “Akvt nø èdōnøng nø, bóy vgō pè svng èlv́nga bǿnø̀ng,” a:- lòe. Wekvt angmaqí lv́nga bǿà.
43002009	Ti kèní bìmtì shvlè bǿà lòng svng bóy vgo pèí tin bǿà kvt, (kayv́ng kèní í we nø tì kvp dárà we dvzø̄mshúrìí sháò we ínìgø à:ngí nø mvsháò rvtnø) à:ngí lvngàshv́rpè svng goò nø,
43002010	“Vsvng kagǿí gø bìmtì shvla lòng vzv̀ng shvaqò nø, aq vrv̄mvm dvgvp wa màshvla lòng tù:nòe. Nàí nø bìmtì shvla lòng akvt høq legv̀l dárà,” a:lòe.
43002011	Yesuí shálv́m mvshv́lpvrá wá pà:ngò we yalòng nø Galili móng Kana rvwá taq í nø, yadø Ang ngø̀r dvgùng dvta:nò yv́ng kèní Ang coqcv́nrì gø Ang svng kv́m bǿi.
43002012	Wemèpvng Yesu nø angmè ó angnvmrì, Ang coqcv́nrì nvng tiqdø Kapèrnum mvrìng svng yøtshìá:mì nø, weyv́ngø tiqnila v̀lá:mì.
43002013	Wekvt Yuda vsvng rìò shvlē bóy tuq yùl ráì nø, Yesu nø Yerusalem svng ngāngá:mì.
43002014	Noqngø̀m tø̀ngnø wáng vdòng taq, nungwà, vyv̀ng nvng kāø nvmke vsvng gø, gv̀msùng chèòrì rūng da we svng gø A:ngí yv̀ng bǿà.
43002015	A:ngí bv̀nri mvship tiq lòng wàò dá:ngí, angmaq shvngbe svng gø, vyv̀ngrì nvng nungwàrì svng gø, Noqngø̀m tø̀ngnø wáng kèní A:ngí lù:ngò nø, gv̀msùng chèòrì gv̀msùngrì gø upmāò nø, angmaq hapjv̀mrì gø ngaqa bǿà.
43002016	Kāø nvmke rì svng gø A:ngí, “Yarì yayv́ng kèní èlv́ngke bǿnø̀ng. Ngà Vpè chø̀m nø namaqò wùlaq chø̀m wàlv́m mø̀í,” a:lòe.
43002017	Wekvt Ang coqcv́nrìí, “Nà chø̀m dvpvt nøtlø̀m lù:- ngí Ngà svng èlúmkeng longe,” wa vrū yà:ngà kà svng dvdvm rǿna:tnà.
43002018	Wedø í rvtnø Yuda vsvng rìí Ang svng, “Yadv́ng pv̀n nàí wàlv́m vmíng èvl we nøngmaqí shálv́m, mvshv́lpvrá Nàí kapà dètānshàni ma?” a:lòe.
43002019	Yesuí angmaq svng, “Shànshér tø̀ngnø yachø̀m ècatnøng; vshø̀m ni taq rá Ngàí shvrip lóngòe,” a:lòe.
43002020	Wervtnø Yuda vsvng rìí, “Shànshér tø̀ngnø yachø̀m nø vbìcé chuq nǿng wàò ke wa dv́ng yà:ngà. Vshø̀m ni cèí Nàí kadø wá ledá:ngò ni?” a:lòe.
43002021	Iwe A:ngí shø̀:nò we Shànshér tø̀ngnø nø Ang vdè góng svng tvnushì we íe.
43002022	Shì yv́ng kèní Ang svng dvzun lú:ngà mèpvng wa, A:ngí shø:nò we yakà svng Ang coqcv́nrìí dvdvm rǿ:nò nø, Shànshér Kàru svng gø, Yesuí shø̀n ráà kà svng gø angmaq kv́me.
43002023	Shvle bóy nila taq Yerusalem Ang vl dvgvp A:ngí wàò we shálv́m mvshv́lpvrárì yà:ngò yv́ngkèní vsvng mvme nø Ang bø̀ng svng kv́m ráì.
43002024	Wedø ínìgø Yesuí nø, vsvng shvngbe svng sháò rvtnø, Ang vdè góng angmaq svng màtvlēshì.
43002025	Vsvng nøt vdòngø kapà zv́ngshì we A:ngí dǿ:mò rvtnø, vsvng kagǿ dang kagǿí shvkse wàò we gø Ang zǿm mvdv̀ng.
43003001	Farisi vsvng, Nikodimu tǿò we Yuda vsvng rì øpshú tiq pè v̄le.
43003002	Wepè nø yaqdø̀:ngí Yesu yv́ng dì ráì nø, Rabbiá, Nà nø Gvray yv́ng kèní èdì daqì we shvngøtshú èí we svng sháìe. Kadø íe wani, Nàí èwàò we shálv́m mvshv́lpvrá yarì nø Gvray ang nvng vl we vsa:ngí wa mø̀í ni kagǿí gø wá mvngu:tnò,” a:lòe.
43003003	Yesuí vtà:ngò nø, “Ngàí kàdø̄ng vlvtnøng, kagǿ gø angshv́r tiq kvt màgv́lshaq nø, Gvray móngdàn yv́ng mvlúnshì,” a:lòe.
43003004	Nikodimuí rá Ang svng, “Vsvng tiq gǿ nø cvrǿngv̄m ke kadøwa vrá gv́l shvla ma? Angmè puqwá svng vrá tiq kvt gòng nø̀ gv́l nø da mvlúnshì ni!” a:lòe.
43003005	Yesuí vtà:ngò nø, “Ngàí kàdø̄ng v̄lvtnøng, tì nvng Pvlàcèí màgv́lshaq vsvng kagǿ í nìgø, Gvray móngdàn svng góng mvlúnshì.
43003006	Shagú:ngí gà:lò we nø shagóng íe. Pvlàcèí gà:lò we nø pvlàcè íe.
43003007	Ngàí nà svng ‘Nà nø angshv́r gv́lshì ràe,’ wvng nø vl bǿngà rvtnø mènàtiqni.
43003008	Nv̀mbø̀ng nø ang wá mvyǿ yv́ng svng wa nø, angshaq nàí ètáò we ínìgø, kayv́ng kèní wà ráì we nvng kayv́ng svng wavm we nø mèsháò. Pvlàcèí vgv́lshaq vsvng gǿ vrv̀m gø welòng dø íe,” a:lòe.
43003009	Nikodimuí Ang svng, “Yadv́ng pv̀n nø kadøwa bǿn lvdaq ni?” a:lòe.
43003010	Yesuí vtà:ngò nø ang svng, “Nà nø Israel dvci kaq shvngøtshú tiq pè èí we, yadv́ng pv̀n svng mèrà:lò má?
43003011	Ngàí kàdø̄ng v̄lvtnøng, nøngmaqí nø sháì lòng shø̀:nì nø, yà:ngì lòng dang shvkse wáshàì we, nøngmaq shvksekà svng namaqí mènàtōashà.
43003012	Namaq svng Ngàí rvgaq tø̀m taq írì shø̀nò nø dv́ng mèkv́mnøng nìnø, muqlàng taqlap nvng sing rì shø̀nò nø téwa kadøwa lekv́mnøngni?
43003013	Muqlàng taqlapmø vl yv́ng kèní lashi daqì we Vsvng Angcè pè wa mø̀í nìnø, muqlàng taqlap svng rvlv́ng lú:nò we kagǿ gø màvl.
43003014	Rvgaq mvgūng móngø Moshií vbø̀ hàng yà:ngà dø tiqdvchá, Vsvng Angcè pè gø wedøni hà:ngò we vhǿm ràe.
43003015	Pawálv́m wani Ang kaq kv́m vsvng í dv́ngte nø dvciq lvpvt gønshaq lúnlv́m dvpvt íe.
43003016	Ang kaq kv́m vsvng kagǿ ínìgø màmvng nø dvciq lvpat gø̀nshaq lúnlv́m dvpvt, Angcè Lòngzàpè zi daqì høqshaq ni Gvray nø rvgaq tø̀m vsvng kaq shóngshìe.
43003017	Kadø íe wani Gvrayí Angcèpè rvgaq tø̀m svng dvzv́r daqà lòng nø, rvgaq tø̀m svng kàngélv́m dvpvt mø̀í, rvgaq tø̀m nø Ang taq kèní gø̀nshaq shvlut lúnlv́m dvpvt mv̀ng íe.
43003018	Ang kaq kv́m gǿí nø kàngé we màhǿ:mò; Ang kaq mvkv́m vsvng kaq nø, Gvray Angcè Lòngzà pè bø̀ng svng mvkv́m rvtnø kà vngéshaq íá:mì.
43003019	Kàngé we angciq nø yaciq íe: “Gálòng nø rvgaq tø̀m svng gòng daqì nìgø, vsà:ngí wàòrì nø mvgvm màshvla we í rvt, angmaq nø gálong svng màshóngshìshaq dølòng svng lè shóngshìe.
43003020	Mvgvm màshvla we wàò gǿ vrv̀m nø, gálong svng shvngōshì nø, ang bv̀nlì svng vchaq nø ngv̄n ra we laq màhǿmò wanø, gá yv́ng svng mvdi ra.
43003021	Iwe dìnglòng bv̀nlì wàò gǿ mv̀ng nø, à:ngí wàò bv̀nlì ri nø Gvray vdòng taq wàò we í we dèdè shvyvnglv́m dvpvt, gá yv́ng svng di rāe,” a:lòe.
43003022	Yadv́ng pv̀n mèpvng Yesu nø Ang coqcv́nrì nvng Yuda móng svng gòng ráì nø, angmaq nvng weyv́ngø vl sórí tiløp løpmaòe.
43003023	Wedvgvp Yohaní gø, Salim shvnvng Enon yv́ngø tì mvme luq rvtnø, weyv́ngø tìløp løpma ma:nòe. Vsvng rì gø mànārnār di ra nø tìløp løpma we lún ma:nòe.
43003024	Yalòng nø Yohan svng tung taq shini mvrú:ngò dvgvp íe.
43003025	Yohan coqcv́nrì nø Yuda vsvng tiq gǿ nvng tì zv́lshìlv́m vtóng dang vzø̀ng lú:ngì.
43003026	Angmaq nø Yohan svng di ráì nø ang svng, “Rabbiá, Yordan tìwàng kupaø nà nvng èvlvp shà pè, nà shvkse èwáshìa:pmì pè A:ngí, ku, tìløp løpmaò nø vsvng shvngbe Ang yv́ng svng wa die,” a:lòe.
43003027	Yohaní vtà:ngò nø, “Vsvng kagǿ gø muqlàng kèní ang svng vzíshaq lòng wa lún daq we íe.
43003028	‘Ngà nø Kristu mvǿngà. Ngà nø Ang vzv̀ngzv̀ng dèzv́r dakngà pè mv̀ng ǿngàe,’ wvng nø shø̀nvpmà we ètávpshà rvt namaq nø ngà dvpvt shvkse èínønge.
43003029	Zvmìshv́r mè nø lvngàshv́rpèò íe. Inìgø lvngàshv́rpè rv̀mnvng pè nø rip nø lvngàshv́rpè kà táò yv́ng kèní laqlaqni dvbùe. Welòng dø ngà gø dvbònge.
43003030	Ang nø té mvnshì ràe; ngà mv̀ng nø cv́m mv̄nshì rànge.
43003031	Mvdv̀m kèní dì daqì pè Ang nø, shvngbe mvdv̀mø ringe. Rvgaq kèní í pè ang nø, rvgaqò pv̀n í nø, rvgaq dang wa shø̀ne. Muqlàng kèní dì daqì pè Ang mv̀ng nø, vsvng shvngbe mvdv̀mø ringe.
43003032	A:ngí vyv́ngshaq vtáshaq rì shø̀:nò nìgø, A:ngí shø̀:nò kà svng kagǿí gø màtōò.
43003033	Iwe A:ngí shø̀:nò kà svng vtoò gǿí nø, Gvray nø dìnge, wa lòng svng shálv́m zangkwè ga:pmò we íe.
43003034	Gvrayí dvzv́r daqà pè svng nø Shànshér Pvlacè dv̀n vlim dø vzíshaq í rvt A:ngí nø Gvray kàrì shø̀:nòe.
43003035	Angpèí nø Angcè pè svng shù:- ngò rvtnø, vl dv́ngte nø Ang wur taq vzíshaq íe.
43003036	Angcè pè svng kv́m gǿ nø dvciq lvpat gø̀nshaq lúne; Angcè pè svng mvkv́m gǿí mv̀ng nø, gø̀nshaq yv́ng mvlú:nò. Gvray shv̀mná høpnøt nø ang mvdv̀mø vhap dv̀ng wae,” a:lòe.
43004001	Yesuí nø Yohan mvdv̀m té coqcv́n lá lú:nò nø tìløp løpmaòe, wa nø Farisi mvdòí táa:pmà we svng Vkàngpèí shá bǿà.
43004002	(Iwe Yesu Ang vdèí nø tìløp mvzíò, Ang coqcv́nrìí wa zíòe.)
43004003	Wervt Ang nø Yuda móng kèní búng nø Galili móng svng vrá vtv́ngá:mi.
43004004	Yesu nø Samari móng dangdang léshi vdu rvtnø,
43004005	Ang nø Yakuí angcè Yosep svng zi yà:ngà rvgaq shvnvng Sikar tǿò mvrìng svng tuq lú:ngì.
43004006	Weyv́ng nø Yaku tìdùng tiq lòng v̄le. Yesu nø tvrà dí mvjòr lú:ngì rvt tìdùng yv́ng runge. Welvng nø tvné vyang rvwè íe.
43004007	Samari tiqmè tì kvpshi ráì dvgvp Yesuí ang svng, “Ngà svng aqlv́m tì èzǿngà,” a:lòe.
43004008	(Welvng Ang coqcv́nrì nø v́mpà wvnv́m nvng mvrìng svng dìá:mì.)
43004009	Samari mèí Yesu svng, “Nà nø Yuda vsvng èí we, kadø í nø Samari mè kèní tì èrøtnvm ma?” a:lòe. (Kadø íe wani Yuda vsvng rì nø Samari rì nvng vzø̀mlv́m vtóng màvl.)
43004010	Yesuí ang svng vtà:ngò nø, “Gvray gønpaq lòng svng èsháò nø nà svng, ‘Aqlv́m tì èzǿngà,’ èv̄la:tnì pè kagǿ í we svng la èsháò nìnø, nà mv̀ng Ang kèní èrøtshi nø, A:ngí nà svng cúnshi we tì èzivt ni we íe,” a:- lòe.
43004011	Svmaré mèí Ang svng, “Vshaq pèá, Nà nø tì shv̀llv́m pà gø mènàdá, tìdùng gø rvnaq ke, cúnshi we tì nø kayv́ng kèní lèlú:nò ni?
43004012	Nà nø nøngmaq svng tìdùng yalòng èzí yv̀ngshà pè nøngmaq vkop vkang Yaku mvdv̀m nø dèmèringni. Wedvgvp ang nø tìdung yalòng kèní ang nvng angcèrì gø, ang nìnàrì gø aq yà:ngì," a:lòe.
43004013	Yesuí vtà:ngò nø, “Tì yalòng aq we kagǿ ínìgø vrá bál longe.
43004014	Ngàí zǿngò we tì lòng aq we kagǿ ínìgø kadvgvp gø mvbál long. Dvshàshà Ngàí zǿngò we tì nø ang vdòngø, dvciq lvpat gø̀nshaq yv́ng høq bor we tìbor í longe,” a:lòe.
43004015	Svmaré mèí Ang svng, “Vshaq pèá, ngà mvbállv́m dvpvt gø, ya yv́ng høq tì kvp nvng dí mvràlv́m dvpvt gø, welòng tì èzǿngà,” a:lòe.
43004016	Yesuí ang svng, “Ediv̄m; nvchø̀mpè svng ègoá:mò nø ya yv́ng èshøla: tnò,” a:lòe.
43004017	Svmaré mèí vtà:ngò nø, “Ngà nø chø̀mpè màdáng,” a:lòe. Yesuí ang svng, “Ngà chømpè màdáng èwa kà nø shǿn vdūe.
43004018	Kadø íe wani nvchø̀mpè pungwà gǿ èv́la yà:ngì. Akvt nà nàdá pè gø nvchø̀mpè mø̀í; ya kà nø nà dìng dø èshø̀ne,” a:lòe.
43004019	Svmaré mèí ang svng, “Vshaq pèá, Nà nø kàdvtutshú èí we ngàí dǿm bǿngà.
43004020	Nøngmaq vkop vkàng maqí nø ya shìgùng taq noq yà:ngà. Iwe namaq Yuda vsvng rì nø, ‘Gvray kaq noqngǿm rà nø Yerusalem taq wa íe,’ èwànø̀nge,” a:lòe.
43004021	Yesuí ang svng, “Svmaré mèá, Ngà svng èkv́m; Vpè svng namaqí noqlv́m nø ya shìgùng taq gø mø̀í, Yerusalem taq gø mø̀í we rvtø̀ tuq ràe.
43004022	Samari vsvng namaqí nø mèshánø̀ng pv̀n svng ènoqnønge. Nøngmaqí nø nøngmaqí sháì pv̀n svng noqìe. Kadø íe wani gø̀nshaq lúnlv́m tvrà nø, Yuda dvci taqkèní tuq daq we íe.
43004023	Vpè svng dø̄ngdø̄ng wa noqò rìí nø pvlàcè nvng nøtdøng nø:tní noqlv́m rvtø̀ tuq rae, akvt gø íe. Kadø íe wani Vpèí nø Ang svng wedø ku noqò rì kaq láòe.
43004024	Gvray nø Pvlacè í rvtnø, Ang svng noqò rìí nø pvlàcè nvng nøtdøng nø:tní noq ràe,” a:lòe.
43004025	Svmaré mèí Ang svng, ‘Kristu tǿò pè Meshia Ang di daq we nø ngàí shángòe. Ang di daq kvt, A:ngí nøngmaq svng shvngbe dètá daqìe,” a:lòe.
43004026	Yesuí ang svng, “Nà svng kà dvmv̀n pè Ngà nø wepè ni ǿngàe,” a:- lòe.
43004027	Yadø dvmv̀n la:ngí coqcv́nrì tuq ráì nø, Ang nø svmaré tiqmè nvng kà dvmv̀n da rvt angmaq dàá: mì. Iwe wemè svng, “Nàí pa èrø:tnòe? mø̀íni Ang nvng pawálv́m kà dèmv̀ne?” wa nø tiq gǿí gø mvrø:tno.
43004028	Svmaré mèí nø ang chúng chv̀ng weyv́ng ca là:ngò nø mvrìng kaq vtv́ngá:mì nø, vsvng rì kaq,
43004029	ngàí wv̀ng yv̀ngà rì shvngbe ngà svng dètáng bǿngà we vsvng tiq pè èyv̀ngvtnø̀ng. Yapè nø Kristu wa pè í we màsha!” a:lòe.
43004030	Wekvt angmaq nø mvrìng kèní búng ráì nø Ang yv́ng svng di ráì.
43004031	Wedø íá:mì dvhø̀í coqcv́nrìí Ang svng, “Rabbiá, v́mpà èvm ra,” a:lòe.
43004032	A:ngí angmaq svng, “Ngà nø namaqí mèshánøng we v́mlv́m vdánge,” a:lòe.
43004033	Coqcv́nrì nø, "Kagǿí Ang svng v́mlv́m lv́nga bǿà ma?” wa vrùnge.
43004034	Yesuí angmaq svng, “Ngà svng dèzv́r dakngà pè Ang nøt cv̀nò nø wv̀ngò lòng nvng Ang bv̀nlì wá dvdv́nglv́m lòng nø Ngà v́mpà èǿngange.
43004035	‘Akvt vbì shvlá dv́ngte taq nø v̄m dvkøm rvtø̀ tuq ràe,” wa nø èshø̀nnøng we mø̀í má? Ngàí v̄la:tnìni, hv́ng rì nø akvtni gōng ráì nø, shvrvt vrvmá: mì we svng èyv̀ngnøng.
43004036	Wø:- nò gǿ nvng shvra:tnò gǿ nø tiq dø dvbú lúnlv́m rvt, shvra:tnò gǿí gø akvtni zibe lú:nò nø, dvciq lvpat gø̀nshaq dvpvt angshí dvkømv́m ma:nòe.
43004037	Pàwá wani, 'Wø:no gǿ nø tiq gǿ, shvra:tnò gǿ gø dvgá tiq gǿ,’ wa we kàshvgøp nø yadø dìnge.
43004038	Namaqí màwáshaq rvmá taq shvrvt dvkømlv́m Ngàí namaq svng dvzv́r bǿshà. Dvgá rìí wà bǿà we rvmá tvmū taq namaqí dvkømv́m èlún bǿshà,” a:lòe.
43004039	Svmaré mèí, “Ngàí wv̀ng yv̀ngà rì shvngbe A:ngí ngà svng dè táng bǿngà,” wa nø shø̀:nò we shvksekà rvtnø, we mvrìng kèní Samari vsvng mvme Ang svng kv́m bǿì.
43004040	Samari vsvng rì Ang yv́ng tuq ráì kvt, angmaq nvng v̀llv́m dvpvt angmaqí Ang svng rø:tnò rvtnø, weyv́ngø Yesu nø vní ni v̄le.
43004041	Vrá, Yesu kà kèní dvgá gø mvme gǿ kv́m ráì.
43004042	Angmaqí svmaré mè svng a:lò we nø, “Akvt nøngmaq kv́m bǿshà we nø nà kà rvt mø̀í, nøngmaq vdèí Ang kà tashì lún bǿshà rvtnø ká:mìe. Jø̀ngjǿng yapè nø rvgaq tø̀m svng chv́ngshú pè ni í we svng shá bǿshà,” wae.
43004043	Vní ni mèpvng Yesu nø weyv́ng kèní búngá:mì nø Galili móng svng gòngá:mì.
43004044	Kàdvtutshú svng nø vdè rvgaq rìí màpǿò, wa nø Yesu Ang vdèí ni vshǿnshaq í we;
43004045	Galili rì Yerusalem bóy svng dìa:pmì nø, Yerusalem bóy taq Yesuí wàò rì shvngbe yv̀ng a:pmà rvtnø, Galili móng svng Yesu gòng lú:ngì dvgvp angmaqí Ang svng vtōòe.
43004046	Yesu nø A:ngí tì kèní bìmtì shvlèa:pmà we Galili móng Kana rvwá svng vrá tiq kvt tuq ráì. Wekvt Kapèrnum mvringø dù tiq pè v̄l we, angcè pè zae.
43004047	Yesu nø Yuda móng kèní Galili móng svng tuq ráì wa kà à:ngí tá bǿà kvt, Ang yv́ng svng dìá:mì nø, shìlv́m dv́nshi we Angcè pè svng Yesu di daq nø dvbanalv́m dvpvt røtshìe.
43004048	Yesuí ang svng, “Namaqí nø shálv́m mvshv́lpvrá nvng vtiqrà ni mèyv̀ngnøng kèní nø, kadø ínìgø mèkv́mnøng,” a:- lòe.
43004049	Dù pèí Ang svng, “Vkàngpèá, ngàcè shini mvshì dvgvp èdía daqshà,” a:lòe.
43004050	Yesuí ang svng, “Nàtv́ng da, nvcèpè nø cúnshìe,” a:lòe. Yesuí a:lò kà svng wepè kv́m nø vtv́ngá:mì.
43004051	Wekvt ang yøt mv̄nshì daqì dvgvp, ang vshuqrìí ang svng vhǿma:tnà nø, Angcè pè baná:mì we dvtáòe.
43004052	Ang ka rvtø̀ kèní ban bǿì we angmaq svng rø:tnòe. Angmaqí ang svng, “Cáni vyáng mèpvng tiq nari taq ang vkatshi lòng shø̀má:mì,” a:lòe.
43004053	Wervtnø Yesuí, “Nvcè pè nø cúnshìe,” wa nø, ang svng v̄la:pmà rvtø̀ taq í we angpèí shá bǿà nø, ang gø angmaq rvp rvpkøp gø kv́m bǿì.
43004054	Yalòng nø Yuda móng kèní Galili móng svng Ang vtv́ng ráì mèpvng Yesuí wàò we shálv́m mvshv́lpvrá vní pv̀n wapv̀n íe.
43005001	Yadv́ng pv̀n mèpvng Yuda vsvng rì bóy tiq lòng v̄l rvtnø Yesu nø Yerusalem svng ngāngá:mì.
43005002	Yerusalem Vyv̀ng bv́ngkà tiq lapmø, kùngjv̀m pungwà lòng vl nø, Hebru kaí Betzata, wa tǿò we tìdøm tiq lòng v̄le.
43005003	Weri kùngjv̀m taq nø zari, nede, hize rì, hí wur shì rì loksok tiq mvdò vyálshì nø, (tì bvlōngshi long we svng caòe.
43005004	Kadø íe wa nìnø rvtø̀ vhøm ra dvgvp, Vkàngpè Ang muqlàng dvzv́r tiq gǿ tidøm svng lashì daq weí tì bvlong lú:ngò kvt kagǿ vzv̀ng vzv́lshìvm nìnø, ang kapà: ní za nìgø banvme.)
43005005	Weyv́ngø, vshø̀mcé vshvt nǿng zà daqì we vsvng tiq gǿ vbáe.
43005006	Ang vyálshì da we svng Yesuí yv̀ng bǿà nø, gvzà vlé dø ang zà yà:ngì we shá bǿà kvt, wepè svng A:ngí, “Nà ban mèyǿ ma?” a:lòe.
43005007	Za pèí Ang svng vtà:ngò nø, “Vshaq pèá, tì bvlong lú:ngò dvgvp, tìdøm svng ngà kaq zv́nglv́m vsvng màvl. Ngà shøtshø̀ng dvgvp, ngà vzv̀ng dvgá vsvng lè zønshivme,” a:lòe.
43005008	Yesuí ang svng, “Ekungshì; nà pvlu èlvngshì nø èdi,” a:lòe.
43005009	Wela:ngí wepè zǿmá:mì nø, ang pvlu lvngshi nø dìá:mì. Weni nø Narni íe.
43005010	Wervtnø dvbanshaq pè svng Yuda vsvng rìí, "Dèni nø Narni íe, nà pvlu lvngshilv́m dvrá màvl,” a:lòe.
43005011	Iwe à:ngí angmaq svng, “Ngà svng dèban bǿngà pèí, ‘Nà pvlu èlvngshì nø èdi,’ èv̄le," a:lòe.
43005012	Angmaqí, “Nà svng pvlu èlvngshì nø èdi,’ èvl pè nø kagǿ íe?” wa rø:tnoe.
43005013	Iwe wezàngø vsvng gø luq nø, Yesu gø yilshìá:mì rvt, ang kaq dvban bǿà pè nø kagǿ í we mvshá bǿà.
43005014	Wemèpvng, Noqngø̀m tø̀ngnø taq ang svng Yesuí yv̀ng bǿà kvt, “Eyà:ngò, nà nø dvbanshaq èíá:- mì. Yamvdv̀m té mvgvm we màhǿmlv́m rvt akvt kèní mvrà mèwani,” a:lòe.
43005015	Vsvng wepè dìá:mì nø, Yuda vsvng rì kaq, ang svng dvbana: pmà pè nø Yesu í we dvtáòe.
43005016	Yesuí Narni taq yarì wàò rvtnø, Yuda vsvng rì Ang svng vré mvnshìe.
43005017	Yesuí angmaq svng vtà:ngò nø, “Vpèí nø akvt høq bv̀nlì wá ma:nò rvt, Ngàí gø wá mvnòe,” a:- lòe.
43005018	A:ngí nø Narni dvrá svng ca:tnò we wa mvtaq, Gvray kaq gø Angpè tǿò nø, Ang nø Gvray nvng dvchá sūnshì rvtnø téwa, Yuda vsvng rìí Ang svng shvtlv́m vjø:nòe.
43005019	Wervtnø Yesuí angmaq svng vtá:nò we nø, "Ngàí kàdøng v̄la:tnìni, Angcè pèí nø Angpèí wàò pv̀n yà:- ngò dv́ngte wa mø̀í nìnø, Ang nøt waí nø tiq pv̀ncè gø wá mvlú:nò. Kadø íe wani Angpèí kapv̀n wàò nìnø, Angcè pèí gø wedø tiqdvchá wàòe.
43005020	Angpè nø Angcè pè svng shóngshì rvtnø, A:ngí wàò dv́ngte nø angcè pè svng shvya:ngòe. Vrá, namaq svng dá dvzv́rlv́m dvpvt, yarì mvdv̀mø ring we bv̀nlì gø A:ngí Ang svng dvtan daqòe.
43005021	Vpèí shìrì svng dvzū:nò nø gø̀nshaq dvcú:nò dø tiqdvchá, Angcè pèí gø welòng døni dvcún mvyǿ dv́ngte svng dvcú:nòe.
43005022	Vpèí nø kagǿ svng gø kà mvngéò. Wedø ínìgø kàngélv́m vmíng shvngbe nø Angcè pè svng vzíshaq íe.
43005023	Yalòng nø angmaqí Vpè svng vpǿò dø Angcè pè svng gø vpǿlv́m dvpvt íe. Angcè pè kaq màpǿò gǿí nø Ang kaq dvzv́r daqà pè Vpè svng màpǿò we ni íe.
43005024	Ngàí kàdøng v̄la:tnìni, Ngà kà tashi nø Ngà svng dèzv́r dakngà pè svng kv́m gǿí nø dvciq lvpat gø̀nshaq lú:nò nø, kàngé we màhǿ:mò. Ang nø shìlv́m lòng kèní léshi nø gø̀nshaq cúnshìlv́m yv́ng svng gòngvm we íe.
43005025	Ngàí kàdøng v̄la:tnìni, shìrìí nø Gvray Angcè pè kà tá lú:ngò we rvtø̀ tuq rae, akvt gø íe. Ang kà svng táòrì nø zun longe.
43005026	Kadø íe wani Vpè vdòng taq gø̀nshaq vl dø tiqdvchá, Angcè pè vdòng taq gø gø̀nshaq v̀llv́m dvpvt, Vpèí Ang svng vzíshaq íe.
43005027	Vrá, Ang nø Vsvng Angcè pè í rvtnø, kàngélv́m vmíng Gvrayí Ang svng vzíshaq íe.
43005028	Yalòng svng mènàtiqnøngni. Pawálv́m wani dvgv̀m vdòng taq vl rì shvngbeí Ang kà táò nø búng long we tiq rvtø̀ tuq rae.
43005029	Shvla dø wàò rì nø, gø̀nshaq lúnlv́m yv́ng svng zūn longe, mvgvm dø wàò rì nø, kàngélv́m yv́ng svng zun longe.
43005030	Ngà vdè vmíng kèní nø pà gø wá mvlúnò. Vpèí Ngà svng kapà shø̀n daq nìnø wedø ku wa kà rvtnòe. Ngàí nø Ngà nøt svng màcv́nshaq Ngà svng dèzv́r dakngà pè Ang nøt svng cv̀nò rvtnø, Ngàí kà rvtnò lòng gø døngmane.
43005031	Ngà nø Ngà dvpvt shvkse wv́ngshø̀ng we í nìnø, Ngà shvksekà nø mvdìng.
43005032	Ngà dvpvt shvkse wáashú nø dvgá tiq gǿ èv́lange. Ang Ngà dvpvt shvkse wáshì lòng gø dìng we Ngàí shángòe.
43005033	Namaqí Yohan svng røt dèzv́r bǿshà ke, ang gø dìng lòng dvpvt shvkse wáshì bǿì.
43005034	Iwe Ngà yadø wvng we nø rvgaq tø̀m vsà:ngí Ngà dvpvt shvkse wáa rà rvt wvng we mø̀í, namaq gø̀nshaq chutchv́ng lúnlv́m dvpvt lè Ngàí shø̀nò we íe.
43005035	Yohan nø gá we svmigwìn tiq lòng dø í nø, namaq gø ang gálong taq tiq chàmcè dèbù bǿshà.
43005036	Iwe Yohaní shvkse wàò lòng mvdv̀m té ring we shvkse kà nø Ngà yv́ng v̄le. Wá dvdv́nglv́m Vpèí Ngà svng èzøng we bv̀nlì nvng Ngàí wv̀ngò bv̀nlì rìí Ngà nø Vpèí dèzv́r dakngà pè ǿngà we shvkse èwv́ngange.
43005037	Ngà svng dèzv́r dakngà pè Vpè gø Ngà dvpvt shvkse wáshì bǿì. Ang kà svng namaqí kadvgvp gø mètá dv́rnøng; Ang mv̀rshv̀m svng gø mèyv̀ng dv́rnøng.
43005038	Ang Mòngkà gø namaq nøt vdòngø mèrínøng rvtnø, A:ngí dvzv́r daqà pè svng gø namaq mèkv́mnøng.
43005039	Namaqí dvciq lvpat gønshaq nø Shànshér Kàru vdòng taq v̄le èlv́nnøng nø, welòng svng nàjángnø̀nge. Iwe Shanshér Kàru welòng nø Ngà dang shvkse wáshì we wa íe.
43005040	Dvciq lvpat gø̀nshaq lúnlv́m dvpvt namaq nø Ngà yv́ng svng dí mètánø̀ng.
43005041	Ngàí nø vsa:ngí dvgùng èzøngvt we svng lá:ngò we mø̀í.
43005042	Iwe Gvray shóngnøt nø namaq nøt taq màvl we Ngàí shángòe.
43005043	Ngà nø Vpè bø̀ng kèní dø̀ng dakngà we, namaqí ngà svng mènatoshà. Dvgá tiq gǿ nø ang vdè bø̀ng kèní di ra nìnø, ang svng nø namaqí nàto lóngnønge.
43005044	Namaq nø tasv̀ng dvgùng vzíkelv́m lòng svng wa èlánø̀ng nø, Ang tiq gǿ wa vl pè Gvrayí zi ra we dvgùng svng nø mèlánø̀ng rvtnø, namaqí kadøwa Ngà svng lekv́mshà ni?
43005045	Vpè yv́ngø namaq svng Ngàí èko bǿìe mèlv́nnø̀ngni. Namaq svng kolv́m pè nø namaqí nàlǿmnøng pè Moshi mv̀ng íe.
43005046	Moshií nø Ngà dang tvnuò nø vrū yà:ngà rvtnø, namaq Moshi svng èkv́mnøng nìnø, Ngà svng gø kv́m rà we íe.
43005047	Inìgø à:ngí vrū yà:ngà lòng svng namaq mèkv́mnøng we í nø, Ngà kàrì svng namaq kadøwa lekv́m nøngni?” a:- lòe.
43006001	Yadv́ng pv̀n mèpvng Yesu nø, Tiberia tǿò we, Galili tìnúng kupa svng dìá:mì.
43006002	A:ngí zarì dvbanaò we vtiqlv́mrì svng yv́ng lú:nò rvtnø, vsvng loksu:kngí gø Ang mèpvng cà:nòe.
43006003	Yesu nø shìgùng svng ngangá:mì nø Ang coqcv́nrì nvng weyv́ngø rūnge.
43006004	Wedvgvp nø Yuda vsvng rìò Shvle Bóy gø tuq yul ráì.
43006005	Vsvng loksok Ang yv́ng svng di ráì we Yesuí yv̀ng bǿà nìnø, Filip svng, “Vsvng yadv́ngte v́mlv́m dvpvt, nøngmaqí kayv́ng kèní v́mpà wvnlvm?” a:lòe
43006006	A:ngí yadø a:lò we nø, Filip svng vlø:tnò we wa íe. Kadø íe wani A:ngí kadø wàlv́m nø Ang sháshìe.
43006007	Wekvt Filipmí Ang svng vtà:ngò nø, “Nøngmaqí gv̀msùng vníyá denari dvpǿ la wa:nì nìgø tamǿrcè gø vpvt na mø̀í,” a:lòe.
43006008	Wekvt Ang coqcv́nrì kèní tiq pè í we, Simon Piter angnvm pè Anderuí ang svng,
43006009	“Zongshar zidòng pungwà gø̀m nvng ngacè vnígo vdá we lvngàsvré tiq pè nø yayv́ngø vl we; ínìgø vsvng yadv́ngte luq dvhø̀ taq nø yarì pà shǿn tv́mshì má?” a:- lòe.
43006010	Yesuí, “Vsvng rì rúng dèzv́rnøng,” a:lòe. Wezàng nø shønlat mvme yoe. Wekvt angmaq rúng bǿì; lvngàré rì røbø̀ng nø pungwà kíng dv́ngte íe.
43006011	Wekvt Yesuí Zidòngrì lùò nø, Gvray kaq oqà wa dá:ngí, rúng bǿì rì svng túnaòe. Welòng dø ngārì gø angmaq shòng dv́ngte túnaòe.
43006012	Angmaq vgàá:mì kvt, Yesuí Ang coqcv́nrì svng, “Tiqhvn gø màmv́nglv́m dvpvt, v́m vchéò we mvzarì rèkulnøng,” a:lòe.
43006013	Wervtnø angmaqí rvku:lò nø, zongshar zidòng pungwà gø̀m kèní v́m bǿì rìí vchéò we mvzari nø, tiqcé vní jvng dvzǿng bǿà.
43006014	A:ngí wà bǿà we shálv́m mvshv́lpvrá yalòng svng vsvng loksu:kngí yv̀ng bǿà kvt, "Yapè nø jø̀ngjǿng ni rvgaq tø̀m svng dìlv́m vdv́nshaq pè, kàdvtutshú wepè ni íe," wae.
43006015	Weyv́ng kèní angmaqí, Ang svng mvdø̀ng mvdaq koqkv́m zv́nglvm wàò we svng Yesuí dǿm bǿà rvtnø, Ang nø vrá tiq kvt Ang wawa shìgùng svng yilshìá:mì.
43006016	Dørø̀m høqa:tnà dvgvp, Ang coqcv́nrì nø tìnúng svng shúngshìá: mì nø,
43006017	kùngshí tiq gø̀m taq zv́ngshì dá:ngí, tìnúng kupa Kapernum svng rvpshìe. Wedvgvp nv̀m døá:mì nìgø Yesu nø angmaq yv́ng svng shini mvtuq ra.
43006018	Nv̀mbø̀ng mvrù mut ráì nø tìma gø búng mvnshì lú:ngì.
43006019	Angmaq nø ming vshø̀m vbì dv̀m dv́ngte rvpshi bǿì dvgvp, Yesu nø tìnúng mvdv̀mdv̀m di nø, kùngshí gø̀m shvnvngø tvp níshì ráì we svng angmaqí yv̀ng bǿà nìnø shérvkaq svre lú:ngì.
43006020	Yesuí angmaq svng, “Ngà ǿngàe, mèsèrenøngni,” a:lòe.
43006021	Wekvt wa angmaqí Ang svng kùngshí vdòng svng dvgòng bǿà nìnø, kùngshí nø wela:ngí chàng angmaq di yv́ng svng tuqá:mì.
43006022	Mèpvng ni taq, tìnúng kupaø ngø̀ma:pmì vsvng loksok mvdòí nø, weyv́ngø kùngshí tiq gø̀m wa mø̀í nìnø dvgá kùngshí màv̀lap we nvng kùngshí wegø̀m taq Yesu nø mvzv́ngshì, Ang coqcv́nrì wa zv́ngshìa: pmì we svng dǿm bǿà.
43006023	Wekvt Tiberia kèní di ráì we kùngshí tiqmaq nø, Vkàngpèí Gvray kaq oqà wa dá:- ngí angmaq zidòng v́ma:pmì zàng shvnvng yv́ngø koqshi ráì.
43006024	Vsvng loksokrìí nø, Yesu gø, Ang coqcv́nrì gø weyv́ngø màvl we svng dǿm bǿà kvt, angmaq gø kùngshí we rì taq zv́ngshì nø, Kapèrnum pa svng Yesu láa:tnà.
43006025	Tìnúng kupaø angmaqí Ang svng lá lún bǿà nìnø, “Rabbiá, Nà nø ya yv́ng svng kadvgvp ètuqa:pmì?” wa rø:tnòe.
43006026	Yesuí angmaq svng vtà:ngò nø, “Ngàí angjǿng dìng dø v̄la:tnìni, namaqí Ngà svng èlásha long nø, shálv́m mvshv́lpvrárì èyv̀ngvpsha rvt mø̀í, zidù:ngí nàgàvpshà rvt mv̀ng íe.
43006027	Gvyaq mv̄nshì we v́mlv́m dvpvt wa mèdèzaqshìnø̀ngni. Vsvng Angcè pèí namaq svng zí daqì we, dvciq lvpat gø̀nshaq høq zá:nò we v́mlv́m svng mv̀ng lá dèzaqshìnø̀ng. Kadø íe wani Vpè Gvrayí ni Ang taq Angò dvzik dvcaqshaq íe,” a:lòe.
43006028	Wervt angmaqí Ang svng, “Nøngmaqí Gvray bv̀nlì wá lúnlv́m dvpvt kapà wa ráìe ma?” a:lòe.
43006029	Yesuí angmaq svng, "Gvray bv̀nlì nø, A:ngí dvzv́r daqà pè svng namaqí kv́mlv́m lòng yalòng íe,” a:lòe.
43006030	Wekvt angmaqí Ang svng, “Wedø íni nøngmaqí yà:ngì nø Nà svng kv́mlv́m dvpvt kapà shálv́m mvshv́lpvrá èwàòni ma? Pà tiqpv̀n èwàò ni ma?
43006031	Kàru taq ‘A:ngí muqlàng kèní zidòng angmaq svng zi yà:ngà,’ wa nø vrū yà:- ngà dø, nøngmaq vkop vkàngmaq nø rvgaq mvgūng móngø manna zidòng v́m yà:ngì,” a:lòe.
43006032	Wekvt Yesuí angmaq svng a:lò we nø, “Ngàí kàdøng v̄la:tnìni, muqlàng kèní zidòng èzí yv̀ngshà pè nø Moshi mø̀í; muqlàng kèní zidòng mvdø̀ng lòng èzínø̀ng pè nø Ngà Vpè mv̀ng íe.
43006033	Kadø íe wani muqlàng kèní lashi daqì nø, rvgaq tø̀m vsvng kaq gø̀nshaq dvcúnaò pè wepè nø Gvray Ang zidòng íe,” a:lòe.
43006034	Wervt angmaqí Ang svng, “Vkàngpèá, akvt kèní nø zidòng welòng nøngmaq svng mànārnār èzísha lè,” a:lòe.
43006035	Wekvt Yesuí angmaq svng, “Ngà nø gønshaq zidòng lòng ǿngàe. Ngà kaq di ra vsvng wegǿ nø kadvgvp gø svri mvshì long; Ngà svng kv́m gǿ ang gø, dvciqciq mvbál long.
43006036	Iwe Ngàí v̄lvpshà dø namaqí Ngà svng èyv̀ngshà nìgø, mèkv́mshà.
43006037	Vpèí Ngà svng èzøngvt dv́ngte nø Ngà yv́ng svng di rae. Ngà svng di ra dv́ngte svng nø, kadø ínìgø Ngàí mvgurò.
43006038	Kadø íe wani muqlàng kèní Ngà lángshø̀ng dakngà lòng nø, Ngà nøt cv́nshìlv́m dvpvt mø̀í; Ngà svng dèzv́r dakngà pè Ang nøt cv̀nlv́m dvpvt íe.
43006039	Ngà svng dèzv́r dakngà pè Ang nøt nø, A:ngí Ngà svng vzíshaq dv́ngte shvngbe, tiq gǿ gø màshvmv́ngò dø lv̀ngdø̀m angni taq angmaq svng Ngàí dvzunlv́m yalòng íe.
43006040	Kadø íe wani, Angcè pè svng yà:ngò nø, kv́m vsvng gǿ vrv̀m nø dvciq lvpat gø̀nshaq lúnlv́m, yalòng mv̀ng Ngà Vpè Ang nøt íe. Vrá, tìsi lv̀ngdø̀m ni weni taq Ngàí ni wegǿ svng dvzunlv́m íe,” a:lòe.
43006041	Yesuí, “Ngà nø muqlàng kèní langshø̀ng dakngà we zidòng ǿngàe,” wakà rvtnø, Yuda vsvng rì nø Ang kaq vbønshì lú:ngì.
43006042	Wekvt angmaq nø, “Yesu yapè nø Yosep Angcè pè ni mø̀í ma? Angpè angmè gø nøngmaqí sháì we mø̀í ma? Akvt Ang kadø í nø, ‘Ngà nø muqlàng kèní langshø̀ng dakngà,’ wa shø̀ne ma?” wae.
43006043	Yesuí angmaq svng, “Namaq mènàbønshìnøngni.
43006044	Ngà svng dèzv́r dakngà pè Vpèí cøpma:tnò gǿ wa mø̀í nìnø, Ngà yv́ng svng kagǿ gø dí mvlúnshì. Ngà yv́ng di ra gǿ svng nø lv̀ngdø̀m ni taq Ngàí dvzunlv́m íe.
43006045	Kàdvtutshúrì kàru taq, ‘Angmaq shvngbe nø Gvrayí shvngøtshaq í longe,’ wa nø vrū yà:- ngà. Vpè kèní tá lú:nò nø cvnshi lú:nò gǿ vrv̀m nø Ngà yv́ng svng di rae.
43006046	Gvray yv́ng kèní dì daqì pè A:ngí wa mø̀í nìnø, Vpè svng yà:ngò we tiq gǿ gø màvl. Ngàí nø Vpè svng vyv́ngshaq íe.
43006047	Ngàí kàdøng v̄la:tnìni, Ngà svng kv́m gǿ ang nø dvciq lvpat gø̀nshaq lúne.
43006048	“Ngà nø gønshaq zidòng ǿngàe.
43006049	Namaq nvkop nvkàng maq nø rvgaq mvgūng móngø manna zidòng v̄m nìgø wedøni shì yà:ngì.
43006050	Muqlàng kèní la daqà we zidòng vm gǿ mv̀ng nø mvshì long.
43006051	Ngà nø muqlàng kèní la daqà we cúnshi we zidòng lòng ǿngàe. Zidòng yalòng v́m bǿò gǿ nø dvciq lvpat cúnshìlv́m íe. Vrá rvgaq tø̀m vsvng gø̀nshaq cúnshilv́m dvpvt Ngàí zílv́m Zidòng lòng nø, Ngà vsha íe,” a:lòe.
43006052	Wervtnø Yuda vsvng rì nø tasv̀ng vzø̀ng sórí, “Yapèí kadøwa Ang vsha nø nøngmaq svng dvkélv́m èwàì má?” wae.
43006053	Wervtnø Yesuí yadø a:lòe. “Ngàí kàdøng v̄la:tnìni, namaq nø Vsvng Angcè pè Ang vsha mèkénøng, Ang shvwi mèaqnøng nìnø namaq vdòng taq gø̀nshaq màvl.
43006054	Ngà vsha ke nø Ngà shvwi aq vsvng wegǿ nø dvciq lvpat gø̀nshaq v̄le. Vrá, tìsi lv̀ngdø̀m ni taq Ngàí wegǿ svng dvzunlv́m íe.
43006055	Pàwá wani Ngà vsha nø v́mlv́m mvdø̀ng íe; Ngà shvwi gø aqlv́m mvdø̀ng íe.
43006056	Ngà vsha ke nø Ngà shvwi aq vsvng wegǿ nø, Ngà vdòngø v́l døng nø, Ngà gø ang vdòngø v́l dønge.
43006057	Cúnshi pè Vpèí Ngà svng dèzv́r dakngà nø, Vpè taq kèní Ngà gø cúnshø̀ng dø tiqdvchá, Ngà svng èvm we wegǿ gø welòng døni Ngà taqkèní cúnshìlv́m íe.
43006058	Yalòng nø muqlàng kèní la daqà we zidòng lòng íe. Nvkop nvkàng maq nø Manna v̄m nìgø shì yà:ngì. Inìgø zidòng yalòng vm gǿ mv̀ng nø dvciq lvpat cúnshìlv́m íe,” a:lòe.
43006059	Yadv́ng pv̀n nø Yesuí Kapèrnum mvrìng júrøt chø̀m taq shvngø:tnò dvgvp shø̀n yà:ngà rì íe.
43006060	Yakà tá bǿà kvt, Ang coqcv́nrì mvme tiqmaq nø, “Kà yalòng nø vtvngshaq cíng rvzaqe; kagǿí vto jòre ma?” wae.
43006061	Ang coqcv́nrì nø kà yalòng dang vbønshi we Yesuí dǿ:mò rvtnø angmaq svng, “Ngà kà yalù:ngí namaq svng nøt vtøp dèzv́rnøng ma?
43006062	Vsvng Angcè pè nø vzv̀ng Ang v́lrà yv́ng svng rvlv̀ngvm we svng èyv̀ng lóngnøng kvt nà? Kadø èí lóngnøng ma?
43006063	Gønshaq zíshú nø Gvray Pvlacè íe, shagú:ngí nø zí mvlú:nò. Ngàí namaq svng shø̀nvpmà kàrì nø, Pvlacè nvng gø̀nshaq íe.
43006064	Iwe namaq mèkv́mnøng we tiqmaq èv̀lnønge,” a:lòe. Kadø íe wani mvkv́m rì nø kagǿ gǿ í we nvng Ang svng nvmv́mlv́m pè nø kagǿ í we svng nø Yesuí nvmlat kèní sháòe.
43006065	A:ngí rá, “Yalòng rvtnø Ngàí namaq svng, ‘Vpèí ang svng dí dvzá: rò we mø̀í nìnø, Ngà yv́ng svng dí lú:nò we nø tiq gǿ gø màvl,’ lvv̄lvpshà,” a:lòe.
43006066	Weyv́ng kèní Ang coqcv́n mvme gǿ rv́lshìá:mì nø Ang mèpvng rá mvzv̀ná:mì.
43006067	Wervtnø Yesuí we tiqcé vní pè svng, “Namaq gø èlonø̀ngni ma?” a:lòe.
43006068	Simon Piterí Ang svng vtá:nò nø, “Vkàngpèá, nøngmaq nø kagǿ yv́ng svng lvlōìni? Dvciq lvpat gø̀nshaq kàri nø Nà yv́ng wa v̄le.
43006069	Nà nø Gvray Ang Shanshér pè èí we svng nøngmaq kv́m gø kv́m bǿshà nø shá gø shá bǿshà,” a:- lòe.
43006070	Yesuí Angmaq svng vtà:ngò nø, “Namaq tiqcé vní pè nø, Ngàí rvcv̀ng yv̀ngshà pèla, èínønge. Iwe namaq taq vbá we tiq pè nø cáng íe,” a:lòe.
43006071	A:ngí yadø shø̀:nò we nø, Iskariot vsvng Simon angcè Yuda svng wa we íe. Ang nø we tiqcé vní pè taq vbá we, mèpvng Yesu svng nvmv́mlv́m pè íe.
43007001	Yadv́ng pv̀n mèpvng Yesu nø Galili móng taq tvríshìá:mì. Yuda vsvng rìí Ang svng shvtlv́m wàò rvtnø, Ang nø Yuda móng dí mvneshi.
43007002	Wedvgvp nø Yuda vsvng rì Shiyat Bóy tuq yùl ráì.
43007003	Angnvm pèlaí Ang svng, “Nàí èwàò we bv̀nlì rì nø, Nà coqcv́nrìí gø yv́ng lúnlv́m rvt, ya yv́ng kèní èbúng nø, Yuda móng svng èdiv̄m.
43007004	Kadø íe wani vdè dvgùng lvshv̀ngv̄m dø wáshì mvyǿ vsvng kagǿí gø, kapà gø mvyø̀:ní mvwàò. Nàí yadv́ng pv̀n èwàò rì mònggàng shvngbe svng dètánshi,” a:lòe.
43007005	Kadø íe wani angnvm rì gø Ang svng mvkv́m.
43007006	Wekvt Yesuí angmaq svng, “Ngà rvtø̀ shini mv høqò, namaq rvtø̀ nø, kadvgvp gø tvlú èíanø̀nge.
43007007	Rvgaqí nø namaq svng mèshèngonøng; Ngà svng nø shèngonge. Pawálv́m wani angmaqò bv̀nlì mvgv́m rì Ngàí dvta:nò rvt íe.
43007008	Namaq nø bóy svng èngāngv́mnø̀ng. Ngà rvtø̀ nø shini mvhøqò rvtnø, yabóy svng Ngà mvdøng,” a:lòe.
43007009	Yesuí angmaq svng yadv́ng pv̀n vl bǿà dá:ngí, Ang nø Galili móng taq v̀l ráì.
43007010	Iwe angnvm rì bóy svng dìá: mì mèpvng, Ang gø mvyø̀n cèí ngāngá:mì.
43007011	Yuda vsvng rìí nø, bóy taq Ang svng láò nø, Ang kayv́ng vl ma?” wa vrøtkee.
43007012	Vsvng loksokrì dvhø̀ taq Ang dang vrùng nø tiqmaq nø, “Ang nø vsvng shvlá íe,” wae; dvgá tiqmaq nø, “Mø̀í, A:ngí nø bashà rì kaq shvmà: nòe,” wae.
43007013	Iwe angmaq nø Yuda vsvng rì kaq svre rvtnø, Ang dang dèdè nø mvshø̀:nò.
43007014	Yesu nø bóy pv̀nglà ni taq, Noqngø̀m tø̀ngnø svng ngangá:mì nø shvngø:tnòe.
43007015	Wekvt Yuda vsvng rì dà nø, “Vsvng yapè nø kadvgvp gø kàru màcvnshishaq í we, kayv́ng kèní yadv́ngte sháò ma?” wae.
43007016	Yesuí angmaq svng vtá:nò nø, “Ngàí shvngøtnò kà nø Ngàò mø̀í, Ngà svng dèzv́r dakngà pè Angò íe.
43007017	Gvray nøt svng cv́n mvyǿ we kagǿ ínìgø Ngà shvngøtkà yalòng nø Gvray yv́ng kèní í mø̀í we; mø̀íni Ngà nø:- tní shø̀n we í mø̀í we svng shá daqòe.
43007018	Vdè nø:tní shø̀:nò gǿ ang nø, vdè dvgùng láshì we íe. Ang svng dvzv́r daqà pè dvgùng láò gǿ mv̀ng nø, døngman we í nø mvdìng we pàgø Ang vdòng taq màvl.
43007019	Moshií namaq svng Dvrá èzí yv̀ngshà we mø̀í ma? Iwe namaq nø dvrá cv̀n we tiq gǿ gø mèv̀lnøng. Namaqí Ngà svng pàwá shvtlv́m èwàshàe?” a:lòe.
43007020	Vsv̀ng loksokrìí vtá:nò nø, “Nà nø cáng èzv́ngshìe. Kagǿí Nà svng shvtlv́m èdv́ne ma?” a:lòe.
43007021	Yesuí, “Ngàí bv̀nlì tiqpv̀n wv̀ng bǿngò nøngnø, bv̀nlì welòng rvtnø namaq shvngbe èdànønge.
43007022	Moshií namaq svng rvmøl vtóng èzí yv̀ngshà. Rvmø̄l vtóng welòng nø Moshi taq kèní nø mø̀í. Vkop vkàngmaq kèní lè íe. Wervtnø namaqí nø vsvng kaq Narni taq rèmølnønge.
43007023	Moshi dvrá màcatlv́m dvpvt, vsvng tiq gǿ kaq Narni taq dv́ng rvmøl daq we í kvtkèní nø, Narni taq Ngàí vsvng tiq gǿ góngkøp dvzǿm bǿngà lòng rvt, namaq nø pàwá Ngà svng shv̀mná èrínøng ma?
43007024	Namaqí nø mvdv̀m lap yv́ngshi pv̀n taqkèní wa kà mèrvtnøngni. Døngman dø mv̀ng kà èrvtnøng,” a:lòe.
43007025	Wekvt Yerusalem rì tiqmaq nø, “Angmaqí shvtlv́m wàò pè nø, yapè ni mø̀í ma?
43007026	Iwe èyv̀ngnøng, Ang nø dèdè chaqdvp yv́ngø kà shø̀n nìgø, Ang svng angmaqí pàgø mva: lò. Yapè nø Kristu ni í we svng, dù rìí jø̀ngjǿng dǿ:mò we dv́ng mø̀í?
43007027	Inìgø yapè kayv́ng kèní í we nø nøngmaqí sháìe; Kristu di daq kvt nø, Ang kayv́ng kèní í we kagǿí gø mvshá lú:ngò,” wae.
43007028	Yesuí nø Noqngø̀m tø̀ngnø taq vkiq sórí mvshǿl shø̀:nò nø, “Ngà kagǿ ǿngà we nvng Ngà kayv́ng kèní ǿngà we svng namaqí jø̀ngjǿng èsháshà ma? Ngà nø Ngà nø:tní dø̀ng dakngà we mø̀í. Ngà svng dèzv́r dakngà pè nø dìng Pè í we namaqí Ang kaq mèshánøng.
43007029	Ngà nø Ang yv́ng kèní dø̀ng dakngà rvtnø, Ngàí Ang svng shángòe; vrá A:ngí ni Ngà svng dèzv́r dakngà,” a:lòe.
43007030	Wekvt angmaqí Ang svng tvplv́m wàoe. Wedø ínìgø Ang rvtø̀ shini mvhøqò rvtnø, kagǿ gø Ang svng wur zúshi màshvla.
43007031	Vsvng loksokrì taqkèní mvme gǿ Ang svng kv́m ráì. Angmaq nø, “Kristu wepè tuq daq kvt gø, yapèí wàò we shálv́m mvshv́lpvrá rì mvdv̀m nø damvwà daqòni,” wae.
43007032	Vsvng loksokrì Ang dang yadø shø̀n we svng Farisirìí tá bǿà kvt shvrúngshú vjìrì nvng Farisirìí nø, Ang svng tvplv́m cìlcèrì dvzv́r bǿà.
43007033	Wervtnø Yesuí, “Ngà nø namaq nvng tiq lvngcè wa v̄l dá:- ngí, Ngà svng dèzv́r dakngà Pè yv́ng svng vtv́ngv̄me.
43007034	Namaqí Ngà svng èlásha nìgø lá mèlún lóngshà; Ngà v̄l yv́ng svng gø namaqí dí mèlún lóngnøng,” a:lòe.
43007035	Wekvt Yuda vsvng rì vrùng nø, “Vsv̀ng yapè nø Ang svng nøngmaqí lá mvlún høq, kayv́ng svng dìlv́m wa ma? Ang nø Helenirì dvhø̀ taq vshin yà:ngì rì yv́ng svng di nø, mø̀íni Helenirì svng shvngøtlv́m wa ma?
43007036	A:ngí, ‘Namaqí Ngà svng èlásha nìgø, lá mèlún lóngshà; Ngà vl yv́ng svng gø namaqí dí mèlún lóngnøng,’ wa kà nø kadø wa we í ma?” wa vrøt kee.
43007037	Bóy lv̀ngdø̀m ni, té vchvk we weni taq, Yesu rip nø vkiq sórí, “Bál vsvng vl nìnø, Ngà yv́ng kèní laqaq ra.
43007038	Ngà kaq kv́m gø nø, Shànshér Kàru taq vshǿnshaq dø tiqdvchá, ang vdòngrv́m kèní cúnshi tì angwàng vyø̄ longe,” a:lòe.
43007039	A:ngí yadø shø̀:nò lòng nø, Ang kaq kv́m rìí lúnlv́m í we Pvlacè svng wa kà íe. We rvtø̀ taq Yesu nø ngø̀r dvgùng shini màshvringshaq í rvtnø, Pvlacè gø shini màdvzv́r daqò rvtø̀ íe.
43007040	Vsvng loksok tiqmaqí kà yarì tá bǿà kvt, “Yapè nø jø̀ngjǿng ni Kàdvtutshú wepè íe,” wae.
43007041	Dvgá maq nø, “Yapè nø Kristu ni íe,” wae. Iwe tiqmaq nø, “Kayv́ng! Kristu nø Galili kèní bunglv́m mø̀í.
43007042	Kristu nø Dawi ang dvgøng dvyø̀ kèní bung long nø, Dawi vl yàng we Betlehem rvwá kèní mv̀ng bung longe wa nø, Shànshér Kàru taq shø̀:nò we mø̀í ma?” wae.
43007043	Wervt vsvng loksokrì nø Yesu rvt ta mvdò vwálshilv́m bung lú:ngì.
43007044	Wekvt angmaq tiqmaq nø Ang svng tvp mvyǿ we ínìgø, tiq gǿ gø wur mvzúshi.
43007045	Cìlcèrì vtv́ng ráì kvt shvrúngshú vjìrì nvng Farisirìí kadø í rvt Ang svng mètvpmvtnøng má, wa rø:tnòe.
43007046	Cìlcèrìí vtá:nò nø, “Vsvng yapè shø̀n dø nø kagǿ gø mvshø̀n dvr,” a:- lòe.
43007047	Farisirìí angmaq svng, “Namaq svng gø we pèí shemànv́m bǿshà ma?
43007048	Vgo zǿmshúrì dvhø taq, mø̀íni Farisirì taqkèní, Ang svng kagǿ kv́me lè?
43007049	Dvrá lòng svng gø mvsháò we, vsvng loksok yamvdò nø, mvtv́nshaq íe,” wae.
43007050	Angmaq mvdò taq vbá we, vzv̀ng Yesu yv́ng svng di ráì pè Nikodimuí angmaq svng,
43007051	“Vsvng tiq gǿ svng nø, ang kà svng shini vzv̀ng màtáshaq, à:ngí wàò lòng gø shini màgúnshaq nø kà rvtlv́m dvrá màvl we mø̀í ma?” a:lòe.
43007052	Angmaqí ang svng, “Nà gøni Galili kèní èíe ma? Galili kèní nø kàdvtutshú tiq pè gø mvbūng dvr we svng, kàru rì taq ègù:nò, wekvt èshá lú:ngòe,” a:lòe.
43007053	Wedá:ngí angmaq nø vdèdè chø̀m svng loá:mì.
43008001	(I we, Yesu nø Zanlún pung svng dìá:mì.
43008002	Mèpvng sháng mvgágá Yesu nø Noqngø̀m tø̀ngnø svng gòngá:mì ke vsvng rì shvngbe Ang yv́ng dvkǿmshi ráì. Wekvt Ang rung nø angmaq svng mvshǿl shvngø:- tnòe.
43008003	Dvrá svra mvdò nvng Farisirìí nø dàchapke da yv́ngø tvp bǿà we svmaré tiqmè shøla:tnà nø shvngbe dvhø̀ø shvri:pmò dá:ngí,
43008004	“Svra pèá, yamè svng nø dàchapke da yv́ng ni tvp bǿshà we íe.
43008005	Moshi Dvrá taq nø, yadø í rì svng lú:ngí wvp nø shvtlv́m dèkvm yv̀ngshà. Nà nø kadø èwa ma?” a:lòe.
43008006	Angmaq yadø shø̀n lòng nø, Ang svng cèlv́m dvpvt vlø:tnò we íe. Yesu nø ngǿmshì sórí Ang wurhà:mí vba tø̀mø vruòe.
43008007	Angmaqí Ang svng wedø røt ma:nò rvtnø, Ang kang ngángshi nø angmaq svng, “Namaq vdòng taq mvrà màvl gǿí vzv̀ng ang svng lú:ngí laq wa:pmò,” a:lòe.
43008008	Wedá:ngí rá Ang ngǿmshì nø wurhà:mí vba tø̀m vruòe.
43008009	Angmaqí wekà tá bǿà kvt, shaqré rì kèní pv́ngshì nø tiq gǿ mèpvng tiq gǿ loá:mì. Lvngdø̀m nø Yesu wa lang ráà nø, svmaré mè gø to yv́ngø rip dv̀ng wae.
43008010	Yesu nø vrá ngángshì lú:ngì nø ang svng, “Svmaré mèá, angmaq kayv́ng íá:mì? Nà svng kagǿí gø kà mèrvt ra ma?” a:- lòe.
43008011	A:ngí, “Vkàngpèá, kagǿí gø kà mèrvt rang,” a:lòe. Wervt Yesuí, “Ngàí gø nà svng kà mvrvt. èlov̄m; akvt kèní kukaq mv̀ng mvrà mèwani,” a:lòe.)
43008012	Yesuí rá bashà rì svng yadø a:lòe, "Ngà nø rvgaq gálong ǿngàe. Ngà mèpvng cv̀n vsvng nø gø̀nshaq gálong vdá rvtnø dø vdòngø mvdi,” a:lòe.
43008013	Wervtnø Farisirìí Ang svng, “Nà nø Nà dvpvt shvkse èwáshí rvtnø, nà shvksekà nø mvdìng,” a:lòe.
43008014	Yesuí angmaq svng vtà:- ngò nø, "Ngà nø Ngà dvpvt shvkse wv́ngshø̀ngnøng gø, Ngà shvksekà nø dìnge. Pàwá wani Ngà kayv́ng kèní dø̀ng dakngà we nvng kayv́ng svng dø̄ngvm we Ngà shángshø̀nge. Iwe namaqí nø, Ngà kayv́ng kèní dø̀ng dakngà we nvng kayv́ng svng dø̄ngvm we mèshánøng.
43008015	Namaqí nø sv́ngzàcè vtóng dvrá ku kà èrvtnønge. Ngàí nø kagǿ svng gø kà mvrvtnò.
43008016	Ngàí la kà rvt lóngònøng nø, Ngàí kà rvtno lòng nø dìnge. Kadø íe wani Ngà nø Ngà tiq gǿ wa mvǿngà; Ngà svng dèzv́r dakngà pè Vpè nø Ngà nvng v̄le.
43008017	Namaq dvrá taq gø, vsvng vní gǿ shvkse wáshì lòng nø shvdøng lúnshìe, wa nø vrūshaq íe.
43008018	Ngà nø vdè dvpvt shvkse wv́ngshø̀ng we ínìgø Ngà svng dèzv́r dakngà pè Vpè gø Ngà dvpvt ni shvkse wáshìe,” a:lòe.
43008019	Wekvt angmaqí Ang svng, “Nvpè nø kayv́ng v̄le ma?” a:lòe. Yesuí vtà:ngò nø, “Ngà svng gø, Ngà Vpè svng gø, namaqí mèshásha. Namaqí Ngà svng èsháshà nìnø, Ngà Vpè svng gø èshánøng ni we íe,” a:lòe.
43008020	Kà yarì nø Noqngø̀m tø̀ngnø taq A:ngí shvngø:- tnò dvgvp, gv̀msùng shøpdik dvbǿ:- mò zàngø shø̀:nò kàrì íe. Iwe Ang rvtø̀ shini màhø̄mra rvtnø Ang svng tiq gǿí gø mvta:pmò.
43008021	Vrá tiq kvt Yesuí angmaq svng, “Ngà nø døngvme. Namaqí nø Ngà èláshà we ínìgø namaq nø namaq mvrà taq èshi lóngnønge. Ngà døngvm yv́ng svng namaqí dí mèlúnnøng,” a:lòe.
43008022	Wervtnø Yuda vsvng rì nø, “Ngà døngvm yv́ng svng namaqí di mèlúnnøng,’ wa kà nø Ang nø Ang shvtshìlv́m dv́nshi rvtnø wae ma?” wae.
43008023	Wervt Yesuí angmaq svng, “Namaq nø pv̄ngtø̀m kèní èínønge; Ngà nø taqlap kèní ǿngae. Namaq nø rvgaq yalòng kèní èínønge; Ngà nø rvgaq yalòng kèní mvǿngà.
43008024	Wervtnø Ngàí namaq svng, ‘Namaq mvrà taq namaq èshì lóngnønge,’ vl bǿshà. Kadø íe wani Ngà nø Kristu wepè ǿngà we svng mèkv́msha kvtkèní nø, namaq nø namaq mvrà taq èshì lóngnønge,” a:lòe.
43008025	Wervtnø Ang svng angmaqí, “Ini, Nà nø kagǿ èíe ma?” a:lòe. Yesuí angmaq svng, “Ngàí nvmlat kèní ni namaq svng dvtá bǿshà pè wepè ni ǿngàe.
43008026	Ngà nø namaq svng shø̀nlv́m nvng dvràlv́m mvme pv̀n vdánge. Iwe Ngà svng dèzv́r dakngà pè nø kv́mv́m daq pè í nø, Ang yv́ngkèní tángò dv́ngte wa Ngàí rvgaq tø̀m svng dvtángò we íe,” a:lòe.
43008027	Inìgø Yesuí Angpè dang shø̀:nò we svng angmaqí mvcí:ngò.
43008028	Wervtnø Yesuí a:lòe. “Namaqí Vsvng Angcè pè svng èhàng bǿnø̀ng dá:- ngí wa, Ngà nø Kristu wepè ǿngà we gø, Ngà nø Ngà nø:tní pàgø mvwv̀ngo, Vpèí Ngà svng shèngøt dø tiqdvchá shø̀:nò we svng gø, namaqí èshá lóngnønge.
43008029	Ngà svng dèzv́r pè nø Ngà nvng v̄le. Ngà wawa A:ngí mèlàng. Pàwálv́m wani Ngàí kadvgvp gø Ang wv́mshì dø wa wv̀ngoe,” a:lòe.
43008030	Yadv́ng pv̀n A:ngí shø̀n bǿà kvt vsvng mvme Ang svng kv́m ráì.
43008031	Wervtnø Yesuí Ang svng kv́m ráì we Yuda vsvng rì svng, “Ngà kà svng namaqí nàpǿnøng nø ècv̀nnøng kvt kèní nø, namaq nø jø̀ngjǿng Ngà coqcv́n èínønge.
43008032	Dìnglòng svng namaqí èshá lóngnøng nø, dìng lù:- ngí namaq svng shèlutnvtnønge,” a:- lòe.
43008033	Angmaqí Ang svng vtá:nò nø, "Nøngmaq nø Abraham dvcì cèrì íshà nø kadvgvp gø kagǿ vshuq gø mvwáshì dá:rì we; ‘Namaq svng nø shvlutlv́m íe,’ nø kadø í nø èvlsha ma?” a:lòe.
43008034	Yesuí angmaq svng, “Ngàí kàdø̄ng v̄la:tnìni. Mvrà wàò dv́ngte shvngbe nø mvrà vshuq íe.
43008035	Vrá, vshuq nø tiq rvp vdòngø tiqdvciq v́l døng we mø̀í; Angcè mv̀ng nø dvciqciq v́l døng we íe.
43008036	Wervtnø Angcè pèí namaq svng shèlàng bǿnø̀ng kvtnø, namaq nø jø̀ngjǿng shvlángshaq èí lóngnønge.
43008037	Namaq nø Abraham dvcì cèrì èínøng we Ngàí shángòe. Iwe namaq vdòng taq Ngà kàrì v́lrà màvl rvtnø namaqí Ngà svng shvtlv́m èwàshàe.
43008038	Ngà nø Vpè nvng v̀lshì ke Ngàí vyv́ngshaq rì shø̀nòe. Namaqí gø nvpè maq kèní ètánøng rì èwànø̀nge,” a:lòe.
43008039	Angmaqí vtá:nò nø Ang svng, “Nøngmaq angpè nø Abraham íe,” a:lòe. Yesuí rá, “Namaq nø Abraham pvlí pvlaq rì èínøng kèní nø, Abrahamí wàò rì namaqí èwànø̀ng ni we íe.
43008040	Iwe akvt nø, Gvray yv́ng kèní Ngàí tángò we dìnglòng namaq svng dvtá daqshà pè Ngà svng lè namaqí shvtlv́m èwàshàe. Abraham nø yadø mvwa yv̀ng.
43008041	Namaqí nø namaq nvpèí wàò rì lè èwànø̀nge,” a:lòe. Angmaqí Ang svng, “Nøngmaq nø gømpàncè mø̀ísha; nøngmaq vpè nø Gvray tiq pè wa èíaìe,” a:lòe.
43008042	Yesuí angmaq svng, “Gvray nø namaq nvpè èíanøng nìnø, namaqí Ngà svng èshòngshà ni we íe. Kadø íe wani Ngà nø Gvray yv́ng kèní būng dakngà pè ǿngàe. Ngà nø:tní dø̀ng dakngà we mø̀í, A:ngí dèzv́r dakngà we íe.
43008043	Namaqí kadø í rvt Ngà shø̀nkà svng mèràlnøng ma? Ngà kà svng namaq tá mèwáshìnø̀ng rvt íe.
43008044	Namaq nø nvpè cáng pèò èínøng nø, nvpè mvlánøt svng namaq cv́n mèyǿnønge. Ang nø nvmlat nv̀mpv́ng kèní vsvng shvt pè í nø, ang taq nø dìnglòng màvl rvt, dìnglòng A:ngí wá mvlú:nò. Ang nø vyá í rvt vyá kà wa shø̀n nø vyá rìò angpè íe.
43008045	Iwe Ngàí kàdøng shø̀nò rvt, Ngà svng namaq mèkv́mnøng.
43008046	Namaq kagǿí Ngà taq mvrà v̄le wa dètānshàni ma? Ngàí kàdøng shø̀nò we í nìnø namaqí kadø í rvtnø Ngà svng mèkv́mshà ma?
43008047	Gvrayò vsvng nø, Gvray kà tae. Namaq nø Gvrayò mèínøng rvtnø Ang kà mètánøng,” a:lòe.
43008048	Yuda vsvng rìí vtá:nò nø Ang svng, “Nà nø Samari vsvng èí nø, cáng èzv́ngshìe, wàì kà nø shǿn vdu we mø̀í ma?” a:lòe.
43008049	Yesuí vtá:nò nø, “Ngà nø cáng mvzv́ngshø̀ng; Ngà Vpè kaq mv̀ng vpǿ shvringòe. Namaqí lè Ngà svng mènàpǿshà.
43008050	Ngà nø Ngà vdè dvgùng lángshø̀ng we mø̀í; Ngà dvpvt dvgùng láāshú tiq gǿ vl nø, Ang nø kàngéshú íe.
43008051	Ngàí kàdøng v̄la:tnìni, Ngà kà cv́n døng we kagǿ í gø shìlong nø dvciq lvpat mvyv̀ng lú:ngò,” a:lòe.
43008052	Yakà kèní Yuda vsvng rìí Ang svng, “Nà cáng èzv́ngshì we nø akvtni shá bǿshà. Abraham gø, kàdvtutshúrì gø shì yà:ngì. Nàí nø, ‘Ngà kà cv́n døng we kagǿ í gø, shilòng nø dvciq lvpat mvtin lú:ngò,’ èwae.
43008053	Nà nø shi yà:ngì we nøngmaq vkop Abraham mvdv̀m té èring ma? Ang gø shi yà:ngì; kàdvtutshúrì gø shì yà:ngì. Nà nø Nà pà ǿnge èlv́nshíe ma?” a:lòe.
43008054	Yesuí vtà:- ngò nø, “Ngà nø Ngà vdè dvgùng shvringshø̀ng nøngnø, Ngà dvgùng nø pàgø mø̀í. Iwe namaqí, ‘Ang nø nøngmaq Gvray èíaìe,’ èwanøng pè mv̀ng nø Ngà ngø̀r dvgùng shèringang pè Ngà Vpè ni íe.
43008055	Namaqí nø Ang svng mèshánø̀ng; Ngàí nø Ang svng shángòe. Ngàí Ang svng mvshángò ladv́ng wvng nøng nø, Ngà gø namaq døni vyá pè ǿngà we íe. Inìgø Ang svng Ngàí shá jǿng shángò nø, Ang kà svng gø vpǿngò we íe.
43008056	Namaq nvkop Abraham nø, Ngà angni svng yv́ng lúnlv́m dvpvt mvyǿ yà:ngì. A:ngí yv́ng lún bǿà nø nøt shø̀m yà:ngì,” a:lòe.
43008057	Wekvt Yuda vsvng rìí Ang svng, “Nà nø pungwàcé nǿng gø shini mèhøqò we, Abraham svng Nàí èyv̀ng yà:ngà a?” a:lòe.
43008058	Yesuí angmaq svng, “Ngàí kàdøng v̄la:tnìni, Abraham shini màvl dvgvp kèní ni Ngà nø àv́lshaq ǿngàe,” a:lòe.
43008059	Wekvt angmaqí Ang svng wvplv́m lóng tǿòe. Wedø ínìgø Yesu nø máshi nø Noqngø̀m tø̀ngnø kèní léshìá:mì.
43009001	Ang di chàng, gv̀l daqà ni kèní nemàn í we tiq pè A:ngí yv̀ng bǿà.
43009002	Wekvt Ang coqcv́nrìí Ang svng rø:tnò nø, “Rabbiá, vsvng yapè gà:lò ni kèní ne vmàn long nø, kagǿ mvrà rvt í ma? Ang mvrà rvt í ma? Mø̀íni angpè angmèní mvrà rvt í ma?” a:- lòe.
43009003	Yesuí vtà:ngò nø, “Yapè mvrà rvt gø mø̀í, angpè angmení mvrà rvt gø mø̀í, ang taq kèní Gvray bv̀nlì dvtanlv́m dvpvt mv̀ng íe.
43009004	Angni shini gá dvgvp Ngà svng dèzv́r dakngà pè bv̀nlì rì nøngmaqí wá mvn ràe. Kagǿ gø bv̀nlì wá mvlúnshì we yaqdø̀ng tuq ràe.
43009005	Rvgaq tø̀mø Ngà vl dv́ngte taq, Ngà nø rvgaq gálong ǿngàe,” a:lòe.
43009006	Yadø shø̀:nò dá:ngí, vba tø̀m svng Ang tø̄l tø̄lshi sórí tø̄:lí vbā dvshaqò nø, welù:ngí wepè vne taq ma:tnaò dá:ngí,
43009007	ang svng, “Silom tìdøm taq èzv́lshìvm,” a:lòe. (Silom wakà lvjøm nø, Dvzvrshaq, wakà íe.) Ang wedø dìá:mì nø, zv́lshì bǿì kvt, vne yv̄ngshì bǿì nø loá:mì.
43009008	Wekvt mvrìng cèrì nvng vzv̀ng ang nø røtnvm pè í we vyv́ngshaq rìí nø, “Yapè nø rúng dv̀ng wa nø røtnvm yv̀ng pè mø̀í ma?” wae.
43009009	Tiqmaq nø, “Wepè íe,” wae; dvgá tiqmaq nø, “‘Mø̀í, ang dø vshv́m we tiq pè lè íe,” wae. Ang nø, “Ngà ni ǿngàe,” wa nø shǿn mvnshìe.
43009010	Wervtnø angmaqí ang svng, “Ini, nà vne nø kadøwa dègv́rà bǿì ma?” wa rø:tnòe.
43009011	A:ngí vtá:nò nø, “Yesu a:lò pèí vba dvshaqò nø, ngà vne taq èmatnang dá:ngí, ngà svng, 'Silom tìdøm taq èzv́lshìvm,’ èv̄le. Wervtnø ngà døngv́mà nø zv́lshø̀ng chàng yv̄ngshø̀ng lóngà,” a:lòe.
43009012	Wekvtnø angmaqí ang svng, “Ang kayv́ng vl má?” wa rø:tnòe. A:ngí, “Ngàí mvshángò,” a:lòe.
43009013	Wekvt angmaqí vzv̀ng nemàn í yà:ngì pè nø, Farisi mvdò yv́ng svng shø̄l bǿà.
43009014	Yesuí vba dvshaqò weí ang vne dvgv́raò nï nø, Narni í dá:rì.
43009015	Wervt Farisirìí gø, vrá tiq kvt ang kadøwa vne yv́ngshìa: pmì lòng rø:tnòe. A:ngí angmaq svng, “Tikwèí ngà vne taq A:ngí èmatnang bǿngà nø, zv́lshø̀ng bǿngà kvt ngà vneí yv̀ng lóngà,” a:lòe.
43009016	Wervtnø Farisiri tiqmaq nø, “Vsvng yapè nø Narni dvrá mvcv̀n rvtnø, Gvray yv́ng kèní nø mø̀í,” wae. Iwe dvgá tiqmaq nø, “Yadø í we vtiqlv́m bv̀nlì nø mvrà vl vsà:ngí kadøwa wá ngutshì ma?” wae. Wekvt angmaq dvhø̀ vzø̀ng lú:ngì.
43009017	Angmaqí vrá tiq kvt nemàn pè svng, “Nà èwa we nø Yesuí vne dègv́rang bǿngà èwae. I ni nàí Ang nø kapà íe, dèda:mò ma?” a:lòe. Wepèí rá, “Ang nø kàdvtutshú íe,” a:lòe.
43009018	Yuda vsvng rì nø wepè svng nemàn í we yv̄ngshì lú:ngì lòng svng mvkv́m rvtnø, wepè angpè angmè ní svng goò dá:ngí,
43009019	“Gv̀l daqà ni kèní ni nemàn í we yapè nø nàní angcè ni íe ma? Ini kadøwa ang vneí akvt yv̀ng lú:ngà?” wa rø:tnòe.
43009020	Angpè angmè níí vtà:ngò nø, “Yapè nø ngàní cè ni íe, ang nø gv̀l daqà ni kèní nèmàn í we gø sháshòe.
43009021	Inìgø ang kadø wa akvt ne yv̄ngshì lú:ngì we nø ngàníí mvsháshò. Kagǿí ang vne dvgv́ra bø̀a we gø mvsháshò. Ang svng èrøtnø̀ng lè, ang nø vbat téá:mì we í rvt ang vdè shǿnshì longe,” a:lòe.
43009022	Angpè angmè ní yadø shø̀n we nø, “Yuda vsvng rì kaq svre rvt íe. Kadø íe wani Yesu nø Kristu í we svng vchà:ngò we kagǿ ínìgø júrøt chø̀m kèní lùnglv́m rvt, Yuda vsvng rì vrashishaq íe.
43009023	Wervtnø angpè angmè níí, “Ang nø vbat téá:mì we í rvt ang svng èrøtnø̀ng lè,” a:lò we íe.
43009024	Wedø í rvtnø, nemàn í yà:ngì pè svng angmaqí vrá tiq kvt goa:tnà nø, ang svng, “Gvray dvgùng mv̀ng shèri:ngò; vsv̀ng yapè nø mvrà vl vsvng í we nøngmaqí sháìe,” a:lòe.
43009025	A:ngí vtá:nò nø, “Ang nø mvrà vl vsvng í mø̀í we nø ngàí mvshángò. Inìgø ngà vne vmàn yv̀ngà yv́ngkèní akvt ngà vneí yv̀ng lóngà we yalòng mv̀ng ngàí shángòe,” a:lòe.
43009026	Wekvt angmaqí ang svng, “A:ngí kadødø èwáa nø nà nē yvngshi dèzv́ra:pmì ma?” a:lòe.
43009027	A:ngí vtá:nò nø, “Akvtni namaq svng dvtá bǿshà nìgø namaqí mètánø̀ng, pàwá vrá tiq kvt èrøtshàe? Namaq gø Ang coqcv́n wáshì mèyǿnøng má?” a:lòe.
43009028	Wekvt angmaq dvrøq taqsórí, “Nà mv̀ng Ang coqcv́n èíe. Nøngmaq nø Moshi coqcv́nrì íshàe.
43009029	Gvray nø Moshi svng kà shø̀n yà:ngì we nøngmaqí sháìe. Iwe yapè nø, Ang kayv́ng kèní í we gø mvsháì,” a:lòe.
43009030	Wepèí angmaq svng vtá:nò we nø, “A:ngí ngà vne dègv́rang bǿngànø̀ng gø, Ang kayv́ng kèní í we namaqí mèshánøng rvt yalòng mv̀ng vtiqrà íe dvwvng lá!
43009031	Mvrà vl vsvng kaq nø Gvrayí mvtáa we sháìe. Gvray kaq vpǿ svre nø Ang nøt cv̀n gǿ svng mv̀ng A:ngí táāòe.
43009032	Gv̀l daqò ni kèní ne vmàn we tiq gǿ svng ne dvgv́raò we nø muqlàng rvgaq pá:nò ni kèní, kagǿí gø kadvgvp gø mvtá dá:rì.
43009033	Vsvng yapè nø Gvray yv́ng kèní mø̀í nìnø, A:ngí kapà gø wá mvlú:nò,” a:lòe.
43009034	Wekvt angmaqí ang svng, “Nà nø mvrà vdòngø ègv̀l daqì we tiq dvra:tní nøngmaq svng shèngøtshàe ma?” a:lò nø ang svng lùng bǿà.
43009035	Wepè svng angmaqí lùng bǿà we svng Yesuí tá bǿà nø ang svng lá lún bǿà kvt A:ngí, “Vsvng Angcè pè svng nà èkv́me ma?” a:lòe.
43009036	A:ngí vtá:nò nø, “Vkàngpèá, Ang svng ngà kv́mlv́m dvpvt Ang kagǿ í we ngà svng dètángà,” a:lòe.
43009037	Yesuí ang svng, “Nàí Ang svng vyv́ngshaq èíe; nà nvng kà dvmv̀n pè nø wepè ni íe,” a:lòe.
43009038	Wekvt A:ngí, Vkàngpèá, ngà kv́me,” wa nø Ang svng noqòe.
43009039	Yesuí, “Rvgaq tø̀m svng Ngà dø̀ng dakngà we nø vne mvyv̄ngshì rì yv̄ngshìlv́m nvng vne yv́ngshì rì nø ne vmànlv́m dvpvt, kàngélv́m rvt dø̀ng dakngà,” a:lòe.
43009040	Farisi ri kèní Ang yv́ng zv̀n rìí yadv́ng pv̀n tá bǿà kvt Ang svng, “Ini, nøngmaq gø nemàn íshà ma?” a:lòe.
43009041	Yesuí angmaq svng, “Namaq nemàn èínøng pà í nìnø, namaq nø mvrà mèv̀lnøngni we íe. Inìgø akvt namaq nø, ‘Nøngmaq vne yvngshàìe,’ wa èshø̀nnøng rvtnø, namaq mvrà nø v́ldv̀ng wae," a:lòe.
43010001	Ngàí kàdøng namaq svng v̄la: tnìni, vyv̀ng wáng vdòng svng, bv́ngkà chit kèní mvgòng nø, shø̀ngshang tiqchit kèní rvlv̀ng ra we wegǿ nø vkǿ nvng tølv́mshú íe.
43010002	Bv́ngkà chit kèní gòng ra gǿ mv̀ng nø vyv̀ngrì svng roqò gǿ íe.
43010003	Ang svng nø bv́ngkà vsóngshú gǿí bv́ngkà tánāòe; vyv̀ngrì gø ang kà tae; A:ngí nø ang vyv̀ngrì bø̀ng tǿò sórí goò nø vtv́ng lap svng shø:lòe.
43010004	Angò rì shvngbe léshi dvzá:rò dá:ngí, angmaq vzv̀ngzv̀ng ang di nø, vyv̀ngrìí ang kà zaò rvtnø, ang mèpvng cà:nòe.
43010005	Iwe màmv́r gǿ mèpvng nø angmaqí mvcà: nò, dvshàshà lè ang yv́ng kèní vtnvme. Pàwá wani angmaqí màmv́r rì kà svng màmvshá:lò,” a:lòe.
43010006	Kàshvbóng yalòng Yesuí angmaq svng shø̀:nò we ínìgø, A:ngí shø̀:nò kàrì nø kapà svng shø̀:nò we angmaqí mvcí:ngò.
43010007	Yesuí angmaq svng vrá tiq kvt yadø a:lòe. “Ngàí kàdøng v̄la:tnìni, Ngà nø vyv̀ng bv́ngkà lòng ǿngàe.
43010008	Ngà vzv̀ngzv̀ng di ráì dv́ngte shvngbe nø vkǿ nvng tø̄lvmrì íe. Iwe vyv̀ngrìí nø angmaq kà mvtáāò.
43010009	Ngà nø Bv́ngkà chit lòng ǿngàe. Ngà taqkèní gòng ra vsvng kagǿ ínìgø gø̀nshaq shvlut we lún nø, góng mvnshì lé mvnshì sórí shønriqtø̀m lávm lún lú:ngòe.
43010010	Vkǿ nø, kǿ gø kø nø, shvt gø shvt nø catnv́mlv́m dvpvt wa mø̀í nìnø mvdi ra. Ngà mv̀ng nø, angmaq kaq gø̀nshaq lún dvzv́rlv́m dvpvt nvng dvnglún lún dvzv́rlv́m dvpvt dø̀ng dakngà.
43010011	Ngà nø shvla we vyv̀ng roqshú pè ǿngàe. Shvla we vyv̀ng roqshú pè nø, vyv̀ngrì dvpvt Ang gø̀n shaq zíshìe.
43010012	Lv̀ngzv̄ng gǿ nø, vyv̀ng roqshú mvdø̀ng mø̀í. Vyv̀ng rì gø angò mø̀íaò rvtnø, vyit di ra we yv̀ng bǿò kvt, vyv̀ngrì chut gu:rò nø vtnvme. Wekvt vyitrìí nø vyv̀ngrì svng mvgaqkéò nø bv̀ng dvka:ngòe.
43010013	Wepè nø lv̀ngzv̄ng í rvtnø, vyv̀ngrì svng màmvkok nø vtshiv̄me.
43010014	Ngà nø shvla we vyv̀ng roqshú pè ǿngàe. Vpèí Ngà svng èsháng nø, Ngàí gø Vpè svng shángò døni,
43010015	Ngà vyv̀ngrì svng Ngàí shángòe. Ngà vyv̀ngrìí gø Ngà svng èshánge. Vrá Ngà gø̀nshaq nø vyv̀ngrì dvpvt dvbǿm rángòe.
43010016	Ya wáng taqkèní mø̀í we vyv̀ngrì dvgá dø gø Ngà vdánge. Werì svng gø Ngàí shøl ràe. Wekvt angmaq nø Ngà kà ta long weí, angmaq nø tiqré wa ívm nø, vyv̀ng roqshú gø tiq gǿ wa ívme.
43010017	Ngà gø̀nshaq tv́n tiq kvt vtvngshilv́m dvpvt, Ngàí Ngà gø̀nshaq dvbǿmòe. Wervtnø Vpèí Ngà svng èshòng we íe.
43010018	Ngà vdèí màtvlengò kèní Ngà gønshaq shvt lú:nò vsvng màvl. Tvlelv́m vmíng vkv́ng gø Ngà vdange. Vtvngshilv́m vmíng vkv́ng gø Ngà vdánge. Vmíng yalòng nø Ngà Vpè yv́ng kèní lúnò we íe,” a:lòe.
43010019	Kà yarì rvtnø vrá tiq kvt Yuda vsvng rì vgv̀ng lú:ngì.
43010020	Angmaq mvme tiqmaq nø, Ang nø cáng zv́ngshì nø dvrūe; pàwá Ang kà ètánøng ma?” wae.
43010021	Dvgá maqí nø, yarì kà nø cáng dvchøp vsvng kà nø mø̀í. Vcá:ngí nø nemàn rì vne dvgv́ra mvngu:tnò we mø̀í ma?” wae.
43010022	Wenila nø Yerusalemø Chømgun Bóy wàò nila í nø rv̀ngtúng gø íe.
43010023	Yesu nø Noqngø̀m tø̀ngnø Solomon Kùngjv̀m taq di ke,
43010024	Yuda vsvng rì nø Ang gùrgùr dvtǿngshì ráì nø Ang svng, “Nàí nøngmaq svng kadvgvp høq vtiq dèzv́rsha ni ma? Nà nø Kristu ni èí nìnø, dèdè dètáshà,” a:lòe.
43010025	Yesuí angmaq svng vtá:nò nø, “Ngàí dvtá vdv́ngshaq í we, namaq lemèkv́mnøng ni! Ngà Vpè bø̀ng kèní wv̀ngò we bv̀nlì ya rì nø Ngà dvpvt shvkse íe.
43010026	Iwe namaq nø, Ngà vyv̀ngrì mèínøng rvtnø, mèkv́m dv́rshà.
43010027	Ngà vyv̀ngrìí nø Ngà kà tá sháòe. Ngàí gø angmaq svng shángò nø, angmaq nø Ngà mèpvng cv̀ne.
43010028	Angmaq svng Ngàí dvciq lvpat gø̀nshaq zǿngòe. Angmaq nø kadvgvp gø màmv̄ngv̄m; Ngà wur kèní kagǿí gø angmaq svng tøl mvlú:nò.
43010029	Ngà svng angmaq èzǿng dakngà pè Vpè nø, shvngbe mvdv̀m te pè í nø, Vpè Ang wur taq kèní kagøí gø angmaq svng tøl mvdá: ngò.
43010030	Ngà nvng Vpè nø tiq gǿ wa íshàe,” a:lòe.
43010031	Yuda vsvng rìí vrá tiq kvt Ang svng wvplv́m lóng tǿòe.
43010032	Yesuí angmaq svng, “Vpè kèní bv̀nlì shvlá mvme Ngàí namaq svng dvtana bǿshà. Bv̀nlì yarì taqkèní kalòng rvtnø Ngà svng lú:ngí wvplv́m èdv́nshà ma?” a:lòe.
43010033	Yuda vsvng rìí vtá:- nò nø, “Bv̀nlì shvlá rvtnø nà svng wvplv́m dá:nì we nø mø̀í; Nà nø shǿn màdu kà èshø̀n nø, Nà nø vsvng ni èí ke, vdè nø Gvray í ra dø èshǿnshì weí Gvray kaq shvyǿm kà èshø̀n rvt íe,” a:lòe.
43010034	Yesuí angmaq svng vtá:nò nø, ‘Namaq nø dvmø̀rì èínønge, wvng nø vl bǿngà,’ wa nø namaq Dvrá lega taq ni màru ma?
43010035	Shànshér Kàru nø dìng we nøngmaqí sháìe. Gvray Mòngkà vzíshaq rì svng A:ngí, ‘Dvmø̀rì,’ v̄l yà:- ngà nìnø;
43010036	Vpèí shànshér dø shègak nø rvgaq tø̀m svng dèzv́r dakngà pè Ngàí, Ngà nø Gvray Angcèpè ǿngae, wvng shǿnshø̀ng rvt namaqí nø, ‘Nà nø Gvray kaq shvyǿm kà èshø̀ne,’ wa pàwá èzershàe?
43010037	Ngà Vpè bv̀nlì mvwv̀ngò kvtkèní nø, Ngà svng mèkv́mnøngni.
43010038	Ngàí Ang bv̀nlì wv̀ngò we ni í kvtkèní nø, Ngà svng mèkv́mnøng nìgø vtiqlv́m bv̀nlì yarì svng dvbvng èkv́mnøng lè! Weyv́ng kèní Vpè nø Ngà vdòng taq vl nø, Ngà gø Vpè vdòng taq vl we svng namaqí èshá bǿnø̀ng nø ècíng lóngnønge,” a:lòe.
43010039	Angmaqí vrá Ang svng tvplv́m wàò we Ang nø angmaq yv́ng kèní léshìá:mì.
43010040	Ang nø Yordan tì kupa, Yohaní nvmlat tìløp løpma yà:ngà yv́ng svng tuqá:mì nø weyv́ngø v̀lá:mì.
43010041	Wekvt Ang yv́ng vsvng mvme dì ráì nø, “Yohaní nø jø̀ngjǿng pà shálv́m mvshv́lpvrá gø mvwàò we; yapè dang à:ngí shø̀n yà:ngà dv́ngte shvngbe nø dìng dá:rì,” wae.
43010042	Weyv́ngø vsvng mvme Ang svng kv́m bǿì.
43011001	Wekvt Mari nvng angnvm mè Marta vl we Betani rvwá taq Lazaru tǿò we tiq pè zae.
43011002	Mari nø Vkàngpè svng ngórdorcìí vdø:rò nø, Ang hí svng Ang vgonií shøqaò mè íe. Za pè Lazaru nø angnvmpè íe.
43011003	Wervtnø angnvm mèníí Yesu yv́ng svng vsvng dvzá:rò nø, “Vkàngpèá, èyà:- ngò, Nà èshóngshi pè Lazaru nø zae,” a:lòe.
43011004	Iwe Yesuí tá bǿà kvt, “Za we yalòng nø shìlv́m høq nø mø̀í; Gvray Angcè pè ngø̀r dvgùng nvng Gvray ngø̀r dvgung nø welòng taqkèní shvring lúnlv́m dvpvt lè íe,” a:lòe.
43011005	Yesu nø Marta nvng angnvm mè ó Lazaru kaq shóngshìe;
43011006	Lazaru za we tá bǿà nìgø Yesu nø wedøni weyv́ngø vní ni shini v̄le.
43011007	Wemèpvng A:ngí coqcv́nrì svng, “Yuda móng svng vrá tiq kvt dìì,” a:- lòe.
43011008	Coqcv́nrìí Ang svng, “Rabbiá, Yuda vsvng rìí Nà svng cáyaq ni lú:ngì wvplv́m èwàa:pmì we, Nà nø vrá tiq kvt weyv́ng svng dìlv́m èwa ma?” a:lòe.
43011009	Yesuí vtá:nò nø, Tiqni taq tiqcé vní nari vl we mø̀í ma? Vsvng nø vyá:ngí tvrà di nìnø, rvgaq gálong taqkèní yvngshi rvt, ang màtøpshìvm.
43011010	Inìgø yaqdø̀:ngí tvrà di gǿ nø, ang taq gálong màvl rvtnø ang vtøpmvme,” a:lòe.
43011011	Yadv́ng pv̀n shø̀:nò dá:ngí, angmaq svng vrá A:ngí, “Nøngmaq shóngshàì pè Lazaru yøpme. Ngàí ang svng dvshatlv́m dvpvt dønge,” a:lòe.
43011012	Wervt coqcv́nrìí Ang svng “Vkàngpèá, ang nø yøp we í nìnø tv́n angwa vshat longe,” a:lòe.
43011013	Yesuí nø Lazaru shì we svng shø̀:nò we, angmaqí nø angwà yøp dø yøp we svng wae, lá:nòe.
43011014	Wervtnø Yesuí angmaq svng dèdè chaqdvp dvtáò nø, “Lazaru nø shìa:pmì.
43011015	Ngà weyv́ngø màvlvp lòng nø namaq kv́mnøt té lúnlv́m dvpvt í rvtnø Ngà dvbònge. Akvt ang yv́ng svng diì,” a:lòe.
43011016	Wekvt Didimu tǿò pè Tomaí coqcv́nrì svng, “Ang nvng tiqdø shí nvngsvng nøngmaq gø diì,” a:lòe.
43011017	Yesu tuq á:mì kvt, lóngdùng dvgv̀m vdòngø Lazaru kǿ:mò we nø vbì ni ía:pmì we svng A:ngí shá bǿà.
43011018	Betani rvwá nø Yerusalem kèní tvné vní ming dv́ngte wa vrúme.
43011019	Yuda vsvng mvme nø angnvm pè rvtnø Marta nvng Mari svng nøt shvlø̀mlv́m dvpvt di dá:rì.
43011020	Yesu dì ráì we svng Martáí tá bǿà kvt, ang búngá:mì nø Yesu svng vtoá:mà. Mari nø chø̀mø rúngdv̀ng wae.
43011021	Wekvt Martáí Yesu svng, “Vkàngpèá, Nà ya yv́ng èvlvp pa í nìnø, vnvmpè nø mvshì ni we íe.
43011022	Iwe Gvray kaq Nàí kapà èrø:tnò nìnø, wepà Gvrayí Nà svng akvt ínìgø èzi daq we ngàí shángòe,” a:lòe.
43011023	Yesuí ang svng, “Nvnvmpè nø vrá zun longe,” a:lòe.
43011024	Martáí Ang svng, “Tisi lv̀ngdø̀m zunlong ni taq ang vrá zun long we nø ngàí shángòe,” a:lòe.
43011025	Yesuí ang svng, “Zunlòng nvng gø̀nshaq nø Ngà ǿngàe. Ngà kaq kv́m gǿ ang nø, shì nìgø wedøni zun longe.
43011026	Vrá, cúnshi nø Ngà kaq kv́m we kagǿ gø, kadvgvp gø mvshivm. Yalòng svng èkv́m ma?” a:- lòe.
43011027	Martaí Ang svng, “Íe, Vkàngpèá, Nà nø rvgaq tø̀m svng èdi daqì pè, Gvray Angcè Kristu wepè ni èí we svng ngà kv́m bǿngà,” a:lòe.
43011028	Yadø shø̀n dá:ngí, ang vtvngá:mì nø, angnvm mè Mari svng mvyø̀:ní gōò nø, “Svrapè ya yv́ng vl nø, nà svng ègōe,” a:lòe.
43011029	Marií yakà tá bǿà kvt, ang tiqshaqí búng nø, Ang yv́ng svng dìá:mì.
43011030	Yesu nø rvwá vdòng svng shini mvgòng dø, Martáí Ang svng vtoa:tnà yv́ngø v́ldv̀ng wae.
43011031	Wedvgvp chø̀mø vl nø ang svng nøt shvlø̀:mò we Yuda vsvng rìí, Mari nø tiqdvshaqí búng nø dìá:mì we svng yv̀ng bǿà kvt, ang nø dvgv̀m yv́ngø ngǿlv́m dìá:mì lá:nò nø, ang mèpvng cà:nòe.
43011032	Yesu vl yv́ng Mari tuq ráì nø, Ang svng yv̀ng bǿà kvt, Ang hí yv́ngø kǿng kupshi sórí Ang svng, “Vkàng pèá, Nà ya yv́ngø èvlvp pa í nìnø, vnvmpè nø mvshìni we íe,” a:- lòe.
43011033	Ang ngø we nvng ang ó dì ráì we Yuda vsvng rì gø ngø we svng Yesuí yv̀ng bǿà kvt, Ang nøt vdòngø mvgø̀r nø nøt dvsha sórí,
43011034	“Ang svng namaqí kayv́ngø èhùlvpshà ma?” a:lòe. Angmaqí, “Vkàngpèá, có, yv̀ngá:mì,” a:lòe.
43011035	Wekvt Yesu gø ngø̄e.
43011036	Wervtnø Yuda vsvng rì nø, “Eyv̀ngnøng, A:ngí ang svng kadvngshìni shòng dá:ra!” wae.
43011037	Iwe angmaq tiqmaqí nø, “Nemàn pè svng vne dvgv́raò we yapèí nø, Lazaru svng gø lamvshì dø wá lú:nò we mø̀í ma?” wae.
43011038	Vrá Yesu nø nøt vdòngø mvgø̀r sórí dvgv̀m svng tuq ráì. Dvgv̀m nø lóngdùng í nø, lóngkø̀:mí wa:- mòe.
43011039	Yesuí, “Lóngkø̀m gø̀m èlùnøng,” a:lòe. Shia:pmì pè angnvm mè Martáí nø Ang svng, “Vkàngpèá, ang shìa:pmì we vbì ni í ráì; akvt nø davngàvpni,” a:lòe.
43011040	Yesuí ang svng, “Nà èkv́m nìnø Gvray ngø̀r dvgùng nàí èyv̀ng lú:ngòe, wvng nø nà svng màvl bǿngà ma?” a:lòe.
43011041	Wekvt angmaqí lóng gø̀m lù bǿà. Yesu nø Ang vne muqlàng kaq dvjaq sórí, “Vpèá, Nàí Ngà kà ètángang bǿngà rvt Nà svng oqà.
43011042	Kadvgvp gø Nàí Ngà kà ètángangà we svng Ngà nø shángshø̀ng we, Nàí Ngà dèzv́r dakngà we svng gùrgùr rip we loksokrì angmaq kv́mlv́m rvtnø Ngà yadø shø̀n we íe,” wae.
43011043	A:ngí kà yarì shø̀n bǿà dá:ngí, serwa vkiq nø, “Lazaruá, èléshì long,” a:lòe.
43011044	Wekvt shìa:pmì pè Lazaru nø, nàngmøq laqtu:ní hí wur vdøpshaq, ang mv́rdaq gø paqzi:tní vzvpshaq léshi lú:ngì. Yesuí angmaq svng, “Epǿnanøng nø ang svng shèlàngnø̀ng,” a:lòe.
43011045	Wekvt, Mari yv́ng svng di ráì we Yuda vsvng rì mvme nø Yesuí wa bǿà lòng yà:ngò nø Yesu svng kv́m bǿi.
43011046	Inìgø angmaq taqkèní tiqmaq nø Farisirì yv́ng dìá:mì nø, Yesuí wà bǿà rì angmaq svng dvtáòe.
43011047	Wekvt shvrúngshú vjìrì nvng Farisirìí Shaqré lìpòngmè dvkø̀:mò nø yadø wae. “Kadø wàlv́m í ráì? Kadø íe wani vsvng yapèí nø shálv́m mvshv́lpvrá mvme wàòe.
43011048	Ang svng nøngmaqí yadøni shvlángdv̀ng wàì kvt nø, vsvng shvngbe Ang svng kv́mv̄me. Wekvt Roma vsvng rì di daq nø, “Nøngmaq Shanshér tø̀ngnø nvng dvcì gø, ètølv́m bǿìe,” wae.
43011049	Angmaq taqkèní wenǿng taq shvrúngshú vgo wáshì pè Kayafasí angmaq svng, “Namaqí pàgø mèshánøng.
43011050	Nøngmaq dvcì køp màmv́nglv́m dvpvt, bashà rì tvle vsvng tiq gǿ shì lòng nø namaq dvpvt té shvla we svng mèdaknø̀ng ma?” a:- lòe.
43011051	Ang yadø shø̀n lòng nø, ang nø:tní shø̀n we mø̀í; ang nø wenǿng taq shvrúngshú vgo wáshì rvtnø, Yuda vsvng rì tvle Yesu shìlv́m í we à:ngí kàdvtu:tnò we íe.
43011052	Iwe tiqdvcì dvpvt wa mvtaq, kayv́ng màyv́ng vshin we Gvray angcèrì svng tiqpóng dvkǿm lúnlv́m dvpvt gø Ang shí vdu we íe.
43011053	Wervtnø weni kèní angmaqí nø, Ang svng shvtlv́m gvcvt vjøn ma:nòe.
43011054	Wervtnø Yesu nø weni kèní kukaq Yuda vsvng rì dvhø̀ø neyv́ng negv̀m nø màgwanshìá:mì. Weyv́ng kèní Ang búngá:mì nø rvgaq mvgung, Efraim tǿò mvrìng yv́ngø, Ang coqcv́nrì nvng v́ldv̀ng wae.
43011055	Yuda vsvng rì Shvle bóy tuq yùl ráì dvgvp, vsvng mvme nø angmaq góng dvshàn dvshérshìlv́m dvpvt, Shvle bóy mvwàò vzv̀ng, vtv́r rvwá rvgaq kèní Yerusalem svng ngangá:mì.
43011056	Angmaqí Yesu svng láò nø, Noqngø̀m tø̀ngnø taq rip sórí tiq gǿ nø tiq gǿ vrùng nø, “Kadø dèdvmnøng ma? Ang nø yabóy svng bvttut mvdìlv́m dø í ma?” wae.
43011057	Shvrúngshú vjìrì nvng Farisirìí nø, Ang svng tvp lúnlv́m dvpvt, Ang kayv́ng vl we kagǿí sháò nìnø, dvtá ràe, wa nø vmíng vzíshaq íe.
43012001	Yesu nø, Shvle bóy mvhøqò vzv̀ng vchuqni taq A:ngí shiyv́ng kèní dvzuna:pmà pè Lazaru vl we Betani rvwá svng tuq ráì.
43012002	Wekvt angmaqí Ang dvpvt dørø̀m v́mpà dvgǿaò nø, Martaí dvzø:mòe. Ang nvng tiqdø v́mpà v́mlv́m námrung rì taq Lazaru gø vbáe.
43012003	Wekvt Marií nø, vtvng kèní vpǿ nø nardu mvdø̀ng ngódorcì tiq dvláng lùò nø, Yesu hí vdø:rò dá:- ngí, ang vgonií shøqāòe. Wekvt nø welòng ngódorcì dor weí chø̀mkøp taq zø̀ngá:mì.
43012004	Iwe mèpvng Ang svng nvmvmlv́m pè, Ang coqcv́n Iskariot pè Yuda nø yadø wae;
43012005	Ngórdorcì yalòng nø gv̀msùng vshø̀myá gø̀m taq nvmdv̀ng dvshà vsvng kaq zílv́m pàwá mvwàò ma?” wae.
43012006	Ang yadø shø̀n kà nø dvshà vsvng kaq à:ngí nøtnaò rvt mø̀í. Ang nø gv̀msùng yǿng rvdashú í nø weyv́ng kèní kǿ mū:no pè í rvtnø wa we íe.
43012007	Wervtnø Yesuí, “Mènàgámni; Ngà svng kǿmlv́m ni dvpvt à:ngí ngórcì yalòng gà:lò we íe.
43012008	Dvshà vsvng rì nø namaq nvng kadvgvp gø v̄le. Ngà nø namaq nvng kadvgvp gø vl we mø̀í,” a:lòe.
43012009	Yesu Betani yv́ng vl we svng Yuda vsvng rì loksu:kngí shá bǿà. Wekvt angmaq nø Yesu rvtnø wa mø̀í dø, A:ngí shì yv́ngkèní dvzuna:pmà pè Lazaru svng gø yv́ng lúnlv́m dvpvt di ráì.
43012010	Iwe shvrúngshú vjìrì nø Lazaru svng gø shvtlv́m dvpvt vrāshìe.
43012011	Kadø íe wani Lazaru rvtnø Yuda vsvng rì mvme nø angmaq kèní rv́lshi nø Yesu svng kv́m mvnshìe.
43012012	Mèpvng ni taq, bóy lúm nvng kø̀m ráì we vsvng loksokrìí, Yesu nø Yerusalem svng di ra we tá bǿà kvt,
43012013	zǿr dvgv̀ng rì lá:ngò sorí, Ang svng vto nvng búngá:mì nø, “Hosanna, Vkàngpè bø̀ng kèní di daqì pè, Israel Koqkv́mpè nø ìshøt ìgv̀n v̄le,” wa nø vkiqe.
43012014	Wekvt Yesu nø, lozè tiqgo lá lún bǿà nø zúnshìe.
43012015	Yalòng nø, “Zion angcè mèá, mèsèrēni; èyà:ngò nà Koqkv́mpè nø lozè tiqgo taq zúnshì nø di rae,” wa nø vrūshaq dø tiqdvchá íe.
43012016	Nv̀mlat dvgvp Ang coqcv́nrìí nø yadv́ng pv̀n mvrà:lò we ínìgø Yesu Ang ngø̀r dvgùng shvring daqà mèpvng, yadv́ng pv̀n nø Ang svng tvnuò nø vrū yà:ngà we nvng angmaqí Ang svng yadv́ng pv̀n wáāò we mvtú svng gø angmaqí dvdvm rǿn lú:ngà.
43012017	Wekvt, Lazaru svng A:ngí dvgv̀m vdòng kèní gōò nø, shìyv́ng kèní ang svng dvzun lú:ngà dvgvp, Ang nvng tiqdø v̀la:pmì we vsvng loksokrìí nø yalòng dvgá vsvng rì kaq dvsha:ngòe.
43012018	Vrá, vsvng loksokrìí Ang svng vtoá:mà we nø, A:ngí shálv́m mvshv́lpvrá yalòng wàa:pmà we svng táò rvt íe.
43012019	Wervt Farisirì nø tasv̀ng vrùng nø, “Nøngmaqí kadø gø wá mvdv́ng bǿshà. Eyv̀ngnøng. móng dø̀ngtá:ngí Ang mèpvng cv̀n bǿà,” wae.
43012020	Bóy yv́ng noqngǿm nvng ngang lú:ngì rì taq, Heleni vsvng gø tiqmaq vbáe.
43012021	Wemvdò nø Galili móng Betsayda pè Filip yv́ng di ráì nø, Vshaq pèá, Yesu svng nøngmaq yv́ng mvyǿìe,” a:lòe.
43012022	Wervt Filipmí Anderu svng dvtáò nø, Anderu nvng Filip dì ráì nø Yesu svng dvtáòe.
43012023	Wekvt Yesuí vtá:nò nø, “Vsvng Angcè pè ngø̀r dvgùng shvringlv́m rvtø̀ tuq rái.
43012024	Ngàí kàdøng v̄la: tnìni, vzongshí tiqchv̀ng nø vba rv́m svng vløpmv̄m dá:ngí mvshì nìnø, wechv̀ng wa v́ldv̀ng wae. Inìgø shìv̄m nìnø, angshí mvme zí longe.
43012025	Vdè gø̀nshaq svng mvpáshì gǿ nø, ang gø̀nshaq vmvngv̄me. Rvgaq yalòng taq vdè gø̀nshaq svng màmvpáshì gǿí nø, dvciq lvpat gø̀nshaq shøpshì lú:nòe.
43012026	Ngà svng dvzøm mvyǿ gǿ nø Ngà mèpvng laq cv̀n ra. Ngà kayv́ng v̄lnøng nø, Ngà svng dèzøm gǿ gø̄ weyv́ng v́l lúnlv́m íe. Ngà svng dèzøm gǿ svng nø, Vpèí gø vpǿ shvringlv́m íe.
43012027	“Akvt Ngà nvrø̀m bùme; í we Ngà kadø shø̀nlvm? Vpèá, rvtø̀ yalòng kèní Ngà svng shèlut dakngà, wvng nø shø̀nlv́m í ma? Iwe rvtø̀ yalòng rvtnø ni Ngà nø dø̀ng dakngà we íe.
43012028	Vpèá, Nà bø̀ng ngø̀r dvgùng shèring daqò,” wae. Wekvt muqlàng kèní kà tiq lòng shø̀n daqì nø, “Ngàí ngø̀r dvgùng shvringshaq íe, tv́n gø shvringlv́m íe,” wae.
43012029	Weyv́ng rip nø welòng tá bǿà we vsvng loksokrì nø, “Muq gøme,” wae. Dvgá maq nø, “Muqlàng dvzv́r tiq gǿ Ang svng kà tv́ngshì daqi,” wae.
43012030	Yesuí, “Kà yalòng shø̀n daqì we nø Ngà dvpvt mø̀í, namaq dvpvt íe.
43012031	Rvgaq yalòng svng kàra: tnò we nø akvt kèní íá:mì. Rvgaq yalòng øpshú dùpè svng gø akvt kèní lùnglv́m íá:mì.
43012032	Inìgø Ngà svng rvgaq kèní èhàng bøng kvt nø vsvng shvngbe nø Ngà yv́ng svng Ngàí cøplv́m íe,” a:lòe.
43012033	A:ngí yadø shø̀:nò kà nø, Ang kadødø shìlv́m í we svng tvnūò nø shø̀:nò we íe.
43012034	Wekvt vsvng loksokrìí Ang svng, “Kristu nø dvciq lvpat v́ldv̀ng wae,” wa nø, Dvrá lega taqkèní nøngmaqí vtáshaq íe. Iwe Nà nø, ‘Vsvng Angcè pè svng nø háng ràe,’ nø kadø èwa we íe? Vsvng Angcè wepè nø kagǿ íe le?” a:lòe.
43012035	Yesuí angmaq svng, “Gálòng nø namaq nvng tiqlvngcè wa v̄le. Dølù:ngi namaq svng mèzíkevtnøng dvgvp, gálong shini èlúnnøng ke tvrà èdìnøng. Dø vdòngø di gǿ nø ang kakaq svng di we mvsháshì.
43012036	Namaq nø gálong angcèrì í lúnlv́m dvpvt gálong shini èlúnnøng dvgvp gálong svng èkv́mnøng,” a:lòe. Kà yarì shø̀:nò dá:ngí, Yesu nø angmaq yv́ng kèní máshìá:mì.
43012037	Yesuí angmaq mv́rdv̀ngø shálv́m mvshv́lpvrá wedv́ngte wà bǿà nìgø angmaq nø Ang svng mvkv́m.
43012038	Yalòng nø kàdvtutshú Esayaí, “Vkàng pèá, nøngmaqí dvshā:ngì kà svng kagǿ kv́m bǿì ma? Vkàngpè Ang jòr we wurtùng gø kagǿ svng dvtanshaq íe ma?” wa nø shø̀n yà:- ngà kà dvhø̀mlv́m dvpvt íe.
43012039	Yalòng rvtnø angmaq mvkv́m we íe. Esayaí,
43012040	“Gvrayí, angmaqí mvyv̀nglv́m nezøq dvzá:rò nø, angmaqí mvcínglv́m angmaq nøt svng zaq dvzá: ròe. Mø̀íni angmaq neí yà:ngò nø angmaq nøt taq cíng lú:ngò nø vwv́ngshì ra kvt nø Ngàí angmaq svng dvbāna vdu longe," wae.
43012041	Esayaí nø Vkàngpè Ang ngø̀r dvgùng yv̀ng yà:ngà rvt nø, Ang dang yadv́ng pv̀n shø̀n yà:ngà we íe.
43012042	Dù rì taqkèní gø Ang svng kv́m we mvme v̄l we, Farisirìí angmaq svng júrøt chø̀m kèní lùng ra we svng svre rvt màchángshi.
43012043	Kadø íe wani angmaq nø, Gvrayí shvring rā lòng mvdv̀m, vsà:ngí shvring rā lòng svng tété shóngshie.
43012044	Wervt Yesu vkiq nø yadø wae, “Ngà kaq kv́m gǿ nø, Ngà kaq wa kv́m we mø̀í, Ngà svng dèzv́r dakngà pè svng kv́m we íe.
43012045	Ngà svng èyv̀ng gǿí gø Ngà svng dèzv́r dakngà pè svng yà:ngò we íe.
43012046	Ngà kaq kv́m we kagǿ ínìgø dø vdòngø v́ldv̀ng mvwàlv́m dvpvt, Ngà nø rvgaq tø̀m svng gálong wv́ngshø̀ng nø dø̀ng dakngà.
43012047	Ngà kàrì táò dá:ngí cv́n mvdøng we kagǿ svng gø Ngàí kà mvngéngò. Kadø íe wani Ngà nø rvgaq svng kàngélv́m dø̀ng dakngà we mø̀í. Rvgaq svng chv́nglv́m dvpvt mv̀ng dø̀ng dakngà.
43012048	Ngà svng èngál nø Ngà kàrì svng vto mvwáshì rì svng kàngéshú tiq gǿ v̄le. Ngàí shø̀nò kà welù:ngíni, tìsi lv̀ngdø̀m ni taq ang svng kàngé daqòe.
43012049	Kadø íe wani Ngà nø Ngà nø:tní shø̀n we mø̀í; Ngà svng dèzv́r dakngà pè Vpèí Ngàí kapà shvngøtlv́m nvng kapà shø̀nlv́m gø, Ngà svng dvkv́mshaq ǿngàe.
43012050	Ang dvkv́mkà nø dvciq lvpat gø̀nshaq í we Ngàí shángòe. Wervtnø Vpèí Ngà svng dèkv́m dø tiqdvchá wa shø̀nò we íe.
43013001	Shvle bóy shini mvpà:ngò vzv̀ng, Yesu nø rvgaq yalòng kèní búng nø Angpè yv́ng svng lolv́m rvtø̀ tuq ráì we sháshìe. Rvgaq tø̀mø vl we Angò rì svng A:ngí shù:ngò nø lv̀ngdø̀m høq angmaq svng shù:ngò we A:ngí akvt dvta:nòe.
43013002	Wedvgvp angmaq nø dørø̀m v́mpà v́mlv́m runge. Yesu svng nvmv́mlv́m nøt nø, Simon angcè Iskariot pè Yuda vdòng taq cá:ngí vzv́ngashaq íe.
43013003	Wekvt Yesu nø, vl we í dv́ngte shvngbe nø Vpèí Ang wur taq vzíshaq í we nvng Ang nø Gvray yv́ngkèní dì daqì nø Gvray yv́ng svngni vtv́nglv́m í we sháshì rvtnø;
43013004	dørø̀m v́mpà v̄m yv́ngkèní tv̀mbúng nø, Ang belaq chutshi nø paqzit tiqdù:ngí Ang vjuq dvchvtshìe.
43013005	A:ngí kung tiqgø̀m taq tì zá:ngò dá:ngí Ang coqcv́nrì hí zv́laò nø Ang dvchvtshì we paqzit dù:ngí shøqāòe.
43013006	Simon Piter yv́ng høqa:tnà kvt wepèí, “Vkàngpèá, ngà hí svng Nàí zv́llv́m èwa ma?” a:lòe.
43013007	Yesuí vtà:ngò nø, “Ngàí kapà wv̀ngò we akvt nàí mèsháò. Iwe tv́n mèpvng nø èshá lú:- ngòe,” a:lòe.
43013008	Piterí Ang svng, “Kadø ínìgø ngà hí nø Nàí zv́l màdvzv́rshø̀ng,” a:lòe. Yesuí ang svng vtà:ngò nø, “Nà svng Ngàí hí mvzv́lnø̀ngnø, Ngà nvng nà nø pà vbamshì lv́m màvl,” a:lòe.
43013009	Simon Piterí Ang svng, “Vkàng pèá, í ni ngà hí wa mø̀í, ngà wur gø, vgo gø èzv́la,” a:lòe.
43013010	Yesuí ang svng, “Góng vzv́lshishaq gǿ nø, hí zv́lshi bø kvt nø góngkøp shèrvme. Namaq dvhø̀ kèní tiq gǿ wa mø̀íni shvngbe nø èshèrnø̀nge,” a:lòe.
43013011	Kadø íe wani Ang kaq nvmv́mlv́m pè svng A:ngí sháòe. Wervt A:ngí, “Namaq dvhø̀ kèní tiq gǿ wa mø̀íni shvngbe nø èshèrnø̀nge,” a:lò we íe.
43013012	Yesuí angmaq hí zv́l bǿà dá:- ngí ang belaq gwashì nø vrá námrung bǿì dá:ngí angmaq svng, “Ngàí namaq svng kapà wáa bǿshà lòng èshánøng ma?
43013013	Namaqí Ngà svng, “Svrapè gø, Vkàngpè gø, èv̄lshàe. Namaqí wedø èvlshà lòng nø vdue. Kadø íe wani Ngà nø wedøni ǿngàe.
43013014	Ngà nø namaq nvkàngpè nvng svra pè ǿngà pèí dv́ng, namaq hí zá:lì nìnø, namaq gø welòng døni hí vzv́lké ràe.
43013015	Pawálv́m wani Ngàí namaq svng wáaì dø namaq gø cv̄nshìlv́m, namaq shvbóng shvmvtshirà Ngàí wáa bǿshà we íe.
43013016	Ngàí kàdøng v̄la:tnìni, vshuq nø angkàng mvdv̀m ring we mø̀í. Dvzv́r gø ang kaq dvzá:rò pè mvdv̀m ring we mø̀í.
43013017	Yadv́ng pv̀n svng namaqí èshánøng nø, ècv̀nnøng nìnø, ìshøt ìgv̀n èlún lóngnønge.
43013018	Namaq shvngbe svng shø̀n we mø̀í. Ngà rvcvngshìshaq rì svng Ngàí shángòe. Iwe Shànshér Kàru taq, ‘Ngà v́mpà vmpè ang híí Ngà svng pèlōnge,’ wa ciq dvhø̄mlv́m rvt íe.
43013019	Wedø í long dvgvp, Ngà nø Kristu ǿngà we svng namaqí kv́mlv́m dvpvt, shini mvbø̀n ra dvgvp namaq svng Ngàí dvtáì we íe.
43013020	Ngàí kàdøng v̄la:tnìni, Ngàí dvzv́rò gǿ svng vtoò gǿí nø Ngà svng nàtong we íe. Ngà svng nàtong gǿí nø Ngà dèzv́r dakngà pè svng vtōò we íe,” a:lòe.
43013021	Yadv́ng pv̀n shø̀n bǿà dá:ngí Yesu nø vtvngshaq nøt dvshà lú:ngì nø, shvkse wáshì sórí, “Ngàí kàdøng v̄la:tnìni, namaq taqkèní tiq gǿí Ngà ènv̄mv̄m bønge,” a:lòe.
43013022	Coqcv́nrì nø, Ang kagǿ svng wa we mvsháò rvtnø dvtiqshi sórí dàjaq kee.
43013023	Wedvgvp Yesu Ang shóngshi we coqcv́n pè nø, Yesu shvnvngø námrunge.
43013024	Wervt Simon Piterí wur vwatshì nø wepè svng, “A:ngí shø̀:nò gǿ kagǿ í we dètáshà, wa røt dvzá: ròe.
43013025	Wepè nø todø Yesu shvnvng námrung nø Ang svng, “Vkàngpèá, kagǿ íe?” a:lòe.
43013026	Yesuí vtà:ngò nø, “Ngàí zidòng yamǿr zønò nø zǿng lóngò gǿ íe,” a:lòe. Wekvt zidòng mǿr zøndv̀ng A:ngí Simon angcè Iskariot pè Yuda svng zíòe.
43013027	Zidòng wemǿr ang tvpshi nø v́m bǿà chàng, ang svng Satan dvchøpmá: mi. Wervtnø Yesuí ang svng, “Nàí wàlv́m èdá:nò lòng bò èwàò,” a:lòe.
43013028	A:ngí pàwá ang kaq yadø a:lò we svng weyv́ngø rung rì tiq gǿí gø mvsháò.
43013029	Yuda nø gv̀msùng yǿng vnù:ngò pè í rvtnø, Yesuí ang svng, “Bóy dvpvt nøngmaq lv́ngdv̀ng pv̀n èwvná:mò,” a:lò pà íe; mø̀íni dvshà rì kaq tiqpv̀npv̀n zí ràe, a:lò pà íe, wa nø tiqmaqí lá:nòe.
43013030	Wervt ang nø zidòng wemǿr v́m dá:ngí chàng búngá:mì. Wedvgvp nø yaqdø̀ng íá:- mì.
43013031	Yuda búngá:mì kvt Yesuí, “Vsvng Angcè pè ngø̀r dvgùng nø akvt kèní dvtan daqòe. Gvray ngø̀r dvgùng gø Ang taqkèní shvring daqòe.
43013032	Gvray ngø̀r dvgùng nø Vsvng Angcè pè taqkèní shvring daqò we í kvtkèní nø, Gvrayí Vsvng Angcè pè svng gø ngø̀r dvgùng shvring daqò nø, akvtni shvringlv́m dá:nòe.
43013033	Cv̀mré rìé, Ngà nø namaq nvng tiq lvngcè wa v̄le. Namaqí Ngà svng èlá lóngshàe. Yuda vsvng rì kaq Ngàí àvlshaq dø tiqdvchá, namaq svng gø akvt wedøni a:líe. Ngà døngvm yv́ng svng namaqí di mèlúnnøng.
43013034	Namaq tiq gǿ nø tiq gǿ nàshòngkénøng, wvng dvkv́mkà angshv́r tiq lòng Ngàí namaq svng zí ráìe. Ngàí namaq svng shù:ngì dø, namaq gø tiq gǿ nø tiq gǿ nàshòng kénø̀ng.
43013035	Namaq tiq gǿ nø tiq gǿ nàshòngkénøng we yalòng taqkèní namaq nø Ngà coqcv́n èínøng we vsvng shvngbeí shá bǿòe,” a:lòe.
43013036	Simon Piterí Ang svng, “Vkàngpèá, Nà nø kayv́ng svng dìlv́m èwa ma?” a:lòe. Yesuí vtá:nò nø, “Ngà døngvm yv́ng svng akvt nàí cv́n mèlú:nò. Iwe mèpvng nø nàí cv́n rà longe,” a:lòe.
43013037	Piterí Ang svng, “Vkàngpèá, kadø í nø akvt Nà svng ngàí cv́n mvlúnò ma? Nà dvpvt gø̀nshaq dvbǿmshilv́m høq gø ngà kvmshø̀nge,” a:lòe.
43013038	Yesuí vtá:nò nø, “Ngà dvpvt nà gø̀nshaq dvbǿm kvmshø̀nge nàyà lá? Ngàí kàdøng nà svng v̄lvtnøng, dv̀nggú shini mvgi dvgvp, nàí Ngà svng vshø̀m kvt èmang lóngngàe,” a:lòe.
43014001	Namaq nøt mèdeshànøngni; Gvray kaq èkv́mnøng, Ngà svng gø èkv́mshà.
43014002	Ngà Vpè chø̀m taq nø, v́lrà gvzà v̄le. Wedø màvl pà í nìnø Ngàí namaq svng vzv̀ng kèní dvtáì ni we íe. Kadø íe wani Ngà nø namaq dvpvt v́lrà dvgǿa nvng longvme.
43014003	Ngà longvm nø namaq dvpvt v́lrà dvgǿ dv́ng bǿngò kvt, Ngà vrá tiq kvt vtv́ng dak nø, Ngà vl yv́ngø namaq gø v́l lúnlv́m dvpvt, Ngàí namaq svng lù daqìe.
43014004	Ngà v̄l yv́ng tuqvm we tvrà lòng nø namaqí èshánønge,” a:lòe.
43014005	Tomaí Ang svng, “Vkàngpèá, Nà kayv́ng svng èdivm we dv́ng nøngmaqí mvsháì nìnø, tvrà nø kadøwa lvsháì ni?” a:lòe.
43014006	Yesuí ang svng, “Ngà nø tvrà nvng dìng lòng nvng gø̀nshaq ǿngàe. Ngà taqkèní wa mø̀í nìnø, Vpè yv́ng svng kagǿí gø dí mvlú:nò.
43014007	Namaqí Ngà svng èshásha rvtnø, Ngà Vpè svng gø èshánønge. Akvt kèní kukaq namaqí Ang svng vsháshaq í nø, yv́ng gø vyv́ngshaq íe,” a:lòe.
43014008	Filipmí Ang svng, “Vkàngpèá, Vpè nøngmaq svng dètānshà, wekvt nø nøngmaq nøt shø̀:- mìe,” a:lòe.
43014009	Yesuí ang svng, “Filipmá, Ngà nø namaq nvng yadv́ngte vlé dø à:lì we, nàí Ngà svng shini mèshángà ma? Ngà svng vyv́ngshaq gǿí nø Vpè svng vyv́ngshaq íe. Nàí kadøwa, ‘Vpè nøngmaq svng dètanshà,’ èwa ma?
43014010	Ngà nø Vpè vdòng taq vl nø, Vpè gø Ngà vdòng taq vl we svng nà mèkv́m ma? Ngàí namaq svng shø̀nò we kàrì nø, Ngà nø:tní shø̀nò we mø̀í, Ngà vdòng taq vl pè Vpèí Ang bv̀nlì wàò we mv̀ng íe.
43014011	Ngà nø Vpè vdòng taq, Vpè gø Ngà vdòng taq v̄le, wv̄ng kà svng èkv́mnøng. Mø̀íni Ngàí wv̀ng bǿngà we vtiqlv́m bv̀nlì rì rvtnø dvbvng Ngà svng èkv́mnøng.
43014012	“Ngàí kàdøng namaq svng v̄la:tnìni, Ngà kaq kv́m gǿ à:ngí nø, Ngàí wv̀ngò bv̀nlì rì wà lú:ngòe. Yamvdv̀m té ring we bv̀nlì gø à:ngí wà lú:ngòe. Pàwálv́m wani Ngà nø Vpè yv́ng svng longvme.
43014013	Vpè nø Angcè pè taqkèní ngø̀r dvgùng lúnlv́m dvpvt, Ngà bø̀ng taqkèní namaqí kapà èrøtnø̀ng nìgø welòng Ngàí wáa daqìe.
43014014	Ngà bø̀ng taqkèní namaqí kapv̀n èrøtnø̀ng nìnø, wepv̀nni Ngàí wáa daqìe.
43014015	Ngà svng namaqí èshòngshà nìnø, Ngà dvkv́m kàrì namaqí ècv̀n lóngnønge.
43014016	Vpèí nøt shvlǿmshú shø̀ngshang tiq gǿ namaq svng zílv́m rvt Ngàí Ang svng røtnalv́m íe. Ang nø namaq nvng dvciq lvpat vl daqe.
43014017	Ang nø dìnglòng Pvlacè íe. Rvgaqí nø Ang svng yv́ng gø mvyà:ngò, shá gø mvsháò rvtnø Ang svng vto mvngu:tnò. Iwe namaqí nø Ang svng èshánønge. Kadø íe wani Ang nø akvt namaq nvng v̄l nø, namaq vdòngø vl daqe.
43014018	Ngàí namaq svng dvrvtcè dø màme ráì; namaq yv́ng svng vrá Ngà døng daknge.
43014019	Tiqlvngcè kèní nø, rvgaqí Ngà svng mèyv̀ng long. Namaqí nø Ngà svng èyv̀ng lóngshàe. Ngà cúnshø̀ng rvtnø namaq gø ècúnshì lóngnønge.
43014020	Weni taq, Vpè vdòng taq nø Ngà vl we, Ngà vdòng taq nø namaq èv̀lnøng we, namaq vdòng taq nø Ngà vl we svng namaqí èshá lóngnønge.
43014021	Ngà dvkv́mkà svng vtoò nø̀ cv̀n gǿ nø, Ngà svng èshòng gǿ íe. Ngà svng èshòng gǿ svng nø, Vpèí gø shù:ngòe. Ngàí gø ang svng shòngò nø, Ngà vdè gø ang svng dvtánshìlv́m íe,” a:lòe.
43014022	(Iskariot pè mø̀í we) Yudaí Ang svng, “Vkàngpèá, kadø í rvt Nà góng nø rvgaq svng màdvtánshishaq nøngmaq svng wa dvtánshìlv́m èwa ma?” a:lòe.
43014023	Yesuí vtá:nò nø, “Ngà svng èshòng gǿ kagǿí gø, Ngà kà svng cv̀n lú:ngòe. Vpèí ang svng shù:ngò nø, Ngàní pè nø wegǿ yv́ng di daqshì nø, ang nvng v̀llv́m íe.
43014024	Ngà svng mèshòng gǿ nø, Ngà kà svng gø mvcv̀n. Namaqí ètánøng we kàrì nø Ngà kèní mø̀í, Ngà svng dèzv́r dakngà pèò kà íe.
43014025	“Yadv́ng pv̀n nø, namaq nvng shini à:lì dvgvp Ngàí dvtá bǿsha.
43014026	Iwe Vpèí Ngà bø̀ng taqkèní dvzv́rlv́m dá:nò we nøt shvlǿmshú Shànshér Pvlàcèí namaq svng shvngbe shèngøtnvtnøng nø, Ngàí namaq svng dvtá bǿsha rì í dv́ngte gø dvdvm rǿn dèzv́rvtnønge.
43014027	Ngàí namaq svng mòngzø̀l long lánga ráìe. Ngà mòngzø̀l lòng namaq svng zí ráìe. Ngàí namaq svng zíì we mòngzø̀l lòng nø rvgaqí zi we mòngzø̀l lòng dø mø̀í. Namaq nøt mè deshànøngni, svre gø mèsèrenøngni.
43014028	Ngàí namaq svng, ‘Ngà nø longvme, wvng kà nvng; vrá namaq yv́ng svng Ngà vtv́ng daknge,’ wvng nø shø̀nkà namaqí ètá bǿsha. Namaqí Ngà svng èshòngshà we í nìnø, Vpè yv́ng svng Ngà longvm rvt namaq dèbunøng ni we íe. Kadø íe wani Vpè nø Ngà mvdv̀m té ringe.
43014029	Wedø í long dvgvp namaq kv́mlv́m rvt, akvt shini mø̀í dvgvp namaq svng Ngàí dvtáì we íe.
43014030	Akvt kèní kukaq Ngà nø namaq svng kà kadv́ngte shǿn màmø. Kadø íe wani rvgaq yalòng øpshúpè nø tuq ráì. Ang nø Ngà mvdv̀m nonggun jòr we nø mø̀í.
43014031	Iwe, Ngà nø Vpè svng shóngshø̀ng nø, A:ngí dèkv́m dø wv̀ngò we svng rvgaqí shálv́m rvt íe. Có, yayv́ng kèní bú:ngì,” a:lòe.
43015001	“Ngà nø Bìmrøng mvdø̀ng ǿngàe. Ngà Vpè nø vshv́ngshú pè íe.
43015002	Ngà vdòng taq caqshi nìgø angshí mvzí we dvgv̀ng í dv́ngte svng A:ngí tu:tnò nø, angshí zí we dvgv̀ng í dv́ngte nø, angshi té zílv́m rvt A:ngí dvshè:ròe.
43015003	Namaq nø Ngàí shø̀nò we Mòngkà rvtnø akvtni èshèrv́mshà.
43015004	Namaq nø Ngà vdòng taq èv̀lnøng; Ngà gø namaq vdòng taq v̀llv́m íe. Angrø̄ng taq mvcaqshi we dvgà:ngí nø angshí zí mvlú:nò dø, namaq gø Ngà vdòng taq v́ldv̀ng mèwànø̀ng kèní nø, angshí mèzí lóngnøng.
43015005	Ngà nø bìmrø̄ng ǿngàe, namaq nø dvgv̀ngrì èínønge. Ngà vdòng taq v̄l nø Ngà gø ang vdòng taq vl we wegǿ mv̀ng nø angshí gvzà zíe. Pàwá wani Ngà taq mècaqshìnø̀ng nìnø namaqí pà gø wá mèlúnnøng.
43015006	Ngà vdòng taq màvl gǿ nø dvgv̀ng dø gur bǿò nø shúngvme. Werì svng mvshù:mò nø svmi svng gur bǿò nø, vkatnvme.
43015007	Namaq nø Ngà vdòng taq v́l dv̀ng èwànø̀ng nø, Ngà kà gø namaq vdòng taq vl kvt kèní nø, namaq èshòngnøng we kapà gø èrøtshìnøng; wekvt namaq svng èzí daqnø̀nge.
43015008	Namaq nø angshí gvzà èzínø̀ng we yalòng kèní Ngà Vpè ngø̀r dvgùng shvring lú:ngòe. Welòng kèní namaq nø Ngà coqcv́n jǿng èínøng we dvtánshì longe.
43015009	“Vpèí Ngà svng èshòng dø, Ngàí gø namaq svng shù:ngìe. Ngà shóngnøt vdòng taq namaq v́ldv̀ng èwànø̀ng.
43015010	Vpè dvkv́mkà Ngàí cv̀nò nø, Ang shóngnøt vdòng taq v̄l dø tiqdvchá, namaq gø Ngà dvkv́mkà cv́n èdøngnøng kvt nø, Ngà shóngnøt vdòng taq v́ldv̀ng èwà lóngnønge.
43015011	Ngà dvbù nøt namaq vdòng taq vl yv́ng kèní namaq dvbùnøt dv̀n zø̀nglv́m dvpvt, Ngàí namaq svng yadv́ng pv̀n dvtá bǿshà we íe.
43015012	Ngàí namaq svng shù:ngì dø, namaq tiq gǿ nø tiq gǿ vshóngké ràe, wvng we yakà nø Ngà dvkv́mkà íe.
43015013	Vsvng tiq gǿ nø ang shóngshì rv̀mnvng dvpvt ang gø̀nshaq dvbǿmshì we yalòng mvdv̀m té ring we shóngnøt nø kagǿ gø̄ màvl.
43015014	Ngàí dvká:mì dv́ngte namaq cv́n èdøngnø̀ng kvtnø, namaq nø Ngà rv̀mnvngrì èínønge.
43015015	Akvt kèní kukaq Ngàí namaq svng vshuq màa:lì. Kadø íe wani vshuqí nø angkà:ngí kapà wàò we mvsháò. Namaq svng nø Ngàí rv̀mnv̄ng, a:lìe. Kadø íe wani Vpè yv́ng kèní Ngàí tángò rì shvngbe, Ngàí namaq svng shá dvzv́r bǿsha.
43015016	Namaqí Ngà svng rècv̀ngshà we mø̀í, Ngàí mv̀ng namaq svng rvcv̀ng bǿshà. Namaq èdinøng nø mvtìn mvbøp we angshí zílvm dvpvt Ngàí namaq svng rvcv̀ng bǿshà we íe. Wekvt namaqí Ngà bø̀ng kèní Vpè svng kapà èrøtnø̀ng nìgø A:ngí namaq svng èzí daqnø̀nge.
43015017	Namaq tiq gǿ nø tiq gǿ vshòngké ràe. Yalòng nø Ngà dvkv́mkà íe.
43015018	“Rvgaqí namaq svng shèngovtnø̀ng kvt nø, namaq svng shini mèshèngōnøng dvgvp, Ngà svng shèngong we svng èshánøng.
43015019	Namaq nø rvgaqò èínøng pa í nìnø, rvgaq nø angò rì svng shóngshi døni namaq svng gø èshòngnøng ni we íe. Inìgø namaq nø rvgaqò rì mèínøng. Ngàí namaq svng rvgaq kèní rvcv̀ng bǿshà rvt, rvgaqí namaq svng shèngonøng we íe.
43015020	‘Vshuq nø angkàng mvdv̀m té ring we mø̀í,’ wvng namaq svng Ngàí vl bǿshà kà svng mèsøngnøng. Angmaqí Ngà svng dv́ng nàrèngnøng nø, namaq svng gø nàrevtnønge. Angmaqí Ngà kà svng cà:nò nìnø, namaq kà svng gø cv̀n lúngòe.
43015021	Inìgø, Ngà svng dèzv́r dakngà pè svng angmaqí mvsháò rvt, Ngà bø̀ng rvtnø yadv́ng pv̀n shvngbe angmaqí namaq svng èwàvtnønge.
43015022	Ngà la mvdøng nø angmaq svng mvshø̀nò pà í nìnø, angmaq nø mvrà zì màvl ni we íe. Akvt nø, angmaq mvrà dangø pà dvpéshìlv́m màv̀lá: mì.
43015023	Ngà kaq shèngong gǿ nø, Vpè svng shvngoshi we íe.
43015024	Kagǿí gø mvwà dá:rò we bv̀nlì Ngàí angmaq dvhø̀ taq mvwv̀ng yv̀ngò pà í nìnø, angmaq nø mvrà màvl ni we íe. Dvdvm vtiqlv́m yadv́ng pv̀n angmaqí yv́ng lún bǿà nìgø, akvt nø Ngà svng gø, Vpè svng gø angmaq shvngōshìe.
43015025	Iwe yalòng nø angmaq Dvrá lega taq vrū yà:ngà we, ‘Mvtú màdáshaq angmaq Ngà svng shvngōshìe,’ wakà dvhø:mò we íe.
43015026	Wedø ínìgø Vpè yv́ng kèní bung daq nø namaq yv́ng svng Ngàí dvzv́ralv́m í we dìnglòng Pvlacè, Nøt shvlǿmshú tuq daq kvt nø, Ngà dvpvt shvkse Ang wáshì daqe.
43015027	Nv̀mlat kèní Ngà nvng tiqdø à:lì rvtnø namaq gø shvkse èwáshì lóngnønge.
43016001	“Ngàí namaq svng yadv́ng pv̀n dvtáì we nø namaq nøt mvtìnlv́m rvt íe.
43016002	Angmaqí namaq svng júrøt chø̀m kèní èlùngnøng nø, èshvtnvtnønge. Namaq svng èshvtnø̀ng rì nø, angmaqí yadø wàì lòng nø Gvray kaq dvzø:mì we íe, wa dvda:mò we rvtø̀ tuq rae.
43016003	Angmaqí nø Vpè svng gø, Ngà svng gø, mèsháshi rvtnø yadv́ng pv̀n wà lú:ngoe.
43016004	Ngàí namaq svng yadv́ng pv̀n dvtáì we nø werì bø̀n long dvgvp Ngàí yarì dang vgám dvtúì rì svng namaqí dvdvm rǿnlv́m dvpvt íe. Yadv́ng pv̀n dang namaq svng nv̀mlat kení mvshø̀nò we gø Ngà nø namaq nvng shini à:lì rvt íe.
43016005	Inìgø akvt Ngà nø, Ngà svng dèzv́r dakngà Pè yv́ng svng longvme. Iwe namaq kagǿí gø, Nà kayv́ng èdivme?’ wa nø Ngà svng lemèrøtshà ni?
43016006	Ngàí namaq svng yadv́ng pv̀n shø̀n bǿngà rvtnø, namaq taq nøt dvshà lòng èzø̀ngv́msha.
43016007	Inìgø, Ngàí namaq svng kàdøng v̄la:tnìni, Ngà døngvm lòng nø namaq dvpvt té shvla we íe. Ngà mvlong kèní nø, nøt shvlǿmshú Ang nø namaq yv́ng svng mvdi daq. Ngà longvm kvt mv̀ng Ang svng Ngàí namaq yv́ng svng dvzv́r dakngòe.
43016008	Ang tuq daq kvtnø, rvgaq tø̀m vsvng kaq A:ngí, mvrà vl dang gø, døngman dang gø, kàngélv́m dang gø, vchaqò nø dvshat lú:ngòe.
43016009	Mvrà vl dang vchaqò lòng nø, angmaq Ngà svng mvkv́m rvtnø íe.
43016010	Døngman dang dvta:nò lòng nø, Vpè yv́ng svng Ngà longvm nø namaqí Ngà svng mèyv̀ng lóngshà rvtnø íe.
43016011	Kàngélv́m dang dvta:nò lòng nø, rvgaq yalòng øpshú dùpè svng kà vrvtshaq íá:mì rvtnø íe.
43016012	Ngàí namaq svng shø̀nlv́m kà nø gvzà vl nìgø akvt nø namaqí vto mèdv́ngnøng.
43016013	Inìgø dìnglòng Pvlacè Ang tuq daq kvt nø, A:ngí namaq svng dìnglòng í dv́ngte taq èshølvtnønge. Ang nø Ang nø:tní mvshø̀n. Iwe A:ngí táò dv́ngte wa shø̀:nò nø, dvgáni ílv́m dv́nshi rì gø A:ngí namaq svng dètá daqnø̀nge.
43016014	Kadø íe wani A:ngí nø Ngà kàrì lá:ngò nø, namaq svng dètá daqnø̀ng yv́ngkèní Ngà ngø̀r dvgùng shvring lú:ngòe.
43016015	Vpè vdá dv́ngte shvngbe nø Ngàò èǿngànge. Wedø í rvtnø, Pvlàcèí nø Ngà kàrì lá:ngò nø namaq svng dètá daqnø̀nge, vl bǿshà we íe.
43016016	“Tv́n tiqlvng kèní nø namaqí Ngà svng mèyv̀ng lóngshà. Tiqlvng mèpvng nø vrá namaqí Ngà svng èyv̀ng lóngshàe,” a:lòe.
43016017	Ang coqcv́nrì tiqmaq vrùng nø, “A:ngí nøngmaq svng, ‘Tv́n tiqlvng kèní nø namaqí Ngà svng mèyv̀ng lóngshà. Tiqlvng mèpvng nø vrá namaqí Ngà svng èyv̀ng lóngshàe,” wa nø; vrá, ‘Vpè yv́ng svng Ngà longvme,’ wa kà nø kadø wa kà í ma?” wae.
43016018	A:ngí, ‘Tv́n tiqlvng kèní,’ wakà nø kadø shø̀nkà í ma? Ang kapà shøn we nøngmaqí mvsháì,” wa vrúng mvnshìe.
43016019	Angmaqí Ang svng røt mvyǿ we svng Yesuí sháò rvtnø, “Ngàí, ‘Tv́n tiqlvng kèní namaqí Ngà svng mèyvng lóngshà. Tiqlvng mèpvng nø vrá Ngà svng èyv̀ng lóngshàe,’ wvng we yakà svng namaq nàrøtkénøng ma?
43016020	Ngàí kàdø̄ng v̄la:tnìni, namaq nø rv̀ngshvng èwànø̀ng nø dèyúrshìnø̀ng ke, rvgaq nø dvbù longe. Namaq nø nøt vtvng dèsha lóngnøng nìgø, namaq nøt dvshàlòng nø dvbùlv́m vpōvme.
43016021	Svmaré nø, angcè gv̀llv́m rvtø̀ vhøm ra kvt puqnøn za weí nøt dvshà we vhǿ:mò nìgø gv̀l bǿò dá:ngí nø, rvgaq tø̀m taq cv̀mré tiq gǿ yv́ngshì daqì rvtnø dvbù weí mvhøt bǿì rì svng à:ngí vná bǿòe.
43016022	Welòng dø namaq gø akvt nøt dvshà we nàhǿmnønge. Iwe namaq svng Ngàí vrá yv̀ng lú:ngì kvt namaq dèbù lóngnønge. Namaq dvbùnøt svng nø kagǿí gø mèlúa bǿnø̀ng.
43016023	Weni taq namaqí Ngà svng røtlv́m tiqkà gø màvlvm. Ngàí kàdø̄ng v̄la:tnìni, Vpè svng namaqí Ngà bø̀ng taqkèní kapà èrøtnø̀ng nìgø, A:ngí namaq svng èzí daqnø̀nge.
43016024	Akvt høq namaq nø Ngà bø̀ng taqkèní tiqpv̀n gø shini mèrøtshìnø̀ng. Erøtshìnøng kvt nø èlún daqnø̀nge. Wekvt namaq nø dvbù nø:tní dv̀n èzø̀ng lóngnø̀nge.
43016025	“Yadv́ng pv̀n nø Ngàí namaq svng kàshvbóng kèní shø̀n bǿngà. Inìgø Ngàí namaq svng kàshvbóng kèní vrá tiq kvt màshǿnshaq, Vpè dang nø dèdè chaqdvp namaq svng dvtálv́m rvtø̀ tuq rae.
43016026	Weni taq namaq nø Ngà bø̀ng taqkèní èrøtshì lóngnønge. Wekvt namaq dvpvt nø Ngàí Vpè svng røt dvbvnglv́m íe, wvng we mø̀í.
43016027	Pawálv́m wani namaq nø Ngà svng èshóngshìnø̀ng nø, Ngà nø Vpè yv́ng kèní dø̀ng dakngà we svng gø èkv́m bǿshà rvtnø, Vpèí namaq svng èshòngnønge.
43016028	Ngà nø Vpè yv́ng kèní dø̀ng dakngà nø, rvgaq tø̀m svng gòng dakngà. Vrá Ngà nø rvgaq kèní rv́lshø̀ng nø Vpè yv́ng svng longvme,” a:lòe.
43016029	Ang coqcv́nrìí, “Eyà:ngò, akvt nø Nàí kàshvbóng kèní mèshø̀:nò, chaqdvp èshø̀:nòe.
43016030	Akvt mv̀ng Nàí nø í dv́ngte shvngbe èsháò we nvng tiq gǿí gø Nà svng røt mvrà we nøngmaqí shá bǿshà. Wervt Nà nø Gvray yv́ng kèní èdì daqi we nøngmaq ká:mìe,” a:lòe.
43016031	Yesuí angmaq svng vtá:nò nø, “Namaq nø akvt wa èkv́mnønge ma?
43016032	Eyv̀ngnøng, namaq nø vdèdè chø̀m svng nàkangv́mnø̀ng nø, Ngà wa ègur ráshà we rvtø̀ tuq rae, akvt ni tuq ráì. Inìgø Vpè nø Ngà nvng tiqdø v̄l rvt, Ngà nø Ngà wa mø̀ǿngà.
43016033	Ngàí namaq svng yadv́ng pv̀n dvtá bǿshà we nø, Ngà vdòng taq mòngzø̀l lòng namaqí lúnlv́m dvpvt íe. Rvgaq tø̀mø nø namaqí dvshà mvhøt lòng nahǿm lóngnø̀nge. Inìgø shaqshaqwa èv̀lnøng, rvgaq svng Ngà jorv́mà,” a:- lòe.
43017001	Yesuí yadv́ng pv̀n shø̀:nò dá:- ngí, muqlàng kaq dvjaq sórí yadø wae. “Vpèá, rvtø̀ nø tuq ráì. Nvcèpè Ngàí Nà ngø̀r dvgùng shvring lúnlv́m dvpvt Nvcèpè ngø̀r dvgùng shèring dakngà.
43017002	Kadø íe wani Nàí Ang svng vzíshaq rì shvngbe svng, dvciq lvpat gø̀nshaq zílv́m dvpvt, Nàí nø vsvng shvngbe mvdv̀m vmíng vkv́ng Ang svng èzí yà:ngà.
43017003	Tiq gǿ wa èí pè Gvray mvdø̀ng Nà svng gø, Nàí dèzv́r daqà we Kristu í pè Yesu svng gø sháò lòng nø, dvciq lvpat gønshaq íe.
43017004	Nàí Ngà svng èzǿngà bv̀nlì Ngàí wá dvdv́ng bǿngà lù:ngí rvgaq tø̀mø Nà ngø̀r dvgùng Ngàí shvring bǿngà.
43017005	Wervtnø Vpèá, rvgaq shini màvl dvgvp Nà nvng tiqdvchá vdá yv̀ngshà we Ngà ngø̀r dvgùng welù:- ngí Nà mv́rdv̀ngø akvt Ngà svng shèring dakngà.
43017006	Nàí rvgaq tø̀m kèní Ngà svng èzǿng bǿngà we vsvng rì kaq Nà bø̀ng Ngàí dvtan bǿngà. Angmaq nø Nàò rì èía we, Nàí Ngà svng èzǿng bǿngà nø, angmaq gø Nà kà svng cv́n døngá:mì.
43017007	Ngà svng èzǿngà rì shvngbe nø, Nà yv́ng kèní í we akvt angmaqí shá bǿà.
43017008	Kadø íe wani Nàí Ngà svng vzíshaq kàrì nø, Ngàí angmaq svng zǿng bǿngà. Angmaqí gø vtoò nø, Ngà nø Nà yv́ngkèní bung dakngà we gø jø̀ngjǿng shá bǿà nø, Nàí Ngà dèzv́r dakngà we svng gø angmaq kv́m bǿì.
43017009	Angmaq dvpvt Ngàí røtnòe; rvgaq tø̀mòri dvpvt nø mvrøtnangò. Nàí Ngà svng vzíshaq rì angmaq dvpvt mv̀ng røtnāngòe. Pàwálv́m wani angmaq nø Nàò ēíae.
43017010	Vrá Ngàò èǿngàng rì shvngbe nø Nàò ni èía nø, Nàò rì gø Ngàò rì ni èǿngānge; Ngàí gø angmaq taqkèní dvgùng shvring we lún bǿngà.
43017011	Akvt kèní Ngà nø rvgaq tø̀mø màv̄lvm. Yarì nø rvgaq tø̀mø vl ra nø, Ngà nø Nà yv́ng svng long longe. Shanshér we Vpèá, Ngàní pè nø tiq lòng íshà dø angmaq gø tiq lòng wa ílv́m rvt, Nàí Ngà svng vzíshaq, Nà jórnònggùn bø̀ng taqkèní angmaq kaq èroqò.
43017012	Ngà nø Nàí Ngà svng èzǿngà rì nvng tiqdø a:lì dvgvp Nàí Ngà svng èzǿnga we Nà bø̀ng taqkèní angmaq svng rok bǿngà. Shànshér Kàru kà dvhø̄mlv́m dvpvt, vmv́nglv́m cèpè ang wa mø̀í nìnø angmaq tiq gǿ gø màmv̄ng dø Ngaí gar bǿngà.
43017013	Akvt Ngà nø Nà yv́ng svng long longe. Rvgaq tø̀mø shini vl dvgvp yadv́ng pv̀n Ngàí shø̀n bǿngà we nø Ngà dvbòng nøt angmaq vdòng taq dv̀nzø̀nglv́m dvpvt íe.
43017014	Nà Mòngkà nø Ngàí angmaq svng zǿng bǿngà. Ngà nø rvgaqò mvǿngà dø tiqdvchá angmaq gø rvgaqò mø̀í rvt, rvgaq nø angmaq svng shvngōshìe.
43017015	Nàí angmaq svng rvgaq tø̀m kèní lùlv́m dvpvt Ngà mvrøt. Mvgvm pè wepè wur taqkèní angmaq svng garlv́m dvpvt mv̀ng røtne.
43017016	Ngà nø rvgaqò mø̀ǿngà dø tiqdvchá, angmaq gø rvgaqò mø̀í.
43017017	Nà dìnglòng kà taqkèní angmaq svng dèshè:rò. Kadø íe wani, Nà Mòngkà nø dìnglòng íe.
43017018	Nàí Ngà rvgaq tø̀m svng dèzv́r dakngà døni, Ngàí gø angmaq kaq rvgaq tø̀m svng dvzv́r bǿngà.
43017019	Angmaq nø dìnglòng dvpvt shànshér dø shvgaq we lúnlv́m rvt, Ngà gø Nà dvpvt shànshér dø shvgakshønge.
43017020	Ya mvdò dvpvt wa Ngàí røtnangò we mø̀í, angmaq kà taqkèní Ngà svng kv́m ra rì dvpvt gø røtnangòe.
43017021	Ngà nø Nàí dèzv́r dakngà we svng rvgaqí kv́mlv́m rvt, angmaq shvngbe nø tiq lòng wa ívm nø; Vpè Nà nø Ngà vdòng taq èv̄l nø, Ngà gø Nà vdòng taq vl dø, angmaq gø Nøngmaq vdòng taq v̀llv́m dvpvt Ngà røtne.
43017022	Vrá, Nøngmaq nø tiq lòng wa íshà dø, angmaq gø tiqlong wa ílv́m rvt, Naí Ngà svng èzǿng yv̀ngà ngø̀r dvgùng nø angmaq svng zǿng bǿngà.
43017023	Ngà svng Naí dèzv́r dakngà we nvng Ngà svng Nàí èshònga dø tiqdvchá, angmaq svng gø wedøni vshóngshaq íwe svng, rvgaqí shálv́m dvpvt Ngà nø angmaq vdòng taq v̄l nø, Nà gø Ngà vdòng taq èvl yv́ngkèní, angmaq nø tiqgóng tiqnøt taq wa kø̀mgø̄m vrv́m vrálv́m rvt Ngà ngø̀r dvgùng angmaq svng zǿngòe.
43017024	Vpèá, Nàí Ngà svng vzíshaq rì angmaqí, Nàí èzǿngà we Ngà ngø̀r dvgùng yv́ng lúnlv́m dvpvt nvng Ngà vl yv́ngø angmaq gø v́l lúnlv́m lòng svng Ngà shònge. Pàwálv́m wani rvgaq angké shini màshvzøngshaq vzv̀ng kèní Nàí Ngà svng èshòngae.
43017025	Døngman pè Vpèá, rvgaqí Nà svng mèshá nìgø, Ngàí Nà svng shánge. Yarìí gø Ngà nø Nàí dèzv́r dakngà we svng shá bǿà.
43017026	Nàí Ngà svng èshòngà we shóngnøt angmaq vdòng taq v̀llv́m dvpvt nvng Ngà gø angmaq vdòng taq v̀llv́m dvpvt, Nà bø̀ng nø Ngàí angmaq svng shá dvzv́r bǿngà. Tv́n gø shá dvzv́rlv́m íe,” wae.
43018001	Kà yadv́ng pv̀n shø̀:nò dá:ngí, Yesu nø Ang coqcv́nrì nvng tiqdø, Kidron vkung kupa svng léshìá:mì nø, Ang nvng coqcv́nrì nø weyv́ng kùlwàng tiq lòng svng gòngá:mì.
43018002	Yesu nvng coqcv́nrì nø kadvgvp màdvgvp weyv́ngø dvkǿmshi dvr we í nø, Ang svng nvmá:mò pè Yudaí gø wezàng sháòe.
43018003	Wekvt Yuda nø, shvrúngshú vjìrì nvng Farisirì taqkèní cìlcè tiqmvdò shø:lò nø angmaq nø cìldvm gø, svmigwìn nvng svmi mvdø̀m gø lá:ngò nø tø̀m ráì.
43018004	Yesu nø, A:ngí kapà vhǿmlv́m írì shvngbe sháshì rvt, tv̀m búng nø angmaq svng, “Namaqí kagǿ èlánø̀nge?” a:lòe.
43018005	Angmaqí Ang svng, “Nazaret pè Yesu láìe,” wa nø vtá:nòe. Yesuí angmaq svng, Ngà ǿngàe,” a:lòe. Ang svng nvmá:mò pè Yuda gø werì nvng tiqdø ripme.
43018006	Yesuí angmaq svng, “Ngà ǿngàe,” vl bǿà kvt, angmaq nø mèpvng lap svng shøtshi sórí vba tø̀m svng vngaqá:mì.
43018007	Vrá tiq kvt A:ngí, “Kagǿ èlánø̀nge?” wa rø:tnò kvt angmaqí rá, “Nazaret pè Yesu láìe,” wae.
43018008	Yesuí vtá:nò nø, “Ngà ǿngàe, lavl bǿshà. Ngà svng èlásha nìnø, yarì nø shèlonøng,” a:lòe.
43018009	Yalòng nø, “Nàí Ngà svng vzíshaq rì angmaq nø tiq gǿ gø màmvngvm,” wa nø A:ngí shø̀:nò kà dvhø̄mlv́m dvpvt íe.
43018010	Wekvt Simon Piter nø, shv̀m tiqka pēshì we, rit shà:lò nø shvrúngshú vgo pè Ang dvzømshú pè svng vtuq bǿà kvt, ang vbàng pa vnà lip cv́nga bǿà. Dvzømshú pè ang bø̀ng nø Malku íe.
43018011	Wedø ínìgø Yesuí Piter svng, “Shv̀m nø ang dø̀nggàng taq èzá:ngò. Vpèí Ngà svng vzíshaq gwìn nø Ngàí mvaqlv́m í ma?” a:lòe.
43018012	Wekvt cìl tiqkíng øpshú pèó ang cìlcè mvdò nvng Yuda vsvng dvzv́rshúrìí Yesu svng ta:pmò nø dù:ngò dá:- ngí,
43018013	Annas yv́ng svng vzv̀ng shøl bǿà. Wepè nø wenǿng taq shvrúngshú vgo wáshìpè Kayafas angkø̀ pè íe.
43018014	Kayafas nø, basha rì tvle nø vsvng tiq gǿ shì lòng té shvlae, wa nø Yuda vsvng rì kaq vra a:pmà pè íe.
43018015	Simon Piter ó coqcv́n dvgá tiq pèí nø Yesu mèpvng cv̀n bǿà. Coqcv́n wepè nø, shvrúngshú vgo pèí sháò we í nø, Yesu nvng tiqdø shvrúngshú vgopè chø̀m gùrpuq svng gòngá:mì.
43018016	Piter mv̀ng nø vngámlap bv́ngkà yv́ng ripmè. Wekvt shvrúngshú vgo pèí sháò we coqcv́n pè búng daqì nø, bv́ngkà vsóngshú chø̀myoré mè svng a:lò nø Piter svng dvgòng lú:ngà.
43018017	Wekvt bv́ngkà vsù:ngò mèí Piter svng, “Nà gø wepè coqcv́n tiq pè mèí ma?” a:lòe. A:ngí, mvǿngà,” a:lòe.
43018018	Weyv́ngø vshuq rì nvng cìlcèrì nø, zø̀ng rvtnø shø̀l svmì wvrshì nø, lǿmshì sórí ripme. Piter gø angmaq nvng rip nø svmi lǿmshìe.
43018019	Welvng nø shvrúngshú vgo pèí, Ang coqcv́nrì nvng A:ngí shvngø: tnò mvshǿl dang Yesu svng rø:tnòe.
43018020	Yesuí ang svng vtá:nò nø, “Ngàí nø rvgaq tø̀m svng dèdè chaqdvp shø̀n bǿngà. Ngàí nø kadvgvp gø Yuda vsvng rì shvngbe dvkǿmshi we júrøt chø̀m taq gø, Noqngø̀m tø̀ngnø taq gø shvngøtshaq íe; mvyø̀:ní tiqpv̀n gø Ngàí mvshø̀nò.
43018021	Ngà svng pàwá èrøtnàe? Ngàí kapà shø̀nò we táa:pmà rì svng èrø:tnò lè. Ngàí shø̀nò rì shvngbe angmaqí sháòe,” a:lòe.
43018022	A:ngí yakà shø̀n bǿà kvt, shvnvngø rip we cìlcè tiq pèí Yesu svng mv́r vpaqò nø, “Shvrúngshú vgo pè svng Nà yadø vtv́nshi daq ma?” a:- lòe.
43018023	Yesuí ang svng, “Ngàí shǿn vléngònøng nø vléngò kà nàchakngà, shǿn vdu we kà shø̀nònøng nø pàwá Ngà svng nàpakngàe?” a:lòe.
43018024	Wekvt Annasí Ang nø wedø vdóngshaq, shvrúngshú vgo pè Kayafas yv́ng svng shøl dvzv́r bǿà.
43018025	Simon Piter nø wedøni rip nø svmi lǿmshi ke, angmaqí ang svng, “Nà gø Ang coqcv́nrì kèní tiq gǿ èí we mø̀í ma?” a:lòe. Ang māshì nø, “Ngà mvǿngà,” wae.
43018026	Piterí vnà sv́ng dárà pè ang rì angyang í we shvrúngshú vgo pè vshuq tiq gǿí ang svng, Kulwàng yv́ngø Ang nvng èv̀lshi dvgvp nà svng ngàí yv̀ng dv́rà we mø̀í ma?” a:lòe.
43018027	Wervt vrá tiq kvt Piter māshìe; wela:ngí dv̀nggú gì daqì.
43018028	Wekvt angmaqí Yesu svng Kayafas yv́ngkèní Gamzø kàciq rvtrà tø̀ngnø yv́ng svng shøla:tnà. Welvng nø sháng mvgágá íe. Iwe Yuda vsvng rì nø, mvshér dvzv́r we màhǿmshaq Shvle bóy v́mpà v́m lúnlv́m dvpvt, Gàmzø kàciq rvtrà tø̀ngnø svng mvzv́ngshì.
43018029	Wervt Pilat nø angmaq yv́ng svng léshi daqì nø, "Vsv̀ng yapè svng namaqí pà shvràlv́m v̄le ma?” wa rø:tnòe.
43018030	Angmaqí vtá:nò nø, “Vsvng yapè nø màshvla we mvwàò nìnø, nøngmaqí nà svng màtvleì,” a:lòe.
43018031	Pilatní angmaq svng, “Namaqí Ang svng èshølnø̀ng nø namaq dvrá vl dø Ang svng kà èngēshi bǿnø̀ng,” a:lòe. Yuda vsvng rìí ang svng, “Nøngmaq nø kagǿ svng gø shvtlv́m dvrá màvl,” a:lòe.
43018032	Yalòng nø Yesuí, Ang nø kadøwa shìlv́m í we, angmaq svng shø̀na:pmà tvrà dvhø̄mlv́m dvpvt íe.
43018033	Wekvt Pilat nø vrá tiq kvt Gàmzø kàciq rvt rà tø̀ngnø vdòng svng gòngá:mì dá:ngí, Yesu svng goa: tnà nø Ang svng, “Nà nø Yuda vsvng rì Koqkv́m èí ma?” wa rø:tnòe.
43018034	Yesuí vtá:nò nø, “Yakà nø nà nø:tní èshø̀:nò we í ma? Mø̀íni vsà:- ngí Ngà dang nà svng dètá we í ma?” a:lòe.
43018035	Pilatní vtá:nò nø, “Ngà nø Yuda vsvng ǿngàe ma? Nà dvci cèrì nvng shvrúngshú vjìrìí Nà shvtlv́m Ngà svng tèle bǿì we íe. Nàí kapà èwàa: pmà ma?” a:lòe.
43018036	Yesuí vtá:- nò nø, “Ngà móngdàn nø rvgaq yalòng taq mø̀í; Ngà móngdàn nø rvgaq yalòng taq la í nìnø, Ngà nø Yuda vsvng rì wur taq màtvlelv́m rvt ngà dvzv́rrìí mvzàn wà lú:ngò ni we íe. Iwe Ngà móngdàn nø rvgaq yalòng taq mø̀í,” a:lòe.
43018037	Wervtnø Pilatní Ang svng, “Wedø íni Nà nø koqkv́m ni èí ma?” a:lòe. Yesuí vtá:nò nø, ‘Nàí èshø̀:nò døni Ngà nø koqkv́m ǿngàe. Yalòng rvtnø ni Ngà svng ègv̀l dakngà nø dìnglòng dvpvt shvkse wáshìlv́m rvt Ngà nø rvgaq tø̀m svng gòng dakngà. Dìnglòng lap kaq wáshì rì kagǿ gø Ngà kà tae,” a:lòe.
43018038	Pilatní Ang svng, “Dìnglòng, èwalòng nø pà íe?” wa rø:tnò dá:ngí ang rá Yuda vsvng rì yv́ng svng léshìá: mì nø, “Yapè taq ngàí pà mvrà gø lá mvlúnò.
43018039	Iwe Shvle bóy rvtø̀ taq ngàí namaq svng tiq gǿ shvlángālv́m vtóng èv́lanøng dø ngàí namaq svng Yuda vsvng rì Koqkv́m yapè shvlángàì we svng èshòngnøng ma?” a:lòe.
43018040	Wekvt angmaq vrá tiq kvt vkiq nø, “Yapè nø mø̀í, Baraba mv̀ng shèlángasha,” a:lòe. Baraba nø tø̄lv́mshú tiq pè íe.
43019001	Wervtnø Pilatní Yesu svng shv́l dv̀ng vdip dvzá:ròe.
43019002	Cilce rìí gø, bv̀nghǿ vmō za:tnò nø Ang vgo taq shvmōò sórí shvmoq belaq yvnggúng tiq dùng Ang svng dvgwaòe.
43019003	Angmaqí, Yuda vsvng rì Koqkv́m pèá, gǿngzø̀l leq v̄l dvr, a:lò nø Ang svng mvwa vpaqòe.
43019004	Wekvt Pilat vrá tiq kvt léshìá:mì nø Yuda vsvng rì svng, “Eyv̀ngnøng, Yapè taq ngàí pà mvrà gø gún mvlú:nò we namaqí shálv́m rvt, Ang nø namaq yv́ng svng ngàí shøl dakngòe,” a:lòe.
43019005	Wekvt Yesu nø bv̀nghǿ vmō shvmōshaq, shvmoq belaq gø dvgwashaq léshì dvzv́r daqà nø, Pilatní angmaq svng, “Vsv̀ng yapè svng èyv̀ngnøng!” a:- lòe.
43019006	Shvrúngshú vjìrì nvng cìlcèrìí Ang svng yv̀ng bǿà chang angmaq vkiq lú:ngì nø, “Nàtaqò, nàtaqò,” wae. Iwe Pilatní angmaq svng, “Namaqí lè Ang svng èshv̀lnøng nø nàtaq bǿnø̀ng. Ngàí nø Ang taq pàmvrà gø gún mvlúnò,” a:lòe.
43019007	Yuda vsvng rìí ang svng vtá:nò nø, “Nøngmaq dvrá tiq lòng èv́lāìe. Ang nø Ang vdè svng Gvray Angcè pè v̄lshì rvtnø, dvrá welòng cv̀n nø Ang shí ràe,” a:lòe.
43019008	Pilatní yakà tá bǿà kvt téwa svre lú:ngì nø,
43019009	Gamzø̀ kàciq rvtrà tø̀ngnø vdòng svng vrá tiq kvt gòngá:mì nø Yesu svng, “Nà nø kayv́ng kèní èíe ma?” wa rø:tnòe. Inìgø Yesuí ang svng tiqkà gø màtá: nò.
43019010	Wervtnø Pilatní Ang svng, “Ngà svng Nàí kà mènàtv́nà ma? Yalà, Nà svng shvlànglv́m vmíng gø, Nà svng vtaqlv́m vmíng gø ngà vl we Nàí mèshánga ma?” a:lòe.
43019011	Yesuí ang svng vtá:nò nø, “Taqlap kèní èzí daqì we mø̀í nìnø, Ngà mvdv̀m nà nø pà vmíng vkv́ng gø mèvl. Wervtnø Ngà svng ètvp nø nà svng tèleng bǿngà pè mv̀ng mvrà té teē,” a:- lòe.
43019012	Yakà rvtnø Pilatní Ang svng shvlànglv́m mvtú láòe. Inìgø Yuda vsvng rì vkiq mvnshì nø, “Yapè svng nàí shèlà:ngò nìnø, nà nø Kesar rv̀mnvng mèí; vdè svng koqkv́m í dvzv́rshì we kagǿ gø Kesar dani pè svng poshú íe,” a:lòe.
43019013	Pilatní kà yarì tá bǿà rvt, Yesu svng shvlé daqà nø, Hebru kàí Gabbata, tǿò we Lóng pvlū tø̀m, kàngé rúngtv̀ng taq runge.
43019014	Wedvgvp nø Shvlebóy dvgǿshìlv́m angni í nø, tvné vyáng rvwè í ráì. Wekvt à:ngí Yuda vsvng rì kaq, “Eyv̀ngnøng, namaq Koqkv́mpè,” a:- lòe.
43019015	Wekvt rá angmaq vkiq lú:- ngì nø, “Esha:tnò, èsha:tnò, Ang svng nàtaqò,” wae. Pilatní angmaq svng, “Namaq Koqkv́mpè svng ngàí vtakngònøng ma?” a:lòe. Shvrúngshúrìí vtá:nò nø, “Kesar dani pè wa mø̀í nìnø dvgá koqkv́m mèv́lāì,” a:- lòe.
43019016	Wervtnø Pilatni, Yesu nø wurgáng taq vtaqlv́m, angmaq svng tvle bǿà.
43019017	Weyv́ng kèní angmaqí Yesu svng shv̀l bǿà. Wekvt Yesu nø Ang wurgáng tø̀ng Ang baqshì taqsórí, Vgō sharø zàng, a:lò yv́ng svng búngá:mì. Wezàng nø Hebru kàí, Golgota, tǿòe.
43019018	Weyv́ngø Ang svng angmaqí vtaqò nø, dvgá vní gǿ gø Ang nvng tiqdø talap tagǿ, Yesu nø dvhø̀ø vtaqòe.
43019019	Pilatní rugø̀m tiq gø̀m taq, YUDA VSVNG RÌ KOQKV́M, NAZARET PÈ YESU, wa vruò nø wurgang taq dvcaqòe.
43019020	Rugø̀m wegø̀m taq nø Hebru kàí gø, Latin kàí gø, Heleni kàí gø vrūshaq í rvtnø, Yuda vsvng mvmeí røòe. Kadø íe wani Yesu svng vtaqò zang nø wamà nvng tvp íe.
43019021	Wervtnø Yuda shvrúngshú vjìrìí Pilat svng, “Yuda vsvng rì Koqkv́mpè,” wa nø mènarūni; ‘Ngà nø Yuda vsvng rì Koqkv́mpè ǿngàe wa, Ang shǿnshíe’ wa nø mv̀ng nàruò,” a:- lòe.
43019022	Pilatní vtá:nò nø, "Ngàí kadø vrongònø̀ng nø wedø ídv̀ng wae,” a:-lòe.
43019023	Cìlcèrìí Yesu svng vtaq bǿà dá:ngí, Ang mvdv̀m bèlaq rì lushi nø vbi wál wádv̀ng, cìlcèrì tapè tawál vwalshìe. Vdòng belaq dùng gø íwe, wedùng nø taqmvtú kèní be høq dvpuq màdá raq yà:ngà we í dá:rì.
43019024	Wedø í rvtnø angmaq vrùng nø, “Laq mvdi:ngì; yadùng kagǿ vpvtlv́m í we shvwøn dóì,” wae. Yalòng nø Shànshér Kàru taq, “Ngà belaq rì nø angmaq vwālshì bǿì. Ngà bèlaq dùng dvpvt gø angmaq shvwøn doshì bǿì,” wa nø shøn yà:ngà kà dvhø̄mlv́m dvpvt íe. Wervtnø cìlcèrìí wedø wàò we íe.
43019025	Yesu Ang wurgáng shvnvngø angmè gø, angmè ang nvm mè Klopa ang chø̀mmè Mari gø, Makdala Mari gø ripme.
43019026	Yesuí angmè nvng Ang shóngshi we coqcv́n pè nø shvnvng yv́ng rip we yv̀ng bǿà kvt, A:ngí angmè svng, “Svmaré mèá, èyà:ngò, nvcèpè,” a:lòe.
43019027	Wedá:- ngí A:ngí coqcv́n wepè svng, “Eyà: ngò, nvmè,” a:lòe. Wervtø̀ kèní Mari svng nø coqcv́n wepèí, ang chø̀m svng shøl bǿà.
43019028	Yesuí bv̀nlì shvngbe wá dv́ng bǿà we svng sháshi rvtnø, Shànshér Kàru kàri dvgø̄mlv́m dvpvt, “Ngà tì bále,” wae.
43019029	Weyv́ng nø mvcattì dv̀n zvng we chúng tiqchv̀ng runge. Wervtnø angmaqí Husop tvmùm taq mvcattì vzønshaq tìrvmøt tiqpù dvcaqò dá:ngí, Ang nònggøp svng shvmø̄:ròe.
43019030	Yesuí mvcattì welòng aq bǿà kvt, “Dv́ng bǿngà,” wa nø, Ang vgo køt vngǿm nø, Ang shaq dvtná:mì.
43019031	Weni nø pungwà ni í nø, mèpvng ni nø Narni íe. Yuda vsvng rìò Narni nø shànshér we angni í rvt wurgang taq màchúng dø, hí giqò nø vnàng rì kalv́m dvpvt Yuda vsvng rìí Pilat svng rø:tnòe.
43019032	Wervtnø cìlcèrì di ráì nø, Yesu nvng tiqdø vtaqò we nvmlat pè nvng wápè hírì giqòe.
43019033	Iwe Yesu yv́ng tuq ráì nìnø, Ang nø to shi dá:rì we angmaqí yv̀ng bǿà rvt, Ang hí nø mvgiqò.
43019034	Iwe, cìlcè tiq pèí nø mvngjø:ngí Ang svràm pa yaq bǿà nìnø, shvwi nvng tìshø̀l chàng vyǿ daqì.
43019035	Namaq gø kv́mlv́m dvpvt, yarì yv̀ng yà:ngà pèí shvkse wàòe; ang shvksekà nø dìnge. Vrá, à:ngí shø̀:nò rì dìng we gø à:ngí sháòe.
43019036	Yadv́ng pv̀n íá:mì long nø, Shànshér Kàru taq, “Ang sharø tiq tancè gø mvgiqvm,” wakà dvhø̄mlv́m dvpvt íe.
43019037	Vrá Shànshér Kàru dvgá tiq ciq taq gø, “Angmaqí yaq bǿà pè svng angmaqí yv̀ng lu:ngòe,” wae.
43019038	Yadv́ng pv̀n mèpvng, Yuda vsvng kaq svre rvt mvyø̀ncèí Yesu coqcv́n wáshì we, Arimatia pè Yosep nø, Yesu vnàng rvdalv́m rvt Pilat svng røtshìe. Pilatní vmíng zí bǿà kvt, ang di nø Yesu vnàng kaòe.
43019039	Vzv̀ng tiq kvt Yesu yv́ng yaq dø̀:ngí di ráì pè Nikodimu gø, muraci nvng vjoci vshú we tvné vshø̀mcé joy dv́ngte lá:ngò nø dì ráì.
43019040	Wekvt angníí Yesu vnàng lùò nø, Yuda vsvng rì kǿmshi vtóng vl dø, ngórcì nvng laqtu:ní dø:pmoe.
43019041	Yesu svng vtaqò zàng taq nø kùlwàng tiq lòng vl we; kùlwàng welòng taq rá vsvng tiq gǿ gø shini mvkǿ:mò we lóngdùng dvgv̀mshv́r tiq lòng v̄le.
43019042	Weni nø, Yuda vsvng rì dvgǿshìlv́m angni í rvt, lóngdùng dvgv̀m lòng gø we shvnvngø ni í nø, angmaqí weyv́ngø Yesu svng vyà:lòe.
43020001	Wenár nvmlat ni taq, shini mvgá dvgvp, Makdala Mari nø lóngdùng dvgv̀m yv́ng svng sháng mvgágá dìá:mì kvt, dvgv̀m shø̄ lóng gø̀m vlúshaq í da we svng yv̀ng bǿà.
43020002	Wervt ang kvlv̀ngá:mì nø, Simon Piter nvng Yesu shóngshi we coqcv́n pè yv́ng svng tuq ráì nø, “Dvgv̀m kèní angmaqí Vkàngpè svng lùa:pmà, kayv́ng gv̀la:pmà we nøngmaqí mvsháì, wa angni lvngà svng dvtáòe.
43020003	Wervt Piter nvng coqcv́n wepè bungá:mì nø dvgv̀m svng dìá:mì.
43020004	Angní lvngà tiqdø kvlv̀ngá:mì we, coqcv́n wepèí Piter svng dvjunke bǿà nø, dvgv̀m yv́ng ang vzv̀ng tuqá:mì.
43020005	Ang ngúshì nø dvjaqò nìnø, laqtūnri wa vyálshì we yà:ngòe. Inìgø vdòng rv́m svng nø ang mvgòng.
43020006	Simon Piter nø ang mèpvng tuq ráì kvt lóngdùng dvgv̀m vdòng svng gòngá:mì. Wekvt laqtūnri wa vyálshì da we nvng,
43020007	Yesu vgo møqò we paqzit dung gø, laqtun rì nvng tiqyv́ngø mø̀í dø, rvdulshaq shènv̀ng zin we svng à:ngí yà:ngòe.
43020008	Dvgv̀m svng vzv̀ng tuq bǿì we coqcv́n wepè gø gòngá:mì nø yv̀ng bǿà rvt kv́m bǿi.
43020009	Inìgø Yesu nø shiyv́ng kèní vrá zun ràe, wa we Shànshér Kàru kà svng angní lvngàí shini mvrà:lò.
43020010	Wekvt coqcv́n wepèní nø chø̀m svng loá:mì.
43020011	Mari nø lóngdùng dvgv̀m vdàm lapmø rip nø ngøe. Ang wedø ngø sórí ngúshì nø dvgv̀m vdòng svng dvjaqò nìnø,
43020012	Yesu vnàng vyàla:pmà yv́ngø, belaq mùng gwashì we muqlàng dvzv́r vnígǿ nø, vgo lap tiq gǿ, hí lap tiq gǿ rung we svng yà:ngòe.
43020013	Wegǿ níí ang svng, “Svmaré mèá, pàwá èngøe?” a:lòe. A:ngí angni svng, “Ngà Vkàngpè angmaqí baqò nø kayv́ng gv̀la:pmà we mvshángò rvt ngønge,” a:lòe.
43020014	Wedø shø̀n dá:ngí ang lv́mposhì nìnø, Yesu weyv́ng rip we svng yv̀ng bǿà. Inìgø Yesu í we svng màmvshá: lò.
43020015	Yesuí, “Svmaré mèá, pàwá èngøe? Nàí kagǿ svng èláòe?” a:- lòe. Marií wepè nø kùlwàng vsòngpè íe lá:nò nø Ang svng, “Vshaq pèá, nàí Ang svng èbaqa:pmà nìnø, kayv́ng nàyàla:pmà we dètángà, ngàí baqlv́m íe,” a:lòe.
43020016	Yesuí ang svng, “Maria,” a:lòe. Ang lv́mposhi taqsórí Hebru kaí Ang svng, “Raboni,” a:lòe. Yakà nø, Svra pè, wa kà íe.
43020017	Yesuí ang svng, “Ngà svng mèzø̀mànøng; kadø íe wani Ngà nø Vpè yv́ng svng shini màrvlv́ngshaq ǿngàe. Iwe Ngà vnvmri svng èdivm nø angmaq svng, ‘Ngà nø, Ngà Vpè nvng namaq Angpè, Ngà Gvray nvng namaq Gvray yv́ng svng rvlv̀ngvme wae,’ èvlá:mò,” a:lòe.
43020018	Makdala Mari di ráì nø coqcv́nrì svng, Vkàngpè svng ngàí yv̀ng bǿngà, a:lòe. Vrá, A:ngí ang svng vl dá:ràrì shvngbe dvtáòe.
43020019	Nar nv̀mlat ni weni dørø̀m taq, coqcv́nrì nø Yuda vsvng rì kaq svre rvtnø bv́ngkà kvlaqshi nø vl dvgvp, Yesu nø angmaq dvhø̀ø̄ zvng rip ráì nø, “Mòngzø̀l lòng leq lúnnøng,” a:- lòe.
43020020	A:ngí wedø a:lò dá:ngí, angmaq svng Ang wur nvng Ang svràm pa dvtanshìe. Wervtnø coqcv́nrì nø Vkàngpè svng yv́ng lún bǿà rvt gvzà dvbù lú:ngì.
43020021	Yesuí rá angmaq svng, “Mòngzø̀l lòng leq lúnnøng; Vpèí Ngà svng dèzv́r dakngà dø, Ngàí gø namaq svng dvzárìe,” a:lòe.
43020022	A:ngí wedø a:lò dá:ngí, angmaq svng shaqí vhe:rò nø Shànshér Pvlacè nàtōnø̀ng.
43020023	Namaqí kagǿ svng mvrà èchutnanø̀ng nìnø, ang mvrà nø vchutshaq ívme. Namaqí kagǿ mvrà mèzaa nø̀ng nìnø, wegǿ mvrà nø v́ldv̀ng wae,” a:lòe.
43020024	Iwe Yesu weyv́ng di ráì dvgvp, tiqcé vní pè taqkèní Didimu tǿo we Toma nø angmaq nvng tiqdø màvl.
43020025	Wervtnø dvgá coqcv́nrìí ang kaq, “Vkàngpè svng nøngmaqí yv̀ng bǿshà,” a:lòe. A:ngí angmaq svng, “Ang wur taq shv̀mshi dv̄mmá yv̀ngò nø, dvmmá taq ngà wurhàm màrvzǿngshøng dv́ngte, Ang svràmpa dvmmá vdòng svng ngà wu:ri màmvnokngò dv́ngte nø, kadø ínìgø ngà mvkv́m,” a:lòe.
43020026	Tiqnár mèpvng, coqcv́nrì nø chø̀m vdòngø vrá mvngushi ke, Toma gø vbáè. Bv́ngkà gø kvlaqshaq yv́ngø, Yesu nø angmaq dvhø̀ø zvng rip ráì nø, “'Mòngzø̀l lòng leq lúnnøng,” a:lòe.
43020027	Wekvt Yesuí Toma svng, “Nà wurhàm èzúshi ra nø, Ngà wur svng èshupmà. Vrá nà wur èzúshi ra nø, Ngà svràmpa mènokngà, màkv́m mèwáshìni, èkv́m,” a:lòe.
43020028	Tomaí vtá:nò nø, “Ngà Vkàngpè nvng Ngà Gvrayé,” a:lòe.
43020029	Wervtnø Yesuí, “Nàí nø Ngà svng èyv̀ng bǿngà rvtnø wa èkv́me ma? Mvyà:ngò nìgø kv́mrì angmaq nø ìshøt igvn v̄le,” a:lòe.
43020030	Ang coqcv́nrì negv̀mø Yesuí wà yà:ngà we shálv́m mvshv́lpvrá dvgá dø mvme pv̀n kàru yabok taq màrushaq rì v̄le.
43020031	Iwe Yesu nø Gvray Angcè pè Kristu wepè ni í we svng namaq kv́m lúnlv́m rvt nvng èkv́mnø̀ng yv́ng kèní Ang bø̀ng vdòng taq namaqí gø̀nshaq lúnlv́m dvpvt yadv́ng pv̀n vrūaì we íe.
43021001	Yadv́ng pv̀n mèpvng Yesu nø, Tiberia tìnúng yv́ng coqcv́nrì svng vrá tiq kvt dvtánshìe. Dvtánshì lòng nø yadø íe.
43021002	Simon Piter nvng Didimu tǿò pè Toma nvng Galili móng Kana rvwá pè Nataniel nvng Zebedi angcè pèní nvng Ang coqcv́n dvgá vní pè gø tiqdø v̄l ke,
43021003	Simon Piterí angmaq svng, “Ngà nø ngā gøpkengvme,” a:lòe. Angmaqí ang svng, “Nøngmaq lvngà gø nà nvng dìlv́m íe,” a:lòe. Angmaq nø kùngshí taq zv́ngshìá:mì. Weyaq nø angmaqí pàgø gøp mvlú:nò.
43021004	Gá daqì dvgvp, Yesu nø tì vdàm pa ripme. Inìgø coqcv́nrìí nø Yesu í we màmvshá:lò.
43021005	Wekvt Yesuí angmaq svng, “Cv̀mré rìé, ngā tvp mèlúnnøng ma?” a:lòe. Angmaqí, “Mvlú:nì,” wa vtá:nòe.
43021006	Wekvt A:ngí angmaq svng, “Kungshi vbàng pa svng shǿmgún dègupnø̀ng, wekvt ngā èlún daqnø̀nge,” a:lòe. Angmaqí shǿmgún dvgup bǿà nìnø, shv́l gø mvdá:ngò høq ngā gvzà lún bǿà.
43021007	Wekvt Yesu shóngshi we coqcv́n pèí Piter svng, “Vkàngpè lvínì,” a:lòe. Wekvt Simon Piterí, Vkàngpè í we tá bǿà chang, ang góngsér írvt, ang mvdv̀m bèlaqí dvchvtshi nø, tìnúng vdòng svng dvgupshìá:mì.
43021008	Coqcv́n wápèla nø, ngā dv̀n í we shømgún shà:lo sórí, kùngshícè taq rvpshia:tni. Kadø íe wani angmaq nø tìrin kèní gvzà màsar, tvné vníyá rvdùng dv́ngte wa íe.
43021009	Vdàm svng angmaq kvngshì lú:ngì kvt, weyv́ngø shø̀l svmi taq, ngā gø, zidòng gø dvgángshaq v̄l da we angmaqí yà:ngòe.
43021010	Yesuí angmaq svng, “Namaqí akvt ègøp bǿshà ngā taqkèní tiq gola èluvtnøng,” a:lòe.
43021011	Wekvt Simon Piter nø kùngshí svng zv́ngshiá:mì nø, ngākàng tiqya pungwàcé vshøm go dv̀n vdeq we, shømgún long vdàm kaq shvla:tnà. Ngā wedv́ngte luq nìgø, shømgún lòng nø mvdíng.
43021012	Yesuí angmaq svng, “Sháng v́mpà èv́m ránø̀ng,” a:lòe. Ang nø Vkàngpè í we sháò rvtnø, coqcv́nrì tiq gǿí gø, ‘Nà nø kagǿ èíe?’ wa nø røt mvkā:mò.
43021013	Wekvt Yesuí zidòng nvng ngā lùò nø̀ angmaq svng zíòe.
43021014	Yalòng nø Yesu shìyv́ng kèní zun lú:ngì mèpvng, coqcv́nrì svng Ang dvtanshì we vshø̀m kvt wakvt íe.
43021015	Angmaq sháng v́mpà v́m bǿì dá:ngí, Yesuí Simon Piter svng, “Yohan angcè Simoná, yarì mvdv̀mø té Ngà svng nà èshóngshìe ma?” a:lòe. A:ngí ang svng, “Ie, Vkàngpèá, ngàí Nà svng shòng we Nàí èshángae,” a:lòe. A:ngí ang svng, “Ngà vyv̀ngrì shèv́māngà,” a:lòe.
43021016	Mèpvng vrá tiq kvt Yesuí ang svng, “Yohan angcè Simoná, Ngà svng nà èshóngshìe ma?” a:lòe. A:ngí Ang svng, “Ie, Vkàng pèá, ngàí Nà svng shòng we Nàí èshángàè,” a:lòe. Yesuí ang svng, “Ngà vyv̀ngcèrì èrokngāngà,” a:lòe.
43021017	Vshø̀m kvt wakvt Yesuí ang svng, “Yohan angcè Simoná, Ngà svng nàí èshònga ma?” a:lòe. Yesuí ang svng vshø̀m kvt wa kvt, “Ngà svng nàí èshòngà ma?” a:lò rvtnø Piter nøt dvshà lú:ngì nø Ang svng, “Vkàngpèá, í dv́ngte shvngbe Nàí èsháoe, Ngàí Nà svng shòng we nø Nàí èshángàe,” a:lòe. Yesuí ang svng, “Ngà vyv̀ngrì shèv́mangà.
43021018	Ngàí nà svng kàdøng v̄lvtnøng, nà gùchàngré èí dvgvp nø, nà nø nà wa juqnv́m ènv́mshì nø, kayv́ng di mèyǿ nìnø weyv́ng dí èlú:nòe. Iwe nà cèrǿng ra dvgvp nø, nà wur nàgàng nø, vsà:ngí nà svng juqnv́m ènv́mavt nø, nà di mèmèyǿ yv́ng svng èshøl bøe,” a:lòe.
43021019	(A:ngí yadø shø̀:nò we nø, Piter nø kadødø shì weí Gvray ngø̀r dvgùng shvring lúnlv́m í we gø̀mla dvta:nò kà íe.)Yakà shø̀n bǿà dá:ngí Yesuí ang svng, “Ngà mèpvng ècv̀n ra,” a:lòe.
43021020	Piter lv́mposhì nìnø, cáyaq dørøm vmpà vm dvga:pmí Yesu pøtpúm svng dø̀mkùng námshì sórí, “Vkàngpèá, Nà svng ènv̄mv̄m pè nø kagǿ íe ma? wa rø:tnò pè Yesu shóngshi we coqcv́n pèí cv̀na:tnà we svng yà:ngòe.
43021021	Piterí ang svng yv̀ng bǿà nìnø à:ngí Yesu svng, “Vkàngpèá, yapè nà, kadø í long ma?” a:lòe.
43021022	Yesuí ang svng, “Ang svng nø Ngà døng dak ni høq la v́l dvzv́r mvyǿngnø̀ng gø, nà pà shǿnrà vl ma? Nà mv̀ng nø Ngà mèpvng ècv̀n ra,” a:lòe.
43021023	Weyv́ng kèní, coqcv́n wepè nø mvshìlong, wakà yalòng nø, vnvm vchvng rì dvhø̀ø shv̀ngá:mì. Iwe Yesuí nø wepè svng, ang nø mvshì long, nø màa:lò. “Ang svng nø Ngà døng dak ni høq la v́l dvzv́r mvyǿng nønggø, nà pa shǿnrà vl ma?” mv̀ng a:lò we íe.
43021024	Yadv́ng pv̀n dvpvt shvkse wáshì nø vruò pè nø, coqcv́n yapè ni íe. Ang shvksekà nø dìng we svng nøngmaqí sháìe.
43021025	Yesuí wà yà:ngà we dvgá gø mvme pv̀n v̄le. Iwe we rì mvti mvni shvngbe la nàruò nìnø, nàruò we kàrurì nø rvgaq yalòng taq gø damvcv́ngni, wvng dvdv̄mòe.
44001001	-
44001002	Tiopiluá, Yesuí rvhiqshaq í we dvzv́rrì svng Shànshér Pvlàcè taqkení dvkv́mkà zí bǿà dá:ngí, Ang svng vbun bǿà ni høq, A:ngí wàò nø shvngøt pà:ngò we mvshǿlrì shvngbe nø, kàru nvmlat bok taq ngàí vrong bǿngà.
44001003	Yesu dvshàá:mì mèpvng, Ang nø cúnshì dìng we zangkwè mvme pvn kèní dvzv́rrì svng dvtánshie. Angmaq svng Gvray móngdàn dang shø:nò sórí vbìcé ni høq dvtán mvnshìe.
44001004	Tiqkvt nø angmaq v́mpà vm nø dvkǿmshi dvgvp, Yesuí angmaq svng Yerusalem kèní mvbúnglv́m rvt dvká:mò nø, “Vpèí zílv́m dv́na we Nga yv́ng kèní namaqí ètávpsha lòng ca èmvn dánøng.
44001005	Kadø íe wani Yohaní nø ti taq tìløp løpmaòe; í we kadv́ng ni màlé dvgvp namaq svng nø Shànshér Pvlàcè taq mv̀ng èløp daqnø̀nge,” a:lòe.
44001006	Wekvt angmaq dvkǿmshi ráì kvt, angmaqí Ang svng rø:tnò nø, "Vkang pèá, móngdàn nø Nàí Israel kaq vrá shvzøngālv́m nø, yadvgvp ni íe ma?" a:lòe.
44001007	Wekvt A:ngí angmaq svng yadø a:lòe. “Vpèí Ang vmíng vkv́ng kèní gvn yà:ngà we rvtø angni svng nø namaqí shálv́m mø̀í.
44001008	Inìgø Shànshér Pvlàcè namaq mvdv̀m tuq daq kvt, namaqí nø jórnònggùn èlún daqnø̀nge. Wekvt namaq nø Yerusalem taq gø, Yuda móng shvngbe taq gø, Samaria móng taq gø, rvgaq vtvng yv́ng høq ínìgø, Ngà shvkse èí lóngnønge,” a:lòe.
44001009	Yadv́ng pv̀n A:ngí shǿn dv́ng bǿà weó, angmaqí dvjaqò la:ngí, Ang svng tv̀m vbun bǿà nø, angmaq mv́rdv̀ng kèní rvmøt tiq pùí mvyv́ngshì dø dvkøq bǿà.
44001010	Ang wedø ngāngá: mì la:ngí, angmaqí muqlàng svng vdaq dv̀ng wa dvjaqò dvgvp, bèlaq mùng gwāshì we vsvng vní gǿ ang maq shvnvngø chvnvnv́n rip daqì nø yadø wae.
44001011	“Namaq Galili vsvng rìá, pàwálv́m èripnøng nø muqlàng svng dèjaqnø̀nge ma? Namaq yv́ng kèní muqlàng kaq vbun bǿà we Yesu yapè nø, muqlàng kaq Ang kadø ngāngá:mì we svng namaqí èyv̀ng bǿsha døni vrá di daqe,” vl daqà.
44001012	Wekvt angmaq nø, Zanlún sá wa nø tǿò pung kèní Yerusalem wamà svng vtv́ngá:mì. Wemvrùl nø Yerusalem shvnvng í nø, Narni dí tvrà dv́ngte vsāre.
44001013	Angmaq tuq ráì kvt, angmaq vl we mvdv̀m dvtv̀ng dǿng svng rvlv̀ngá:mì. Piter, Yohan, Yaku nvng Anderu gø, Pilip nvng Toma gø, Bartolomi nvng Mati gø, Alpiu àngcè Yaku gø, Nøtlø̀mpè Simon gø, Yaku àngcè Yuda gø íe.
44001014	Yarì shvngbe nø svmaré mèla nvng Yesu angmè Mari ó angnv̄m pèla nvng tiq nøt tiq mvyùng shvráshì nø júrøt dvzaq mvnshìe.
44001015	Wenila taq vsvng nø tiqyá vnícé dv́ngte tiq mvdò shvngǿmshì ke, vnv̄m vchv̄ngrì dvhø̀ yv́ngø Piter zv̄ng rip lú:ngì nø yadø a:lòe.
44001016	“Vnv̄m vchv̄ng rìé, Yesu svng tvpma:tnà rì kaq shølshúpè Yuda svng tvnūò nø, Dawi nònggøp taqkení Shànshér Pvlàcèí darì shø̀n yà:ngà we Shànshér Kàru ciq nø gøm ràá:mì.
44001017	Kadø íe wani ang nø nøngmaq mvdò taq vrø̄shaq í nø, ang gø dvzøm bv̀nlì yalòng tiq mvtū vpvtne.
44001018	(Vsvng yapèí nø, a:ngí mvdø̄ng mvmān wàò we zìbèí rvmá tiq hv́ng lú:noe. Wekvt ang nø paqsúng vjáá:mì kvt puqwá deá:mì nø, ang pvyø̄ shvngbe gø vshūrá:mì.
44001019	Yerusalemø vlrì shvngbeí yalòng shá bǿa kvt, rvmá wehv́ng svng angmaq kàí Akeldama, wa nø tǿòe. Yakà nø, Shvwi hv́ng, wakà íe).
44001020	Kadø íe wani yalòng nø Shvgùn Zaywà bok taq, ‘Ang v́lrà nø shø̀rshǿr laqjámv̄m, Weyv́ng nø tiq gǿ gø rān laqmvwav̄m,’ wa nø gø; vrá ‘Angò roqshú bv̀nlì vyā nø dvgá tiq gǿí laqzø̀:mò,’ wa nø vrushaq íe.
44001021	-
44001022	Wedø í rvtnø, Yohaní tiløp zíò yv́ng kèní pv̀ng nø, nøngmaq dvhø̀ kèní Ang svng vbūn bǿà ni høq, Vkangpe Yesu nøngmaq dvhø̀ø̄ kukaq yakaq di rvtø̀ shvngbe taq, nøngmaq nvng tiqdø vcv̀n yv̀ngshà rì taqkení tiq gǿ svng rvcvng nø, nøngmaq nvng tiqdø Vkangpe zuná:mì lòng shvkse wáshì ràe,” a:lòe.
44001023	Wekvt angmaqí nø, Yustu dvcì Barsaba, wa tǿò we Yosep nvng Matiya svng ga:nòe.
44001024	-
44001025	Wekvt angmaqí jurø:tnò nø yadø wae. “Vkàngpèá, vsvng í dv́ngte nøt mvsø̀n vsháshaq pèá, Yuda nø ang v́lrà svng lōlv́m gurshì ráì we dvzø̄mbv̀nlì nvng dvzv́r bv̀nlì vyā yalòng taq, tvlē wáshìlv́m dvpvt yapèní taqkèní, nàí rècà:ngo pè dètánā daqshà,” wae.
44001026	Wekvt angni dvpvt angmaqí shvwø̄n dóò nìnø, Matiya svng lut bǿà nø, ang gø dvzv́r we tiqcé tiq pè taq vbáá:mì.
44002001	Pùngwàcé ni Boy angni vhø̄m ráì dvgvp, kv́m vsvngrì shvngbe nø tiq yv́ngø wa dvkǿmshìe.
44002002	Wekvt tiqdvshaqí nv̀mbø̀ngmè vhirshì ra dø muqlàng kèní shaq tiq lòng dvraq daqì nø, angmaq rūng chø̀m taq dv̀nzø̀ng daqi.
44002003	Pvlè dø vshv́m we svmi mv́làm gø angmaq svng dvtánshì daqì nø, bv̀ng shïnshì nø angmaq tiq gǿ nø tiq gǿ mvdv̀mø tuq daqì.
44002004	Wekvt angmaq shvngbe nø Shànshér Pvlàcèí dv̀n zø̀ngá:mì nø, Shànshér Pvlàcèí angmaq svng shǿn dvzá:rò dø tiqdvchá dvgá pv̀n kà rì shǿn pv́ngshì lú:ngì.
44002005	Wedvgvp nø, muqlàng lv̀ngpvng vsvng dvcì vrv̀m kèní di ráì we nøtshú nøtlø̀m we Yuda vsvng rì nø, Yerusalem wamà taq vle.
44002006	Weyv́ng dvraq we shaq svng tá bǿà chàng vsvng loksok dvkǿmshi ráì nø angmaqí shø̀:nò kà svng tiq gǿ nø tiq gǿ vdèdè kàí tá lún bǿà rvt rìràá:mì.
44002007	Wekvt angmaq shvngbe á dádv̀ng wa nø vtiq sórí yadø wae; “Eyv̀ngnøng, yadø kà shø̀n rì nø Galili rì dvchǿng mø̀í ma?
44002008	Wedø íni kadø í nø angmaqí shø̀:nò kà nøngmaq tiq gǿ nø tiq gǿ vdèdè rvgaq kàí tá lúnshì ráì?
44002009	Nøngmaq Parti vsvng, Medi vsvng, Elam vsvng nvng Mesopotamia móng taq v̄l vsvng; Yuda nvng Kapadocia móngwál, Pontus nvng Asia móngwál;
44002010	Frigia nvng Pamfilia móngwál, Ejip móng nvng Kureni wamà shvnvng Libia móng, yadv́ng móng taq à:lì rì nvng Roma wamà kèní zaqlè dì ráì we Yuda vsvng rì gø, Yuda mvdò taq gòng ráì vsvng nvng gø;
44002011	Kreti vsvng nvng Arab vsvngrì, nøngmaq shvngbeí nø angmaqí shø̀:nò we Gvray Angò vtiqlv́m bv̀nlì mvshǿl, nøngmaq vdèdè kàí ni tá lún bǿshà,” wae.
44002012	Angmaq shvngbe zø̀m vtiqá:mì nø, dvdáshì sórí tiq gǿ nø tiq gǿ vrùng nø, “Yalòng nø kadøni í ráì?” wae.
44002013	Iwe, dvgá tiqmaq nø zershì nø, “Yarì nø nø̀muqí tvrushì dárì,” wae.
44002014	Wekvt Piter nø, tiqcé tiq pè nvng tiqdø rip sórí sērwa shø̀n lú:ngì nø vsvng loksokri svng yadø a:lòe. “Namaq Yuda móng vsvng nvng Yerusalemø èv̀lnø̀ng rì shvngbeí yalòng shá ràe; ngà kà gø shupwa ètá dánøng.
44002015	Namaqí èlv́nnøng dø, yarì nø nø̀í vrùkéò we mø̀í. Kadø íe wani yalv̄ng nø vsháng nv̀mjàng rvtø wani lvhøqa:tnà.
44002016	Dvshàshà yalòng nø kàdvtutshú Yoeli shø̀n yà:ngà kà vhøm daqì we lè íe.
44002017	Gvrayí yadø shø̀n yà:ngà. "Lv̀ngdø̀m nila taq yadø í longe. Nga Pvlàcè nø sv́ngzà wàngcè í dv́ngte mvdv̀mø ngàí shúrang dakngò nø, Namaq zvmì lvnga shvdv̀ngrì nø kàdvtut longe. Namaq taqkení gùchàngré rìí nø shø̀ngran yv̀ng lú:ngò nø, Namaq taqkení shaqrépèlaí nø yøpnv́ng nv́ng lú:ngoe.
44002018	Jø̀ngjǿng ni wenila taq nø, Nga dvzømshú pèla nvng Nga dvzømshú mèla mvdv̀m taq gø, Nga Pvlàcè Ngàí shúrang dakngò nø, Angmaq nø kàdvtut longe.
44002019	Taq muqlàng rāmø nø, Ngàí vtiqrà dvtànò nø, lv̀ngpv̄ng rvgaq tø̀mø nø, shvwi svmi nvng mvyǿ shaq shálvm mvshv́lpvrá gø dvtan dakngòe.
44002020	Ring nø ngø̀r dvgùng vl we Vkangpe Angni welòng shini mvtuq daq dvgvp, Vnv̀m gø døvm nø, shvlá gø shvwi dø mvshèv̄me.
44002021	Wedvgvp Vkangpe Ang bø̀ng svng goò dv́ngteí nø, gønshaq shvlut we lúnlvm í longe,’ wà yà:ngì.
44002022	Israel vsvng rìé, kà yarì ètá dánøng: Gvrayí nø, Nazaret pè Yesu wūr taqkèní, namaq dvhø̀ø̄ jórnònggùn bv̀nlì nvng vtiqrà nvng mvshv́lpvrá gvpnaq wà bǿà. Werì taqkení Yesu nø Ang yv́ngkèní dì daqì pè íe, wa nø namaq svng dvtān daqà we nø namaqí ni èshánønge.
44002023	Yesu yapè svng nø, Gvray Ang gvca:tní vzv̀ng kèní gv̄n yà:ngà nø vsháshaq dø tiqdvchá namaq svng tvlē bǿa nìnø, namaqí Ang svng nàtaqnøng nø dvrá mvcv̀n vsvng wur taq èshvt bǿshà.
44002024	Inìgø shìlù:ngi ziqò lòngsvng Gvrayí pǿnā bǿà nø, Yesu svng dvzūn bǿà. Kadø íe wani Ang svng nø shì lù:ngí mvchø̄m mvdá:ngò.
44002025	Dawií Ang svng tvnuò nø yadø shø̀n yà:ngà. ‘Vkangpe nø nga mv́rdv̀ngø kadvgvp gø vl we ngàí yv̀ngòe. Nga nøt màwv̄lshilv́m dvpvt, Ang nø nga vbàng pa yv́ng v́ldv̀ng wae.
44002026	Wervt ngà nøt taq dvbòng we kà shø̀n lóngà. Ngà shagóng gø nøt vlǿmrà taq v́ldv̀ng wá lúnòe.
44002027	Kadø íe wani ngà dòngnøt gønshaq svng nø, Nàí zùpvng rv́mø mèlàng rángà. Nà Shànshérpè svng gø bøp shám mèdèzá:rò.
44002028	Nàí ngà svng gønshaq tvrà shá dèzv́rà nø, Nà mv́rdv̀ngø dvbù lù:ngí dv̀nzǿng dèzv́ràe,’ wae.
44002029	“Vnv̄m vchv̄ng rìé, vkop Dawi dāng, ngàí màdvtiqshìshaq namaq svng shǿndv̀ng íe. Ang nø shí gø shì nø, kǿm gø kǿm yà:ngà nø, ang dvgv̀mdùng gø dèni høqshaq nøngmaq yv́ngø v̄le.
44002030	Iwe, ang nø kàdvtutshú í nø, ang vshagóng pvlí pvlaq kèní tiq gǿ ang koqkv́m rúngtv̀ng taq rúng dvzv́rlvm íe, wa nø, dvgv́mkàí ang svng Gvrayí dvgv́mshaqí we sháshì rvtnø;
44002031	Kristu zūn lōng lòng svng vzv̀ngkèní sháò rvt yadang a:ngí tvnuò nø, Ang svng nø zùpvngrv́mø gø mvlàng ráò, Ang shagú:ngí gø bøp shámlv́m lòng mvyà: ngò, wa nø shø̀n yà:ngì.
44002032	Yesu yapè svng ni Gvrayí dvzun bǿà. Nøngmaq shvngbe gø yalòng shvkse íshàe.
44002033	Wedø í rvt Ang nø Gvray vbàngpā yv́ng shvringshaq í nø, Vpèí zílvm vdv́nāshaq Shànshér Pvlacè A:ngí lún bǿà rvtnø, namaqí èyv̀ngnøng nø ètánø̀ng we yalòngnø, A:ngí shúrā daqì we íe.
44002034	-
44002035	Kadø íe wani Dawi nø muqlàng taqlap svng màrvlv̀ng yv̀ng; í we a:ngí yadø shø̀:- nòe; "Vkàngpèí ngà Vkangpe svng a:lò we nø, Nà ngv̀nshàrì svng, Na hí shvnamshìrà mvkøm Ngàí wá màdvzv́rò dv́ngte, Nga vbàngpā taq Nà shini èrūng,' a:lòe," wa, vl yà:ngà.
44002036	Wedø í rvtnø, namaqí nàtaqvpshà we Yesu yapè svng nø, Gvrayí Angkàng gø, Kristu gø, wáshì dvzv́r bǿà we svng nø, Israel dvcì rvpkø: pmí jø̀ngjǿng shá ràe,” a:lòe.
44002037	Yalòng angmaqí tá bǿà kvt, angmaq nvrø̀m taq dv̄r vcaqá:mì nø, Piter nvng dvzv́r wápèla svng, “Vnv̄mpèlaá, íni, nøngmaq kadø wáshì ràe ma?" a:lòe.
44002038	Wekvt Piterí angmaq svng yadø a:lòe. “Namaq nøt èlíngshì ránø̀ng nø, namaq mvrà chutnā lúnlvm dvpvt, Yesu Kristu bø̀ng kèní namaq tiq gǿ nø tiq gǿ tiløp løpshì ràe. Wekvtnø, Shànshér Pvlàcè a:lò we gønpaq èlún daqnø̀nge.
44002039	Dv́nkà yalòng nø namaq dvpvt gø, nvcèmaq dvpvt gø, vrúm yv́ng vl vsvng, Vkangpe nøngmaq Gvrayí Ang yv́ng svng goa:tnò dv́ngte dvpvt gø íe,” a:lòe.
44002040	Vrá dvgádø mvme kàí gø tǿngtǿngwa ang shvkse wáshì nø, angmaq svng dvshat dvtú ma:nò sórí, “Chē gvyaqo we yamvril kèní namaq gø̀nshaq shèlutshì ránø̀ng!” a:- lòe.
44002041	Wekvt ang kà zø bǿà dv́ngte svng nø tìløp løpmaòe. Weni taq nø vsvng vshø̀m kíng dv́ngte rv̄m daqà.
44002042	Wekvt angmaq nø dvzv́rrìí shvngø: tnò kà nvng vrv́m vrá nø:tní mvngūshì lòng taq gø, zidòng vmøtnv̄m lòng nvng júrøtshì lòng taq gø, nv̀nnv̀n tǿngtǿngwa cà:nòe.
44002043	Tiq gǿ nø tiq gǿ vdòng taq vpǿ svrē we nøt nv̀nnv̀n v̀lá:mì. Vrá, dvzv́rrì wur taqkení vtiqrà nvng shálv́m mvshv́lpvrá gø mvme pv̀n wà lú:nga.
44002044	Kv́m vsvng shvngbe nø tiqnø:tní mvngūshì nø, v́lāò dv́ngte tiqdø mvngú lv̄ngshìe.
44002045	Wekvt angmaq zaqshøp dvrèrì na:mò nø angmaq kagǿ zǿmdv̀ng nìnø, zǿmdv̀ng dv́ngte svng vwálāòe.
44002046	Ni nø ni vrv̀m tiqnøt tiqmvyùng shvráshì weí Shanshér tø̀ngnø taq angmaq nv̀nnv̀n mvngūshì nø, tiq chø̀m mèpvng tiq chø̀m taq zidòng vmøtnv̄m sórí, dvbù we nvng nøt døngnø:tní tiqdø v́mpà v̄m nø;
44002047	Gvray kaq shvring shvtàòe. Vrá vsvng shvngbe nø angmaq svng wv́mshìe. Wekvt gønshaq dvtut lúnrì gø, Vkàngpèí tiq ni nø tiq ni angmaq svng rv̄m mv̄n daqà.
44003001	Tiqni taq Piter nvng Yohan nø nv̄mtān júrøt rvtø̀í noqngø̀m tø̀ngnø svng ngāngá:mì.
44003002	Noqngø̀m tø̀ngnø svng gòng rarì yv́ngkèní dvsházā gønpaq lvrøtnv̄m dø, noqngø̀m tø̀ngnø Vnvp Bv́ngkà, a:lò chit yv́ngø, ni vrv̀m vyà:lo yv́ng svng gv̀l daqà ni kèní híze tiq pè angmaqí baqa:tnà.
44003003	Piter nvng Yohan nø noqngø̀m tø̀ngnø svng gònglv́m dv́nshì we svng a:ngí yv̀ng bǿa kvt, dvshá lvzā ra dø røtnv̄me.
44003004	Piter nvng Yohan níí ang svng vdaq dv̀ngwa dvjaqò nø, “Ngàní svng dejaq ra,” a:lòe.
44003005	Wekvt ang nø, angní taqkení tiq pàpà lúnv́mlvm lòng svng vlǿmshì nø, angní svng mvcha shvla yà:ngòe.
44003006	Iwe, Piterí nø, “Gv̀msùng vshé nø ngà màdáng; ínìgø ngà vdáng lòng nà svng zøngvtnøng. Nazaret pè Yesu Kristu bø̀ng kèní èbúng,” a:lò nø;
44003007	ang wur vbàngpā kvp zø̀:mò nø, ang svng dvbúng lú:ngà nìnø, wekvt chàng ang hí nvng híciq sharø̄ shaq kv́ng lú:ngì.
44003008	Wekvt svlun chóngshì nø, Gvray kaq shvring shvtàò sórí angní nvng tiqdø noqngø̀m tø̀ngnø svng gòngá:mì.
44003009	Ang di nø Gvray kaq shvring shvtàò we svng shiwà vsvngrì shvngbeí yv̀ng bǿà kvt,
44003010	Noqngø̀m tø̀ngnø Vnvp Bv́ngkà yv́ng, røtnvmlv́m rūng pè í we svng angmaqí mvshv́l bǿà nìnø, ang wedø íá:mì we svng angmaq vtv̄ngshaq vtiq nø rìràá:mì.
44003011	Piter nvng Yohan svng ang dvchiqdv̀ng wáshì la:ngí, Solomon Kùngjv̀m wa tǿò yv́ng, shiwa vsvng shvngbe nø gvzà vtiq sórí angmaq yv́ng svng vjèr nø dvkǿmshì ráì.
44003012	Piterí yvng bǿà kvt, shiwa vsvngrì svng yadø a:lòe. “Namaq Israel vsvng rìé, yapè rvtnø namaq pawalv́m nàtiqnønge ma? Ngàní jórnònggùn, mø̀íni nøtlø̀mshì weí yapè svng nganíí tvrà dí dvzv́ra:tnò dø, kapàwá vdaqdv̀ng wa dèjaqshàe ma?
44003013	Namaqí shvtlv́m tèlē bǿshà dá:- ngí, Pilat dùpèí nø shvlànglv́m gvcvt dv́ng bǿà nìgø ang mv́rdv̀ngø namaqí èngálnøng we Gvray Angò Dvzømshúpè Yesu svng nø, Abraham, Isak nvng Yaku ang Gvray, nøngmaq vkop vkàngmaq Gvrayí ni dvgùng shvrïng bǿa.
44003014	Wedø ínìgø namaqí nø, Shànshérpè, Dø̄ngmanpè wepè svng èngálnø̀ng nø, svngshvt we tiq pè lè namaq dvpvt shvlángalv́m èrøtnø̀ng nø;
44003015	gønshaq Angkàng pè svng namaqí èshvt bǿshà. Inìgø Gvrayí nø, shì yv́ng kèní Ang svng dvzun bǿa. Nøngmaq nø yalòng shvkse íshàe.
44003016	Wervtnø Ang bø̀ng svng kv́m yv́ngkèní, namaqí èyv̀ngnøng we nvng èshánøng we yapè svng nø Yesu Ang bø̀ng taqkèní shaq nònggùn dvkv́ng bǿà. Jøngjǿng ni, A:ngí zí daqì we kv́mnøt rvt namaq mv́rdv̀ngø Ang svng vrǿng làshv̀ng dvbān bǿa.
44003017	Inìgø vnv̄m vchvng rìé, namaqí gø, namaq svng øpshú rìí gø, mèshánøng rvtnø wedø èwa bǿshà we svng ngàí shángòe.
44003018	Iwe, kàdvtutshúrì shvngbe nònggøp taqkèní, Angò Kristu nø dvshá ràe, wa nø vzv̀ngkèní Gvrayí dvtáshaq rì nø, A:ngí yadø dvgø̄m daqà.
44003019	-
44003020	Wervtnø namaq mvrà shøqa lúnlvm dvpvt gø, vrá Vkangpe mv́rdv̀ng kèní shàbān we rvtø̀ tuqlvm dvpvt gø; namaq dvpvt gv̄n yà:ngà pè Kristu ni í we Yesu yapè svng A:ngí dvzv́rā lúnlvm rvt, namaq nøt èlíngshìnøng nø nàwv́ngshì ránøng.
44003021	Ang shànshér we kàdvtutshúrì nònggøp taqkèní, darì Gvrayí dv́n yà:ngà rì shvngbe vrá dvcøp mvdóngā lú:ngo bàn høq, Yesu yapè nø muqlàng taqlapmø v́l ràe.
44003022	Moshií gø jø̀ngjǿng yadø shø̀n yà:ngà; ‘Vkangpe Gvrayí nø, namaq nvnv̄m nvchv̄ngrì dvhø̀ kèní, ngà dø í we kàdvtutshú tiq pè namaq dvpvt bung dvzv́r lú:- ngòe. Wepèí namaq svng shø̀na:tnò dv́ngte kapà ínìgø, namaqí shvngbe tá ràe.
44003023	Vrá kàdvtutshú wepè kà mvtā vsvng kagǿ ínìgø, dvci dvhø̀ kèní dvkoq dvt dvzv́rlvm íe,’ wa, shø̀n yà:ngà.
44003024	Jø̀ngjǿng ni, kàdvtutshú Samuel nvng ang mèpvng bung lú:ngì we kàdvtutshúrì shvngbeí, kà dvtut yà:ngà dv́ngte nø, dènila svng tvnuò nø shø̀n yà:ngà.
44003025	Kàdvtutshú werìò pvlí pvlaqrì gø, Gvrayí namaq nvkop nvkàng maq nvng wà yà:ngà we kagvpmò pvlí pvlaqrì gø namaq èínønge. Kagvp lòng taq nø A:ngí Abraham svng yadø v̄l yà:ngà. ‘Móng døngtáng vsvng dvcì í dv́ngte nø, nà dvyø̀ taqkení ìshøt ìgvn lúnlvm íe,’ vl yà:ngà.
44003026	Namaq tiq gǿ nø tiq gǿ, nàléshìnøng we mvrà kèní vwv́ngshì dvzv́r yv́ngkèní namaq svng ìshøt ìgvn rv̄la lúnlvm dvpvt, Gvrayí Ang Dvzømshúpè dvbūng daqà nø, namaq yv́ng svng vzv̀ng dvzv́r daqà,” a:lòe.
44004001	-
44004002	Piter nvng Yohan níí shiwa vsvng rì kaq shǿn mā:nò lā:ngi, shvrúngshúrì nvng Shanshér tø̀ngnø vsù:ngo we cìldùpè nvng Sadukirì nø, dvzv́r rìí shiwa vsvng rì kaq shvngø: tnò sórí, shì yv́ng kèní zunlv́m lòng zangkwè nø Yesu zuná:mì yv́ngkèní íe, wa nø dvsha:ngo rvtnø, góng gvzà dvgïshì nø angní yv́ng svng di ráì.
44004003	Wekvt angmaqí angní lvngà svng tvp bǿà we dø ráì lvng í rvtnø, mèpvng ni høq angní svng rú:ngòe.
44004004	Wedø ínìgø mòngkà svng tá bǿa rì mvme kv́m ráì nø, lvngàrérì røbø̀ng wawā pungwà kíng dv́ngte í lú:ngì.
44004005	Mèpvng shá:ngi, øpshú shaqré shaqtvngrì nvng kàru vrū mvdò nø Yerusalemø dvkǿmshìe.
44004006	Shvrúngshú vgōpè Annas nvng Kayafas, Yohan, Alesander nvng shvrúngshú vgopè pèdōng cèrì shvngbe gø lúme.
44004007	Wekvt angmaqí dvzv́r pèní nø dvhø̀ø̄ shvri:pmò dá:ngí, “Nàníí nø kapà jórnonggùn kèní, mø̀íni kagǿ bø̀ng kèní yadø èwa bǿshà ma?” wa rø:tnòe.
44004008	Wela:ngí Piter nø, Shànshér Pvlacè dv̀nzø̀ng sórí angmaq svng a:lò we nø, “Namaq bashàrì svng øpshú dùrì nvng shaqré shaqtvngrìá,
44004009	vze tiq pè svng vjú lvv̄l dø wáā bǿà rvtnø, kadøwa nø yapè svng dvzǿm bǿà má, èwànø̀ng nø dèni ngàní lvngà svng vdoq mv̄nlv́m dø í nìnø;
44004010	namaq shvngbe nvng Israel ceri kaqda:tní yalòng shá ràe; namaqí wurgáng taq nàtaqvpshà nø, Gvrayí shì yv́ng kèní dvzun bø̀à we Nazaret pè Yesu Kristu bø̀ng kèní vsvng yapè nø vrǿng làshv̀ng yayv́ng namaq mv́rdv̀ngø rip we íe.
44004011	Namaq chø̀m vrv̄ng lànglì rìí rèhø̀lnøng nø ègur bǿshà nìgø, gúrtong dvdø̄ng lóng chv̀ngní íá:mì we nø Yesu yapè ni íe.
44004012	Gønshaq chutchv́nglv́m lòng nø dvgá vsvng kagǿ vdòng taq gø màvl. Kadø íe wani muqlàng lv̀ngpv̄ng vsvng dvhø̀ taq nø, nøngmaq gønshaq shvlutlv́m rvt, dvgádø kapà bø̀ng gø mvzí yà:ngò, a:lòe.
44004013	Wekvt Piter nvng Yohan nvrø̀m tē we svng angmaqí yv̀ng bǿà nø, angní lvngà nø zùng gø màcv̄nshìshaq vsvng í we mvshv́l lú:ngà rvt vtiqe. Iwe, angní nø Yesu nvng tiqdø vl yà:ngì we svng angmaqí dǿm bǿà.
44004014	Wemvdv̀mø zǿmá:mì pè gø angní lvngà nvng tiqdø rip we svng yà:- ngò rvtnø, angmaq kadø gø kaqshì màshvla.
44004015	Wedø ínìgø, angmaqí angní lvngà svng shaqré lìpòng kèní lvyïlshìvm dø vmíng zí bǿà dá:ngí, angmaq nø angmaq vrùng nø yadø wae.
44004016	“Vsvng yapèní svng nøngmaqí kadø lvwàìni? Angní wur taq tiq nv̀mshá í we mvshv́lpvrá tiq lòng jø̀ngjǿng wà bǿà lòng nø, Yerusalemø vlrì shvngbe mv́rdv̀ngø dèdè dvtánshìe. Nøngmaqí gø mā mvdv́ng bǿshà.
44004017	Iwe, móng vsvngrì dvhø̀ taq dvshàshà màdvshērlvm dvpvt, yakvt kèní kukaq vbø̀ng yalòng kèní kagǿ svng gø angmaq kà mvshø̀nlvm rvt, nøngmaqí angmaq svng svrē dvku: tnì,” wae.
44004018	Wekvt angmaqí angní lvngà svng goò dá:ngí, Yesu bø̀ng lá:ngò nø pà gø mvshø̀nlv́m, shvngøt gø màshvngøtlv́m mvgv̄mkaq dvká:mòe.
44004019	Iwe, Piter nvng Yohaní angmaq svng kà vtà:ngò nø yadø a:lòe. “Gvray kà tā we mvdv̀m namaq kà té tā nìnø, Gvray mv́rdv̀ngø vdu màdu má, namaqí dèdūnø̀ng.
44004020	Kadø íe wani nøngmaqí vyv́ngshaq vtáshaq rì nø nøngmaqí màshǿn v́l mvdaq,” a:lòe.
44004021	Wekvt shiwà vsvng rì rvtnø, angní svng dvm zílv́m mvtú mvyà:ngò rvt, angmaqí vrá angní svng svre dvku:tnò dá:ngí shvlà:ngòe. Pàwálv́m wani wà bǿà bv̀nlì rvtnø vsvng shvngbeí Gvray dvgùng shvri:ngòe.
44004022	Kadø íe wani shálv́m mvshv́lpvrá yalòng taqkení dvbān bǿa pè nø vbat vbìcé nǿng mvdv̀m íe.
44004023	Angní lvngà svng shvlàng bǿà dvgvp, coqcv́n mvdò yv́ng vtv́ngá:mì nø, shvrúngshú vjìrì nvng shaqré shaqtvng rìí angní svng tv̀ng dárà karì shvngbe angmaq svng dvtáòe.
44004024	Angmaqí tá bǿà kvt tiqnøt shvráshì dv̀ng shaqmèí vkiq sórí, Gvray kaq júrø:tnò nø yadø wae. “Muqlàng ó rvgaq nvng nv̀mukdvrā vdòngrv́mø vl we í dv́ngte svng mv́n pè Vkàngpèá,
44004025	Nà dvzø̄mshúpè, nøngmaq vkop Dawi nònggøp kèní, Shànshér Pvlàcèí yadø èshø̀n yà:ngà; 'Wvngza dvcìrì nø pàwálv́m vhvp vjángshìe ma? Bashàrìí gø gvcvt vhúng pàwá vjøn lú:ngà ma?
44004026	Vkangpe nvng Ang Kristu svng vtùlv́m dvpvt, Rvgaq tø̀m koqkv́mrì gvtv́ngshì nø, Dùgàmzø̀rì gø tiqdø vrāshìe,’ wà yà:- ngì.
44004027	Jø̀ngjǿng ni, Nàí Vshúí vdø̄rshaq pè, shànshér we Nà Dvzø̄mshú pè Yesu svng pō vtùlv́m rvt, Herod ó Pontus Pilat gø, wv́ngzàrì ó Israel shiwa vsvngrì gø, wāmà yalòng taq tiqdø dvkømshìa:pmì.
44004028	Ya lòng nø Nà gvcvtnø:tní í dvzv́rlv́m vzv̀ngkèní ègv̄n yà:ngà rì shvngbe wàlv́m dvpvt íe.
44004029	Vkàngpèá, akvt angmaqí yadø svre dèku:tni we ínìgø, Nà mòngkà svng vzaqshi nø:tní dvshvnglv́m Nà vshuqrì nøngmaq svng dèbvng daqshà.
44004030	Záyv̀ng dvbānlv́m Nà wūr èzúshì daq nø, Nà Shànshér we Dvzømshú pè Yesu bø̀ng kèní shálvm mvshv́lpvrá nvng vtiqrà èwà daqò,” wae.
44004031	Angmaq júrøtshi bǿì nìnø, angmaq dvkǿmshì zàng vtø̄rshì lú:ngì. Wekvt angmaq shvngbe Shànshér Pvlacè zø̀ngá:mì nø, nvrø̀m te we nø:tní Gvray mongkà shø̀:nòe.
44004032	Kv́m vsvng loksok mvdò angmaq nø tiqnøt tiqmvyùng íá:mì. Vdèò vdá we kapà ínìgø, “Ngàò èǿngānge,” wa nø tiq gǿ gø mvshø̀n; v́lāò dv́ngte nø mvshūngø lv̄ngshìe.
44004033	Dvzv́r rì nø, Vkangpe Yesu zuná: mì lòng dang jórnònggùn vtā:ngi shvkse wáshìe. Vrá, pǿng we jejú vtv̄ng gø angmaq shvngbe mvdv̀mø vhapme.
44004034	Angmaq dvhø̀ taq nø lv́ng mvluq vsvng tiq gǿ gø màvl. Kadø íe wani rvmá nvng chø̀m vdá dv́ngteí werì na:mò nø, nv̄m bǿa rì dvpǿ lv́nga:tnà nø
44004035	dvzv́rrì mv́rdv̀ng hí yv́ngø shvrú:ngòe. Wekvt kagǿ lv́ng dv̀ng nìnø dv̀ng dø vwálāòe.
44004036	Dvzv́r rìí Barnaba, wa tǿ bǿà pè Ciprus móngò Lewi dvci vsvng Yosep tǿò pèí nø,
44004037	ang rvmá hv́ng na:mò nø, ang dvpǿ lòng nø dvzv́rrì mv́rdv̀ng hí yv́ngø shvrúnga: tnà. (Barnaba, wakà èlí:ngò nìnø, Lin jòr cèpè wa kà íe.)
44005001	Anania tǿò we vsvng tiq pè nvng ang chø̀mmè Safiraí gø, vdá we rvmá tiq hv́ng nv̄m bǿà we;
44005002	ang chø̀mmèí gø sháò nø nøt vrá sórí, dvpǿ tiqmaq mvzāá:mò dá:ngí, dvzv́rrì mv́rdv̀ngø tiqmaq wa shvrúnga: tna.
44005003	Wekvt Piterí yadø a:lòe. “Anania á, Shànshér Pvlacè svng nayà nø, rvmá dvpǿ tiqmaq máv́mlvm nøt nø Sataní pàwálv́m na nvrø̀m taq zǿng dèzv́rshìe ma?
44005004	Ev́lā dvgvp nø, nàò ni mø̀íni ma? Env̄m bǿò mèpvng gø angkàng nø nà ni èí we mø̀í ma? Nà nøt taq kadø í nø yadø wàlvm èdv́n bǿa ma? Nà nø vsvng kaq nayà we mø̀í, Gvray kaq mv̀ng nàyà we íe,” a:lòe.
44005005	Kà yalòng Ananiaí tá bǿà chàng cē vtúngá:mì nø shiá:mì. Tá bǿà rì shvngbe nø gvzà svreá:mì.
44005006	Wekvt gùchàngrérì tv̀mbúng nø, vnàng lòng rvdu:pmò dá:ngí baqò nø kǿm bǿà.
44005007	Wemèpvng vshø̀m nari dv́ngte vlé ráì dvgvp, angchø̀mmè gø, wedø íá:mì we svng mvsháò nø gòng ráì.
44005008	Wekvt Piterí ang svng rø:tnò nø̀, “Rvmá hv́ng nø wedv́ngte taq wā ènv̄m bǿshà má, dètángà,” a:lò kvt, A:ngí, “Ie, wedv́ngte wani íe,” wae.
44005009	Piterí ang svng, “Nàní nø, Vkangpe Ang Pvlacè svng vløtlv́m kadø í nø nàrāshìshìe ma? Ku, nvchø̀mpè kǿm bǿàrì angmaq hí nø bv́ngkà chit yv́ngø tuq ráì; nà svng gø èbaq bø̄e,” a:lòe.
44005010	Wekvtni Piter hí yv́ngø ang cē vtúngá:mì nø shiá:mì. To gùchàngrérì gòng ráì nø, ang gø shìá:mì we svng yv̀ng bǿà kvt baq bǿa nø, ang chø̀mpè shvnvng kǿm bǿà.
44005011	Shvngø̀mrérì nvng yalòng tá bǿàrì shvngbe gvzà svreá:mì.
44005012	Bashàrì dvhø̀ø̄ dvzv́rrì wūr taq kení shálv́m mvshv́lpvrá nvng vtiqrà mvmē pv̀n wà lú:nga. Angmaq shvngbe nø, tiqnøt shvráshì nø Solomon Kùngjv̀m yv́ng dvkǿmshìe.
44005013	Shiwa vsvng rìí nø angmaq svng mvmē vpǿ shvri:ngò we ínìgø, dvgárì nø kagǿ gø angmaq svng rvm mvkv̄mshì.
44005014	Inìgø Vkangpe svng kv́m vsvng nø, lvngàré nvng svmaré loksok rv̄m mv̄nshì ráì.
44005015	Wedv́ngte ni shvri:ngò yv́ngkèní, Piter dvchut nvmchàng di mvnv́m ang bàngzìí dvbvng, zarì kagǿ màgǿ svng la dvkøq a:tnò dø, tvrà nv̄mdøng hwáng svng baqò nø, chà nvng pvlu taq vyà:lò høq wàòe.
44005016	Wemvdv̀mø Yerusalem gùrhøm mvrìngrì kèní vsvng loksok gø, zā vsvng nvng mvmv́ng vcá:ngí dvkiò we vsvngrì shø:lò nø kø̀m ráì. Wekvt angmaq shvngbe bāná:mì.
44005017	Weyv́ng kèní shvrúngshú vgopè nø, Saduki mvdò kèní í we ang lamboqrì nvng shvngbe shǿm nø:tní zø̀ngá:mì nø, búng lú:ngì weí
44005018	dvzv́rrì svng ta:pmò nø, shiwà tūng taq róng bǿà.
44005019	Wedø ínìgø yaqdø̀:ngí, Vkangpe muqlàng dvzv́r tiq gǿí tūng bv́ngkàrì tánāò nø, angmaq svng shvlé daqà sórí a:lò we nø,
44005020	“Namaq èdìv́mnø̀ng nø, Shanshér tø̀ngnø wáng taq èripnøng sórí, Gønshaqshv́r dvcú:nò we shv̀ngkà yalòng kø̀mgø̄m dø, shiwà vsvngrì kaq dvshv̄ng èmv̄nnøng,” a:lòe.
44005021	Yakà angmaqí tá bǿà kvt, tvnéné gá daqì dvgvp, Shanshér tø̀ngnø wáng svng gòngá:mì nø shvngøt pà:ngòe. Shvrúngshú vgopè nvng ang lamboqrì dì ráì kvt, Shaqré lìpòngmè vsvng rì nvng Israel dvcì cèrì shaqré mvdò shvngbe svng dvkø̀ma:tnà dá:ngí, dvzv́rrì lvshøla: tnò dø tūng yv́ng svng vsvng dvzv́r bǿà.
44005022	Wedø ínìgø dìá:mì we cìlcè rìí nø, tūng vdòngø angmaq svng mvyà:ngò nø vtv́ng ráì kvt dvtáò we nø,
44005023	“Tung lòng nø ngv̀ngngv̀ng kvlaqshaq í we nvng vsù:ngo rì gø bv́ngkà yv́ngø rip dā we svng nøngmaqí yv̀ng bǿshà. Iwe, tà:nì nìnø, vdòngrv́mø tiq gǿ gø mvyv́ngshì,” a:lòe.
44005024	Kà yarì svng Shanshér tø̀ngnø vsóngshúrìò dùpè nvng shvrúngshú vjì rìí tá bǿà kvt, yalòng nø kadv̄ngshì ni télvm wáshìe má, wa nø angmaq rvtnø gvzà góng dvgïshìe.
44005025	Iwe, tiq gǿ dì ráì nø angmaq svng, “Ku, namaqí tūng taq èróngvpshà pèla nø, Shanshér tø̀ngnø taq rip nø bashàrì svng shvngø:tnòe,” wa nø dvtáa:tnà.
44005026	Wekvt Shanshér tø̀ngnø vsóngshú rìò dùpè nvng ang cìlcèri dìá: mì nø angmaq svng shøla:tnà; ínìgø mvhø̀ mvhut mvwàò. Pawalv́m wani angmaq nø shiwa vsvng rìí lú:- ngí wvp rā lòng svng svree.
44005027	Angmaqí dvzv́rrì svng shøla:tnà dá:ngí Shaqré lìpòngmè mv́rdv̀ngø shvri:pmòe. Wekvt shvrúngshú vgopèí angmaq svng rø:tnò nø, yadø a:lòe.
44005028	“Vbø̀ng yalòng kèní zvndvtut màshvngøtlv́m nøngmaqí mvgv̄mkaq ladvkv́mvpshà; èyv̀ngnøng, namaqí shèngøtnøng we mvshøl kàí Yerusalem wamà dezǿng bǿshà yv́ngkèní Vsvng yapè Ang shvwi nø nøngmaq mvdv̀mø vhap dvzv́rlv́m èdv́nnønge,” a:lòe.
44005029	Iwe, Piter nvng dvzv́r rìí vtá:nò nø, “Nøngmaq nø vsvng kà tā mvdv̀mø, Gvray kà té tá ràe.
44005030	Namaqí shǿng taq èchùngnøng nø èshvtnvp shàpè Yesu svng nø, nøngmaq vkop vkàngmaq Gvrayí shì yv́ng kèní dvzun bǿà.
44005031	Israel vsvngrì kaq vwv́ngshì nøt nvng mvrà chutnā we zílvm dvpvt, Gvray Ang Vbàngpā yv́ng Ang svng shvri:ngò nø, koqkv́m nvng Chv́ng Angkàng wáshì dvzv́r bǿà.
44005032	Yari dvpvt shvkse nø nøngmaq íshàe; vrá, Ang kà tā vsvngrì kaq Gvrayí zí daqà we Shànshér Pvlacè gø shvkse íe,” a:lòe.
44005033	Yakà angmaqí tá bǿà kvt nvrø̀m yaqké bǿà rvt dvzv́rrì svng shvtlv́m dvda:mòe.
44005034	Iwe, vsvng shvngbeí vpǿò we Dvrá shvngøtshú, Gamàlìel tǿò we Farisi tiq pè nø, Shaqré lìpòngmè taq rip lú:ngì nø, dvzv́rrì svng tiq lvngcè yilshìlv́m vmíng zíòe.
44005035	Wekvt a:ngí angmaq svng yadø a:lòe. “Namaq Israel vsvng rìé, vsvng yarì svng, kadø walv́m èdv́nnøng we svng namaq vdèdè nàyáshìnøng.
44005036	Vzv̀ng dvgvp gø, Tudas (Theudas) lá:nò pe bung lú:ngì nø, rïng we tiq pè í dø dvshv́ngshì rvt, ang svng nø vsvng vbìyá dv́ngte tiq mvdò rvmshi yà:ngì we ang svng shvt bǿa nø, ang svng cv̀n dv́ngte shvngbe gø vkāng yà:ngì nø vwawa dø zø yà:ngì.
44005037	Yapè mèpvng, vsvng bø̀ng vruò nïla taq, Galili vsvng Yuda būng lú:ngì nø, vsvng tiqmaq svng dvchv̀ngv́m bǿà. Wepè gø vmv́ngá:mì nø, ang svng cv̀n dv́ngte shvngbe gø vshïn yà:ngì.
44005038	Wedø í rvt akvt yadāng ngàí namaq svng v̄la:tnini, vsvng yamvdò svng mènàkoqnøngni; vwā laqi. Kadø íe wani gvcvt yalòng, bv̀nlì yalòng nø vsvng yv́ng kèní í kèní nø, angwa vcatnv̄me.
44005039	Inìgø Gvray yv́ngkèní ni í nìnø, namaqí angmaq svng cat mèngutnøng nø, dvshàshà lè, namaqí Gvray kaq mv̀ng vtù we lè í lōng we gø màshá,” a:lòe.
44005040	Wekvt angmaqí ang gvcvtkà svng táāò nø dvzv́rrì svng goa:tnà dá:ngí, vdi:pmò nø, Yesu bø̀ng kèní tv́n tiq kvt màshvngøtlvm dvká:mò sórí shvlà:ngòe.
44005041	Wervtnø, Vbø̀ng yalòng dvpvt angmaq shvraqshìlv́m vhǿm vpǿe wa, dvdut lú:nò yv́ng kèní, dvzv́rrì nø dvbùnø:tní Shaqré lìpòngmè vsvngrì mv́rdv̀ng kèní léshìá: mì.
44005042	Ni vrv̀m, Shanshér tø̀ngnø wáng taq gø, tiq chø̀m nø tiq chø̀m taq gø, angmaqí, Yesu nø Kristu í we Dvbùshv̀ngkà dvsha:ngo nø mànārnār shvngø:tnòe.
44006001	Wenila taq, rvcv́ngcèrì luq lú:- ngì dvgvp, ni vrv̀m v́mlv́m dvzø̄:mò we tvmu taq, angmaq dvcì mēmàmèla mvdò svng shvmēò rvtnø, Heleni Yuda vsa:ngí Hebru rì kaq vbø̄nké lú:nga.
44006002	Wekvt tiqcé vnípèí rvcv́ngcèrì loksok kaq goa:tnà dá:ngí yadø a:lòe. “Nøngmaqí Gvray mòngkà kaq dvjéì nø, v́mshvbóy taq dvzø̄mshì nø màdu.
44006003	Wervtnø vnv̄m vchv̄ng rìé, nøngmaqí tvmu yalòng svng zǿm dvzv́rlvm, namaq dvhø̀ kèní dvgùng shvlá vl nø, Shànshér Pvlacè nvng zitnøt dv̀nzø̀ng we shvngøt pè rècv̀ngvtnøng.
44006004	Nøngmaq nø júrøtlv́m lòng nvng mòngkà shvngøtlv́m dvzømbv̀nlì taq mv̀ng, yv̀ng màdvt dvzaqshìa:tnìni,” a:lòe.
44006005	Yakà svng vsvng loksok shvngbe wv́mshìe. Wekvt angmaqí kv́mnøt nvng Shànshér Pvlacè dv̀nzø̀ng vsvng Stepan, Pilip; Prokor, Nikanor, Timon, Parmena nvng Yuda pōng taq gòng ráì we Antiok vsvng Nikolay svng rvcv̀nga:tnà nø;
44006006	dvzv́rrì mv́rdv̀ngø shvri:pmòe. Wekvt angmaq nø wepèla mvdv̀m wur hapshi sórí vjú røtnāòe.
44006007	Gvray mòngkà nø vshēr mv̄nshì lú:ngì. Vrá, Yerusalemø rvcv́ngcèrì vtv̄ng kèní luqá:mì nø, shvrúngshúrì tiq mvdòmè gø, kv́mnøt tvrà svng vtoshìe.
44006008	Stepan nø Gvray jejú nvng jórnònggùn dv̀nzø̀ng sórí móng vsvngrì dvhø̀ taq rïng we vtiqrà nvng shálv́m mvshv́lpvrárì wàòe.
44006009	Iwe, Shvlutshaqrì júrøt chø̀m, tǿò chø̀m kèní Kureni nvng Alesandria gø, Cìlicia nvng Asia móngwálrì gø vbá we kà chēshú tiqmaq būng lú:ngì nø Stepan nvng vzø̀nge.
44006010	Inìgø zitnøt nvng Shànshér Pvlacè kèní A:ngí shø̀:nò kà svng angmaqí vtú mvdá:ngo.
44006011	Wekvt angmaqí shvkse vyá wáshìlv́m rì mvyø̀: ní láò nø, “Yapè nø Moshi nvng Gvray kaq shvyǿm mvtv́nkà shø̀n we nøngmaqí tá bǿshà,” wa nø shǿn dvzá: ròe.
44006012	Vrá angmaqí móng vsvngrì nvng shaqré shaqtvngrì nvng kàru vrū mvdò svng dvzà:ngòe. Werìí ang svng ta:pmò dá:ngí, Shaqré lìpòngmè mv́rdv̀ng svng shv̀l bǿà.
44006013	Wekvt shvkse vyá rì shvri:pmo nø, werìí, “Vsvng yapè nø Shànshérrà ya zàng nvng Dvrá lòng svng shvyǿm mvtv́nkà shǿn tv̄ng ni màvl.
44006014	Kadø íe wani Nazaret pè Yesu yapèí nø yazàng ca:tnò nø, Moshií nøngmaq svng èzí yv̀ngshà vtóngrì línglvm íe, wa nø ang shø̀n we nøngmaqí tá bǿshà,” a:lòe.
44006015	Wekvt Shaqré lìpòngmè taq rūng vsvng shvngbeí, ang svng vdaq dv̀ngwa dvjaqò ke, ang mv́r nø muqlàng dvzv́r mv̀rshv̀m dø í lú:ngì we svng yv̀ng bǿà.
44007001	Wekvt shvrúngshú vgopèí, “Yadv́ng pv̀n nà kaq èna lòng nø dìnge ma?” a:lòe.
44007002	Stepaní yadø vtà:ngòe. “Vnv̄m vchv̄ngrì nvng vpèmaqá, ètá dánøng. Nøngmaq vkop Abraham nø, Haran móng taq shini màvl dvgvp, Mesopotamia móngø vl dvgvp, pòngbàng dvgùngngø̀r pè Gvray nø ang svng dvtánshì yà:ngì nø ang svng,
44007003	‘Nà móng nvng nvrì nvrvprì kèní èrv́lshì ra nø, Ngàí nà svng dvtóng dak móng svng èlo ra,’ vl yà:ngà.
44007004	Wekvt ang Kaldea móng kèní búng ráì nø Haran móng taq v̀l yà:- ngì. Angpè shìá:mì mèpvng, Gvrayí akvt namaq èv̀lnøng we yamóng svng vcíl yà:ngà we;
44007005	ang svng yayv́ngø pà zaqshøp gø, ang hí vzv́lshìràcè gø mvzí yà:ngò. Iwe, àngcè gø shini màdá dvgvpni, yamóng nø ang nvng ang mèpvng pvlí pvlaqrì vpvtlv́m rvt A:ngí zílv́m dv́na yà:ngà.
44007006	Iwe, Gvrayí yadø vl yà:ngà. Ang dvgø̀ng cèrì nø wv́ngzà móng taq mvlú zaqlè wáshì nø, vsa:ngí angmaq svng vshuq zv́ngá:mò nø, vbìyá nǿng shvnip shvna:lò sórí dvki lú:- ngòe.
44007007	‘Inìgø, angmaq svng vshuq wáshì dvzá:rò dvcìrì kaq Ngàí kàngélv́m íe. Wemèpvng angmaq búng ra nø ya rvgaqø ngà svng dèzøm longe,’ wa nø, Gvray shø̀n yà:ngì.
44007008	Wekvt A:ngí Abraham svng rvmøl vtóng kàgvp zíòe. WekvtAbrahamí Isak shvzat daqà nø, vshvt ni wanií ang svng rvmø:lòe; Isakngí nø Yaku svng shvza:tnò nø, Yakuí nø vkop vkàng maq tiqcé vnípè shvzat yà:ngà.
44007009	Vkop vkàng maq nø Yosep svng shǿm lú:ngì weí, Ejip móng svng ang kaq nvmv́m yà:ngà. Inìgø Gvray nø ang nvng tiqdø vl nø,
44007010	ang dvshà we shvngbe taqkení ang svng shvlu:tnòe. Ejip koqkvm Farao mv́rdv̀ngø tuqá:mì dvgvp, Gvrayí ang svng jejú nvng zitnøt zíò nø, koqkv́m pèí Ejip móngdàn nvng ang tø̀ngnø rvpkøp mvdv̀mø vgo zǿmshú dù gàmzø̀ wáshì dvzv́r yà:ngà.
44007011	Wedvgvp nø Ejip móng nvng Kanan móng mongkøp taq dvkø wàngrø̀m vtit lú:ngì nø, vtvngshaq mvhøt lú:ngì kvt, vkop vkàng maqí nø v́mlv́m láv́m mvlún yà:ngò.
44007012	Inìgø, Ejip móng taq v́mlv́m vl we svng Yakuí tá bǿà kvt, a:ngí nøngmaq vkop vkàngmaq svng nvmlat tiq baq dvzv́r yà:ngà.
44007013	Mèpvngbaq taq nø angnvm pèla svng Yosep shá dvzv́rshie. Yosep ang pèdong pècèrì svng gø Farao koqká:mì shá bǿa.
44007014	Wekvt Yosepmí kà la:pmò nø, angpè Yaku nvng angmaq rvpkøp shvngøtcé pungwà gǿ shvngbe svng goòe.
44007015	Weyv́ng kèní Yaku nø Ejip móng svng vgúngshì daqì nø, ang nvng vkop vkàng maq gø weyv́ng shì yà:ngì.
44007016	Angmaq vnàngrì gø Shekem rvgaq svng baq lú:ngà nø, Abraham a:ngí Shekem rvgaq Hamor àngcèrì kèní gvmsu:ngi wvn yà:ngà we lóngdùng dvgvm vdòng taq kǿm yà:- ngà.
44007017	Wedø ínìgø Gvrayí Abraham svng dvgv̀m yà:ngà we dv́nkà angni vhøm yùl ráì dvgvp, nøngmaq dvcìrì nø Ejip móngø vzing lú:ngì nø luq mvnshì yà:ngì.
44007018	Lv̀ngdø̀mø nø Yosep svng mvsháò we Ejip koqkvm shø̀ngshang tiq pè bung lú:ngì.
44007019	Koqkvm wepèí nø, nøngmaq dvci cèrì svng shvniplv́m gvcvt vjø:- nò nø vkop vkàngmaq àngcè rvlìcèrì la mvcúnshì dø gur dvzá:rò weí angmaq kaq dvki shvnv̄l yà:ngà.
44007020	Wenila taq ni Moshi gø gv̀l yà:- ngà. Ang nø Gvray mv́rdv̀ngø vtvng kèní vnvp we tiq pè í nø, angpè chø̀mø vshø̀m shvlá høq dvkùm yà:- ngà.
44007021	Ang svng gur bǿà kvt, Farao koqkvm àngcè mèí ang svng cì bǿà nø, àngcè rvcí dvkùmv́m yà:ngà.
44007022	Moshi svng nø, Ejip vsvng gvcvt paqzí í dv́ngte shvngø:tnò nø, ang nø kà shǿn jang nø bv̀nlì wa we taq gø nònggùn gvzà jor yà:ngì.
44007023	Iwe, ang nø tvné vbìcé nǿng í lú:ngì dvgvp, angnvm angchv̀ng Israel dvci cèrì svng tinlv́m dvpvt ang nøt taq nøt lú:ngà.
44007024	Wekvt angmaq tiq gǿ svng Ejip pèí màdvrá dø dvki dáò we yv̀ng bǿà kvt a:ngí dvba:ngo nø, shvna:lò pè dvpvt tvle teqaò nø, Ejip pè kaq shvt bǿà.
44007025	Gvrayí nø ang wu:rì angnv̄m angchv̄ngrì svng gø̀nshaq shvlu:tnò we svng angmaqí dvcí:ngoni, wa nø a:ngí dvda:mò we ínìgø angmaqí nø mvcíng dárà.
44007026	Mèpvng nì taq gø, Israel dvcì vnípè vshvt da dvgvp a:ngí vhǿm bǿà nø angní svng vrv́m dvzv́r mvyǿ weí, ‘Vnvm pènía, angnínvm èíshì we pàwá nàshvtshìe ma?’ a:lòe.
44007027	Inìgø ang tiqdv́ng vsvng kaq vlé bǿà pèí nø, Moshi svng ngaqò sórí yadø a:lòe. ‘Nà svng kagǿí nøngmaq mvdv̀mø øpshú nvng kàngéshú èzv́nga:pmì ma?
44007028	Cani Ejip pè svng èshvtna:pmà dø, nàí ngà svng shvtlv́m èdv́nà má?’ a:lòe.
44007029	Yakà rvt Moshi vtshi yà:ngì nø, Midian móng taq mvlú zaqlè wáshì dvgvp, wemóngø àngcè vní pè vdá yà:ngì.
44007030	Weyv́ngø vbìcé nǿng vhøm ráì dvgvp, Sina shìgùng rvgaq mvgung yv́ngø, svmi mvlàm vcor we shǿngpóng taqkení muqlàng dvzv́r tiq gǿ ang svng dvtánshie.
44007031	Moshií welòng svng yv̀ng bǿà kvt ang dàá:mì. Wekvt yv̀nglv́m tvp vnvpshì ráì ke, Vkangpe Ang kà shø̀n daqì nø,
44007032	‘Ngà nø nvkop nvkàng maq Gvray nvng Abraham ó Isak nvng Yakuò Gvray gø ǿngàe,’ wae. Wekvt Moshi nø nipnip vdv̀ná:mì nø, dvjaq gø màvzaqò.
44007033	Wekvt Vkàngpèí ang svng a:lò we nø, ‘Na híshvnam èchutshi; nà èrip zang nø shànshér rvgaq íe.
44007034	Ejip móngtaq vl we Ngà bashàrì shvna:lò nø dvshà mvhøt we Ngàí jø̀ngjǿng yv̀ng bǿngà nø, angmaq rvlà we kà gø táng bǿngà. Wervtnø angmaq svng shvlutlv́m rvt ngà dø̀ng dakngà. Lo, èdira; nà nø Ejip móng svng Ngàí dvzv́rlv́m íe,’ a:lòe.
44007035	Iwe, ‘Nà svng kagǿí nøngmaq mvdv̀mø øpshú nvng kàngéshú èzv́nga: pmì ma?’ wa nø angmaqí ngá:lò pè Moshi yapè svng ni, shǿngpóng taqkení ang svng dvtánshì daqì we muqlàng dvzv́r taq kèní Gvrayí nø, øpshú gø, chutchv́ngshú pè gø ang kaq wáshì dvzv́r yà:ngà.
44007036	Vsvng yapèí angmaq svng shøla:tnà nø, Ejip móng taq gø, Tinung Mvshé wàng taq gø, rvgaq mvgung móngø vbìcé nǿng vl dvgvp gø, vtiqrà nvng shálv́m mvshv́lpvrá wà yà:ngà.
44007037	Israel dvcicèrì svng, ‘Gvrayí nø namaq nvnvm nvchv̄ngrì dvhø̀ kení, ngà dø í we kàdvtutshú tiq pè namaq dvpvt bung dvzv́r lú:ngòe,’ wa nø shø̀n yà:ngì pè nø Moshi yapè ni íe.
44007038	Rvgaq mvgung yv́ng v̀l yàng póng taq lúm nø, Sina shìgùngø ang svng kà shø̀n daqì we muqlàng dvzv́r nvng gø, nøngmaq vkop vkàngmaq nvng gø v̀l yàng pè nø Moshi íe. Namaq svng zílv́m cúnshì we mòngkàrì lún yà:ngà pè gø angnì íe.
44007039	Iwe, nøngmaq vkop vkàngmaq nø ang kà svng tá mvwáshì. Angmaqí ang svng ngá:lò sórí, angmaq nøt nø Ejip móng svng vwv́ngá:mì nø,
44007040	Aron kaq svng yadø vl yà:- ngà. ‘Nøngmaq vzv̀ngzv̀ng dvdìlv́m dvpvt pvràhang èwáashà; pàwá wani Ejip móng kèní èshølvtshàpè Moshi nø, kapà bø̀nám we gø mvshá bǿshà,’ wae.
44007041	Wenila taq angmaqí nungwàcè hang shvlèò nø, pvràhang welòng kaq núngalv́m tiq lòng lv́nga: tnà nø, angmaq wu:rí wào bv̀nlì taq dvbùe.
44007042	Wedø ínìgø Gvray nø mv́r vpoá:mì nø, muqlàngram rénùng bv̀ngshá mvdò svng laqdvzø:mò wa nø, angmaq svng gur bǿà. Kàdvtutshúri kàru bok taq vrū yà:ngà dø, ‘Israel dvcì cèrìé, rvgaq mvgung yv́ngø vbìcé nǿng taq, Shvt núnglv́m nvng shvrúnglv́mrì nø, ngà svng shèrúnga bǿshà we íe ma?
44007043	Namaqí noqlv́m dvpvt èwa bǿshà pvràhangrì, Molok pvràhang ang shìyat nvng Repan pvrà ang kurnip svng lè namaqí èbaq yv̀ngshà. Wervtnø Ngàí gø namaq svng Babelon løm v̄le vgúng dvzv́r bǿìe,’ wa nø vbáe.
44007044	Shiyat welòng nø a:ngí yv̀ng bǿà we shvbónglv́m dv̀rtónghang lòng kaq cv̀n nø tiq chø̀m wáa ràe wa nø, ang svng kà tv́ngshì pè Gvrayí Moshi svng dvká: mò dø tiqdvchá, rvgaq mvgung yv́ngø nøngmaq vkop vkàngmaq nø shvkse shìyat v́la yà:ngà lòng íe.
44007045	Wemèpvng nøngmaq vkop vkàng maqí gø, Gvrayí angmaq mv́rdv̀ng kèní kwan bǿà we wv́ngzà dvcìrì móng wàv́mlv́m dvpvt, Yoshuya nvng tiqdø gòng ráì ke, shìyat yalòng ni dvgònga:tnà we Dawi angni høq v́la yà:ngà.
44007046	Dawií nø Gvray negv̀mø jejú lú:no nø, Yaku ang Gvray dvpvt v́lrà shìyat wáalv́m røt yà:ngà we;
44007047	ínìgø Solomoní mv̀ng nø Ang dvpvt chø̀m wáa yà:ngà.
44007048	Wedø ínìgø Vháng vtvngpè nø, vsvng wu:rí wàò we chø̀m taq nø màvl. Kàdvtutshú pèí shø̀:nò dø tiqdvchá,
44007049	‘Vkangpe yadø wae; “Muqlàng nø ngà koqkvm rúngtv̀ng, Rvgaq nø ngà hí vzv́lshìrà mvkøm í ke, Namaqí ngà dvpvt kadø í we chø̀m èwáāsha ni ma? Ngà narshirà nø kazàng íe ma?
44007050	Yari shvngbe nø Ngà wu:rí ni wvng yv̀ngà we mø̀í ma?”’ wae.
44007051	Lóngjvng èzaqnøng nø, nøt nvng vnà màrvmølshaqrì namaqe, namaqí nø kadvgvp gø Shànshér Pvlàcè svng nagámnønge. Nvkop nvkàng rìí kadø wà yà:ngà nìnø, namaqí gø wedøni èwànø̀nge.
44007052	Nvkop nvkàng rìí màrè màdvki yà:ngò we kàdvtutshú kagǿ vl ma? Døngmanpè di daq lòng svng vzvng dvtanashú mvdò svng gø angmaqí ni shvt yà:ngà. Akvt namaq gø Ang kaq nvmv́mshú nvng shvtshú èí lóngshà;
44007053	muqlàng dvzv́rrì wur taqkení zí daqì we dvrá èlúnnøng dá:ngí, mècv̀nnøng rìé! a:lòe.
44007054	Yadv́ng pv̀n tá bǿà kvt angmaq høpnøt vcor lú:ngì nø, Stepan svng shà vjitshie.
44007055	Inìgø Stepan nø, Shànshér Pvlàcè dv̀nzøng sórí, muqlàng svng vdaq dv̀ng wa dvjaq ke, Gvray pòngbàng shor we nvng Yesu nø Gvray vbàngpā yv́ngø rip we svng yv̀ng bǿà nø, yadø wae.
44007056	"Eyv̀ngnøng, muqlàng vtaná:mì nø, Vsvng Angcè pè Ang nø Gvray vbàngpā yv́ngø rip we svng ngàí yv̀ngòe," wae.
44007057	Wekvt angmaq nø shaqmèí serwa vkiq nø, vnà shø̄shì sórí, ròwa ang svng mvgaqshì ráì.
44007058	Angmaqí wamà vtv́ng svng dvdòr bǿà nø, ang svng lú:ngì wa:pmòe. Shvkserì angmaq bèlaqrì gø, Solo, a:lò we gùchàngré tiq pè hí yv́ngø vya:lòe.
44007059	Wekvt Stepan nø, Vkàng Yesuá, ngà pvlace svng nàtonga, wa, júrøtshì la:ngí angmaqí lú:ngì wvp ma:nòe.
44007060	Wekvt ang bvnciq tushi nø, serwa vkiq sórí, Vkàng pèá, mvrà yalòng angmaq svng mèshèrini, wae. Yakà shǿn dv́ng bǿà chàng ang yøpmá:mì.
44008001	Solo gø ang shìlòng kaq svng vráe. Weni kèní Yerusalemø vl we shvngø̀mré svng vtvngshaq vrèò we bung lú:ngì nø, dvzv́rrì wa ngv́mshì dø shvngø̀mrérì shvngbe nø Yuda gùrwang nvng Samaria gùrwang køp svng vshiná:mì.
44008002	Wekvt Gvray dvrá taq nøtlø̀mrì tiqmaqí Stepan svng kǿ:mò nø, ang dvpvt gvzà rvyù nø ngø:tnòe.
44008003	Inìgø Soloí nø shvngø̀m ré kaq cat lú:ngà nø, tiq chø̀m nø tiq chø̀m svng gòng nø, lvngàrérì nvng svmarérì svng shà:lò nø tung taq rú:ngòe.
44008004	Vshiná:mìrì angmaqí nø kayv́ng tuqni weyv́ng mòngkà dvsha:- ngòe.
44008005	Pilip nø Samaria mvrìng svng dìá:mì nø, Kristu bø̀ng angmaq svng dvsha:ngòe.
44008006	Pilipmí dvsha:- ngò lòng angmaqí tá bǿà nø, a:ngí wàò we shálv́m mvshv́l pvrárì gø yv̀ng bǿà kvt, vsvng loksokrì nø tiqnø: tní ang kà tashie.
44008007	Mvmv́ng vcáng dvchøp we mvme gǿ kèní vcángrì gø serwa vkiq sórí lúshiá:mì. Vrá, hí wur vzø̀m shìrì nvng híze mvme gǿ gø baná:mì.
44008008	Wekvt we wamà taq nø dvbùlv́m mvme vlá:mì.
44008009	Iwe, Simon lá:nò we vsvng tiq pè nø, we wamà taq vzv̀ng kèní mandan wa nø, ang nø ring we tiq pè í dǿmshi nø dvshv́ngshì sórí Samaria vsvng rì kaq vtiq dvzá:ròe.
44008010	Angmaq nø, cv́m vtvngrì kèní té vtvngrì høq shvngbe ang kà ta nø, "Yapè nø ring we Gvray jórnònggùn vl pè íe," wae.
44008011	Ang mandan bv̀nlì kèní mvme vlé høq angmaq svng vtiq dvzv́r yà:ngà rvtnø̀ ang kà táāòe.
44008012	Iwe, Pilipmí Gvray móngdàn nvng Yesu Kristu Ang vbø̀ng Dvbùshv̀ngkà dvsha:ngò lòng svng angmaq kv́m ráì kvt, lvngàrérì gø, svmaré rìí gø, tìløp lún bǿà.
44008013	Simon ang gøni kv́m ráì nø tìløp lún bǿà dá:ngí, Pilip nvng v̄le. Wekvt shálv́m mvshv́lpvrárì nvng jórnònggùn bv̀nlì gvbà yà:ngò rvtnø ang dádv̀ng wàá:mì.
44008014	Samaria rìí Gvray mòngkà vtō bǿà we svng Yerusalemø vl we dvzv́r rìí tá bǿà kvt, angmaqí Piter nvng Yohan angmaq yv́ng svng dvzv́ra bǿà.
44008015	Angní lvngà tuqám kvt, angmaqí Shànshér Pvlàcè lúnlv́m dvpvt júrøtnāòe.
44008016	Kadø íe wani angmaq tiq gǿ mvdv̀mø gø Pvlàcè shini mvlāā daqò. Angmaqí nø Vkangpe Yesu bø̀ng taq tìløp lú:nò we wa íe.
44008017	Wekvt angmaq mvdv̀mø angní lvngà wur hapshì bǿì nìnø, angmaqí gø Shànshér Pvlàcè lún bǿà.
44008018	Dvzv́r pèní wur hapshì yv́ng kèní Shànshér Pvlàcè zí daqà we svng Simoní yv̀ng bǿà kvt, a:ngí angní lvngà svng gv̀msùng zushi sórí yadø a:lòe.
44008019	“Ngà kagǿ mvdv̀mø wur hapshø̀ng nøngnø, wegǿí Shànshér Pvlàcè lúnlv́m dvpvt, vmíng vkv́ng yalòng ngà svng gø èzísha,” a:lòe.
44008020	Iwe, Piterí ang svng yadø a:- lòe. “Gvray Ang gønpaq nø gv̀msù: ngí lún daqe èlá:nò rvtnø, nà nø nà gv̀msùng nvng tiqdø leqnàmv̄ngv̄m.
44008021	Ya tvrà taq nà pà mvtu gø mèv́la; kadø íe wani nà nøt nø Gvray mv́rdv̀ngø mèdøngman.
44008022	Wervtnø nà mèshèla we tvrà yalòng kèní nøt èlíngshi ra; nà nøt taq dèda:mò lòng svng èchutna daq we màshá, Gvray kaq svng vjú èrøtshi.
44008023	Kadø íe wani nà nøt taq nø svkí dø ka we èvl nø, mvdøng mvman weí vdóngshaq èí we svng ngàí yv̀nge,” a:lòe.
44008024	Wekvt Simoní vtá:nò nø yadø a:- lòe. “Nàni lvngàí èshø̀nshò rì tiqpv̀n gø ngà svng mvtuqlv́m rvt, ngà dvpvt Vkangpe svng vjú èrøtnāshà,” a:lòe.
44008025	Wekvt angni lvngà nø tǿngtǿngwa shvkse wáshì nø Vkangpe Ang mòngkà shø̀n bǿà dá:ngí, Samaria gùrwang mvme rvwá taq Dvbùshv̀ngkà dvsha:ngò sórí Yerusalem svng vtv́ngá:mì.
44008026	Vkangpe Ang muqlàng dvzv́r tiq gǿ Pilip svng kà shø̀n daqì nø, “Ebúng nø Yerusalem kèní Gaza wamà svng chàng di tvrà tuq høq tvnuni kaq svng èdiv̄m,” a:lòe. Weyv́ng nø rvgaq mvgung íe.
44008027	Wekvt angbúng nø dìá:mì. Eyv̀ngnøng, Etiopia koqkv́m mè Kandachi lv̀ngpv̄ngø ring we bv̀nlì vya lú:nò nø ang pø̀yá pø̀nung zaqshøp ídv́ngte rvdashú Unuk Etiopia vsvng tiq pè nø, Yerusalem yv́ng noqngø̀m nvng dìa:pmì.
44008028	Ang vtv́ng ráì nø, ang cìlgàrì taq rung sórí kàdvtutshú Esaya kàru rvdul rø mvnshìe.
44008029	Wekvt Shànshér Pvlàcèí Pilip svng, “Edi nø, Gàrì lòng svng tvp nànvpshi,” a:lòe.
44008030	Pilip ang yv́ng kvlv̀ngá:mì nìnø, a:ngí kàdvtutshú Esaya lega rø dáò we a:ngí tá bǿà kvt, “Nàí èrøò lòngsvng èzaòe ma?” a:lòe.
44008031	A:ngí, “Ngà svng pǿnashú màvl nìnø, ngàí kadøwa lvzangonøng?” wa vtánò nø, Pilip hvnshi long nø ang nvng tiqdø rúnglv́m dvpvt rø:tnòe.
44008032	A:ngí røò we Shànshér Kàru ciq nø yalòng íe. “Ang nø shvtlv́m rvt sha:lò we vyv̀ngcè dø shv̀l bǿà nø, møl dvchipshú mv́rdv̀ngø vyv̀ngcè mvgǿng døni, Ang gø nònggøp màáshì.
44008033	Ang svng shvnip shvna:lò nø kà rvt bǿà dá:ngí Ang svng shøl bǿà; Ang pvlí pvlaqrì dang nø kagǿí gùn dvtøpmalv́m í ma? Cúnshì rì vl móng kèní Ang gø̀nshaq svng le rvt bǿà,” wae.
44008034	Wekvt Unuk pè nø Pilip svng kà vtv́ngshì nø, “Røtnvtnøng, yakà nø kàdvtutshú pèí kagǿ svng tvnu yà:ngà ma? Ang vdè svng tvnushi ma?, mø̀íni dvgá vsvng kaq tvnu yà:- ngà ma?” a:lòe.
44008035	Wekvt Pilip tǿrboqshì nø, Shànshér Kàru yaciq kèní ni pà:ngò nø, ang svng Yesu Dvbùshv̀ngkà dvsha:ngòe.
44008036	Wekvt angní lvngà tvrà dí mvnshì dvgvp, tì tiqwang yv́ngø tuqám kvt, Unuk pèí yadø a:lòe. “Kula, ti; Ngà svng tìløp løp mvdaq we vgámlv́m kapà vl ma?” a:lòe.
44008037	Wekvt Pilipmí, “Nà tiqnøt shvngbeí èkv́m nìnø daqe,” a:- lòe. A:ngí vtá:nò nø, “Yesu Kristu nø Gvray Angcèpè í we svng ngà kv́me,” a:lòe.
44008038	Wekvt cìlgàrì narlv́m a:ngí dvká:mò dá:ngí, Pilip nvng Unuk pèó angní lvngà nø tiqdø tì svng dìá:mì nø, Pilipmí ang svng tìløp løpmāòe.
44008039	Angní lvngà tì kèní kungshì lú:ngì wèó, Vkangpe Ang Pvlàcèí Pilip svng tv̀m vbun bǿà nø, Unuk pèí vrá ang svng mvyv̀ng bǿà; í we ang nø dvbù sórí loá:mì.
44008040	Pilip ang nø Azotu rvwáø yv́ngshì ráì nø, Kesaria mvrìng høq chàng di sórí mvrìng shvngbe taq Dvbùshv̀ngkà dvshvng ma:nòe.
44009001	Wervtø̀ taq Solo nø, Vkangpe Ang rvcv́ng cèrì svng wedøni svre dvku:tnò we nvng shvtlv́m dvkv́ngshì nø, shvrúngshúpè yv́ng dï nø;
44009002	Tvrà yalòng cv̀n vsvng lá lún nìnø, lvngàré i nìgø, svmaré ínìgø, dóngdv̀ng Yerusalem svng shv̀llv́m rvt, Damasku wamà júrøt chø̀mrì svng zílv́m vmíng kàru røtshìe.
44009003	Wekvt ang dìá:mì nø, Damasku shvnvng tuq ráì dvgvp, chvnvnv́n muqlàng kèní ang gùrhøm gálong shor daqì nø;
44009004	ang nø vba tø̀m svng kǿng vkupmá:mì ke, ang svng, “Soloá, Soloá, nà nø pàwálv́m Ngà svng nàréshìe ma?” wa nø shø̀n daqì we kà tiqlòng tá bǿà.
44009005	Wekvt a:ngí, “Vkàngpèá, nà nø kagǿ èíe ma?” a:lòe. A:ngí, “Ngà nø nàí narèngà pè Yesu øngae.
44009006	Iwe, èbúng nø, wamà svng ègòngvm; wekvt nàí wá rà lòng mvtú dètavt we vsvng v̄le,” a:lòe.
44009007	Ang nvng tiqdø dìá:mì rìí nø, kà nø táò nìgø, pà vsvng gø mvyà:ngò rvtnø, á dádv̀ng wa ripme.
44009008	Solo nø, vba tø̀m kèní kungshì lú:ngì nø, vne gv́r nìnø, kapà gø mvyv̀ng bǿà. Vsa:ngí lè ang wur kèní zø:mò nø, Damasku svng shøl bǿà.
44009009	Ang nø vshø̀m ni vne mvyv́ngshì nø, v́m gø màvm, aq gø màaq vle.
44009010	Wedvgvp nø Damasku wamà taq Anania tǿò we rvcv́ngcè tiq pè v̄le. Vkàngpèí shø̀ngran taqkení ang svng, “Anania á,” wà daqi. A:ngí, “Vkang pèá, èyà:ngò, ngà yayv́ng v̄le,” a:lòe.
44009011	Vkàngpèí ang svng, “Ebúng nø, Mvdóng Tvrà, lá:nò we mvrìng tvra hwáng taq èdivm nø, Yuda rvp chø̀m taq, Tarsu vsvng Solo tǿò pe svng èláá:mò. Eyà:ngò, ang nø júrøt mvnshì nø,
44009012	Anania tǿò we vsvng tiq pè gòng ráì nø ang vne lvyv̄ngshì dø ang mvdv̀mø wur hapshì we svng a:ngí yv̀ng bǿà,” a:lòe.
44009013	Iwe, Anania vtv́nshi nø, “Vkàngpèá, vsvng yapèí Yerusalemø Nà shànshér vsvngrì kaq mvgvm màshvla we kadv́ngte ni wà bǿà we nø mvme gǿ kèní ngàí táng bǿngà.
44009014	Yayv́ngø gø, Nà bø̀ng svng go vsvng í dv́ngte kaq dònglv́m dvpvt ang nø shvrúngshú vjìrì kèní vmíng vkv́ng lú:nò nø dì ráì we íe,” a:lòe.
44009015	Iwe, Vkàngpèí ang svng, “Edivm; pàwálv́m wani wv́ngzàrì nvng koqkv́mri nvng Israel dvci cèrì mv́rdv̀ngø Ngà bø̀ng rílv́m dvpvt ang nø Ngàí rvcv̀ng bǿngà we gwìn tiqchv̀ng íe.
44009016	Ngà bø̀ng rvtnø, dvshà we kadv́ng pv̀n a:ngí vhǿm rà we nø Ngàí ang svng dvtanlv́m íe,” a:lòe.
44009017	Wekvt Anania dìá:mì nø, wechø̀m svng gòngá:mì kvt, ang mvdv̀mø wurhapshì sórí, “Vnvmpè Soloé, na vne èyv̄ngshi long nø, Shàn shér Pvlàcè dv̀nzǿng lúnlv́m rvt, na èdi ráì we tvrà taq na svng dvtánshì daqi pe Vkàng Yesuí nga svng dèzv́rvtnà,” a:lòe.
44009018	Wela:ngí ni ang vne taqkení angcipcè dø í we tøq vjáá:mì nø, ang vneí rá yv̀ng lú:ngà. Wekvt ang búng nø, tìløp lún bǿà kvt,
44009019	v́mpà vm bǿì nìnø ang shaq nònggùn v̀l lú:ngì. Ang nø Damaskuø vl we rvcv́ngcèrì nvng mvmeni vle.
44009020	Júrøt chø̀mrì taq, Yesu nø Gvray Angcè pè íe, wà nø wekvtni a:ngí dvsha:ngòe.
44009021	Ang ka táò vsvng shvngbe dádv̀ng wa nø yadø wae. "Yerusalemø vbø̀ng yalòng svng goò vsvng kaq sha:tnò we nø yapè mø̀í ma? Ang nø angmaq svng dòng nø, shvrúngshú vjìrì mv́rdv̀ng svng shøl lúnlv́m dvpvt màngmàng yayv́ng dì lú:ngì pe lvíni," wae.
44009022	Inìgø Solo nø shaq nònggùn téwa kv́ng mvnshì lú:ngì weí Yesu nø Kristu ni í we zangkwè dvta:nò rvt Damaskuø vl we Yuda vsvng rì kaq dv́ngke bǿà.
44009023	Mvmeni vlé ráì mèpvng ang svng shvtlv́m rvt Yuda vsvngrì vrāshìe.
44009024	Iwe, angmaq shvngvmshì nø vlìò we svng Soloí shá bǿà. Angmaqí ang svng shvtlv́m dvpvt vyáng yaqdø̀ng wamà wáng bv́ngkàrì taq gø caòe.
44009025	Iwe, ang coqcv́n rìí nø yaqdø̀: ngí ang svng shø:lò nø, wamà bāgv̀m wáng tiqchit kèní dvhùng taq chù:ngò nø lāòe.
44009026	Wekvt ang nø Yerusalemø tuq ráì ke, coqcv́nrì svng dvhø̄mshìlv́m wáshìe. Iwe, angmaq shvngbe ang svng svre nø, ang nø coqcv́n íá:mì we svng angmaq mvkv́m.
44009027	Wedø ínìgø Barnabaí ang svng vtodv̀ng, dvzv́rrì yv́ng shøl bǿà. Soloí Vkangpe svng tvrà ramø yv̀nga:pmà nø, Vkangpe ang svng kadøwa kà shø̀n daqì we nvng Damasku wamà taq Yesu bø̀ng zø̀:mò nø, nvrø̀m tewe nø:tní kadøwa mvshǿl shø̀na:pmà we angmaq svng dvtáòe.
44009028	Weyv́ng kèní ang nø Yerusalemø angmaq nvng tiqdø vl nø, kukaq yakaq pànøt manøt vtí mvnshì sórí, nvrø̀m te we nø:tní Vkangpe bø̀ng taqkení mvshǿl shø̀:nòe.
44009029	Vrá ang nø Heleni Yuda vsvngrì nvng vrùng nø vzønge; í we angmaqí nø ang svng shvtlv́m dá:- nòe.
44009030	Yalòng svng vnvm vchvng rìí shá bǿà kvt, Kesaria høq angmaqí ang svng shøl bǿà nø, Tarsu kaq ang svng dvzv́r bǿà.
44009031	Wedvgvp, Yuda móng, Galili móng nvng Samaria móng kayv́ng màyv́ng vl we shvngø̀mré nø, ngv̀ng zøng lú:ngì nø, mòngzø̀l we lú:nòe. Vrá, Vkangpe svng vpǿ svre we nøt nvng Shànshér Pvlàcèí nøt shvlø̀m we taq cà:nò sórí luq mvnshìe.
44009032	Wekvt Piter nø tiqrvgaq nø tiqrvgaq chàng dìám dvgvp, Lida rvwáø vl we rvcv́ng cèrì yv́ng gø tuqá:mì.
44009033	Weyv́ng nø hí wur vzø̀m shì nø vshvt nǿng ang pvlu taq vyálshì we Anea, wa bø̀ng tǿò we vsvng tiq pè yv̀ng bǿà.
44009034	Wekvt Piterí ang svng, Anea é; Yesu Kristuí nà svng dèbāne. Ekungshì nø nà pvlu rèdulshi, a:lòe. Wela:ngí nì ang søt kungshì lú:ngì.
44009035	Lida nvng Sharon rvgaq vl dv́ngteí ang svng yv̀ng bǿà nø, Vkangpe svng nøt vwv́ngshì ráì.
44009036	Wedvgvp Yopa yv́ngø Tebita tǿò we rvcv́ngcè tiqme v̄le. Tebita wa bø̀ng Heleni kàí Dorka, wa we èlí:ngò nìnø vzuq wa kà íe. Yameí nø nøt shvla we bv̀nlì nvng dvsházā we bv̀nlì nv̀nnv̀n wàò nø nøt zøpme.
44009037	Wenila taq, ang zà lú:ngì nø shiá:mì. Angmaqí vnàng lòng zv́l dá:ngí nø, mvdv̀m dvtv̀ng tiqdǿng taq vya:lòe.
44009038	Lida nø Yopa mvrìng tvp í rvtnø, rvcv́ngcè rìí nø Piter weyv́ng vl we tá bǿà rvt, ang yv́ng svng vní pè dvzv́r bǿà nø, "Màdvtǿmshishaq nøngmaq yv̀ng høq èdi ra," wa rø̀:nòe.
44009039	Wekvt Piter búng nø angní lvngà nvng dìá:mì. Ang tuq ráì chang, angmaqí mvdv̀m dvtv̀ng svng shøl bǿà. Memàrérì shvngbe nø ngø sórí ang shvnvngø rip nø, Dorka angmaq nvng vl dvgvp, a:ngí dvceāò we bèlaq nvng gónggwá laqtūnri dvta: nòe.
44009040	Iwe, Piterí angmaq shvngbe yilshì dvzá:rò dá:ngí, pvnciq tushi nø vjúrø:tnòe. Vrá vnàng kaq poshi nø, a:ngí, “Tebita á, èkungshì,” a:lòe. Wekvt Tebita vne gv́r lú:ngì nø, Piter svng yv̀ng bǿà kvt rúng lú:- ngì.
44009041	Wekvt Piter wur zúshì nø, ang svng dvbú:ngò dá:ngí, rvcv́ng cèrì nvng memàrì svng goò nø, angmaq svng vngvt làshv̀ng dvta:nòe.
44009042	Yalòng nø Yopa mvrìng kø:pmí shá bǿà kvt, Vkangpe svng mvme gǿ kv́m ráì.
44009043	Wemèpv̄ng Piter nø Yopa mvrìngø shācē vkønshú Simon a:lò we tiq pè nvng tiqdø mvmeni v̄le.
44010001	Wedvgvp Kesaria taq, Itali cìldap tǿò dap taq, Korneliu tǿò we cìlcè tiqyá øpshú cìldu tiq pè v̄le.
44010002	Ang nø nøtlø̀m vsvng tiq pè í nø, ang tiqrvp vsvng rì shvngbe nvng tiqdø Gvray kaq vpǿ svre nø, vsvng kaq dvsházā gønpaq mvme zíò nø, kadvgvp gø Gvray kaq júrøtshì pè íe.
44010003	Tiqni nø, tvné nv̀mtan dvgvp, Gvray Ang muqlàng dvzv́r tiq gǿ ang yv́ng dì daqì nø, Korneliu á, wa shøn daqì we svng, shø̀ngran taq a:ngí chaqdvp yà:ngòe.
44010004	Ang svre lú:ngì nø, wegǿ svng vdaqdv̀ng wa dvjaqò sórí, Vkàngpèá, pa í la? wae. Wegǿí rá ang svng, Nà vjú èrøt lòng nvng nàí dvshá èzaò gønpaqrì nø, dvdvm mànálv́m Gvray mv́rdv̀ngø tuq lú:ngì.
44010005	Akvt Yopa yv́ng svng dèzá:rò nø, Piter, wa nø tǿò pè Simon svng laqshøla:tno.
44010006	Ang nø tìnúng shvnvngø shacē vkønshú Simon rvp chø̀mtaq v̄l dae, a:lòe.
44010007	Ang svng kà shø̀n daqì we muqlàng dvzv́r gǿ lōá:mì mèpvng, a:ngí ang chø̀mø dvzømshú vní pèó, ang svng nv̀nnv̀n vsóngshúrì taqkèní nøtlø̀m we cìlcè tiq pè svng gōò nø,
44010008	angmaq svng yari shvngbe pǿnaò dá:ngí, Yopa svng dvzv́r bǿà.
44010009	Mèpvngni taq, angmaq nø tvrà dí mvnshì nø mvrìng shvnvng tuq yùl ráì dvgvp, tvné vyáng mvlùng la:ngí, Piter nø júrøtshìlv́m dvpvt chø̀m mvdv̀m svng rvlv̀ngá:mì.
44010010	Ang svrí shì lú:- ngì nø v́mpà v́m mvyǿ lú:ngì we v́mpà dvgǿāò dvgvp angnø shø̀ngran vdòng zv́ngshìá:mì nø,
44010011	muqlàng vtáná:mì we nvng laqtun gwaqlàng dø vshv́m nø, vbì górtong kèní chù:ngò we dvrè tiqlòng rvgaq tø̀m svng la daqà we yà:- ngòe.
44010012	We vdòng taq nø, rvgaq tø̀mø̄ hí vbì hí vl we vsha, vba tø̀m ùm we bvløng rì nvng vháng ramø̄ vlang we ca angpv̀npv̀n zv́ngshìe.
44010013	Wekvtnø kà tiqlòng ang svng shø̀n daqì nø, “Piter á, èbúng, èshvtkéò,” a:lòe.
44010014	Iwe, Piterí, “Mvwvng, Vkangpe á; mvshèr we nvng v́m mvdaq pv̀n kapv̀n ínìgø ngà kadvgvp gø màvm dvr,” a:- lòe.
44010015	Vrá, vní kvt wakvt ang svng kà tiqkà shø̀n daqì nø, “Gvrayí dvshèr bǿà lòng svng nàí mvshèr pvn mèdèdutni,” a:lòe.
44010016	Yadø vshø̀m kvt wà daqì mèpvng tiqdv shaqí dvrè welòng nø muqlàng kaq vtv̀ng bǿà.
44010017	A:ngí yv̀ng bǿà we shø̀ngran lòng nø pà í we svng Piter nøt vdòngø dvdáshì la:ngí ku, Korneliuí dvzv́ra:tnà rì nø, Simon chø̀m gùn bǿà dá:ngí, bv́ngkà yv́ngø rip nø
44010018	vkiq sórí, “Piter lá:nò pè Simon weyv́ng vle ma?” wa rø:tnòe.
44010019	Piterí nø shø̀ngran lòng svng dvda: mò dvgvp, Shànshér Pvlàcèí ang svng, “Eyà:ngò, vsvng vshø̀m pèí nà svng èláe.
44010020	Ebúng nø èyøtshiv̄m, màdvtiqshìshaq angmaq nvng tiqdø èdìv́mnø̀ng. Kadø íe wani angmaq svng nø Ngàíni dvzv́rvtnà we ie,” a:- lòe.
44010021	Wekvt Piter nø werì yv́ng svng yøtshì daqì nø, “Eyv̀ngnøng, namaqí èlásha pè nø ngà ǿngae; namaq èdì ráshà mvtú nø kapà íe?” wa rø:tnòe.
44010022	Angmaqí, "Døngman nø Gvray kaq vpǿ svre we Yuda vsvng dvcì kø:pmí dvgùng shvri:ngò, pè cìlcè tiqyá ø:pmò we cìldu Korneliu nø, nà yv́ng kèní mòngkà tá lúnlv́m dvpvt, ang chø̀m svng nà kaq lego dø, shànshér we muqlàng dvzv́r tiq gǿí dvtú daqà,” a:lòe.
44010023	Wekvt Piterí angmaq svng dvgù: ngò dá:ngí, v́l dvzá:ròe. Mèpvng nií ang búng nø, angmaq nvng tiqdø dìá:mì. Yopa kèní vnvm vchvngrì tiqmaq gø zv̀ná:mì.
44010024	Wemèpvng nií, angmaq nø Kesaria mvrìng svng gòngá:mì. Korneliuí nø, angri angrvprì nvng tiqdv́ng rv̀mnvngrì dvkø̀:- mo nø angmaq svng ca dáà.
44010025	Wekvt Piter gongá:mì nìnø, Korneliuí ang svng vtoò sórí, ang hí yv́ngø kǿngkupshì nø noqòe.
44010026	Iwe, Piterí nø, “Erip, ngà gø vsvng ni ǿngàe,” wa sórí ang svng ku:ngòe.
44010027	Ang nvng kà vtoq sórí ang gongá:mì nìnø, vsvng mvme kø̀m da we yv̀ng bǿà.
44010028	Wekvt a:ngí angmaq svng yadø a:lòe. Yuda vsvng í we tiq gǿ nø dvgá dvci tiq gǿ svng dvhø̄mshilv́m gø, ang chø̀m svng gong lv́m gø, màdvrá pvn í we nø namaqí èshánønge. Wedø ínìgø kagǿ svng gø mvshàn mvsher pv̀n, màpǿ mànvp pvn tǿ mvdaq, wa nø Gvrayí ngà svng dètan dakngà.
44010029	Wedø í rvt ngà svng ègovtshà ke, màzvtshø̀ng dø døng rángà. Ini, pàwálv́m go dèzv́rvtshà má, wvng nø rø:tne,” a:lòe.
44010030	Wekvt Korneliu í yadø a:lòe. “Vzvng vbì ni tvné yarvtø̀í, ngà nø nv̀mtan júrøt rvtø̀ taq ngà chø̀mø júrøtshø̀ng ke èyà:ngò, shorshor svr we bèlaq gwashì we tiq gǿ ngà mv́rdv̀ngø rip daqì nø yadø wae.
44010031	‘Korneliu á, nà vjú èrøt kà tá bǿà nø, nàí dvsházā gønpaq èzíòrì gø Gvray mv́rdv̀ngø mvsøngshaq íe.
44010032	Wervtnø Yopa svng dèzá:rò nø, Piter lá:nò pè Simon svng ègōò. Ang nø nv̀mukdvrā shvnvngø shace vkønshúpè Simon chø̀m taq v̄le,’ wà daqi.
44010033	Wervtnø ngàí tiqdvshaqí nà yv́ng svng dvzv́rvtna. Nà èdi ráì we nø gvzà vdue. Wervt akvt Vkàngpèí nà svng dèkv́m we í dv́ngte tashìlv́m dvpvt nøngmaq shvngbe nø yayv́ng Gvray mv́rdv̀ngø à:lìe,” a:lòe.
44010034	Wekvt Piter ang tǿrboqshì nø yadø wae. “Jø̀ngjǿngni, Gvray nø vsvng mv̀rshv̀m kaq màrvshv̀l we akvt ngàí ràl bǿngà.
44010035	Kadvci taq ínìgø Ang svng vpǿ svre nø døngman we wàò gø svng nø A:ngí vtōò we ídárì.
44010036	Gvrayí nø, vl dv́ngte Angkàngpè í we Yesu Kristu yapè taqkení shvrv́m shvrá lún we Dvbùshv̀ngkà dvshvnglv́m lvpkà yalòng nø, Israel dvcicèrì kaq zí daqà.
44010037	Tiløp løpshilv́m mvshǿl Yohaní shø̀:nò mèpvng, Galili móng kèní pà:ngò nø Yuda móng móngkøp kayv́ng màyv́ng shv̀ngá:mì tvràrì nø namaqí gø èshánønge.
44010038	Gvrayí Nazaret pè Yesu kaq, Shànshér Pvlàcè nvng jórnònggùn yøtìí kadøwa vdør yà:ngà nø; weyv́ng kèní Gvray nø Ang nvng vl rvtnø, Ang nø kayv́ng màyv́ng di sórí bv̀nlì shvlá wàò nø, cá:ngí shvna:lò vsvng shvngbe kaq dvba: nòe, wa lòng shv̀ngkà namaqí gø detávpnøngni.
44010039	Yuda móng nvng Yerusalem taq gø, A:ngí wà yà:ngà dv́ngte svng shvkse wáshìshú nø nøngmaq íshàe. Angmaqí nø Ang svng shǿngtø̀ng taq chù:ngò nø shvt bǿà.
44010040	Inìgø vshø̀m ni wani taq Gvrayí Ang svng dvzun bǿà nø, dèdè chaqdvp vsvng kaq dvta:nòe.
44010041	Móng vsvngrì shvngbeí nø mvyà:ngò we yà:ngìrì nø Gvrayí vzvng kèní rvcv́ngshaq shvkse mvdò nøngmaq mv̀ng íshàe. Shì yv́ng kèní Ang zun lú:ngì mèpvng nøngmaq nø Ang nvng tiqdø v́m aqì nø vcv̀nvpshà.
44010042	Gvrayí cúnshì rì nvng shirì dvpvt Kàngéshú dù wáshìlv́m rvhiq yà:ngà pe nø Yesu íe, wa nø móng vsvngrì kaq dvshvng nø shvkse washìlv́m dvpvt, A:ngí nøngmaq svng dèkv́m rásha.
44010043	Ang kaq kv́m vsvng gǿ vrv̀m nø, Ang jórnònggùn bø̀ng taqkení mvrà chutna lúne, wa nø kàdvtutshúrì shvngbe Ang dvpvt shvkse íe," a:lòe.
44010044	Piter nø kà yari shǿn mv̄nshì ke, mòngkà tashi vsvng shvngbe mvdv̀mø Shànshér Pvlàcè lashì daqì.
44010045	Gvray pè gønpaq Shànshér Pvlàcè nø wv́ngzàrì mvdv̀mø gø shúra daqà yv́ng kèní, Piter mèpvng di ráì we rvmøl vtong cv̀n mvdò kèní kv́m vsvng rì nø vtiqe.
44010046	Kadø íe wani angmaq nø dvgá pv̀n kà shø̀n nø, Gvray kaq shvtàò we angmaqí tá lún bǿà. Wekvt Piterí yadø vtá:noe.
44010047	“Nøngmaq døni Shànshér Pvlacè lú:nò we yamvdò svng tìløp mvløpmalv́m, kagǿí gø màgá:mò we mø̀í ma?” a:lòe.
44010048	Wekvt Yesu Kristu bø̀ng taq tiløp løpmalv́m dvká:mòe. Wedá:ngí ang svng, vní vshøm ni v̀llv́m dvpvt nì:mòe.
44011001	Wekvt Dvzv́rrì nvng Yuda móngø vl we vnvm vchvng rìí nø, wv́ngzà rìí gø Gvray mòngkà vtō lún bǿà we kà táòe.
44011002	Wekvt Piter nø Yerusalem svng tuq lú:ngì dvgvp, rvmøl vtóng cv̀n mvdò nø ang nvng vzø̀ng nø yadø a:lòe.
44011003	"Nà nø rvmøl vtóng mvcv̀n vsvng chø̀mø ègòng nø, angmaq nvng tiqdø v́mpà lēvm ni," a:lòe.
44011004	Iwe, Piter kà pūngshì nø, a:ngí vhǿm bǿàrì angmaq svng ang dvtí vl dø, tiqsvng mvza kèní pǿ:nò sórí yadø a:lòe.
44011005	Ngà nø Yopa mvrìngø júrøtshø̀ng dvgvp, ngà nøt nànùng bǿngà nø, shø̀ngran tiqlòng yv̀ngò nø̀ng nø, muqlàng kèní laqtun gwaqlàng dø vshv́m we vbì górtong kèní chù:ngò we dvrè tiqlòng lā daqà nø, ngà yv́ngø ni tuq daqì.
44011006	Welòng taq ngàí mvcha shvla yv̀ngò nø dvdvmò nøngnø, rvgaq tø̀mø hí vbì hí vl we vsha nvng zø̄mwàng vsha, vba tø̀m ùm we bvløng rì nvng vhángrāmø vlāng cā gø gønvshú yv̀ngòe.
44011007	Vrá ngà svng kà tiqlòng shø̀n daqì nø, ‘Piterá, èbung, èshvtkeo,’ èvl we táng bǿngà.
44011008	Iwe, ngàí, ‘Mvwvng, Vkàngpèá; mvshèr we nvng v́m mvdaq pv̀n kapv̀n ínìgø ngà nònggøp taq mvzv́ng dv́rò,’ vl bǿngà.
44011009	Iwe, mèpvng vrá tiqkvt muqlàng kèní kà nàtv́n dakngà nø̀, ‘Gvrayí dvshèr bǿa lòng svng nàí mvshèr pvn mèdèdu: tni,’ èvle.
44011010	Yadø vshø̀m kvt wà daqà dá:ngí shvngbe nø muqlàng svng vrá vtv̀ng bǿà.
44011011	Eyv̀ngnøng, Kesaria kèní ngà yv́ng svng dvzv́ra:tnà we vsvng vshø̀m gǿ nø nøngmaq à:lì chø̀m vngám lapmø wela:ngíni tuq rái.
44011012	Màdvtiqshìshaq ngà nø angmaq nvng tiqdø dìlv́m Shànshér Pvlàcèí èv̄le. Vrá vnvm vchvng ya vchuq gǿ gø ngà nvng tiqdø dìv́mshà nø, wepè chø̀m svng nøngmaq gòngv́mshà.
44011013	Wekvt Korneliuí nøngmaq svng, "Ang chø̀m taq muqlàng dvzv́r rip daqì nø, Yopa mvrìng svng dèzá:rò nø, Piter lá:nò pe Simon svng ègoá: mò, a:lò we gø,
44011014	Nà nvng chø̀mkøp shvngbe gø̀nshaq lúnlv́m kà nø a:ngí nà svng dètávtne,’ wa nø shø̀n we svng kadøwa yv̀nga:pmà we nøngmaq svng dètáìe.
44011015	Ngàí kà shǿn pv̀ngo weó, nvmlat dvgvp nøngmaq mvdv̀mø Shànshér Pvlàcè èlāa daqsha døni, angmaq mvdv̀mø gø lāā daqà.
44011016	Wekvtnø Vkàngpèí, ‘Yohaní nø jø̀ngjǿng tì taq tiløp løpmaòe; ínìgø namaq svng nø Shànshér Pvlàcè taq èløpmvtnønge,’ wa nø shø̀n yà:ngà kà svng ngàí dvdvm rǿnvtnà.
44011017	Nøngmaq nø Vkangpe Yesu Kristu kaq kv́m bǿshà kvt Gvrayí gønpaq èzí daqsha døni, angmaq svng gø wedøni zi daqà we írvt, ngà nø kagǿ ǿngà rvtnø Gvray kaq vgám lvlúnònøng, a:lòe.
44011018	Kà yari angmaqí tá bǿà kvt, dø màwá zø̀lá:mì nø, Gvray kaq shvring shvtàò nø, "Wedø í nìnø wv́ngzàrì kaq svng gø Gvrayí gønshaq chutchv́ng lún høq nøt língshìlv́m tvrà zí dárà màwá!" wae.
44011019	Wekvt Stepan rvtnø bung lú:- ngì we vrè lòng vhǿ:mò nø vkangá: mì mvdò nø, Fenishi nvng Ciprus móng nvng Antiok wamà høq vshiná: mì nø, Yuda vsvng kaq wa mòngkà dvshā:ngòe.
44011020	Iwe, angmaq dvhø̀ tiqmaq nø Ciprus nvng Kureni wamà vsvng rì í we Antiok yv́ngø tuq ráì nìnø, Helenirì nvng gø vtoq vtip nø, Vkangpe Yesu Dvbùshv̀ngkà dvsha:ngòe.
44011021	Vkangpe wur nø angmaq nvng vl nø, mvme tiqmvdò kv́m nø Vkangpe kaq vwv́ngshì ráì.
44011022	Wekvt shv̀ngkà yalòng nø Yerusalem taq vl we shvngø̀mrérì vnà høq dvshvng bǿà nø, angmaqí Barnaba nø Antiok svng dvzv́r daqà.
44011023	Ang tuq ráì kvt Gvray jejú kaq yv̀ng bǿà dvgvp, shaqshaqwa dvbùe. Wekvt a:ngí nø, tǿng we nø:tní Vkangpe svng angmaq tvp vnvpshìlv́m rvt, angmaq shvngbe svng dvshat dvzit mā:nòe.
44011024	Ang nø vsvng shvlá í nø Shànshér Pvlàcè gø, kv́mnøt gø, dv̀nzø̀nge. Wekvtnø Vkangpe kaq vsvng loksok rvma:tnà.
44011025	Weyv́ng kèní Barnaba nø Solo lá nvng Tarsu svng búngá:mì.
44011026	Ang svng yv̀ng bǿà kvt, Antiok svng shøla:tnà. Wekvt tiqnǿng vhøm høq angní lvngà nø shvngø̀mré nvng tiqdø mvngūshì nø, vsvng mvmè kaq shvngø:- tnòe. Vrá, rvcv́ngcèrì svng Kristu Rvcv́ngcèrì, wa nø nvmlat tǿò we nø Antiok wamà taq íe.
44011027	Wenila taq Yerusalem kèní kàdvtutshúrì tiqmaq nø Antiok svng di daqì.
44011028	Angmaq mvdò kèní Agabu tǿò we tiq pè rip lú:ngì nø, móng døngtáng taq dvkø wàngrø̀m gvbà vtit rāe, wa nø Shànshér Pvlàcè taqkení kàdvtut kà shø̀:nòe. Yalòng nø Klodiu dàni pè angni taq bung yà:- ngì.
44011029	Wekvt rvcv́ng cèrì tiq gǿ nø tiq gǿí wá lú:nò dø tiqdvchá, Yuda móngø vl we vnvm vchvngrì svng dvsházā nø dvbvnglv́m vrāshìe.
44011030	Wedø tiqdvchá angmaqí wàò nø, Barnaba nvng Soloni wur kèní shvngø̀mré shaqrérì svng shvri bǿà.
44012001	Tvné wedvgvp, Herod koqkvm nø shvngø̀mré tiqmaq kaq vré pv́ngshìe.
44012002	Wekvt a:ngí Yohan ang nvm pè Yaku svng shà:mí shvt dvzv́r bǿà.
44012003	Wedø wàò yv́ng kèní Yuda vsvngrì shvrúng we svng a:ngí yv̀ng bǿà kvt, Piter svng gø a:ngí tvplv́m wàoe. Wedvgvp nø Zidòngsér Vmboy nila íe.
44012004	Ang svng tvp bǿà dá:- ngí, ang nø Shvle Boy mèpvng móngcèrì mv́rdv̀ngø shøllv́m dvda: mò rvt, koqkv́m pèí nø ang svng tung taq rú:ngò nø, ang svng vsònglv́m, cìlcè vbì gǿgǿ í we vbì mvdò svng tvleòe.
44012005	Weyv́ng kèní Piter svng nø tung taq róng bǿà. Iwe, shvngø̀mré rìí nø ang dvpvt Gvray kaq nøt lø̀mlø̀m júrøtnāòe.
44012006	Herodní ang svng tung vdòng kèní shøllv́m dá:nò we vzv̀ng yaq taq Piter nø, shv̀m mvngbǿng vní hǿ:ngí vdóngshaq, cìlcè vní gǿ dvhø̀ yøpme. Tung lòng vngám lap bv́ngkà chit yv́ng nø cìlcè rìí vsù:ngòe.
44012007	Eyv̀ngnøng, Vkangpe Ang muqlàng dvzv́r tiqgø, Piter shvnvngø zvng rip daqì nø, tung wedǿng taq làng gá lú:ngì. Wepèí Piter svràmpa vkoqò nø, ang svng dvsha:tnò sórí, “Bò èkungshì,” a:lòe. Wekvt shv̀m mvngbǿngrì nø ang wur kèní yàn vkaá:mì.
44012008	Vrá muqlàng dvzá:rí ang svng, Juqnv́m ènv́mshì nø, híshvnam shenamshi, a:lòe. Wekvt ang wedø wáshìe. A:ngí ang svng vrá, Nà gwálv́m rèbeshi nø ngà mèpvng èzv̀nrà, a:lòe.
44012009	Wekvt ang búngá:mì nø cv̀n bǿà. Inìgø muqlàng dvzá:rí wà daqà lòng nø jø̀ngjǿng í we svng a:ngí mvdǿ:mò nø, shø̀ngran yv̀ngòe, lv́nshie.
44012010	Inìgø vsù:ngòrì nvmlat dvtv̀ng nvng mèpvng dvtv̀ng vle daqà nø, wamà gòngchit shv̀m bv́ngkà yv́ng angní tuqá:mì dvgvp, bv́ngkà welòng nø angwāwā angní dvpvt vtáná:mì. Wekvt angní léshìá:mì nø, wamà tvrà tiqhwánghwáng vcv̀n ráì nìnø, muqlàng dvzv́r nø ang yv́ng kèní caqvmvng rv́lshìá:mì.
44012011	Wekvt Piter bv́n ráì nø yadø wae. “Vkàngpèí Ang muqlàng dvzv́r dvzv́r daqà nø, Herod wur kèní gø, Yuda vsvng rìí vlǿ:mò nø caò we shvngbe taqkení gø, ngà svng shèlut dakngà we svng akvt ngàí jø̀ngjǿng sháng bǿngà,” wae.
44012012	Ang wedø dǿmshi bǿì dá:ngí, Marko, wa nø tǿò pè Yohan angmè Mari chø̀m svng dìá:mì. Weyv́ng nø vsvng mvme dvkǿmshi nø júrø:tnòe.
44012013	A:ngí wáng bv́ngkà lòng vkoqò nìnø, yv́ng nvng Roda tǿò we dvzømshú svmasvré mè di daqi.
44012014	Iwe, a:ngí, Piter kà mvshv́l bǿà weó dvbù rvtnø, bv́ngkà màtánashaq vdòng svng kvlv̀ng lú:ngì nø, bv́ngkà vtv́ng lapmø Piter rip we dvtáòe.
44012015	Wekvt angmaqí ang svng, “Nà nø dèrue,” a:lòe. Inìgø ang nø jø̀ngjǿng íe, wa nø wedøni kaq mvnshìe. Angmaqí ra, Ini, angò muqlàng dvzv́r døíni, wae.
44012016	Wedø íwe Piterí mànārnār vkoq ma:nò ke, angmaqí tánaò nø ang svng yv̀ng bǿà kvt, dádv̀ng wae.
44012017	A:ngí nø angmaq svng shoqmàwá lvv̄l dø wur vwatshì sórí, Vkàngpèí ang svng tung vdòng kèní kadøwa shvléa:tnà lòng dvtáòe. Vrá a:ngí, "Yari kà nø Yaku nvng vnvm vchvngrì svng dètánøng," a:lò dá:ngí bungá:mì nø dvgá yv́ng svng dìá:mì.
44012018	Gá daqì weó, cìlcè rìí Piter kadø íá:mì we svng mvsháò rvtnø, gvzà vjángshì lú:ngì.
44012019	Herodní ang svng láò nø mvyv̀ng lú:ngà nìnø, vsù:ngò mvdò svng le gù:nò dá:- ngí angmaq svng shvtlv́m vmíng zíòe. Weyv́ngkèní Herod nø Yuda móng kèní Kesaria svng dìá:mì nø weyv́ng tiqchàm v̀lá:mì.
44012020	Wedvgvp Herod nø Tiru nvng Sidon yv́ngø v̄l vsvng kaq gvzà shv̀mná ríe. Wekvt wervgaq rìí nø̄, koqkv́m pè kok rim dù Blastu nvng vrv́m bǿì dá:ngí, tiqdø ròwa koqkv́m pè yv́ng dì ráì nø, vrv́m lúnlv́m dvpvt ang svng rø:tnòe. Kadø íe wani angmaq móng nø Herod koqkvm móng kèní wa v́mpà láv̄me.
44012021	Vgvnshaq í we tiqni taq Herod ang nø, koqkvm bèlaq gwashì sórí, koqkvm rúngtv̀ng taq rung nø, angmaq svng mvshǿl gù:ngòe.
44012022	Wekvt angmaq nø yadøwa vhaqshi lú:ngì. "Yalòng nø sv́ngzàcè kà nø mø̀í, dvmø̀ kà íe lé!" wae.
44012023	Ang nø Gvray ngø̀rdvgùng màshvri:ngò rvtnø, wela:ngí Vkangpe Ang muqlàng dvzv́r tiq gǿí ang svng vdi:pmòe. Wekvt ang svng sisha:lí kéò nø, shì yà:ngì.
44012024	Iwe, Gvray mòngkà mv̀ng nø vsher mvnshì nø luq lú:ngì.
44012025	Barnaba nvng Solo nø, dvzøm bv̀nlì wá dvgø̄m bǿà kvt, Marko wa nø tǿò pè Yohan svng shø:lò nø Yerusalem kèní vtv́ngá:mì.
44013001	Wedvgvp Antiok shvngø̀mré taq, kàdvtutshú nvng shvngøtshú í we Barnaba nvng Niger lá:nò we Simeon, Kureni pe Lukiu nvng vbì wál du Herod angnvm zàmé pè Manaen nvng Solo maq vl yà:ngì.
44013002	Angmaqí Vkangpe svng dvzø:mò nø v́mpà màv́m vnatshì dvgvp, Shànshér Pvlàcèí, "Barnaba nvng Solo nø, Ngàí angní lvngà svng gongò nø wá dvzv́rò bv̀nlì wàlv́m dvpvt Ngà dvpvt shègaqāvtsha," a:lòe.
44013003	Wekvt angmaqí v́mpà màv́m vnatshì nø, júrø: tnò sórí angní mvdv̀mø̄ wur hapma bǿà dá:ngí, angní lvngà svng dvzv́r bǿa.
44013004	Angní lvngà nø Shànshér Pvlàcèí dvzá:rò dø tiqdvchá búngá:mì nø, Selucia mvrìng svng shúngshìá:mì, weyv́ng kèní Ciprus tìzø̀nlong móng svng shø̀chø̀m taq zúnshìá:mì.
44013005	Angní lvngà Salamis mvrìngø vl dvgvp, Yuda vsvng rì júrøt chø̀mrì taq angníí Gvray mòngkà dvsha:- ngòe. Yohan gø angní lvngà dvzømshú wáshìe.
44013006	Angmaqí nø tìzø̀nlong móng mongkøp vriq bǿà nø, Pafos mvrìng svng tuqá:mì kvt, Yuda vsvng màdøngman we kàdvtutshú Baryesu, mandan tiq pè vhǿm bǿà.
44013007	Wepe nø, Sergiu Polu a:lò we nøt zit we gùrwang du tiq pè nvng v̄le. Du wepè nø, Gvray mòngkà tá mvyǿ nø, Barnaba nvng Solo kaq ang yv́ng goa:tnà.
44013008	Iwe, mandanpeí (Elimaí) nø, angní lvngà svng vgá:mò nø kv́mnøt tvrà kèní du wepè svng vlíng dvzv́r mvyǿe. (Elima, wakà nø, Mandanpè, wakà íe.)
44013009	Wedø ínìgø, Polo gø lá:nò pe Solo ang nø, Shànshér Pvlàcè dv̀nzøng nø, ang svng vdaq dv̀ng wa dvjaqò sórí, yadø a:lòe.
44013010	Nøt dvgoqnøt shvngbe nvng yùmlv́m nøt í dv́ngteí èzø̀ng we cáng àngcè na, døngman tvrà í dv́ngte svng ngv̀nshà èwáshì pèa, Vkangpe Ang vdu vbóng we tvràrì taqkení shvmán dvzv́r mèlángshi ma?
44013011	Eyà:ngò, akvt Vkangpe Ang wur nø nà mvdv̀m vhapme. Nà nø vne nàmànvm nø, vnv̀m svng mèyà:ngò we tiqdvgvp èí longe, a:lòe. Wela: ngíni ang vne taq mánmán wa dvkøqke bǿà nø, cǿng vmaqá:mì. Weyv́ng kèní ang nø, ang wurtv́ng kèní shølshú lashì nvng vwúshìá:mì.
44013012	Wedø wà bǿà lòng svng gùrwang dù pèí yv̀ng bǿà kvt, Vkangpe Ang mvshǿl shvngø:tnò lòng svng dà sórí kv́me.
44013013	Wemèpvng Polo nø ang lamboqrì nvng Pafos kèní shvyungshì á:mì nø, Pamfilia móngwál Perga mvrìngø tuqá:mì. Wekvt Yohan nø angmaq nvng vkang nø Yerusalem svng loá:mì.
44013014	Iwe, angmaq nø Perga kèní léshìá:mì nø Pisidia móng Antiok yv́ngø tuqá:mì nìnø, Narnií júrøt chø̀m svng di nø runge.
44013015	Dvrá lega nvng Kàdvtutshúrì kàru røò lòng dv́ng bǿà dvgvp, júrøt chø̀m øpshú rìí vsvng dvzá:rò nø angní svng, “Vnvm pèníá, móng vsvngrì kaq nonggùn zílv́m kà v̄l nìnø, dètáshà,” a:lòe.
44013016	Wekvt Polo rip lú:ngì nø, wur vwatshì sórí yadø a:lòe. Namaq Israel vsvng rì nvng Gvray kaq vpǿ sèrenøng we wv́ngzà dvcì rìé, ètá dánøng.
44013017	Israel vsvng yadvcì angmaq Gvrayí nø nøngmaq vkop vkàng maq svng rvcà:ngò nø, Ejip móngø angmaq zaqlè wáshì dvgvp angmaq svng shvri:ngò nø, Ang nònggùn jòr we wu:rí wemóng kèní angmaq svng shvlut yà:ngà.
44013018	Vrá rvgaq mvgung móngø tvné vbicé nǿng ìdung Ang nø angmaq vtóng laqyà svng tønshì yà:ngì.
44013019	Kanan móng taq vsvng shvngøt dvci kaq A:ngí shvmv́ng bǿà da:ngí angmaq móng nø Israel cèrì zaqshøp walv́m dvpvt vwála yà:ngà. Welòng nø tvné vbiyá pùngwàcé nøng ídung taq í yà:ngì.
44013020	Wemèpvng nø, kàdvtutshú Samuel bàn høq A:ngí angmaq svng dvrá vjìrì zí yà:ngà.
44013021	Wemèpvng angmaq koqkvm røtshì nø, Gvrayí Benyamin dvgø̀ng kèní Kish àngcè Solo angmaq kaq zíò nø, a:ngí vbìcé nǿng øp yà:ngà.
44013022	Wepe kaq yil bǿà dá:ngí, angmaq koqkvm wáshìlv́m dvpvt A:ngí Dawi svng bung dvzv́r lú:nga. Ang dvpvt gø Ang shvkse wáshì nø yadø wae; ‘Nga nøt svng døp we Yeshi àngcè Dawi svng Ngàí yv̀ngoe; wepèí nø ngà nø:tní shòngò dv́ngte svng wà lú:ngòe,’ wae.
44013023	Dv́nkà v̄l dø tiqdvchá, yapè dvyø̀ kèní Gvrayí Israel vsvng kaq Chv́ng Angkàng Yesu tiq pè bung dvzv́r lú:ngà.
44013024	Ang shini mvbūng lōng vzv̀ngkaq Yohaní Israel cèrì shvngbe svng nøt língshi nø tìløp løpshi rà we mvshǿl dvshvng yà:ngà.
44013025	Yohan ang angnï bélv́m dv́nshi dvgvp a:ngí shǿn ma:nò we nø, ‘Nga nø kagǿ ǿngà we svng namaqí kadø èlv́nshàe ma? Ngà nø wepè mvǿnga. Iwe, èyv̀ng nøng, Ang nø ngà mèpvng di daqe; ang híshvnam pǿnalv́m gø ngà màpǿng,’ wà yà:ngì.
44013026	Vnvm vchvng rìé, Abraham pvlí pvlaqrì nvng namaq dvhø̀ taq Gvray kaq vpǿ sèrenøng we wv́ngzà dvcì rìé, gø̀nshaq lúnlv́m shv̀ngkà yalòng nø, nøngmaq svng èsháa daqshà.
44013027	Kadø íe wani Yerusalemø vl rì nvng angmaq dù rìí nø, Ang svng gø màmvshá:lò nø, ang svng kà ra:tnò weí Narni vrv̀m røò we kàdvtut kàri wá dvgø̄m bǿà.
44013028	Ang shí vpǿ we nalv́m kàciq kapà mvyà:ngò nìgø, wedøni Ang svng shvtlv́m dvpvt Pilat svng rø:tnòe.
44013029	Ang svng tvnuò nø vrū yà:ngà we shvngbe angmaqí cv́n dvgø̄m bǿà dá:ngí, shǿngtø̀ng kèní Ang svng ka daqà nø, lóngdùng dvgvm vdòngø vyà:lòe.
44013030	Inìgø Gvrayí shì yv́ng kèní Ang svng dvzun bǿà nø,
44013031	Galili móng kèní Yerusalem svng Ang nvng tiqdø ngang lú:ngì mvdòí nø Ang svng mvmenï dv́ngte yà:ngòe. Akvt Israel cèrì svng Ang dvpvt shvkse wáshì rì nø angmaq ni íe.
44013032	-
44013033	Vkop vkàngmaq svng dv́na yà:ngà we dv́nkà nø, Gvrayí Yesu svng dvzun bǿà yv́ngkèní, angmaq pvlí pvlaqrì nøngmaq dvpvt A:ngí dvhø̄m bǿà, wa we Dvbùshv̀ngkà nø, nøngmaqí namaq svng ríāvtshà. Yalòng nø, Shvgùn Zaywà kàru vní gø̀m taq, ‘Nà nø Ngàcè pè èíe, dèni Ngàí Nà svng shvzat bǿngà,’ wa nø, vrū yà:ngà dø tiqdvchá íe.
44013034	Akvt kèní kukaq bøplv́m shámlv́m yv́ng svng vrá tiqkvt màtv́ng dø, shì yv́ng kèní Ang svng Gvrayí dvzun bǿà lòng dang tvnuò nø A:ngí yadø shø̀n yà:ngà. ‘Dawi svng dv́n yv̀ngà we shànshér nø nøt tǿng we Ishøt igvnrì nø Nà svng zønge,’ wà yà:ngì.
44013035	Kadø íe wani shø̀ngshang tiqgø̀m taq gø, ‘Naò Shanshér pè svng gø Nàí bøp shámlv́m lòng vhǿm mèdèzá: rò,’ wà yà:ngì.
44013036	Pàwálv́m wani Dawi ang nø, ang mvril vsvngrì kaq, Gvray nøt svng cà:nò nø Ang kaq dvzø:mò dá:ngí yøpmá:mì nø, angkop angkàngrì yv́ngø kǿm yà:ngà nø bøp shám we vhǿm yà:ngà.
44013037	Wedø ínìgø Gvrayí dvzun bǿà we yapè nø, bøp shám we màhǿ:mo.
44013038	Wervtnø, vnvm vchvng rìé, mvrà chutna lún lòng nø Yesu yapè taqkení namaq svng dv- shvng daqà we namaqí shá ràe.
44013039	Wemvdv̀mø namaq nø, Moshi Dvrá kèní døngman dø dvdut we mèlúnnøng tvrà í dv́ngte taq, kv́m vsvng gǿ vrv̀m nø yapè kèní døngman we dvdut lúnshie.
44013040	Wervtnø, kàdvtutshúrì kàru taq shø̀n yà:ngà kari, namaq svng màdúlv́m rvt nàyáshinø̀ng.
44013041	"'Eyv̀ngnøng, èzershìnø̀ng rìe, Nàtiqnøng nø, nàmv́ngnøng. Kadø íe wani Ngàí namaq angni taq bv̀nlì tiqpv̀n wá dvdv́ng dakngòe. Wepvn nø vsa:ngí namaq svng la dètavtnøng nìgø, namaq nø kadø ínìgø mèkv́m lóngnøng,’ wakà íe," a:lòe.
44013042	Polo nvng Barnaba búngá:mì dvgvp, kà yari nø mèpvng Narni taq gø angmaq svng lvshø̀na:tnò dø kórshie.
44013043	Júrøt chø̀m lìpòng kèní vkangá:mì dvgvp Yuda vsvng nvng Yuda pong taq gongá:mì we nøtlø̀m vsvng mvme gǿí nø, Polo nvng Barnaba mèpvngpvng cà:nòe. Angní nø angmaq svng kà tv́ngshi nø, Gvray jejú vdòngø̄ ngv̀ng dønglv́m dvpvt dvzà: ngòe.
44013044	Mèpvng Narni taq, tvné mvrìng køp Gvray mòngkà tashi nvng køm ráì.
44013045	Wedø ínìgø Yuda vsvng rìí vsvng loksok svng yv̀ng bǿà nìnø, shǿmnøt zø̀ngá:mì nø, Poloí shø̀:nò kà svng vza:tnò nø shvyǿm mvtá:nòe.
44013046	Wekvt Polo nvng Barnabaí nø, nvrø̀m dvtéshì nø yadø a:lòe. Gvray mòngkà namaq svng vzv̀ng shvngøt lòng nø vdu we íe. Iwe, namaqí mv̀ng èngálnøng nø, vdè nø dvciq lvpat gø̀nshaq lún màpǿì, èwànø̀ng nø kà èrvtshìnø̀ng rvtnø, èyv̀ngnøng, nøngmaq nø wv́ngzàrì kaq svng pōshìá:mìe.
44013047	Kadø íe wa nìnø Vkàngpèí nøngmaq svng dèká:mì nø, "‘Gø̀nshaq chutchv́ng tvràí rvgaq vtvng mvtú høq gǿmlv́m dvpvt, wv́ngzà dvcìrì dvpvt gálòng gø í dvzv́rlv́m, Ngàí Nà svng shvrúng bǿngà,’ wae," a:lòe.
44013048	Wv́ngzà rìí yalòng tá bǿà kvt, dvbù lú:ngì nø, Gvray mòngkà svng shvring shvtàòe. Vrá, dvciq lvpat gø̀nshaq lúnlv́m dvpvt vgvnshaqrì ídv́ngte nø kv́m ráì.
44013049	Vkangpè mòngkà nø wemóng móngkøp kayv́ng màyv́ng dvsher bǿà.
44013050	Wedø ínìgø Yuda vsvng rìí nø, nøtlø̀m nø dvgùng vl we svmarérì nvng wamà øpshú shaqrérì svng dvzà:ngò nø, Polo nvng Barnaba svng dvshá dvki vrè we dvbung lú:- ngà nø, angmaq móng dvrøt kèní angní lvngà svng lùng bǿà.
44013051	Iwe, angníí nø, angmaq svng zì shvràò sórí, angní hí taq vyin we dvtø̀l vchaqshì dá:ngí, Ikonium wamà svng dìá:mì.
44013052	Rvcv́ngcèrì mv̀ng nø, dvbù nøt nvng Shànshér Pvlàcè nv̀nnv̀n dv̀nzǿng mvnshìe.
44014001	Ikonium wamà taq Polo nvng Barnaba nø angwà dø Yuda vsvngrì júrøt chø̀m svng tiqdø gòngá:mì nø tøptøpwa nònggùn v̄l dø mvshǿl shø̀:nò rvt, Yuda vsvngrì gø̄, Heleni vsvng gø loksok kv́m ráì.
44014002	Inìgø kv́m mvwáshì we Yuda vsvng rìí nø wv́ngzàrì svng nøt vjángshì dvzá:rò nø, vnvm vchvngrì kaq la shvngōshì dø dvzà:ngòe.
44014003	Wekvt angní lvngà nø mvme vlé høq weyv́ng vl nø, Vkangpe svng vlǿmshi sórí nvrø̀m dvtéshì nø mvshǿl shø̀:nò ke, Ang jejú mòngkà dvpvt shvkse í lvm, Vkàngpèí gø angní wur taqkení shálv́m mvshv́lpvrá nvng vtiqrà wá dvzá:ròe.
44014004	Iwe, wamà vsvng loksokrì nø vwálshi á:mì nø, tiqmaq nø Yuda vsvng kaq wáshìe, tiqmaq nø dvzv́rrì kaq wáshìe.
44014005	Wekvt wv́ngzàrì gø, Yuda vsvngrì gø, angmaq dùrì nvng tiqdø wáshì nø, angní svng shvraq chaqò nø lú:ngí wvplv́m dá:nò we svng
44014006	angní dǿmshi bǿì kvt, Likaonia móng Listra nvng Derbe wamà nvng gùrhøm rvgaq svng vtná:mì nø,
44014007	weyv́ngø Dvbùshv̀ngkà dvshvng ma:nòe.
44014008	Listra mvrìngø, gv̀l daqà ni kèní hí vze nø, hí tángní vshíshaq í nø kadvgvp gø tvrà mvdi dvr we vsvng tiq gǿ runge.
44014009	Wegǿ nø Poloí shø̀:- nò kà tashìe. Poloí ang svng vdaq dv̀ng wa dvjaqo nìnø, banlv́m dvpvt kv́mnøt vl we svng dǿm bǿà kvt,
44014010	shaqmèí vkiq nø̀, Nà híí dv̀ngmvtóng èriplōng, a:lòe. Wekvt ang zvngrip lú:ngì nø tvrà di pv́ngshìe.
44014011	Poloí wà bǿà lòng svng vsvng loksok rìí yv̀ng bǿà kvt, angmaq Likaonia kàí gvzà vhaqshi taqsórì, "Dvmø̀rì nø vsvng mv̀rshv̀m shvléshi nø nøngmaq yv́ngø lashi daqi," wae.
44014012	Wekvt angmaqí Barnaba svng nø dvmø̀ Zeus, wa tǿò nø Polo nø kà shǿn vgo wáshì rvt, dvmø̀ chv̀ngzòng Herma, wa tǿòe.
44014013	Mvrìng nv̀mshvngø vl we Zeus pvrà tø̀ngnø shvrúngshú pèí, nungwàrì nvng nvmpu kwvngri mvrìng gòngchit yv́ng svng lv́nga:tnà nø, vsvng loksokri nvng tiqdø shvrúngālv́m dá:nòe.
44014014	Iwe, dvzv́r pèní Barnaba nvng Poloí tá bǿà kvt, angní lvngà bèlaqrì rí:ngò sórí vsvng loksok dvhø̀ svng vjèrá:mì nø yadø vkiqe;
44014015	"Vshaqrìé, pàwálv́m yadø èwànø̀nge ma? Nøngmaq gø namaq døni tiqdvchá sv́ngzà wàngcè wa íshàe. Namaq mv̀ng nø, yadø vshø̀ng màshǿng í rì taqkení rv́lshì nø, muqlàng rvgaq nvng nv̀mukdvrā nvng vdòngrv́mø vl dv́ngte svng pv́n yà:ngà we cúnshì pe Gvray kaq vwv́ngshìlv́m rvt, nøngmaqí namaq svng Dvbùshv̀ngkà dvshvngvtsha we íe.
44014016	Vleá:mì dvciq taq A:ngí nø wv́ngzà dvcìrì ídv́ngte svng vdèdè neshi dø cv́n dvzv́r yà:- ngà.
44014017	Iwe, Ang vdè dvpvt shvkse màwáshìshaq nø Ang màvl. Kadø íe wani Ang nø nøt shvla taqsóri muqlàng kèní shø nvng angshí pǿng we rvtø̀ lv̀ngcha zí daqà weí, v́mlv́m kèní gø vgá dèzv́rnøng nø, nøt vdòngø dvbù weí gø, dv̀nzǿng dèzv́rnø̀nge," a:lòe.
44014018	Wekvt angní lvngà svng màshvrúngālv́m dvpvt, vsvng loksokri svng nø kà ya rìí tvnécè gø nar mvdv́ng bǿà.
44014019	Wedø ínìgø Antiok nvng Ikonium kèní Yuda vsvng di lú:ngì weí, vsvng loksokri svng dvzv́ng lún bǿà. Wekvt angmaqí Polo svng lú:ngí wvp bǿà da:ngí, ang shìá:mì lá:nò nø, wamà vtv́nglap svng shv̀l bǿà.
44014020	Iwe, rvcv́ng cèrì nø ang gùrhømø pvngulshì ráì dvgvp, ang søt kūngshí lú:ngì nø wamà svng vtv́ngá:mì. Mèpvng nií ang nø Barnaba nvng bú:ngá:mì nø, Derbe svng dìá:mì.
44014021	Wekvt angní lvngàí wamà welòng taq Dvbùshv̀ngkà dvsha:ngò nø rvcv́ngcè mvme gǿ lin lún bǿà dá:- ngí, Listra, Ikonium nvng Antiok svng vtvngá:mì.
44014022	Weyv́ngø rvcv́ngcèrì nøt shvdøng shvngà:ngò sórí, kv́mnøt taq ngv̀ng dønglv́m dvpvt nvng Gvray móngdàn svng góng lúnlv́m dvpvt nø dvshà mvhøt mvme pv̀n tønshì ràe, wa nø angmaq svng dvshat dvzi:tnòe.
44014023	Wekvt shvngø̀mré vrvm taq, angmaq v́mpà màv́mv́m vnatshì nø júrø:tnò dá:ngí, werì dvpvt shvngø̀mré shaqré shaqtvngrì rvcà:ngò nø, angníí angmaq kv́m bǿì pè Vkangpe wur svng angmaq tvleòe.
44014024	Wekvt angní lvngà nø Pisidia móng svng chàng léshìá: mì nø, Pamfilia móng svng tuqá: mì.
44014025	Perga mvrìng taq gø angníí mòngkà shø̀:nò dá:ngí, Atali mvrìng svng shúngshìá:mì.
44014026	Weyv́ng kèní angní lvngà nø, akvt angníí wá dvdv́nga: pmà bv̀nlì rvtnø, nv̀mlat dvgvp angní kaq Gvray jejú vdòng svng tvleo nø dvzv́r yà:ngà we Antiok wamà svng shø̀chø̀m taq zúnshi nø vtvngá:mì.
44014027	Angní lvngà tuqá: mì nø, shvngø̀mrérì dvkø̀ma:tnà dá:ngí, Gvrayí angní taqkení wàa:pmà bv̀nlìrì gø, Gvrayí wv́ngzàrì dvpvt kv́mnøt bv́ngkà tána bǿà we gø, shvngbe dvtáòe.
44014028	Weyv́ng kèní angní lvngà nø, rvcv́ngcèrì nvng tiqdø mvme vlé høq v̄le.
44015001	Yuda móng kèní Antiok wamà svng vsvng tiqmaq dì daqì nø vnvm vchvngrì svng yadø shvngø:tnòe. Namaq nø Moshi dvrá taq v̄l dø rvmøl vtóng mècv̀nnøng nìnø, namaqí gø̀nshaq mèlúnnø̀ng, a:lòe.
44015002	Polo nvng Barnaba ní nø angmaq nvng vtvng kèní vzø̀ng nø dàràke bǿì nìnø, kà yalòng svng dvtøplv́m rvt, vnvm vchvng rìí Polo nvng Barnaba nvng angmaq kèní dvgádø tiqmaq svng, Yerusalemø vl we dvzv́rrì nvng shvngø̀mré shaqré shaqtvngrì yv́ng svng dvzv́rlv́m rvcà:ngò nø,
44015003	angmaq svng dvbúng bǿà. Fenishi nvng Samaria rvgaqgaq chàng wá mvná:mí, wv́ngzàrì vwv́ngshì ráì lòng angmaqí mvti mvni dvtáò yv́ng kèní, vnvm vchvngri shvngbe kaq gvzà dvbú dvzá: ròe.
44015004	Angmaq Yerusalemø tuqá: mí dvgvp, shvngø̀mrérì nvng dvzv́r rì nvng shvngø̀mré shaqré shaqtvng rìí angmaq svng vto bǿà nìnø, Gvrayí angmaq taqkení wà bǿà rì shvngbe dvtáòe.
44015005	Iwe, Farisi mvdò kèní kv́m vsvng tiqmaq rip lú:ngì nø, rvmøl vtóng cà:nò sórí, Moshi Dvrá gø cv̀nlv́m dvpvt wv́ngzàrì angmaq svng dvkv́m ràe, wae.
44015006	Wekvt dvzv́rrì nvng shvngø̀mré shaqré shaqtvngrì nø, kà yalòng svng dak vràllv́m dvpvt dvkǿmshie.
44015007	Mvme vzø̀ng bǿì dá:ngí, Piter búng lú:ngì nø, angmaq svng yadø a:lòe. Vnvm vchvng rìé, wv́ngzàrì nø ngà nònggøp kèní Dvbùshv̀ngkà mòngkà táò nø kv́mlv́m dvpvt, nv̀mlat nila taq Gvrayí namaq dvhø̀ kèní rècv̀ng bǿngà we svng namaqí èshánønge.
44015008	Vsvng nøt mvsø̀n vsháshaq pe Gvrayí nø, angmaq svng gø nøngmaq svng èzí daqsha dø Shànshér Pvlàcè zi daqà weí, angmaq svng vtoò we shvkse wà daqà.
44015009	Nøngmaq nvng angmaq dvhø̀ taq A:ngí pà rvwìnglv́m gø màvl we dvtà: nò nø, angmaq nøt svng gø wedøni kv́mnø:tní dvshèr bǿà.
44015010	Wervtnø akvt namaqí pàwálv́m Gvray kaq nàløtnøng nø, nøngmaq vkop vkàngmaqí gø nøngmaqí gø, baq mvdá:ngì we paqdv̀ng nø rvcv́ngcèrì lóngjvng taq hapma mèyǿnøng ma?
44015011	Iwe, nøngmaq gøni angmaq dø tiqdvchá Vkangpe Yesu jejú kèní wa gø̀nshaq shvltut lún we svng lvká:mì nìnø, a:lòe.
44015012	Wekvt Barnaba nvng Polo angní lvngà taqkení Gvrayí wv́ngzàrì dvhø̀ taq shálv́m mvshv́lpvrá nvng vtiqrà wà bǿàrì, angníí dvtá ma:nò lòng svng vsvng loksok shvngbeí tá lún bǿà kvt dø màwá zø̀lá:mì.
44015013	Angníí shǿn tvng bǿà weó, Yaku kà tv́ngshì nø yadø wae; “Vnvm vchvng rìé, ngà kà ètá dánø̀ng.
44015014	Gvrayí nø wv́ngzàrì svng gø mvkok nø, Ang bø̀ng dvpvt Angò vsvng tiqmvdò ílv́m nv̀mlat dvgvp angmaq dvhø̀ taqkení rvcv̀ng bǿà tvrà Simoní èshǿna bǿshà.
44015015	Yalòng nø kàdvtutshuri kà nvng gø vbónge. Kàru taq yadøni vrū yà:ngà.
44015016	‘Yari mèpvng rvtø̀ taq ngà vtv́ng dak nø, Vtúng yà:ngì we Dawi ang shìyat lòng vrá kung dakngò nø, vrøl vcat yà:ngìrì svng Ngàí vrá vrvngo weí shvzønglv́m íe.
44015017	Yalòng nø, mvza ngv́mshì we sv́ngzà wàngcè rì nvng Ngà bø̀ng tǿshì we wv́ngzà dvcìrì í dv́ngteí, Vkangpe svng lá lúnlv́m dvpvt íe,’ wa nø,
44015018	Rvgaq mvpìmrì pà:ngo ni kèní yari dvtan yà:ngà pe Vkangpe shø̀ne,’ wae.
44015019	Wervtnø ngàí yadø dvdvmòe: Wv́ngzàrì dvhø̀ taqkení Gvray kaq vwv́ngshì ráì ri svng nø nøngmaqí laq màshvyvkngaì.
44015020	Iwe, angmaq nø cáng pvràí mvshèr dø dvcaqò lòng nvng dàchapke we; yiqshì sha nvng shvwi svng gø v́m vnatshì ràe wa, kàru shvriì.
44015021	Kadø íe wani Moshi Dvrá nø carvmàng dvciq kèní mvrìng vrv̀m taq shvngø:tnò nø, júrøt chø̀mrì taq Narni vrv̀m Dvrá kàrurì røò we íe,” a:lòe.
44015022	Wekvt nø dvzv́rrì nvng shvngø̀mré shaqré shaqtvngrì nø, shvngø̀mré køp nvng vrashì dá:ngí angmaq dvhø̀ kèní vsvng rvcà:ngò nø, Polo nvng Barnaba nvng tiqdø Antiok svng dvzv́rlv́m kàciq dvgiq dvng, vnvm vchvngrì dvhø̀ø shølshú wáshì pèni, Barsaba tǿò we Yuda ó Shilaní svng dvzá:ròe.
44015023	Kàru vruò nø, angmaq wur taq yadø shvriòe. Nvnvm nvchvng íshà we dvzv́rrì nvng shvngø̀mré shaqré shaqtvngrì nøngmaqí, Antiok, Siria nvng Cìlicia móng taq èv̀lnøng we wv́ngzà vnvm vchvngrì namaq svng pàmvrà wàìe.
44015024	Nøngmaq dvhø̀ kèní bú:ngá:mì we tiqmaqí nø, nøngmaqí dvkv́mkà zíì we gø màvl ke, angmaq kàí namaq svng nøt vjángshì dèzv́rnøng nø, namaq nøt vlíng dèzv́rnøng we kà nøngmaqí tá bǿsha.
44015025	-
44015026	Wervt nøngmaq vrá bǿshà dá:ngí, vsvng rvcà: ngi nø, nøngmaq Vkàng Yesu Kristu ang bø̀ng dvpvt gø̀nshaq màmvpáshi we nøngmaq shóngshàì we Barnaba ó Poloní nvng tiqdø, namaq yv́ng svng dvzá:rì nìnø shvlae, wàì nø kàciq dvgiq bǿsha.
44015027	We rvtnø Yuda nvng Shila svng dvzv́ra:tnie. Akvt vrū bǿshà dø tiqdvchá angní lvngà nònggøp kèní gø yadv́ng pv̀n dètávtnønge.
44015028	Màcv́n mvdaq we yadv́ng pv̀n mvdv̀mø vlishì we døngjá nø, Shànshér Pvlàcèí gø, nøngmaqí gø, namaq svng màshvriì nø shvlae, wàì nø dvda:mìe.
44015029	Namaq nø pvrà svng kø̀ò rì gø, shvwi gø, yiqshì sha gø, v́m vnatshì ràe. Vrá dàchapke lòng svng gø vyáshì ràe: yadv́ng pvn mvwàlv́m namaq nàyáshìnø̀ng kvt nø namaq dvpvt shvlae. Namaq pàmvrà leqv̀l nøngé, wa nø vruòe.
44015030	Wekvt angmaq svng dvzv́r bǿà nø, angmaq nø Antiok svng tuq daqì kvt shvngø̀mré loksok dvkø̀:mò dá:ngí, angmaqí shvriò kàru lòng tvleòe.
44015031	Angmaqí rø bǿà kvt, nøt shvlø̀m we kà rvtnø angmaq dvbùe.
44015032	Wekvt Yuda nvng Shila angní lvngà gø kàdvtutshú ni í rvtnø vnvm vchvngrì svng mvme kaí dvshat dvzi:tnò sórí nøt shvdøng shvngà:- ngòe.
44015033	Mvmeni v̀l bǿì mèpvng, angmaq svng dvzv́ra:pmàrì yv́ng svng vnvm vchvng rìí pàmvràcè shvlo bǿà.
44015034	(Shilaí nø wedøni mèpvng lap v̄l kvt vdue wa dvda:mòe.)
44015035	Polo nvng Barnaba nø, Antiok yv́ngø v̀l ráì nø, dvgá mvmegǿ nvng tiqdø, Vkangpe Ang mòngkà shvngø:tnò nø, Dvbùshv̀ngkà dvsha:ngòe.
44015036	Mvmeni mèpv̀ng, Poloí Barnaba svng yadø a:lòe. “Akvt nílvngà vtv́ngshì nø, vzvng Vkangpe mòngkà dvshvng yv̀ngshà we wamà vrv̀m taq, vnvm vchvngrì kadø̄dø̄ vl we svng vshín nvng dishi,” a:lòe.
44015037	Barnabaí nø Marko, lá:nò pè Yohan svng gø shøl mvyǿ we;
44015038	ínìgø Poloí nø, Pamfilia móngø angní lvngà svng làng ráà nø, bv̀nlì wàlv́m yv́ng svng angni nvng di mvwáshìpè svng shøl nìnø màshvla, wa nø vzø̀nge.
44015039	Wedø màrá høq vzø̀ng lú:ngì rvt angní lvngà nø takaq vkangá:mì nø, Barnabaí nø Marko svng shø:lò nø, Ciprus móng svng shø̀chø̀m taq shvyungshìá:mì.
44015040	Iwe, Poloí nø Shila rvcà:ngò nø, vnvm vchvng rìí Vkangpe jejú taq ap bǿà dá:ngí búngá:mì.
44015041	Ang nø Siria nvng Cìlicia móngmóng tvríshìá: mì nø shvngø̀mrérì svng shvdø̄ng shvngà:ngòe.
44016001	Derbe nvng Listra svng gø Polo tuq ráì. Eyv̀ngnøng, weyv́ngø Timoti tǿò we rvcv́ngcè tiq pè vl dáì. Ang nø kv́m we Yuda vsvng tiqmè àngcè íe. Iwe, angpè nø Heleni vsvng íe.
44016002	Listra nvng Ikonium wamà taq v̄l we vnvm vchvng rìí ang dang dvsha: ngòe.
44016003	Polo nø Timoti svng ang nvng tiqdø shøl mvyǿ rvtnø, wemóngø vl we Yuda vsvngrì rvt ang svng rvmø̄l vtóng cv́naòe. Kadø íe wani angpè nø Heleni pè í we angmaq shvngbeí sháòe.
44016004	Angní lvngà nø tiqwamà nø tiqwamà svng dí mvnshì sórí Yerusalemø dvzv́rrì nvng shaqré shaqtv̄ngrì vrashì nø shvdønga bǿà we dvkv́mkàrì nø rvcv́ngcè rìí cv̀nlv́m dvpvt angmaq svng tvleòe.
44016005	Weyv́ng kèní shvngø̀mrérì nø kv́mnøt nònggùn kv́ng lú:ngì nø, tiq ni nø tiq ni luq mvnshì lú:ngì.
44016006	Polo nvng ang lamboqrì svng Shànshér Pvlàcèí Asia móngwál taq mòngkà dvshvng màdvzá:rò rvtnø, angmaq nø Frigia nvng Galatia móngmóng chàng dìá:mì.
44016007	Misia móng dvrøt tuqlv́m wáshì ráì dvgvp, angmaq nø Bitunia móngwál svng gònglv́m dv́nshì we Yesu Ang Pvlàcèí angmaq svng dí màdvzá:rò.
44016008	Wekvt Misia móng vlea:tnà nø, Troa wamà svng angmaq tuq daqi.
44016009	Wekvt yaqdø̀:ngí Polo svng shø̀ngran tiqlòng dvtan daqà nø, weyv́ng Macedonia vsvng tiq gǿ rip nø ang svng korshi sórí, "Macedonia pa svng èléshì ránøng nø nøngmaq svng dèbvngvtsha," wae.
44016010	A:ngí shø̀ngran lòng yv̀ng bǿà mèpvng, angmaq svng Dvbùshv̀ngkà shvngøtlv́m dvpvt Gvrayí ègōìe, wa dvda:mì sórí nøngmaq nø welvng ni Macedonia pa svng bunglv́m wáshì bǿshà.
44016011	Wervtnø Troa wamà kèní nøngmaq nø shø̀chø̀m taq shvyungshài nø Samotraci tìshvlòng bvttut léshìv́msha nø, mèpvngnií Neapolis wamà svng tuqv́mshà.
44016012	Weyv́ng kèní vrá, Macedonia móng Pilipi wamà svng tuqv́mshà. Weyv́ng nø Roma móngwál wamà í nø, wervgaq taqkení té vtvng wamà íe. Wamà yalòng taq nøngmaq tiqchàm à:lìe.
44016013	Narni taq nøngmaq nø wamà bv́ngkà kèní léshìv́msha nø, jurøt rà tiqyv́ng davlni, wàì nø wàngsv́ng ram svng dìv́mshà nø, weyv́ng rú:ngì sórí kø̀m ráì we svmarérì svng mvshǿl shø̀:nìe.
44016014	Wekvtnø, Gvray kaq vpǿ svre vsvng, Tiatira wamà kèní shvmoq laqtun nvmshi we Lidia tǿò we tiqmè nø, Poloí shø̀:nòri svng shvlá dv̀ngwa vtōshìlv́m, Vkàngpèí ang nøt tánaòe.
44016015	Ang nvng ang tiqrvp vsvng tìløp løpshi bǿì dá:ngí, ang nøngmaq svng kórshì nø, Ngà nø Vkangpe kaq kv́mnøt vl we svng namaqí èshá bǿshà nìnø, ngà chø̀m taq èv̀l ránø̀ng, wa nø mvdø̀ng mvdaq èrø̀:nie.
44016016	Tiqkvt nø nøngmaq jurøt rà yv́ng svng dìì nìnø, dvgòr í nø dakcáng zv́ngshì we chø̀myoré vshuq tiqmè svng vhǿm bǿsha. Ang dvgòr wa yv́ng kèní angkàngrì dvpvt gv̀msùng mvme lúnāòe.
44016017	A:ngí Polo nvng nøngmaq mèpvng ècà:ni nø, vsvng yari nø namaq svng gø̀nshaq lúnlv́m tvrà dvtáshú, Vháng-vtvngpè Gvray dvzømshúrì íe, wa nø vkiqe.
44016018	Ang yadø wa we mvme ni í lú:ngì kvt, Polo mvríshi lú:ngì rvt lv́mposhi nø vcáng kaq, Yesu Kristu bø̀ng kèní ngàí nà svng dvkv́mvtnøng, ang kèní èlúshi, a:lòe. Wekvtni cáng nø wemè kèní lúshiá:mì.
44016019	Angmaqí gv̀msùng mvzv́n lúnlv́m vlǿmrà màv̀lá:mì we svng chø̀myoré mè angkàng rìí dǿm bǿà kvt, angmaqí Polo nvng Shila svng ta:pmò nø, gvttø̀m øpshúrì mv́rdv̀ng svng shv̀l bǿà.
44016020	Dvrá vji yv́ngø̄ dvtuq bǿà kvt angmaqí, Vsvng yapèní nø Yuda vsvng í we nøngmaq wamà svng vtvngshaq gvzv̀m nø;
44016021	nøngmaq Roma vsa:ngí vtō gø mvdaq, cv́n gø màdvrá we vtóng shvngø:tnòe, a:lòe.
44016022	Wekvt vsvng loksok rìí gø angní lvngà svng tiqnø:- tní vtù lú:ngà nø, dvrá vji rìí gø angní bèlaqrì díngnø dvrciqí vdiplv́m vmíng zíòe.
44016023	Angní lvngà svng mvmedvm vdip bǿà dá:ngí, angmaqí tung taq rú:ngò nø, angní svng kǿngtøp vsònglv́m, tung vsòng pè svng dvká:mòe.
44016024	Wepèí dvkv́mkà yadø lún bǿà rvtnø, angní nø tung vdòng dǿng svng róng bǿà nø, angní lvngà hí nø kùng taq ngv̀ngngv̀ng vdà:- ngòe.
44016025	Tvné yaqdø̀ng mvlòng dvgvp Polo nvng Shila nø júrøtshì nø Gvray kaq shvring shvtà zàywà wae; kùng vsvng rì gø angní kà tashìe.
44016026	Wekvt chvnvnv́n tūngchø̀m mvpv̀ng angké gø vngulshi høq rvgaq gvzà vnanshì lú:ngì. Wela:ngí tung bv́ngkà shvngbe gø lapwa vtáná:mì nø, gǿrv̀m shv̀m mvngbǿngrì gø shà vpǿná:mì.
44016027	Tung vsòngpè pán vshat lú:ngì kvt tung bv́ngkàrì vtán we svng yv̀ng bǿà nìnø, kùng vsvng rì vtná:mì lá:nò nø, ang shv̀mshvnaq ritshv̄lshi nø ang shvtshìlv́m wáshìe.
44016028	Iwe, Polo serwa vkiq nø, nà vdè svng mèdèláshìni; nøngmaq shvngbe ya yv́ng à:lìe, a:lòe.
44016029	Wekvt tung vsòngpèí svmi mvdø̀m lvlv́nga:tno dø gōò nø, vdòng svng vjèrá:mì nø, svre nø̀ nipnip vdv̀n sórí Polo nvng Shila mv́rdv̀ngø kǿng kupshie.
44016030	Wedá:ngí angní lvngà svng a:ngí shøl bǿà nø, "Vshaq pè níá, gø̀nshaq lúnlv́m dvpvt, ngà kadø wáshì ràe ma?" wa rø:tnòe.
44016031	Angní lvngàí, " Nà nvng rvpkøp Vkangpe Yesu svng èkv́mnøng kvt gø̀nshaq lún daqe," a:lòe.
44016032	Wekvt angníí ang nvng ang chø̀m taq vl rì shvngbe svng Vkangpe mòngkà shø̀:nòe.
44016033	Yaqdø̀ng wervtø̀ taqni, a:ngí angní lvngà svng shø̄:lò dá:ngí angní dvmmárì zá:lòe. Wekvtni ang nvng chø̀m vsvng shv́ngbe svng tìløp løpmaòe.
44016034	Wekvt tung vsòng pèí angní lvngà nø ang chø̀m svng dvgù:ngò dá:- ngí, angní mv́rdv̀ngø v́mpà shvrúngaò nø, ang nvng rvpkøp Gvray kaq kv́m bǿì rvtnø gvzà dvbùe.
44016035	Gá daqì dvgvp, dvrá rvwv̄nshú rìí dvzá:rò nø, "Vsvng wepèní svng shèlàng nøng," v̄l dvzá:ròe.
44016036	Wekvt tung vsòng pèí yakà Polo svng dvtáò nø, "Dvrá vji rìí nàní shvlànglv́m rvt dvzv́ra:tnà; wervt akvt èbúngshì nø pàmvrà èloshi," a:lòe.
44016037	Iwe, Poloí cìl vjìrì svng, "Ngàní lvngà nø Roma vsvng íshà we kà màrvtshaq wàlì wala mv́rdv̀ngø angmaqí ngàní svng nàdipshi nø tung taq èróng bǿsha. Akvt nørá nílvngà svng mvyø̀:ní shvlolv́m wae ma? Mvdaq é! Angmaqni di ra nø nílvngà svng leqshèlàngvtshi," a:lòe.
44016038	Cìl vjì rìí yakà dvrá vjìrì svng dvtá bǿà kvt, angní nø Roma vsvng í we angmaqí tá bǿà nìnø gónggi lú:ngì nø;
44016039	angmaq ni dì ráì nø angni svng nímshì sórí shvlà:ngò nø wamà kèní angní lolv́m dvpvt kórshìe.
44016040	Polo nvng Shila nø tung kèní búngá:mì kvt, Lidia chø̀m taq gòngá:mì. Vnvm vchvngrì nvng vhømá:mì nìnø, angmaq svng tiqchàmcè nøt shvlø̀:mò dá:ngí angní lōá:mì.
44017001	Wemèpvng angmaq nø Amfipolis nvng Apolonia wamà dangdang chàng dìá:mì nø, Tesaloni wamà svng tuqá:mì. Weyv́ng nø, Yuda vsvng rì júrøt chø̀m tiq chø̀m v̄le.
44017002	Polo nø, ang wá yà dø tiqdvchá, angmaq yv́ng svng gòngá:mì nø, Narni vshø̀m nar høq Shànshér Kàru kèní gùn dvtø:pmo sórí angmaq nvng vrùng nø;
44017003	Kristu dvshà mvhøt nø, shì yv́ng kèní zun rà dá:ri, wa nø pǿnaò sórí shvkse dvta:nò nø; "Ngàí namaq svng dvshvngò we Yesu yapè nø, Kristu ni íe," a:lòe.
44017004	Wekvt Yuda vsvngrì tiqmaq svng lin lún bǿà nø, Polo nvng Shila mè pvng zv̀ná:mì. Gvray kaq vpǿ svreò we Heleni vsvng loksokrì nvng wamà shaqré mèla gø mvme mè zv̀ne.
44017005	Iwe, Yuda vsvngrì shǿm lú:ngì nø, vsvng mvchá mvdò kèní vsvng mvgv́m tiqmaq vrì:ngo nø, mvme tiqmvdò dvkø̀:mò dá:ngí, wamàkøp vjángshì dvzá:ròe. Wekvt Polo nvng Shila nø shìwà mv́rdv̀ng svng shøllv́m dvpvt angmaq nø Yasona chø̀m svng tø̀m ráì.
44017006	Iwe, angmaqí angní lvngà svng lá mvlún bǿà nìnø, angmaqí Yasona nvng vnvm vchvngrì tiqmaq nø wamà øpshú duri mv́rdv̀ng svng shà:lò nø yadø wa vkiqe. Móng døngtáng svng paqsúng poò we yamvdò nø yayv́ng gø tuq ráì we;
44017007	Yasonaí angmaq svng vto bǿà. Angmaq nø, Yesu, lá:nò we koqkvm shø̀ngshang tiq pè v̄le wa nø, shvngbeí Kesar dàni pè dvrá svng màbóng we wàòe, wa nø vkiqe.
44017008	Kà yarì táò we vsvng loksok mvdò nvng wamà øpshú duri svng gø vjángshì dvzv́r lú:ngà.
44017009	Wekvt angmaqí Yasona nvng dvgárì kèní chv́ngshi we dvpǿ lushi dá:ngí, angmaq svng shvlà: ngòe.
44017010	Yaqdø̀ng høqa:tnà weó vnvm vchvng rìí Polo nvng Shila kaq Beria svng chàng dí dvzá:ròe. Angmaq weyv́ng tuqá:mì kvt, Yuda vsvng júrøt chø̀m taq gòngá:mì.
44017011	Beria vsvng rì nø Tesalonirì mvdv̀mø nøtzitne. Kadø íe wani angmaq nø, shòshò wa nø:tní mòngkà svng vtoshi nø, Poloí shø̀:nò kà dìng mvdìng we Shànshér Kàru taq ni vrv̀m dvtø:pmòe.
44017012	Wekvt angmaq dvhø̀ taqkení mvme gǿ kv́m ráì. Dvgùng vl we Helení mèla nvng lvngàré gø tiqmaq vbáe.
44017013	Iwe, Poloí Beria mvrìng taq gø Gvray mòngkà dvsha:ngò we svng Tesaloni kèní Yuda vsvng rìí shá bǿà kvt, weyv́ng svng gøni angmaq di daqì nø, vsvng loksokri svng dvzà:ngò nø vjángshì dvzá:ròe.
44017014	Vnvm vchvng rìí Polo svng nø nv̀mukdvrā tìrin høq wela:ngí dvbú: ngò nø, Shila nvng Timoti svng nø Beria yv́ngø làng ráà.
44017015	Iwe, Polo svng shá bǿà rìí nø ang svng Aten wamà høq shá bǿà nø, Shila nvng Timoti gø ang yv́ng svng zíké høqshaq lashvnv́ngshi daq dø Poloí la:pmò kà ríò sórí vtv́ngá:mì.
44017016	Poloí Aten wamàø angní svng caò dvgvp, wamà nø cáng pvrà ha:ngí wa dv̀nzø̀ng we svng yv̀ng bǿà nø ang nøtbùm lú:ngì.
44017017	Wekvt ang nø, júrøt chø̀m taqò Yuda vsvng rì nvng Gvray kaq vpǿ svreò we wv́ngzàrì nvng gø; gvttø̀mø̄ vhǿm vdu we vsvngrì nvng gø nï vrv̀m vrùnge.
44017018	Epikurean mvdò nvng Stoik a:lò we paqzí dak lànglì tiqmaq ó gø ang nvng vzø̀nge. Iwe, Poloí nø Yesu nvng zun long lòng Dvbùshv̀ngkà shø̀:nò rvtnø tiqmaqí nø, "Vwawa dø vjoshì we yapè nø pà shø̀nòe lv́nshi ma?" wae. Dvgá tiqmaq nø, "Ang nø wv́ngzà cáng pvrà dang shø̀:nò vsvng dø vshv́me," wae.
44017019	Wekvt angmaqí Polo svng kvt zø̀:mò nø, Areopagu lìpòngtø̀m svng shøl bǿà nø yadø a:lòe; “Nàí shèngø:tnò we mvshǿl angshv́r yalòng nø pà í we nøngmaqí gø shá daq ma?
44017020	Nàí èshø̀:nò kà rì nø shvl vwv̀l tiqkà í rvt kà yari nø kadang kaq tuq we svng nøngmaq shá mvyǿìe,” a:lòe.
44017021	Aten wamà vsvng shvngbe nvng weyv́ngø vl ráì we zaqlè rìí nø, dvgá kapà gø wá màta dø shv̀ngkàshv́r svng wa shvtàò nø tashìe.
44017022	Wekvt Polo nø, Areopagu lìpòng mvdò dvhø̀ taq rip sórí yadø wae. Aten vsvng rìé, namaq nø kapà taq gø, mvshá invt ri dang taq gø nøt gvzà èlø̀mnø̀ng we svng ngàí yv̀ng bǿngà.
44017023	Kadø íe wani ngà vwóngshøng ke, namaqí ènoqnøng rì svng yv̀ngo, dakngò nøngnø, shvrúngrà tiqlòng taq, "Mvsháì we dvmø̀ dvpvt," wa nø vrushaq í we yv̀ng bǿngà. Wervtnø namaqí mèshánøng nìgø ènoqnøng we yalòng, ngàí namaq svng dvtáa:tnìni.
44017024	Rvgaq nvng vdòng rv́mø vl dv́ngte svng mv̀npè Gvray yapè nø, muqlàng rvgaq angkàng í rvtnø, wu:rí wàò we pvra chø̀mrì taq nø màvl.
44017025	Kadø íe wani vsvng ídv́ngte svng gø̀nshaq nvng vhéshìlv́m shaq nvng pà ínìgø shvngbe A:ngí zí daqì we írvtnø, tiqpv̀npv̀n zǿmdv̀ng ra dø, sv́ngzàcè wu:rí Ang svng dvzøm rà we mø̀í.
44017026	Vrá, Gvrayí vsvng dvci í dv́ngte svng, angké tiq gǿ kèní má:nò nø, vgvnshaq angrvtø̀ angni nvng angmaq v̀llv́m móng dvrøt gø rvwv̄naò sórí, rvgaq yachv̀ng køp taq v́l dvzá:ròe.
44017027	Yadø wà yà:ngà lòng nø, angmaqí Gvray kaq láò nø ránshi weí lá lúnlv́m dvpvt íe. Iwe, Ang nø nøngmaq kagǿ nvng gø vrúm dø màsar.
44017028	Kadø íe wani nøngmaq cúnshàì, vngvtshàì we nvng v́l lú:nì we nø, Ang vdòng taq wa íe. Namaqò mv̀ngrùng wa vsvng tiqmaqí, ‘Nøngmaq gø angò angcǿ àngcèrì íshae,’ wa nø shø̀n yà:ngà døni íe.
44017029	Wervt, nøngmaq gø dvmø̀za íshà rvtnø, Ang Dvmø nøt nvng laqyà nø vsvng laqmù nvng nøt taq dvda: mò dø rø:pmo we shé, gv̀msùng nvng lóng pvràhang dø íe, wa nø dvdvmlv́m mø̀í.
44017030	Wervtnø vsa:ngí mvshá yà:ngà rvtø̀ svng nø, Gvrayí màmvsø̄nga yàng. Wedø ínìgø akvt nø kayv́ng ínìgø vsvng shvngbe nø nøt língshi ràe, wa dvkv́me.
44017031	Kadø íe wani, A:ngí rvhiq yà:ngà Vsvng wepè wu:ri rvgaq yalòng svng døng- man dø kàngélv́m angni tiqni gvn yà:ngà nø, wepè svng shì yv́ng kèní dvzun bǿà yv́ngkèní, vsvng í dv́ngte mv́rdv̀ngø yalòng nø kv́mv́m daq we shvkse dvta:nòe, wae.
44017032	Shì yv́ng kèní zun long lòng dang tá bǿà kvt, tiqmaq nø zershìe. Dvgá tiqmaq nø, "Yalòng dang vrá tiqkvt nà kà tá mvyǿìe," wae.
44017033	Wekvt Polo nø angmaq dvhø̀ kèní búngá:mì.
44017034	Lvngàré tiqmaq nø ang svng cv̀n nø kv́m ráì. Angmaq dvhø̀ taq nø, Areopagu dvrá vji mvdo kèní Dionusi nvng Damari tǿò we svmaré tiqmè nvng dvgá rì gø vbáe.
44018001	Yari mèpvng Polo nø Aten wamà kèní búngá:mì nø Korintu wamà svng tuqá:mì.
44018002	Weyv́ngø a:ngí Pontus móng vsvng, Akwila bø̀ng tǿò we Yuda vsvng tiq gǿ vhǿm bǿà. Koqkv́m pè Klodiuí Yuda vsvng shvngbe Roma wamà kèní lōlv́m dvpvt vmíng zíò rvt, Akwila nø ang chø̀mmè Prichila nvng tiqdø, Itali kèní tuqa:pmi we kadv́ngte màlé. Wervt Polo nø angní yv́ng svng di ráì.
44018003	Polo nø angní nvng tiqdø, shødar shìyat laqmù tiqpv̀n washì vsvng ni í rvtnø, ang nø angni nvng vl nø laqmù tiqdø washìe.
44018004	Wekvt júrøt chø̀m taq Narni vrvm a:ngí shvngøt dvsha:tnò sórí, Yuda vsvng nvng Heleni vsvng rì kaq lin lúnlv́m dvzaqshie.
44018005	Iwe, Shila nvng Timoti nø Macedonia kèní tuq daqì kvt, Polo nø mòngkà shvngø:tnò dang taq wa shó dvzaqshi nø, Yesu nø Kristu ni íe, wa nø Yuda vsvngrì kaq shvkse wáshìe.
44018006	Wekvt angmaq vzvtshì nø ang kaq shvyǿm mvtv́n lú:- ngì kvt, Poloí ang bèlaq vpø̀:ro sórí yadø a:lòe. "Namaq shvwi nø namaq vgo taq laq vhap; ngà zì màvl; akvt kèní kukaq ngà nø wv́ngzàrì kaq svng dønge," a:lòe.
44018007	Wekvt angmaq yv́ng kèní ang búngá:mì nø, Gvray kaq vpǿ svre we Tito Yustu tǿò we tiq pè chø̀m taq gòngá:mì. Ang chø̀m nø júrøt chø̀m nvng tvp íe.
44018008	Vrá, júrøt chø̀m shølshú vgo Krispu ó ang chø̀m vsvng shvngbe nø Vkangpe svng kv́m ráì. Korintu vsvng mvmeí tá bǿà kvt, angmaq gø kv́m ráì nø tìløp lú:nòe.
44018009	Wekvt yaqdø̀:ngí Vkangpe nø shø̀ngran kèní Polo svng kà shø̀n daqì nø, "Akvt kèní nø svre mvra; shǿn èma:no; dø màwá mèv̄lni.
44018010	Pàwálv́m wani ngà nø na nvng tiqdø v̄le. Nà svng dvlálv́m dvpvt kagǿ gø wur mvzúshì ra. Kadø íe wani yawamà taq ngà vsvng mvme vle," wae.
44018011	Wervt ang nø angmaq dvhø̀ taq tiqnǿng nvng vchuq shvlá vl nø, Gvray mòngkà shvngø:tnòe.
44018012	Iwe, Gallio nø Akaya móngwál du wáshì dvgvp, Yuda vsvngrì tiqnøt wáshì weí Polo svng vtùlv́m vjángshì lú:ngì nø, ang svng kàngé rúngtv̀ng mv́rdv̀ng yv́ng shøl bǿà nø yadø wae;
44018013	Yapèí nø dvrá nvng màbóng dø Gvray kaq noqshìlv́m dvpvt vsvng kaq li:nòe, wae.
44018014	Iwe, Poloí kà vtv̀nglv́m wàò dvgvp, Gallioí Yuda vsvng rì kaq, “Namaq Yuda vsvng rìé, yalòng nø vléò we tvrà, mø̀íni nøt dvgoq mvgvm we svngshvt dvkà la ínìnø, ngà tønshø̀ng nø namaq svng táā vdu we íe.
44018015	Inìgø yalòng nø nònggøp kà ó bø̀ngrì nvng namaq vdèdè dvrá dang svng nàzø̀ngnøng we í kvtkèní nø, namaq wa nàrùngnø̀ng. Yadø ípvn dang taq ngà nø dvrá dvra dù wá mvnengshøng,” a:lòe.
44018016	Wekvt a:ngí angmaq svng kàngé rúngtv̀ng yv́ngkèní lùng bǿà.
44018017	Wekvt angmaq shvngbeí júrøt chø̀m øpshú Soteni svng ta:pmò nø, kàngé rúngtv̀ng mv́rdv̀ngø ang svng vdi:pmòe. Iwe Gallioí welòng svng pà gø mvlv́naò.
44018018	Wemèpvng Polo nø Korintu yv́ng mvme ni v̀l bǿì dá:ngí, vnvm vchvngrì nvng vkang nø, Prichila ó Akwila nvng tiqdø weyv́ng kèní shø̀chø̀m taq zúnshi nø Siria móng svng dìá:mì. Ang nø dvgv́mshì we kà vl rvtnø, Kenkrea mvrìngø ang vnï dvchipshìe.
44018019	Angmaq Epesu wamàø tuq ráì nìnø, a:ngí angní svng weyv́ng làng ráà; ang nø júrøtchø̀m svng gòngá:mì dá:ngí Yuda vsvng rì nvng vrùnge.
44018020	Angmaqí ang svng mvme tiqchàm v̀llv́m dvpvt rø:tnò we ang mvtá nø,
44018021	angmaq nvng vkang dvgvp, Gvray nøt í nìnø, ngà namaq yv́ng svng rá vtv́ng longe, a:lò dá:ngí, Epesu kèní shø̀chø̀m taq zúnshìá:mì.
44018022	Kesariaø koqshi ráì nìnø, ang ngāngá:mì nø shvngø̀mré kaq pàmvrà a:lò dá:ngí, Antiok svng shúngshìá:mì.
44018023	Weyv́ng tiqchàm vl dá:ngí, ang vrá búngá:mì nø, Galatia nvng Frigia móngmóng chàng di nø, rvcv́ngcèrì shvngbe kaq shvdøng shvngv̀ng bǿà.
44018024	Alesandria wamà vsvng, Apolos, tǿò we Yuda vsvng tiq pè nø wervtø̀ taq ni Epesu yv́ngø tuq ráì. Ang nø kàshǿn ligong í nø, Shànshér Kàru gvzà sháòe.
44018025	Vsvng yapè nø vsa:ngí Vkangpe tvrà dang shvngøtshaq í weí pvlace dang vtvngkèní nøtlø̀m dø shø̀:nò nø, Yesu mvshǿlrì vbóng dø shvngø:tnò we; a:ngí nø Yohan tìløp lòng wa shá dá:rà.
44018026	Ang nø nvrø̀m te we nø:tní júrøt chø̀m taq kà shø̀n lú:ngì. Iwe, Prichila nvng Akwilaí ang kà tá bǿà nìnø, angní chø̀m svng shøla:tnà nø, Gvray tvrà tété zøp dø ang svng pǿnaòe.
44018027	Ang nø Akaya móngwál svng léshìlv́m dvda:mò kvt, vnvm vchvng rìí ang svng nøt shvlø̀:mò nø, ang svng vtolv́m dvpvt rvcv́ngcèrì svng kàru shvriòe. Ang weyv́ngø tuqá:mì kvt kv́m bǿì rì svng a:ngí jejú kèní gvzà dvba:ngòe.
44018028	Kadø íe wani shvngbe mv́rdv̀ngø a:ngí Yuda vsvngrì kaq svng nònggùn vl dø dv́ngke bǿà nø, Yesu nø Kristu ni í we Shànshér Kàru kèní shvkse dvta:nòe.
44019001	Apolos nø Korintuø vl dvgvp, Polo nø taqkaq móngmóng chàng léshi ráì nø, Epesu yv́ng tuq ráì. Weyv́ngø rvcv́ngcè tiqmvdò yv̀ng bǿà nø,
44019002	a:ngí angmaq svng, "Namaq èkv́m bǿshà ke, Shànshér Pvlàcè èlún yv̀ngshà ma?" wa rø:tnòe. Angmaqí ang svng, "Mvlú:ni. Shànshér Pvlàcè vl màvl we svng gø mvtá dá:rì," a:lòe.
44019003	Wekvt Poloí, "Wedø íni namaq nø pà tìløp èløpshi yv̀ngshà ma?" a:lò nìnø angmaqí rá, “Yohan tìløp íe,” a:lòe.
44019004	Wekvt Poloí, "Yohaní nø nøt língshìlv́m tìløp løpmaò nø, vsvngrì kaq gø ang mèpvng di daq pè svng kv́m ràe, vl yà:ngà. Wepe nø Yesu íe," a:lòe.
44019005	Angmaqí yalòng tá bǿà kvt, Vkangpe Yesu bø̀ng taq tìløp løpshie.
44019006	Angmaq mvdv̀m Polo ang wur hapshì bǿì nìnø, Shànshér Pvlàcè nø angmaq mvdv̀mø lashi daqì nø, angmaq dvgá pv̀n kà shø̀n sórí kà dvtut lú:ngì.
44019007	Angmaq shvngbe nø lvngàré tiqcé vní gǿ dv́ngte íe.
44019008	Wemèpvng júrøt chø̀m taq Polo gòngá:mì nø, nvrø̀m te we nø:- tní vshø̀m shvlá døp mvshǿl shø̀:nò nø, Gvray móngdàn dang shvngø:tnò sórí lin ma:nòe.
44019009	Iwe, tiqmaq nøt zaq lú:ngì weí, vsvng loksok mv́rdv̀ngø Gvray tvrà yalòng svng gvzv̀m lú:nga. Wekvt Polo nø angmaq yv́ng kèní rv́lshì nø, rvcv́ngcèrì gø Turanu zong svng vcíl bǿà nø, ni vrvm mvshǿl shvngø:tnòe.
44019010	Vní nǿng døp yadø wà bǿà nìnø, Asia móngwál taq vlrì, Yuda vsvng gø, Heleni vsvng gø, shvngbeí Vkangpe Ang mòngkà tá bǿà.
44019011	Wekvt Gvrayí Polo wur kèní, angwà wàò mvdv̀mø té jórnònggùn bv̀nlì wàò nø;
44019012	Polo yv́ng kèní za rì kaq svng vsa:ngí ngúngshøq paqzit, mø̀íni juqnv́m, lv́ngà bǿò nìnø, záyv̀ng dvlí dvjv́ng banvm nø, vcáng mvgv́mrì gø lúshivm høq wàòe.
44019013	Iwe, angmaq nø angmaq nø:tní vwúshì nø vcáng lù:ngò we Yuda vsvng tiqmaq gø, vcáng mvgv́m dvchøp vsvng mvdv̀mø, Vkangpe Yesu bø̀ng tǿò nø yadø wae; "Poloí shø̀:nò pe Yesu Ang vmíng kèní ngàí nà svng dvkv́mvtnøng," a:lòe.
44019014	Yadø warì nø Yuda vsvng shvrúngshú vjì pè Skewa angce pèla shvngøt pè íe.
44019015	Cáng mvgv́m lù:ngí angmaq svng, "Yesu svng gø ngàí shángòe; Polo svng gø ngàí shángòe. Iwe, namaq nø kagǿ maq èínønge?" a:lòe.
44019016	Wekvt vcáng mvgv́m dvchøp pè angmaq mvdv̀m svng mvgaqshì ráì nø angmaq svng rù:lòe. Angmaq svng dv́ngke bǿà nø dvmmá vri sórí wechø̀m kèní góngsér vtná:mì.
44019017	Epesuø vl we Yuda vsvng nvng Heleni vsvng shvngbeí yalòng shá bǿà kvt, angmaq kaqdvt svre lú:ngì nø, Vkangpe Yesu bø̀ng svng vpǿ shvring lú:nga.
44019018	Vrá, kv́m bǿì rì taqkení mvme tiqmaq dì ráì nø, angmaqí vléòrì shǿnshi nø vchángshìe.
44019019	Mandan paqzí wa rì mvme gǿí gø, angmaq kàrurì dvkø̀:mò nø, shvngbe negv̀mø wá:ròe. Weri ang dvpǿ angmaqí su:nò we gv̀msùng pùngwàmùn dvpǿ í we shá bǿà.
44019020	Yadø í yv́ng kèní Vkangpe Ang mòngkà nø jórnònggùn vl dø vsher mvnshìá:mì.
44019021	Yadv́ng pvn íá:mì mèpvng Polo nø Shànshér Pvlàcè taqkení gvcvt vjø:nò nø, Macedonia nvng Akaya móng chàng di mvnv́m Yerusalem svng gø di nø, “Wemèpvng ngàí nø Roma wamà svng gø yv̀nglv́m íe,” wae.
44019022	Ang kaq dvzømshú Timoti nvng Erastu nø Macedonia svng dvzv́r bǿà da:ngí, ang nø Asia móngwál taq tiqchàm vl ráì.
44019023	Wenila taq Gvray tvrà rvtnø, gvzà vjángshì we bung lú:ngì.
44019024	Demetriu, wa tǿò we gv̀msùng shúr lv̀ngdøp tiqpè nø, gv̀msùng kèní Diana mè cáng pvràhang chø̀mce shvzoò yv́ngkèní, laqmù lv̀ngdøpri svng wùlaq mvzv́n mvme lún dvzá:ròe.
44019025	A:ngí nø werì nvng ang dø lv̀ngdøp wáshì rì svng dvkø̀ma:tnà nø yadø a:lòe. "Lamboq rìe, yapv̀n wulaq kèní nøngmaq mvgàm lóngshà we namaqí gø èshánønge.
44019026	Akvt Polo yapèí nø, Epesu wamà taq wa mø̀í, tvné Asia móngwálkøp taq wu:rí wàò we nø dvmø̀ mø̀í, a:lò nø, vsvng mvme kaq li:nò weí nøt vlíng dvzá:rò we nø, namaqí yv́ng gø èyv̀ngnønge, tá gø ètánønge.
44019027	Wedø í rvtnø, nøngmaq wùlaq yalòng svng vsa:ngí màpǿā ra we svng wa svre rà we mø̀í; ring we dvmømè Diana noqngø̀m tø̀ngnø svng gø ti mvlá:nò nø, Asia móngwálkøp nvng móng døngtá:ngí noqò mè ang gø, mvshá ìnvt dvgùng kení vjāvm we svng svre ràe," a:lòe.
44019028	Angmaqí yalòng tá bǿà nìnø, angmaq høpnøt vcor lú:ngì nø, “Epesu riò Diana mv̀ng ringe,” wa nø vkiq mvnshì lú:ngì.
44019029	Wekvt vjángshì lù:ngí wamàkøp taq dv̀nzø̀ngá:mì nø, angmaq tiqnøt shvráshì weí, Polo tvrà di lamboq Macedonia vsvng Gaius nvng Aristarku svng ta:pmò da:ngí, wamà dòngpètø̀m svng dvje:rò nø dvgòng bǿà.
44019030	Wekvt Polo nø vsvngrì kø̀m yv́ng svng gònglv́m dvda:mò we rvcv́ngcè rìí màdvzá:rò.
44019031	Asia móngwálò angrø̀mnvng øpshúdù tiqmaqí nø Polo svng shóngshì we í rvt vsvng dvzá:rò nø, dòngpètø̀m svng mvgònglv́m dvpvt ang svng rø:tnòe.
44019032	Wekvt dvkǿmshi ráì mvdò nø vmúndv̀ng wáshì nø, tamaq tashø̀ngshang vkiqe. Wedø ínìgø angmaq tékaq tiqmaq nø pàwálv́m rvt kø̀m ráì we gø angmaq mvsháshì.
44019033	Wekvt Yuda vsvng rìí Alesander kaq dvdò: rò nø, vsvng loksok mv́rdv̀ngø shvri:pmòe. Wekvt Alesander nø bashàrì kaq kà dvgà shǿn mvyǿ nø, ang wur vwatshìe.
44019034	Inìgø ang nø Yuda vsvng í we angmaqí mvshv́l bǿà kvt, shvngbe ròwa, "Epesu rìò Diana mv̀ng ringe," wa nø vní nari dv́ngte vkiqe.
44019035	Wekvt wamà kàru mvsø̄ngshú pèí vsvng loksokri svng dvzø̀:lò dá:ngí yadø a:lòe. "Namaq Epesu rìe, Epesu wamà nø, ring we Diana ang tø̀ngnø nvng muqlang kèní dvjá daqà we pvrà ri:mò wamà í we svng mvsháò we kagǿ vle ma?
44019036	Yadv́ng pv̀n svng ma mvdv́ngshi we í rvtnø, namaq dø̄ màwá èv̀lnøng nø, mvhø̀ mvhut pà gø mèwà nøngni.
44019037	Namaqí èshv̀lvtsha we vsvng yagǿla nø, shànshér tø̀ngnø dvrè tølv̄m vsvng gø mø̀í, nøngmaq dvmømè svng shvyǿm mvtv́n vsvng gø mø̀í.
44019038	Wervtnø Demetriu nvng angò lv̀ngdøp rv̀mnvng rìí tiq gǿgǿ svng kolv́m kà la vl nìnø, dvrá róng gø vtánshaq ie; gùrwang dùrì gø vle, weyv́ngø daràké dv̀ng íe.
44019039	Iwe, namaq nø dvgá dø røtlv́m tiqpv̀npv̀n vl nìnø, angwà dvkǿmshi lìpòng taq kàrvt dv̀ng wa íe.
44019040	Kadø íe wani dèni vjángshàì lòng mvtú angké màvl rvtnø, nøngmaq kaq shèràa:tni we svng svrelv́m v̄le. Pvrá mvjv́ng dø dvkǿmshàì lòng nø pà rvtnø í we dvtálv́m kàciq gø màvl long," a:lòe.
44019041	A:ngí yadø vl bǿà kvt dvkǿmshi rì svng shvlo bǿà.
44020001	Vhaqshi làng bǿà mèpvng, Poloí rvcv́ng cèrì kaq goa:tnà nø, angmaq svng dvshat dvzi:tnò da:ngí, angmaq nvng vkang nø Macedonia pa svng búngá:mì.
44020002	Wemóng tiqrvgaq nø tiqrvgaq svng di chàng rvcv́ngcèrì kaq mvme dvshat dvzi:tnò da:ngí ang nø Heleni móng svng tuq ráì.
44020003	Weyv́ngø vshø̀m shvlá ang v̀l bǿì da:ngí, shø̀chø̀m taq zúnshi nø Siria móngwál svng ang dìlv́m wáshì ke, Yuda vsvng rìí ang svng shvtlv́m shvngv̄mshi rvtnø ang nø Macedonia rvgaqgaq vtv́nglv́m dv́nshie.
44020004	Beria vsvng Pirru àngcè Sopater gø, Tesaloni vsvng Aristarku nvng Sekundu, Derbe vsvng Gaius nvng Timoti, vrá Asia móngwál kèní Tichiku nvng Trofimu gø, ang svng cv̀na:tnà we;
44020005	angmaq yadv́ng gǿ nø vzv̀ngzv̀ng dìá:mì nø, Troa mvrìngø nøngmaq svng ècaì nø v̄le.
44020006	Inìgø nøngmaq nø Zidòngsér Vmboy angni gømá:mì mèpvng Pilipi kèní shø̀chø̀m taq zúnshàì nø, pungwà ni mèpvng wa Troa mvrìng angmaq v̄l da yv́ngø tuq ráshà nø, weyv́ngø shvngøt ni à:lìe.
44020007	Wenár nv̀mlat ni taq, nøngmaq zidòng vmøtnvmlv́m dvkǿmshàì dvgvp, Poloí nø angmaq svng mvshǿl shvngø:tnòe. Iwe, nvpni búnglv́m dv́nshi rvt, yaqdø̀ng mvlùng høq a:ngí shø̀:nòe.
44020008	Nøngmaq dvkǿmshàì dǿng nø mvdv̀m dvtv̀ng í we svmigwìn gø mvme v̄le.
44020009	Wekvt vwvt bv́ngkà taq nø, Yutikus tǿò we gùchàngré tiq pè rung we yøpyǿ vngømshìe. Poloí mvshǿl wedøni shǿn ma:nò ke, ang yøpyǿí vnùngkéò rvt, chø̀m vshø̀m dvtv̀ng wa dvtv̀ng kèní vjáá:mì nø, angmaqí ku:ngò nìnø shìá:mì.
44020010	Wekvt Polo lashi daqì nø, ang mvdv̀mø kǿngkupshì nø ang svng mvguqò sórí yadø wae; Namaq nvrø̀m mèdèbúmshìnø̀ng ni, ang gø̀nshaq nø ang yv́ngø vle, a:lòe.
44020011	Wekvt ang battv́ng rvlv̀ngá:mì nø, zidòng vmø:tnò nø v́m bǿshà dá:- ngí nv̀m gá daqì høq angmaq nvng mvme vlé dø dvmv̀n dá:ngí ang búngá:mì.
44020012	Angmaqí lvngà svrépè vngvt shøl lú:ngà rvt, angmaq gvzà nøt shø̀má:mì.
44020013	Wekvt shø̀chø̀m taq nøngmaq zúnshàì nø, Assos mvrìng kèní nø Polo gø chàng dvzv̀nlv́m dvda:mì rvt, vzv̀ngzv̀ng wekaq svng búngv́msha. Pàwá wani Polo ang nø vdàm tvràrà dìlv́m dvda:mò nø wedø dètúìe.
44020014	Assos mvrìngø nøngmaq nvng vhømv́mshà kvt, ang svng chàng dvzà:nì nø, Mitilin svng dì rásha.
44020015	Weyv́ng kèní rá shø̀chø̀m taq búng ráshà nìnø, mèpvng nií Kios tìshvlòng yv́ng tuq ráshà. Wemèpvng ni nø Samos tìshvlòng svng léshi ráshà nø mèpvng ni nø Miletu yv́ngø tuq ráshà.
44020016	Polo nø, la bǿn daq nìnø Yerusalemø Pùngwàcé ni Boy angni zíkélv́m rvt mvnàn nø, Asia móngø màdvtǿmshishaq Epesu wamà svng mvgut dø chàng vzv̀nglv́m gvcvtna:pmà.
44020017	Wekvt a:ngí nø Miletu kèní Epesu wamà svng vsvng dvzá:rò nø, shvngø̀mré shaqré shaqtvng rì svng gōòe.
44020018	Angmaq ang yv́ng svng tuq ráì kvt a:ngí angmaq svng yadø a:lòe. "Asia móngwál svng nv̀mlat tok rángà ni kèní namaq nvng tiqdø à:lì rvtø̀ shvngbe taq, ngà kadø v̀l rángà we namaqí èsháshàe.
44020019	Yuda vsvng mvyø̀n gvca:tní ngà svng dèløt we ínìgø cipshø̀ng nø necì vyǿngò sórí kadø wa Vkangpe svng ngàí dvzømvtnà we gø namaqí èshánønge.
44020020	Vrá, namaq dvpvt vjú vl we kapà ínìgø màmashaq dvtáì nø, shvngbe mv́rdv̀ng taq gø, tiq chø̀m nø tiq chø̀m taq ínìgø, ngàí namaq svng kadøwa shvngø:tnì we nvng;
44020021	Yuda vsvng kaq gø, Heleni vsvng kaq gø, Gvray kaq nøt vwv́ngshì rà we nvng nøngmaq Vkangpe Yesu Kristu kaq kv́m rà we shvkse wv́ngshø̀ng we èshánønge.
44020022	Eyv̀ngnøng, akvt ngà nø weyv́ngø kadø chāngvm we gø màsháshaq, vgv́rshi màshvla dø Shànshér Pvlàcèí èrø̀n rvtnø Yerusalem svng døng we íe.
44020023	Iwe, mvngbǿng nvng dvshà mvhøt ya:ngí ngà svng ècange wa nø, mvrìng vrv̀m taq Shànshér Pvlàcèí vjøng vla ni nga svng dètáng we ngà shángshø̀nge.
44020024	Iwe, ngàí tvnúng rà we tvrà cv́n dvdv́nglv́m dvpvt nvng; Gvray jejú Dvbùshv̀ngkà shvkse wáshìlv́m dvpvt gø, Vkangpe Yesu kèní ngàí lún bǿngà we dvzøm bv̀nlì wá dvdv́nglv́m dvpvt rvt gø, ngà gø̀nshaq svng tiqhvn vpǿ dø gø ngà màdvdutshøng.
44020025	Eyv̀ng nøng akvt namaq dvhø̀ø ngà vwóngshø̀ng nø Gvray móngdàn dvshvng yv̀ngà rì namaq shvngbeí nø, ngà mv̀rshv̀m svng akvt kèní kukaq mèyv̀ng lóngshà we svng ngà shángshø̀nge.
44020026	Wervtnø vsvng shvngbeò shvwi mv̀ngrø̀ nø ngà taq màv̀l bǿì, wvng nø dèni namaq mv́rdv̀ngø ngà shvkse wv́ngshø̀nge.
44020027	Kadø íe wani Gvray gvcvt nøt tvrà shvngbe mvmāngò dø ngàí namaq svng dvtá yv̀ngshà.
44020028	Vkangpe Ang shvwií ni wvn yà:- ngà we Gvray Ang vyv̀ngré kaq shàv́m nø roqshú wáshìlv́m dvpvt, Shànshér Pvlàcèí namaq svng shvngø̀mré bv̀nlì roqshú èzv́ng bǿshà we bv̀nlì taq, namaq vdè gø nàyáshìnø̀ng, vyv̀ng ré dvpvt gø nayáā nøng.
44020029	Ngà døngvm mèpvng namaq dvhø̀ svng mvgv̄m we vyitrì gòng ra nø, vyv̀ngré kaq màmvzaa:tnò we svng ngàí shángòe.
44020030	Vrá, rvcv́ng cèrì svng angmaq mèpvng shølvmlv́m dvpvt, namaq dvhø̀ kèní ni gvzv̀m we kà shø̀n vsvng būng longe.
44020031	Wervt namaq tiq gǿ nø tiq gǿ svng, necì vyø̄ng sórí, vyáng yaqdø̀ng mànārnār ngàí vshø̀m nǿng køtgøm dvshat dvzit bǿshà lòngsvng pán vshat dedv̄mnøng.
44020032	Akvt namaq nø Gvray nvng Ang jejú mòngkà taq ngàí a:pmìe. Mòngkà yalù:ngí nø namaq svng shvdøng shvngv̀ng nø, shànshér dø vgaqshaq rì shvngbe dvhø̀ taq zaqshøp gø namaq svng zí lúne.
44020033	Ngà nø kagǿ gv̀msùng vshé gwálv́m dvrè svng gø mvmap dv̄r.
44020034	Ngà nvng ngàó à:lì rì zǿmdv̀ng we dvrè dvpvt, ngà wur yatángníí dvzømò we svng nø namaqí èshá nønge.
44020035	Yadø namaq dèzaqshìnøng yv́ng kèní shaqcv̀m vsvngrì kaq dvbvng ràe, wvng nø gø, Vkangpe Yesuí ni “Ezíò lòng nø èlú:nò lòng mvdv̀m té ishøt ìgv̀n vle,” wa nø shø̀n yà:ngà kà svng dvdvm rǿnlv́m rvt gø, ngàí pà wv̀ng bǿngà lòng svng namaq shvbóng shvmvtshilv́m dvtan bǿngà we íe,” a:lòe.
44020036	A:ngí yadv́ng pv̀n shø̀n bǿà da:ngí, ang nø angmaq shvngbe nvng tiqdø bvnciq tushi nø jurø:tnòe.
44020037	Wekvt angmaq shvngbe gvzà ngø sórí, Polo lóngjvng taq mvguqshì nø ang svng vbú ma:nòe.
44020038	Angmaqí ang mv̀rshv̀m vrá tiqkvt yv́ng mvlún, wa nø shø̀:nò kà rvt téwa angmaq nøt yùre. Wekvt angmaqí shø̀chø̀m yv́ng høq ang svng shá bǿà.
44021001	Nøngmaq nø angmaq nvng vka:ngì dá:ngí, shø̀chø̀m taq zúnshàì nø, Kos tìshvlòng tvnunu mvdóng dv̀ngwa dì ráshà. Mèpvng ni nø Rodes tìshvlòng svng tuq ráshà. Weyv́ng kèní Patara mvrìng svng tuq ráshà nìnø,
44021002	Fonicia móng pa svng chàng léshìlv́m dv́nshi we shø̀chø̀m tiqlòng yv̀ng bǿshà nø, nøngmaq zv́ngshàì dá:ngí shvyungshì v́mshà.
44021003	Ciprus tìshvlòng móng yv́ngshì á:mì dvgvp, vgwépa lap làng ráshà nø, Siria móngwál kaq léshìv́mshà. Tiru mvrìngø shø̀chø̀m taqkení wùlaq dvrèrì dvjá rà rvtnø, weyv́ngø koqshiv́msha.
44021004	Rvcv́ngcèrì svng lá lún bǿshà nìnø, weyv́ngø nøngmaq shvngøt ni à:lìe. Angmaqí nø, Shànshér Pvlacè kèní Polo Yerusalem svng mvnganglv́m rvt vgv́r ma:nòe.
44021005	Shvngøt ni vhøm ráì kvt, weyv́ng kèní nøngmaq bú:ngì nø dí mvnshàìe. Angmaq chømmè maqó àngcèrì nvng tiqdø, mvrìng nv̀mshv̀ng høq èsháì nø zishìl tø̀mø pvnciq tushàì nø jurø:tni dá:ngí, pàmvrà vla:nìe.
44021006	Wekvt nøngmaq nø shø̀chø̀m taq zv́ngshìv́mshà. Angmaq nø chø̀m svng vtv́ngá:mì.
44021007	Nøngmaq Tiru kèní dì ráshà we tì tvrà béá:mì kvt, Tolemay mvrìngø tuq ráshà. Weyv́ngø vnvm vchvngrì svng pàmvrà wàì nø, angmaq nvng tiqdø tiqni à:lìe.
44021008	Wemèpvng nií vrá búng ráshà nø, Kesaria mvrìngø tuq ráshà. Weyv́ngø nø shvngøt pè kèní tiq pè í we, Dvbùshv̀ngkà shvngøtshú Pilip chø̀m taq gòngv́mshà nø ang nvng à:lìe.
44021009	Ang nø àngcè chø̀myoré vbì me vdá we angmaq nø kàdvtutne.
44021010	Nøngmaq nø weyv́ngø mvme ni narshaì dvgvp Yuda gùrwang kèní Agabu tǿò we kàdvtutshú tiq pè dì daqi.
44021011	Ang nø nøngmaq yv́ng svng dì ráì nø, Polo juqnv́m hǿng lúdv̀ng ang hí wur dóngshi nø, yadø wae. “Juqnv́m yalòng angkàngpè svng Yerusalem vl we Yuda vsvng rìí yadø dù:ngò nø, wv́ngzàrì wur taq ang svng tvle bǿòe wa, Shànshér Pvlacè shø̀ne,” wae.
44021012	Nøngmaqí kà yarì tá bǿshà rvtnø nøngmaqí gø, wervgaq rìí gø, Yerusalem svng mvnganglv́m dvpvt ang svng vgá:rìe.
44021013	Wekvt Poloí yadø nàtá:nìe: “Namaq èngǿnø̀ng weí ngà svng pàwá nvrø̀m de dèzv́rvtshà! Kadø íe wani ngà svng èdòngvt we wa mvtaq, ngà nø Vkangpe Yesu bø̀ng rvt Yerusalemø shìlv́m gø tvlú dvgǿshìshaq ǿngàe,” wae.
44021014	Ang svng nøngmaqí vgv́r mvdv́ng bǿshà rvt, “Vkangpe nøt laqí daq,” à:lì nø nār bǿshà.
44021015	Wedv́ng ni mèpvng nøngmaq døngjá dvcøpshàì nø Yerusalem svng ngāngv́mshà.
44021016	Kesaria kèní rvcv́ngcèrì tiqmaq gø nøngmaq nvng tiqdø dì lóngshà nø, nøngmaq v̀llv́m dv́nshàì we vzv̀ng kèní rvcv́ngcè í we Ciprus vsvng Mnason (Mvnason) wa pè chø̀m svng èshø:lie.
44021017	Nøngmaq Yerusalemø tuq lóngshà nìnø, vnvm vchvng rìí nøngmaq svng shòshòwa nàto dásha.
44021018	Mèpvng nií nøngmaq nø Polo nvng tiqdø Yaku yv́ng svng dìv́mshà nìnø, weyv́ngø shvngø̀mré shaqré shaqtvngrì shvngbe gø kø̀m dae.
44021019	Poloí angmaq svng pàmvrà a:lò dá:ngí, a:ngí dvzø:mò bv̀nlì taqkení Gvrayí wv́ngzàrì dvhø̀ taq wà bǿàrì tiqpv̀n nø tiqpv̀n a:ngí dvtáòe.
44021020	Kà yarì angmaqí tá bǿà kvt, Gvray ngø̀rdvgùng shvri:ngoe. Iwe, angmaqí rá ang svng yadø a:lòe. “Vnvm pèá, Yuda vsvng dvhø̀ taq kv́m vsvng nø kadv́ng mùn vl we nàí gø èyà:ngòe. Angmaq shvngbe nø Dvrá dang svng gø nøt lø̀me.
44021021	Iwe, nàí nø wv́ngzàrì dvhø̀ taq vl we Yuda vsvng rì shvngbe kaq, Moshi Dvrá svng gurlv́m shèngø:tnò nø, angmaq cv̀mrérì svng gø màrvmøllv́m, nøngmaq vtóngrì svng gø mvcv̀nlv́m shèngø:tnòe, wa kà kàdvsí shø̀:nò we nø angmaq shvngbeí vtáshaq íe.
44021022	Yalòng kadø wàlv́m? Nà èdi lú:ngì tvrà kadø ínìgø angmaqí tá bǿòe.
44021023	Wervtnø nøngmaqí nà svng ā:lì dø èwáshì. Nøngmaq yv́ng dvgv́mshìshaq vsvng vbì gǿ v̄le.
44021024	Yapèla svng èshø:lò nø, nà gø angmaq nvng tiqdø dèshàn dèshérshìv́mnøng. Angmaq vgō dvchipshì lúnlv́m dvpvt pø̀ gø nàí èdoqāò. Wekvt angmaqí nà dang kàdvsí shø̀:nòrì nø mvdìng dá:rì we nvng nà nø vtóng vl dø Dvrá svng ècà:nò we angmaq shvngbeí shá bǿòe.
44021025	Inìgø, kv́m we wv́ngzàrì dang èshø̀:nò nìnø, nøngmaqí shø̀ngshang kà ra:tni nø kàru gø vrū yv̀ngshà we íe. Yalòng nø angmaqí cáng pvràrì svng kǿò rì gø, shvwi gø, yiqshi we sha gø v́m vnatshì nø, dàchapke we svng gø angmaq vyáshì rà rì íe,” a:lòe.
44021026	Wekvt Poloí vsvng wepèla svng shø:lò nø, mèpvng nií ang gø, angmaq lvngà gø dvshàn dvshérshi bǿì dá:ngí, Shanshér tø̀ngnø svng gòngá: mì nø, we dá:ngí angmaq lvngà dvshàn dvshérshilv́m angni kadv́ng nií gø̀ ra we nvng angmaq tiq gǿ nø tiq gǿ dvpvt núngpà shvrúnglv́m dang dvtáòe.
44021027	We shvngøt ni tvné vhøm ráì dvgvp, Asia móngwál kèní Yuda vsvng rì tiqmaqí Shanshér tø̀ngnø taq Polo svng yv̀ng bǿà nìnø, vsvng loksok shvngbe vjángshì dvzá:ro nø ang svng ta:pmò sórí yadø vkiqe;
44021028	“Israel dvcì cèrìé, dèbvngvtsha é! Nøngmaq dvcì svng gø, Dvrá lòng svng gø, yazàng svng gø polv́m dvpvt kayv́ng màyv́ng vsvng shvngbe kaq shvngø:tnò we nø yapè íe. Vrá a:ngí Shanshér tø̀ngnø vdòng svng gø Heleni vsvng dvgù:ngò nø shànshér we yazàng svng mvmv́ng mvshèr dø dvcaqòe lé,” wae.
44021029	Kadø íe wani Epesu vsvng Trofimu nø wamà taq Polo nvng tiqdø vl we svng angmaqí yv̀ngapmà rvt, Poloí ang svng gø Shanshér tø̀ngnø vdòng svng shøla:tnà lá:nòe.
44021030	Wekvt wamàkøp vjángshì lú:- ngì nø, bashàrì bungsøp vjèr ráì weí, Polo svng ta:pmò nø Shanshér tø̀ngnø kèní vtv́ng lap svng shv̀l bǿà. Wekvt tiqdvshaqí bv́ngkàrì cø:tnòe.
44021031	Angmaqí ang svng shvtlv́m wàò la:ngí Yerusalem wamàkøp vjángshìe wa kà, cìlcè tiqkíng øpshú cìldu pè svng dvtá bǿà.
44021032	Wela:ngí ni a:ngí cìlcèri nvng cìl tiqyá øpshú dùrì shø:lò nø, vsvng loksokrì yv́ng svng vjèr daqì. Vjángshì rìí cìl tiqkíng øpshú du pè nvng cìlcèri svng yv̀ng bǿà kvtwa, Polo svng vdip na:ròe.
44021033	Cìl tiqkíng øpshú dupe tvp dì ráì weí Polo svng ta:pmò nø, ang svng shv̀m mvngbǿng vní hǿ:ngí dònglv́m vmíng zíòe. Vrá ang nø kagǿ í we nvng a:ngí kapà wà bǿà we svng rø:tnòe.
44021034	Vsvng loksokri taqkení tamvdò tapv̀n vkiq nø, angmaq gvzà vhaqshì yv́ng kèní a:ngí mvcha shvla angmvtú shá mvlú:nò rvtnø, Polo svng nø cìlwáng vdòng svng shøllv́m vmíng zíòe.
44021035	Cìlwáng ngang tvrà dvnggvp yv́ngø tuqá:mì la:ngi, vsvng loksok rì nø mvhø̀ mvhut vjángshì rvtnø, Polo svng nø cìlcè rìí vbun vduá:mì.
44021036	Kadø íe wani bashàrì loksok mvdòí mèpvngpvng cv̀na:tnà nø, “Ang svng èshvtnøngé,” wa vkiqe.
44021037	Polo nø cìlwáng svng dvgònglv́m wàò dvgvp, a:ngí cìl tiqkíng øpshú dupè svng, “Ngà nà svng tiqkà tv́ngshì daq ma?” wa rø:tnòe. Wekvt wepèí vtá:nò nø, "Heleni kà èshá dá:ràó?
44021038	Wedø íni, vzv̀ng dvgvp tiqkvt nàjángshi nø vsvng shvtshú vbì kíng dèbu:ngò nø rvgaq mvgung svng èshø:lò we Ejip pè nø nà èí ma?” wa nø rø:tnòe.
44021039	Iwe Poloí, “Ngà nø dvgùng màvl we wamà taqò vsvng nø mvǿnga; Cìlicia móngwál kèní Tarsu mvrìngò Yuda vsvng mv̀ng ǿngàe. Bashàrì svng kà shø̀nlv́m vmíng èzǿnga, wvng nø røtshø̀nge,” a:lòe.
44021040	A:ngí ang svng vmíng zi bǿà nìnø, Polo nø tvrà dvnggvp taq rip sórí vsvngrì svng wur vwatshìe. Angmaq shø̀mwa zø̀lá: mì kvt, Hebru kàí angmaq svng yadø a:lòe.
44022001	“Vnvm vchvngrì nvng vpè maqé, namaq mv́rdv̀ngø yalvng ngà kàdvgà shø̀nvtnøng, ètá dánøng,” a:- lòe.
44022002	A:ngí angmaq svng Hebru kà shø̀n daqì we tá bǿà kvt tété dø màwá zø̀lá:mì. Wekvt a:ngí yadø a:- lòe.
44022003	“Ngà nø Cìlicia móngwál, Tarsu mvrìng taq ègvl yv̀ngà we Yuda vsvng ǿngàe. Inìgø ngà nø yawamà taq téng lòngà nø, Gamà:lìel bv̀ngsø̀ngø nøngmaq vkop vkàngmaq Dvrá taq vbóng dø shvjāngshaq ǿngà nø, dèni namaq shvngbe døni ngà gø Gvray dvpvt nøt lø̀me.
44022004	Tvrà yalòng svng ngàí vsvng shvtnò høqshaq vréngshø̀ng yv̀ngà nø, lvngàré gø, svmaré gø tvpmò nø tung taq róng yv̀nga.
44022005	Yalòng nø shvrúngshú vgopè nvng shaqré lìpòng mvdò shvngbe gø ngà dvpvt shvkse íe. Ngàí nø Damaskuø vl we vnvm vchvngrì svng dóngdv̀ng Yerusalem kaq shøl nø dvkilv́m vmíng kàru angmaq taqkení lún bǿngà rvt ngà nø Damasku svng dø̀ngv́ma.
44022006	Ngà dí mvnshø̀ng nø, Damasku wamà svng tuq yùl ráì dvgvp, tvné vyàng mvlùng la:ngí, chvnvnv́n muqlàng kèní gvzà gá we tiqlòng ngà gùrhøm shór daqi.
44022007	Wekvt ngà nø vba tø̀m svng kǿng vkupmv́mà ke, ngà svng, ‘Soloá, Soloá, pàwálv́m Ngà svng nàréshìe ma?’ wa nø shø̀n daqì we kà táng bǿngà.
44022008	Wekvt ngàí, ‘Vkàngpèá, nà kagǿ èíe ma?’ v̄lò nø vtv̀ngò nøngnø, A:ngí ngà svng, ‘Ngà nø nàí nàrengà we Nazaret pe Yesu ǿngàe,’ wà daqì.
44022009	Ngà nvng tiqdø dìì rì angmaqí nø gálong shór daqì we svng nø yà:ngò we ngà svng shø̀n daqì pè ang kà nø angmaqí mvtáo.
44022010	Wekvt ngàí, ‘Vkàngpèá, ngà kadø wáshì ràe ma?’ v̄lò nøngnø, Vkàngpèí rá ngà svng, ‘Ebúng nø, Damasku svng ègòngvm; nàí wàlv́m mvtūshaqrì shvngbe nø weyv́ngø nà svng dètávtne,’ èv̄le.
44022011	Gálòng ang shór weí ngà vne mvyv̀ngò dø ǿngv́mà dvgvp, ngà nvng dìì rìí wu:rí èshøl sórí Damasku svng ngà gòngv́mà.
44022012	Weyv́ngø Yuda vsvng shvngbeí vpǿ shvri:ngò nø Dvrá cv̀n we nøtshú nøtlø̀m vsvng Anania lá:nò pe nø,
44022013	ngà yv́ng svng dì ráì nø, ngà shvnvngø rip sórí, ‘Vnvmpè Soloé, nà vneí leqyv̄ngshi long,’ wa nø ngà svng èvl bǿngà nøngnø, wervtø̀í ni ang svng yv̀ng lónga.
44022014	A:ngí rá yadø èvle. ‘Gvray Ang nøt nàí shálv́m dvpvt gø; Døngmanpè svng yv́ng lúnlv́m dvpvt gø; Ang nònggøp kèní kà tá lúnlv́m dvpvt gø, nøngmaq vkop vkàngmaq Gvrayí na svng rèhiq yà:ngì.
44022015	Kadø íe wani nàí èyà:ngò rì nvng ètá bǿà tvràrì nø vsvng shvngbe kaq Ang dvpvt shvkse nà èwáshì longe.
44022016	Akvt na pàwálv́m nàtǿne ma? Ebúng nø, Ang bø̀ng kaq ègōò sórí tìløp èløpshi nø nà mvrà èzv́lshi,’ èvle.
44022017	Yerusalem svng ngà vtv́ng lóngà mèpvng, Shanshér tø̀ngnø taq júrøtshø̀ng dvgvp, ngàí nemvshǿng yv̀ngò nø;
44022018	Vkàngpèí nga svng, ‘Bvbo èwáshì nø Yerusalem kèní cancan èbúng, Ngà dvpvt nà shvkse èwáshì we kà svng angmaqí màto lú:ngo,’ wa nø shø̀n daqì we ngàí táng bǿngà.
44022019	Wekvt ngàí, ‘Vkàngpèá, júrøt chø̀m tiq chø̀m mèpvng tiq chø̀m taq nà kaq kv́m vsvng kaq ngàí tung taq róngò nø, angmaq svng vdip yv̀ngà we nø angmaq ni sháshìe.
44022020	Na shvkse pè Stepan ang shvwi shvyǿò dvgvp gø, ngà gø shvnvng yv́ngø rip nø, nøt vráng sórí ang svng sha:tnò ri bèlaqrì vsóngang yv̀nga,’ v̄lòe.
44022021	A:ngí rá ngà svng, ‘Ebúng; nà svng nø Ngàí vrúm dǿngni wv́ngzàrì kaq svng dvzv́rlv́m íe,’ èvle,” a:lòe.
44022022	Yakà shø̀:nò høq nø angmaqí ang svng táāòe. Wekvt angmaq shaq dvkv́ngshì nø yadø vkiqe. “Yadø í pvn vsvng kaq rvgaq tø̀m kèní dèbvl nøngé; ang nø cúnshì màpǿe,” wae.
44022023	Angmaq yadø vkiq nø bèlaqrì zør chutshi dv̀ng vla:pmo sórí muqlàng svng bashi dvdǿl lú:ngà kvt,
44022024	cìlcè tiqkíng øpshú dù pèí nø Polo svng cìlwáng vdòng svng dvgònglv́m vmíng zíò nø, wērì nø pàwá ang svng wedv́ngte ni vkiq we a:ngí shá lúnlv́m dvpvt, shi:pmò weí ang svng gùnlv́m vmíng zíòe.
44022025	Shācē mvngbǿ:ngí ang svng dù:ngò nø vgà:ngo la:ngí, Poloí ang shvnvngø rip we cìlcè tiqyá øpshú dupè svng, “Roma vsvng íwe tiq gǿ svng nø pà kà gø màrvtshaq namaqí shiplv́m dvrá v̄le ma?” a:lòe.
44022026	Cìlcè tiqyá øpshú dù pèí yakà tá bǿà kvt, cìlcè tiqkíng øpshú dupè svng ang di nø yadø a:lòe. “Nàí yadø nø pàwálv́m èdá:nòe ma? Vsvng yapè nø Roma vsvng lví dá:rìni!” a:lòe.
44022027	Wekvt cìlcè tiqkíng øpshú dù pè dì ráì nø Polo svng, “Nà nø Roma vsvng èí ma? dètánga,” a:lòe. Poloí, “Øngàe,” a:lòe.
44022028	Wekvt cìlcè tiqkíng øpshú dù pèí, “Ngà dv́ng nø, Roma vsvng dvdut lúnlv́m dvpvt dvpǿ mvme vdoqshaq ǿngàe,” a:lòe. Poloí rá, "Iwe ngà nø ègv̀l yv̀ngà ni kèní Roma vsvng ni ǿngàe,” wa vtá:nòe.
44022029	Wekvt ang svng kà gùnlv́m dá:nò rì nø, wela:ngí ni ang yv́ngkèní loá:mì. Ang nø Roma vsvng í we shá bǿà kvt, cìl tiqkíng øpshú dupè gø, ang svng dòng bǿà we í rvtnø svree.
44022030	Mèpvng shá:ngi, Yuda vsvng rìí Polo svng nāá:mò we mvtú mvcha shvla shá mvyǿ rvtnø, cìldù pèí ang svng shvlà:ngò nø, shvrúngshú vjìrì nvng Shaqré lìpòngmè vsvngrì shvngbe kø̀mlv́m dvpvt vmíng zíò dá:ngí, Polo svng shøl daqà nø angmaq mv́rdv̀ngø shvri:pmòe.
44023001	Wekvt Poloí, Shaqré lìpòngmè vshaqrì svng vdaq dv̀ng wa dvjaqò sórí, "Vnvm vchvng rìé, dèni høq ngàí nø Gvray mv́rdv̀ngø rvwv̄nnøt shvlá dv̀ngwa cv̀nò nø cúnshø̀nge," a:lòe.
44023002	Wekvt shvrúngshú vgopè Ananiaí, ang nònggøp vpaqlv́m dvpvt ang shvnvng riprì svng vmíng zíòe.
44023003	Wekvt Poloí ang svng, "Longtǿ:ni vzáshaq íwe mvgø̀r nà, Gvrayí nà svng nàdip daqe! Dvrá vl dø tiqdvchá ngà svng kà rvtlv́m rvt èrung dá:ngí, dvrá màvl dø rá ngà svng vpaqlv́m vmíng èzíòe ma? a:- lòe.
44023004	Iwe, shvnvngø rip rìí rá, "Gvray Ang shvrúngshú vgopè kaq nà wedø dvrøq èkvmshie ma?" a:lòe.
44023005	Wekvt Poloí, "Vnvm vchvng rìé, ang nø shvrúngshú vgopè í we ngàí mvshángò rvt iá:mi; Kadø íe wani, ‘Nà nø nà dvci cèrì øpshú dù kaq kà mvgv́m shǿn mvdaq,’ wa nø vrushaq íe," a:lòe.
44023006	Iwe, angmaq tiqmaq nø Sadukirì, tiqmaq nø Farisirì íwe svng Poloí dǿm bǿà kvt, shaqré lìpòngmè taq ang vkiq lú:ngì nø, "Vnvm vchvng rìé, ngà nø Farisi àngcè ǿngà nø Farisi mvdø̀ng ni ǿngàe. Akvt ngà svng dèrasha lòng nø, shì vsvng zunlōng lòng nøt vlǿmrà rvtnø íe," a:lòe.
44023007	A:ngí yadø shø̀n bǿà weó, Farisirì nvng Sadukirì dvhø̀ø̄ vzø̀ng lú:ngì nø, lìpòng nø vní mvdò vwálshìá:mì.
44023008	Kadø íe wani Sadukirì nø, zunlōng lòng màvl, muqlàng dvzv́r nvng pvlàcè gø màvl, wae. Farisi mvdòí mv̀ng nø yāvní pv̀npv̀n vle, wa nø vchà:ngòe.
44023009	Wekvt gvzà vhaqshi lú:ngì. Wedvgvp Farisi mvdò kèní kàru vrū rì tiqmaq búng lú:ngì nø, vshvt vzø̀ng lú:ngì nø yadø wae. "Vsvng yapè ang mvrà pà gø mvyà:- ngì. Pvlàcè, mø̀íni muqlàng dvzv́r tiq gǿ ang svng la kà shø̀na:pmì we ínìgø pà bv̄nchvt v̄le ma?" wae.
44023010	Dvshàshà vshvt lú:ngì kvt, angmaqí Polo kaq tacheche rv́n bǿò we svng cìlcè tiqkíng øpshú dupè svre lú:ngì rvt, cìlcèri lashi dv̀ng angmaq dvhø̀ kèní ang svng tø:lò nø, cìlwáng svng dvgònglv́m rvt vmíng zíòe.
44023011	Wemèpvng yaqdø:ngí Vkàngpè nø Polo shvnvngø rip daqì nø, “Shaqshaq wa èvl. Yerusalemø nà Ngà dvpvt shvkse èwáshì bǿì dø Roma yv́ng gø wedøni nà shvkse wáshì rà longe,” a:lòe.
44023012	Wemèpvng sháng, Yuda vsvng tiqmvdò mvyø̀:ní dvhǿmshi nø, Polo svng shvt mvlún dv́ngte nø angmaq v́m gø màv̄m, aq gø màaqlv́m íe wa, mvtv́n kàí dvgv́mshìe.
44023013	Yadø gvca:tnò rì nø vbìcé gǿ mvdv̀m íe.
44023014	Angmaq nø shvrúngshú vjìrì nvng shaqré shaqtvngrì yv́ng dì ráì nø, “Nøngmaqí Polo svng shvt mvlú:nì dv́ngte nø, pàgø màv́mlv́m íe, wàì nø mvtv́nkàí gvpnaq dvgv́mshì bǿsha.
44023015	Wervtnø namaq nvng shaqré lìpòngmèí Polo dang tøpnì tøprang vrá gún mvyǿ íe, èv̀lnøng nø namaq yv́ng svng lvshøla: tnò dø cìldu pè svng èrøtnø̀ng. Ang namaq yv́ng shini mvtuq ke tvrà ramø shvtlv́m dvpvt nøngmaq tvlú dvgǿshìshaq íshàe,” a:lòe.
44023016	Iwe, Polo angnv̄m mè cèpèí angmaqò mvyø̀n gvcvt tvrà tá bǿà kvt zvng wa cìlwáng svng gòngá:mì nø Polo svng dvtáòe.
44023017	Wekvt Poloí cìl tiqyá øpshú dù tiq pè goò nø, “Gùchàngré yapè svng cìl tiqkíng øp dupè yv́ng èshøl bǿò; yapèí ang svng dvtálv́m tiqkà v̄le,” a:lòe.
44023018	Wekvt wepè nø cìl tiqkíng øp dupè yv́ng svng dìá:mì nø yadø a:lòe. “Kùngpe Poloí ngà svng ègongvtnà nø gùchàngré yapèí nà svng dvtálv́m tiqkà v̄le, wa rvtnø nà yv́ng shølvtnà,” a:lòe.
44023019	Wekvt cìl tiqkíng øp dù pèí gùchàngré pè wur zø̀:mò nø tiqtōng svng shø:lò dá:ngí, “Nàí ngà svng dvtálv́m pà v̄le?” wa rø:tnòe..
44023020	Guchang pèí yadø a:lòe. “Polo svng tøpnì tøprang vrá gún mvyǿ ra dø wa nø, Shaqré lìpòngmè svng nvpni lvshøla:tnò dø nà svng røtlv́m Yuda vsvngrì vrashì bǿì.
44023021	Iwe angmaqí Polo svng shvt mvlú:nò dv́ngte nø v́m gø màv́mlv́m, aq gø màaqlv́m rvt, mvtv́nkàí dvgv́mshì bǿì we vsvng vbìcé gǿ mvdv̀m dvjv́mshi nø tvrà ramø caòe. Akvt angmaq tvlú dvgǿshì nø nà vmíng svng wa caòe. Wervtnø angmaq svng nàí, ò, mèvlni," a:lòe.
44023022	Wekvt cìl tiqkíng øp dù pèí gùchàngré wepè svng, “Nàí ngà svng yadø dètáng bǿngà kàrì kagǿ svng gø mèdètánié,” wa dvká:mò dá:ngí shvloòe.
44023023	Wekvt a:ngí cìlce tiqyá øpshú dù vní pè svng goò dá:ngí yadø a:lòe. Kesaria mvrìng høq dèyaq dvgø̀ narií dìlv́m dvpvt, cìlcè vníyá, gø̀mrang zúnshi vsvng shvngøtcé gǿ, mvngjøng lvngrì vniyá, tvlú dècøpshìnø̀ng.
44023024	Vrá, Polo zúnshìlv́m gø̀mrang gø dègø̀ò nø, gàmzø̀ pè Felik yv́ng pàmvrà dètuq bǿnø̀ng, wa vmíng zíòe.
44023025	Shvri kàru gø yadø vruòe.
44023026	“Klodiu Lisia ngàí shvlá vtvngpè Felik gàmzø̀ svng pàmvrà wvng nø kà tv́ngshø̀nge.
44023027	Vsvng yapè svng nø Yuda vsvng rìí ta:pmo nø, shvtlv́m dá:nò dvgvp, ang nø Roma vsvng í we sháng bǿngà kvt, ngàí cìlcèri shø̄lò nø shvlut bǿngà.
44023028	Ang svng angmaqí naá:mò we mvtú pà í we shá mvyǿng nø, angmaq shaqré lìpòngmè svng ang shøl bǿngà.
44023029	Ang svng koò lòng nø, shí rà we dóng rà we dvkà pagø màvl we angmaq Dvrá dangø vzø̀ng nø naá:mò we wa í dárì we svng ngàí sháng bǿngà.
44023030	Iwe, yapè svng shvtlv́m mvyø̀:ní vjønshì we ngà svng dètángvtnà rvt, ang nø na yv́ng svng wekvt chàng dvzv́r longà nø, ang kaq naá:mò rì gø nà mv́rdv̀ngø ang svng kolv́m dvpvt dvkv́m bǿngà,” wa nø vruòe.
44023031	Wekvt angmaq svng vmíng zí bǿà dø tiqdvchá, cìlcè rìí Polo svng shø:lò nø, Antipatri høq yaqdø̀:ngí dvtuq bǿà.
44023032	Iwe, mèpvng shá:ngí, ang nvng tiqdø dìlv́m dvpvt gø̀mrang zúnshi rì làng ráà nø, wárì nø cìlwáng svng vtv́ngá:mì.
44023033	Kesaria svng werì tuq lú:ngì kvt, gàmzø̀ pè svng shvri kàru tvleò dá:ngí, Polo gø ang wur svng tvleòe.
44023034	Shvrikàru lòng rø̄ bǿà dá:ngí, Polo kamóngwál vsvng í we a:ngí rø:tnò nø, Cìlicia vsvng í we shá bǿà kvt, yadø a:lòe.
44023035	Nà svng ènavm rì gø tuq long dvgvp nà kà ngàí tøpnì tøprang táālv́m ie, a:lò dá:ngí, Herod kàngé tø̀ngnø dǿng taq ang svng vsònglv́m vmíng zíòe.
44024001	Pungwà ni vlé ráì mèpvng, shvrúngshú vgopè Anania nø shaqré shaqtvng tiqmaq nvng kàshǿn ligùng Tertulus nvng tiqdø di daqì nø, gàmzø̀ pè yv́ngø Polo svng koòe.
44024002	Wekvt Polo svng gōa:tnà dá:ngí, Tertulus í ang svng naá:mò nø yadø shø̀ne. Shvlá vtvng we Felik gàmzø̀ pèé, nà rvtnø nøngmaqí nø rvtø̀ mvme mòngzø̀l dø v́l lú:nì nø, yadvcì taq màbóng màtok rì nàí dècøp mèdú: ngo rvtnø,
44024003	nøngmaqí nø kadang taq ínìgø kayv́ng ínìgø vtvng kèní oqà wàì sórí yalòng vchà:ngìe.
44024004	Iwe, na svng ngàí mvnøklá màdvtø̀mlv́m dvpvt, na nøt shèyvngshi nø nøngmaq kà tiqkàlacè ètáā dáshà, wvng nø nímshø̀nge.
44024005	Vsvng yapè nø zø̀nlì dø cha nø, móng døngtáng taq Yuda vsvngrì shvngbe dvhø̀ø̄ poshú dvbu:ngò we Nazaret mvdò vgo tiq pè í we nøngmaqí yv̀ng bǿshà.
44024006	Wemvdv̀m Shanshér tø̀ngnø svng gø a:ngí mvmv́ng mvshèr dø dvcaqlv́m dv́n dá:rà we ang svng nøngmaqí tvp bǿsha. (Nøngmaq dvrá kèní ang svng kàrvtlv́m dá:nì we;
44024007	ínìgø cìlcè tiqkíng øpshú dùpè Lisia di daqì weí, ang svng nøngmaq wur kèní mvhø̀ mvhut tøl bǿà nø,
44024008	ang kaq koì rì gø nà mv́rdv̀ng svng dìlv́m vmíng èzíìe.) Ang svng nàí ni ègù:nò nìnø, nøngmaqí ang svng cip láì we yadv́ng pv̀n shvngbe ang kèní nàí shá lún daqe, a:lòe.
44024009	Wekvt Yuda vsvng rìí gø, Yadv́ng pv̀n nø wedøni íe, wa shø̀:nòe.
44024010	Wekvt ang svng kà shǿn dvzv́rlv́m rvt gàmzø̀ pè vgo vngø̄mshì bǿì kvt, Poloí yadø vtá:nòe. "Nà nø yadvcì taq dvrá dvra vjì mvme nǿng èwáshì daqì we ngàí sháng rvt, ngà nø shaqshaqwa kàdvgà shǿnshø̀nge.
44024011	Noqngø̀mlv́m dvpvt Yerusalem svng ngà ngāngv́mà lòng nø tiqcé vníni mvdv̀m màché we nàí shá lún daqe.
44024012	Shanshér tø̀ngnø taq gø, júrøt chø̀mrì taq gø, wamà vdòng taq gø, ngà nø kagǿ nvng vzø̀ng vrùng we mø̀íni vsvng loksok kaq vjángshì dvzv́rò we gø angmaqí mvyv̀ng dá:rò.
44024013	Akvt angmaqí ngà svng yadv́ngte ènangvm we gø nà svng angmaqí shvkse dvtan mvlú:no.
44024014	Ngà nø Dvrá lòngó vbóng dv́ngte nvng kàdvtutshú kàrurì taq vrushaq dv́ngte shv́ngbe svng kv́m sórí, angmaqí rv́lshì mvdò a:lò we Kv́mnøt tvrà ni cv̀nò nø nøngmaq vkop vkàngmaqò Gvray kaq ngàí dvzømò we dang mv̀ng nø nà svng ngà vchángshì dv̀ng íe.
44024015	Vrá, angmaq nøt vdǿnshì dø tiqdvchá, døngman rì gø mvdøng mvman rì gø shì yv́ng kèní vrá zun longe, wvng nø ngà gø Gvray kaq nøt vlǿmshø̀nge.
44024016	Wedø í rvtnø ngà gø, Gvray nvng vsvng mv́rdv̀ngø shvràlv́m pà zì gø màvl we rvwv̄nnøt v́llúnlv́m dvpvt kadvgvp gø dvzakshønge.
44024017	Iwe, mvme nǿng vlé ráì mèpvng ngà dvcì vsvng rì yv́ng svng dvsházā gønpaq nvng núnglv́mrì ngàí lv́nga dv̀ng dø̀ng dakngà nø shvrú:ngò dvgvp,
44024018	vsvng loksok gø màvl, vhaqshi vjángshì we gø màvl we Shanshér tø̀ngnø taq ngà dvshàn dvshérshøng we svng wa angmaqí èyv̀ngvpma. Iwe, Asia móngwál kèní Yuda vsvng tiqmaq vl we;
44024019	ngà svng nāv́mlv́m tiqpv̀npv̀n la v̄l pà í nìnø werìí mv̀ng yayv́ng nà mv́rdv̀ng svng di nø èkōngnøng we íe.
44024020	Mø̀íni Shaqré lìpòngmè mv́rdv̀ngø rip dvgvp, ngàí vléngò we kapà yà:ngò nìnø yamvdòí weyv́ng shǿn vdu we íe.
44024021	Shaqré lìpong taq ngà rip dvgvp, ‘Dèni namaq mv́rdv̀ngø ngà svng dèrasha lòng nø shì vsvng zunlōnge,’ wvng nø angmaq dvhø̀ø vkøkngvpmà we yakàcè rvt wa íe," a:lòe.
44024022	Wedø ínìgø Felik dù pèí Kv́mnøt Tvrà yadang tøpnì tøprang té sháò rvtnø angmaq svng, "Cìl tiqkíng øp dùpè Lisia di daq kvt namaq dvkà lòng ngàí rvwvnālv́m íe," a:lò nø angnï shø:tnòe.
44024023	Wekvt Polo svng nø cìl tiqyá øp dupèí roq dvzá:rò nø, "Ang wá mvyǿdø laqwáshì, ang lamboq kagǿí ang svng dvzøma:tnò nìgø mènàgáma ni," wa nø vmíng zíòe.
44024024	Mvme ni mèpvng, Felik nø Yudamè í we ang chø̀mmè Drusila nvng dì daqì nø, Polo svng go dvzá:rò dá:ngí, a:ngí Kristu Yesu kaq kv́m we tvrà mvshǿl shø̀:nò we svng táòe.
44024025	Wekvt Poloí nø, døngman lòng, vdè góng øp dv́ngshì lòng nvng tv́n dvgáni íra we kàngélv́m mvshǿl shǿn ma:nò ke, Felik svre lú:ngì nø, "Akvt nø nà lo dvng íe. Tv́n vtang dak dvgvp nà svng gongvtne," a:lòe.
44024026	Felik nø Poloí ang svng mvyø̀n zongya zi ra we svng vlǿmshi rvt, a:ngí mànar mànar gō ma:nò nø ang nvng vrúng mv̄nshìe.
44024027	Iwe, vní nǿng vhøm ráì kvt, Porchiu Festu nø Felik v́lrà taq tvle zv́ngshì ráì. Iwe Yuda vsvng rìí shòng ra we svng Felik shvrúng rvtnø, Polo svng wedøni vróngshaq làng ráà.
44025001	Wekvt Festu nø wemóngwál taq tuq ráì mèpvng vshø̀m ni taq Kesaria kèní Yerusalem svng ngāngá: mì.
44025002	Wekvt shvrúngshú vjìrì nvng Yuda vsvng shaqré shaqtvng rìí ang yv́ngø Polo svng koò nø, ang svng kórshi sórí,
44025003	Polo nø Yerusalem svng lvdi long dø a:ngí golv́m dvpvt nímshì sórí røtshie. Pàwálv́m wani angmaqí tvraø mvyø̀:ní dvchø̀ nø ang svng shvtlv́m dá:nòe.
44025004	Iwe, Polo nø Kesariaø vróngshaq íe. Kadv́ngte màlé dvgvp ang gø weyv́ng svng vtv́nglv́m íe wa, Festuí vtá:nòe.
44025005	Wervtnø namaq dvhø̀ kèní vmíng vl rì nø ngà mèpvng laqdi. Wekvt vsvng wepèí vléò we kapà vl nìnø werìí laqkoò, a:lòe.
44025006	Wekvt Festu nø angmaq yv́ngø vshvt ni, tiqcé ni dv́ngte wa vnárshì dá:ngí, Kesaria svng vtv́ng daqì nø, mèpvng nií ang dvrá rúngtv̀ng taq rung sórí, Polo lvshøla:tnò dø vmíng zíòe.
44025007	Polo tuq ráì nìnø, Yerusalem kèní di daqì we Yuda vsvng rì nø ang gùrhømhøm rip nø, rvnaq we dvkà mvme ang svng shvriò we, shvkse nø angmaqí dvtan mvngu:tnò.
44025008	Polo kàdvgà shø̀n nø yadø a:lòe. "Ngàí nø Yuda vsvngrì Dvrá lòng svng ínìgø, Shanshér tø̀ngnø svng gø, Kesar svng ínìgø, vléngò we kapà gø màvl," wae.
44025009	Iwe, Festu nø Yuda vsvng rìí shòng ra lòng svng shvrúng rvt, Polo svng vtv́ngshì nø, “Nà nø Yerusalem svng èngangvm nø, weyv́ngø ngà mv́rdv̀ng taq yari kà rvtlv́m èkvmshìe ma?” a:lòe.
44025010	Iwe, Poloí, ngà kaq dvrá dvrā vdu we Kesar koqkv́m dvrá rúngtv̀ng mv́rdv̀ngø ni ngà vripshaq ǿngàe. Nàí mvti mvni èsháò dø tiqdvchá, ngàí nø Yuda vsvngrì kaq tiqhvncè gø màléngo.
44025011	Ngà nø vléngò pè ǿngà nø, shí vpǿ we tiqpv̀npv̀n la wv̀ng bǿngà nø̀ngnø, shìlv́m lòng svng ngà màzvtshøng. Inìgø ya rìí ngà svng ènangvm we kàrì tiqpv̀n gø la mvdìng nìnø; kagǿí gø ngà svng nø angmaq wur taq tvle mvlúnshì. Ngà nø Kesar koqkámí kàrvtlv́m røtshø̀nge, a:lòe.
44025012	Wekvt Festuí nø angò shaqré lìpòng nvng vrashi dá:ngí, "Nà nø Kesar koqkvm yv́ngø kàrvtlv́m èrøtshì bǿì; dani pè Kesar yv́ng svng ni nà dí ràá:mì,” a:lòe.
44025013	Mvme ni vle ráì dvgvp, koqkv́m Agrippa nvng Bernichi nø Kesariaø tuq ráì nø Festu yv́ng mv́r tánshie.
44025014	Angní nø weyv́ng mvme ni vnárshì bǿì dvgvp, Festuí Polo kà lòng koqkv́m pè mv́rdv̀ngø gù:ngò nø yadø a:lòe. Felikngí làng yà:ngà we kùng vsvng tiq pè vl we;
44025015	ngà Yerusalemø vl nila taq shvrúngshú rì nvng Yuda vsvng shaqré shaqtvngrìí koò nø, ang svng mvrà kàciq rvtlv́m røt ráì.
44025016	Angmaq svng ngàí yadø vtv̀ngòe. ‘Vkoshaq vsvng nø, koò rì nvng mv́r dvhǿmshì nø, ang svng kōò dang ang kàdvgà mvshǿnshi dv́ngte nø ang svng tvlelv́m Roma vsvng vtóng màvl,’ vl bǿngà.
44025017	Wervtnø angmaq yayv́ng kø̀m ráì dvgvp ngà màdvtǿmshø̀ng dø mèpvng nií, dvrá rúngtv̀ng taq rung nø, wepè lvshøla:tnò dø vmíng zǿng bǿngà.
44025018	Ang kaq naá:mò rì rip lú:ngì kvt, ngàí dvdvmò dv́ngte mvgvm we dvkà shvrilv́m nø màvl dárì.
44025019	Iwe, angmaq vdè noqshi tvrà dang nvng; shì yà:ngì we Yesu a:lò we tiq pè rvtnø wa vzø̀ng we í dá:rì. Yesu nø cúnshìe, wa nø Polo kaqshie.
44025020	Ngàí nø, yadv́ng pv̀n svng kadøwa gùnlv́m í má mvràlò. 'Yerusalem svng di nø kàrvtlv́m nà èkvmshi ma?' wvng røt bǿngà.
44025021	Iwe, Polo nø koqkv́mpèí kàrvt daqò høq vl dvzv́rlv́m røtshi rvt, ang nø koqkv́m pè Kesar yv́ng svng ngàí dvzv́r lúnò dvgvp høq ang svng rónglv́m vmíng zǿng bǿngà," a:lòe.
44025022	Wekvt Agrippaí Festu svng, "Ngà gø wepè kà tá mvyǿngè," wae. A:ngí, "Nvpni ang kà tá dv̀ng íe," a:lòe.
44025023	Mèpvng ni taq, Agrippa nvng Bernichi nø ngø̀rngø̀r wa dvdíshi nø, cìlcè tiqkíng øpshúrì ó mvrìng shaqrérì nvng tiqdø, dvrá dvralv́m dǿng svng gòng ráì kvt, Festui vmíng zí bǿà nø Polo svng dvgònga:tna.
44025024	Wekvt Festui yadø a:lòe. Agrippa koqkv́m nvng yayv́ng nøngmaqó tiqdø kø̀:mi we vshaqrì shvngbe é! Namaqí èyv̀ngnøng we vsvng yapè rvt, Yerusalem taq gø, yayv́ng gø, Yuda dvci loksok mvdòí ngà yv́ngø koò nø, ang nø akvt kèní kukaq cúnshì màpǿ, wa nø vkiqa:pmì.
44025025	Inìgø a:ngí nø shí vpǿ we mvrà tiqpv̀n gø mvwà yà:ngò we ngàí sháng bǿngà nø, ang ni Agustu yv́ng kàrvtlv́m røtshi rvtnø ngàí gø dvzv́rlv́m dvdvm bǿngà.
44025026	Iwe, ang dang Vkàngpè yv́ng svng kàciq mvdøng tiqciq vrulv́m gø màvl. Wedø í rvtnø, ang svng vrá gù:ni dá:ngí, vrulv́m kàciq tiqkàkà lúnlv́m dvpvt, namaq vshaqrì mv́rdv̀ng svng gø, tété nø koqkvm Agrippa nà mv́rdv̀ng svng shølvtnà we íe.
44025027	Kadø íe wani kùng vsvng tiq gǿ tèlēò nìnø, ang svng nāò we kàciqrì gø màru nø màdu, wvng nø dvdvmòe," a:lòe.
44026001	Wekvt Agrippaí Polo svng, nà vdèdang nà shǿnshì dv̀ng íe, a:lòe. Weyv́ng kèní Polo wur hángshi nø, ang kàdvgà yadø shø̀ne.
44026002	Koqkvm pè Agrippaé, dèni ngà nø nà mv́rdv̀ngø rip nø, Yuda vsvng rìí ènangvm we kàrì shvngbe dang taq ngà kàdvgà shǿn lúnò rvtnø ngà nø ngà shìka vdánge, wvng sunshø̀nge.
44026003	Ngà yadø shìka vdánge, wvng we nø, Yuda vsvngrìò vtóngrì nvng angmaq vzø̀ng we kàrì shvngbe dang nàí tété èdø:pmò rvtnø íe. Wervtnø nøt shèyvngshi nø ngà svng ètángang dángà wvng nímshø̀nge.
44026004	Nv̀mlat ngà cv̀m dvgvp kèní ni ngà dvcì cèrì dvhø̀ taq gø, Yerusalem taq gø ngà kadødø v̀l yv̀ngà we nø Yuda vsvngrì shvngbeí sháòe.
44026005	Angmaq shvkse wá mvyǿ pà í nìnø, nøngmaq noqngø̀m tvrà taq zaq vtvng mvdò íwe Farisi vsvng ngà wv́ngshø̀ng yv̀ngà we svng nø dari kèní angmaqí èshánge.
44026006	Akvt nø Gvrayí vkop vkàng maq svng zí yà:ngà we dv́nkà svng nøt vlǿmshø̀ng rvtnø, ngà nø dvrá dvra we vhǿmlv́m dvpvt ya yv́ngø ripme.
44026007	Dv́nkà yalòng dvgø̄m lúnlv́m dvpvt nøt vlǿmshàì nø, nøngmaq tiqcé vnídvgø̀:ngí nø vyáng yaqdø̀ng Gvray kaq nøt lø̀mlø̀m dvzø: mie. Koqkvm pèá, nøt vlǿmrà yalòng rvtnø Yuda vsvng rìí ngà svng èkong we íe.
44026008	Gvrayí shì vsvng kaq dvzu:nò lòng svng nø, namaqí pàwálv́m kv́m mvdaq pvn íe, wa nø dèdv̄mnønge ma?
44026009	Nazaret pè Yesu bø̀ng svng vtùlv́m rvt ngàí lúnò dv́ngte mvmē dang wàlv́m wvng nø, ngàí gø jø̀ngjǿng ni dvdvm yv̀ngà nø;
44026010	Yerusalemø gø ngàí yadøni wv̀ng yv̀nga. Shvrúngshú vjìrì kèní ngàí vmíng vkv́ng lúnò nø, rvcv́ng cèrì mvme gǿ tung taq róngò nø, angmaq svng sha:tnò dvgvp ngà gø vráng yv̀ngà.
44026011	Jurøt chø̀m shvngbe taq ngàí angmaq svng mvme kvt dvkøngo nø, Gvray kaq lashvyǿm mvtv́n lú:ngò høq shvnv́ngò nø angmaq svng ngà nøt vtvngshaq mvgø̀r nø shvngōngshø̀ng sórí, wv́ngzà wamàrì høq ínìgø, angmaq svng vrèng yà:ngà.
44026012	Wedø wv̀ngò nø shvrúngshú vjìrì vmíng vkv́ng nvng dvzv́rkà rǿngo nø Damasku wamà svng tiqkvt ngà døng dvgvp,
44026013	koqkvm pèá, vyáng mvlùng la:ngí, vnvm mvdv̀m shór we gálong nø, tvrà ramø ngà nvng tiqdø dìì we lamboqrì gùrhømhøm muqlàng kèní shor daqì we yv̀ng bǿngà.
44026014	Nøngmaq shvngbe vba tø̀m svng kǿng vkupmv́mshà kvt, Hebru kàí, “Soloá, Soloá, na nø pàwálv́m Ngà svng nàréshìe ma? Dòngcǿr svng pvlaq nà dèshàe,” wa nø shø̀n we kà tiqlòng ngàí táng bǿngà.
44026015	Wekvt ngàí, "Vkàngpèá Nà kagǿ èí ma?" v̄lò nøng nø, Vkàngpèí rá, “Ngà nø nàí nàrèngà pè Yesu ǿngàe.
44026016	Iwe, èkungshì nø èrip. Nàí Ngà svng èyv̀ngà lòng dang gø, tv́n dvgáni Ngà nà svng dvtánshø̀ng dak we shvngbe dang gø, nà nø dvzømshú nvng shvkse wáshìlv́m, Ngàí rvhiqlv́m rvt Ngà góng nà svng dvtánshø̀ng we íe.
44026017	Ngàí nà dvcì wur kèní gø, wv́ngzàrì wur kèní gø nà svng shvlut nø angmaq yv́ng svng nà dvzv́rlv́m íe.
44026018	Angmaq vnē dvgv́rā nø dø̄ yv́ng kèní gá yv́ng svng vwv́ngshìlv́m dvpvt, vrá Satan jórnonggùn kèní Gvray yv́ng svng vwv́ngshì yv́ng kèní mvrà chutnā we lún nø, Ngà svng kv́m yv́ng kèní Shànshér dø gaqò we lúnrì dvhø̀ taq angmaq gø vbá lúnlv́m dvpvt íe,” èv̄l dakngà.
44026019	Koqkvm pè Agrippa é, wedø í rvtnø ngà nø muqlàng shø̀ngran kà svng mvta ra dø mvwv́ngshø̀ng yv̀ng.
44026020	Nv̀mlat nø Damasku vsvng rì kaq, we mèpvng nø Yerusalem nvng Yuda móngkøp svng gø, vrá wv́ngzàrì svng gø, angmaq nø nøt língshi ra nø Gvray kaq vwv́ngshì sórí, nøt língshishù shv́ng we bv̀nlì wàlv́m dvpvt angmaq svng dvshvng yv̀ngà.
44026021	Yalòng rvtnø Yuda vsvng rìí ngà svng Shanshér tø̀ngnø wáng taq ètvp nø, shvtlv́m èdv́ne.
44026022	Wedø ínìgø Gvrayí dvbvng we lún rvt, dèni høq ngàí rip lúnò nø, cv̀mrì terì kaq gø dvcháchá shvkse wv́ngshø̀ng nø, dvgá kapà gø màshǿnshaq, Kàdvtutshúrì nvng Moshi dvsháí tv́n dvgáni bung longe, wa yà:ngì lòng wa shø̀nòe.
44026023	Yalòng nø, Kristu nø kadøwa dvshá rà we nvng shì yv́ng kèní nvmlat zun lú:ngì pè nø Ang ni í yv́ngkèní, Yuda vsvngrì svng gø, wv́ngzàrì svng gø, gálong nø A:ngí kadøwa dvtana daq we mvshǿl wa shø̀nò we íe, a:lòe.
44026024	Polo ang wedø kàdvgà shǿn mvnshì dvgvp, Festu kàmèí shø̀n nø, "Poloá, nà nø nøt mèriqé. Nà paqzí mvnøklá ècvnshì weí dèrue," a:lòe.
44026025	Iwe, Poloí, Shvlá vtvng we Festu á, ngà nø nøt mvrøk we mø̀í; ngà nø tøptøpwa kàdøng shø̀n we íe.
44026026	Yadv́ng pv̀n svng nø koqkv́m pèí gø sháò we í rvtnø, ang svng nø chaqdvp màdvtiqshìshaq shø̀nòe. Yari nø màshá màni górtongø wà yà:ngà we mø̀í rvtnø, a:ngí mvsháò we tiqpv̀n gø damàvlni, wvng kv́me.
44026027	Koqkv́mpè Agrippa á, kàdvtutshúrì kà svng na èkv́me ma? Ekvm we nø ngàí shánge, a:lòe.
44026028	Wekvt Agrippaí Polo svng, "Nàí nø ngà svng tiqkàní cèí èlina yv́ng kèní Kristu rvcv́ngcè í dvzv́r mèyǿ dá:ri," a:- lòe.
44026029	Wekvt Poloí, "Koqkv́mpè nà wa mø̀í, dèni ngà kà tá lú:nòrì shvngbe nø tiqkàní cèí ínìgø, mvme kàí ínìgø, ngà èdòng we mvngbǿng yari màsunshaq namaq gø ngà dø rvcv́ngcè dvchǿng ílv́m dvpvt Gvray kaq ngà røt mvyǿngè," a:lòe.
44026030	Wekvt koqkvm pè nø, gàmzø̀ pè nvng Bernichi, vrá angmaq nvng tiqdø rung rì gø búng lú:ngì nø;
44026031	vdòng svng gongá:mì dá:ngí angmaq nø angmaq vrùng nø, "Vsvng yapèí nø shí vpǿ we mø̀íni dóng vpǿ we kapà gø mvwàò we lví dá:rì!" wae.
44026032	Wekvt Agrippaí Festu svng, "Vsvng yapè nø dani pè Kesar yv́ngø kàrvtlv́m mvrøt pà í nìnø, ang svng shvláng dv̀ng í ni we!" a:- lòe.
44027001	Nøngmaq nø shø̀chø̀m zúnshi dvng, Itali móng svng di dvzv́rlv́m kàrvt bǿà nìnø, angmaqí Polo nvng dvgá dø kùng vsvng tiqmaq nø Agustu dàni pè cìldap taqkení cìlcè tiqyá øpshú cìldu Yuliu wur svng tvle bǿà.
44027002	Wekvtnø Asia móngwál nvmukdvra tìrìn ram mvrìngrì svng gutlv́m wáshì we Adramiti shø̀chø̀m tiqchøm taq nøngmaq zv́ngshàì nø búng ráshà. Tesaloni wamà kèní Macedonia vsvng Aristarku gø nøngmaq nvng tiqdø zv̀ne.
44027003	Mèpvng nií nøngmaq nø Sidon wamà svng koqshi ráshà. Wekvt Yuliu nø Polo svng nøt shvla weí ang kaq lādvzøma:tnò dø ang rv̀mnvngrì yv́ng di dvzá:ròe.
44027004	Weyv́ng kèní búng ráshà nìnø, nv̀mbø̀:ngí dètà:ngì rvt, Ciprus tìshvlù:ngì dvkøqò laplap léshi ráshà.
44027005	Nøngmaq nø Cìlicia nvng Pamfilia móng shvnvng tìnúng dangdang léshi ráshà nìnø, Licia rvgaq Mira wamà svng koqshi ráshà.
44027006	Weyv́ngø cìlcè tiqyá øpshú dupèí Itali móng svng léshìlv́m dv́nshi we Alesandria shø̀chø̀m tiqchøm lá lún bǿà nø, wechø̀m taq a:ngí zv́ngshì dèzá:rìe.
44027007	Weyv́ng kèní mvme ni shø̀chø̀m taq naqnaqcè léshi ráshà ke, Kvnidas wamà tiqpa kaq dvshá ya:ngí wa tuq ráshà. Nv̀mbø̀:ngí weyv́ngø koqshi mèdèzá:rì rvtnø, nøngmaq nø Kreti tìshvlòng mú:ngí dvkøqò lap Salmone dv̀ngdár tiqpa laplap léshi ráshà.
44027008	Wekvt tìrin shvnvngnvng shù:li nø dvshá ya:ngí wa nøngmaq nø Lasea mvrìng shvnvng Bùkv̀n Shvlá a:lò we tiqyv́ngø tuq ráshà.
44027009	Weyv́ngø rvtø̀ mvme shvlé ráshà nø, v́mpà màv́m vnatshì boy nila gø vleá:mì rvt, shø̀chø̀m èzúnshi nìnø svre dvké rvtø̀ íá:mì rvt Poloí angmaq svng yadø vraòe.
44027010	"Vshaq rìá, akvt shø̀chø̀m taq zún ni mvnshàì kèní nø, shø̀chø̀m nvng wùlaq dvrèrì gvyaqshìvm nø mvme vmvngv̄m we wa mvtaq, nøngmaq gø̀nshaq gø vmvng høq í long we svng ngàí dǿmòe," a:lòe.
44027011	Iwe, cìlcè tiqyá øpshú dupèí nø Poloí shø̀:nò kà mvdv̀mø shø̀chø̀m kv́ngshú pè nvng angkàng pèní svng té táaòe.
44027012	Shø̀chø̀m welòng taq rv̀ngtú:ngi léshi mvgvm rvtnø, vsvngrì tékaq nø, weyv́ng kèní búng nø kadø ínìgø Ponik mvrìng høq shvyungshì lún nìnø, weyv́ngø rv̀ngtúng shvlé ràe, wa nø gvcvtnaòe. Ponik nø nv̀mløp tvnugo nvng nv̀mløp tvnuni svng mv́r vpo we Kreti tìshvlòng móngø shø̀chø̀m koqra tiqlòng íe.
44027013	Weyv́ng kèní tvnuni nv̀mbø̀ng hwàmwa wà lú:ngì dvgvp, angmaqí nø:tnò dø lún bǿshà lv́nshi rvtnø, angmaqí shø̀chø̀m vdǿn kwèraq dø:pmò dá:ngí, Kreti tìka shvnvngnvng shù:lie.
44027014	Kadv́ngte màlé dvgvp, weshvlòng kèní Nvmsvr lap tvnugo nv̀mbø̀ng mè, tǿò we nv̀mbø̀ng mvrùmè mut ráì.
44027015	Shø̀chø̀m svng mvrùmèí tiqa:tnà kvt, nv̀mbø̀ng kaq tu mvdá: ngò rvtnø, nøngmaqí cashvlàng bǿshà kvt, nv̀mbø̀:ngí dècer bǿshà.
44027016	Wekvt Kauda lá:nò we tìshvlòngce tiqlù:ngí dvkøqò laplap sv̄ng ráì nìnø, dvshá ya:ngí wa ang kùngshícè svng vdǿn lún bǿshà.
44027017	Wekvt angmaqí kùngshícè lòng nø shø̀chø̀m taq hap lú:ngà nø, shø̀chø̀m svng gø angmaqí bvn rìí døngdøng wa kà:mòe. Surti zishìl húm taq vtøpmvm we svng svre rvtnø, angmaqí shø̀chø̀m mvdv̀mø ra:nò we laqtūnri ka:ngò nø, wedøni dvcer dvzá:ròe.
44027018	Nv̀mbø̀ng mvrùmèí nøngmaq svng vtvng kèní dècerkéì rvtnø, mèpvng ni kèní angmaqí wùlaq dvrèrì gur pà:ngòe.
44027019	Vshø̀m ni wani taq nø, shø̀chø̀m vnànglv́m rvt angmaq wu:rí dvzøm dvzirì gu:ròe.
44027020	Vnv̀m gø, kurnip gø, mvme ni mvyv́ngshì á:mì nø, nv̀mbø̀ng mvrùmè wa mut yv́ng kèní, nøngmaq gø̀nshaq lutshilv́m vlǿmrà dvshàshà màvlá: mì.
44027021	Angmaq v́mpà màv́m mvme vlé ráì mèpvng, angmaq dvhø̀ø Polo rip lú:ngì nø yadø a:lòe. Vshaqrìá, yadø gvyaqshìvm we nvng vmvngv̄m we màhǿmlv́m dvpvt, ngàí vraì kà ètáāshà nø Kreti kèní mvbúnglv́m ía:pmì we!
44027022	Iwe, akvt nø shaqshaq wa èv̀lnøng, wvng nø ngàí namaq svng dvsha:tnìe. Kadø íe wani shø̀chø̀m wa mø̀í nìnø namaq tiq gǿ gø gø̀nshaq mènàmv́ng lóngnøng.
44027023	Ngàí dvzømò we Gvray yapè Ang dvzv́r tiq gǿ dèyaq ngà shvnvngø rip daqì nø,
44027024	‘Poloá, mèsèrēni; nà nø koqkv́mpè Kesar mv́rdv̀ngø rip ràe. Eyà:ngò, nà nvng tiqdø shø̀chø̀m zúnshi rì shvngbe nø Gvrayí na svng vapshaq íe,’ èvle.
44027025	Wervtnø vshaqrìá, shaqshaqwa èv̀lnøng. Kadø íe wani ngà svng èvl bǿngà dø tiqdvchá ni í longe, wvng nø Gvray kaq ngà kv́me.
44027026	Inìgø nøngmaq nø tìshvlòng móng tiqyv́ngø vtøpmá:mìe, a:lòe.
44027027	Tiqcé vbi yaq gøm ráì yaqí Adria tìnúng taq nøngmaq nø kukaq yakaq dècerkéì dvgvp, tvné yaqdø̀ng mvlùng la:ngí, shø̀chø̀m dvzømcè rìí nø, vdàm svng níshì ráì pa íe, wa nø dvda:mòe.
44027028	Wekvt angmaqí tì svng vlø:tnò nìnø, vnícé lv́m rvnaqe. Tønwaí rá tiqkvt vlø:tnò nìnø, tiqcé pungwà lv́m wa rvnaqá:mì.
44027029	Nøngmaq nø tìka tong lóngbvrang taq la vtøpmá:mì we svng svreì rvtnø, angmaqí shø̀chø̀m kèní shø̀ vdǿn kweraq vbì hǿng lāò nø, nv̀m gá daq lòng svng caòe.
44027030	Wekvt shø̀chø̀m dvzømcèrì nø, shø̀chø̀m cālángdv̀ng vtlv́m dv́nshi nø, shø̀chø̀m vgo kèní vdǿn kweraq shvláng dvpéshì sórí, kùngshícè lòng tìnúng svng shvlàng bǿà la:ngí,
44027031	Poloí cìldupè nvng cìlcèri svng, "Yari gø shø̀chø̀m taq v́ldvng mvwa nìnø, namaq gøni gø̀nshaq lutshilv́m màvl," a:lòe.
44027032	Wela:ngí cìlcè rìí kùngshícè vdǿn bvnrì rì vkaq bǿà nø, kùngshícè nø dvjá bǿà.
44027033	Nv̀m gá mvnshì daqì dvgvp, Poloí angmaq shvngbe v́mpà v́mlv́m dvpvt vrāò nø yadø a:lòe. Namaq pà v́mpà gø màv́mshaq dèjitshìnø̀ng nø èca nøng we nø akvt tiqcé vbì ni gømá: mì.
44027034	Wervtnø namaq cúnshì lúnlv́m dvpvt v́mpà tiqhvncè v́mlv́m ngà vrangshø̀nge. Kadø íe wani namaq dvhø̀ kèní kagø vgoni tiqhǿng gø màmvngvm," a:lòe.
44027035	A:ngí yadø shø̀:- nò dá:ngí, zidòng lùò nø, shvngbe mv́rdv̀ngø Gvray kaq oqà wa dá:ngí vmø:tnò nø v́m pv́ngshìe.
44027036	Wekvt mvng angmaq shvngbe nø shaqshaq wàá:mì nø, angmaq v́mpà v̄me.
44027037	Vrá, shø̀chø̀m taq à:lì rì nøngmaq shvngbe nø vníyá shvngøtcé vchuq gǿ íshàe.
44027038	Angmaq vgàá:mì nìnø, shø̀chø̀m vnànglv́m dvpvt angmaqí vzōngrì nø tì svng gur bǿà.
44027039	Nv̀m vtan daqì nìnø, wemóng svng angmaqí màmvshá:lò. Iwe, tìrin ramø zishìl tiqpù vl we tìnúng tiqtōngcè yv̀ng bǿà nø, lúnshì nìnø shø̀chø̀m weyv́ng svng koqlv́m nøt ra:tnòe.
44027040	Wekvt angmaqí shø̀chø̀m vdǿn kweraqrì ròwa gu:rò nø, tì taq là:ngò sórí, shø̀chø̀m vdv̄ngrà lòng pa:nò we bv̀nrìri gø pǿ:nò nø, nv̀mbø̀:ngí ladvdòra: tnò dø nv̀mbø̀ng laqtun vzv̀ng kaq dùng hà:ngò nø zishìltø̀m svng dí dvzá:ròe.
44027041	Iwe, tìciq vní lòng vtøp we tiqyv́ngø tuq ráì nìnø, lóngbvrang taq shø̀chø̀m vtøpmá:mì. Shø̀chø̀m vgo vhapmá:mì nø vngvt mvdv́ngshi á:mì kvt, tìma zaq weí shø̀ ni lap vcat mvnshì lú:ngì.
44027042	Wekvt cìlcèri nø kùng vsvngrì tiq gǿgǿ tì làng nø vtshìv̄m lòng svng svrē rvt, lesha:tnò íe, wa vrùnge.
44027043	Inìgø cìlcè tiqyá øpshú du pèí nø Polo svng shvlut mvyǿ weí, angmaqí wàlv́m dá:nò lòng svng vgá:mò nø, tì láng sháò rì nø vdàmpa svng vzv̀ng lvtuqvm dø tì svng jutlv́m dvpvt vmíng zíòe.
44027044	Dvgárì tiqmaq nø shǿngkø̀m taq, tiqmaq nø shø̀chø̀m dvrèrì angpv̀npv̀n taqkení císhìlv́m vmíng zíòe. Weyv́ng kèní angmaq shvngbe nø vdàm pa svng pàmàrá lutshi ráì.
44028001	Nøngmaq lutshi ráshà kvtwa, tìshvlòng wemóng nø Malta a:lò rvgaq í we shá bǿshà.
44028002	Wekvt we tìshvlòng rvgaq vsvng rì nø dvgá vsvngrì mvdv̀mø nøngmaq svng nøt shvlae. Wedvgvp shødǿng í nø zø̀ng rvt angmaqí svmi èwvraì nø, nøngmaq shvngbe svng nàtōìe.
44028003	Iwe, Poloí shǿng tiq ri mvshùma:tnà nø svmi taq ciqò nìnø, vkatshi lú:ngì kvt, pvla ze pv̀n bø̀shvràng tiq go vhálshì lú:ngì wéi ang wur svng rúò nø vchúng dv̀ng wae.
44028004	Wervgaq vsvng rìí bø̀ wegō ang wur taq vchúng we svng yv̀ng bǿà kvt, angmaq tiq gǿ nø tiq gǿ yadø vrùnge. Vsvng yapè nø jø̀ngjǿng svngshvt pè ni í pa íe. Ang nø nv̀mukdvrā kèní lutshi lún bǿà nìgø, Døngman dvmø̀í ang svng cúnshì màdvzv́r dárà, wae.
44028005	Inìgø a:ngí, bø̀ gō svmi taq vchaq bǿà mèpvng, kadø gø mø̀í, v́l dvng wae.
44028006	Angmaqí, ang nø gv́ng longe, mø̀íni lìngvtvl shìvme, wa dvda:mò we poni caò nìgø ang kadø gø mø̀í we yv̀ng bǿà kvt, angmaq nøt poshi ráì nø, “Ang nø cáng dvmø̀ ie,” wae.
44028007	Wervgaq shvnvngø, tìshvlòng wemóng vgo wáshì we Publiu tǿò we tiq pè ang rvmárì vle. Wepèí nøngmaq svng nàtoì nø, vshø̀m ni høq dvbù nø:tní v́l dèzá:rìe.
44028008	Wekvt Publiu angpè nø góng vkatshì we nvng puqwá shung kéò weí za nø vhúle. Ang yv́ng svng Polo gongá:mì nø júrøtnaò sórí, ang svng wur hapshì nø dvba:nòe.
44028009	Yadø wà bǿà yv́ngkèní, tìshvlòng wemóng taq vl we dvlí dvjá:ngi za vsvng dvgárì gø dì ráì nø, dvban we lún bǿà.
44028010	Wekvt angmaqí nøngmaq svng vpǿ shvring we mvme pv̀n wàò nø nàpǿìe. Vrá nøngmaq shø̀chø̀m taq bú:ngì dvgvp gø, nøngmaq zǿmdv̀ng dv́ngte, shø̀chø̀m taq èzv́ngaìe.
44028011	Vshø̀m shvlá vlé ráì mèpvng, tìshvlòng wemóng taq rv̀ngtúng shvléo we shø̀chø̀m, ang shálv́m mvshv́lpvrá nø Bvrá pèní, pvràhang dvcaqshaq í we Alesandria wamàò shø̀chø̀m tiq chø̀m taq nøngmaq zúnshi ráshà.
44028012	Sirakus wamàø koqshi ráshà nø weyv́ngø nøngmaq vshø̀m ni vnárshàìe.
44028013	Weyv́ng kèní tvríshì ráshà nø, Regium mvrìngø tuq ráshà. Tiqni mèpvng tvnuni kèní nv̀mbø̀ng wà lú:ngì nø, vní ni wani taq nøngmaq nø Puteoli mvrìngø tuq ráshà.
44028014	Weyv́ng vnvm vchvngrì tiqmaq yv̀ng bǿshà nø, angmaq nvng tiqnár v̀llv́m dvpvt nàgá:rìe. Weyv́ng kèní nøngmaq nø Roma wamà tuq ráshà.
44028015	Wervgaq kèní vnvm vchvng rìí nøngmaq kà táa:pmà nø, Appi Gvttø̀m nvng Zaqle dvná Vshø̀m chø̀m, a:lò yv́ng høq di daqì nø, nàto daqsha. Poloí angmaq svng yv̀ng bǿà nìnø Gvray kaq oqà wa nø nøt shàban lú:ngì.
44028016	Nøngmaq nø Roma wamà taq gòngv́mshà kvt, Poloí nø ang roqshú cìlcèpè nvng shø̀ngshang tiqyv́ng v̀llv́m vmíng lú:-nòe.
44028017	Vshø̀m ni vle ráì mèpvng, Poloí Yuda vsvng shaqré shaqtvngrì dvkø̀:mò nø, angmaq kø̀m ráì kvt, a:ngí angmaq svng yadø a:lòe. "Vnvm vchvng rìé, ngà nø nøngmaq dvcì cèrì nvng nøngmaq vkop vkàng maq vtóngrì svng vléò dø kapà mvwv̀ngò we ínìgø, Yerusalem yv́ng ngà svng ètvp nø vróngshaq ni Roma vsvngrì wur taq tèlenge.
44028018	Roma dù rìí nø ngà svng ègùn bǿngà dá:ngí, ngà nø shí vpǿ we mvrà mvwv̀ng yv̀ngò rvtnø, ngà svng shvláng mvyǿe.
44028019	Iwe, Yuda vsvngrì lè mvtá rvt kadø màwá nø Kesar koqkv́mpè yv́ng kà rvtlv́m ngàí røt vduá:mì. Ngà dvci vsvng kaq nalv́m kà vl rvtnø nø mø̀í.
44028020	Yadø í rvtnø ngàí namaq svng yv́ng lún nø kà tv́ngshì lúnlv́m dvpvt goì we íe. Kadø íe wani Israel dvcìí nøt vlǿ:mì lòng rvt ngà nø shv̀m mvngbǿng yahǿ:ngi èdòng we íe," a:- lòe.
44028021	Wekvt angmaqí yadø a:lòe. "Yuda móng kèní nà dang svng shø̀:- nò we kàru gø nøngmaqí mvlú:ni; vnvm vchvngrì taqkení nà dèshvng vsvng, mø̀íni nà nø vsvng mvgv́m íe, wa shø̀n vsvng tiq gǿ gø yayv́ng svng mvdi ra.
44028022	Iwe, nàí kadø dèda:mò we nø nà yv́ng kèní nøngmaq tá mvyǿìe. Kadø íe wani rv́lshì mvdò, a:lò we yamvdò svng nø kayv́ng màyv́ng màshvla dø shvyǿ:mò we nø nøngmaqí sháìe," a:lòe.
44028023	Wekvt angmaqí Polo nvng vhømlv́m angni tiqni gv̄na bǿà nìnø, ang vl chø̀m svng weni taq angmaq wali wala dvkǿmshi ráì. Wekvt a:ngí vsháng kèní dørø̀m høq angmaq svng pǿnaò nø, Gvray móngdàn dvpvt shvkse wáshì sórí, Moshi Dvrá taqkení gø, Kàdvtutshú kàrurì taqkení gø, Yesu dang angmaq kv́mlv́m li:nòe.
44028024	A:ngí shø̀:nò kà svng tiqmaq nø kv́m we tiqmaq nø mvkv́m.
44028025	Wekvt angmaq tāsv̀ng màrá lú:- ngì kvt, Poloí vrá tiqkà shø̀n bǿà mèpvng angmaq loá:mì. A:ngí, "Shànshér Pvlàcèí kàdvtutshú Esaya taqkení namaq nvkop nvkàng maq svng shø̀n yà:ngà kàrì nø dìng dá:ri.
44028026	Ang wa we nø; ‘Edi nø vsvng yadvcì svng yadø èvlá:mo: Namaqí tá nø ta èmvn nøng we ínìgø, mècíng mèràl lóngnø̀ng; Yv́ng gø yv́ng èmv́nnøng we ínìgø, kadø ínìgø mèdǿm mèmèshv́l lóngnø̀ng.
44028027	Kadø íe wani vsvng yadvcì nø, angmaq vneí yv̀ng lú:ngò nø, angmaq vnàí tá lú:nò sórí, angmaq nø:tní gø cíngràl lú:ngò kvt, vrá tiqkvt vwv́ngshì ra nø, Ngàí angmaq svng dvbanò we mvlúnlv́m rvt; angmaq dòngnøt nø mvdéò nø, angmaq vnà gø nvdǿ íá:mì nø, angmaq vne gø vniqá:mì, wa nø èa:lò,’ wa nø shø̀n yà:ngà.
44028028	Wedø í rvtnø Gvrayí gønshaq chv́nga we jejú yalòng nø, wv́ngzàrì kaq svng gø vzíshaq í we namaqí shá ràe; angmaq gø ta longe," a:lòe.
44028029	A:ngí kà yari shø̀n bǿà dá:ngí Yuda vsvng rì nø angmaq gvzà vzø̀ng sórí loá:mì.
44028030	Weyv́ng kèní Polo nø, ang ngashi chø̀m taq vní nǿng døp vl nø, ang yv́ng gòng ra vsvng shvngbe kaq vtōòe.
44028031	Kagǿí gø vgá:mò we màvl dø, Gvray móngdàn mvshǿl gø nvrø̀m te we nø:tní dvshā:ngò nø vkàng pè Yesu Kristu tvrà shvngø:tnòe.
45001001	Kristu Yesu Ang vshuq Polo ngà nø, dvzv́r wáshìlv́m vgoshaq ǿngà nø, Gvrayí Dvbùshv̀ngkà dvpvt rècv̀ng bǿngà we tiq pè ǿngàe.
45001002	Dvbùshvngkà yalòng nø, darì Ang kàdvtutshúrì kèní Shànshér kàrurì taq dv́na yà:ngì we Angcè pè mvshǿl svng wa we íe.
45001003	Dvbùshv̀ngkà wa lòng nø Gvray Angcè pè kaq wa we í nø, Angò shagóng dang ègù:nò nìnø, Ang nø Dawi dvyø̀ kèní íe.
45001004	Shànshér we Pvlacè dang taq, Ang nø jór nònggùn vl dø shì yv́ng kení zun lú:ngì pè í rvt Ang nø Gvray Angcè pè í we dvtan daqà pè, nøngmaq Vkangpe Yesu Kristu ni èíaìe.
45001005	Ang bø̀ng dvpvt rvtnø, dvcì vrv̀m dvhø̀ taq kèní kv́mnøt tvrà svng vtoò nø cv̀n we vsvng làvl long dø shvngøtlv́m rvt, Ang taq kèní jejú nvng dvzv́r bv̀nlì vya nøngmaqí lún bǿshà.
45001006	Yesu Kristuò ílv́m dvpvt vgoshaqrì taq nàmaq gø nàbánø̀nge.
45001007	Gvrayí èshòngnøng nø, angò rvcv́ngcè ílv́m ègo bǿshà we, Roma wamà taq èv̀lnø̀ngrì shvngbe svng vrongvtnòe. Nøngmaq Vpè Gvray nvng Vkangpè Yesu Kristu yv́ngkèní jejú nvng mòngzø̀l lòng nàmaqí leq lúnnø̀ng.
45001008	Nv̀mlat taq, nàmaq kv́mnøt nø móng døngtáng svng shv́ng mvnshì rvtnø nàmaq shvngbe rvt Yesu Kristu taq kèní Gvray kaq ngà oqà wvnge.
45001009	Ngà tiqnøt shvngbeí Angcè pè Dvbùshv̀ngkà taq ngàí dvzømò we Gvray nø, nàmaq bø̀ng tǿì nø mànārnār ngàí vjúrøtnaì we shvkse íe.
45001010	Gvray nøt í nìnø kadv́ngte màlé dvgvp nàmaq yv́ngsvng ngà tuq lúnlv́m dvpvt gø júrøtshø̀nge.
45001011	Pàwálv́m wani nàmaq svng shvdøng shvngv̀nglv́m dvpvt, Pvlacè gønpaq tiqpv̀npv̀n ngàí nàmaq svng vwála lúnlv́m rvt, ngà nø nàmaq svng gvzà vhǿm mvyǿnge.
45001012	Yadø shø̀nò lòng nø, nøngmaq nø tiq gǿ nø tiq gǿò kv́mnøt taq kèní tāsv̀ng nònggùn dvkv́ngke we lúnlv́m dvpvt íe.
45001013	Vnvm vchvngrìe, ngàí dvgá wv́ngzàrì dvhø̀ taq dvkø̄mv́m lún bǿngà dø, nàmaq dvhø̀ kèní gø dvkø̄mv́m lúnlv́m rvt ngà nø nàmaq yv́ng sv̀ng dìlv́m mvme kvt dvgǿngshøng bǿngà we, akvt høq nàgámkeng we tvrà, nàmaq svng shá dvzv́r mvyǿnge.
45001014	Ngà nø Heleni rì svng gø, màshá wv́ngzàrì svng gø, gvcvt paqzí vlrì svng gø, màvlrì svng gø, shvrv́n vjøng pè ǿngàe.
45001015	Wervt ngà nø, Roma wamà taq èv̀lnøngrì nàmaq svng gø, Dvbùshv̀ngkà dvshvnglv́m gvzà mvyǿnge.
45001016	Ngà nø Dvbùshvngkà rvtnø, màshvrakshøng. Pàwálv́m wani, Dvbùshvngkà nø kv́m ra vsvng í dv́ngte svng, chutchv́nglv́m Gvray Ang jórnònggùn íe. Nv̀mlat nø Yuda vsvngrì dvpvt, mèpvng nø Heleni rì dvpvt gø íe.
45001017	Pàwálv́m wani kàru taq, “Kv́mnøt taq kèní døngman we dvdut lún vsvng wegǿí mv̀ng nø cúnshì lún lú:ngòe,” wa nø vrū yà:ngà dø tiqdvchá, Gvrayí døngman we dvdut lòng nø, nv̀mlat yv́ng kèní lv̀ngdø̀m høq kv́mnøt taq kèní í we Dvbùshv̀ngkà taq dvtanshaq íe.
45001018	Mvgvm we nvng màdu màbóng we bv̀nlìí døng lòng svng vgá:- mò vsvngrì shvngbe kaq vtùlv́m dvpvt, Gvray høpnøt nø muqlang kèní dvtan daqà.
45001019	Kadø íe wani Gvray dang shá daq dv́ngte nø angmaq svng dvtanshaq íe. Pàwálv́m wani Gvrayí ni angmaq svng dvta:nòe.
45001020	Kadø íe wani, Gvray Ang dvciq lvpat jórnònggùn nvng Dvmø̀ Angò tiq- nv̀mshá lòng nø yv́ng mvlúnshì we ínìgø, rvgaq pv́n má:nò ni kèní A:ngí vmv́nshaq rì taq kèní dèdè chaqdvp yv́ngshì we í rvtnø, angmaq nø pà vzvtshilv́m màvl.
45001021	Angmaqí Gvray kaq sháò nìgø, Ang svng Gvray í dø dvgùng mvzíò, oqà gø mvwa. Angmaqí vhúnglòng wa dvda:mò nø angmaqò dál we nøtrì gø cǿngcǿng døá:mì.
45001022	Angmaq nø zitnøt vl vsvng íshàe, lv́nshì we, angdál lè íá:- mì.
45001023	Shí bøp mvsháò we Gvray Ang ngø̀rdvgùng svng angmaqí chèò nø, shí bøp sháò we vsvng nvng calóng cacøn, vbì hí tushì we vsha nìnà nvng ùm we bvløng bvlang mv̀rshv̀m dø pvràhang wàò nø rvleòe.
45001024	Wervtnø angmaq mvlánøt taq kèní angmaq nø angmaq góngrì svng màpǿ dø wáshìlv́m, Gvrayí angmaq svng mvshàn mvshér lòng kaq tvle bǿà.
45001025	Kadø íe wani Gvray Ang dønglòng svng nø, vyàlòng angmaq cheshì nø, Mv́npè kaq nø mànoqshaq vmv́nshaqrì svng lè noqe. Mv́n pè svng mv̀ng nø dvciq lvpat shvtá ràe. Yadø laqí daq.
45001026	Angmaq svmarérì gø, angwa vmv́nshaq vtóng svng là:ngò nø, mvmv́nshì pà wáshì rvtnø Gvrayí angmaq svng nø, shvraq màchaq í we mvlánøt kaq tvle bǿà.
45001027	Welòng dø lvngàrérì gø svmaré nvng v̀llv́m angwà vtóng svng là:ngò nø, mvhaq weí, lvngàré nø lvngàré didaq màshup we wàò rvtnø, angmaqí lún vdu we mvrà zìbè nø angmaq góng taqni vhǿmvm bǿà.
45001028	Vrá, angmaq shánøt gvcvtnøt taq angmaqí Gvray kaq màchàng bǿà dø tiqdvchá, Gvrayí gø, angmaqí wá màdu lòng lvwàò dø, màpǿ nø chǿng mø̀í dø wáshìlv́m nøt svng tvle bǿà.
45001029	Angmaq nø mvdøng mvman we tiqpv̀n nø tiqpv̀n nvng mvgvm màshvla we, mvyvn mvlá we, shǿmnøt dv̀n vdeq we, neza we, vsvng shvt we, vzi vrùng vshvt we, yùm we, céshì we; vrá, angmaq nø bvlè gvzv̀m vsvng,
45001030	battv́ng dvcíkà shø̀n vsvng, Gvray kaq shvngōshì vsvng, svng kaq yv́ng mvtv̀mvm vsvng, shvringshì vsvng, dvshv́ngshì vsvng, mø̀í mvcha pv̀n dvbūng lú:ngò vsvng, angpè angme kà mvtā vsvng;
45001031	cíngrálnøt màdá vsvng, kv́mv́m màrvm vsvng, mvkoknøt màvl vsvng, dvsházānøt màvl vsvng íe.
45001032	Yadø wáshì vsvng nø shí vpǿe, wa we Gvray kàciq rvtkà svng angmaqí sháò we ínìgø, wedøni angmaqí gø wá ma:nò mvdv̀mø, werì wàò vsvngrì kaq gø dvzà:ngòe.
45002001	Wervtnø, vsvng kaq kà èrvt vsangé, nà vzvtshilv́m pà gø màvl. Nàí kà èra:tnò vsvng rìí wàò rìni nàí gø èwàò we í rvtnø, nàí vsvng kaq kà èra:tnò kvt nø nà vdè svng gø kà èrvtshì we íe.
45002002	Vrá wedø í rì wàò vsvng kaq Gvrayí kàngé daqò lòng nø, dìnglòng svng cà:nò nø kàngéò we nøngmaqí sháìe.
45002003	Vsvngé, nà vdè gø wedø èwake, wedø ípv̀n warì kaq nàí kà èra:tnò nìnø, Gvray kàngé lòng kèní nà lutshø̀ng longe èlv́nshì ma?
45002004	Mø̀í ni, Gvray Ang nøt shvla lù:ngí nà svng nøt língshì dvzv́rlv́m rvt èshø̄l we svng nàí mèsháò nø, Gvray Ang pǿng we nøt shvlá nøt svng gø, tønzán nøt nvng nøt yvng nøt svng gø yv́ng mètv̀má:mò ma?
45002005	Dvshàshà nøt èzaq nø culshì mètá weí, Gvray shv̀mná høpnøt nvng døngman dø kàngélv́m dvtan daqò we angni høq, nà nø nà dvpvt shv̀mná høpnøt lè ènvngshì we íe.
45002006	Gvrayí nø, kagǿ svng gø, a:ngí wàò lòng cà:nò nø teq daqòe.
45002007	Shvla dø wáshì we taq tǿng weí, Gvray dvgùng nvng vpǿ shvring we nvng shí bøp mvsháò we gø̀nshaq lòng svng láò vsvng kaq nø, A:ngí dvciq lvpat gø̀nshaq zí daqòe.
45002008	Inìgø, dønglòng svng màtáshaq, vdè nøt wa cv̀n nø mvgvm màshvla tvrà cà:nò vsvngrì kaq mv̀ng nø, shv̀mná høp we nvng shv̀mná vcor lòng dvpvt daqòe.
45002009	Mvgvm màshvla dø wáshì we sv́ngzà wàngcè gǿ vrvm svng nø, nvmlat nø Yuda vsvngrì kaq, wemèpvng nø wv́ngzàrì svng gø, dvshà mvhøt yv̀ng nvng nøtyùr lòng dvpvt daqòe.
45002010	Shvla dø wàò vsvng gǿ vrv̀m kaq mv̀ng nø, ngø̀rdvgùng nvng vpǿ shvri:ngò we nvng mòngzø̀l we, vzv̀ng nø Yuda vsvngrì kaq, mèpvng nø wv́ngzàrì svng gø dvpvt daqòe.
45002011	Kadø íe wani Gvray nø vsvng mv̀rshv̀m màrvwìng.
45002012	Kadø íe wani dvrá màdáshaq mvrà wàò rì í dv́ngte nø, dvrá màdáshaq ni vmvngv̄me. Dvrá vdòngø mvrà wàò rì svng nø, Dvrá taq kèní ni kàngé daqòe.
45002013	Dvrá lòng svng tá wa táò rì nø, Gvray mv́rdv̀ngø døngman vsvng mø̀í; dvrá lòng svng táò nø cà:nò rì kaq wa døngman vsvng dvdut lú:ngòe.
45002014	Kadø íe wani, Dvrá màdá we wv́ngzàri angmaq nø, angmaq toni kèní àv́lshaq í we shánøt kèní dvrá taq shø̀:nò dø tiqdvchá cà:nò we í nìnø, angmaq nø dvrá màdá we ínìgø, angmaq angwà av́lshaq shánøt nø angmaq dvrá íaòe.
45002015	Dvrá lòng ang bv̀nlìrì nø, angmaq nøt taq vrushaq íwe svng dvtàn lú:ngòe. Angmaq rvwv̄nnø:tní gø tiqdø shvkse wàò nø, angmaqí dvta:nò lòng kèní mvrà zì shvrï we, mø̀í ni vdūe, wa v̄l lú:ngòe.
45002016	Yalòng nø ngàí shvngøtnò we Dvbùshv̀ngkà taq dvtānshaq ídø tiqdvchá, vsvng nøt vdòng taq māò lòng svng Yesu Kristu taq kèní, Gvrayí kàngé daqò we angni taq í longe.
45002017	Wedø ínìgø nà nø Yuda vsvng bø̀ng ètǿshì taqsóri, Dvrá lòng svng nàlǿmshì nø, Gvray dang kèní dèshv́ngshì nø;
45002018	Ang Dvrá lòng taq kèní shvngøtshaq èí weí, Ang nøt gø èsháò nø, shvlá vtvng lòng svng gø rvwv̄n èsháò nø,
45002019	nà nø nemànrì shølshú nvng dø vdòng vlrì svng vwanashú;
45002020	Dvrá lòng taq kèní shánøt nvng dìnglòng tvrà ngàí shángòe, wa dèdvmshi taqsórí svngdál rì svng vdv́ngashú nvng cv̀mrérì svng shvngøtshú ǿngàe èlv́nshìe.
45002021	Inìgø, dvgá vsvng kaq shèngø:tnò gǿ nàé, nà nø nà vdè svng mèshengøtshì ma? Kǿ mvdaq, wa vsvng kaq shèngø:tnò gǿ nà ni èkø̄e ma?
45002022	Vsvng dvchap mvdaq èwa gǿ nà, nàí ni vsvng dèchapmòe ma? Pvràhang svng ènǿmshì gø nà nø, pvrà chø̀m kèní èkøe ma?
45002023	Dvrá lòng taq kèní shvng dèshv́ngshì nø, Dvrá lòng svng nàléò yv́ngkèní rá Gvray kaq nàí ni shèyǿ:- mòe ma?
45002024	“Kadø íe wani Gvray vbø̀ng nø nàmaq rvtnø wv́ngzàrì dvhø̀ taq shvyǿm we vhǿ:mòe,” wa nø vrū yà:ngà dø tiqdvchá íe.
45002025	Kadø íe wani, nà nø Dvrá lòng cv̀n vsvng ni èí kvtkèní nø, rvmøl vtóng nø vjú dvv̄lni; wedø ínìgø nà nø Dvrá lòng svng vléò vsvng èí kvtkèní nø, nà rvmøl vtóng lòng nø, màrvmølshaq dø èíavme.
45002026	Wedø írvtnø, rvmøl vtóng màv́laò vsvng tiq gǿí Dvrá lòng ang dvkv́mkàrì la cv́n dvgø:mò nìnø, rvmølshaq rvcí ni dvdut lú:nò we mø̀í ma?
45002027	Wekvtnø shagóng taq màrvmølshaq í nìgø, Dvrá lòng cv́n dvgø:mò gǿí nø, Dvrá kàru nvng rvmøl vtóng èv́la mvdv̀mø, Dvrá svng nàléò gǿ nà svng mèdèravt ni ma?
45002028	Kadø íe wani nv̀mpòr shvlē taq wa Yuda vsvng wáshì gǿ nø Yuda vsvng mvdø̀ng mø̀í. Vrá shagóng nv̀mpòr shvlē taq, rvmølshì lòng gø rvmøl vtóng mvdø̀ng lòng mø̀í.
45002029	Vdòng shvlē nøt taq rvmølshaq gǿ mv̀ng nø Yuda vsvng mvdø̀ng íe. Ang rvmølshì lòng gø, dvrá kàru lòng svng cà:nò we wa mø̀í dø, nøt vdòng taq Pvlàcèí rvmø:lò yv́ngkèní í nø, Ang svng shvringlv́m lòng gø vsvng yv́ngkèní mø̀í, Gvray yv́ngkèní lè íe.
45003001	Wedø íni Yuda vsvng í lòng nø mvzv́n kapà vjú v̄le ma? Mø̀íni rvmøl vtóng lòng gø mvzv́n pà vjú v̄le ma?
45003002	Kadang taq gø vjú gvzà v̄le. Nv̀mlat tiqpv̀n nø, Gvray dvtan kàrì nø angmaqí lè lún yà:ngà we íe.
45003003	Tiqmaq ladv́ng mvkv́m yv̀ng nìnø kadø íe le? Angmaq kv́mnøt màvl lú:ngì Gvray døngtǿng kv́mv́m daq nøt svng vshø̀ng í dvzv́r lú:nò ma?
45003004	Kadø ínìgø wedø nø wá mvlú:nò. Vsvng shvngbe nø vyá wèzè wa ínìgø, Gvray nø døngman pè íe. Kàru taq, “Nà kà døngman we svng yv̀ng lú:- ngò kvt, kàrvt lú:ngò yv́ng í nìgø Nà èjòr longe,” wa nø vrū yà:ngà dø tiqdvchá íe.
45003005	Inìgø nøngmaq mvdøng mvma: nì lù:ngí, Gvray Ang døngman lòng svng dvtan lú:ngò we í kèní nø, kadø lvshø̀:nìni? Nøngmaq svng Gvray shv̀mná høp lòng nø màdvrá we íe ma? (Yakà nø sv́ngzàcè dàràke lòng kà dø shø̀nò we íe.)
45003006	Wedø nø mø̀í. Gvray nø màdvrá pè í nìnø A:ngí kadøwa rvgaq svng døngman lù:ngí kàngé daqòni ma?
45003007	Wedø ínìgø, ngà vyákà kèní Gvrayò dø̄ng lòng nvng Ang ngø̀rdvgùng té vbø̀m long we í nìnø, pàwálv́m ngà svng mvrà vl vsvng ǿngà rvt kà èngénge ma?
45003008	Vrá, shvla we būnglv́m rvt nøngmaqí mvgvm we wàì, wa nøngmaq shø̀ne, wa vsà:ngí ènaá:mi dø nøngmaq shø̀:nì ni ma? Nøngmaq svng wedø èa:lì rì nø kàngé lòng ni lún vdu we íe.
45003009	Ini, kadø íe? Nøngmaq Yuda rì nø dvgá vsvng mvdv̀m mvzv́n shvláìe ma? Kadø ínìgø wedø nø mø̀í. Kadø íe wani Yuda vsvngrì gø, wv́ngzàrì gø, vsvng shvngbe nø mvrà lv̀ngpv̄ngø dvchǿng v̄le, wa nø vzv̀ng kèní dvtanshaq íe.
45003010	Kàru taq wa dø, “Døngman we tiq gǿ gø màvl; jø̀ngjǿngni tiq gǿ gø màvl.
45003011	Cíngrà:lò vsvng tiq gǿ gø màvl; Gvray kaq lá vsvng tiq gǿ gø màvl.
45003012	Angmaq shvngbe dvkaqshìá:mì nø, dvcháchá zǿm mvdv̀ngá:mì. Shvla we wàò vsvng tiq gǿ gø màvl, tiq gǿcè gø màvl.
45003013	Angmaq pvyung dang nø vtánshaq dvgv̀m í nø; Angmaq pvlèí gø yùmv́m ma:nòe; Angmaq nítǿl vdòngø nø bø̀ pvla zv́ngshìe.
45003014	Angmaq nònggøp taq mvtv́n we nvng kā weí dv̀n vdeqe.
45003015	Shvwi shvyǿlv́m angmaq hí vpáne.
45003016	Angmaq divm tvrà taq nø gvyaqshì we nvng dvshà mvhøt we v̄le.
45003017	Mòngzø̀l we tvrà svng nø angmaqí mvsháò.
45003018	Gvray kaq vpǿ svrelv́m nøt nø angmaq negv̀m taq màvl,” wa nø vrū yà:ngà dø íe.
45003019	Wervtnø nònggøp í dv́ngte svng shø̄ò nø, móng døngtáng vsvng í dv́ngte nø Gvray mv́rdv̀ngø mvrà zì dánshilv́m rvt, Dvrá lòng taq vshǿnshaq dv́ngte kapà ínìgø, Dvrá lòng lv̀ngpv̄ng vlrì svng shø̀n we nø nøngmaqí sháìe.
45003020	Kadø íe wani dvrá taq kèní wa mvrà í we sháshì rvtnø, dvrá ang bv̀nlì wa yv́ngkèní Gvray mv́rdv̀ngø døngman we dvdut lú:nò vsvng tiq gǿ gø màvl.
45003021	Wedø ínìgø, døngman we dvdut lòng nø dvrá taq kèní mø̀í we, Dvrá nvng kàdvtutshú kàru rìí shvkse dvtan daqà.
45003022	Gvrayí døngman we dvdut lòng nø, rvwìnglv́m màvl dø Yesu Kristu kaq kv́m vsvng shvngbe kaq zí daqì we íe.
45003023	Kadø íe wani shvngbebeí mvrà wàò nø, Gvray ngø̀rdvgùng svng mvrǿnkéò.
45003024	Inìgø, Kristu Yesu vdòng taq vl we chutchv́ng lòng taq kèní, Gvray jejú rvtnø døngman we dvdut lún bǿshà.
45003025	Pàwálv́m wani, Gvray nøt shvyv̄ngshì nø, vzv̀ng wà yà:ngà we mvràrì svng tønāò weí Ang døngman lòng dvtanalv́m dvpvt kv́m vsvngrìí nø, Yesu Ang shvwi taq kèní mvrà chutna we lúnlv́m rvt, Yesu Ang shvwií shvmāa we núngpà wàlv́m dvpvt Gvrayí Ang svng shvrúng daqà.
45003026	Yalòng nø akvt ínìgø, Gvray nø døngman pè í we nvng Yesu kaq kv́m vsvng kaq nø døngman we dvdutna pè gø Ang ni í we svng dvtanalv́m dvpvt íe.
45003027	Wedø íni vdè dvshv́ngshìrà nø kayv́ng vl ma? Bvttut màvl. Dvrá bv̀nlì wàò yv́ngkèní nøngmaq svng døngman dvdut lún we í ma? Mø̀í; kv́mnøt kèní lè íe.
45003028	Wervtnø vsvng nø, dvrá bv̀nlì wa yv́ngkèní mø̀í dø, kv́mnøt taq kèní mv̀ng døngman we dvdut lún we íe, wàìe.
45003029	-
45003030	Mø̀íni Gvray nø Yuda vsvng rìò Gvray wa í ma? wv́ngzà rìò Gvray gø mø̀í ma? Ie, Gvray nø tiq gǿ wa í rvtnø, wv́ngzàrì Gvray gøni íāòe. Vrá, A:ngí nø rvmøl vtóng lú:nòrì svng gø, rvmøl vtóng mvlú: nòrì svng gø, angmaq kv́mnøt taq kèní ni døngman we dvdutnā lú:- ngòe.
45003031	Wedø í nìnø nøngmaqí kv́mnøt yalòng taq kèní Dvrá lòng svng vhúng í dvzá:rìe ma? Wedø nø mø̀í. Dvrá lòng svng mv̀ng shvdøng shvngà:ngì we íe.
45004001	Wedø í nìnø nøngmaqí kadø lvshø̀:nìni? Vshagóng dang kèní nøngmaq vkop vkàng Abrahamí nø pà vjú lún yà:ngà ma?
45004002	Kadø íe wani Abraham nø bv̀nlì wàòrì taq kèní døngman we dvdut lú:nò we ladv́ng í nìnø, ang dvshv́ngshìrà vl ni we, ínìgø Gvray mv́rdv̀ngø nø màvl.
45004003	Shànshér Kàru taq kadø wae ma? “Abraham nø Gvray kaq kv́m bǿì rvt, ang svng nø døngman rvcí dvdutna yà:ngà,” wae.
45004004	Bv̀nlì wa vsvng kaq zìbè zíò lòng nø, gønpaq nø mø̀í, zí vdu rvt zíò we íe.
45004005	Iwe, bv̀nlì wá dvzaqshì yv́ngkèní mø̀í dø, angmaq kv́m nøt rvtnø mvrà v̄lrì svng døngman we dvdutna pè Gvray kaq kv́m gǿ svng nø, ang kv́mnøt rvtnø døngman we dvdutnaò we íe.
45004006	Wedø tiqdvchá, wàò we bv̀nlìrì taq kèní mø̀í dø, shø̀ngshang tiqdang kèní Gvrayí døngman we dvdutnaò gǿ svng nø Dawií gø yadø shvmán dvgǿ:ngòe;
45004007	“Dvrá vléò rì chutna lún nø, mvrà wv̄ma lú:nò vsvng angmaqí nø ìshøt ìgv̀n lú:nòe.
45004008	Vkàngpèí mvrà màshvrìò gǿ a:ngí gø ìshøt ìgv̀n lú:nòe,” wae.
45004009	Inìnø yadø dvgǿ:ngò kà nø, rvmøl vtóng lú:nò rì dvpvt wa íe ma? Mvlú:nò rì dvpvt gø mø̀íni ma? Kadø íe wani nøngmaqí Abraham kv́mnøt lòng rvt ang nø døngman rvcí dvdut yà:ngà, wa nøngmaq wàìe.
45004010	Wedø í nìnø kadødø dvdutna yà:ngà ma? A:ngí rvmøl vtóng lún bǿà mèpvng íe ma? Mø̀íni nø shïnï mvlú:nò vzv̀ng íe ma? Rvmø̄l vtóng lún bǿà mèpvng nø mø̀í; rvmøl vtóng shïnï mvlú:nò vzv̀ng kaq mv̀ng íe.
45004011	Rvmø̄l vtóng ang mvshv́lpvrá a:ngí lú:nò lòng nø, ang shïnï màrvmølshì vzv̀ng kèní àv́lshaq kv́mnøt rvtnø, døngman we dvdutna lún yà:ngà we ang dvzik íe. Wervt ang nø rvmøl vtóng màcv́nshaq ínìgø, døngman we dvdutna lúnlv́m dvpvt kv́mnøt vlrì angmaq shvngbe angpè íe.
45004012	Vrá, rvmøl vtóng lú:nò we wa mvtaq, nøngmaq vkop vkang Abraham shïnï màrvmølshì vzv̀ng dvgvp kèní, vdá yà:ngì we kv́mnøt ang mal tvnù:ngò we, rvmølshìshaq rì angpè gø, ang ni í yà:ngì.
45004013	Kadø íe wani Abraham nvng ang pvlí pvlaqrìí, rvgaq nø angmaq zaqshøp vpvt lúnlv́m dv́nà yà:ngà lòng nø, Dvrá lòng taq kèní mø̀í, kv́mnøt rvt ang døngman lòng kèní íe.
45004014	Zaqshøp vpvtlv́m vsvng nø, Dvrá lòng lv̀ngpv̄ng vlrì wa í kvtkèní nø, kv́mnøt nø vhúng íá:mì nø, dv́nkà lòng gø vshø̀ng màshǿng íá:mì we íe.
45004015	Kadø íe wani Dvrá lù:ngí nø, Gvray shv̀mná høp nøt dvbung lú:ngòe; dvrá màvl yv́ng mv̀ng nø, vléò we mvrà gø màvl.
45004016	Yadø í rvt dv́nkà zaqshøp lúnlv́m lòng nø jejú dang kèní lú:nò we lví dø, ang pvlí pvlaqrì shvngbeí gø, kv́mnøt taq kèní jø̀ngjǿng lún dvzv́r we íe. Yalòng rvtnø, Dvrá lòng lv̀ngpv̄ng vlrì svng wa mvtaq, nøngmaq shvngbeò angpè Abraham ang kv́mnøt svng cà:nò rì shvngbeí gø lúnlv́m dvpvt íe.
45004017	Pàwálv́m wani, “Nà svng Ngàí vsvng mvme dvcì angpè í dvzv́r bǿngà,” wa nø vrū yà:ngà dø tiqdvchá, ang nø nøngmaq shvngbe vkup vkàng íe. Vrá shìrì svng gø̀nshaq zv́ngaò nø, màvl pv̀n svng lvvl dø dvká:mò pè Gvray, Abraham gø kv́m yà:ngì pè Gvray mv́rdv̀ngø ni, dv́nkà yalòng nø døng we íe.
45004018	Ang svng, “Nà pvlí pvlaqrì nø wedøni luq longe,” wa nø vl yà:ngà dø tiqdvchá, ang nø vsvng mvme dvcì angkop dvbóng ílv́m dvpvt, nøt vlǿmshìrà màvl we ínìgø, wedøni nøt vlǿmshì sórí kv́m yà:ngì.
45004019	Wedvgvp ang nø tvné tiqyá nǿng dv́ngte í ráì rvt ang góng nø vshíshaq rvcí í nø, Sara ang cèshøp gø vshíshaq í ráì we svng a:ngí sháò we ínìgø, ang kv́mnøt nònggùn mànǿn.
45004020	Ie, Gvrayí zílv́m dv́naò lòng svng a:ngí caò weí, ang nøt vtiq nø mvkv́m dø mvwáshì; kv́mdv̀ng wa yv́ngkèní shaq nònggùn kv́ng lú:ngì nø, Gvray ngø̀rdvgùng shvri:ngòe.
45004021	Vrá Gvrayí dv́naò lòng dø tiqdvchá, A:ngí wá ngu:tnò we ie, wa nø shaqshaqwa kv́m yà:ngì.
45004022	Kv́mnøt welòng rvt ang døngman rvcí dvdutna yà:ngà, wae.
45004023	Ang svng nø døngman rvcí dvdutnaòe, wa lòng nø ang dvpvt wa vrū yà:ngà we mø̀í.
45004024	Yesu nøngmaq Vkangpe svng shì yv́ng kèní dvzun yà:ngà pè Gvray svng kv́m yv́ngkèní, døngman we dvdutna lòng lú:nì vsvngrì nøngmaq dvpvt gøni vrū yà:ngà we íe.
45004025	Vkangpe Yesu svng nø, nøngmaqí vléì mvràrì rvt shvtlv́m tvle bǿà nø, nøngmaq nø døngman we dvdut lúnlv́m dvpvt rá dvzun yà:ngà we íe.
45005001	Wervt nøngmaq ká:mì yv́ngkèní døngman we dvdut lún bǿshà rvtnø, nøngmaq Vkangpe Yesu Kristu taq kèní Gvray nvng vrv́m vrá mvnshàì.
45005002	Vrá, nøngmaq akvt ri:pmi we jejú yalòng vdòng svng nø, nøngmaq ká:mì yv́ngkèní Ang taq kèní ni góng lún bǿshà rvt, Gvray ngø̀rdvgùng mvngú lúnlv́m vlǿmshàì sórí dvbú mvnshàìe.
45005003	Yadø wa mvtaq, nøngmaq dvshà mvhø:tnìrì taq gø shaqshaqwa dvbùìe; pàwálv́m wani dvshà mvhøt lù:ngí nø zánnøt dvbung lú:ngòe.
45005004	Vrá, zánnø:tní nø vjàng laqyà vløt dvchø̀ng we wà lú:- ngòe; vløt dvchø̀ng weí nø vlǿmshì nøt dvbung lú:ngòe.
45005005	Vlǿmshì nø:- tní nø, nøt tøn vnǿn mèdèzá:rì, kadø íe wani Gvray Ang shóngnøt nø, nøngmaq svng èzí daqshà we Shànshér Pvlàcèí nøngmaq nøt vdòng svng èshúra daqshà we svng nøngmaqí sháìe.
45005006	Pàwálv́m wani nøngmaq shïnï shaq nònggùn mvà:lì dvgvp, vgvnshaq rvtø̀ taq Kristu Ang nø Gvray dvrá màpǿòrì dvpvt shì yà:ngì.
45005007	Vsvng shvlá tiq gǿ dvpvt shí kvmshì we vsvng tiq gǿgǿ ladv́ng vl nìgø, døngman vsvng dvpvt shí kvmshì we vsvng nø tvné tiq gǿ gø màvl.
45005008	Wedø ínìgø nøngmaq nø mvrà vl vsvng shïnï íshà dvgvp, Kristu nøngmaq dvpvt shì daqì lòng kèní, Gvray Ang shóngnøt nø, nøngmaq svng dètan daqshà.
45005009	Nøngmaq nø Ang shvwií akvt døngman dø dvdutna we lún bǿshà we í nø, Gvray shv̀mná høpnøt kèní nø, Ang taq kèní téwani shvlut we lún lú:ngìe.
45005010	Kadø íe wani nøngmaq nø Gvrayó shïnï ngv̀nshà íshà dvgvp, Angcè pè shì daqì yv́ngkèní Gvray nvng shvrv́m shvrá we nøngmaqí lú:nì kvtkèní nø, Ang nvng shvrv́m shvrá we lún bǿshà rvtnø, Ang cúnshì we gø̀nshaq taq kèní téwa chv́ng we lún lú:ngìe.
45005011	Vrá yadø wa mvtaq, nøngmaq svng shèrv́m shèrá bǿshà pè nøngmaq Vkangpe Yesu Kristu taq kèní, nøngmaq nø Gvray vdòng taq shaqshaqwa dvbùìe.
45005012	Wedø í rvt mvrà nø vsvng tiq gǿ taq kèní rvgaq tø̀m svng gòng daqì nø, shìlòng gø mvrà rvtnø gòng daqì dø tiqdvchá, shvngbebeí mvrà wàò yv́ng kèní shìlòng gø vsvng shvngbe mvdv̀m taq vshiná:mì we íe.
45005013	Kadø íe wani Dvrá lòng shïnï màzí rvtø̀ taq mvrà nø vzv̀ng kèní rvgaq tø̀mø v́l nø vl we ínìgø, dvrá màvl dvgvp nø mvrà svng gø mvrà í dø màdvdut yà:ngò.
45005014	Wedø í nìgø shìlù:ngí nø, Adam angni kèní Moshì angni høq øp yà:ngà; Adamí dvkv́mkà mvcv̀n yà:ngà dø tiqdvchá vléò we màvlrì angmaq svng ínìgø, shì lù:ngí øp yà:ngà. Adam mv̀ng nø, dvgáni di daq pè svng shvbónglv́m dvrtóng íe.
45005015	Inìgø jejú gønpaq nø, dvkv́m kà mvcv̀n nø vléshì lòng nvng màbóng. Pàwálv́m wani tiq pèí dvkv́m kà mvcv̀n nø vlé bǿà yv́ngkèní kagǿ màgǿ shí vduám nìnø, Gvray jejú nvng Yesu Kristu tiq pè Ang jejú kèní zí daqì we gønpaq lòng gø, kagǿ màgǿ dvpvt téwa luqtv̀má:mì we íe.
45005016	Vrá, Gvray jejú gønpaq nø mvrà wà bǿà gǿí vlé bǿà dø nø mø̀í. Vsvng tiq gǿí mvrà wà bøa rvt shvngbe svng mvrà kàrvt vduá:mì we ínìgø, vléò we mvrà mvme svng Gvray jejú kèní chutnāò nø døngman we dvdut lún høq í daqì.
45005017	Wemvdv̀mø, tiq pèí vlé bǿà yv́ng kèní wepè rvtnø shìlù:- ngí øp yà:ngà nìgø, luqtv̀m we jejú nvng døngman dvdut lún we gønpaq lú:nò rì angmaqí nø, Yesu Kristu Ang tiq pè taq kèní téwā, mvrà nvng shìlòng svng jòr nø cúnshì lún lú:- ngòe.
45005018	Wedø í rvtnø, tiq pèí vlé bǿà yv́ng kèní, kà rvtlv́m lòng nø vsvng í dv́ngte mvdv̀m tuq daqì dø tiqdvchá, welòng døni tiq pèí døngman we bv̀nlì wa daqà yv́ng kèní, gø̀nshaq lun høq døngman we dvdutna lòng gø, vsvng shvngbe mvdv̀m dvtuq daqà we íe.
45005019	Kadø íe wani, tiq gǿ kà mvta yv́ng kèní, kagǿ màgǿ svng mvrà vl vsvng í dvzv́r yà:ngà dø tiqdvchá, welòng døni tiq gǿ kà ta yv́ng kèní gø, kagǿ màgǿ svng døngman we dvdutna lú:ngòe.
45005020	Dvrá lòng nø, mvrà lvluq long dø gòng daqì; wedø ínìgø mvrà kayv́ng luq long nìnø jejú gø weyv́ng téwa luqtv̀má:mì.
45005021	Wervtnø, mvràí nø shìlòng kèní èø:pmì dø, jejúí gø nøngmaq Kangpè Yesu Kristu taq kèní, dvciq lvpat gø̀nshaq lúnlv́m døngman lù:ngí nøngmaq svng èø:pmìe.
45006001	Wedø í kvtkèní nø, kadø lvshø̀:- nìni? Jejú la vbø̀m long dø, nøngmaq nø mvrà wá mvnshàì ni ma?
45006002	Wedø nø kadø í lvdaqni! Mvrà dang taq shìv́mshàrì nøngmaq nø, mvrà vdòngø kadø wa cún lvmv̄n shàìni?
45006003	Kristu Yesu vdòng taq tìløp lún bǿshà rì í dv́ngte nøngmaq nø, Ang shìlòng vdòng gònglv́m tìløp lún bǿshà lòng í we svng nàmaqí mèshánøng ma?
45006004	Wervt nøngmaq nø tiqløp lòng taq kèní, Ang nvng tiqdø shìv́mshà nø èkǿm bǿshà. Yalòng nø Vpè Ang ngø̀rdvgùng jòr weí Kristu svng shì yv́ng kèní dvzun bǿà dø tiqdvchá, welòng døni nøngmaq svng gø, gø̀nshaq ang shv́r taq cv́n lúnlv́m rvt dèzun bǿshà we íe.
45006005	Kadø íe wani Ang shìlòng svng shvmvtshài nø, nøngmaq Ang nvng tiqdø vzø̀má:mì kvtkèní nø, welòng døni Ang zun lú:ngì lòng svng shvmvtshàì nø Ang nvng vzǿm lún bǿìe.
45006006	Pàwálv́m wani mvràí øp we góng svng shvmv́ng lúnlv́m dvpvt nvng akvt kèní kukaq mvrà vshuq nøngmaq wá mvmvnshìlv́m rvt, nøngmaq svngli gǿ nø Ang nvng tiqdø wurgang taq nàtaq yv̀ngshà we yalòng svng nøngmaq sháshàie.
45006007	Kadø íe wani vshíshaq vsvng nø mvrà kèní gø røtwa shvlángshaq íá:mì we íe.
45006008	Wervt nøngmaq nø Kristu nvng tiqdø shìv́msha kvtkèní nø, Ang nvng tiqdø cúnshì lún lú:ngìe, wanø nøngmaq ká:mìe.
45006009	Vrá shì yv́ng kèní dvzun yà:ngà pè Kristu Ang nø, kadvgvp gø tv́n tiqkvt shì we bvttut màvl long; akvt kèní kukaq shìlù:ngí Ang kaq øp mvlún bǿà, wa nøngmaqí sháìe.
45006010	Kadø íe wani Ang shì yà:ngì lòng nø, mvrà dang taq tiqkvt wa shì yà:ngì we íe. Wedø ínìgø Ang cúnshì lòng mv̀ng nø, Gvray mv́rdv̀ngø dvciqlvpat cúnshì we lè íe.
45006011	Welòng dø tiqdvchá nàmaq gø, vdè nø mvrà dang taq jø̀ngjǿng ni vshíshaq èínøng dá:ngí, Kristu Yesu vdòngø Gvray dāng taq vcúnshìshaq èínøng we mv̀ng dèdutshìnøng.
45006012	Wedø í rvtnø, góngsha mapnøt mvlánøt tvrà svng lvcv̀n lvta dø wà lú:ngò we mvràí, bøp sháò we nàmaq shagóng svng øp mèdèzv́rshìnøngni.
45006013	Vrá nàmaq góng dvgv̀ngrì gø; mvdøng mvman we dvzøm dvrè rvcí, mvrà svng tvle mèmvnshìnøngni. Dvshàshà lè, nàmaq nø shì yv́ng kèní cúnshì lú:ngì vsvng èínøng dø tiqdvchá, vdè gø̀nshaq nø Gvray kaq tèleshìnø̀ng dá:ngí, nàmaq góng dvgv̀ngrì gø døngman we dvzøm dvrè ílv́m Gvray kaq mv̀ng shèrúngshìnø̀ng.
45006014	Kadø íe wani nàmaq nø Dvrá lòng lv̀ngpv̄ngø mèv̀lnøng dø, jejú lv̀ngpv̄ngø lè èv̀lnøng we írvt, mvrà nø akvt kèní kukaq nàmaq mvdv̀mø vrá angkàng wáshì dvzv́rlv́m mø̀íá:mi.
45006015	Wedø íni kadø ie? Nøngmaq nø Dvrá lòng lv̀ngpv̄ng mø̀í dø, jejú lv̀ngpv̄ng lè a:lì we í rvtnø, mvrà wá mvnshàìni ma? Wedø nø kadø wa í lvdaqni!
45006016	Namaq vdè nø kagǿ kà svng táa nø ang vshuq wáshìlv́m tèleshì bǿnø̀ng kvtnø, angkà ètáanø̀ng we wegǿ vshuq lè èínønge; Mø̀íni shìlòng kaq dvtuq we mvrà vshuq; mø̀íni døngman we dvdut lúnlv́m yv́ng svng shøl we kà tálv́m lòng nàmaq rvcvngshì rà we mèsháshìnøng ma?
45006017	Vzv̀ng nàmaq nø mvrà vshuq èwáshì yv̀ngshà nìgø, nàmaq kaq tvle yà:ngà we shvngøtkà angdvlà svng akvt shòshòwa nø:tní ètá bǿshà rvtnø Gvray kaq oqa!
45006018	Vrá, mvrà kèní shvláng èlún bǿshà dá:ngí, nàmaq nø døngman we vshuq èív́mshà.
45006019	Namaq góngsha rálnøt shaq ècv̀mnøng rvtnø, vsvng dang kèní shǿn yà kà ngàí shø̀nò we íe. Vzv̀ng nàmaq nø góng taqò dvgv̀ngrì svng mvshèr we nvng mvgvm we vshuq wáshìlv́m sherúngshì yv̀ngshà dø, akvt nø rvhiqshaq vsvng ílv́m rvt nàmaq góng dvgv̀ngrì nø døngman lòng vshuq wáshìlv́m shèrúngshìnø̀ng.
45006020	Kadø íe wani nàmaq nø mvrà ang shuq èwáshì yv̀ngshà dvgvp, nàmaq nø døngmanlòng dang kèní nàsār yv̀ngshà.
45006021	Bv̀nlì wedv́ng pv̀n taq kèní wedvgvp nàmaqí pà vjú èlún yv̀ngshà ma? Werì rvtnø akvt gøni nàmaq shvraqshìlv́m wa í nø, werì angmvtú dvtøm nø shìlòng wa íe.
45006022	Wedø ínìgø akvt mv̀ng nø, mvrà kèní shvláng èlún bǿshà dá:ngí, Gvray Ang vshuq èív́mshà yv́ng kèní, nàmaqí vju èlúnnøng lòng nø shànshér mvnshì lòng í nø, angmvtú dvtøm nø dvciq lvpat gø̀nshaq íe.
45006023	Kadø íe wani mvrà zìbè nø shìlòng íe; Gvray Ang jejú gønpaq mv̀ng nø, Kristu Yesu nøngmaq Vkangpe vdòng taq lún we dvciq lvpat gø̀nshaq íe.
45007001	Vnvm vchvngrìe, dvrá èshánøng rì kaq ngàí tiqkà shø̀nvtnònøng: vsvng tiq gǿ svng dvráí øpmò we nø, ang cúnshì dv́ngte taq wa í we svng mèshánøng ma?
45007002	Kadø íe wani, ang chø̀mpè vdá we svmaré nø, ang chø̀mpè cúnshì dv́ngte taq, dvráí ang chø̀mpè nvng vdǿnshaq íe. Wedø ínìgø ang chø̀mpè la shìvm nìnø, ang chø̀mpè nvng shvzøngshì we dvrá kèní ang nø shvlángshaq íá:mì we íe.
45007003	Iwe, ang chø̀mpè shïnï cúnshì rvtø̀ taq, dvgá tiq pè nv̀ng ang la shvzøngshì bø nìnø, ang svng nø góngnv̄m mè vl lú:ngòe. Wedø ínìgø ang chø̀mpè shìvm kvtkèní, ang nø dvrá welòng kèní shvlángshaq íá:mì rvtnø, dvgá tiq pè nvng la shvzøngshì bø nìgø, ang nø góng nvm mè mø̀íá: mi.
45007004	Wedø tiqdvchá ngà vnvm vchvngrìe, nàmaq nø shì yv́ng kèní dvzun yà:ngà pèò ílv́m rvt, nàmaq svng gø, Kristu Ang góng taq kèníni Dvrá lòng dang taq nø èshìv́msha we íe. Ya lòng nø Gvray dvpvt nøngmaq angshí zi lúnlv́m rvt íe.
45007005	Kadø íe wani nøngmaq nø góngsha dang shïnï à:lì dvgvp, Dvrá lù:ngí dvzà:- ngò we mapnøt mvrà angpv̀npv̀n nø, shìlòng dvpvt angshí zílv́m rvt nøngmaq góng dvgv̀ngrì vdòng taq dvzaqshie.
45007006	Wedø ínìgø, nøngmaq svng vdǿnshaq í we dvrá dangtaq shìv́mshà weí, nøngmaq nø dvrá kàru angchvng svng cà:nò we vtóng anglí taq mø̀í dø, Pvlàcè nøt angshv́r taq kèní dvzømshì lúnlv́m dvpvt, Dvrá welòng taq kèní nøngmaq svng shèlàng bǿshà we íe.
45007007	Wedø í ni kadø lvshø:nini? Dvrá lòng nø mvrà íe ma? Wedø nø mø̀í. Dvrá lòng taq kèní wa mø̀í nìnø, mvrà svng ngàí shálv́m màvl. Pàwálv́m wani Dvrá lù:ngí, Nà nø shaqkaq mvdaq, mvwa nìnø, shaqkaqlòng nø mvrà í we ngàí mvshángònøng we íe.
45007008	Wedø ínìgø mvràí nø dvkv́mkà kèní angmvtú láò nø, shaqkaqnøt angpv̀npv̀n ngà vdòng taq bung dèzv́re. Kadø íe wani Dvrá lòng màvl yv́ng nø mvrà gø vshíshaq íe.
45007009	Vzv̀ng ngà nø Dvrá lòng màdáshaq dø shø̀ngshang cúnshø̀ng yv̀ngà. Inìgø dvkv́mkà tuq daqì dvgvp kèní mvrà nø cúnshì lú:ngì nø ngà rá shø̀ngv́ma.
45007010	Pàwálv́m wani gø̀nshaq dvcúnalv́m wà yà:ngà we dvkv́mkà yalòng nø, ngà dvpvt shìlv́mlòng lè èǿngang dakngà.
45007011	Kadø íe wani mvrà lú:- ngì dvkv́mkà taq angmvtú láò sórí ngà svng èyùm nø, Dvrá lòng taq kèní ngà svng èshvtne.
45007012	Wervt Dvrá lòng nø shànshér we ie; dvkv́mkà gø shànshér nø, døngman we nvng shvla we íe.
45007013	Wedø íni, shvla we welòng nø ngà dvpvt shìlv́mlòng èǿngang dakngà ma? Wedø nø mø̀í. Ngà shí dèzv́r we nø mvrà íe. Pàwá wani mvràí shvla we Dvrá welòng zø̀:mò nø ngà shí dèzv́r yv́ng kèní, mvrà nø jø̀ngjǿng mvgv́m vtvng í we, dvkv́mkà kèní dvtan daqì.
45007014	Kadø íe wani Dvrá lòng nø pvlàcè dang sing we nøngmaqí sháìe; ngà mv̀ng nø góngsha nøt wa ǿngà nø, mvrà vshuq wáshìlv́m vnvmshaq ǿngàe.
45007015	Kadø íe wani ngàí wv̀ngò lòng ngàí mvràlò. Pàwá wani ngà wá mvyǿng lòng svng nø màwáshaq, ngà shvngōngshø̀ng lòng lè ngàí wv̀ngòe.
45007016	Iwe, ngà wá màmvyǿng lòng ni ngàí wv̀ngò kvtkèní nø, Dvrá lòng nø shvla we ie, wvng nø ngà gø vránge.
45007017	Wervt wv̀ngò rì nø akvt ngàí wv̀ngò we mø̀í, ngà vdòng taq vl we mvràí wàò we íe.
45007018	Kadø íe wani, zì vl we ngà góngsha vdòng taq nø, shvla we tiqpv̀n gø màvl we svng ngà dǿmshø̀nge. Pàwá wani bv̀nlì shvlá wá mvyǿ nøt nø ngà taq vl we ínìgø, wá lú:nò we nònggùn mv̀ng ngà taq màvl.
45007019	Kadø íe wani ngà wá mvyǿng lòng bv̀nlì shvlá nø màwáshaq, ngà wá màmvyǿng we bv̀nlì mvgv́m lòng svng ni ngàí wv̀ngòe.
45007020	Yadøni ngà wá màmvyǿng lòng svng ni ngàí wv̀ngò kvtkèní nø, wv̀ngò rì nø akvt ngàí wv̀ngò we mø̀í, ngà vdòng taq vl we mvràí wàò we lè íe.
45007021	Wedø í rvt ngà nø shvlalòng wá mvyǿng long dvgvp, mvgvm màshvla dø wá dèzv́r we dvrá tiqlòng vl dárì we ngàí dǿm bǿngà.
45007022	Kadø íe wani ngà dòngnøt mvsø̀n taq nø, Gvray dvrá svng ngà dvbònge;
45007023	Iwe ngà góngsha dvgv̀ngrì vdòng taq nø dvrá shø̀ngshang tiqpv̀n vl weí, ngà shánøt dvrá nvng vtù vshvt nø, ngà góngsha dvgv̀ngrì taq vl we mvrà ang dvrá lv̀ngpv̄ngø èróng we ngàí yv̀ngòe.
45007024	Dvshà mvhøt pè ngà dvsháé! shìlv́m góng yalòng taq kèní ngà svng kagǿí dvbvng shvlut èngutne máe?
45007025	Iwe, Yesu Kristu nøngmaq Vkangpe taq kèní lutshì lúnò rvtnø, ngà nø Gvray kaq oqà wvnge. Kadø íe wa nìnø góngshaí mvrà svng dvzø:mò we ínìgø, ngà dvdvm shánø: tní mv̀ng nø, Gvray dvrá svng dvzømòe.
45008001	Wedø í rvtnø, akvt Kristu Yesu vdòngø vlrì svng nø, mvrà kàciq rvtlv́m màv̀lá:mì.
45008002	Kadø íe wani Kristu Yesu vdòng taq, gø̀nshaq zíshú Pvlacè Ang dvráí, mvrà nvng shìlòng dvrá taq kèní nàmaq svng shèlàng bǿsha.
45008003	Pàwálv́m wani góngsha rvtnø nònggùn màvl we Dvrá lù:ngí wá mvdá:ngò bv̀nlì svng nø, Gvrayí wá dvdv́ng daqà. Mvrà rvtnø núnglv́m lví dø, A:ngí Angcè pè svng mvrà vl we góngsha mv̀rshv̀m vmvt dvzv́r daqà weí, mvrà svng nø shagóng taqni kà rvt daqà.
45008004	Yalòng nø, góngsha nøt mèpvng màcv́nshaq, Pvlacè nøt cà:nì nø tvnù:ngì rì nøngmaq vdòng taq, Dvrá dang taq wá rà we døngman lòng dvkv́mkà wá dvgø̄mlv́m rvt íe.
45008005	Kadø íe wani góngsha nøt cà:nò nø cúnshì vsvng nø, góngsha dang svng wa vdǿnshìe; Pvlacè nøt cà:nò nø cúnshì vsvng nø, Pvlacè dang svng vdǿnshìe.
45008006	Pàwá wani góngsha dang taq nøt vdǿnshì we nø shìlòng ie; Pvlacè taq nøt vdǿnshì lòng mv̀ng nø, gø̀nshaq nvng mòngzø̀l lòng íe.
45008007	Wedø wa mvtaq, góngsha dang taq nøt vdǿnshì lù:ngí nø, Gvray dvráí øp we lv̀ngpv̄ng cv́n mvtá we mvdv̀m, cv́n gø cv́n mvngu: tnò rvtnø, Gvray kaq vtù nø ngv̀nshà wáshìe.
45008008	Wedø í rvt góngsha nøt taq vl vsvng rìí nø Gvray kaq wv́mshì dvzv́r mvlú:nò.
45008009	Inìgø nàmaq vdòng taq Gvray Ang Pvlacè jø̀ngjǿngni v́l døng kvtkèní, nàmaq nø góngshaí øp we vdòng taq mèv̀lnøng nø, Pvlàcèí øp we vdòng taq lè èv̀lnønge. Kristu Ang Pvlacè mvlú:nò we tiq gǿgǿ la vl nìnø, wegǿ nø Kristu Angò mø̀í.
45008010	Kristu nàmaq vdòng taq vl kvtkèní nø, vshagóng nø mvrà rvt vshíshaq ínìgø, Pvlacè mv̀ng nø døngman lòng rvt cúnshì we íe.
45008011	Inìgø Yesu svng shì yv́ng kèní dvzun yà:ngà pè Ang Pvlacè nàmaq vdòng taq v́l døng kvtkèní nø, Kristu svng shì yv́ng kèní dvzun yà:ngà pè A:ngí, nàmaq vdòng taq v́l døngá:mì we Ang Pvlacè taq kèní, shí bøp sháò we nàmaqò shagóng svng gø gø̀nshaq dècúna daqnønge.
45008012	Wedø í rvtnø vnvm vchvngrìe, nøngmaq nø góngsha nøt cv̀n nø cúnshìlv́m, góngsha shvrv́n vjøì vsvng mø̀ísha.
45008013	Pàwálv́m wani nàmaq nø góngsha nøt ècv̀nnøng nø ècúnshìnøng kvt kèní nø, nàmaq shí ràe. Wedø ínìgø Shànshér Pvlacè taq kèní, shagú:ngí wàò bv̀nlìrì svng nàmaqí dvshí èmvnnøng kèní nø, cúnshì èlún lóngnønge.
45008014	Kadø íe wani Gvray Ang Pvlàcèí shø:lò vsvng í dv́ngte nø, Gvray àngcèrì íe.
45008015	Pàwálv́m wani nàmaqí nø vrá tiqkvt svre dvzv́r we vshuqò pvlàcè èlún bǿshà we mø̀í; àngcè dvdutna we Pvlacè mv̀ng èlún bǿshà nø, welòng taq kèní nøngmaqi, Abaá, Vpèá, wa nø vkiq lú:nì we íe.
45008016	Nøngmaq nø Gvray àngcèrì íshà we nø Shànshér Pvlacè A:ngí ni nøngmaq pvlàcè nvng tiqdø shvkse èwáaìe.
45008017	Vrá, àngcè gø íshà kvtkèní nø, zaqshøp vpvtlv́mrí gø íshàe. Ang nvng tiqdø ngø̀rdvgùng lúnlv́m dvpvt, Ang nvng tiqdø dvshàì kvtkèní nø, Gvray zaqshøp vpvtrì íshà nø, Kristu nvng tiqdø zaqshøp mvngú lúnrì gø ìshàe.
45008018	Kadø íe wani yamvril taq dvshàlv́mrì nø, dvgáni nøngmaq kaq dvtanlv́m í long we ngø̀rdvgùng nvng shvbóng mvtv́mshi, wvng nø dvdvmòe.
45008019	Pàwá wani pv́n yà:- ngàrì í dv́ngteí nø, Gvray Angcèrì dvtánshì daq we svng mvrøt mvshv́m nø:tní vlǿ:mò nø caò we íe.
45008020	Kadø íe wani pv́n yà:ngà dv́ngte nø vshø̀ng màshǿng í lù:ngí ø:pmò we lv̀ngpv̄ng góng vdu yà:ngì lòng nø, ang nø ang nø:tní góng vdu yà:ngì we mø̀í, góng dvzv́r bǿà pè Ang nøt taq kèní í we;
45008021	Inìgø pv́n yà:ngà dv́ngte shvngbe nø bøp shámlv́m lòng ang vshuq wáshì yv́ng kèní shvlàng we lú:nò nø ngø̀rdvgùng vl we shvlutshaq Gvray Angcèrì vpiq lúnlv́m lòng kaq vlǿmshìe.
45008022	Kadø íe wani pv́n yà:ngà we í dv́ngte shvngbe nø, akvt høq tiqdø puqnøn zá yà:ngì za nø rvlà padø rvlà we svng nøngmaqí sháìe.
45008023	Werì wa mvtaq, Shànshér Pvlacè angshí vwatrì lún bǿshà rì nøngmaq gø, nøngmaqò shagóng gø̀nshaq èchv́ng daqì nø, àngcè dèdut daqì lòng svng gv̀mgvm caì sórí, nøngmaq nøt vdòngø rvlàìe.
45008024	Pàwálv́m wani, nøt vlǿmrà yalòng taq kèní chutchv́ng we nøngmaqí lú:nìe. Inìgø yv́ngshì we nøt vlǿmrà nø vlǿmrà mø̀í, kadø íe wani vyv́ngshaq í we svng nø kagǿ vlǿmshìlv́m í ma?
45008025	Iwe, nøngmaqí mvyà:ngi lòng svng nøngmaq vlǿmshàì kvtkèní nø, welòng svng mv̀ng tønshàì sórí gv̀mgvm caì we íe.
45008026	Welòng dø tiqdvchá, nøngmaq shaq cà:mì rvtø̀ taq, Shànshér Pvlacèí tu dèba:ngìe. Kadø íe wani kadø vjú røt ràì we svng nøngmaqí mvsháì we ínìgø, Shànshér Pvlacè A:ngí ni, nònggø:pmí shǿn mvngu:tnì we, dòngnøt rvlà kàí shǿna dèba:ngie.
45008027	Wemvdv̀mø Shànshér Pvlacè Ang shánøt gvcvtnøt kadø í we svng nø, vsvng dòngnøt mvsø̀nrì svng vjá:ngò pè A:ngí sháòe. Wervt shànshér Pvlàcèí nø, Gvray nøt cà:nò nø, rvcv́ng cèrì dvpvt shǿna dvbvnge.
45008028	Vrá, Gvray kaq shóngshì nø, A:ngí vjøn yà:ngà we gvcvtnøt svng cà:nò nø vgoshaq rì angmaq dvpvt nø, pv̀n vrv̀m í dv́ngte nø shvla we wa lví long dø Gvrayí bǿn dvzá:rò lòng svng nøngmaqí sháìe.
45008029	Kadø íe wani Angcè pè nø, angnvm angchvng mvme gø taq kèní vlat í lúnlv́m dvpvt, A:ngí vzv̀ng kèní vyv́ng vsháshaqrì angmaq svng nø, Angcè pè mv̀rshv̀m vmvtlv́m rvt, A:ngí darì kèní rvhiq ya:ngì we íe.
45008030	Wemvdv̀mø, A:ngí rvhiq yà:ngì rì svng nø, A:ngí gó gø goòe; vrá A:ngí goò rì svng nø, døngman we gø dvdu:tnaòe. Vrá, A:ngí døngman we dvdu:tnaò rì svng nø, A:ngí ngø̀rdvgùng gø zíòe.
45008031	Wedø í nìnø yadv́ng pv̀n dang kadø lvshø̀:nìni? Gvray nø nøngmaq lap taq vl kvtkèní nø, kagǿí nøngmaq svng vré lèlú:nìni?
45008032	Vdè Angcè pè svng dv́ng màmvpápá, nøngmaq shvngbe dvpvt shìlv́m rvt tvle ka:mò pè A:ngí nø, Ang nvng tiqdø pv̀n vrv̀m shvngbe nøngmaq svng mèzí daqì ni ma?
45008033	Gvrayí rvhiqshaqrì svng vtù nø cip lá lú:nò we nø kagǿ v̄le ma? Døngman we dvdutna pè nø Gvray lè íe.
45008034	Kagǿí kàrvt lú:nòe? Shí gø nøngmaq dvpvt shì nø shì yv́ngkèní dvzu:nò dá:ngí Gvray vbàngpā yv́ng v̄l taqsórí, nøngmaq dvpvt shǿnā dèba:ngì pè nø Kristu Yesu ni íe.
45008035	-
45008036	Nøngmaq svng Kristu Ang shóngnøt taq kèní rv́l lún we nø kagǿ v̄le ma? Kàru taq, “Nà dvpvt rvtnø, cǿngdø nøngmaq èsha:tnie. Nøngmaq svng nø shvtlv́m vyv̀ngrì dø dèdu:tnie,” wa nø vrū yà:- ngà dø tiqdvchá, Ang shóngnøt kèní rv́l lún we nø, dvshà mvhøtrì íe ma? Mø̀íni nøt yùr nøtdvtlòng, mø̀íni dvshá dvki vrè we, mø̀íni dvkø wàngrø̀m, mø̀íni góngsér góng, mø̀íni svre dvké we nvng shv̀mshvnaq íe ma?
45008037	Mø̀í, yadv́ng pv̀n shvngbe taq nøngmaq nø, nøngmaq svng èshù:ngì pè taq kèní, jòr we mvdv̀mø jór mv̄nshàì vsvng íshàe.
45008038	Kadø íe wani ngà kǿng vtøp kv́m døngv́mà tvrà nø, shí vdu cúnshì vdu we ínìgø, muqlàng dvzv́rrì ínìgø, vgo zǿmshú gàmzø̀ rì ínìgø, akvt vl pv̀n ínìgø, dvgáni í ra pv̀n ínìgø, jórnònggùn vlrì ínìgø,
45008039	vháng shvlē taq kèní gø, pvng rvnaq shvlē taq kèní gø, dvgá mv́n yà:ngà pv̀n kapv̀n tiq pà:ní ínìgø, Kristu Yesu nøngmaq Vkangpe vdòng taq vl we Gvray shóngnøt taq kèní nøngmaq svng rv́l lún we nø màvl, wvng nø ngà kv́me.
45009001	Ngà nø Kristu vdòng taq kàdøng shø̀ne; màyàng. Ngà vtvngshaq nøt dvshàng nø mànārnār nøtyùr we nø,
45009002	Shànshér Pvlacè taq kèní ngà rvwv̄nnø:tní ngà dvpvt shvkse èwv́ngange.
45009003	Pàwálv́m wani góngsha dang ngà dvcì cèrì í we vnvm vchvngrì dvpvt ngà nø, Kristu taq kèní èrv́l nø mvtv́n we lúnlv́m høq ngà kvmshø̀ng we íe.
45009004	Angmaq nø Israel dvcì cèrì í we, àngcè dvdutna lún we vmíng vkv́ng gø, Gvray ngø̀r pòngbàng vl daq we gø, kàgvprì shvngbe gø, Dvrá lòng zí daqì we gø, shànshér tø̀ngnø taq dvzøm bv̀nlìrì nvng dv́nkàrì shvngbe gø, angmaqò ni íaòe.
45009005	Vrá vkop vkàng angké rì gø angmaqò íaò nø, vshagóng dang kèní èshø̀:nò nìgø, Kristu nø angmaq taq kèní dì daqì we í nø, Ang nø vl dv́ngte shvngbē mvdv̀mø vl pe, dvciq lvpat ìshøt ìgv̀n vl we Gvray ni íe. Yadø laqí daq.
45009006	Yadø ínìgø, Gvray mòngkà nø vshø̀ng íá:mì we mø̀í. Kadø íe wani Israel dvcì í dv́ngte nø Israel vsvng mvdø̀ng í we mø̀í.
45009007	Vrá, Abraham angpvlí pvlaq í dv́ngte shvngbe nø, angcǿ àngcè jǿngkvp dvchǿng nø mø̀í. Nà pvlí pvlaq tǿlv́m nø Isak taq kèní mv̀ng í longe, wa nø vl yà:ngà.
45009008	Yadø shø̀:nò lòng nø, Gvray angcǿ àngcè jǿngkvprì nø góngsha dang kèní gà:lò rì mø̀í, dv́nkà lòng cà:nò dang kèní gà:lò we angcǿ àngcèrì mv̀ng ang pvlí pvlaq mvdø̀ng nø dvdu: tnòe, wvng we íe.
45009009	Kadø íe wa nìnø dv́nkà kaciq nø yadø wae; “Nvpnǿng ya rvtø̀ taq Ngà døng dak kvt, Sara nø àngcè tiq pè vdá daqe,” wae.
45009010	Wemvdv̀mø mvtaq, Rebeka nø, nøngmaq vkop vkang Isak tiq pè yv́ngkèní bvrácè cv̀mré góng íá:mì dvgvp;
45009011	bvrácè wegǿní shini mvgà: lò rvtø̀ taq, shvla we ínìgø mvgvm we ínìgø tiq pv̀n gø shïnï mvwàò dvgvp kèníni, Gvrayí rvhiqshaq tvrà cà:nò we Ang gvcvtnøt mvtú nø, vsà:ngí wàò we bv̀nlì kèní lamø̀í dø, vsvng kaq goò pè taq kèní mv̀ng lvdøng lvngv̀ng dø ílv́m rvt;
45009012	Rebeka svng, "Vlat pèí nø mèpvng pè svng dvzøm lú:ngòe," vl yà:ngà.
45009013	Wedø tiqdvchá kàru taq, "Yaku svng nø Ngà shóngshø̀ng yv̀ngà; Eso svng nø Ngà shvngōngshø̀ng yv̀ngà," wa nø vrū yà:ngà.
45009014	Wedø í nìnø nøngmaqí kadø lvshø̀:nìni? Gvray nø màdvrá ma? Wedø bvttut mø̀í.
45009015	Kadø íe wanì A:ngí Moshì svng, “Ngàí kagǿ svng dvsházā mvyǿng nø̀ngnø, wegǿ svng dvsházālv́m íe; vrá, Ngàí mvréza mvyǿng gǿ svng mvrézalv́m íe,” wa, vl yà:ngà.
45009016	Wedø í rvt yalòng nø, vsvng lún mvyǿ nøt nvng dvzaqshì we taq kèní gø mø̀í dø, dvsházā kvmshì pè Gvray taq kèní lè í daqì.
45009017	Kadø íe wani Shànshér Kàru taq Farao svng, "Ngà jórnònggùn nø nà taq kèní shvyvnglv́m rvt, Ngà bø̀ng gø móng døngtáng taq dvshvnglv́m dvpvt rvtnø ni, Ngàí nà svng bung dvzv́r bǿngà," a:lòe.
45009018	Wervt Gvrayí nø, kagǿ svng dvsházā mvyǿ nìnø dvshá zaòe; vrá kagǿ svng nøt zaq dvzv́r mvyǿ nìgø, nøt zaq dvzá:ròe.
45009019	Yadø í yv́ngkèní nàmaqí nø ngà svng, "Ini A:ngí pàwá wedøni cip láe ma? Ang gvcvtnøt svng kagǿí vtú dv́ngshìe má" dèvlvtshàni.
45009020	Vgá, vsàngé, nà nø kagǿ ǿngàe, èlv́nshì nø Gvray kaq nàzvtshìe ma? Vrøpshaq dvrè lù:ngí nø rø:pmò pè svng, Nàí ngà svng pàwá yadø èwv̀ng bǿngà má, wa nø shǿn shvla ma?
45009021	Chúng røp langlì gǿí nø, wv̀m tiqgvng kèníni, tiqka nø vpǿ we chúng tiqchv̀ng, vrá tiqka nø màpǿ we chúng tiqchv̀ng, røpmò wa nìgø ang nøt wa í we mø̀í ma?
45009022	Wedø tiqdvchá, Gvrayí Ang shv̀mná høpnøt shvya:ngò nø, Ang jórnònggùn shá dvzv́r mvyǿ we ínìgø, shvmv́nglv́m dvgǿshaq í we, shv̀mná høp lòng lúnlv́m vsvngrì kaq Ang nøt gvzà shvyv́ngshì sórí tø̄nshì nìgø, Ang nøt wa í we mø̀í ma?
45009023	Ang ngø̀rdvgùng lúnlv́m dvpvt, A:ngí dvsházālv́m darì kèní dvgø̀ yà:ngà we vsvng rì kaq Ang ring vtvng we ngø̀r dvgùng dvtanshi mvyǿ nìgø Ang nøt wa íe.
45009024	Chúng yarì nø, Yuda vsvngrì kèní wa mvtaq, wv́ngzàrì dvhø̀ kèní gø A:ngí vgoshaq íshà we nøngmaq ni íshàe.
45009025	Welòng dø, Hoshea Kàru taq gø A:ngí wedøni shø̀:nò nø, “Ngàò vsvng mø̀í yv̀ng rì svng nø, Ngàí, ‘Ngà bashà dvcì cèrì,’ wa, vl lóngò nø; mvshóngshø̀ng mè svng gø Ngàí, ‘Ngà shóngshø̀ng me,’ wvng, tǿng lóngòe;”
45009026	“Wekvtnø vzv̀ng angmaq svng, ‘Namaq nø Ngàò vsvng mèinøng,’ wanø vl yà:ngà rì angmaq svng vrá, ‘Cúnshì we Gvray àngcèri,’ wa nø tǿ lú:ngòe,” wa nø vl yà:ngà.
45009027	Esayaí gø Israel dvcì dang vkiq nø, “Israel dvcì cèrì angmaq røbø̀ng nø, nv̀mukdvrā zishìl padø luq long nìgø, Gønshaq dvtut lún we nø mvza vdvng we mvdò wa í longe.
45009028	Kadø íe wani Vkàngpèí nø, móng døngtáng svng kàngélv́m vgvnshaq lòng nø, Cancan kø̀m dvgø̄m wà daqòe,” wae.
45009029	Vrá, Esayaí vzv̀ng tiqkvt gø, “Cildøngrì Angkang pèí mvza vdvng we Ang dvyø̀ tiqhvn, tiqmvdòcè dv́ng nøngmaq dvpvt mèmezāa yà:ngì pà í ni nøngmaq nø Sodom wamà dø tiqdvchá wa ív́mshà nø, Gomora mvrrìng døni cháì ni we íe,” wa nø shø̀n yà:ngì dø tiqdvchá íe.
45009030	Wedø í ni, kadø lvshø̀:nìni? Døngman lòng mèpvng màtvnù:ngò we wv́ngzàrìí nø, kv́mnøt kèní døngman we dvdutna lòng lún bǿà.
45009031	Wedø ínìgø, dvrá kèní døngman we dvdutna lún lòng mèpvng tvnù:- ngò we Israel dvcìí nørá, døngman we dvdutna lòng mvlún bǿà.
45009032	Ya lòng nø pa rvt íe ma? Angmaqí kv́mnøt kèní láò we mø̀í dø, dvrá ang bv̀nlìrì wàò yv́ng kèní wa láò rvtnø íe. Angmaq nø vtøplv́m lóng chv̀ng taq vtøpmá:mi.
45009033	Yalòng nø kàru taq, “Eyv̀ngnøng, Zion Mvrùl taq Ngàí vtøpshìlv́m lóng tiqchv̀ng nvng Vdvpshìlv́m lóngdø̀ng tiqchv̀ng vyàlòe. Wedø ínìgø lóng wechv̀ng svng kv́mrì nø shvraqshìvm we tiq gǿ gø màvl long,” wa nø vrū yà:ngà dø tiqdvchá íe.
45010001	Vnvm vchvngrìe, Israel dvcì cèrì dvpvt ngà mvrøt nø:tní Gvray kaq vjú røtnangò we nø, angmaq gø̀nshaq lúnlv́m dvpvt íe.
45010002	Kadø íe wani Gvray tvrà dang taq angmaq nøtlø̀m we ínìgø, dø̄ngwe shánøt kèní mø̀í, wvng nø angmaq dvpvt ngà shvkse wv́nghø̀nge.
45010003	Gvray døngman lòng svng mvcíng mvrà:lò rvtnø, vdè døngman dang wa shvdøng shvngv́ngshì yv́ng kèní Gvray døngman lù:ngí ø:pmò we lv̀ngpv̄ng angmaq cv́n mvwáshì.
45010004	Kadø íe wani Ang kaq kv́m vsvng í dv́ngte shvngbeí døngman we dvdutna lúnlv́m dvpvt, Kristu nø Dvrá lòng angmvtú dvtøm dvcø̀ng daqà pè íe.
45010005	Dvrá taq kèní døngman lúnlv́m dang svng Moshií vrū yà:ngà we nø, Dvrá ang døngman lòng wá dvgø:mò gǿí mv̀ng nø, døngman lòng taq kèní ni cúnshì lú:nòe, wae.
45010006	Wedø ínìgø kv́mnøt taq kèní døngman we dvdut lú:nò lòng lè nø yadø wae; Kristu svng lashì dvzv́rlv́m rvt, ‘Muqlàng taqlap svng kagǿ rvlv̀nglv́m ímá’ wanø nà nøt vdòng taq mèshønni.
45010007	Mø̀íni, Kristu svng shì yv́ng kèní lvshøl lú:ngò dø, ‘Zùpvng dòngjøm svng kagǿ lvlashìvm ni ma?’ wa nø gø mèshø̀nni, wae.
45010008	Inìgø kàru taq kadø wae ma? Mòngkà nø nà shvnvng yv́ng vl nø, nà nònggøp nvng nà nøt vdòng taq v̄le. Yalòng nø nøngmaqí dvshā:ngì we kv́mnøt mòngkà ni íe, wae;
45010009	Nà nònggø:pmí, ‘Yesu nø Vkangpe èǿngange,’ wa nø nàchà:ngò sórí, nà nøt mvsø̀n vdòng taq nø, Ang svng shì yv́ng kèní Gvrayí dvzun yà:ngà, wa nø èkv́m kvtkèní nø, nà gø̀nshaq lúnlv́m íe.
45010010	Kadø íe wani vsvng døngman we dvdut lún lòng nø, nø:tní kv́m yv́ngkèní íe. Vrá, gø̀nshaq lún lòng gø, nònggø:pmí vchà:ngò yv́ng kèní íe.
45010011	Kadø íe wani Shànshér Kàru taq, Ang kaq kv́m vsvng kagǿ ínìgø, shvraqshìlv́m màhǿm lú:ngò, wae.
45010012	Yuda vsvngrì nvng Helenirì dvhø̀ rvwìnglv́m màvl. Pàwálv́m wani shvngbe Angkang nø Ang tiq gǿ wa ni í nø, Ang svng goòrì shvngbe dvpvt Ang jejú dv̀n pǿngaòe.
45010013	Kadø íe wani Vkangpe bø̀ng svng goò dv́ngte kagǿ ínìgø, wegǿí nø gø̀nshaq lúnlv́m íe, wae.
45010014	Wedø íni, shïnï mvkv́m dvr rìí nø Ang svng kadøwa lvgōò ni? Ang Shv̀ngkà shïnï mvtá dá:ròrì nø kadøwa Ang svng lvkv́m ra ni? Mòngkà dvshvngshú màvl nìnø angmaqí kadøwa lvtáòni?
45010015	Vrá, angmaq svng màdvzv́rshaq nø, kadøwa la dvshvng bǿòni? Kàru taq, “Ishøt tvrà Ang Dvbùshv̀ngkà dvshvngshúrì angmaq hírì nø, kadvngshini vnvp ráì,” wa nø vrū yà:ngà dø tiqdvchá íe.
45010016	Wedø ínìgø, angmaq shvngbebe nø Dvbùshv̀ngkà svng tā vsvng mø̀í. Kadø íe wani Esayaí, "Vkàngpèá, nøngmaq shv̀ngkà svng kagǿ kv́m bǿì ma?" wae.
45010017	Wervtnø kv́mnøt nø Dvbùshv̀ngkà tá lú:nò yv́ngkèní í nø, Dvbùshv̀ngkà welòng nø Kristu Ang mòngkà íe.
45010018	Inìgø ngàí nø, angmaqí tá mvlún yà:ngò má, wa røtnò we jø̀ngjǿng tá lún yà:ngà. Pawá wani kàru taq: “Angmaqí dvsha:ngò kà nø móng døngtáng taq vsherá:mì nø, Angmaqí shvtàò kàrìí gø rvgaq vtvng tong høq gǿmke bǿà,” wae.
45010019	Inìgø ngà rá wvng we nø, Israel dvcìí mvsháò we nø mø̀í we mø̀í ma? Iwe, nvmlat kèní Moshií, “Ngà vsv̀ng mø̀í we tiqdvcì taq kèní, Ngàí nàmaq svng shǿmnøt v́l dvzv́r lú:ngì nø, Rálnøt màdá we tiqdvcì taq kèní nàmaq svng Ngàí nøt høp dvzv́rlv́m íe,” vl yà:ngà.
45010020	Esaya nø téwa nvrø̀m dvtéshì nø yadø shø̀ne. “Ngà svng mèláng rìí Ngà svng lá èlún bǿngà; Ngà dang mègùn mèrøt yv̀ng rì svng nø Ngà dvtánshø̀ng bǿngà,” wae.
45010021	Wedø ínìgø Israel dvcì dang svng rá ang wa we nø, “Pō vtù nø vzvtshì we bashà rì svng, Cøngdø Ngà nø wur zóngshø̀ng bǿngà,” a:lòe.
45011001	Weyv́ng kèní rá ngàí shø̀nò we nø, Gvrayí Ang bashà rì svng nø gur bǿà we í ma? Wedø nø mø̀í. Kadø íe wani ngà gø Israel dvcì vsvng ǿngà nø, Abraham pvlí pvlaq, Benyamin dvgø̀ng taq kèní ǿngàe.
45011002	Gvrayí vzv̀ng kèní vsháshaq Ang bashà rì svng nø A:ngí gu:rò we màvl. Mø̀íni, Eliyai Israel dvcì svng Gvray mv́rdv̀ngø kōò dang, Shànshér kàru taq kadø vrū we svng mèshánøng ma? A:ngí,
45011003	“Vkàngpèá, angmaqí Nà kàdvtutshúrì svng sha:tnò nø, Nà shvrúngrarì gø cat bǿà. Ngà tiq gǿ wa vdvngv́mà we, Ngà gø̀nshaq svng gø angmaqí lú mvyǿe,” wa, vl yà:ngà.
45011004	Inìgø Gvrayí ang kaq kadø vtv̀ng yà:ngà ma? Baal pvràhang svng pvnciq mvtūshì dvr we vsvng lvngàré shvngøt kíng gǿ Ngà dvpvt rvdangshø̀ng bǿngà we shïnï èv́lange, wa nø vl yà:ngà.
45011005	Welòng dø tiqdvcháni, akvt yāmvríl taq ínìgø, Gvray jejú kèní rvhiqshaq tvrà cà:nò nø, mvza vdvng we tiqmvdò wedøni akvt gø vl we íe.
45011006	Iwe, jejú kèní rvhiq we í kvtkèní nø, bv̀nlì wàò dang kèní nø mø̀íá: mi; bv̀nlì dang kèní la í nìnø, jejú welòng nørá jejú mø̀íá:mi.
45011007	Wedø íni kadø íe ma? Israel rì angmaqí láò lòng svng nø lá mvlún bǿà; rvhiqshaq mvdòí wa lá lún bǿà nø, ngv́mshìrì nø nøt zaqá:mì.
45011008	Yalòng nø kàru taq, “Gvrayí angmaq svng shvngarshì we pvlàcè zíò nø, mvyà:ngò we ne nvng tá mvsháò we vnà zí daqà nø, dèni høqshaq wedøni ídv̀ng wae,” wa nø vrū yà:ngà.
45011009	Vrá Dawií gø, “Angmaq v́m shvbóy nø angmaq dvpvt hǿng nvng tvwá, hí vtøprà nvng tvle teqlv́m laq íaá:mò;
45011010	“Angmaqí mvyà:ngò dø, angmaq nerì nø cǿngcǿng laqvmànvm; Angmaq vjuq gø kadvgvp gø dvgoq we laq vhǿ:- mò,” vl yà:ngà.
45011011	Wedø íni ngàí shø̀nò we nø, angmaq hí vtøpmá:mì lòng nø, angmaq kǿng vkup vdvpshìá:mi høqshaq nø mø̀í ma? Wedø nø mø̀í. Angmaqí dvkv́m kà mvcà:nò nø vlé yà:ngà yv́ngkèní, chutchv́ng we jejú nø wv́ngzàrì yv́ng sv̀ng tuqá:mì. Yalòng nø, Israel cèrì svng shǿmnøt v́l dvzv́rlv́m dvpvt lè íe.
45011012	Israel cèrìí vléò yv́ngkèní rvgaq tø̀m vsvngrì mvgàmlv́m íá:mì nø, angmaq sǿmá: mì yv́ngkèní wv́ngzàrì mvgàmlv́m gø í kvtkèní nø, angmaq angni gø̀gø̄m ra kvt téwa Yuda vsvng rì mvgàmlv́m mø̀í long ni ma?
45011013	Wedø ínìgø, ngà nø nàmaq wv́ngzàrì dvpvt dvzv́r ǿngà dø tiqdvchá, nàmaq svng v̄la:tnìni.
45011014	Bvnlì yalòng taq kèní ngàí ngàrì ngàyàng rì shǿm dvzv́r bǿngà. Kadø ínìgø angmaq tiqka dvbvng chutchv́ng we lúnlv́m rvt ngàí nø bv̀nlì yalòng svng gvzà ring dø dvdutnò we íe.
45011015	Kadø íe wani angmaq svng gu:rò we nø, rvgaq tø̀m vsvng rì ó Gvray nvng shvrv́m shvrá lúnlv́m tvrà ívm kvtkèní nø, angmaq svng vrá vtō lú:ngò tvrà nø téwa, shì yv́ng kèní dvcún lú:ngò we mø̀í ni ma?
45011016	Wemvdv̀mø, shvrúnglv́m vchv̄nshaq zidòng póng kèní nvmlat gø̀m shànshér kvtkèní nø, póngkøp gø shànshére. Vrá, angrø shànshér kèní nø ang dvgv̀ngrì gø shànshére.
45011017	Iwe, ang dvgv̀ng tiqmaq nø vhéshaq íá:mì nø, zanlún angdam èí we nà lè werì tvle wárì dvhø̀ø dvtut èlún bǿì dá:ngí, zanlún gùng angrø taq kèní vyø̄ we rvnø̀ng gø angmaq nvng muqhǿm lún we dvgv̀ng èí we ínìgø;
45011018	dvgv̀ng angshárì mvdv̀mø mèdèshv́ngshìni. La dèshv́ngshì nìgø, angrø svng nø nàí dèkù:mò we mø̀í, angrøí mv̀ng nà svng dèkùm we svng nàshat.
45011019	Wekvt vrá nà nø, Ngà dvtutshì lúnlv́m rvt dvgv̀ngrì vhé bǿà we tiqlòng, èwa long má màshá!
45011020	I nø í we, angmaq nø kv́mnøt màvl yv́ngkèní vhé bǿà we íe. Nà gø nà kv́mnøt èvl nø wa èzán lú:ngòe. Nà mènàkv́m shìni; svre nø:tní ècipshì.
45011021	Kadø íe wani Gvrayí dvgv̀ng angshá rì svng dv́ng màmvpáò kvtkèní nø, nà svng gø demèmèpá daqni.
45011022	Wedø í rvtnø Gvray Ang nøt shvlánøt svng gø, dvrá dvgø:mò we nøt svng gø dèda:mò. Vdvpshìá:mi rì dvpvt nø, dvrá dvgø:mò we; Ang nøt shvla we jejú vdòng taq nà v́l èmvnshì kvtkèní nø, Ang nø nà svng nøt shvla daqe. Kvtdø mèvl kèní nø, nà gø angmaq døni nàhéke bøe.
45011023	Welòng dø tiqdvchá angmaq gø, vdè kv́mnøt màvl we vdòng taq v́ldv̀ng mvwa kvtkèní nø, anggùng taq vrá dvtut lún bǿòe; pàwálv́m wani Gvrayí angmaq svng vzv̀ng døni vrá dvtut lú:nòe.
45011024	Kadø ie wani zanlún angdām gùng kèní nà svng ètut nø, zanlún mvdø̀ng tø̀ng taq angwà vtóng màvl nìgø nà svng dvtut dv́ng èlún bǿì kvtkèní nø, ngv́nì dvgv̀ng yamvdò svng téwa angmaq vdè zanlún gùng taq wedø ni vrá dvtut mvlú:nòni ma?
45011025	Kadø íe wani vnvm vchvngrìe, nàmaq nø vdè zitnøt a:lìe èlv́nshìnø̀ng yv́ng kèní màdvshv́ngshilv́m rvt, vmáshaq kà tiqlòng nàmaq svng dvtá a:tnìni. Israel dvcìrì nøt zaq lòng nø, dvciq lvpvt dvpvt nø mø̀í. Wv́ngzà dvcìrì angni gø̄m ra yv́ng høqshaq wa íe.
45011026	Wedø í rvt Angni welòng vhøm ra kvt nø, Israel dvcì cèrì shvngbeí wedøni chutchv́ng lún lú:- ngòe. Yalòng nø kàru taq vrū shaq ie: “Shvlutnashú Angkang nø Zion kèní di daqe. Gvray dvrá svng màvpǿò lòng svng nø Yaku dvcì taq kèní A:ngí kutwa lúalv́m íe.”
45011027	“Ngàí angmaq mvràrì røtwa gurang bǿngò we angni taq, angmaq nvng Ngà kàgvp wàlv́m lòng nø yalòng ni ie,” wae.
45011028	Dvbùshv̀ngkà chíng kèní èshø̀:nò nìnø, nàmaq rvtnø angmaq ngv̀nshà íá:mì. Wedø ínìgø rvhiqshaq dang èshø̀:nò nìnø, vkop vkàng maq rvt angmaq nø Gvrayí vshóngshaq rì ni íe.
45011029	Kadø íe wani Gvray Ang jejú gønpaqrì nvng A:ngí goò we tvrà mv̀ng nø, chiqlv́m rà bvttut màvl.
45011030	Kadø íe wani vzv̀ng nø nàmaq gø, Gvray kà mètá mècv̀nnø̀ng we ínìgø akvt nø, angmaq Gvray kà mvta mvcv̀n yv́ngkèní, nàmaqí lè dvsházā we èlún bǿshà dø;
45011031	akvt angmaq kà mvtáá:mì lòng nø nàmaq svng dètan bǿshà we dvsházànøt kèní angmaq svng gø wedøni dvsházànøt dvtanalv́m dvpvt íe.
45011032	Pàwá wani Gvrayí shvngbe svng dvsházā lúnlv́m dvpvt, A:ngí shvngbe svng ni kà mvta mvcv̀n we vdòng taq wa róng yà:ngà.
45011033	Vngàé, Gvray Ang zit rálnøt nvng paqzí bønya shòní pv̀n kadvngshìni pǿng nø rvnaq ráìé! A:ngí kàngé kàrvt tvràrì nø kadvngshìni vjáng mvtǿmshì ráì! A:ngí wàò tvràrì gø kadvngshì ni dak gún mvtǿmshì ráì!
45011034	Kadø íe wani, Vkangpe Ang gvcvtnøt svng nø kagǿí shá tǿm yà:ngà ma? Ang dvpvt gvcvt vrāshú nø kagǿ wáshì yà:ngì ma?
45011035	Vdè svng vrá tiqkvt Gvrayí la vwv́nga daq dø, Ang svng vzv̀ng kèní zí lún yà:ngà vsvng kagǿ v̄le ma?
45011036	Kadø íe wani vl dv́ngte shvngbe nø, Ang yv́ngkèní bung daqì we í nø, shvngbe nø, Ang taq kèní wa íe. Ang nø dvciq lvpat dvgùng laqvl. Yadø laqí daq.
45012001	Wedø í rvtnø vnvm vchvngrìe, Ngàí nø Gvray dvsházānøt kèní nàmaq svng linìe. Namaq góng nø Gvray dvpvt cúnshì nø Ang dvpvt shvgaqshishaq, Ang wv́mshì we núngpà èwáshìnøng taqsórí Ang svng shèrúngshìnøng. Namaq nø Pvlacè vdòng taq wedø dvzø̄mshì vdūe.
45012002	Wemvdv̀mø, rvgaq yabàn mv̀rshv̀m mèshèmvtshìnø̀ngni. Gvray Ang nøt shvla we, Ang wv́mshì we, køtgøm shvlá vtvng í we svng, nàmaqí shá lúnlv́m dvpvt, nàmaq tiq nøt tiq góng shvngbe nàshv́rshìnøng taqsórí angshv́r shèmvtshìnøng.
45012003	Ngà svng èzǿng dakngà we jejú kèní, nàmaq svng ngàí dvshatna:tnìni. Vdè vpǿshì vdu mvdv̀mø mvzv́n mènàpǿshìnøngni. Gvrayí wegǿ nø wegǿ svng kv́mnøt ka zìdvng taq ètúna bǿsha nìnø wezìdvng taq vdèdè nàpǿshìnøng.
45012004	Kadø íe wani nøngmaq góng taq ang dvgv̀ng mvme vl we ínìgø, dvgv̀ngrì shvngbe zǿmdv̀ng dang nø màbóng.
45012005	Welòng dø tiqdvchá nøngmaq gø, mvme gǿ íshà nìgø, Kristu vdòng taq nø tiqgóng wa íshà nø, tasv̀ng tale tiq gǿ nø tiq gǿ vzø̀:mì we dvgv̀ngrì íshàe.
45012006	Wervtnø nøngmaq svng èzí daqshà we jejú dø tiqdvchá, màbóng we gønpaq nøngmaqí kadø lú:nì nìnø wedø lv́nglv́m waì. Kàdvtutlv́m gønpaq lú:nò gǿ nø angò kv́mnøt zìdvng svng cà:nò nø welòng døni kà laq dvtut.
45012007	Dvzøm bv̀nlì vpvt nìnø laq dvzømshì. Shvngøtshú í kvtkèní nø laq shvngø:tnò.
45012008	Shvdǿmshú í nìnø shvdǿm bv̀nlì laq wa. Zíò gǿí nø shòshò wa laq zíò. Shølshú gǿí nø tǿngtǿng wa laq shø:lò. Dvsházaò gǿí gø shòshò wa dvshá laq zaò.
45012009	Shóngnøt nø vní shvlē laq màvl. Mvgvm màshvla we svng ènǿmshìnøng; shvla we svng mv̀ng nø kvp mènvtshìnøng.
45012010	Angnvm angchvng vzø̀m dang taq nø shóngnøt vjø̀:ngí mèkokkénøng. Tiq gǿ nø tiq gǿ nàpǿkénøng.
45012011	Dvzaq dvkv́ngshì dang taq nø mènàzingnøngni. Pvlacè dang taq nøtlø̀mlø̀m Vkangpe svng dèzømnøng.
45012012	Nøt vlǿmshì dang taq dèbunøng. Dvshà mvhøt we taq ètø̄nshìnøng. Vjúrøt we taq tǿngtǿng wa dèzaqshìnø̀ng.
45012013	Rvcv́ngcèrì zǿmdv̀ng yv́ng dèbvngnø̀ng; zaqlè vto nàshònøng.
45012014	Namaq svng nàrèvtnøng rì kaq dègǿnganøng. Dvgǿng wa dègǿngnøng; mvtv́n nø mèmètv́nnøngni.
45012015	Dvbùrì nvng tiqdø dèbùnøng, ngø̄rì nvng tiqdø èngǿnø̀ng.
45012016	Tiq gǿ nø tiq gǿ tiqnøt tiqmvyùng èwáshìnøng. Vdè mèshèringshì nøngni; dvgùng màvlrì nvng nàzø̀m nàránøng. Ngà té mvdak, wa nø gø mèhángshinø̀ngni.
45012017	Tiq gǿ svng gø mvgvm we tvle nø mvgvm weí mèteqnøngni. Vsvng shvngbe mv́rdv̀ngø vbóng vtok dø wàlv́m rvt mv̀ng nàshatnøng.
45012018	Vsvng shvngbebe nvng lúnshì dv́ngte vrv́m vrá dø èv̀lnøng.
45012019	Shóngshø̀ng rìé, vdèdè tvle mèteqshìnø̀ngni, Gvray høpnøt svng mv̀ng èyilanøng. Kadø íe wani, “Vkangpèí: ‘Tvle teqlv́m lòng nø Ngàò èǿngange, Ngàí ni teqalv́m íe, wae," wa nø vrū yà:ngà.
45012020	Wedø ínìgø yadø mv̀ng ècv̀nnøng: nà ngv̀nshà gǿ svrí shì nìnø, shèá:mò. Ang tì bál nìgø, aqtì èzíò. Yadø èwàò lòng nø ang vgo mvdv̀mø her we mvje nàpǿmaò weó vbónge.
45012021	Mvgvm màshvla weí nàmaq svng leq mèdv́ngke bǿnø̀ng; shvla weí mv̀ng mvgvm we svng leqdv́ngke bǿnø̀ng.
45013001	Øplv́m vmíng vkv́ng vl rì lv̀ngpv̄ng, vsvng shvngbeí laq cà:nò. Kadø íe wani Gvray yv́ngkèní wa mø̀í nìnø, vmíng vkv́ng tiqpv̀n gø màvl nø, vlrì gø Gvrayí shvzøngshaq íe.
45013002	Wervtnø vmíng vkv́ng svng shvngarshì gǿ nø Gvrayí shvzøngshaq lòng svng vgám vtuò we íe. Wedø vgá:mò rìí nø vdè dvpvt kàrvt we lú:nòe.
45013003	Kadø íe wani shvla dø wáò rì nø øpshú dùrì svng nø svrelv́m mø̀í; mvgvm dø wàò rì mv̀ng svre rà íe. Vmíng vkv́ng vlrì svng màsvrelv́m dø v́l mèyǿe ma? Wedø íni shvla dø èwáshì; wekvt mv̀ng angmaqí dvshvng we nàí èlún lú:ngòe.
45013004	Pàwálv́m wani werì nø nà dvpvt vjú vl dø wàlv́m Gvray dvzømshú wáshìe. Mvgvm màshvla we bv̀nlì nàí la èwàò kvtkèní nø, svre ràe. Pàwá wani angmaqí shv̀mshvnaq pèó we nø vwawa dø mø̀í; Gvray dvzømshú wáshì nø, mvrà mvgv́m wàò rì kaq shv̀mná høpnøt dvtuqshú íe.
45013005	Wedø í rvt nàmaq nø øplòng lv̀ngpv̄ng cv́n rae; shv̀mná høpnøt svng svre rvt wa mø̀í dø, vdè rvwv̄nnøt rvtnø gø íe.
45013006	Yalòng rvtnø nàmaqí kùyà ègúnnøng we íe. Kadø íe wani dùrì nø Gvray dvzømshú í nø, bv̀nlì yalòng taq ni mànārnār dvzaqshie.
45013007	Kagǿ svng gø, nà nàjø lòng nø èwaqò; kùyà gún vdu yv́ng kùyà, gàng gún vdu yv́ng gàng ègúnanøng. Svre vdu yv́ng sèrenøng; vpǿ vdu yv́ng nàpǿnøng.
45013008	Vshòngkelv́m lòng wa mø̀í nìnø, kagǿ svng ínìgø kāpv̀n shvrv́n gø mènàjøni. Pàwálv́m wa nìnø vsvng kaq shóngshì lòng nø, dvrá svng kø̀m dvgø:mò we íe.
45013009	Kadø íe wani nà nø, "Vsvng mèdèchapni; vsvng mèshvtni; mèkøni; shaq mèkaqni," wa kà mvdv̀mø dvkv́mkà dvgá kapà vl nìgø, "Nà vdè góng svng èshóngshì dø nà tiqdv́ng vsvng kaq shóngshì ràe," wa kà taqwa kø̀mgøm vbá we íe.
45013010	Shóngnø:tní nø ang tiqdv́ng vsvng kaq mvgvm màshvla we tiqpv̀n gø mvwàò; wervt shóngnø:tní nø dvrá svng kø̀m dvgø:mòe.
45013011	We mvdv̀mø, angni angrvtø̀ yalòng svng èshánøng dø tiqdvchá nàmaq èyøpnøng yv́ngkèní vshatlv́m rvtø̀ nø, akvt gøni íá:mì. Pàwálv́m wani nøngmaq chutchv́ng lúnlv́m lòng nø, nøngmaq kv́m yv̀ngshà rvtø̀ mvdv̀mø akvt téwa níshì ráì.
45013012	Yaqdø̀ng nø tvné bé ráì; vyáng gá zv̀m níshì ráì. Wervtnø dølòng laqyàrì svng chut gu:rì nø, gálong dànkùng nøngmaq gwashìlv́m wàì.
45013013	Chá vle gvlv́ngshì we nvng Nø̀ wú we, mvshung svma nvng vshúshì we, chvng gvlv̀ng nø:tní bø:mò we, vzi vrùng wa we nvng neza we taq cv́n mvnshì we mø̀í dø, nøngmaq nø vyá:ngí di vsvng dø tiqdvchá, yv́ng vnvp vtok dø cv́n dvdønglv́m wàì.
45013014	Vkangpe Yesu Kristu svng bèlaq dø ègwashìnøng nø; góngsha mapnøt dvshǿmshìlv́m mèwànø̀ngni.
45014001	Kv́mnøt taq shaq cv̀mrì svng nàtonøng. Dvdvmnøt màbóng we taq nø mèshèràkénøngni.
45014002	Kadø íe wani vsvng tiq gǿgǿ nø, v́mlv́m pv̀n vrv̀m v́m lú:nò høq kv́mnøt v̄le; ínìgø kv́mnøt shaq cv̀m gǿ nø vyúng kvnyv̀ng wa v̄me.
45014003	Angpv̀npv̀n vm gǿí nø màvm gǿ svng yv́ng mvtv̀m dø wá mvdaq; màvm gǿí gø vm gǿ svng kàrvt mvdaq. Pàwálv́m wani ang svng nø Gvrayí gø vto bǿà we íe.
45014004	Nà nø kagǿ èí nø dvgá vsvng dvzø̄mshú svng kàrvt èkvmshìe ma? Ang nø angkàng pè mv́rdv̀ngø rip ni rip, vtūng nï vtúnglv́m í longe. Pàwálv́m wani ang rip lúnlv́m dvpvt nø Vkàngpèí ni shvrip ngu:tnòe.
45014005	Vsvng tiq gǿgǿí nø, tiq ni nø dvgá tiq ni mvdv̀m té vpǿe, wa nø dvdu:- tnòe. Vrá tiq gǿgǿí nø tiq ni nø tiq ni tiqdvcháchá í dø dvdu:tnòe. Tiq gǿ nø tiq gǿ, vdèdè dvdvm nøt vdòng taq kǿng vtøp laq dvdøngshì.
45014006	Angni svng vwál vpǿò gǿ nø, Vkangpe dvpvt vwál vpǿò we íe. Vrá, angpv̀npv̀n vm gǿ a:ngí gø, Vkangpe svng vpǿò taqsórí vm we íe. Pàwálv́m wani ang nø Gvray kaq oqà wa taqsórí vme. Vrá, màvm gǿí gø, wedøni Vkangpe svng vpǿò taqsórí màv́mv́m vl nø Gvray kaq oqà wae.
45014007	Kadø íe wani nøngmaq kagǿ íshà nìgø, vdè dvpvt wa cúnshàì we mø̀í. Vrá vdè dvpvt shìì we gø, tiq gǿ gø màà:lì.
45014008	Nøngmaq cúnshàì nìgø, Vkangpe dvpvt lè cúnshàì we ie; nøngmaq shìi we ínìgø, Vkangpe dvpvt shìi we lè íe. Wedø í rvtnø nøngmaq cúnshàì we ínìgø, shìi we ínìgø, Vkangpe Angò wa ni íshàe.
45014009	Yalòng rvtnø ni Kristu nø shìrì dvpvt gø, cúnshì rì dvpvt gø Angkàng wáshìlv́m rvt, Ang nø shìá:mì nø vrá zun lú:ngì.
45014010	Iwe nàí na, pàwálv́m nvnvm nvchvng kaq kà èra:tnò ma? Vrá, nàí na, nvnvm nvchvng kaq pàwá yv́ng mètv̀má:mò ma? Kadø íe wani nøngmaq shvngbe nø Gvray kàngé rúngtv̀ng mv́rdv̀ngø rip rà lú:ngìe.
45014011	Kadø íe wani kàru taq, “Ngà cúnshì dìng dø tiqdvchá, pvnciq í dv́ngte Ngà mv́rdv̀ngø tushì nø, pvlè í dv́ngteí gø Gvray kaq vchàng lú:ngòe,’ wanø Vkangpe shø̀ne,” wa nø vrū yà:ngà.
45014012	Wedø í rvtnø nøngmaq tiq gǿ nø tiq gǿ, vdèí wà bǿshà dang, Gvray mv́rdv̀ngø vdèdè shìpan dvtānshilv́m í longe.
45014013	Wervtnø akvt kèní kukaq nøngmaq tiq gǿ nø tiq gǿ tasv̀ng tàle kà laq màrvtkéì. Dvshàshà lè nø kagǿí gø vdè angnvm angchvng tvrà taq nøt vtøprà, mø̀íni vdvpshìrà tiqpv̀npv̀n mvhúlalv́m rvt mv̀ng nø, kà rvtshilv́m wài.
45014014	Kapà tiqpv̀n ínìgø angwà ngv́nì kèní mvmv́ng mvshèr we nø, tiqpv̀n gø màvl we Vkangpe Yesu taq kèní ngàí sháng bǿngà nø, wedø kv́m døngv́mà. Iwe, tiqpv̀npv̀n svng mvmv́ng mvshèr we dvdu:tnò gǿ ang dvpvt mv̀ng nø, wepv̀n nø mvmv́ng mvshèr we ni íaòe.
45014015	Nàí èá:mò pv̀n taq kèní nvnvm nvchvng nøt la vtøpmvm nìnø, welòng rvt nà nø shóngnøt tvrà ècv̀n we mø̀íá:mì. Kristu ang dvpvt shì bǿì we, wegǿ svng nø nà v́mlv́m taq kèní mègeyaqni.
45014016	Wedø í rvtnø nàí shvlā dø dèdu:tnò pv̀n svng nø vsà:ngí mvgvm dø leqmèdedutna.
45014017	Kadø íe wani Gvray móngdàn nø vm nø aq nø wáshì lòng mvdø̀ng mø̀í; døngman we nvng Shànshér Pvlacè vdòng taq mòngzø̀l we nvng dvbùlv́m lòng lè íe.
45014018	Yadø cà:nò yv́ngkèní Kristu svng dvzø:mò gǿ svng nø, Gvray wv́mshì nø, vsà:ngí gø vtōòe.
45014019	Wedø í rvt nøngmaq nø, mòngzø̀l lòng nvng tāsv̀ng nònggùn vzíke we tvrà cà:nì.
45014020	Vmlv́m rvtnø Gvray bv̀nlì svng mècat mègèyaqnøngni. Jø̀ngjǿng kapv̀n tiqpv̀n ínìgø mv́ngshèr we wani í nø í we; ínìgø, vm yv́ngkèní vsvng kaq nøt vtøp dvzá: rò we, wegǿ dvpvt mv̀ng nø mvgvm màshvla we íaá:mòe.
45014021	Vm aqlv́m tiqpv̀npv̀n taq kèní, nvnvm nvchvng svng nøt vtøp dvzá:rò we kapv̀n svng ínìgø mèvm mèaq lòng té shvlae.
45014022	Nà kv́mnøt èvl lòng nø, Gvray mv́rdv̀ngø nà nø nà wa kv́m dèdøngshì. Vdèí rècv̀ng bǿà we tvrà taq vdè nø vdè shvràlv́m màvl gǿ a:ngí nø dvbú lú:nòe.
45014023	Inìgø vní nøt dvda:mò sórí vm we wegǿ mv̀ng nø, wekvt ang kàngéshì we ie; pàwálv́m wani a:ngí á:mò we nø, kv́mnøt kèní á:mò we mø̀í. Kadø íe wa nìnø kv́mnøt taq kèní wàò we mø̀í we kapv̀n ínìgø mvrà íe.
45015001	Kv́mnøt nònggùn à:lì rì nøngmaq nø vdè dvpvt wa màdvdv̄mshìshaq, kv́mnøt shaq cv̀mrì kaq tø̄na nøt v́l ràe.
45015002	Nøngmaq tiq gǿ nø tiq gǿí, vdè tiqdv́ng vsvng kaq nøt byo dvzv́r weí dvkv́nga ràe.
45015003	Pàwálv́m wa nìnø Kristu dv́ng Ang nø Ang dvbú màdvzv́rshì yv̀ng. Shànshér kàru taq vrū yà:ngà dø, "Nà svng shvraq màchaq ngv̄nlv́m kàrì nø Ngà góng taq lè vnaá:mì," wae.
45015004	Kadø íe wa nìnø darì dvgvp vrū yà:ngà we Shànshér Kàru kakà ínìgø, nøngmaq svng shv ngøt dvtúlv́m rvt vrū yà:ngà we í nø, zánnøt à:lì taqsórí Shànshér Kàru kèní nøt shvlǿmshì lú:nì yv́ng kèní, nøngmaqí nøt vlǿmrà lúnlv́m dvpvt èíaìe.
45015005	Akvt tønzánnøt nvng nøt shvlø̀m we nònggùn èzínø̀ng pè Gvrayí nø Kristu Yesu Ang nøt ècv̀nnøngrì nàmaq tiq gǿ nø tiq gǿ tiqnøt tiqmvyùng ílv́m rvt nàmaq svng leq dèbvng daqnøng.
45015006	Yalòng nø, nøngmaq Vkangpe Yesu Kristu Angpè í we Gvray ngø̀rdvgùng svng nàmaq tiqnøt tiqnònggø:pmí ròwa shvring shvtà lúnlv́m dvpvt íe.
45015007	Wedø í rvt Gvray ngø̀rdvgùng shvring lúnlv́m dvpvt nø, Kristuí nøngmaq svng nàto bǿshà dø tiqdvchá, nàmaq tasv̀ng tàle nàtokénøng.
45015008	Ngàí shø̀nò we nø yadø íe. Vkop vkàng maq svng zí yà:ngà we kàdv́nrì shvdøngalv́m rvt, Gvray Ang dønglòng dvtanlv́m dvpvt Kristu nø Yuda vsvng rìò dvzømshú wáshì daqì.
45015009	Vrá, wv́ngzàrìí gø, Gvray dvsházā jejú rvtnø, Ang ngø̀rdvgùng shvring lúnlv́m dvpvt íe. Yalòng nø kàru taq, “Welòng rvtnø ni Ngà nø wv́ngzà dvcìrì dvhø̀ taq Nà svng shvring shvtàng nø, Nà bø̀ng vpǿlv́m shvgùn zàywà wvnge,” wa nø vrū yà:ngà dø tiqdvchá íe.
45015010	A:ngí rá; “Wv́ngzà rìé, Vkangpe Ang bashà rì nvng tiqdø dèbùnøng,” wae.
45015011	Vrá, “Wv́ngzà rì nàmaq shvngbeé, Vkangpe svng shèrïngnøng. Bashàrì shvngbeé, Ang svng shètànøng.”
45015012	Vrá, Esayaí, “Dvgá ni nø Yeshì pvlí pvlaq tiq gǿ būng long nø wv́ngzàrì svng øp lú:ngòe. Wv́ngzàrì nø Ang svng vlǿmshì longe,” wae.
45015013	Vlǿm rà zi pè Gvrayí kv́mnøt taq kèní dvbùlv́m, mòngzø̀llv́m shvngbe nvng Shànshér Pvlacè nònggùn kèní nàmaq svng vlǿm rà dv̀n leqdèzǿnga daqnøng.
45015014	Ngà vnvm vchvngrìé, nàmaq gø shvla lù:ngí dv̀n èzø̀ngv́mshà nø, shánøt dvdvmnøt angpv̀npv̀n gø kø̀m ègømv́mshà yv́ngkèní, nàmaq tasv̀ng tàle dvshat dvtú gø delúnnøngni, wvng nø vlǿm shø̀nge.
45015015	Wedø ínìgø, Gvrayí èzǿng dakngà we jejú vya rvt ngà nø nøt mvme dvténgshø̀ng sórí, nàmaq svng dvshat we ílv́m tiqpv̀npv̀n dang nàmaq svng vrong bǿngà we íe.
45015016	Ngàí lúnò we jejú yalòng nø, wv́ngzàrì dvpvt Kristu Yesu Ang dvzømshú wáshìlv́m vya svng wvnge. Wv́ngzàrì svng Shànshér Pvlàcèí dvshàn dvshé:rò nø Gvray vto wv́mshì we núngpà í lúnlv́m dvpvt, Gvray Dvbùshv̀ngkà taq ngàí shvrúngshú dø dvzømòe.
45015017	Wedø írvtnø, Gvray nvng sing we tvrà dang taq ngà nø, Kristu Yesu vdòngø dvshv́ngshìlv́m mvtú èv́lange.
45015018	Ngà kà nvng ngàí wv̀ngò we bv̀nlì taq kèní Yesu Kristuí wv́ngzàrì nø Gvray kà ta we vsvng í dvzv́r daqà tvrà wa mø̀íni, dvgá kapà gø ngà dvshv́ngshi mvkvmshø̀ng.
45015019	Bv̀nlì welòng nø Shanshér pvlàcè jórnònggù:ní nònggùn jòr we shálv́m mvshv́lpvrá nvng vtiqrà angpv̀npv̀n dvta:nò yv́ng kèní wà bǿà. Wervt ngàí nø Yerusalem kèní Ilirikum wamà høqshaq Kristu Ang Dvbùshv̀ngkà tv̀ngdv́ng dvshvng lún bǿngà.
45015020	Wedø ínìgø dvgá vsvng mvpv̀ng angké mvdv̀m ngàí màgvtvplv́m rvtnø, Kristu ang bø̀ng shïnï mvtá dá:rò rvgaq yv́ng lè, Dvbùshv̀ngkà yadø dvshvnglv́m rvt ngà nøt taq dvdvm bǿngà we íe.
45015021	Yalòng nø, “Ang shv̀ngkà shïnï màdvtáshaqrì angmaqí yv́ng lún lú:ngòe; Mvtá yà:ngò rìí gø rál lún lú:ngòe,” wa nø vrū yà:ngà lòng dø íe.
45015022	Yalòng rvtnø nàmaq yv́ng sv̀ng dilv́m dang taq mvme kvt ngà svng nàgám bǿngà.
45015023	Iwe, akvt nø yarvgaq gùrhøm ngàí mv̀ngmán shvngøtlv́m màv̀lá:mì nø, yadø mvme nøng, nàmaq yv́ng sv̀ng dilv́m mvrøt yv̀ngà we gø í rvtnø;
45015024	Spain móng svng ngà kadvgvp dí la vdongvm nøngnø, nàmaq yv́ng sv̀ng gø gut range. Kadø íe wa nìnø ngà gut rang kvt nàmaq nvng vyv́ngké lú:nì nø, nàmaq nvng tiqchàmcè nøt shø̀mshø̀mcè mvngūshàì dá:ngí wa, wemóng kaq nàmaqí ngà svng shá dedèbvng lóngshànï, wv̄ng vlǿmshø̀nge.
45015025	Iwe akvt mv̀ng nø, rvcv́ng cèrì svng dvzømlv́m rvt, Yerusalem svng ngà shïnï døngvme.
45015026	Kadø íe wani Macedonia móng nvng Akaya móng vsvng rìí nø, Yerusalem wamà taqò rvcv́ng cèrì dvhø̀ taq kèní mvshámhoq dvshàrì dvpvt, dvsházā gønpaq rvkullv́m nøt vshò bǿì.
45015027	Yalòng nø jø̀ngjǿngni, angmaqí shòshò wa nø:tní wà bǿà we ínìgø, angmaqí werì svng vjø̄ we jejú vtv́ngaò we wa íe. Pàwálv́m wani Israel cèrì pvlàcè pø̀hvp nø wv́ngzàrì svng mvngú dvzv́r bǿà we í kvtkèní, shagóng pø̀hvp dang nø, wv́ngzàrìí gø angmaq svng dvzømlv́m rvtnø wedøni vjø we íe.
45015028	Wekvtnø bv̀nlì yalòng ngàí wá dv́ng bǿngò nø, dvsházā gønpaq angshí yalòng dvzik dvcaqshaq angmaq svng tvleng bǿngò dá:ngí, Spain móng svng di chàng nàmaq yv́ng sv̀ng gø gut range.
45015029	Namaq yv́ng ngà tok rang kvtnø, Kristu Ang ìshøt ìgv̀n gø dv̀n vzǿngshaq døng rang we svng ngà shángshø̀nge.
45015030	Vnvm vchvngrìe, ngàí nøngmaq Kangpè Yesu Kristu nvng Shanshér Pvlacè shóngnøt kení nàmaq svng vshòi nø rø̀:nìe. Namaq gø ngà nvng tiqdø vjú røt we taq dèzaqshìnø̀ng.
45015031	Vrá Yuda móngø mvkv́m vsvngrì wur kèní ngà lutshilv́m rvt gø; Yerusalemrì dvpvt dvsházā gønpaq lv́ngangòrì svng weyv́ng v̄l we rvcv́ngcè rìí shaqshaq wa vtoalv́m rvt gø; vjú røt dèbvngshà.
45015032	Yalòng nø Gvray nøt kèní pamvràcè nàmaq yv́ng svng dvbùnø:tní tok long nø nàmaq nvng tiqdø shàban dvshv́rshì lúnlv́m rvt gø íe.
45015033	Mòngzø̀l lòng zíshú pè Gvray nø nàmaq shvngbe nvng tiqdø laqvl. Yadø laqí daq.
45016001	Vrá ngà nø Kenkrea mvrìng shvngø̀mré taq bv̀nlì dvzømshú í we vnvmmè Fobi dang nàmaq svng shá dvzv́r mvyǿnge.
45016002	Rvcv́ngcè rìí wá vdu dø tiqdvchá, Vkangpe vdòng taq nàmaqí ang svng nàtonøng nø, ang kapv̀n dang zǿmdv̀ng nìnø wedang taq ang svng dvbv̄nglv́m rvtnø dvshatna:tnìe. Pàwálv́m wani ang gø, vsvng mvmeme kaq dvbvngshú wáshì nø, ngà svng gøni dèbvng bǿngà.
45016003	Kristu Yesu vdòng taq ngà nvng tiqdø bv̀nlì wá rv̀mnvng Prechila nvng Akwela svng pàmvrà èvlasha.
45016004	Angní nø ngà gø̀nshaq dvpvt angníò lóngjvng ni shvnūng kv̄mshì yà:ngì rvt angní svng oqà wvnge. Vrá ngà wa mvtaq, wv́ngzà shvngø̀mré rì shvngbe gø oqà wae.
45016005	Vrá, angmaq chø̀m taq ngø̀m we shvngø̀mré svng gø pàmvrà èv̄lashà. Asia móngwál taq Kristu svng nvmlat vwv́ngshì ráì we, ngà shóngshø̀ng we Epanetus svng gø pàmvrà èvlasha.
45016006	Namaq dvpvt mvmeme dvzaqshì yà:ngì mè Mari svng gø pàmvrà èvlasha.
45016007	Ngàrì ngàyàng í nø, ngà nvng tiqdø tung taq rúng yv̀ngshà we Androniku nvng Yunias svng gø pàmvrà èvlasha. Angní lvngà nø dvzv́rrì dvhø̀ taq gø dvgùng lú:nò vsvng í nø, ngà mvkv́m vzv̀ng kèní ni Kristu vdòng taq àv́lshaq í yàng.
45016008	Vkangpe vdòng taq ngà shóngshø̀ng we Ampliatus svng pàmvrà èvlasha.
45016009	Kristu vdòng taq nøngmaq nvng tiq dø bv̀nlì wá rv̀mnvng Urbanus nvng ngà shóngshø̀ng we Stakis svng gø pàmvrà èvlasha.
45016010	Kristu vdòng taq dvjǿngshaq í pè Apelas svng pàmvrà èvlasha. Aristobulus chø̀msv̀ngrì svng gø pàmvrà èvlasha.
45016011	Ngarì ngàyàng Herodion svng pàmvrà èvlasha. Narcisus chø̀m taq Vkangpe vdòngø vl rì svng pàmvrà èvlasha.
45016012	Vkangpe dvpvt dvzaqshì we Trefana nvng Trefosas angní svng gø pàmvrà èvlasha. Vkangpe bv̀nlì taq mvme dvzaqshì bǿì we, shóngshø̀ng we Persis svng pàmvrà èvlasha.
45016013	Vkangpe vdòng taq rvcv́ngshaq í we Rufu svng gø, ngà vmè rvcí í we Rufu angmè svng gø pàmvrà èvlasha.
45016014	Asinkritus, Flegon, Hermes, Patrobas, Hermas nvng angmaq nvng tiqdø vl we vnvm vchvng rì svng gø pàmvrà èvlasha.
45016015	Filologus nvng Yulia, Neriyus nvng angnvm mè Olimpas nvng angmaq nvng tiqdø vl we rvcv́ngcè rì shvngbe svng gø pàmvrà èvlasha.
45016016	Namaq tiq gǿ nø tiq gǿ, shànshàn shérshér nàbukénøng, pàmvrà nàlv̄nnøng. Kristu shvngø̀mrérì shvngbeí nàmaq svng pàmvrà wae.
45016017	Akvt vnvm vchvngrìe, nàmaq ècvnshì bǿshà we shvngøtkà nvng vtøp dø nàmaq dvhø̀ø vgv̀ng vkāng we nvng nøt vtøprà v́l dvzv́r rì angmaq svng mèshv́lnøng nø, èsarshìnø̀ng, wvng nø, nàmaq svng li:nìe.
45016018	Kadø íe wani yadø í vsvng nø, nøngmaq Vkangpe Kristu svng dvzømshì we vsvng nø mø̀í; vdè puqwá dvpvt wa dvzømshì we vsvng íe. Angmaqí nø kàzø̀ kànìm cèí vwawa dø dvgùng zíò we kàhú:ngí, rálnøt màvlrì svng yù:mòe.
45016019	Namaq kà ètánøng we tvrà nø, vsvng shvngbe kaq shv̀ngá: mi rvtnø ngà nø nàmaq rvt gvzà dvbònge. Wedø ínìgø nàmaq nø shvla dang taq zitnøt lànglì dø, mvgvm dang taq nø svng mvyóng dø wáshìlv́m lòng svng ngà shóngshø̀nge.
45016020	Mòngzø̀l lòng Angkangpè Gvrayí nø, kadv́ngte màlé dvgvp, nàmaq hí lv̀ngpv̄ngø Satan svng chat mvyat lv̄m dvzv́r lú:ngòe. Nøngmaq Vkangpe Yesu Kristu jejú nø nàmaq nvng tiqdø laqvl.
45016021	Ngà nvng tiqdø bv̀nlì wá rv̀mnvngpè Timoti nvng ngàrì ngàyang Lukius ó Yasona nvng Sosipater maqí gø pàmvrà wae.
45016022	Shvrikàru yalòng vrū dvbvngshú Tertius ngà gø, Vkangpe vdòng taq nàmaq svng pàmvrà wvnge.
45016023	Ngà svng gø, shvngø̀mré shvngbe svng gø, nàtoì pè Gayusí gø, nàmaq svng pàmvrà wae. Wamà taq gv̀msùng rvdashú Erastus nvng vnvmpè Kwartusí gø nàmaq svng pàmvrà wae.
45016024	(Nøngmaq Vkangpe Yesu Kristu jejú nø nàmaq shvngbe nvng tiqdø laqvl. Yadø laqi daq.
45016025	Akvt ngàí dvshvngò we Yesu Kristu mòngkà í we Dvbùshv̀ngkà svng cà:nò nø, nàmaq svng shvdøng shvngv̀ng lún pè Ang nø ngø̀rdvgùng laqvl. Dvbùshv̀ngkà yalòng nø, carvmàng vle yà:ngì bànrì kèní dømàwá shøp yà:ngà we vmáshaq kà nø, akvt dètana daqshà lòng íe.
45016026	Iwe, vmáshaq kà yalòng nø vsvng dvcì vrv̀m svng shá dvzá:rò nø, kv́m nø kà ta we v̀llv́m rvt, dvciq lvpat vl pè Gvray dvkv́mkà svng cà:nò nø, kàdvtutshú kàrurì taq akvt nàjángaì nø, shèyvng daqshà we íe.
45016027	Zitnøt v́l vtvng nø Ang tiq gǿ wa í pè Gvray nø, Yesu Kristu taq kèní dvciq lvpat dvgùng gùngshv̀ng laqvl dvr. Yadø laqí daq.
46001001	Polo ngà nø, Gvray nøt taqkení, Yesu Kristu Ang dvzv́r wáshìlv́m vgōshaq ǿngà pèó, vnv̄mpè Soteni nvng nílvngàí,
46001002	Kristu Yesu vdòng taq shànshér dø shvgaq èlúnnøng nø, rvcv́ng cèrì ílv́m dvpvt ègō yv̀ngshà we, Korintu wāmà taq èv̀lnøng we Gvray shvngø̀mré svng gø̄; vrá, tiq móng nø tiqmóng taq nøngmaq Vkàngpè Yesu Kristu bø̀ng svng ègōnøng rì shvngbe svng gø̄, tiqdø̄ shvrïkàrū vrūvtshòe. Kristu Ang nø angmaq Angkangpè gø, nøngmaq Vkàngpè gø èíāìe.
46001003	Nøngmaq Vpè èíāì pè Gvray nvng Vkàngpè Yesu Kristu yv́ng kèní jejú nvng mòngzø̀l lòng namaqí leq lúnnøng.
46001004	Kristu Yesu vdòng taq namaqí èlún bǿshà we Gvray jejú rvtnø, ka- dvgvp màdvgvp namaq dvpvt ngà Gvray kaq oqà wv̄nge.
46001005	-
46001006	Kadø íe wāni Kristu dvpvt ngàí shvkse wv̀ng yv̀ngà kàrì nø namaq vdòng taq shá dètǿngā daqshà yv́ng kèní, namaq nø pà dāngtaq í nìgø, shø̀nkà taq í nìgø, shánøt dvdvmnøt taq í nìgø, Ang vdòng taq dv̀n shèluqā daqshà rvtnø oqà wv̄nge.
46001007	Yadø í rvt namaq nø, nøngmaq Vkàngpè Yesu Kristu dvtánshì daq lòng svng shaqshaqwa ècānøng dvgvp, pvlàcè gønpaq kadø tiqpv̀n dāng ínìgø mvgø̀ mvgøp dø̄ nø mèínøng.
46001008	Nøngmaq Vkàngpè Yesu Kristu angni taq namaq nø shvràlv́m ngv̄nlv́m zì pà tiqpv̀n gø̄ màv̀llv́m rvt, A:ngí nø vlē lv̀ngdø̀m høq namaq svng shèdø̄ng shèngv̀ng daqnø̀nge.
46001009	Angcè pè í we Yesu Kristu nøngmaq Vkàngpè nvng vzø̀m vrv́m lúnlv́m dvpvt namaq svng ègō bǿshà pè Gvray nø kv́mv́m daq pè íe.
46001010	Akvt vnvm vchvng rìé, namaq dvhø̀ taq vgv̀ng vkāng we màv́lshaq, namaq shvngbe nø vrv́m vrá sórí tiqkà wa èshø̀nnøng nø, namaq shánøt gvcvtnøt gø̄, dak rvwv̄nnøt gø dvcháchá, tiq nø:tní køtkø̀m vrá lúnlv́m rvt, nøngmaq Vkàngpè Yesu Kristu bø̀ng taqkèní lina:tnìe.
46001011	Kadø íe wani, vnvm vchvng rìé, namaq dvhø̀ taq vzï vrùng èwànø̀ng we kà, Kloe chø̀msvng rìí dètángvtnà.
46001012	Akvt ngà shǿn mvyǿng we nø namaq dvhø̀ taq, “Ngà nø Poloò ǿngàe;” “Ngà nø Yapoloò ǿngàe;” “Ngà nø Kefaò ǿngàe;” vrá, “Ngà nø Kristuò ǿngàe,” wa èshø̀nnøng we v̀l dá:rì.
46001013	Kristu nø vwálshaq íe má? Namaq dvpvt vtaqshaq pè nø Polo í ma? Mø̀íni, namaq nø Polo ang bø̀ng taq tìløp èløpshi yv̀ngshà ma?
46001014	-
46001015	Namaq nø ngà bø̀ng taqkèní tìløp vløpshishaq íe, wa nø, shø̀n vsvng màv̀llv́m dvpvt, Krispus nvng Gayus svng wa mø̀í nìnø, namaq kagǿ svng gø̄ ngàí tiløp mvløpma yà:ngì rvtnø Gvray kaq oqà.
46001016	Wemvdv̀mø ngàí Stefanas rvp svng gø tìløp nø løpmang yv̀ngà we, yadv́ngte wa mø̀í nìnø ngàí dvgá tiq gǿgǿ svng løpmang yv̀ngà má, màdvdv̄mò.
46001017	Kadø íe wani Kristuí ngà svng tìløpmalv́m dèzv́r yv̀nga we nø mø̀í; Dvbùshv̀ngkà dvshv̄nglv́m rvtnø lè dèzv́r yv̀ngà we íe. Inìgø, Kristu Ang wurgáng tvrà nø vhúng mø̀ílv́m rvt, vsvng zitnøt kèní kàshǿn lànglì padø shø̀nò we nø mø̀í.
46001018	Kadø íe wani, vmvng rì dvpvt wurgáng tø̀ng mvshǿl nø angdál kà dø vshv́me. Inìgø chutchv́ng we vlúnshaq rì nøngmaq dvpvt nø Gvray Ang jór nònggùn èíāìe.
46001019	Pawá wani shànshér kàrū taq, “Zitnøt vl rìò angmaq zitnøt svng ngàí gvyakngangò nø shánøt rálnøt vl rìò angmaq shánøt rálnøt svng Ngàí ngállv́m íe,” wa nø vrū yà:ngà.
46001020	Shánøt zitnøt vl rì nø kayv́ng v̄le? Paqzí vdè rì kayv́ng v̄le? Dakmàng pè kayv́ng v̄le? Rvgaq mvpìm yabànò shánøt zitnøt svng nø Gvrayí àngdál í dvzá:rò we mø̀í ma?
46001021	Kadø íe wani rvgaq tø̀m zitnøt taqkení rvgaqí nø Gvray kaq mvshá lú:ngò we, Gvrayí Ang zitnøt kèní sháò rvt, vsà:ngí angdál dvdu:tnò we mòngkà dvshā:ngò lòng taqkèní lè nø, kv́m vsvng rì kaq Gvrayí chv́nglv́m tvrà wà yà:ngà.
46001022	Pàwálv́m wani Yuda vsvng rì nø shálv́m mvshv́lpvrá røtshìe; Heleni rìí nø shánøt zitnøt láòe.
46001023	Iwe nøngmaqí nø, wurgáng taq vtaq yà:ngà pè Kristu mv̀ng dvshā:ngìe. Ang nø Yuda vsvng rì dvpvt nøt vtøprà íāò nø, wv́ngzà rì dvpvt nø dál we lè íāá:mà.
46001024	Wedø ínìgø vgoshaq rì angmaq dvpvt nø, Yuda vsvng rì ínìgø, wv́ngzà rì ínìgø, Kristu nø Gvray Ang jórnònggùn nvng Gvray Ang shánøt zitnøt ni íāòe.
46001025	Kadø íe wani Gvrayò dál lòng nø vsvng mvdv̀m té zitnøt v̄le; Gvrayò shaqcv̀m lòng gø vsvng mvdv̀m té nònggùn kv́nge.
46001026	Wemvdv̀mø, vnvm vchvng rìé, Gvrayí ègō yv̀ngshà dvgvp namaq tvrà kadø í we svng èdaknø̀ng: shagóng dāng kèní shánøt zitnøt v̄l vsvng kādv́ngte mvluq; vmíng vkv́ng lú:nò rì nvng gōrïng dvgø̀ng kèní gø, goò we kadv́ngtē màvl.
46001027	Wedø ínìgø, zitnøt v̄l ri svng shvraqshì dvzv́rlv́m rvtnø, rvgaq tø̀m angdál rì svng Gvrayí rvcv̀ng daqà. Vrá jórnònggùn v̄l rì svng shvraq chaq dv zv́rlv́m rvt, rvgaq tø̀m shaq cv̀m rì svng lè rvcv̀ng daqà.
46001028	-
46001029	Vrá sv́ngzà wàngcè kagǿ ínìgø Gvray mv́rdv̀ngø shvringshì mvlúnlv́m rvt, Gvrayí rvgaq tø̀mø̄ màpǿ rì nvng vsà:ngí yv́ng mvtv̀má:mò rì lè rvcv̀ng daqà. Jø̀ngjǿngni, vl rì svng shvmv́ng lúnlv́m rvt, màvl rì svng rvcv̀ng daqà.
46001030	Iwe, Gvrayí yadø rvcà:ngò yv́ng kèní, namaq gø akvt Ang vdòng taq èv̀lnønge. Kristu Yesu nø Gvray taqkèní nøngmaq dvpvt shánøt zitnøt, døngman we, shànshér dø shvgaq lúnlv́m nvng chutchv́ng lúnlv́m tvrà ni èíā daqshà.
46001031	Yalòng nø kàrū taq, “Dvshv́ngshi vsvng wegǿ nø, Vkàngpè vdòngø̄ wa laq dvshv́ngshì,” wa nø vrū yà:ngà dø íe.
46002001	Wemvdv̀mø vnvm vchvng rìé, vzv̀ng namaq yv́ng sv̀ng ngà dø̀ng rángà dvgvp gø, Gvray Ang shvksekà namaq svng dvshv̄ngvtnà lòng nø, ngà nø kàshǿn lànglì nvng shánøt zitnøt té dak nø dø̀ng rángà we mø̀í.
46002002	Kadø íe wani ngà nø, wurgáng taq vtaqshaq pè Yesu Kristu Ang dāng wa mø̀í nìnø, namaq dvhø̀ø̄ dvgá kapv̀n gø, mvshø̀nlv́m nøt vrvtshaq ǿngàe.
46002003	Wedvgvp ngà nø shaq cv̀m we nvng svrē wēí nipnip vdv̀n nø namaq yv́ng dø̀ng yv̀nga.
46002004	-
46002005	Wemvdv̀mø, namaq kv́mnøt nø vsvng shánøt zitnøt mvdv̀m màrv̄ng dø̄, Gvray jórnònggùn mvdv̀m taq mv̀ng ngv̀ngdønglv́m rvtnø, ngàí shø̀nò kà nvng dvshv̄ngò wē mvshǿl nø, vsvng zitnøt kà taqkèní li:nò we nø mø̀í dø̄, Shànshér Pvlacè jórnònggùn dvtā:nò sórí lè dvshv̄ngòe.
46002006	Iwe, vlē mv̄nshì we rvgaq mvpìm yabàn gvcvt paqzí nv̀ng rvgaq mvpìm yabànò vgō zǿmshúrì angmaq zitnøt svng cà:nì we nø mø̀í dø, nøttøp nøttǿngá:mì rì dvhø̀ taq nørá nøngmaqí zitnøt mvdø̀ng lòng dvshā: ngì we íe.
46002007	Dvshàshà lè nøngmaqí shø̀:nì lòng nø, rvgaq angbàn rì shini mvpà:ngò dvgvp kèníni, nøngmaq svng ngø̀rdvgùng lún dvzv́rlv́m rvt, Gvrayí gv̄n yà:ngà we vmáshaq gvcvt paqzí, a:lò we Gvray zitnøt vmáshaq kà mv̀ng shø̀:nì we íe.
46002008	Rvgaq yabàn vgō zǿmshúrì kagǿí gø̄ Gvray zitnøt yalòng svng mvràl dá:rà. Pàwá wani angmaqí lā ràl yà:- ngà pà í nìnø, brìmbrìm shór dvgùng v̄l we Vkàngpè svng nø wurgáng taq màtaq yà:ngò ni we íe.
46002009	Yalòng nø shànshér kàrū taq, “Ang svng shóngshì rì dvpvt Gvrayí dvgǿā yà:ngà rì nø, Vnēí gø mvyv́ngshì dv̄r pv̀n, vnàí gø̄ mvtáshì dv̄r pv̀n, vsvng nøt taq gø̄ mvgòng dv̄r pv̀n mv̀ng íe,” wānø vrū yà:ngà dø̄ tiqdvchá íe.
46002010	Iwe nøngmaq svng nø Gvrayí, Ang Shànshér Pvlàcè taqkèní werì dètāna daqshà. Pàwálv́m wani Shànshér Pvlàcèí nø v̄l dv́ngte shvngbe svng vjá:ngòe; jø̀ngjǿngni, Gvray Angò rvnaq vtvng dang gøni vjá:ngòe.
46002011	Vsvng vdòng taq v̄l we ang pvlàcèí wa mø̀í nìnø vsà:ngí dvdā: mò rì svng sháò we nø kagǿ v̄le má? Wedø tiqdvchá, Gvray Ang Pvlàcèí wa mø̀í nìnø, Gvrayí dvda: mò rì svng sháò we nø tiq gǿ gø màvl.
46002012	Akvt nøngmaqí lú:nì we pvlàcè nø, rvgaq yalòng pvlàcè nø mø̀í; Gvrayí dvpǿ màdáshaq èzí daqshà we jejú gønpaqrì svng, nøngmaqí cíngrál lúnlv́m dvpvt, Gvray yv́ng kèní í we Pvlacè lè lún bǿshà we íe.
46002013	Nøngmaqí jejú gønpaq yarì dāng shø̀:nì we gø, vsvng gvcvt paqzíí shvngø:tnò we kà lá:ngì we mø̀í dø̄, Shànshér Pvlàcèí shvngøt we kàrì lá:ngì taqsorí, pvlàcè tvrà nø pvlàcè kàrìí ni pǿ:nìe.
46002014	Pvlacè màdá vsà:- ngí nø, Gvray Pvlacè kèní írì svng màtōò we íe. Pàwálv́m wani Pvlacè tvrà rì nø ang nøt taq, angdál tvrà dø íāòe. Vrá, werì svng nø pvlàcè nø:tní wa mvshv́l lúnshi we í rvtnø, a:ngí shá gø shá mvlú:nò we íe.
46002015	Pvlacè shvlē taq cúnshì vsà:ngí mv̀ng nø, v̄l dv́ngte shvngbe svng vrál sháòe. Inìgø vsvng kagǿí gø ang dvpvt rá battv́ng vrála rà we nø màvl.
46002016	“Kadø íe wa nìnø Vkàngpè Ang shánøt svng sháò yv́ng kèní Ang svng shvngøt dvtú lú:nò we nø kagǿ v̄le má?” wae. Wedø ínìgø nøngmaq mv̀ng nø, Kristu Ang shánøt vdáìe.
46003001	Vrá vnvm vchvng rìé, vzv̀ng dvgvp ngàí namaq svng nø, Pvlacè shvlē taq cúnshì vsvng èínø̀ng dø nø shǿn màshvla. Kristu vdòng taq rvlìcè wa èínøng nø, góngshā shvlē taq wa shïni èv̀lnøng rì svng shø̀:nò pādø̄ shø̀n bǿngà.
46003002	Ngàí namaq svng v́mpà dvká màzíshaq, vnōng wa shvaq bǿsha. Pàwálv́m wani namaqí shïni v́m mèdv́ngnøng. Akvt høq ínìgø wedøni namaqí nø shini v́m mèdv́ngnøng.
46003003	Góngshā shvlē taqwa shini ècúnshìnøng rvtnø íe. Kadø íe wani namaq dvhø̀ taq, ne vzàkē we, vzi vrùng rvzòng we èv̀lnøng rvt, namaq nø góngshā shvlē taq wa shini ècúnshìnøng we mø̀í má? Rvgaq tø̀m laqyà shvlē taq wa tènùngnøng dø vshv́m we mø̀í má?
46003004	Kadø íe wāni tiq gǿgǿ nø, “Ngà nø Poloò ǿngàe;” dvgá tiq gǿ nø, “Ngà nø Yapoloò lè ǿngàe,” èwànø̀ng kvtkèní nø, namaq nø rvgaq tø̀m shvlē taq wa ècún- shìnøng we mø̀í má?
46003005	Ini, Yapolo nø kagǿ íe má? Mø̀íni Polo gø kapà íe má? Dvzømshú wa íe. Vkàngpèí kāpè svng kāpà dvpa:tnò nìnø wedø dvzaqshì nø, angní taqkèní namaq kv́m èlún bǿsha we wa íe.
46003006	Kvt nø ngàí kvt bǿngà; tì nø Yapoloí vdø̄:ròe. Iwe, shvyó dvtéò pè nø Gvray íe.
46003007	Wervtnø kvtshú gǿ nø pà gø mø̀í; tì vdørshú gø̄ pàgø̄ mø̀í. Shvyó dvtéò pè Gvray kaq wa shvrïng vpǿe.
46003008	Kvtshú nvng tì vdørshú nø dvcháchá dvzømshú wa íe. Inìgø vdè bv̀nlì kadø dèzaqshì nìnø wedø tiqdvchá, wegǿ nø wegǿ dvshá zìbè lúnlv́m í lōnge.
46003009	Kadø íe wani nøngmaq nø, Gvray nvng tiqdø muqhǿm bv̀nlì wáshú íshàe. Namaq nø Gvray Ang rvmá, Gvrayí shvzøng we chø̀m èínønge.
46003010	Ngà svng vzíshaq í we Gvray jejú svng cv̀nò nø, nøtzit we chø̀m wa lànglì dø̄, mvpv̀ng angké nø ngàí vrv̄ng bǿngà we, dvgá tiq gǿí nø wemvdv̀mø chø̀m wàòe. Inìgø mvpv̀ng angké welòng mvdv̀mø̄ kagǿí kadø chø̀m wàò nìgø, vdèdè vyáshì taqsórí laq wàò.
46003011	Kadø íe wani Yesu Kristu Ang í we, vrv̄ng vdv́ngshaq mvpv̀ng angké welòng wa mø̀í nìnø, dvgá mvpv̀ng angké nø kagǿí gø vrv̄ng mvlúnshì.
46003012	Vsvng tiq gǿgǿí mvpv̀ng angké yalòng mvdv̀mø̄, shé, mø̀íni gv̀msùng; longshíng, mø̀íni shǿng; vzì, mø̀íni kvláng tiqpv̀npà:ní chø̀m wàò we la vl nìnø,
46003013	Angni weni taq, wegǿ nø wegǿ bv̀nlì kadø í we nø dèdè yv́ngshì longe. Svmií dvtan lú:ngò we í rvtnø, wegǿ nø wegǿ bv̀nlì kadv́ngte vpǿ dø wàò we svng svmi welù:ngí vløt daqòe.
46003014	Mvpv̀ng angké welòng mvdv̀mø̄ ngv̀ngdøng we chø̀m kagǿí wàò nìnø, wegǿí nø zìbè lún lú:ngòe.
46003015	Tiq gǿgǿí wàò bv̀nlì svng vkatnv̄m nìnø, mvpápá sǿmvme. Iwe, we gǿ nø svmi dvhø̀ kèní léshì lú:nò padø, gønshaq wa lutshìvme.
46003016	Namaq góng nø Gvray shànshér tø̀ngnø èínø̀ng nø, Gvray Pvlacè gø namaq vdòng taq v̄l we svng mèshánøng ma?
46003017	Gvray shànshér tø̀ngnø̄ svng tiq gǿgǿí gvyaqò we lā v̄l kvtkèní nø, ang svng Gvrayí gø gvyaqlv́m íe. Pàwálv́m wani Gvray tø̀ngnø̄ nø shànshér we íe; tø̀ngnø̄ yalòng nø namaq ni èínønge.
46003018	Kagǿ gø vdè svng mèyúmshìnøngni. Namaq dvhø̀ø̄, vdè nø rvgaq yabàn zitnøt vdánge, lv́nshì we tiq gǿgǿ vl nìnø, ang nø zitnøt mvdø̀ng lúnlv́m rvt, shini sv̀ngdál laq wáshì.
46003019	Kadø íe wani rvgaq yalòng ang zitnøt nø Gvrayí dál we su:nòe. Pàwálv́m wani kàrū taq, “Zitnøt v̄l rì svng angmaq vdè dvgoq bv̄nyā vjø̄:- nò rì kèní ni angmaq svng shvwáò pè nø Vkàngpè íe,” wa, vrū yà:ngà.
46003020	Vrá, “Zitnøt v̄l rìí da:kngò rì nø vshø̀ng í we svng Kangpè í sháòe,” wae.
46003021	Wervtnø vsvng kagǿ gø mèdèshv́ngshìnøngni. Kadø íe wani vl we í dv́ngte shvngbe nø namaqò èíanø̀nge;
46003022	Polo gø, Yapolo gø, Kefa gø; rvgaq gø, cúnshi lòng gø, shì lòng gø, akvt v̄l rì gø, dvgáni tuq rā rì gø, vl dv́ngte shvngbē nø namaqò èíanø̀nge.
46003023	Namaq nø Kristuò èínøng nø, Kristu nø Gvrayò íe.
46004001	Ngàní lvngà svng nø Gvray chø̀m øpshú wáshì dvzv́rlv́m rvt Ang vmáshaq kà tvleshaq í we Kristu vshuq pèní íe, wa dèdutshà.
46004002	Chø̀m øpshú bv̀nlì vapshaq gǿ nø angkà:ngí kv́mvm vsvng wáshì ràe.
46004003	Wervtnø namaqí ngà svng shèràshà nìgø, vsà:ngí shèràngnøng gø, welòng nø ngà dvpvt nø pàgø mø̀í. Ngà nø ngà dv́ng kà mvrvtshø̀ng.
46004004	Kadø íe wani ngà nø ngà mvrà v́l mvdǿmshø̀ngnø̀ng gø̄, yaciq taqkèní ngà nø døngman we dèdutnāng we mø̀í; ngà svng mvrà kàciq rvtshú nø Vkàngpè lè íe.
46004005	Wervtnø kàrvtlv́m vgv̄nshaq angni shini mvtuq rā dv́ngte nø, kapv̀n svng gø̄ kà mèrvtnøngni; Vkàngpè tuq daq høqshaq mv̀ng ècānøng. Wekvt dø̄ vdòng mvyø̀npv̄ngø máò rì nø A:ngí vjáng lú:ngò nø, nøt vdòng vjø̄:nò rì gø dvtān lú:ngòe. Wekvt mv̀ng wegǿ nø wegǿ svng shvrïng we nø Gvray yv́ng kèní lúnlv́m í longe.
46004006	Akvt vnvm vchvng rìé, “Vrūshaq rì mvdv̀mø̄ jun mvdaq,” wakà lvjøm nø ngàní lvngà dāng kèní namaq cvnshì leq lúnnøng wvng, namaq dvpvt kà yarì nø ngà nvng Yapolo ó nílvngà dang svng shvbóng bǿngà we íe. Yalòng nø svra tiq pè nvng nø vrádv̀ng, dvgá tiq pè svng nø vtù taqsórí, namaq kagǿ gø màdvshv́ngshìlv́m dvpvt shø̀nòe.
46004007	Kadø íe wani namaq svng shv̄lvwv̀l shíng kagǿí dèdutnønge? Namaqí màlúnshaq nàdánø̀ng we nø kapà tiqpv̀n vle ma? Elúnnøng rì nø namaq kaq èzí daqshàrì wa í kvtkèní nø namaq pàwá dèshv́ngshìnø̀nge ma?
46004008	Namaqí nø zǿmdv̀ngri shvngbe èlúnvm bǿshà ó! Akvtni mègàmv́mshà ó! Nøngmaq màbáshaq namaq nø koqkv́m wá èpv́ngshì bǿshà ó! Akvtni namaq nø jø̀ngjǿng koqkv́m leq wáshì dv́rnøngé! Wekvt nøngmaq gø tiqdø̄ni koqkv́m wáshì dvlún lú:ngìni!
46004009	Kadø íe wani shvtlv́m rvt vgv̄nshaq rì pādø̄, Ang dvzv́r íshà rì nøngmaq svng nø Gvrayí shvngbe lv̀ngdø̀mø̄ shèyā:ngìe, wvng nø dvdv̄mòe. Pawá wani nøngmaq svng nø, muqlang dvzv́rrì nvng pv̄ngtø̀m vsvng rì mv́rdv̀ngø̄ gø, dòngpè tø̀mø̄ rvgaq shvngbeí dvjaqlv́m pv̀n dø̄ dètā:nìe.
46004010	Nøngmaq nø Kristu dvpvt rvtnø sv̀ngdál íshàe; namaq mv̀ng nø Kristu vdòng taq zitnøt vl vsvng èínønge. Nøngmaq nø shaq cà:mìe; namaq mv̀ng nø nònggùn èkv́ngnønge. Namaqí nø dvgùng èlúnnønge, nøngmaq svng nø yv́ng mètà:mì.
46004011	Akvt yarvtø̀ høqshaq nøngmaq nø svrí gø bā:ngì nø, bál gø bá:lì nø, góng gwá rì gø bǿnbǿn vlúì nø, nàdi:pmì we tø̄nshàì nø v́lrà gø tø̀ngzø̄ng màdáì.
46004012	Dvzaqshàì nø, wur laqmù wàá:mìe. Dvrøq rā we vhø:mì dvgvp nøngmaqí tvle lè dvgǿ:ngìe. Dvkï nàrèa:tnì dvgvp nø tø̄n dv̀ng wáshàìe.
46004013	Enāá:mì nø mèyvmkéì dvgvp kà shvláí wa vtà:ngìe. Akvt høq nøngmaq nø rvgaq tø̀m vsvng rìò nǿmshìlv́m pv̀n nvng dang vrv̀m taq chø̀mshǿ: mí shǿmlv́m bv̀lcì dø wa íshàe.
46004014	Ngàí yadv́ng pv̀n vrongvtnò we nø, namaq svng shvraq chaqlv́m rvtnø mø̀í, ngà shóngshø̀ng we ngàcè rì svng dø lè dvzi:tnì we íe.
46004015	Kadø íe wani namaq nø Kristu vdòng taq shvngøtshú tiqmùn èv́lānøng pà ínìgø, namaq nvpè nø mvmē gǿ mèv́lānøng. Pawá wani Dvbùshv̀ngkà yalòng taqkèní Yesu Kristu vdòng taq namaq nvpè nø ngà ǿngv́mà.
46004016	Wedø í rvt namaq nø ngà svng shèbóngshì ránøng, wv̄ng nø namaq svng rø̀na:tnìe.
46004017	Yalòng rvtnø ni ngàí namaq yv́ng sv̀ng Timoti dvzv́rvtnòe. Ang nø Vkàngpè vdòng taq ngà shóngshø̀ng we nvng nøttǿng kv́mv́m vrv̄m we ngàcè íe. Kayv́ng màyv́ng shvngø̀mré vrv̀m taq ngàí shvngøtnò dø̄ tiqdvchá, Kristu vdòngø̄ kadø cúnshilv́m tvrà a:ngí namaq svng shvngøt dètúvtnønge.
46004018	Akvt namaq tiqmaq nø, namaq yv́ng sv̀ng ngà mvdi rā, èlv́nshà nø dèshv́ngshìnønge.
46004019	Wedø ínìgø Vkàngpè Ang nøt í nìnø, ngà nø cāncān namaq yv́ng sv̀ng tok rānge. Wekvt mv̀ng nø, dvshv́ngshì rì angmaq kàrì svng wa mvtaq, angmaq jórnònggùn kadv́ngte vl màvl we svng ngàí gùnlv́m íe.
46004020	Kadø íe wani Gvray móngdàn nø, nònggøp kà taqkèní dvta:nò we mø̀í, jórnònggùn taqkèní mv̀ng dvta:nò we íe.
46004021	Namaq kadø èshòngnønge? Namaq yv́ng sv̀ng dv̀rciq lv́ngò nø dø̄ng rāngnøng má? Mø̀íni shóngnøt nvng nøtkøn nø:tní dø̄ng rāngnøng ma?
46005001	Namaq dvhø̀ taq mvmv́ng mvshèr wa vsvng vl we tvrà jø̀ngjǿng táshìe. Wemvdv̀mø̄, wv́ngzà rì dvhø̀ taq dv́ng màvl dv̄r pv̀n í we, angpè svmā gùná:mò we tiq gǿ èv̀lnønge, wae.
46005002	Yadø chā we wàò vsvng kaq nø nøt dvshà sórí namaq dvhø̀ kèní gur rà we mø̀í ma? Wedø nø màwáshaq dvshàshà lè namaq dèshv́ngshìnønge.
46005003	Ngàí nø shagóng vsā:rì we ínìgø, pvlàcè nø weyv́ng vbáng taqsorí, yadø chā we wàò gǿ svng nø, ngà v̄l rā pādø̄, jø̀ngjǿng ni kàrvt dv́ng bǿngà we íe.
46005004	-
46005005	Wervtnø namaq dèkǿmshìnø̀ng dvgvp, ngà pvlàcè gø, nøngmaq Vkàngpè Yesu Ang jórnònggùn gø, namaq yv́ng vbá weí, yadø chā we wàò pè ang pvlàcè nø Vkàngpè Yesu angni taq chv́ng lún lv́m dvpvt, ang shagóng nø gvyaq we vhǿ:mò høq, ang svng nø nøngmaq Vkàngpè Yesu bø̀ng taqkèní Satan wur svng tèlēnøng.
46005006	Namaq dèshv́ngshìnøng lòng nø màshvla. Butdvshi tiqhv̄ncèí zïdòng póngkøp but long we svng namaqí mèshánøng ma?
46005007	Jø̀ngjǿng èshø̀:nò nìnø namaq nø butdvshi màshú pv̀n èínøng dø tiqdvchá, zidòngsér angshv́r ílv́m rvt butdvshi anglí svng chut ègurnø̀ng. Pàwálv́m wani nøngmaq Shvlē Boy núnglv́m vyv̀ngcè í pè Kristu gø̄, nøngmaq dvpvt shvrúnglv́m shvt yà:ngà.
46005008	Wervtnø dvgoqnø:tní màshvla we nvng mvgv̄m we butdvshi anglí lòng màzǿmshaq, dvgoqnøt màshú we dønglòng zidòng í we, zìdòngsér wa lá:ngì nø Shvle Boy wàì.
46005009	Namaq nø mvmv́ng mvshèr wa rì rv̀mnv̄ng mèwáshìnøngni, wv̄ng nø vzv̀ng shvrïkàru taq ngàí vrōng bøngà.
46005010	Iwe, rvgaq yalòngò pv̄ngtø̀m cèrì mvmv́ng mvshèr wa we, mvyvn mvlá nø vmupmv̄mlv́m nøt v̄l we, céshì nøt v̄l we, pvràhang svng noq ngø̀:mò rì nvng màrálv́m wv̄ng we nø mø̀í. Wedø lā í pà í nìnø, namaq nø rvgaq yalòng kèní léshì rà lōng we íe.
46005011	Wedø ínìgø akvt ngàí namaq svng vrongvtnò we nø, vnvm vchvng bø̀ng ríò taqsórí mvmv́ng mvshèr we, mvyv̄n mvlá vmupmv̄m we, pvràhang noqngø̀:mò we, mvtv́n mvdè we, nø̀wú we nvng céshì vsvng lā wáshì nìnø, wegǿ nvng nø rv̀mnv̄ng mèwáshìnøngni, wākà wa mvtaq, yadø í vsvng nvng v́mpà gø tiqdø̄ mèv́mnøngni, wv̄ng nø lè vrongvtnòe.
46005012	Shvngø̀mré vtv́nglap vl rì svng kàrvtlv́m dāng taq, ngà pà vbamshìlv́m vl má? Iwe, vdòngrv́m vl rì svng mv̀ng nø, namaqí kàrvt rà we mø̀í má?
46005013	Vtv́nglap vl rì svng nø Gvrayí lè kàra:tnòe. Wervtnø vsvng mvgv́m gǿ svng nø namaq dvhø̀kèní chut ègurnøng.
46006001	Namaq dvhø̀ taq bvnchvt bung long nìnø, noqshi rì mv́rdv̀ngø̄ mø̀í dø̄, mvnoqshi rì dvrá róng mv́rdv̀ngø̄ vkōké èkv̄mshìnø̀ng ma?
46006002	Dvgáni nø Gvray noqshi rìí lè rvgaq yalòng svng kàrvtlv́m í long we svng mèshánøng ma? Rvgaq svng kàrvtlvm rì nø namaq ni èínøng ke, cv́m vtv̄ng we dvkà yarì svng gø kàrvt mèlúnnøng ma?
46006003	Muqlàng dvzv́rrì svng gø̄ kàrvtlv́m íshà we svng mèshánøng ma? Wedø í nìnø, yadvciq dang sing rì svng téwā kàrvt lúnì we mø̀í má?
46006004	Wedø í nìnø, yadvciq taq vzi vrùng wa we vl long ke, shvngø̀mré taq vbāmshìlv́m vkv́ng mvlú:nò rì svng pàwálv́m kàngéshú wáshì dèzv́rnønge má?
46006005	Ngàí yadø shø̀nò we nø, namaq svng shvraq chaqlv́m rvt íe. Kadø í rvt namaq vnv̄m vchv̄ng rì dvhø̀ø vní laplap svng kàngé sháò we zitnøt vdá vsvng tiq gǿ gø màv̄l ma?
46006006	Vnv̄m angchv̄ng rì namaq nø mvnoqshi rì mv́rdv̀ngø̄ lè nàkōkénønge ma?
46006007	Namaq dvhø̀ø̄ vkōkēlv́m v̄l lòng nø jø̀ngjǿng èsǿmv́mshà we íe. Nàlévtnøng we svng pàwálv́m tønshì mèjòrnøng ma? Yùmvm rā we svng pàwálv́m mètønshìnøng ma?
46006008	Namaq nø namaq nàlékénøng nø, nàyùmkénønge. Nvnvm nvchvngrì svng gø namaqí wedø èwànø̀nge.
46006009	Mvdøng mvmān rì nø Gvray móngdàn vpvt mvlúnshì we mèshánøng má? Vdè svng mèyúmshìnøngni. Mvmv́ng mvshèr wa vsvng gø, pvràhang svng noqngø̀m vsvng gø, dàchapkē vsvng gø, svmaré dø wáshì we lvngàré gø, lvngàré tāsv̀ng tàlē dāchapke we gø,
46006010	vkǿrì gø, mvyv̄n mvlá vsvng gø, nø̀wú vsvng gø, mvtv́n mvdè vsvng gø, céshì nø vmup vsvng gø, yarì tiq gǿí gø̄ Gvray móngdàn vpvt mvlú:nò.
46006011	Vzv̀ng namaq tiqmaq nø yadø èí yv̀ngshà. Akvt namaq nø Vkàngpè Yesu Kristu bø̀ng taqkèní gø, nøngmaq Gvray Ang Pvlacè taqkèní gø zv́lshì èlún bǿshà. Shànshér dø shvgaqshaq èívmshà nø, døngman dø dvdut we èlún bǿsha.
46006012	Kapà gø ngàí wá nø daq nìgø, shvngbēbē vjú vl we nø mø̀í. Kapà gø̄ ngàí wá nø daq nìgø, kāpà:ní gø̄ ngà svng øp màdvzv́rshø̀ng.
46006013	Vmlv́m nø puqwá dvpvt, puqwá gø v́mlv́m dvpvt í we ínìgø, vní pv̀npv̀n svng Gvrayí dvcháchá gur lú:ngò we rvtø̀ v̄le. Wedø ínìgø shagóng nø mvmv́ng mvshèr wàlv́m dvpvt mø̀í. Vkàngpè svng dvzø̄mlv́m dvpvt lè í nø, Vkàngpèí gø shagóng svng dvzø̄: mò we íe.
46006014	Iwe, Gvrayí Vkàngpè svng dvzun yà:ngà dø, Ang jór nònggùn taq kèní nøngmaq svng gø wedøni dèzun daqìe.
46006015	Namaq shagóng nø Kristu Ang dvgv̀ngrì èínøng we svng mèshánøng má? I ni ngàí Kristu Ang dvgv̀ng í rì svng gurò nø, góngnv̄mmè tiq gǿ ang dvgv̀ng lè í dvzv́rlv́m í má? Bvttut mvdaq.
46006016	Góngnv̄m mè nvng vzø̀m gǿ nø, wemè nvng góng tiq lòng ívm we svng mèshánøng má? Pàwálv́m wani Vkàngpèí, “Angní nø, tiqshing tiqgóng wa ív̄me,” wa nø vl yà:ngà.
46006017	Iwe Vkàngpè nvng vzø̀m gǿ mv̀ng nø, Ang nvng Pvlacè tiqgóng wa ívme.
46006018	Dvchapke lòng taqkèní èvtshìnøng. Vsà:ngí wàò we mvrà dvgá kapà:ní gø, vdè shagóng svng vléò we mø̀í; dvchap mvrà wa vsvng mv̀ng nø, vdè góng svng ni vléshì we íe.
46006019	Namaq shagóng nø, Gvray yv́ng kèní èlún bǿshà nø namaq vdòng taq v̀l daqì we Shànshér Pvlacè chø̀m íāò we svng namaqí shá ràe. Namaq góng nø namaq vdèò mø̀í.
46006020	Kadø íe wani namaq svng nø dvpǿí vwv̄nshaq èínønge. Wedø í rvtnø namaq shagóng taq Gvray dvgùng svng shèrïngnøng.
46007001	Akvt namaqí nàrūvtshà dāng nàtá:nò nìnø, lvngàré nø svma màlushishaq v̄l nìnø té shvlāe.
46007002	Wedø ínìgø, dvchapke we màv̀llv́m rvt, lvngàré kapè gø svmā laq vdá; svmaré kamè gø chø̀mpè laq vdá.
46007003	Chø̀mpè nø ang chø̀mmè nvng laq vchøp; ang chø̀mmè gø ang chø̀mpè svng laq vshò.
46007004	Chø̀mmè góng ang vdè mvøpshi. Chø̀mpèí lè ø:pmòe. Wedø tiqdvchá chø̀mpè góng svng gø chø̀mmèí ø:pmòe.
46007005	Namaq nø màngmàng júrøt dvzaqshì lúnlv́m rvt, vní gǿgǿ nøt nàránøng nø tiqrvtø̀cè vnatshì we wa mø̀íni, tāsv̀ng tàlē màv́lshaq mèwànøngni. Vrá, vdè góng svng øp mvdv́ngshì yv́ng kèní Satan dvløt we màhǿmlv́m rvt, vnatshi rvtø̀ vlēv̄m kvt nø, todøni èv̀lnøng.
46007006	Wedø ínìgø ngàí yadø shø̀nò we nø namaq svng gvcvt zíì we wa íe, vmíng zíì we nø mø̀í.
46007007	Vsvng shvngbē nø ngà dø v́l dvzv́r mvyø̀ng we; ínìgø Gvray yv́ng kèní gønpaq nø wegǿ nø wegǿ dvpvt màbóng rvt íe.
46007008	Vrá, shini døngkū màshvzøngshì rì nvng memà rì dang ngàí shø̀nò we nø, ngà vl døni angmaqí v́l lú:nò nìnø angmaq dvpvt shvláāò we íe.
46007009	Inìgø angmaq nø vdè góng svng lā øp mvdv́ngshì nìnø, dø̀ngku laq shvzøngshì. Pàwá wani vkatshì lòng tø̄nshilv́m tvle nø dø̀ngku shvzø̄ngshi lòng nø té shvlāe.
46007010	Iwe, dø̀ngku shvzøngshishaq rì svng nø ngàí yadø dvkv́ma:tnìni; ngàí shø̀nò we mø̀í, Vkàngpèí lè dvkv́m we íe. Chø̀mmè nø chø̀mpè nvng laq màkāng.
46007011	Lā vkang nìnø, dvgá vsvng nvng shvzøngshì mvdaq. Wedø mø̀í nìnø angchø̀mpè nvng vrá laq shvrv́mshì. Welòng dø chø̀mpèí gø vdè chø̀mmè svng laq mvgu:rò.
46007012	Wemvzā rì svng nø, Vkang pèí a:lò we mø̀í dø ngàí mv̀ng vlvtnònøng. Kv́m we vnv̄m vchv̄ng tiq pèpè nø, mvnoqshi we chø̀mmè la vdá nìnø, wemè gø ang svng shóngshì kvtkèní nø, wemè svng a:ngí laq mvgu:rò.
46007013	Vrá, svmaré gø, mvnoqshi we chø̀mpè vdá we angchø̀mpè nø ang svng shóngshì kvtkèní nø, angchø̀mpè nvng laq màkang.
46007014	Kadø íe wani mvnoqshi we chø̀mpè nø, angchø̀mmè dāng kèní shvgaq we lú:nòe. Vrá mvnoqshi we chø̀mmè gø, angchø̀mpè dang kèní shvgaq we lú:nòe. Wedø mø̀í kvtnø, angní angcèrì nø mvmv́ng mvshèr we íe. Iwe akvt angmaqí nø shvgaqshaq í we dvdut lú:nòe.
46007015	Iwe, chø̀mpè chø̀mmè dvhø̀ taq mvnoqshi gǿ lap kèní vkāng lā mvyǿ kvtkèní nø laq vkāng. Yadø í tvrà taq nø, noqshi we vnv̄m vchv̄ng lvngàré gø, svmaré gø, vdóngshaq nø mø̀í. Wedø ínìgø Gvrayí ègoì we nø, vrv́m vrá sórí cúnshilv́m dvpvt le ègo bǿshà we íe.
46007016	Dø̀ngku mèé, nvchø̀mpè svng gønshaq shvlut èlún bǿò má màshá! Vrá, dø̀ngku pèé, nvchø̀mmè svng gønshaq shvlut èlún bǿò má màsha!
46007017	Wedø ínìgø Vkàng pèí wegǿ nø wegǿ svng kadø dvpa:tnò nìnø wedø; vrá Gvrayí tiq gǿ nø tiq gǿ svng kadø gōò nìnø wedø̄, vdèdèí kadø lú:nò nìnø wedø mv̀ng laq tvnù:- ngò. Yalòng nø shvngø̀mré shvngbe dvpvt ngà dvkv́mkà íe.
46007018	Rvmø̄l vtóng vcv́nshaq vsvng tiq gǿgǿ vgoshaq vlē ma? Wegǿí nø rvmøl vtóng laq mvgu:rò. Rvmø̄l vtóng màcv́nshaq vsvng tiq gǿgǿ vgoshaq vle ma? Wegǿí nø rvmøl vtóng laq mvcà:nò.
46007019	Rvmø̄l vtóng cà:nò lòng gø̄, mvcà: nò lòng gø̄, pà vpǿ we mø̀í. Gvray dvrárì svng cà:nò lòng wa vpǿ we íe.
46007020	Vsvng kagǿ ínìgø ang svng gōò dvgvp ang kā tvrà tvnùng yà:ngì nìnø, we tvrà ni tvnúngdv̀ng laq wàò.
46007021	Nà nø vshuq èí dvgvp ègō bǿì ma? Wedang kèní nà nøt mèdèshàni. Inìgø shvlàng we lún lā daq nìnø, lún dø èwáshì.
46007022	Kadø íe wani vshuq í dvgvp Vkàngpèí go bǿà gǿ nø, Vkàngpè vdòng taq pèjø̄ngcè lè íá:- mì. Wedø tiqdvchá, pèjø̄ngcè í dvgvp gō bǿà gǿ gø, Kristu Ang vshuq lè íá:mì we íe.
46007023	Namaq svng nø dvpǿí vwv̄nshaq èínønge. Vsvng vshuq nø mèwáshìnøngni.
46007024	Vnv̄m vchv̄ngrìé, namaq wegǿ nø wegǿ ègōnøng dvgvp tènùng yv̀ngshà tvrà taq nøt èshø̀mnø̀ng nø, Gvray nv̀ng tiqdø vcv́n dv̀ng èwànø̀ng.
46007025	Akvt vlàngré rì dang taq Vkàngpè Ang dvkv́mkà nø ngàí mvlúnò. Inìgø Vkàngpè dvsházā we jejú kèní nøttǿng kv́mv́m vrv̄m vsvng ǿngà dø tiqdvchá, ngàí dakngò tvrà dvtáa:tnìni.
46007026	Nøngmaqí vhǿ:mì we dvshà mvhøtrì rvtnø, vsvng kagǿ gø akvt kadø íni wedø v́ldv̀ng wa nø shvlāe, wv̄ng dvdvmòe.
46007027	Nà nø nvchø̀mmè nvng vzǿmshaq èíe ma? Wedø íni shvláng lúnlv́m mvtú mèláni. Nà nø svma shini mènàdá má? Svmā mèlushìni.
46007028	Iwe svmā la èlushì nìgø, nàléò we nø mø̀í. Welòng dø chø̀myōré gø, shvzøngshì lòng nø vléò we nø mø̀í. Inìgø wedø shvzøngshì rì nø yamvril dvshàlv́m rì vhǿm vdu lòng rvt namaq svng shvlut mvyǿng nø shø̀nò we íe.
46007029	Wedø í rvtnø vnv̄m vchv̄ngrìé, ngàí yadø̄ v̄la:tnìni, angrvtø̀ vhø̄mlv́m nø gvzà màvlá:mì. Wervtnø dø̀ngkū vdárì gø, akvt kèní kukaq nø màdá dø̄ laq v̄l.
46007030	Ngø̄ vsvng gø mvngø̄ vsvng dø, dvbù vsvng gø màdvbù vsvng dø, wv̄nv́m lú:nò vsvng gø pàmàdá ra dø̄,
46007031	rvgaq pø̀ gvzà vdá rì gø màdá vsvng dø laq v̄l. Kadø íe wani rvgaq yalòng nø vle mvnshìe.
46007032	Inìgø ngàí namaq svng nøt dvshá dvzv́r màmvyǿng. Døngku màdá gǿí nø, Vkàngpè svng wv́mshì dvzá:rò nø Vkàngpè tvrà wa nø:tnòe.
46007033	Døngku vdá pèí nø, ang svmā svng kadø nøtshǿm dvzv́rlv́m dang wa dvda:mò rvtnø;
46007034	ang nøt vgwáshìe. Wedø tiqdvchá màshvzøngshì we svmaré mø̀íni chø̀myōré rìí nø, shagóng taq ínìgø, pvlàcè taq ínìgø, shànshér lúnlv́m rvtnø, Vkàngpè tvrà rì dāng wa nø:tnòe. Shvzø̄ngshìshaq mèí mv̀ng nø, angchø̀mpè svng kadø wv́mshì dvzv́rlv́m dāng wa nø:tnòe.
46007035	Ngàí yadø shø̀nò we nø namaq dvpvt vjú v̀llv́m rvtnø íe. Namaq svng vkv́ngke dvzv́rlv́m rvt mø̀í. Namaq nø yv́ng vnvp dø èwáshìnøng. Nøt vgwáshìlv́m pà gø̄ màvl dø̄, Vkàngpè svng dvzø̄m lúnlv́m rvtnø lè íe.
46007036	Lvngàré tiq pè nø ang svng vdv́nshìshaq chø̀myoré mè nvng màshvzøngshìlv́m kàrvtshi bø mèpvng, svmaré mè gø vbat vle mvnshìlv́m í nø lvngàrépè ang vdè gø vkatshi lòng tønshi mvjòr long nø, nøt vlíng weí shvzøngshì la mvyǿ nìnø, ang wá mvyǿ dø angní laq shvzøngshì. Yalòng nø a:ngí vléò we mø̀í.
46007037	Iwe, lvngàré tiq pè nø kagǿí gø shvnv́ng we màvl, ang vdè ni døngdøng wa nøt rvtshi nø wemè nvng màshvzøngshø̀ng wa nø, ang vdè góng svng gø øp dv́ngshi kvt kèní nø ang wemè nvng màshvzøngshì shaq vl lòng nø vdue.
46007038	Wervtnø chø̀myōré vjø̀ngmè nvng dø̀ngku shvzøngshì pèí nø shvlā we wàòe. Iwe dø̀ngku màshvzøngshì pèí nø té shvlā we wàòe.
46007039	Ang chø̀mpè cúnshì dv́ngte taq, chø̀mmè nø vdǿnshaq íe. Ang chø̀mpè shìv̄m mèpvng nø, ang nø shvlángshaq í rvt, ang mvyǿ we kagǿ nvng gø shvzøngshì daqe. Inìgø Vkàngpè kaq kv́m vsvng nvng wa shvzøngshi ràe.
46007040	Wedø ínìgø ngàí dakngò dø̄ í nìnø, mēmà rì nø wedø̄ v́ldv̀ng wa nìnø téwā v́l shvlā ni we íe. Vrá yadang ngàí dvdvmò we taq Gvray Ang Pvlacè gø vbáe, wv̄ng dvdv̄mòe.
46008001	Akvt pvràhang svng shvrú:ngò rì dāng nø, namaqí èshø̀nvtshà dø, "nøngmaq shvngbe nø rvwv̄n shánøt à:lìe". Iwe, shánø:tní nø dvshv́ngshì dvzv́re; shóngnø:tní mv̀ng nø vháng vlún dvzv́re.
46008002	Kagǿ ínìgø ang vdèí nø shángòe, wa dvdvmshì gǿ nø a:ngí shá vdu dv́ngte shini mvsháò gǿ íe.
46008003	Iwe Gvray kaq shóngshì vsvng kagǿ svng gø Gvrayí sháòe.
46008004	Pvràhang svng shvrúngshaq rì v̄m we dang nø, pvràhang nø rvgaq yalòng taqø̄ pàgø mø̀í we svng gø, Gvray Ang tiq gǿ wa mø̀í nìnø dvgá dvmø̀ màvl we svng gø sháìe.
46008005	Muqlàng mvdv̀mø̄ gø, rvgaq mvdv̀m taq gø ‘dvmø̀’ nvng ‘angkàng’ wa we mvmē vle, wa shø̀n vsvng v̄le.
46008006	Inìgø nøngmaq dvpvt nø Gvray tiq pè wa èv́lāìe. Ang nø Vpè gø̄ í nø, v̄l dv́ngte shvngbe dvbóng gø Ang wa í nø, nøngmaq gø Ang vdòng taq cunshaì we íe. Vrá, Vkàngpè gø Yesu Kristu gø tiq pè wa èv́lāì nø, vl dv́ngte shvngbe nø Ang taqkèní vmv́nshaq í nø, nøngmaq gø Ang taqkèní wa cúnshàìe.
46008007	Iwe, yalòng svng vsvng shvngbeí shá vrá we mø̀í. Tiqmaq nø vzv̀ng kèní pvràhang svng noqngø̀m mūn yà:ngà weí, akvt gø wedøni angmaq v̄m kē, kø̀ò we v́mlv́m v̄m dø̄ dvdu:tnò sórí v̄me. Weyv́ng kèní angmaq v́m aqlv́m dang kèní rvwv̄n nøt shaqcv̀m nø werìí vøqshi vsvng íá:mì.
46008008	Inìgø v́mlv́m taqkèní Gvrayí nøngmaq svng èzø̄aì we nø mø̀í. Mvá:mì nìgø sǿmlv́m màvl; vrá á:mì nìgø té mvzv́nlv́m gø màvl.
46008009	Wedø ínìgø, namaqò shvlángshaq vkv́ng yalòng rvtnø, kv́mnøt shaq cv̀mrì nøt vtøprà mø̀ílv́m rvt mv̀ng nàyáshìnøng.
46008010	Kadø íe wani nà rvwv̄nnøt èv̄l pè pvrà chø̀m taq èv̄m we svng rvwv̄nnøt shaqcv̀m we tiq gǿgǿí lā èyv̀ng bø nìnø, pvràhang svng shvrú:ngò rì svng wegǿ téwa v́m mvkv̄mshì long ni ma?
46008011	Weyv́ng kèní, Kristu angmaq dvpvt shì yà:ngì we, shaq cv̀m we nvnv̄m nvchv̄ng rì nø, nà rvwv̄n nøt welòng rvtnø gvyaqshìvme.
46008012	Yadø èwáshìnøng yv́ng kèní nvnv̄m nvchv̄ng shaqcv̀m gǿ svng vtøp dèzv́rnøng lòng nø, namaqí Kristu svng ni nàlénøng we íe.
46008013	Wervtnø, ngà v̄m lù:ngí ngà vnvm vchvngrì svng vtøp dvzá:rò we í kvtkèní nø, angmaq nøt màtøplv́m rvt, akvt kèní kukaq kadvgvp gø v́mlv́m wepv̀n ngà màvm.
46009001	Ngà nø shvlángshaq mvǿngà má? Ngà nø dvzv́r mvǿngà ma? Ngàí gø Vkàngpè Yesu svng mvyv̀ng yv̀ngò ma? Vkàngpè vdòng taq ngà dvzakshø̀ng bǿngà bv̀nlì nø namaq mèínøng ma?
46009002	Dvgá vsvng dvpvt dvzv́r lādv́ng mvǿngà nø̀nggø, namaq dvpvt nø jø̀ngjǿng dvzv́r ǿngàe. Vkàngpè vdòng taq ngà nø dvzv́r ǿngà we zangkwè nø namaq èínønge.
46009003	Ngà svng èrøt ègùn rì svng ngàí vtv́nò we kà nø yadø̄ íe.
46009004	Vm aqlv́m lúnkv́ng nø nøngmaq gø̄ mvà:lì ma?
46009005	Dvgá dvzv́rrì nvng Vkàngpè angnv̄mrì nvng Kefa maq shø̄lshi pādø̄, chø̀mmè shølshìlv́m lúnkv́ng nø nøngmaq gø̄ mvà:lì ma?
46009006	Mø̀íni ngà nvng Barnaba nø góng dvkúm shìlv́m bv̀nlì màwáshaq v́l mvdaq ma?
46009007	Vdè zìrø:kngí cìlcè wáshì we kagǿ v̄le? Bìm tiqwáng ka:tnò dá:ngí angshí màcøqshaq kagǿ v̄le? Mø̀íni nungwà tiqré rï:mò dá:ngí nōng màcutnv́mshaq kagǿ vle?
46009008	Ngàí yadv́ng pv̀n shø̀nò we nø, vsà:ngí dakngò dø̄ wa shø̀nòe ma? Dvrá lòng taq gø wedøni mvshø̀:nò ma?
46009009	Kadø íe wāni Moshi Dvrá taq, “Vm vzøpmā dvgvp nungwà nònggøp dvchøp mvdaq,” wa nø vrū yà:ngà. Gvrayí nø nungwà rì svng wa nøtnāò we í ma?
46009010	Mvdø̀ng nø A:ngí nøngmaq svng èa:lì we mø̀í mà? Jø̀ngjǿngni yarì kà nø nøngmaq dvpvt lè vrū yà:ngà we íe. Kadø íe wani rvmá dùò gǿ nvng v̄m vzøp gǿ nø, vm lúnlv́m lòng svng vlǿmshì rvt bv̀nlì wa we íe.
46009011	Namaq dvhø̀ taq nøngmaqí pvlàcè dvyø̀ wø̄n bǿshà dá:ngí rá, shagóng v́mlv́m tiqpv̀npv̀n dvkømá:mì lòng nø, mvnøklá íe má?
46009012	Namaq yv́ng kèní dvkúmshìlv́m lúnkv́ng yalòng nø dvgá rìí dv́ng lú:nò nìnø, nøngmaqí té lún màdu má? Iwe, lúnkv́ng yalòng nø, nøngmaqí mvzø̀:mì. Kristu Ang Dvbùshv̀ngkà svng vgám we pàgø màv̀llv́m rvt, nøngmaq mv̀ng nø pv̀n vrv̀m taq tø̄nshàì we íe.
46009013	Noqngø̀m tø̀ngnø̄ taq dvzø̄mshì rì nø noqngø̀m tø̀ngnø v́mlv́m v́m lú:nò nø, shvrúngrà taq dvzø̄mshì rì gø̄, shvrúngrà kèní vpvt lú:nò we svng mèshánøng má?
46009014	Wedø tiqdvchá, Dvbùshv̀ngkà dvsha:ngòrì gø, Dvbùshv̀ngkà dāng kèní dvkúmshilv́m rvt Vkàngpèí gv̄nā yà:ngà we íe.
46009015	Wedø ínìgø lúnkv́ng yarì nø, tiqpv̀n gø ngàí mvzø̀mò. Vrá, ngàí yadv́ng pv̀n vrōngo lòng gø, ngà dvpvt wedø leq zø̄ng, wv̄ng we gø̄ mø̀í. Ngà dvshv́ngshø̀ng bǿngà kà yalòng svng tiq gǿgǿí vshø̀ng í dvzv́rlv́m chíng nø ngà shø̀nglòng té shvlā ni we íe.
46009016	Dvbùshv̀ngkà dvshv̄ngò rvtnø, ngà shvringshìlv́m pàgø màvl. Pawá wani Dvbùshv̀ngkà dvshv̄nglv́m bv̀nlì nø ngà taq mvdøng mvdaq vhapme. Dvbùshv̀ngkà màdvshv̄ngshaq la v̄l nøngnø, ngàí dvshà mvhøtlv́m laq vhǿmò.
46009017	Kadø íe wani wá mvyǿ nø:tní yalòng bv̀nlì wv̀ngò nø̀ng nø, ngàí zìbè lú:nòe. Iwe ngà wá mvyǿ nø:tní wv̀ngò we lā mø̀ív̄m nìnø, ngà svng vapshaq bv̀nlì wá dvgø̄mò we wa ív̄me.
46009018	Ini, ngàí lún rà we zìbè nø kāpà íe? Dvbùshv̀ngkà dvshv̄ng we bv̀nlì taq dvpǿ màrøtshaq vsvng kaq shvngøtnò lòng nvng Dvbushvngkà bv̀nlì taq ngà vdáng we lúnkv́ng mvzø̀mò lòng nø ngà nøt shø̀mlv́m lòng èǿngange.
46009019	Ngà nø shvlángshaq ǿngà nø kāgǿ vmíng lv̀ngpv̄ngø vl we mvǿngànø̀ng gø̄, vsvng tété lá lúnlv́m rvt ngà nø màngmàng shvngbe vshuq lè wv́ngshø̀ng we íe.
46009020	Yuda vsvng rì lvnoqshì rā dø̄ nø, angmaq dvhø̀ taq nø Yuda vsvng døni wv́ngshø̀nge. Ngà nø Dvrálòng lv̀ngpv̄ng màvlnø̀ng gø, Dvrálòng lv̀ngpv̄ng v̄l rì lvnoqshì rā dø̄, ngà gø Dvrálòng lv̀ngpv̄ngø̄ ni v̄l padø wv́ngshø̀nge.
46009021	Ngà nø Gvray dvrá mèv́lāng we gø mø̀í. Kristu dvrá lv̀ngpv̄ngø̄ ni v̄l pè ǿngà we, dvrá màv́laò rì lvnoqshì ra dø, ngà gø angmaq dvhø̀ taq dvrá màv́lāò padø wv́ngshø̀nge.
46009022	Shaq cv̀m vsvng kaq lin lvlú:nò dø̄, angmaq dvhø̀ taq ngà nø shaq cv̀m pādø̄ wv́ngshø̀ng we íe. Kādāng kèní ínìgø tiq gǿgǿ svng ngàí gø̀nshaq shvlut lúnlv́m dvpvt, kadø í vsvng dvhø̀ taq gø ngà nø wedø í vsvng ni wv́ngshø̀ng we íe.
46009023	Dvbùshv̀ngkà ang vjú namaq nvng ngàí mvngú lúnlv́m rvt, Dvbùshv̀ngkà dvpvt rvtnø̀ ni ngàí dang vrv̀m cv́n dvgø̄mò we íe.
46009024	Vjérrà yv́ng shvngbēbē vjér dàløt we ínìgø, gønpaq nø tiq gǿí wa lú:nò we svng namaqí mèshánøng má? Wedø tiqdvchá namaq gø jòrv̄m nø gønpaq lún høq nàjèrnøng.
46009025	Vrá, vjér dvløtke we gǿ vrv̀m nø, dāng vrv̀m taq vdè góng svng øpshìe. Iwe, angmaq nø vrø̀l vcat sháò we dvgùng vmō lúnlv́m rvt dvzaqshìe. Nøngmaq mv̀ng nø vrø̀l vcat mvsháò we dvgùng vmō lúnlv́m rvt dvzaqshàìe.
46009026	Wervtnø ngà vjér dvløtshø̀ng lòng nø, angmvtú màvl we taq mø̀í dø̄, mvtú vl dø̄ni vjère. Ngàí twíò we gø̄, nv̀mbø̀ng svng wa twíò we mø̀í.
46009027	Dvgá vsvng kaq ngàí dvshv̄ngò dá:ngí, kadø ínìgø ngà vdè rá vzúl nø sǿm we lā màhǿmò dø̄, ngà góng sv̀ng ngà gø øpshø̀nge.
46010001	Vnvm vchvng rìé, darì nøngmaq vkop vkàngmaq shvngbe nø rvmøt tùng lv̀ngpv̄ng cà:nò nø, Tinúng Mvshé vdòngdòng pat léshì yà:ngì dang namaqí shá dvzv́r mvyǿnge.
46010002	Angmaq shvngbē nø rvmøt wetùng vdòng nvng tìnúng vdòng taq, Moshi ang rvcv́ngcè ílv́m tìløp løp yà:ngà we íe.
46010003	Vrá, angmaq shvngbe nø pvlàcè v́mpà tiqpv̀n wa v́m yà:- ngì.
46010004	Kadø íe wani, angmaq mèpvngpvng cà:nò we Lóngdø̀ng wechv̀ng kèní pvlàcè aqlv́m gø tiqpv̀n wa aq yà:ngì. Lóngdø̀ng wechv̀ng nø Kristu í yà:ngì.
46010005	Wedø ínìgø angmaq tiqmaq svng nø Gvray mvwv́mshì rvtnø rvgaq mvgūngø̄ shí dvzv́r yà:ngà.
46010006	Iwe, mvgvm we yadv́ng pv̀n nø, angmaqí wà yà:ngà dø̄, nøngmaqí gø mvwàlv́m rvt, nøngmaq cvnshìlv́m shvbóng hāng èíaìe.
46010007	Vrá, Shànshér Kàrū taq, “Bashà rì nø rūng sórí vm aq dá:ngí, tv̀m búng nø gvláshìe,” wa nø vrū yà:ngà dø, angmaq tiqmaqí pvràhangrì svng noqngø̀m yà:ngà dø̄ tiqdvchá, namaq nø mènoqnøngni.
46010008	Vrá angmaq tiqmaqí dvchapke we wàò yv́ng kení, tiq ni taq wa vnímun vshø̀mkíng shì yà:ngì padø̄, nøngmaq gø mvshìlv́m dvpvt dvchapke we laq mvwàì.
46010009	Vrá angmaq tiqmaqí Vkàngpè svng vlø:tnò yv́ng kèní, vbø̀í dvshí yà:ngà padø, nøngmaq mvshilv́m rvt nøngmaqí gø Vkàngpè svng laq màlø: tni.
46010010	Vrá angmaq tiqmaq vbø̄nshì yv́ng kèní dvkoq rvtshú pè muqlang dvzv́r wūr taq shvmv́ng yà:ngà padø, namaq gø màmv́nglv́m rvt vbø̄nshì kà mèshø̀nnøngni.
46010011	Iwe, yadv́ng pv̀n angmaqí vhǿm yà:ngà we nø, nøngmaq vshatlv́m dvpvt í yà:ngì nø, rvgaq yabàn lv̀ngdø̀m rvtø̀ taq à:lì rì dvpvt dvshat dvzitlv́m vrū yà:ngà we íe.
46010012	Wedø í rvtnø vdè nø rip dønge lv́nshì gǿ nø, màtv́llv́m rvt laq vyáshì.
46010013	Vsà:ngí tø̄n dv́ngshì dv́ngte wa mø̀í nìnø, dvløtlv́m dvgá tiqpv̀n gø̄ namaqí mènàhǿm dv́rnøng. Gvray nø kv́mv́m daq pè í nø, namaqí mèzánnøng dv́ngte nø dvløtlv́m vhǿm mèdèzv́rnøng. Namaq svng dèløtnøng dvgvp tønzán jòrlv́m dvpvt shvlutlv́m tvrà mv̀ng èwáā daqnø̀nge.
46010014	Wedø í rvtnø ngà shóngshø̀ng rìé, pvràhang noqngø̀m tvrà taqkèní èvtshìnøng.
46010015	Zitnøt v̄l vsvng kaq dø shø̀nòe. Ngàí shø̀nò kàrì svng èdak dánøng.
46010016	Nøngmaqí vjúrøt shvmá: nì we gwìn chv̀ng nø, Kristu Ang shvwï mvngú lú:nì we gwìn chv̀ng mø̀í má? Nøngmaqí vmø:tnì we zidòng gø, Kristu Ang góng mvngú lú:nì lòng mø̀í má?
46010017	Kadø íe wani nøngmaq mvmē luqì nìgø zidòng tiqgø̀m taq wa mvngúì rvtnø, nøngmaq gø góng tiq lòng wa íshàe.
46010018	Shagóng lap taq Israel cèrì svng èyv̀ngnøng nà! Shvrú:ngò we núngpàrì v̄m vsvng nø, núngpà shvrúngrà taq muqhǿm lú:nò rì wa mø̀í ma?
46010019	Ini, ngàí pà dang shø̀nòe? Pvràhang svng shvrú:ngò lòng nø tiqshíng íma? Mø̀íni, pvràhang lòng nø tiqshíng íe wvng ma?
46010020	Mø̀í; ngàí yadø shø̀nò lòng nø, wv́ngzà rìí shvrú:ngò rì nø, Gvray kaq mø̀í dø̄, cáng kaq shvrú:ngò we wa íe, wv̄ng we íe. Vrá ngàí namaq svng nø cángrì nvng mvngú dvzv́r màmvyǿng.
46010021	Namaq nø cáng gwin gø èaqnøng nø Kangpè gwin gø èaqnøng, yadø wá mvdaq. Cáng shvbóy taq gø èv́m nøng nø, Kangpè shvbóy taq gø èv́mnøng, yadø wá mvdaq.
46010022	Nøngmaqí Vkàngpè svng shǿm dvzv́rlv́m í má? Nøngmaq nø Gvray mvdv̀m té jórnònggùn à:lì ma?
46010023	Kapà gø wá daqe, ínìgø pv̀n vrv̀m vjú vl we mø̀í. Kapà gø wá daqe, ínìgø pv̀n vrà:mí vháng vlún dvzv́r we mø̀í.
46010024	Kagǿ gø vdè dvpvt vjú màláshaq vsvng dvpvt vjú wa láā ràe.
46010025	Rvwv̄nnøt màtøplv́m rvt, gvt rvgaqø̄ nā:mò rì kāpv̀n ínìgø, pàkà gø̄ màrøtshaq v́m dv̀ng íe.
46010026	Kadø íe wani rvgaq nvng we vdòng taq v̄l dv́ngte shvngbē nø Vkàngpèò íāòe.
46010027	Mvkv́m vsvng tiq gǿgǿí v́m nvng svng la ègōvtnøng nø, namaq gø̄ dìlv́m nøt èv̀lnøng kvtkèní nø, rvwv̄nnøt màtøplv́m rvt, tiqkà gø màrøtshaq, namaq mv́rdv̀ngø̄ shvrúnga:tnò we pà tiqpv̀n ínìgø v́m dv̀ng íe.
46010028	Wedø ínìgø vsvng tiq gǿgǿí namaq svng, “Yalòng nø pvrà rì svng shvrúngshaq pv̀n íe,” wa lā dètávtnøng nìnø, dètávtshà gǿ dvpvt gø, ang rvwv̄nnøt rvtnø gø, mèv́mnø̀ngni.
46010029	Ngàí shø̀nò we rvwv̄nnøt nø, vdè rvwv̄nnøt svng mvwv̄ng, dvgá vsvng rvwv̄nnøt svng tvnōngò we lè íe. Ngàí wá daq lòng svng dvgá vsvng rvwv̄nnø:tní vgám dvzv́rlv́m í ma?
46010030	Oqà wvng taqsórí ngà v̄m kvtkèní nø, ngàí Gvray kaq oqà wv̀ng bǿngà we v́mlv́m rvtnø pàwá ngà svng zērshì rà má?
46010031	Wervtnø namaq èv́m èaqnøng nìgø, kapv̀n èwànø̀ng nìgø, pv̀n vrv̀m nø Gvray ngø̀rdvgùng shvring lúnlv́m rvt wa èwànø̀ng.
46010032	Kapà taq ínìgø vsvng shvngbe svng ngàí dvbú dvzv́rò dø tiqdvchá, namaq gø welòng dø̄ni Yudarì, wv́ngzàrì nvng Gvray shvngø̀mré svng ínìgø, nøt vtøp dvzv́rlv́m tiqpv̀n gø mèwánøng- ni.
46010033	Kadø íe wani vsvng shvngbe chutchv́ng lúnlv́m rvt, ngà gø̄ vdè vjú lúnlv́m dvpvt mø̀í dø, vsvng shvngbeí vjú lúnlv́m dvpvt lè dvzakshø̀nge.
46011001	Ngà nø Kristu kaq shvbóngshø̀ng dø, namaq gø ngà taq shèbóngshì ránø̀ng.
46011002	Akvt namaqí nø, dāng vrv̀m taq ngà svng dvdvm èrǿnshà nø, ngàí dvkv́m yv̀ngshà we vtóngrì dø tiqdvchá kǿng vtøp ècv̀nnøng rvtnø, namaq svng ngàí dvshā:ngìe.
46011003	Lvngàré vgō nø Kristu í nø, svmāré vgō gø lvngàré í we nvng; Kristu vgō nø Gvray í we svng, ngàí namaq kaq shá dvzv́r mvyǿnge.
46011004	Júrøt dvgvp, mø̀íni kàdvtutkà shø̀n dvgvp, ang vgō wv̄mshì we lvngàré kagǿ ínìgø, ang vgō svng màpǿshì we íe.
46011005	Vrá svmaré kagǿ ínìgø vjúrøt dvgvp, mø̀íni kàdvtutkà shø̀n dvgvp ang vgō mvwv̄mshì nìnø, ang vgō svng màpǿshì we íe. Kadø íe wani wegǿ nø gōsuq dvchipshì wēó vbónge.
46011006	Pàwálv́m wāni svmaré vgō mvwvmshì kvtkèní nø ang vni gø laq tutshì. Iwe vni tutshì we, mø̀íni gōsuq dvchipshì we nø svmaré dvpvt shvraq màchaq í kvtkèní nø, ang vgō laq wv̄mshì.
46011007	Lvngàré nø Gvray mv̀rshv̀m mvdø̀ng nvng ngø̀rdvgùng í rvtnø, jø̀ngjǿng vgō wvmshì màdū. Inìgø svmaré nø lvngàré dvgùng íe.
46011008	Kadø íe wani lvngàré nø svmaré yv́ng kèní būng we mø̀í, svmaré lè nø lvngàré yv́ng kèní būng we íe.
46011009	Vrá lvngàré nø svmaré dvpvt mv́n yà:ngà we nø mø̀í; svmaré mv̀ng lvngàré dvpvt mv́n yà:ngà.
46011010	Yadø í rvt, muqlang dvzv́rrì svng gø̄ vpǿò taqsórí svmaré nø, vgo wv̄mshì ràe.
46011011	Inìgø Vkàngpè vdòng taq nø, svmaré nø lvngàré màbáshaq v́l mvlúnshi; vrá lvngàré gø svmaré màbáshaq v́l mvlúnshì.
46011012	Kadø íe wani mvpv̀ng angké taq svmaré nø lvngàré taqkèní mv́n yángà dø tiqdvchá, lvngàré gø welòng dø̄ni svmaré yv́ng kèní v̀l daqì we íe. Inìgø v̄l dv́ngte shvngbe nø Gvrayí mv́n yà:ngà we íe.
46011013	Namaq vdèdèí èdaknø̀ng nà! Svmāré nø vgō màwv́mshìshaq Gvray kaq júrøt nìnø yv́ng vnvpme má?
46011014	Lvngàré vgō vni yvng nìnø ang dvpvt shvraqshìlv́m tiqpv̀n í we mèshánø̀ng ma?
46011015	Inìgø svmaré vni yv̄ng kèní mv̀ng nø, ang dvpvt dvgùng tiqpv̀n íāòe. Pàwálv́m wani ang vni nø vgō wv̄mshìlv́m zí yà:ngà we íe.
46011016	Wedø ínìgø vsvng tiq gǿgǿ yadang rvt vzǿng lā mvyǿ nìnø, nøngmaq íshà nìgø, Gvray shvngø̀mré rì ínìgø, yādāng dvpvt cv̀nlv́m vtóng shø̀ngshāng nø màvl.
46011017	Akvt ngàí namaq svng dvká:- mì dāng nø namaq svng shvringlv́m màvl. Pàwálv́m wani namaq dèkǿmshìnø̀ng lòng nø vjú té rv̄mshì lúnlv́m dvpvt nø mø̀í dø̄, gvyaqshìlv́m rvt lè í dá:rì.
46011018	Kadø íe wani nv̀mlat tiqpv̀n nø, shvngø̀mré vdòng taq namaq dèkǿmshìnø̀ng dvgvp, namaq dvhø̀ø vgv̀ng vkāng we èv̀lnøng we ngàí táng bǿngà. Welòng nø dìng na íe, wv̄ng ngà kv́me.
46011019	Pàwálv́m wani namaq dvhø̀ø̄ vdū vbóng dø dvjǿngshaq mvdò rvwíngshàìe, èlv́nshìnø̀ng yv́ng kèní, namaq dvhø̀ taq vgv̀ng vkāng we ni v́l vdūá:mì we íe.
46011020	Wervtnø namaq tiqdø dèkǿmshìnø̀ng nø èv́mnø̀ng lòng nø, Vkàngpè Dørø̀m Vmpà èv́mnøng we nø mø̀í dá:rì.
46011021	Kadø íe wani namaq èv́mnøng dvgvp, tiq gǿ nø tiq gǿ màcākéshaq vdèdè v́mpà nàjòr ngàjòr èv́mnø̀nge; wekvt tiq gǿgǿ nø svríshìe; tiq gǿgǿ nø nø̀ wúe.
46011022	Kadø íe? Namaq v́m aqlv́m dvpvt nø chø̀m mèv́lānøng má? Mø̀íni Gvray shvngø̀mré svng yv́ng mètv̀mv́mnøng nø, màdá rì svng shvraq èchaqnønge má? Ngàí namaq svng kadø̄ v̄llv́m íe má? Namaq svng dvshv̄nglv́m íe má? Yadang taq namaq svng ngàí dvshv̄nglv́m màvl.
46011023	Kadø íe wāni ngàí namaq svng tvlēng bǿngà we dvkv́mkà nø, Vkàngpè yv́ng kèní ngàí lún yv̀nga we ni íe. Yadø íe. Vkàngpè Yesu svng nv̄má:mò yaq taq, A:ngí zidòng lùò nø,
46011024	Gvray kaq oqà wa dá:ngí vmø:tnò nø, “Yalòng nø, namaq dvpvt dvshàng bøngà we Ngà góng íe; namaqí Ngà svng dvdvmrǿnlv́m rvtnø yadø èwànø̀ng,” a:lòe.
46011025	Vm dá:ngí welòng dø tiqdvchá, A:ngí gwìn chv̀ng lùò nø, “Gwìn yachv̀ng nø Ngà shvwïí shvdø̄ng bǿngà we kàgvp angshv́r lòng íe. Namaqí kadvgvp èaqnøng nìnø wedvgvp, Ngà svng dvdv̄m rǿnlv́m rvtnø yadø èwànø̀ng,” a:lòe.
46011026	Pàwálv́m wāni namaqí zidòng nvng gwin yalòng kadvgvp èv́m èaqnøng nìnø, wedvgvp Vkàngpè shì bǿì lòng svng Ang vtv́ng daq ni høqshaq namaqí dèshv̄ngnøng we íe.
46011027	Wervtnø màpǿò dø̄ Vkàngpè zïdòng yalòng v̄m we, mø̀íni gwìn yachv̀ng aq we kagǿ ínìgø, wegǿ nø Vkàngpè Ang góng nvng Ang shvwï svng vléò we mvrà rí ràe.
46011028	Wedø í rvt vsvng nø vdè svng shini vzv̀ng dvtøpshì dá:ngí, wekvt wa zidòng welòng ang v̄m nø, gwìn wechv̀ng ang aq rà we íe.
46011029	Kadø íe wāni welòng nø Vkàngpè Ang góng íe, wanø màdvdv̄mshaq v̄m aq vsvng wegǿ nø, ang dvpvt kàngé lòng v̄m aqshì we íe.
46011030	Yalòng rvtnø namaq dvhø̀ø̄ shaq cv̀m vsvng nv̀ng zā vsvng gvzà v̄le; shì vsvng gø̄ tiqmaq v̄le.
46011031	Iwe nøngmaq nø vdè svng shvláwa dvtøpshàì kvt nø, kàngélv́m lòng màhǿ:mì.
46011032	Inìgø nøngmaq svng kàngé lā vdū nìnø Vkàngpèí dèzit dèzà:ngì we í nø, nøngmaq nø rvgaq tø̀m vsvng nvng tiqdø kàngé we màhǿmlv́m rvt íe.
46011033	Wedø í rvtnø vnvm vchvng rìé, v́mlv́m dvpvt namaq dèkǿmshìnø̀ng dvgvp, tiq gǿ nø tiq gǿ nàcākénøng.
46011034	Namaq tiqdø̄ dèkǿmshìnø̀ng lòng nø, kàrvt we vhǿmlv́m lāmø̀í dø, svrí shì vsvng tiq gǿgǿ dv́ng v̄l nìnø, ang chø̀mø̄ laq v̄m. Dvgá rì dang nø, ngà dø̄ng rāng kē ngàí namaq svng dvtúlv́m íe.
46012001	Vnv̄m vchv̄ng rìé, akvt pvlàcè gønpaqrì dāng gø namaq svng shá dvzv́r mvyǿnge.
46012002	Namaq nø shini mèkv́mnøng dvgvp, kà shǿn mvsháò we pvràhangrì svng namaqí lēnoqnøng dø, èyùmnø̀ng nø shèmàn yv̀ngshà we svng namaq èsháshìnønge.
46012003	Wedø í rvtnø ngàí namaq svng v̄la:tnini, Gvray Pvlàcè taqkèní shø̀n we í nìnø, “Yesu nø mvtv́nshaq íe,” wa shø̀n vsvng màvl. Vrá, Shànshér Pvlacè taqkèní wa mø̀í nìnø, “Yesu nø ngà Kangpè íe,” wa nø vcháng lú:nò vsvng màvl.
46012004	Pvlacè gønpaq nø angpv̀npv̀n vl nìgø, Shànshér Pvlacè nø tiq gǿ taqkèní wa íe.
46012005	Vrá dvzøm bv̀nlì angpv̀npv̀n v̄l nìgø, Angkàng nø tiq pè svng wa dvzø:mì we íe.
46012006	Vrá, wà lú:ngò we bv̀nlì angpv̀npv̀n v̄l nìgø, vsvng shvngbe vdòng taq bv̀nlì yarì wàò pè nø, Gvray Ang tiq pè wa íe.
46012007	Iwe vsvng shvngbeí vjú lúnlv́m rvt, vsvng kagǿ taq gø Shànshér Pvlacè v̄l we shálv́m dvtánshaq íe.
46012008	Kadø íe wani Shànshér Pvlàcèí tiq gǿ svng nø zitnøt kà zíòe. Vrá Shànshér Pvlacè wegǿí ni dvgá tiq gǿ svng nø shánøt kà zíòe.
46012009	Pvlacè wegǿí ni, vrá tiq gǿ svng nø kv́mnøt zíòe. Pvlacè wegǿ taqkeníni, dvgá tiq gǿ svng nø záyv̀ng dvbānlv́m gønpaq zíòe.
46012010	Dvgá tiq gǿ svng nø jórnònggùn bv̀nlì rì dvbūnglv́m vmíng vkv́ng zíòe; dvgá tiq gǿ svng nø kà dvtutkà shø̀nlvm; dvgá tiq gǿ svng nø pvlàcè svng dak rvwv̄n shálvm; dvgá tiq gǿ svng nø kà angpv̀n shø̀nlvm; vrá tiq gǿ svng nø kà angpv̀n tvlíng shálv́m gønpaq gø zíòe.
46012011	Yadv́ng pv̀n shvngbe nø Shànshér Pvlacè Ang tiq gǿí wa wàò nø, Ang nøt wv́mshì dø tiqdvchá, wegǿ nø wegǿ svng tāpv̀npv̀n vwálāòe.
46012012	Góng nø tiq lòng wa í we dvgv̀ng mvme v̄l padø, vrá góng dvgv̀ng mvme luq nìgø tiq góng wa í pa dø, Kristu taq gø welòng dø íe.
46012013	Kadø íe wani nøngmaq nø Yuda vsvng ínìgø, Heleni rì ínìgø; vshuq ínìgø, pèjøng cèrì ínìgø, shvngbe nø góng tiq lòng wa í lúnlv́m rvt, Shànshér Pvlacè tiq gǿ taqkèní wa tìløp lú:nì we íe. Vrá Shànshér Pvlacè Ang tiq gǿ taq wāni nøngmaq shvngbe svng aq dèzv́r bǿshà we íe.
46012014	Góng nø dvgv̀ng tiq dvgv̀ng wa mø̀í, mvmē dvgv̀ng v̄le.
46012015	Hí lù:ngí, “Ngà nø wūr mvǿngà rvtnø̀ góng taqò mvǿng,” lā wa nìnø, wekà rvt góng taq màcaq dø vsār we mø̀í.
46012016	Vrá vnàí, “Ngà nø vnē mvǿngà rvtnø góng taqò mvǿng,” lā wa nìnø, wekà rvt góng taq màcaq we mø̀í.
46012017	Tiqgóng góngkøp vnē wa lā í pà í nìnø, kadø wa táò ni? Góngkøp nø vnà wa lā í nìnø, kadøwa pø̀ná:mòni?
46012018	Inìgø Gvrayí akvt dø̄ni góng dvgv̀ngrì nø kayv́ng dvcaq vdu nìnø weyv́ng dvcaq yà:ngà.
46012019	Vrá, shvngbe nø dvgv̀ng tiq lòng wa la í nìnø, góng nø kadø wa lāvl ni?
46012020	Akvt vl we góng nø ang dvgv̀ng mvmē luqe. Iwe góng nø tiq lòng wa íe.
46012021	Vnēí wur svng, “Ngà nø nà svng zǿm mvdv̀ng,” wā, shǿn màshvla. Vrá vgōí gø̄ hí svng, “Ngà nø nà svng zǿm mvdv̀ng,” wā, shǿn màshvla.
46012022	Lè nø góng taq nònggùn té vnǿn we dvgv̀ngcèrì gø wedøni zǿmdv̀ng we íe.
46012023	Vrá, nøngmaq góng taq cv́m vtv̄ng we dvgv̀ng sv̀ng gø té wa vpǿ dø dvdu:tni nø vyáaìe. Dvtán mànvp we shvraqcè dvgv̀ngrì sv̀ng nø téwa máìe.
46012024	Shvraqshi mvrà we dvgv̀ng rì svng nø má mvrà. Iwe, Gvrayí nø dvgùng màvl we dvgv̀ng svng téwa dvgùng lún dvzv́rlv́m rvt góng taq vzǿm dvzá:ròe.
46012025	Yalòng nø góng taqò dvgv̀ng shvngbe nø tiq lòng nø tiq lòng dvbvngke nø tiqnøt tiqmvyùng ílv́m rvt tiqdø vzǿm dvzá: rò we íe.
46012026	Dvgv̀ng tiq dvgv̀ng lā dvshà nìnø, dvgv̀ngrì shvngbe gø wedvgv̀ng nvng tiqdø dvshàe. Vrá tiq dvga:ngí dvgùng lā lú:nò nìnø, dvgv̀ngrì shvngbe gø wedvgv̀ng nvng tiqdø̄ dvbú lú:nòe.
46012027	Namaq nø dvgv̀ngrì tiqdø vzø̀m we Kristu Ang góng èínønge.
46012028	Vrá shvngø̀mré vdòng taq Gvrayí gvn yà:ngà we nø, nv̀mlat dvtv̀ng nø dvzv́r wáshìlvm, mèpvng dvtv̀ng nø kàdvtutshú, wemèpvng dvtv̀ng nø shvngøtshú, wedá:ngí nø jórnònggùn bv̀nlìrì, záyv̀ng angpv̀n dvbānlv́m gønpaqrì, dvzø̄m dvbvnglv́m bv̀nlìrì, bv̀nlì shølshúrì nvng kà angpv̀n shǿn sháò we, yarì íe.
46012029	Shvngbe nø dvzv́r mø̀í. Shvngbe nø kàdvtutshú mø̀í. Shvngbe nø shvngøtshú wa gø̄ mø̀í. Shvngbe nø jórnònggùn bv̀nlì wáshú gø̄ mø̀í. Iwe mø̀í ma?
46012030	Shvngbe nø záyv̀ng dvbānlv́m gønpaqrì lú:nò we mø̀í. Shvngbe nø kà angpv̀npv̀n shǿn sháò we mø̀í. Shvngbe nø kà angpv̀n tvlíng sháò we mø̀í. Iwe mø̀í ma?
46012031	Namaq nø té ring we gønpaq lúnlv́m lòng svng nàlǿmshi nøng. Ngàí namaq svng té shvla we tvrà dvtúa:tnìni.
46013001	Ngàí nø vsvng pv̀n kà nvng muqlang dvzv́rrì kà la shǿn shángò nøng gø, shóngnøt màvl kèní nø, mø:tnò we vcìng, mø̀íni vwāwā dø̄ gǿng we cøpcïng dø wa ǿngàe.
46013002	Ngàí nø kàdvtut we gønpaq lúnò nø, vmáshaq kàrì shvngbe nvng paqzí shvngbe shángònøng gø; vrá, shìgùngrì vcíl dv́ngò høq kv́mnøt vlnø̀ng gø, shóngnøt màvl kèní nø, vshø̀ng ǿngàe.
46013003	Vrá ngà vdáng dv́ngte dvshà vsvng kaq zǿngò nø, ngà góng gø wv́rlv́m høq tvlēngshø̀ngnø̀nggø, shóngnøt màvl kèní, ngà dvpvt pà vjú gø màvl.
46013004	Shóngnøt nø nøt yv̄ng nø, mvkok dvdíe. Shóngnøt nø mvmap màdvshv́ngshì; dvgùng mvláshì;
46013005	yv́ng mànvp dø mvwáshì, vdè dvpvt vjú mvlāshì; shv̀mná mvrí; vsvng mvrà màmvsø̄nga;
46013006	Mvgvm lòng svng màdvbù, dìnglòng svng wa dvbùe;
46013007	pà taq gø nøt yv̄nge; kadø í rā nìgø kv́me; kadvgvp gø vlǿmdv̀ng wáshìe; kàpa taq gø tø̄n zá:nòe.
46013008	Shóngnøt nø kadvgvp gø̄ màlevm; kàdvtutkà gø vhøm nø gø̄mvme; kà angpv̀n shø̀n rì gø vnārv̄me; paqzí gø zǿm mvdv̀ng we angni tuq rāe.
46013009	Kadø íe wani nøngmaqí akvt nø tiqmaq wa sháìe; kàdvtut kà shø̀:- nì we gø tiqkā wa gǿ:mòe.
46013010	Wedø ínìgø kø̀mzøp té tǿng lòng tuqdaq kvtnø, angtut angkā í rì nø vlev̄me.
46013011	Ngà nø cv̀mrécè ǿng dvgvp, cv̀mré døni kà shø̀n nø, cv̀mréí dvdā: mò dø dvdv̄mò nø, cv̀mréí rà:lò dø̄ wa ràl yv̀ngà. Akvt ngà téng lóngà kvt nø, cv̀mré nøt rì gur bǿngà.
46013012	Kadø íe wani akvt nøngmaqí nø mv́ryv́ng jv̀mnā taq yv́ngshì dø mánmán wa yà:ngìe. Wervtø̀ tuq rā kvt mv̀ng nø, chaqdvp yv̀ng lú:ngìe. Akvt ngàí nø tiqmaq wa shángòe; wervtø̀ tuq rā kvt mv̀ng nø, Vkàngpèí ngà svng shá vdv́ngshaq dø tiqdvchá ngàí gø sháng lóngòe.
46013013	Akvt v̄l we nø kv́mnøt, vlǿmrà nvng shóngnøt, ya vshø̀m pv̀n v̄le. Ya vshø̀m pv̀n taqkèní rïng vtv̄ng we nø shóngnøt íe.
46014001	Shóngnøt tvrà èyērnøng nø tènùngnøng; pvlàcè gønpaqrì lúnlv́m rvtnø gø mvrøtnø:tní nàshònøng. Iwe, kàdvtut lúnlv́m rvtnø téwā nàshònøng.
46014002	Kà angpv̀n shø̀n vsvng nø vsvng kaq shø̀n we mø̀í, Gvray kaq shø̀n we írvtnø tá sháò we nø tiq gǿ gø màvl. A:ngí pvlàcè vdòng taq vmáshaq kàrì shø̀:nò we íe.
46014003	Iwe, kàdvtut gǿ nø, nònggùn dvkv́nglv́m rvtnø gø̄, dvshat dvzitlv́m nvng nøt shvlø̀mlv́m rvtnø̀ gø, vsvng kaq lè shø̀n we íe.
46014004	Kà angpv̀n shø̀n gǿ nø, vdè vháng vlún dvzv́rshìe. Kàdvtut gǿí nø, shvngø̀mré té vháng vlúnlv́m mv̀ng wàò we íe.
46014005	Namaq shvngbe kà angpv̀n èshø̀n lóngnøng we svng ngà wv́mshø̀ng we, namaq kà dètut lóngnøng we svng lè tété shònge. Kadø íe wani kà angpv̀n shø̀n gǿ kà svng shvngø̀mré nònggùn kv́ng dvzv́rlv́m dvpvt màtvlí:ngò kèní nø, kà dvtut gǿ lè kà angpv̀n shø̀n gǿ mvdv̀mø̄ té mvzv́n we íe.
46014006	Wedø ínìgø vnvm vchvng rìé, akvt namaq yv́ng sv̀ng ngà dø̄ng rāng wēí, dvtānkà, mø̀íni shánøt kà, mø̀íni kà dvtutkà, mø̀íni shvngøtkà shø̀nò sórí mø̀í dø, kà angpv̀n wa shø̀n nø dø̄ng rāng pà í nìnø, ngà nø namaq dvpvt pà vjú lvv̄lnøng?
46014007	Gønshaq màvl we dvrè, biman, mø̀íni mvkwiq kūngkv́ng gø, ang mvkú mø:tnò yv́ng kèní wa mø̀íni kapà mvkú í we kadø wa lvsháshìni?
46014008	Kadø íe wani rvwíng mvshv́l mvsháshì dø̄ dòdï mø:tnò pà í nìnø, cìlwàng svng búnglv́m kagǿ lādvgǿshìni má?
46014009	Namaq gø welòng dø tiqdvchá, cíng yùl we kà tiqpv̀npv̀n pvlèí mèshø̀nø̀ng kvtkèní nø, kapà èshø̀nnøng we kadø̄wā lvsháshìni? Namaq èshø̀nnøngrì nø chāngdángram svng èshø̀nnøng padø wa ívme.
46014010	Rvgaq mvdv̀m taq nø, kà nø mvme pv̀n luq we ínìgø ang lvjøm màvl we kà nø tiqpv̀n gø màvl.
46014011	Iwe kà welòng ang lvjøm kapà í we svng ngàí la mvràlò pà í nìnø, kà shø̀n dang ngà nø màshá wv́ngzà ǿng nø, kà wepv̀n shø̀n pè gø ngà dvpvt màshá wv́ngzà døni ívme.
46014012	Namaq gø wedø tiqdvchá èínønge. Pvlàcè gønpaqrì svng ni mèrøtnø̀ng we í rvtnø, shvngø̀mré nònggùn kv́ng dvzv́r we gønpaqrì dāng té lāvbø̀m lōng dø̄ dèzaqshìnø̀ng.
46014013	Wedø í rvtnø kà angpv̀n shø̀n vsvng nø ang shø̀nkà welòng tvlíng lúnlv́m rvt vjú laq røtshì.
46014014	Kadø íe wani kà angpà:ní ngà júrøtshø̀ng dvgvp, ngà Pvlàcèí júrøtshø̀ng we ínìgø, ngà rálnø:tní nø pà vjú mvlú: nò.
46014015	Wedø íni ngà kadø wáshìlv́m? Ngà nø Pvlàcèí gø júrøt nø, ngà rálnø:tní gø júrøtshìlv́m íe. Ngà nø Pvlàcèí zaywà wvng nø, ngà rálnø:- tní gø zaywà wàlv́m íe.
46014016	Wedø í nìnø, nàí nø Pvlàcèí wa shvmán dègǿ:ngò dvgvp, nàí èshø̀:nò kàrì nø kapà í we svng pvlàcè gønpaq mvlú: nò rìí mvcíng mvrà:lò kèní nø, nà Gvray kaq oqà èwā we kà svng, “Yadø laq í daq,” wa nø kadø̄wā shvrá lvlúnshìni?
46014017	Nà jø̀ngjǿngni Gvray kaq shvlá dv̀ngwā oqà, nø èwà bǿì we ínìgø, dvgá vsvng nònggùn kv́nglv́m tvrà nø màvl.
46014018	Namaq shvngbe mvdv̀mø̄ ngà nø téwā dvgá pv̀n kàrì shø̀n we í rvtnø, Gvray kaq ngà oqà wv̄nge.
46014019	Wedø ínìgø shvngø̀mré vdòng taq nø, dvgá pv̀n kà tiq mùn kà shǿn lúnò we mvdv̄mø̄, dvgá vsvng kaq shvngøt dvtú lú:nò we rálnøt kà pungwà kà shǿn lúnlv́m lòng svng téwā ngà shvrúnge.
46014020	Vnvm vchvng rìé, cv̀mréí dvda: mò dø mèdèdvmnøngni. Màshvlā dāng taq nø, rvlìcè dø̄ èwáshìnøng. Dvdvm we taq nø nøttǿng vshaq dø èwáshìnøng.
46014021	Dvrá kàrū taq Kangpè shø̀n we nø, ‘Ngà nø dvgá pv̀n kà nvng wv́ngzà nònggøp taqkèní, bashà yamvdò svng kà shø̀nlv́m íe. Yadø wv̀ngò nø̀nggø angmaqí Ngà svng mètángang lōng,’ wae, wā nø vrū yà:ngà.
46014022	Wedø í rvtnø, dvgá pv̀n kàrì shø̀n lòng nø, kv́m vsvng rì dvpvt mø̀í dø̄, mvkv́m vsvng rì dvpvt mvshv́lpvrá íe. Kàdvtutkà shø̀n lòng mv̀ng nø mvkv́m vsvng rì dvpvt mø̀í dø, kv́m vsvng rì dvpvt mvshv́lpvrá íe.
46014023	Wedø í rvtnø shvngø̀mré póngkøp tiqdø shvngǿmshì dvgvp, shvngbēbē dvgá pv̀n kàrì shø̀n pà í nìnø, pvlàcè gønpaq mvlú: nò rì, mø̀í nìnø mvkv́m vsvng gòng ra kvtnø angmaqí, namaq nø dèrūnø̀nge, mèv̄lvtnøngni má?
46014024	Wedø ínìgø shvngbēbē kàdvtutkà lè èshø̀nnøng nø, mvkv́m vsvng tiq gǿgǿ, mø̀í nìnø pvlàcè gønpaq mvlú:nò we tiq gǿgǿ lā gòng rā nìnø, shvngbēbē kàí ang svng dvshat dvzit lú:nò nø, shvngbēbē kàí ang svng mvrà dvtānā lú:nò yv́ng kèní,
46014025	ang nøt vdòngø̄ vmáshaq bv̀nlìrì gø̄ shvyv̄ng dvtān lú:ngòe. Weyv́ng kèní ang kǿng kupshì nø Gvray kaq noqngø̀m lú:ngò nø, “Gvray nø jø̀ngjǿng namaq dvhø̀ taq v̀l dá:rì,” wā, dvshv̄ng lú:ngòe.
46014026	Vnvm vchvng rìé, wedø íni kadø lvwàì ni? Namaq dèkǿmshìnø̀ng dvgvp, tiq gǿ nø tiq gǿ dègǿshìnø̀ng nø, shvring zaywà, mø̀íni shvngøtkà, mø̀íni dvtānlv́m kà, mø̀íni kà angpv̀n shø̀nlv́m, mø̀íni kà tvlínglv́m, tāgǿ tāpv̀n èwànø̀ng weí shvngø̀mré svng nònggùn dvkv́ng lúnlv́m dvpvt wa èwànø̀ng.
46014027	Kà angpv̀n shø̀n vsvng v̄l kèní nø, tiq gǿ mèpvng tiq gǿ shø̀n nø, vní gǿ, mø̀íni luq vtvng vshø̀m gǿ wa laq shø̀n; kà gø̄ tiq gǿí tvlíng ràe.
46014028	Kà tvlíng vsvng màvl kèní nø, shvngø̀mré dvhø̀ taq angmaq dø̄ màwá laq v̄l. Angmaq vdèdè wa Gvray kaq laq tv́ngshì.
46014029	Vrá, kàdvtutshúrì gø, vní gǿ, mø̀íni vshø̀m gǿ laq shø̀n; dvgá vsvng rìí nø dak laq mā:nò.
46014030	Iwe rūng nø tashi we dvgá tiq gǿ svng dvtān kà la tuq daq nìnø, to kà dvtut gǿ nø dømàwá laq v̄l.
46014031	Pawá wani shvngbe svng shvngøt dvtú gø̄ lú:nò nø, shvngbe svng dvshat dvzit lúnlv́m dvpvt nø, namaq shvngbe tiq gǿ mèpvng tiq gǿ kàdvtut dv̀ng íe.
46014032	Kàdvtutshúrìò pvlàcè rìí nø, kàdvtutshúrìí ø:pmò we lv̀ngpv̄ngø cà:nò we íe.
46014033	Kadø íe wani Gvray nø vhaq vjángshì dvzv́rshú mø̀í. Mòngzø̀l we Gvray mv̀ng íe. Gvrayò shvgaqshaq shvngø̀mrérì shvngbē taq gø̄, yalòng dø̄ wàìe.
46014034	Shvngø̀mrérì dvkǿmshi dvgvp, svmarérì nø dø màwá laq vl. Angmaq svng kà shǿn mèdèzv́rnøngni. Dvrá taq shø̀:nò dø, angmaq nø øp we lv̀ngpv̄ng laq cv̀n.
46014035	Angmaq tiqpv̀npv̀n røtshi mvyǿ nìnø, chø̀m yv́ng vdè chø̀mpè svng laq røtshi. Pàwálv́m wani shvngø̀mré dvkǿmshi yv́ng svmaré kà shø̀n nìnø mànvp.
46014036	Gvray mòngkà nø namaq yv́ng kèní vzv̀ng búngá:mì we í ma? Mø̀ini namaq yv́ng sv̀ng wa tuq daqì we í ma?
46014037	Vdè nø kàdvtutshú ǿnge, mø̀íni Pvlàcè gønpaq vdáng vsvng ǿngàe, wa dvdv̄mshì vsvng vl nìnø, ngàí namaq svng vrūāìrì nø Vkàngpè dvkv́mkàrì ni í we svng a:ngí laq vtoò.
46014038	Inìgø yalòng svng màtoò gǿ svng nø namaqí gø ang svng mènàtonøngni.
46014039	Vnvm vchvng rìé, kàdvtut lúnlv́m rvt mvrøt nø:tní nàshònøng; vrá kà angpv̀n shø̀n rì svng gø mènàgámnøngni.
46014040	Iwe, shvngbe nø vdū vbóng dø, tiqpv̀n mèpvng tiqpv̀n ang dvtí v̄l dø̄ mv̀ng wá ràe.
46015001	Vnv̄m vchv̄ng rìé, ngàí namaq svng dvshvng yv̀ngà we Dvbùshv̀ngkà angké dang akvt namaq svng dvshatna: tnìni. Dvbùshv̀ngkà yalòng nø namaqí lún vdv́ngshaq í nø, yalòng vdòng taq ni rip ètǿngv́mshà.
46015002	Namaq nø Dvbùshv̀ngkà yalòng svng kǿngtøp mènvtshìnøng kvtkèní nø, chutchv́ng we èlún daqnønge. Wedø mø̀í nìnø namaq èkv́m bǿsha lòng gø vshø̀ng íe.
46015003	Kadø íe wani ngàí namaq svng tvleng yvngà we nvmbvt tiq vchvk lòng nø ngàí gø vto lún yv̀ngà. Yalòng nø Shànshér Kàru taq vrū yà:- ngà dø Kristu nø nøngmaq mvrà rvt shì nø Ang svng kǿm yà:ngà.
46015004	Vrá, Shànshér Kàru taq vrū yà:ngà dø tiqdvchá, vshø̀m ni wani taq Ang zūn lú:ngì.
46015005	We mèpvng Kefa svng dvtánshìe. Mèpvng nø tiqcé vní pè yv́ng gø̄ dvtánshì yà:ngì.
46015006	Wemèpvng Ang nø rá tiqkvt røtwā vnvm vchvng pùngwàyá rvzé svng gø̄ dvtánshì yà:- ngì. Angmaq taqkèní tékaq tiqmaq nø akvt høq v̄le, tiqmaq nø shì yà:- ngì.
46015007	Wemèpvng Ang nø Yaku svng dvtánshì nø, vrá dvzv́rrì shvngbe svng gø dvtánshì yà:ngì.
46015008	Shvngbē lv̀ngdø̀mø̄ nø, rvtø̀ mvhøqò ke gà:lò we rvlìcè padø̄ ǿngà pè ngà svng gø Ang dvtánshi yà:ngì.
46015009	Kadø íe wani ngà nø dvzv́rrì dvhø̀ kèní cv́m vtvng pè ǿngà nø, dvzv́r, wanø tǿ gø màpǿng. Pàwálv́m wani Gvray shvngø̀mré svng ngàí vrèng yv̀ngà.
46015010	Ngà nø yagvpcè ǿngà lòng gø, Gvray jejú kèní wa ǿngà we íe. A:ngí ngà svng èrv̄l dakngà we jejú nø vshø̀ng mø̀í. Pawá wani dvzv́rrì angmaq shvngbe mvdv̀mø̄ ngà téwā dvzakshø̀ng bǿngà. Inìgø welòng nø ngà shaq kèní mø̀í. Ngà svng èzǿng dakngà we Gvray jejú rvt wa íe.
46015011	Wervtnø ngàí gø, angmaqí gø, nøngmaqí yadø̄ dvshā:ngì yv́ng kèní, namaq gø èkv́m yv̀ngshà.
46015012	Akvt Kristu svng nø shì yv́ng kèní dvzūn bǿà, wanø dvshā:ngì dvgvp, namaq dvhø̀ kèní tiqmaq nø kadø í rvtnø, shì vsvng zūn lōng we màvl, wa nø èshø̀nnønge má?
46015013	Shì vsvng zūn we màvl nìnø, Kristu svng gø̄ màdvzū:nò ni we íe.
46015014	Vrá Kristu Ang svng màdvzūn yà:ngò nìnø, nøngmaqí dvshā:ngì lòng gø vshø̀ng í nø, namaq èkv́mnøng we gø vshø̀ng íe.
46015015	Shi vsvng dvzū:nò we jø̀ngjǿng màvl nìnø Gvrayí Kristu svng dvzūn bǿà, waì nø Gvray dvpvt shvkse nøngmaq wáshì bǿshà rvt nøngmaq nø mvdìng we shvkserì í ra dø vsa:ngí èyv̀ng lú:ngie.
46015016	Pàwálv́m wani shì vsvng zun long we màvl nìnø, Kristu svng gø dvzūnlv́m màvl.
46015017	Vrá, Kristu svng màdvzūn yà:ngò nìnø, namaq kv́mnøt gø vshø̀ng í mvdv̀mø̄, namaq nø mvrà vdòng taq shini v́ldv̀ng èwànø̀nge.
46015018	Wemvdv̀mø, Kristu vdòng taq shì yà:ngì rì angmaq gø vmv̄ng we ni íe.
46015019	Kristu svng nøngmaq nøt vlǿmshàì lòng nø yamvril dvpvt wa í pà í nìnø, nøngmaq nø vsvng shvngbe mvdv̀mø̄ dvshá mvré íshà ni we íe.
46015020	Wedø ínìgø, Kristu svng shì yv́ng kèní jø̀ngjǿng dvzun bǿà lòng nø shi yà:ngì rì zūnlv́m dvpvt angshí vwat íá:mì.
46015021	Kadø íe wani shìlv́m lòng nø vsvng tiq gǿ kèní bung yà:ngì dø, shì yv́ng kèní zunlv́m lòng gø vsvng tiq gǿ kèní bung daqì.
46015022	Pàwálv́m wani sv́ngzà wàngcè shvngbe nø Adam taqkèní shìlv́m vhǿm yv̀ngshà døni Kristu vdòng taq gø vsvng shvngbeí zūnlv́m lòng lún lú:ngòe.
46015023	Iwe wegǿ nø wegǿ vdèdè zūnlv́m rvtø̀ taq zun lōnge. Kristu nø angshí vwat í nø, mèpvng Ang di daq kvt nø, Kristu Angò rì svng gø̄ dvzūn lú:ngòe.
46015024	Wemèpvng nø tìsi lv̀ngdø̀m angni tuq rāe. Wervt Kristuí nø, vgō wáshì we í dv́ngte svng gø, øp we vmíng vkv́ng nvng jórnònggùn í dv́ngte svng gø ca:tnò dá:ngí, móngdàn lòng nø Vpè Gvray kaq A:ngí tvlē lú:ngòe.
46015025	Kadø íe wani Ang nvng ngv̀nshà í dv́ngte shvngbe svng, Gvrayí Kristu hí lv̀ngpv̄ngø lv̄m dvzv́r lú:ngò høqshaq, Ang nø shïni koqkv́m wáshì rà lōnge.
46015026	Ngv̀nshàrì shvmv́nglv́m tìsï lv̀ngdø̀m lòng nø, shìlv́m lòng íe.
46015027	Kadø íe wani Gvrayí v̄l dv́ngte shvngbe svng Kristu Ang hí lv̀ngpv̄ngø̄ v́l dvzá:ròe. Iwe, “Vl dv́ngte shvngbe nø Ang hí lv̀ngpv̄ngø̄ v́l dvzá: ròe,” wākà nø, wedø cv́n dvzá:rò pè Gvray nø, we vdòng taq màbá we svng chaqdvp yv́ngshìe.
46015028	Vrá, vl dv́ngte shvngbe nø Kristuí ø:pmò we lv̀ngpv̄ng cv́n dvzá:rò dá:ngí, Angcèpè gø, wedø cv́n dvzv́r pè Gvrayí ø:pmò we lv̀ngpv̄ngø̄ ni cv̀n longe. Wekvt Gvray nø vl dv́ngte mvdv̀mø̄ angkàng wáshì lōnge.
46015029	Shìrì zun long we lā màvl nìnø, shìrì dvpvt tìløp lø:pmò rì nø kadø wàlv́m? Vsà:ngí pàwálv́m shìrì dvpvt tìløp løpmāòe má?
46015030	Nøngmaq gø̄ svrē dvké we vdòng taq pàwálv́m ni vrv̀m v́l vdūìe má?
46015031	Vnvm vchvng rìé, Kristu Yesu vdòng taq namaq rvtnø dvshv́ngshìlv́m vl rvt ngà nø tiq ni nø tiq ni shìlv́m høq vhǿmòe, wvng dvdvmòe.
46015032	Ngà nø Epesu yv́ng shazèrì nvng vshvt pā dø vshvt yv̀ngshà lòng nø, vsvng nøt ku kèní wa vshvt yv̀ngshà we lā í nìnø, ngà dvpvt pà vjú v̄le má? Shì vsvng rì dvzū:nò we lā màvl nìnø, “Nøngmaq nø á:mì aqì nø v́ldv̀ng wàì, pawá wani nvpni nø shilv́m wa íshàe,” wākà dìng ni we íe.
46015033	Namaq vdè mèyúmshìnøngni, “Màshvla we vsvng nvng rv̀mnvng èwáshì nìnø shvlā we laqyà svng gvyaqòe.”
46015034	Tǿngtǿng wa wáshìlv́m rvt pán dèshatshinøng, mvrà mèwànø̀ngni. Kadø íe wani namaq dvhø̀ taq tiqmaqí Gvray shini mvsháò we v̄le. Ngàí yadø shǿn vdu we nø namaq shvraqshìlv́m íe.
46015035	Wedø ínìgø, shì vsvng rì svng nø kadøwa dvzun lú:ngòe má? Angmaq nø kadø í we góng ílong má wa shø̀n vsvng v̄l we màshá!
46015036	Sv̀ngdálé! nàí èkvt bǿà we dvyø̀ wechv̀ng mvbøp kèní nø, vrá mvyo long.
46015037	Vrá nàí èkvt bǿà we, vzōng, mø̀íni dvgá kapv̀n dvyø̀ ínìgø, angshí tiqchv̀ng wani íe, mèpvng shílú:ngì chv̀ng nø nàí èkvt bǿà chv̀ng nø mø̀í we mèsháò ma?
46015038	Inìgø Gvrayí nø Ang wv́mshì dø cà:nò nø ang góng tiq lòng zíòe. Dvyø̀ kapv̀n svng ínìgø, A:ngí góng tā pv̀n zíòe.
46015039	Shïng í dv́ngte shvngbe nø tiqpv̀n wa nø mø̀í; vsvng shïng gø tiqpv̀n íe; zø̄mwàng vsha shïng gø tiqpv̀n; vcā shïng gø tiqpvn; vngā shïng gø̄ tiqpvn íe.
46015040	Vrá, muqlang rāmò góng gø̄ v̄le; rvgaq tø̀mò góng gø̄ v̄le. Muqlàngò góng nø ngø̀rdvgùng tiqpv̀n vle. Rvgaq tø̀mò góng gø ngø̀rdvgùng shø̀ngshāng tiqpv̀n íe.
46015041	Vnv̀m shór we tiqpv̀n íe; shvlá shór we tiqpv̀n; kùrnip rì shór we gø tiqpv̀n íe. Vrá kùrnip tiqchv̀ng nvng tiqchv̀ng shór we màbóng.
46015042	Shì vsvng rì zūn lōng lòng gø̄ welòng dø tiqdvchá íe. Shí bøp sháò we góng taq wø̄:nò lòng nø, shí bøp mvsháò we góng taq dvzūn lú:ngòe.
46015043	Dvgùng màvl dø wø̄:nò we ínìgø, dvgùng vl dø zūn longe. Shaqcv̀m we taq wø̄:nò we ínìgø, jór nònggùn v̄l dø̄ zūn longe.
46015044	Wø̄:nò we nø shagóng, zūn long we nø pvlàcè góng íe. Shagóng tiq lòng vl nìnø pvlàcè góng gø tiq lòng v̄le.
46015045	Wedø tiqdvchá kàrū taq, “Vsvng nvmlat pè Adam nø, cúnshì we vsvng í dvzv́r yà:ngà,” wānø̀ vrū yà:ngà. Lv̀ngdø̀m pè Adam mv̀ng nø gø̀nshaq dvcúnā we pvlàcè lè íá:mì.
46015046	Wedø ínìgø, vzv̀ng léshi we nø pvlàcè góng mø̀í; shagóng lè vzv̀ng léshi íe. We mèpv̄ng wa pvlàcè góng nø léshi long we íe.
46015047	Vsvng nvmlat pè nø vba taqkèní būng yà:ngì pè íe. Vsvng vní pè wapè nø, muqlang kèní būng daqì pè Vkàngpè lè íe.
46015048	Vbā kèní í pè kadø í nìnø, vbā kèní í rì angmaq gø wedø tiqdvchá íe. Muqlàng kèní í pè kadø í nìnø, muqlang nvng sïng rì angmaq gø wedø tiqdvchá íe.
46015049	Nøngmaq nø vbā kèní í pè ang mv̀rshv̀m mvdø̀ng vmvt bǿshà dø tiqdvchá, muqlang kèní í pè ang mv̀rshv̀m mvdø̀ng gø welòng døni dvgáni vmvt lú:ngìe.
46015050	Vnvm vchvng rìé, akvt ngàí yadø v̄la:tnìni, Gvray móngdàn zaqshøp nø, shïng nvng shvwï gú:ngì vpvt mvlúnshì; shí bøp sháò pà:ní gø shí bøp mvsháò pv̀n zaqshøp vpvt mvlúnshì.
46015051	Eyv̀ngnøng, ngàí namaq svng vmáshaq kà tiqpv̀n dvtáa:tnìni. Nøngmaq shvngbebe yøp lú:ngì we nø mø̀í; vpō mv̀ng nø, nøngmaq shvngbēbē vpō lú:ngìe.
46015052	Kadø íe wani dòdï lv̀ngdø̀m møt daqò kvt, tiqdvshaqí, nēsø̄m wāí, nøngmaq vpō lú:ngìe. Pàwálv́m wani dòdï nø jø̀ngjǿng møt daqòe. Wekvt shì vsvng rì gø̄ shí bøp mvsháò dø dvzūn lú:ngò nø, nøngmaq cúnshàì rì gø vpō lú:ngìe.
46015053	Kadø íe wani shí bøp sháò we yalòng nø, shí bøp mvsháò we góng gwāshì nø, gø̀nshaq shí dvt sháò we yalòng gø, gø̀nshaq shí dvt mvsháò we góng gwāshìlv́m í longe.
46015054	Iwe bøp sháò we yalòng nø bøp mvsháò we góng gwashì nø, gø̀nshaq shí dvt sháò we yalòng nø gø̀nshaq shí dvt mvsháò we góng gwashìlv́m í daq kvt nø, kàrū taq vrū yà:ngà we, “Shìlv́m lòng svng nø jòr weí dv́ng bǿà.”
46015055	“Shìlv́m lòngé, nà èjòrá:mì lòng nø kayv́ng vlá:mì má? Shìlòngé, nàò málv́m shvnèr nø kayv́ng èv́lāá: mì má?” wākà nø wekvt vhø̄m longe.
46015056	Shìlv́m lòng angshvnèr nø mvrà íe; vrá mvrà ang jórnònggùn gø dvrá kèní lú:nò lòng íe.
46015057	Inìgø nøngmaq Vkàngpè Yesu Kristu taqkení, nøngmaq svng jór dèzá:rì pè Gvray kaq mv̀ng oqà.
46015058	Wedø í rvt ngà shóngshø̀ng we vnvm vchvng rìé, Vkàngpè vdòng taq namaq dèzaqshì bǿshà we bv̀nlì nø vshø̀ng mø̀í we svng èshánøng we í rvtnø, namaq nø màngvt màwv̄lshìshaq døngdøng wa èv̀lnøng sórí, kadvgvp gø Vkàngpè bv̀nlì taq kǿngtøp dèzaqshìnø̀ng.
46016001	Rvcv́ngcèrì dvpvt gv̀msùng rvkūllv́m dāng nø, Galatia móng shvngø̀mré rì svng ngàí dvkv́m bǿngà dø tiqdvchá, namaqí gø̄ wedøni èwànø̀ng.
46016002	Ngà dø̄ng rāng dvgvp rvkul bv̀nlì pàgø̄ wá mvràlv́m rvt, namaq tiq gǿ nø tiq gǿí, shvngøtni nv̀mlatni taq, Gvrayí ìshøt kadø shvyūlā nìnø wedø tvlú laq gv̀l dáò.
46016003	Vrá ngà tok rāng kvt, namaqí kagǿmaq svng èkv́mv́mnøng nìnø werì svng, namaq dvsházā gø̀npaq ó shvrïkàrū nvng tvpwā, Yerusalem wamà svng ngàí dvzv́rlv́m íe.
46016004	Ngà gø dí vdōng kvtkèní nø, angmaq nø ngà nvng tiqdø dí dv̀ng íe.
46016005	Iwe ngà nø Macedonia móng svng zv̄ngwá dí mvnv́m, namaq yv́ng sv̀ng dø̄ng rānge.
46016006	Weyvng kèní ngà kayv́ng dí vdōng nø̀nggø, namaqí ngà dø̄ng tvrà taq tùng shálv́m rvtnø, ngà nø namaq nvng tiqchàm, mø̀íni rv̀ngtúng shvlé høq tiqdø v́l vdū long má màshá.
46016007	Ngà nø akvt zv̄ngwá mvnv́mcèí wa vyv́ngké lún we svng mvshòng. Vkàngpèí ngà svng v́l dèzv́r kvtkèní nø, namaq nvng mvme tiqchàm v́l lúnlv́m lòng svng vlǿmòe.
46016008	Wedø ínìgø ngà nø Pùngwàcé ni Boy angni høqshaq Epesu wamà taqø̄ v̀llv́m íe.
46016009	Pawá wani Gvray bv̀nlì wá dvdv́nglvm, bv́ngkàmè tiq lòng ngà dvpvt vtáne; vtúshú gø mvmē v̄le.
46016010	Akvt namaq yv́ng sv̀ng Timoti lā dï ra nìnø, ang gø ngà dø Gvray bv̀nlì wa pè í rvt svrelv́m màvl dø̄ namaq nvng tiqdø v́l lúnlv́m rvt èyv́ngāshà.
46016011	Ang svng yv́ng mvtv̀má: mò we nø kagǿ gø laq màvl. Ang nø ngà yv́ng sv̀ng vtv́nglv́m rvt namaqí ang svng dèzv́rāvtshà. Pàwálv́m wani ang nø vnvm vchvng rì nvng tiqdø di long we svng vlǿmshø̀ng nø cāng dángòe.
46016012	Nøngmaq vnvmpè Yapolo dāng nø, vnvm vchvng rì nvng tiqdø namaq yv́ng sv̀ng dìlv́m rvtnø ngàí ang svng mvmē nònggùn zǿng bǿngà we, yarvtø̀ nø ang tiqhv̄ncè dí màmvyǿ. Inìgø dí vdū rā kvt ang gø wedøni dï rāe.
46016013	Pán vshat nàngvrshìnøng. Kv́mnøt tvrà taq ngv̀ngngv̀ng èripnøng; gìlà dø nvrø̀m dètéshìnøng, nònggùn dèkv́ngshìnø̀ng.
46016014	Namaqí èwànø̀ng dv́ngte shvngbē nø shóngnø:tní dvchǿng èwànø̀ng.
46016015	Vnvm vchvng rìé, namaqí èshánøng dø̄, Stefanas rvp nø Akaya móng taq, angshí vwat gø̄ í we mvdv̀mø̄, rvcv́ngcè rì svng dvzøm bv̀nlì taq gø̄ angmaq ni nøt lø̀mlø̀m dvzaqshì we íe.
46016016	Vnvm vchvng rìé, akvt namaq nø yādø dvzaqshìrì lv̀ngpv̄ngø̄ gø̄; bv̀nlì taq shø̄l dvbvng nø dvzaq dvkv́ngshìrì gǿ vrà:mí øp we lv̀ngpv̄ngø̄ gø̄ cv̀nlv́m rvt, ngàí namaq svng dvzv̀nga:tnìni.
46016017	Vrá, Stefanas nvng Fortunatus nvng Akayakus maq dì ráì nø namaqí dvcøp mèrǿnnø̀ng rì nø angmaq lvngàí dvgø̄m lún bǿa rvtnø ngà dvbòngv́mà.
46016018	Kadø íe wani angmaq lvngàí nø ngà pvlàcè svng gø̄, namaq pvlàcè rì svng gø̄, shàban dèzá:rìe. Wervtnø yadø í rì svng nø vpǿ ràe.
46016019	Asia gùrwāng shvngø̀mrérìí namaq svng pamvra wae. Akwila nvng Prechila ní nvng angmaq chø̀m taq ngø̀m we shvngø̀mréí gø namaq svng Vkàngpè vdòng taq shaqshaqwa pamvra wae.
46016020	Vnvm vchvng rì shvngbeí gø̄ namaq svng pàmvrà wae. Namaq gø tiq gǿ nø tiq gǿ shàn shér we vbùlá:mì pàmvrà nàlv̄nnøng.
46016021	Polo ngà nø ngà wū:rí ni vrōngò nø, pàmvrà wv̄ng rānge.
46016022	Vkàngpè Yesu svng mvshóngshì we vsvng tiq gǿgǿ lā v̄l nìnø, mvtv́n we laq vhǿ:mò. Maranata, Vkàngpèá, nàtv́ng daq.
46016023	Vkàngpè Yesu Ang jejú nø namaq nvng tiqdø v́ldv̀ng laq wa dvr.
46016024	Kristu Yesu vdòng taq ngà shóngnøt nø namaq shvngbe nvng tiqdø laq v̄l. Yadø laq í daq.
47001001	Gvray nøt taqkení, Yesu Kristu Ang dvzv́r ǿngà we Polo ngà nvng vnvmpè Timoti nílvngàí, Korintu wamà taq èv̀lnøng we Gvray shvngø̀mré svng gø, Akaya móngkøp taq èv̀lnøng we kv́m vsvng shvngbe svng gø, shvrikàru vruvtshòe.
47001002	Nøngmaq Vpè Gvray nvng Vkàngpè Yesu Kristu yv́ng kèní jejú nvng mòngzø̀l lòng namaqí leq lúnnøng.
47001003	Dvsháza nøt Angkàng nvng nøt shvlø̀mlv́m ídv́ngte Angkàng Gvray, Vkàngpè Yesu Kristu Angpè nvng nøngmaq Gvray nø ìshøt ìgv̀n laq vl dv̄r.
47001004	Gvrayí nøngmaq svng nøt shèlø̀:mì lòng taqkèníni dvshà mvhøt tiq pv̀npv̀n vhǿ:mo rì svng nøt shvlǿm lúnlv́m rvt, Gvrayí gø dvshà mvhøt vhǿ:mì we í dv́ngte taq nøngmaq svng nøt shelø̀:mie.
47001005	Kristu Ang dvshà mvhøt lòng taq nøngmaqí gvzà mvngú lú:nì dø tiqdvchá, Kristu taqkèní gø nøt shvlø̀m lòng nøngmaqí gvzà mvngú lún bǿshà.
47001006	Nøngmaqí dvshà mvhøt la vhø:mì nìgø, namaq nøt shvlǿm lúnlv́m nvng chutchv́ng lúnlv́m dvpvt lè íe. Nøngmaqí nøt shvlø̀m we la lú:nì nìgø, namaq svng nøt shvlǿm lúnlv́m rvt nvng nøngmaq ó tiqdø dvshà mvhøtrì namaqí tø̄nshì jòrlv́m rvt íe.
47001007	Pàwálv́m wani nøngmaq dvshà mvhøtrì namaq nvng mvngúì dø tiqdvchá, nøt shvlø̀mlv́m rì gø mvngúì we svng sháì rvtnø namaq svng nøngmaqí vlǿ:mì lòng gø dø̄ng ngv̀ng we íe.
47001008	Vnvm vchvng rìé, Asia móng taq nøngmaqí vhǿm bǿshà we dvshàmvhøtrì dang, namaq svng shá dvzv́r mvyǿìe. Weyv́ng dvshàì lòng nø nøngmaq gø̀nshaq lutshi mvlún bǿshà lá:nì høq, shǿn mvtǿmshì dø vlishì we døngjáí shènvl bǿshà.
47001009	Nøngmaq nø kadø í nìgø shilv́m wa ív́mshà, wa dvdv̄m bǿshà. Iwe yalòng nø nøngmaq vdè svng màlǿmshìshaq shìrì svng dvzu:nò pè Gvray kaq wa vlǿmshì dvzv́rlv́m dvpvt í dá:rì.
47001010	Gvray A:ngí nø, shìlv́m høq rvnaq we svre dvkélv́m yv́ng kèní nøngmaq svng shèlut bǿshà; vrá gø shèlut daqìe. A:ngí nøngmaq svng tv́n gø wedøni mànar shèlut daqie, wàì nø Ang svng vlǿmdv̀ng wáshàìe.
47001011	Namaq mvmeí vjú èrøtnashà rvtnø Gvrayí nøngmaq svng jejú èrvl daqshà lòng svng yà:ngò nø, vsvng mvme nø Gvray kaq oqà wae.
47001012	Akvt nøngmaq shaqshaqwa dvshv́ngshàì we nø yadø íe. Rvgaqò ri dvhø̀ í nìgø, namaq dvhø̀ taq ínìgø, nøngmaq cúnshàì we vjàng laqyà nø, shagóng zitnøt paqzi cà:nì we mø̀í dø, Gvray jejú taqkèní í we shànshér nøt nvng dvgoq nøt màshú we nø:tní cúnshi bǿshà we svng nøngmaq rvwv̄n nø:tní shvkse èwáāìe.
47001013	Kadø íe wani, nøngmaqí namaq svng vrū bǿshà we shvrikàru nø namaqí rø mèshánøng we nvng mècíngnøng we kà mø̀í. Namaqí akvt nøngmaq dang tiqshvlē wa èshánøng we í nìgø, gvzà màlé dvgvp nø shvngbe èshá daq nønge.
47001014	Nøngmaq Kangpè Yesu Kristu angni taq namaq nø nøngmaq dvshv́ngshìrà èínøng nø, nøngmaq gø namaqò dvshv́ngshìrà í lú:ngìe, wa vlǿmshàìe.
47001015	Ngà yalòng svng vlǿmshø̀ng rvtnø, namaqí vní baq vjú leq lúnnøng, wvng dvdvmò nø, namaq yv́ng sv̀ng dìlv́m dvdvmòe.
47001016	Nv̀mlat nø Macedonia móng svng dí mvnv́m namaq yv́ng svng gut rang nø, we móng kèní rá namaq yv́ng sv̀ng vtv́ng nø, Yuda móng svng namaqi leq sháng, wvng dvdvmò we íe.
47001017	Ngàí yadø dvdvmò we nø, dvshøt dvlíng wvng we nø mø̀í. Ngàí vjøn bǿngà dang nø shagóng nøt cv̀nò nø, mø̀í lòng svng íe, íe, í lòng svng nø mø̀í, mø̀í, wvng we íe ma?
47001018	Gvray nø kv́mv́m daq we í dø tiqdvchá, namaq svng nøngmaqí shø̀:nì kà nø, døngshv́l døngpo shø̀:nì we mø̀í.
47001019	Kadø íe wani ngà ó Silwanu nvng Timoti nøngmaq lvngàí namaq dvhø̀ taq dvshvng bǿshà we Gvray Angcè Yesu Kristu nø, íe, wa dá:ngi, mø̀í, wa døngshv́l døngpo wa we màvl; Ang vdòng taq nø, íe, wa kà wa vle.
47001020	Gvray kàdv́n kadv́ngte luq nìgø shvngbe svng Kristu vdòng taq, íe, wanø shvdøng shvngà:ngò we dvchǿng íe. Yadø í rvt, nøngmaqí Gvray ngø̀rdvgùng shvring lúnlv́m dvpvt, “Yadø laq i daq,” wa shø̀:nì kà í dv́ngte gø, Kristu taqkeni shø̀:nì we wa íe.
47001021	Kristu vdòng taq namaq nvng nøngmaq svng tiqdø shèdøng shèngà: ngì dá:ngí, nøngmaq svng vshúí èma:tnì pe nø Gvray íe.
47001022	Vrá, nøngmaq nø Angò íshà we shálv́m mvshv́lpvrá tip èdip bǿshà nø, língshi màshvla we shvkse ílv́m dvpvt, Ang shànshér Pvlàcè gø A:ngí nøngmaq nøt vdòng taq èzí daqshà.
47001023	Korintu wamà svng ngà shini mvdøng rang we nø, namaq svng dvsházāì rvt í we svng Gvray nø ngà dvpvt shvkse wáshìe.
47001024	Nøngmaq nø namaq kv́mnøt svng øplv́m rì mø̀íshà. Namaq dvbú lúnlv́m rvt namaq nvng bv̀nli mvngúrì mv̀ng íshàe. Kadø íe wani namaq nø kv́mnøt tvrà taq rip ètǿngv́mshà.
47002001	Wervtnø ngà vrá tiqkvt namaq yv́ng døng rang ke namaq svng nøt dvshá màdvzv́rlv́m dvpvt gvcvt vjøn bǿngà.
47002002	Ngàí namaq svng nøt dvshá la dvzá:rì pà í nìnø, nøt dvshá dvzv́r bǿshà rì namaqí wa mø̀íni, kagǿí ngà svng dvbú dèzv́rnø̄ng má?
47002003	Ngà dvbúrà nø namaq shvngbe dvbúrà gø dèíā lóngnøngni, wvng nø namaq shvngbe svng vlǿmshø̀ng we íe. Wervtnø, ngà døng rang dvgvp nø, ngà svng dvbú dvzv́r vdu rìí ngà svng nøt dvshá dvzv́rlv́m nø laq mø̀í rā, wvng nø, ngàí vzv̀ng tiqbaq yadang ni namaq svng vrongvtnà we íe.
47002004	Kadø íe wani ngà vtvng kèní nøt dvshàng yv́ngkeni, necì mvme vyǿngò sórí namaq svng kàru vrongvtnà lòng nø, namaq svng nøt dvshá dvzv́rlv́m rvt nø mø̀í. Ngàí vtvng kèní shù:ngì we svng shá dvzv́rlv́m rvt mv̀ng íe.
47002005	Iwe vsvng kaq nøt dvshá dvzv́r we vsvng la vl nìnø, wegǿí nø ngà svng wā nøt dvshá dèzv́r we mø̀í, chá vlē shǿn màmvyǿng nøng gø; namaq shvngbe svng téwa mvme nøt dvshá dèzv́rnøng we íe.
47002006	Yadø í gǿ svng namaq tékaq tiqmaqí èngv̄n bǿshà lòng laq vrvm.
47002007	Wervtnø yadø í gǿ nø, mvnøklá nøt dvshà we taq song vløp màjálv́m rvt namaqí ang mvrà èchutnanøng nø, ang svng nøt shèlø̀mnøng.
47002008	Namaq shóngnøt vrá tiqkvt ang svng dètānānøng, wvng nø namaq svng nímshø̀nge.
47002009	Kadø íe wani namaq nø dang vrv̀m taq ngà kà tā nø cv̀n mècv̀nnøng we shálv́m rvtnø gø, ngàí vrongvtnà we íe.
47002010	Namaqí mvrà èchutnanøng gǿ svng nø, ngàí gø chutnangòe. Pawalv́m wani ngàí chutnālv́m tiq pv̀npv̀n dv́ng vl nìnø, Kristu mv́rdv̀ngø namaq dvpvt ni chutnangò we íe.
47002011	Yadø chutnài lòng nø Sataní nøngmaq svng mvdv́ngkelv́m rvtnø íe. Pawalv́m wani ang dvgoq nøt bvnya svng nøngmaqí sháìe.
47002012	Ngà nø Kristu Ang Dvbùshv̀ngkà rvtnø Troa mvrìng svng tok rángà dvgvp, Vkàngpèí ngà dvpvt bv́ngkà tiq lòng ètánang bǿngà.
47002013	Weyv́ng vnvmpè Titus svng lá mvlún bǿngà rvtnø, nga nøt mv- shø̀m bǿngà. Wervt weyv́ng vl rì svng pàmvrà v̄lò dá:ngí, Macedonia svng dø̀ngv́mà.
47002014	Wedø í nìgø Kristu vdòng taq jòrlv́m tvrà taq nøngmaq svng kadvgvp gø èshø:lì nø, Ang svng sháò lòng ngórshø̄ng nø nøngmaq taqkèní tiqmóng nø tiqmóng svng dvshe:rò pè Gvray kaq oqà.
47002015	Kadø íe wani gø̀nshaq lú:nòrì dvhø̀ taq gø, vmvngrì angmaq dvhø̀ taq gø, nøngmaq nø Gvray mv́rdv̀ngø Kristuò ngórshø̄ng íshàe.
47002016	Vmvngrì dvhø̀ taq nø, shìlv́m shø̄ng íshàe. Wárì dvhø̀ taq nø gø̀nshaq cúnshilv́m shø̄ng íshàe. Bv̀nlì vya yalòng kagǿ rí jòre má?
47002017	Nøngmaq nø vsvng mvlú:- ngí wàò dø, Gvray mòngkà svng wùlaq dø wàì vsvng mø̀íshà. Nøngmaq nø dvgoqnøt màshú dø Kristu vdòng taq Gvray mv́rdv̀ngø kàdøng wa shø̀:nì we Gvrayí dvzv́rshaq mvdò mv̀ng íshàe.
47003001	Nøngmaq nø vrá tiqkvt vdè svng vpǿ shvringshì bǿshà ma? Mø̀íni dvgá vsvng tiqmaq dvpvt rà dø nøngmaq gø namaq mv́rdv̀ngø, mø̀íni namaq yv́ngkèní shvkse kàru ràìe ma?
47003002	Vsvng shvngbeí rø̄ò nø shálv́m dvpvt nøngmaq nøt vdòng taq vrushaq í we, nøngmaq dvpvt shvkse kàru nø namaq mv̀ng èínø̀nge.
47003003	Namaq mv̀ng nø, nøngmaqí shvngøt bǿshà yv́ng kèní vrushaq í we Kristu Ang shvrikàru èínøng we chaqdvp yv́ngshìe. Kàru welòng nø, rūcìí vruì we mø̀í. Lóngkø̀m taq vruò we gø mø̀í. Cúnshì pè Gvray Pvlacèí vsvng nøt mvsø̀n taq vruò we kàru íe.
47003004	Kristu rvtnø nøngmaq nø Gvray mv́rdv̀ngø nvrø̀m dvtéshìlv́m lún bǿshà rvt yadø shø̀:nì we íe.
47003005	Nøngmaq vdèí kø̀mgøm wá dá:- ngì we nø kapà gø màvl. Nøngmaqí wá lú:nì dv́ngte nø Gvray kèní wa íe.
47003006	Nøngmaq svng Kàgvp Angshv́r taq dvzømshúrì wáshì dèzá:rì pè gø Gvray íe. Yalòng nø dvrá kàru chv̀ng kèní mø̀í, Shànshér Pvlàcè kèní mv̀ng íe. Kadø íe wani dvrá kàru chà:ngí nø dvshílv́m yv́ng svng èshø: lìe. Pvlàcèí nø gø̀nshaq èzíìe.
47003007	Shìlv́m bv̀nlì dvgòng daqà we, dvrá nv̀mlat lòng lóngkø̀m taq chuqò nø vruò ke, brimbrim shór we ngø̀r dvgùng nø Israel cèrìí yv́ng màzaqò høq Moshi mv́r taq dv́ng kvlàng yà:- ngì nìnø,
47003008	gø̀nshaq dècún daqshà we Shànshér Pvlacè bv̀nlì téwa wemvdv̀m brimbrim shór we ngø̀r dvgùng mø̀í ma? Moshi mv́r taq kvlàng lòng nø vmø̀l yà:ngì.
47003009	Mvrà kàciq rvtlv́m bv̀nlì welòng dv́ng brimbrim shór we ngø̀r dvgùng í kèní nø, døngman dvdut lún we bv̀nlì nø téwa brimbrim shór we ngø̀r dvgùng íe.
47003010	Vzv̀ng brimbrim shór yà:ngì we ngø̀r dvgùng svng nø akvt shór lòng ngø̀r dvgù:ngí junké bǿà rvt shvbóng màtv́mshiá:mì.
47003011	Vmø̀lá:mì we welòng dv́ng brimbrim shór we ngø̀r dvgùng vl kvt kèní nø kadvgvp gø vmø̀llv́m màvl we yalòng nø téwa brimbrim shór we ngø̀r dvgùng íe.
47003012	Wedø í rvtnø, yadø íwe vlǿmrà èv́laì yv́ng kèní, gvzà nvrø̀m dvtéshàì sórí shø̀:nìe.
47003013	Moshi dø mvwàì. Ang nø vmø̀llv́m wáshì we brimbrim shór lòng svng Israel cèrìí mvyv̀nglv́m rvt ang mv́r dvkøqshi yà:ngì.
47003014	Inìgø angmaq nø nøt zaq nø dèni dèyaq høqshaq, Kàgvp Anglí kàru røò dvgvp, dvkøq laqtun welòng nø angmaq nøt taq v́ldv̀ng wae. Kadø íe wani Kristu vdòng taq vl kvt wa dvkøq laqtun nø kv̄nga bǿò we íe.
47003015	Iwe, Moshi kàru røò kvt vrv̀m, angmaq nøt taq nø, dvkøq laqtun welòng wedøni v́l dv̀ng wae.
47003016	Inìgø Vkàngpè svng kadvgvp vwv́ngshì ra nìnø, ang dvkøq laqtun gø wedvgvp lúaò we íe.
47003017	Vkàngpè nø Pvlacè íe. Vrá, Vkàngpè Ang Pvlàcè kayv́ng vl nìnø shvlut shvlángshaq lòng gø weyv́ng v̄le.
47003018	Wervtnø mv́r dvkøq laqtun vlúshaq íshàrì nøngmaq shvngbeí nø, mv́ryv́ng jv̀mnaí vwā:- nò pādø, Vkàngpè Ang ngø̀r we pòngbàng tiqdvtv̀ng vwanaìe. Nøngmaq svng Vkàngpè Ang mv̀rshv̀m mvdø̀ng vmvt dèzá:rì nø pòngbàng shór mvdv̀m té shór dèzá:rì lòng nø, Kangpè Ang Pvlacè taqkèní wa íe.
47004001	Wervtnø, Gvray dvsházā jejú lún bǿshà dø tiqdvchá, dvzøm bv̀nlì yalòng nøngmaqí lún bǿshà rvtnø nøt mvcà:mi.
47004002	Vrá, dvgoq nøt màcv́nshaq, Gvray mòngkà svng gø yù:mì nø màdvkaqshaq; mvyø̀npvng shvraq màchaq íwe tvrà rì gø chut gu:rì dá:ngí, dønglòng chaqdvp dvshā:ngì yv́ng kèní nøngmaq døngman we tvrà gø Gvray mv́rdv̀ngø vsvng shvngbeí rvwv̄n lvlú:nò dø dvta:nì we íe.
47004003	Dvbùshv̀ngkà nø dvkøqshaq la í nìnø vmv́ng mvnshìrì dvpvt dvkøqshaq íe.
47004004	Gvray Ang mv̀rshv̀m í pè Kristu Ang pòngbàng shór we Dvbùshv̀ngkà ang gálong svng angmaqí la mvyà:ngò dø, rvgaq yabàn ang dvmø̀í, mvkv́m vsvng rì angmaq rálnøt ne svng zøq dvzá:ròe.
47004005	Kadø íe wani nøngmaqí vdè mvshǿl dvshā:ngì we mø̀í. Kristu Yesu nø Vkàngpè í we nvng nøngmaq nø Yesu dvpvt rvtnø namaq dvzømshú íshà we tvrà lè dvsha:ngie.
47004006	Kadø íe wani, “Cǿngcǿng dø vdòng kèní gálong laq gá daq,” wa nø dvkv́m yà:ngà pe Gvrayí nø, Kristu Ang mv́r kèní yv́ngshì we Gvray Ang pòngbàng ngø̀r we svng shá dvzv́r we gálong shvyv̄nga lúnlv́m dvpvt, nøngmaq nøt vdòng taq dègáa daqshà.
47004007	Wedø í nìgø vtvng kèní ring we jórnònggùn yalòng nø, nøngmaq taqkèní mø̀í dø, Gvray kèní wa í we dvtan lúnlv́m rvt, pø̀hvp yalòng nø nøngmaq vbā chúngrì taq èv́laìe.
47004008	Nøngmaq nø kadang kèní dvshàlv́m vhǿ:mì nìgø, nøt dvtlv́m høq nø mø̀íshà. Nøt dvshàì nìgø, vlǿmrà vmv́nglv́m høq nø mø̀íshà.
47004009	Dvki vrèlv́m vhǿ:mi nìgø, ègu:rì we mø̀í. Kǿng vkup nàda:pmì we ínìgø, caq nø mèshèmá:ngì.
47004010	Yesu Ang cúnshì we nø nøngmaq góng taq ni shvyvnglv́m rvt, Yesu shì yà:ngì tvrà gø nøngmaq góng taq ni nv̀nnv̀n ríìe.
47004011	Kadø íe wani Yesu Ang cúnshi we nø shí bøp sháì we nøngmaq góng taq dvtān lúnlv́m rvtnø, nøngmaq nø Yesu dvpvt shìlv́m yv́ng svng tèlēì we nv̀nnv̀n vhǿ:mìe.
47004012	We yv́ng kèní nøngmaq vdòng taq nø shìlv́m lòng dvzaqshi nø, namaq vdòng taq nø gø̀nshaq lòng lè dvzaqshìe.
47004013	“Ngà kv́m rvtnø ngàí shø̀n bǿngà,” wanø kàru taq vrū yà:- ngà we kv́mnøt dø tiqdvchá, nøngmaq nø kv́m we pvlàcè dvchá lú:nì rvtnø, kv́mnøt welòng kèní shǿn gø shø̀:nì we íe.
47004014	Pawalv́m wani Vkàngpè Yesu svng dvzun yà:ngà pèí, nøngmaq svng gø Yesu nvng tiqdø dèzun lú:ngì nø, namaq nvng tiqdø Ang mv́rdv̀ngø shèrip lú:ngìe, wa lòng sháìe.
47004015	Yadv́ngte shvngbe nø namaq vjú dvpvt wani èíanøng nø, Gvray jejúí vsvng mvme svng rǿnke bǿà rvt, Gvray ngø̀rdvgùng svng shvringlv́m nvng oqà wàlv́m lòng té luqtv̀mlv́m rvt íe.
47004016	Wervtnø nøngmaq nøt mvtì: nì. Nøngmaq shagóng nø svrǿng mvnshì we ínìgø, nøngmaq pvlàcè góng nø tiq ni nø tiq ni angshv́r vpo mv̄nshàìe.
47004017	Kadø íe wanì tiqlvngcè dvpvt wa dvshàì lòng nø nøngmaq dvpvt shvbóng mvtǿmshì we, dvciq lvpat ngø̀rdvgùng nàpoa lú:ngìe.
47004018	Nøngmaq nø neí yv́ngshì rì svng cāì we nø mø̀í, mvyà:ngì rì svng lè cāì we íe. Pawalv́m wani neí yà:ngì rì nø tiqrvtø̀cè dvpvt wa í nø, neí mvyà: ngì rì nø dvciq lvpat zá:nò lòng íe.
47005001	Rvgaq tø̀m nøngmaq shìyat í we góng yalòng vcatnvm kvt nø, vsvng wu:rí mø̀í, muqlàng taqlap Gvrayí wàò we dvciq lvpat ngv̀ng we chø̀m èv́laì we svng nøngmaqí sháìe.
47005002	Akvt shagóng shìyat yalòng taq nøngmaq à:lì dvgvp rvlàì sórí, muqlàng taqlap nøngmaq v̀llv́m chø̀m gwashi lúnlv́m lòng svng mvrø:tnie.
47005003	Welòng gwashì lún bǿì kvt nøngmaq nø góngsér mø̀í lú:ngì.
47005004	Kadø íe wanì shagóng shìyat yalòng taq à:lì dvgvp rvlàì lòng nø, shìyat yalòng zørchut mvyǿì rvtnø mø̀í. Shí bøp sháò we góng yalòng svng shí bøp mvsháò we góng vpo mvyǿì rvt mv̀ng íe.
47005005	Yadø vpo lúnlv́m rvt nøngmaq dvpvt dvgø̀ò pè nø Gvray í nø, yalòng dang shvkse wáshìlv́m Shanshér Pvlacè èzí daqshà pè gø Ang íe.
47005006	Wervt nøngmaq nø kadvgvp gø nvrø̀m télv́m v̄le. Vrá nøngmaq nø shagóng yalòng taq cúnshàì dv́ngte nø, Kangpè yv́ng kèní nøngmaq vsa:rì we gø sháìe.
47005007	Pàwá wani nøngmaqí nø vneí yà:ngì yv́ng kèní mø̀í dø, kv́mnø:tní cúnshàì we lè íe.
47005008	Nøngmaq nvrø̀m dvtéshàì nø, shagóng yalòng nvng vka:ngì dá:ngí, Vkàngpè nvng tiqdø chø̀m wechø̀m taq v́l lúnlv́m lòng svng lè téwa shvrú: ngie.
47005009	Shagóng chø̀m yalòng taq à:lì nìgø, mvà:lì nìgø, nøngmaqí nø Kàngpè svng wv́mshì dvzv́r mvyǿìe.
47005010	Kadø íe wani shagóng taq à:lì dvgvp wàì we, shvla lòng ínìgø, mvgvm lòng ínìgø, kagǿí kadø wàì nìnø wedø lúnlv́m rvt, Kristu kàngé rúngtv̀ng mv́rdv̀ngø nøngmaq shvngbe nø rip rà longe.
47005011	Vkàngpè svng svre rà lòng svng sháì we í rvt, nøngmaqí nø vsvng kaq dvshat dvtúìe. Nøngmaq nø kadø í vsvng íshà we nø Gvrayí sháòe. Vrá namaq rvwv̄nnø:tní gø èdǿmshàe wàì nø vlǿmshàìe.
47005012	Nøngmaq nø namaq dvhø̀ taq tv́n tiqkvt shvringshàì we nø mø̀í. Nøt svng màyv́ngshaq, mv̀rshv̀m svng wa yà:ngò nø dvshv́ngshì rì angmaq svng namaqí tv́ngshìlv́m kà v̀llv́m dvpvt nv̀ng, nøngmaq dang namaq dvshv́ngshìlv́m dvpvt lè íe.
47005013	Nøngmaqí shø̀:nì kà nø nøt mvriq kà dø la í nìnø, Gvray dvpvt íe. Nøt riq vsvng kà shø̀:- nì nìnø namaq dvpvt íe.
47005014	Kadø íe wani shvngbe dvpvt tiq gǿ shì kèní nø shvngbebe shì rvcí íe, wa dvdu:tnì yv́ng kèní Kristu Ang shóngnø:tní nøngmaq svng shèná:ngìe.
47005015	Cúnshìrì nø akvt kèní kukaq vdè dvpvt wa cúnshì we mø̀í dø, angmaq dvpvt shì nø̀ vrá zun lú:ngì Pè wepè dvpvt lè cúnshìlv́m rvt, Ang nø shvngbe dvpvt shì yà:ngì we íe.
47005016	Vzv̀ng dvgvp nøngmaqí nø Kristu svng shagóng dāng kèní dak yv̀ngshà we í nìgø, akvt kèní nø wedø daklv́m màvlá:mì. Welòng dø akvt kèní kuqkaq nøngmaqí nø kagǿ svng gø wedø nø mvdak bǿshà.
47005017	Wervtnø vsvng tiq gǿgǿ Kristu nvng vzø̀mvm kvtkèní nø, wegǿ nø angshv́r vmv́nshaq vsvng íá:mì. Anglí dv́ngte nø vleá:mì. Eyv̀ngnøng, shvngbe nø angshv́r íá:mì.
47005018	Yarì nø Gvrayí wàò we dvchǿng íe. A:ngí nø Kristu taqkèní nøngmaq svng, Ang nvng vrv́m vrá dèzv́r yv̀ngshà nø, vrv́m vrálv́m dvzøm bv̀nlì gø nøngmaq svng èzí daqshà.
47005019	Gvrayí Kristu vdòng taqkení rvgaq tø̀m svng nø Ang nvng vrv́m vrá dvzá:rò dá:ngí, angmaqí vléò we mvrà rì chutnào nø, shvrv́m shvrá daqà we shv̀ngkà nø nøngmaq svng tvle yà:ngà.
47005020	Wedø í rvtnø Gvrayí nøngmaq taqkèní namaq svng dèshatnøng pādø, nøngmaq nø Kristu dvpvt gvsà kønmvng íshà rvtnø akvt nøngmaqí nø, “Gvray nvng tiqdø nàrv́m nàránøng,” wàì nø Kristu chíng kèní namaq svng rø̀:nìe.
47005021	Nøngmaq svng Kristu vdòng taq Gvray Ang døngman we vpo dvzv́rlv́m rvt, Gvrayí mvrà mvsháò pe Ang svng nøngmaq tvle mvrà vpo dvzv́r bǿà.
47006001	Vrá, Gvray nvng tiqdø muqhǿm bv̀nlì wàì rì nøngmaqí namaq svng shvdǿ:mìe. Namaqí èlúnnøng we Gvray jejú nø vshø̀ng í mèdèzv́rnøngni.
47006002	Kadø íe wani A:ngí, “Zøa shvla we rvtø̀ taq Ngàí nà svng tángang bǿngà, chutchv́nglv́m angni taq gø Ngàí nà svng dvbvng bǿngà,” wa nø̀ shø̀n yà:ngà. Etánøng, Zøa shvla we rvtø̀ nø akvt mv̀ng íe. Etánøng, Chutchv́ng lúnlv́m angni nø akvt lè íe.
47006003	Gvray bv̀nlì wàì ke vsa:ngí shvrà we màv̀llv́m rvt, nøngmaqí kagǿ svng gø nøt vtøplv́m pv̀n mvwàì.
47006004	Wàì we bv̀nlì vrv̀m taq, Gvray Ang dvzømshú íshà we shvyvnglv́m dvpvt vtvngshaq tø̄nshì vdu we taq, dvshà mvhøt we taq, lv́ng mvluq we taq, nøtdvt we taq;
47006005	vdiplv́m vhǿm we taq, tung róng we taq, vsvng loksu: kngí èwa:ngì we taq, bv̀nlì luq we taq, màyøp gv́r we taq, màv́m jit we taq,
47006006	mv́ngshèr weí, dǿmshánø:tní, nøt shvyv̄ngshì nø tø̄nshì weí, mvkok dvdínø:tní, Shànshér Pvlacè taqkeni, nøt vní shvlē mvzv̄ng we shóngnø:- tní;
47006007	dìnglòng mòngkà shø̀:nì weí Gvray jórnònggùn taqkeni, vtùlv́m døngman we cìl dvrè nø vbàngpā vgwépa taq lá:ngì sórí vtùì nø dvta: nie.
47006008	Vsa:ngí nøngmaq svng bø̀ng shètì:nì we gø vhǿ:mìe. Shèri: ngì we gø lú:nìe. Nøngmaq svng vyá dèdu:tnì dvgvp gø dìng we kà wa shø̀:nìe.
47006009	Vsa:ngí mèsháì dø vshv́m nìgø vsháshaq wa íe. Vshíshaqrì dø vshá:mì nìgø yala! nøngmaq nø wedøni cúnshàìe. Shø̄n we vhǿ:mì nìgø cùngshí nø mèsha:tnì.
47006010	Nøt dvshàrì dø vshá:mì nìgø kadvgvp gø dvbùìe. Mvshámhoq dø vshá:mì nìgø vsvng mvme svng mvgám dvzv́r lú:nìe. Pà gø màdá rì dø vshá:mì nìgø pà gø vdáìe.
47006011	Korintu rìé, nøngmaq nònggø: pmí dèdèni namaq svng shø̀n bǿshà; nøngmaq nøt gø namaq dvpvt vtánshaq íe.
47006012	Nøt rècø̀lnøng we nø, namaq èínønge. Nøngmaq mø̀íshà.
47006013	Ngàí namaq svng nø angcè rì svng a:lò dø shø̀n bǿngà. Namaq gø ngà svng nøt bv́ngkà ètánshì ránøng.
47006014	Namaq nø mvkv́m vsv́ng rì nvng mènazø̀m nøngni. Døngman rì nvng màdøngman rì nø pà mvngúlv́m vl má? Gálòng nvng dølòng gø kadøwa vzǿm shvla ma?
47006015	Kristu nø Satan nvng pà vrálv́m vle ma? Kv́m vsvng rì nvng mvkv́m vsvng rì nø kapà vbamshìlv́m vle ma?
47006016	Gvray tø̀ngnø nø pvràhang chø̀m rì nvng kadøwa mvngú shvla ma? Kadø íe wani Gvrayí, “Ngà nø Ngà bashà rì vdòng taq vl nø, angmaq dvhø̀ taq dìlv́m íe; Ngà nø angmaq Gvray wv́ngshø̀ng nø, angmaq nø Ngà bashà í longe,” wa shø̀n dø tiqdvchá, cúnshi we Gvray Tø̀ngnø nø nøngmaq íshàe.
47006017	Wervtnø Vkàngpè yadø wae; “Namaq nø angmaq dvhø̀ kèní èrv́lshi ránøng dá:ngí, namaq wa shø̀ngshang èv̀lnøng. Mvmv́ng mvshèr we tiqpv̀n svng gø mèshupnøngni. Wekvt Ngàí namaq svng vto daqie.
47006018	Ngà nø namaq Nvpè wv́ngshø̀ng nø, namaq gø Ngà zvmì shvdv̀ngrì èí lóngnø̀nge,” wa, Pagø̀ wá dá:ngò pè Vkàngpè shø̀ne.
47007001	Shóngshø̀ng rìé, dv́nkà yadv́ngte vl rvtnø, nøngmaq shagóng dang taq gø, pvlace dang taq gø, mvmv́ng mvshèr dèzá:rì we í dv́ngte taqkèní dvshàn dvshérshàì taqsórí, Gvray kaq vpǿ svre we nø:tní, shànshérlv́m dangtaq kø̀mgø̄m té dvtǿngshàì.
47007002	Namaq nøt rìí nøngmaq svng nàtoshà lè. Nøngmaqí kagǿ svng gø màlé dá:rì; kagǿ svng gø màgvyaq dá:rì; kagǿ svng gø mvcèv́m dá:rì.
47007003	Ngàí yadø shø̀nò we nø namaq svng ciplá mvyǿng rvtnø mø̀í. Namaq nø nøngmaq nøt vdòngø kadvgvp gø èv̀lnøng rvtnø, vzv̀ng ngàí v̄l yv̀ngshà dø, nøngmaq nø namaq nvng shìì nìgø cúnshàì nìgø tiqdø v́l mvyǿì rvt íe.
47007004	Ngàí namaq svng gvzà kv́má:mì nø namaq rvt ngà gvzà dvshv́ngshø̀nge. Nøngmaqò dvshà mvhøtyv̀ng shvngbe taq gø namaq rvtnø nøt shvlø̀m we dv̀n vlim høq lú:nie.
47007005	Kadø íe wani vzv̀ng nøngmaq Macedonia rvgaq tuq ráshà dvgvp, shagóng nø tiqhvn gø nārshì mvlu:ni. Kalap màlap kèní gø dvkï vrè we nvng vtù we vhǿm yv̀ngshà. Wervt nøt vdòng nø svrelv́m wa í yà:ngì.
47007006	Wedø í nìgø nøt dvshà vsvng kaq nøt shvlǿmshúpè Gvrayí nø, Titus dezv́ravt shà weí nøngmaq svng nøt shèlø̀m yv̀ngshà.
47007007	Ang di ráì lòng wa mvtaq, namaq yv́ng kèní a:ngí nøt shvlǿm lú:nò lòng taq kení, nøngmaq nøt shvlǿmshi lún yv̀ngshà we íe. Namaqí ngà svng kadv́ngte mèrøtshà we, ngà dvpvt nøt èbùmnøng we, ngà taq nøt èzømshìnø̀ng tvrà rì a:ngí dètángvtnà yv́ngkeni téwa ngà gø dvbòng yv̀nga.
47007008	Vzv̀ng ngàí shvrivtshà we shvrikàruí namaq svng nøt dvshá dèzv́r bǿshà rvt ngà tiqhvn nøt dvshàng bǿngànø̀ng gø akvt nø ngà nøt màdvshàng. Kadø íe wani shvrikàru welù:ngí namaq svng nøt dvshá dèzv́rnøng lòng nø tiqchàmcè wa í we ngàí sháng bǿnga.
47007009	Akvt ngà dvbòng we nø, namaq svng kàru welù:- ngí nøt dvshá dvzv́r bǿshà rvtnø mø̀í, nøt dèshànø̀ng lù:ngí namaq língshi dèzv́r yv̀ngshà rvtnø lè íe. Namaq nø nøngmaq rvtnø sǿmlv́m pàgø màhǿmlv́m rvt, Gvray nøt kèní namaq svng nøt dvshá dèzv́r yv̀ngshà we íe.
47007010	Kadø íe wani Gvray yv́ng kèní di daq we nøt dvshà lù:ngí nø, gø̀nshaq lúnlv́m nøt língshi we wà lú:ngò rvt, nøt dvshá mvrà. Wedø í nìgø rvgaq tø̀m kèní di ra we nøt dvshà nø:tní mv̀ng nø shìlv́m lòng wà lú:ngòe.
47007011	Kadø íe wanì Gvray yv́ng kèní í we namaq svng nøt dvshá dèzv́r yv̀ngshà lù:ngí kapà wà bǿà lòng dèdv̄mnøng. Nøt dvshàlv́m yalù:ngí ni namaq vdòng taq, kadvngshìni nøttøp nøttǿng we, mvrà shvnglv́m rvt kadvngshìni nøt mvdóngshì we, mvrà svng kadvngshìni shvngōshì we, kadvngshìni nøt shér vpvt svre we, kadvngshìni mvrøtnøt vl we, kadvngshìni nøtlø̀m we; vrá, vléò lòng svng shønlv́m kadvngshìni wà lú:ngò we svng èyv̀ngnøng. Mvrà yadv́ng pv̀n vrv̀m taq namaq nø shvràlv́m zì pàgø mèv̀lv́mshà we dètanshì bǿshà.
47007012	Wervtnø ngàí namaq svng vrong bǿngà lòng nø, vléò vsvng rì dvpvt wa gø mø̀í, vléa:tnò we vhǿ:mò yv́ng tø̄nshirì dvpvt wa gø mø̀í; Gvray mv́rdv̀ngø namaq nø nøngmaq dvpvt jø̀ngjǿngni nøt èlø̀mnø̀ng we svng leq dǿm lóngnøng wvng vrong bǿngà we íe.
47007013	Yadv́ng pv̀n taqkení, nøngmaqí nøt shvlø̀m we lún bǿshà. Wedø wa mvtaq, namaq shvngbeí Titus svng debv́n dèshv́r bǿshà yv́ng kèní, a:ngí dvbú lú:nò nø nøngmaq gø téwa dvbùv́mshà.
47007014	Kadø íe wani Titus mv́rdv̀ngø namaq dang dvshvng bǿngà lòng nø ngà pà shvraq chaqshìlv́m màvl. Nøngmaqi namaq svng a:lì we kà shvngbe dìng dø tiqdvchá, Titus mv́rdv̀ngø dvshv́ngshø̀ng bǿngà rì gø dìng we yv́ngshiá: mì.
47007015	Vrá Titus svng namaq shvngbeí kadøwa ètáanø̀ng nø, nàto yv̀ngshà we svng a:ngí dvdvm èrǿn lóngnøng dvgvp, téwa a:ngí namaq svng mèrøtnø̀nge.
47007016	Pà dang taq í nìgø namaq nø vlǿmv́m nàrvmnøng rvtnø ngà nø dvbònge.
47008001	Vnvm vchvngrìe, Gvrayí Macedonia móng shvngø̀mré rì svng jejú zí daqà dang namaq svng shá dvzv́ra:tnìni.
47008002	Dvshà mvhøt yà:ngí angmaq svng gvzà vlø:tnò nø, angmaq gø vtvng kèní mvshámhoq dvshà yà:ngì nìgø dvbùnøt dv̀n vlimá: mì nø, lv̀ngshònø:tní vsvng kaq gvzàzà zí vshòe.
47008003	Kadø íe wani angmaqí kadø lú:nò nìnø wedø zíòe; lú:nò mvdv̀m lø̀mle gø, vdè nø:tní zi bǿà, wvng nø ngàí shvkse wv̀ngòe.
47008004	Angmaq nø Yuda móng taq vl we rvcv́ng cèrì svng dvbvng we bv̀nlì yalòng taq dvbáshi lúnlv́m mvkò mvrò røtshie.
47008005	Vrá, nøngmaqí vlǿ:- mì mvdv̀m angmaq vdè góng nø Vkàngpè kaq vzv̀ng shvrúngshì dá:- ngí, Gvray nøt cà:nò nø nøngmaq svng èzívtshà.
47008006	Bv̀nlì yalòng nø Titusí vzv̀ng pv̀ng yà:ngà we í nø, akvt gø a:ngí ni namaq jejú bv̀nlì yalòng wá laq dvdá:ngò, wàì nø ang svng røt bǿshà.
47008007	Wervtnø namaq nø kv́mnøt nvng kà shǿn lìgùng í we nvng shánøt nvng nøtlø̀m we í dv́ngte; vrá namaq vdòng taq shóngnøt èluqnøng we taq gvzà mèzv́nnøng dø tiqdvchá, jejú bv̀nlì yalòng taq í nìgø luqtv̀m høq dvzaqshì leq lúnnø̀ng.
47008008	Ngàí yadø shø̀nò we nø, dvkv́mkà zíì we mø̀í; dvgá vsvng ri nøt lø̀mlø̀m dvzaqshì bǿì lòng nvng dvtòng nø, namaq shóngnøt jǿngkvp v̀l mèv̀l nøng we svng mv̀ng vlø:tni we íe.
47008009	Kadø íe wani nøngmaq Vkàngpè Yesu Kristu Ang jejú svng namaqí èshánønge. Ang nø mvgàm í nìgø Ang dvshà daqì yv́ng kèní, namaq mvgám lúnlv́m rvtnø, namaq dvpvt mv̀ng dvrvt daqi.
47008010	Yadang ngàí paqzí zí mvyǿng we nø yadø íe. Cvnǿng kèní yalòng wá èpv̀ng bǿshà we wa mvtaq, zí mvyǿnøt èvl yv̀ngshà we gø namaq ni èínønge.
47008011	Wervt kadø èlúnnøng nìnø wedø bv̀nlì yalòng nø akvt tv̀ngdv́ng èwànø̀ng. Namaq lv̀ngshònø:tní zílv́m nøt èrvt bǿshà dø tiqdvchá, wá dègømnøng.
47008012	Kadø íe wani zí mvyǿ nøt vl kvtkèní nø, nøngmaq vdáì we svng cà:nò nø Gvrayí vtoa da we ie; Ang nø nøngmaq màdáì we taqkèní røt we mø̀í.
47008013	Yalòng nø dvgá vsvng rì lúnshì nø, namaq nø leq dèshànø̀ng wvng we nø mø̀í. Namaq dvcháchá v́m aq leqlúnnøng wvng we lè íe.
47008014	Ya rvtø̀ taq namaq lv́nglv́m nàdánø̀ng lòng taqkèní màdárì svng dèbvng bǿshà dø, mèpvng angmaq vdá long kvt rá namaq yv́ng mvluq mvpø̄:nò rì svng dvbvngkelv́m dvpvt íe.
47008015	Yalòng nø Kàru taq, "Mvzv́n zøtnv́m bǿì rìí gø vchéò we màvl. Svmaqcè wa zøtnv́m bǿì rì gø mvluq we màvl," wa vrū yà:- ngà dø tiqdvchá íe.
47008016	Ngà namaq dvpvt nøtlø̀m døni, Titus taq gø nøtlø̀m nøt zv́ngaò pè Gvray kaq oqà.
47008017	Ang svng nøngmaqí røt bǿshà kà svng a:ngí vtoò we wa mvtaq, ang vdè gøni nøtlø̀m yv́ng kèní, lv̀ngshònø:tní namaq yv́ng sv̀ng ang di rae.
47008018	Ang nvng tiqdø nøngmaqí vnvm tiq pè gø dvzv́r bǿshà. Wepè nø Dvbùshv̀ngkà dvzøm bv̀nlì taq shvngø̀mré shvngbe dvhø̀ø dvgùng lú:nò we tiq pè íe.
47008019	Wemvdv̀mø, Vkàngpè ngø̀rdvgùng būnglv́m dvpvt nvng nøngmaq dvzøm bv̀nlì taq lv̀ngshònøt gø dvtan lúnlv́m dvpvt, dvbvng gønpaq yalòng túna we taq nøngmaq nvng tiqdø dí dvbvnglv́m rvt gø, shvngø̀mré rìí rvhiq bǿà pè íe.
47008020	Pàwá wani, mvme luq we dvsházā gønpaq yalòng nøngmaqí túnài bv̀nlì taq, nøngmaq svng shvrà we màvlv́m dvpvt vyáshàie.
47008021	Kadø íe wani nøngmaq nø, Vkàngpè mv́rdv̀ng taq gø, vsv̀ng mv́rdv̀ng taq gø, nøt døng nø:tní vdū vbóng dø wàlv́m mv̀ng dvzaqshàìe.
47008022	Wemvdv̀mø, vnvm dvgá tiq pè gø angní lvngà nvng tiqdø dvzv́ra: tnie. Nøngmaqí mvme pv̀n taq ang nøt lø̀m lòng svng mvme kvt vløt bǿshà. Akvt ang nø namaq svng gvzà èkv́mv́mnøng rvtnø̀ téwa dvbvngshilv́m nøt vshòe.
47008023	Titus dang èshø̀:nò nìnø, ang nø ngà bv̀nlì mvngú lamboq nvng namaq dvpvt ngà nvng tiqdø dvzaqshìshì we rv̀mnvng pè íe. Ang nvng zv̀n ra we vnvmpèní dang èshø̀:nò nìnø, angní lvngà nø shvngø̀mré dvzv́r nvng Kristu Ang ngø̀rdvgùng shvri:ngò pèní íe.
47008024	Wervtnø namaq shóngnøt nvng namaq dang nøngmaq dvshv́ngshì bǿshà rì dìng we shvkse nø, shvngø̀mré rì mv́rdv̀ngø yapèla svng dètannø̀ng.
47009001	Noqshìrì kaq dèbvngnø̀ng we bv̀nlì dang nø namaq svng ngàí vrū dā mvrà ni.
47009002	Namaq nø dvbvnglv́m nøt èv̀lnøng we ngàí shángò rvt ngàí namaq svng shvgù:nì nø, Akaya móng rì namaq nø svnǿng kèní dvgǿshìshaq íe, wvng Macedonia rì yv́ng shø̀n bǿngà. Namaq nøt èlø̀mnø̀ng lù:ngí angmaq mvme svng vshó dèzv́r bǿsha.
47009003	Wedø ínìgø yadangtaq nøngmaqí namaq dang shvring bǿshà kà nø vshø̀ng màshǿng mø̀ílv́m rvt, ngàí shø̀n bǿngà dø tiqdvchá namaq tvlú dvgǿshìshaq ílv́m dvpvt, ngàí vnvmpèla svng dvzv́rvtnòe.
47009004	Yalòng nø, ngà døng rang kvt Macedonia vsv̀ng rì tiq gǿgǿ zv̀n ra weí, namaq màdvgǿshìshaq èv̀lnøng we svng ladv́ng èyv̀ng bǿnø̀ng nìnø, namaq shèraqshìnøng we wa mvtaq, namaq dang dvshvng bǿshà we yadang rvtnø nøngmaq gø shvraqshì we màhǿmlv́m rvt íe.
47009005	Yadø í rvtnø, namaqí vzv̀ng kèní zílv́m èdv́n yv̀ngshà we dvsházā gønpaq póng nø, mvdø̀ng mvdaq rø̀n we mø̀í dø, lv̀ngshònøtní zílv́m tvlú dvgǿshì leq lún dánøng, wvng nø namaq yv́ng sv̀ng vnvmpèla vzv̀ngzv̀ng dí dvzv́rlv́m dvdvm bǿngà.
47009006	Iwe, cvmaqcè wa wø:nò gǿí nø cvmaqcè wa shvrvtnvm lú:nòe; mvme wø:nò gǿí nø, mvme shvrvtnvm lú:nòe, wakà svng mèsøngnøng.
47009007	Kagǿí kadø nàjøn bǿshà nìnø wedø zí leq lúnnøng. Mvraq mvkvm nø:tní gø mø̀í, mvdøng mvdaq rø̀n yv́ng kèní gø mø̀í. Pawalv́m wani lv̀ngshò nø:tní zíò vsvng kaq lè Gvray shóngshìe.
47009008	-
47009009	Wemvdv̀mø, shànshér kàru taq, “Ang gønpaqrì nø, mvshám hoqri kaq lv̀ngshò nø:tní shin bǿà. Ang nøt shvláaò lòng gø dvciq lvpat v́l døng dv̄re,” wanø vrū yà:ngà dø, namaq gø pv̀n vrv̀m taq, kadvgvp gø kø̀mgøm luq ètv́mānøng yv́ng kèní, bv̀nlì shvlá pv̀n vrv̀m svng shòshòwa køtgøm wá lúnlv́m rvt, Gvrayí jejú í dv́ngte nø namaq dvpvt dv̀n dvzǿnga lú:nòe.
47009010	Dvyø̀ wøn vsv̀ng kaq dvyø̀ zi daq nø, vm vsvng kaq v́mpà zíshú Gvrayí, namaq nøt shèlánø̀ng rvtnø dvgá vsvng kaq vwálalv́m vl høq shvrvt rvtø̀ taq gø shèluqa daqnø̀nge.
47009011	Vrá, namaq svng pv̀n vrv̀m taq mvgám dèzv́r bǿshà weí, zí vshònøt gø dv̀n èzø̀ngv́mshà yv́ng kèní, nøngmaq taq kèní Gvray kaq oqà walv́m dvbung lú:ngò we íe.
47009012	Kadø íe wani dvsházā bv̀nlì yalòng taqkèní nø, rvcv́ng cèrì zǿmdv̀ng we svng kø̀m dvgø̄māò we wa mvtaq, Gvray kaq oqà, wa lòng gø dv̀n vlim dvzv́r lú:ngòe.
47009013	Pawalv̀m wani dvzøm bv̀nlì yalòng èwànø̀ng weí shvkse dètannøng yv́ng kèní, Kristu Dvbùshv̀ngkà svng namaqí nàchàngnøng sórí kà ètánøng rvtnø gø; namaq lv̀ngshò nø:tní zílv́m angmaq dvpvt gø, shvngbebe dvpvt gø, vpø̀ rèkūl bǿshà lòng rvtnø̀ gø, angmaqí Gvray ngø̀rdvgùng shvrï:ngòe.
47009014	Vrá, namaq vdòng taq Gvray jejú vtvngshaq pǿng yv́ng kèní, angmaqí gø namaq svng mvrøt nø:tní vjú èrøtna lóngnø̀nge.
47009015	Shǿn mvtǿmshì we Gvray gønpaq rvtnø Ang svng oqà wàì.
47010001	Namaq mv́rdv̀ngø nø màzaqshì, namaq yv́ng kèní vsarvm dvgvp nø nvrø̀m dvtéshì pè, wa vsà:ngí èvl pè Polo ngàí ni akvt, Kristu Ang cipshìnøt nvng køn nø:tní namaq svng lina:tnìe.
47010002	Nøngmaq nø góngsha nøt cà:nò nø cúnshìe, èa:lì rì svng nø ngà vtvng kèní nøt zak wéi ngv̄nlv́m íe. Namaq yv́ng sv̀ng ngà døng rang kvt wedv́ngte nøt høplv́m laq màvl da, wvng røtshø̀nge.
47010003	Nøngmaq nø shagóng taq cúnshàì nìgø, shagóng nøt cà:nì nø cìl vtùì we mø̀í.
47010004	Cilwàng taq nøngmaqí lá:ngì we cìl dànkùng rì nø rvgaq yalòng taqò mø̀í. Cìlwáng svng rø̀l cat dá:ngò we Gvray jórnònggùn kèní mv̀ng íe.
47010005	Rvgaq tø̀m cíng rál nø:tní Gvray cíng rálnøt mvdv̀mø dvshv́ngshì long rì shvngbe svng nø nøngmaqí ca:tnì nø, vsvng nøt vdòng dvda:mò rì shvngbe svng lúài dá:ngí, Kristu svng wa vpǿ dvzá:rìe.
47010006	Yalòng nø namaq kà ètánøng tvrà kø̀m dègøm bǿnø̀ng kvt, kà mvta rì shvngbe kaq shønlv́m tvlú dvgǿshàì we íe.
47010007	Namaqí nø vtv́ng lap mv̀rshv̀m svng wa èyv̀ngnønge. Kagǿ gø vdè nø Kristuò ǿnge, wa nvrø̀m dvtéshì vsv̀ng vl nìnø, ang nø Kristuò í dø tiqdvchá, nøngmaq gø Kristuò ni íshà we íe.
47010008	Kadø íe wani Vkàngpèí nøngmaq svng èzíì we vmíng vkv́ng nø namaq svng gvyaq shvmv́nglv́m rvt nø mø̀í; vháng vlúnlv́m dvpvt mv̀ng íe. Vmíng vkv́ng yalòng dang ngà akvt cvmaq la dvshv́ngshø̀ngnøng gø, ngà shvraqshìlv́m rà màvl.
47010009	Iwe, ngà shvrikàrurì taqkèní namaq svng svre dvkutna:tnò pādø nø í dvzv́r màmvyǿng.
47010010	Kadø íe wani vsvng tiqmaqí, "Ang shvrikàrurì nø vlïshì nø̀ nònggùn zaqe. Iwe mv̀rshv̀m nàhømvm dvgvp nø, pà pòng gø màvl, ang shø̀nkà gø màpǿ," wa vsv̀ng vle.
47010011	Yadø wa vsa:ngí nø, nøngmaq vsará:mì dvgvp shvrikàru taq kadø vrū nìnø, mv̀rshv̀m vhømá: mì dvgvp wà lú:ngì bv̀nlì gø wedøni í dv̀ng wae, wa lòng laq sháò.
47010012	Nøngmaq nø, angmaq vdè shvringshì we wemvdò nvng shø̀ngjōngké màmvyǿì. Kadø íe wani werì nø angmaq nø angmaq tāsv̀ng shø̀ngjongke rvtnø zitnøt màvl vsvng íe.
47010013	Nøngmaq mv̀ng nø, chá vlèo dø màdvshv́ngshàì. Namaq yv́ng høq, Gvrayí nøngmaq svng mètū bǿshà bv̀nlì vyā shvdún zìdvng taq wa dvshv́ngshàì we íe.
47010014	Kadø íe wani nøngmaqí namaq yv́ng sv̀ng mvhøq yà:ngì ke dvshv́ngshàì we nø mø̀í. Pawalv́m wani Kristu Dvbushv̀ngkà namaq yv́ng høq nv̀mlat dvshvng yv̀ngshà we nø nøngmaq ni íshàe.
47010015	Vrá, dvgá vsv̀ngri dvzaqshì bǿì bv̀nlì taq nøngmaq wa chá vle dvshv́ngshàì we mø̀í. Nøngmaqí nø bv̀nlì vya zìdvng vdòng taq wa cà:nì nìgø, namaq kv́mnøt èté lóngnøng dvgvp, namaq dvhø̀ taq wàì bv̀nlì rì gø téwa gwaq long we svng mv̀ng vlǿmshàìe.
47010016	Weyv́ng kèní namaq kulap rvgaq svng gø Dvbùshv̀ngkà dvshvng lúnlv́m vlǿmshaìe. Dvgá vsv̀ngrìí wá dv́ng bǿà we bv̀nlì taq dvshv́ngshàì we mø̀í.
47010017	Wedø í nìgø kàru taq wa dø, “Dvshv́ngshì vsv̀ng wegǿ nø, Vkàngpè taq mv̀ng laq dvshv́ngshì.”
47010018	Kadø íe wanì, vdè sheringshi lòng nø pà màpǿ, Vkàngpèí shvring ra lòng wa vpǿe.
47011001	Namaqí vzv̀ng ètø̄na yv̀ngshà dø, akvt gø ngà dálkà tiqhvn shø̀n we svng jø̀ngjǿng ètø̄na dásha, wvng ním shø̀nge.
47011002	Ngàí nø namaq svng Kristu kaq shvzøngalv́m rvt chø̀myoré vjø̀ng dø wáshì dvzv́rlv́m wvng nø, Gvray dvpvt shǿm nø:tní namaq svng kàdv́n gv́lshø̀ng bǿngà.
47011003	Wedø í nìgø bø̀ dvgoq nø:tní Ewa svng yùm yà:ngà dø, namaqí dèdvmnøng lòng svng vyvpshi dvzá:rò nø nøtdøng nø:tní Kristu svng ècv̀nnøng tvrà kèní shèmànvm bǿnø̀ng we svng góng gønge.
47011004	Kadø íe wani, namaq yv́ng dira vsvng rìí nø nøngmaqí dvshā: ngì pè Yesu mø̀í dø, Yesu shø̀ngshang tiq pè dvsha:ngò nìgø, mø̀íni namaqí èlún yv̀ngshà we Pvlàcè mø̀í dø dvgá tiq gǿ lúnlv́m namaq svng shèngøtnøng nìgø, mø̀íni namaqí nàto yv̀ngshà we Dvbùshv̀ngkà mø̀í dø, dvgá tiqpv̀n dvshà:ngò nìgø, namaqí nø wedøni tádv̀ng èwáa dv́rshà.
47011005	Ngà nø namaqí ring vtvng dèdutnø̀ng we dvzv́rrì lv̀ngpv̄ng tiqhvn gø mvcv̀m, wvng dvdutshø̀nge.
47011006	Kà shǿn ligòng mvǿngànø̀ng gø, shánøt dvdvmnøt màvl we mø̀í. Dang vrv̀m taq nøngmaqí tøpnì tøprang namaq svng chaqdvp yalòng dvtan bǿshà.
47011007	Mø̀íni, zibe màrøtrøt ngàí Gvray Dvbùshv̀ngkà namaq svng dv- shvng bǿngà yv́ng kèní, namaq svng nø hà:ngì nø̀, ngà nø cipshø̀ng lòng nø vléng bǿngà má?
47011008	Ngàí nø dvgá shvngø̀mré rì yv́ng kèní zìbè longshø̀ng nø angmaq svng shvngøtlv́m tvle nø namaq svng Dvbùshv̀ngkà dvshvng bǿngà.
47011009	Namaq nvng tiqdø à:lì ke ngà zǿmdv̀ng long dvgvp, namaq tiq gǿ svng gø dvshá mvlu yà:ngì. Pawalv́m wani ngà zǿm mvluq yv́ng nø, Macedonia rvgaq kèní di daqì we vnvm vchvngrìí lè dèbvng yv̀ngà. Dang vrv̀m taq namaq svng dvshá mvlūlv́m rvt, ngà vyángshø̀ng nø̀ akvt gøni vyáshìlv́m íe.
47011010	Ngà vdòng taq Kristu Ang dønglòng v́l dìng døni, Akaya móng shvngbe taq ngà dvshv́ngshø̀ng lòng svng kagǿí gø vgám mèlún we shángòe.
47011011	Pawa? Namaq svng mvshù:ngì rvt íe ma? Mø̀í, Gvrayí sháòe.
47011012	Nøngmaq ídv̀ngwa bv̀nlì wàìe, wa nø Dvzv́r í ra dø dvshv́ngshì we wemvdò svng vgámlv́m rvt, ngàí vzv̀ng wv̀ngò dø wedøni wàlv́m íe.
47011013	Kadø íe wani yadø í rì nø mvdìng we dvzv́r vyá íe. Kristu Ang dvzv́r í pādø dvpéshì nø, yù:mò we bv̀nlì wáshú íe.
47011014	Yalòng svng dvtiqshi mvrà; pàwá wani Satan dv́ng gálong ang dvzv́r í pādø dvpéshìe.
47011015	Wervtnø ang dvzømshúrì gø døngman we dvzømshú í pādø dvpéshì lòng svng vtiq mvrà; lv̀ngdø̀mø nø angmaqí vhǿm vdu dø vhǿmvm lú:ngòe.
47011016	Ngàí rá v̄la:tnini; kagǿí gø ngà svng sv̀ngdál mèlv́nshàni. Wedø la èlv́nsha nìgø, werì døni tiqhvn dvshv́ngshø̀ng we svng, svngdál kaq vtoò pādø dvbvng nàto dáshà.
47011017	Ngà yadø shø̀n we nø, Vkàngpè nøt cv̀nò nø̀ shø̀n we mø̀í, svngdál dø shø̀n we íe.
47011018	Shagóng dang cà:nò nø dvshv́ngshì rì mvme luq rvtnø, ngà gø angmaq døni tiqhvn dvshv́ngshø̀ngvtnøng.
47011019	Namaq nø wedv́ngte èzitnøng we ínø, svngdál rì svng gø shòshòwa ètø̄nanønge.
47011020	Namaqí nø, namaq svng vshuq wáshì dèzv́rnøngrì, namaq svng ècatnv́mnøngrì, namaq svng shvwálv́m hǿng tú:ngòrì, namaq svng yv́ng mètv̀mnøngrì, namaq mv́r nàpaqnøng rì svng gø ètø̄nshìnønge.
47011021	Werì nvng shèbóng lú:ngò nìnø ngàí nø wedv́ngte høq wá mvlúnò rvt shvrakshø̀ng sórí shǿnshø̀nge. Iwe svngdál kà tv́n tiqkà shø̀nvtnøng; kagǿ kapà dang taq kvmshì nìnø, ngà gø angmaq døni kvmshø̀nge.
47011022	Angmaq nø Hebru vsvng í ma? Ngà gø ǿngàe. Angmaq nø Israel dvci í ma? Ngà gø ǿngàe. Angmaq nø Abraham pvlí pvlaq í ma? Ngà gø ǿngàe.
47011023	Ngà nø dvrū dø tiqkà shø̀nvtnøng; Angmaq nø Kristu dvzømshú íshàe wa má? Ngà téwa ǿngàe. Dvzakshø̀ng we taq gø téwa mvzv́ne. Tung rung we gø mvzv́n, vdip we gø téwa vhǿm bǿngà. Shilv́m høq gø mvme baq vhǿm bǿngà.
47011024	Yuda vsvngri angmaq dvrá cà:nò nø vshø̀mcé dvgø̀ dv̀mdv̀m èship we pungwà kvt vhǿm bǿngà.
47011025	Dèdǿ: mí nàdip we vshø̀m kvt, lú:ngì èwvp we tiqkvt, shø̀chø̀m vcat we taq gø vshø̀m kvt vhǿm yv̀ngà; nv̀mukdvrā rvnaq riqyøng taq tiq ni nvng tiqyaq v̀l yv̀ngà.
47011026	Vsvng móng svng mvme kvt dvnì nv̀mwv̀n døng dvgvp rvmè taq svre dvké we; tø̄lvm vsv̀ng kaq svre dvké we; vdè dvci cèrì wur taq svre dvké we; wv́ngzà rì wur taq svre dvké we; wamà vdòng taq svre dvké we, rvgaq dø̀ngjàm taq svre dvké we; nv̀mukdvrā taq svre dvké we; mvdìng we vnvm vchvng vyá rì dvhø̀ø svre dvké we vhǿmò nø;
47011027	mvjòr høq dvzakshø̀ng nø dvshàng we; màyøpyøp mvme yaq gv́r we; svrí shø̀ng nø bál we, màv́mv́m mvme kvt vl we; gwálv́m màdá èzø̀ngkeng we gø vhǿm yv̀ngà.
47011028	Mvdv̀m shvlē yadø í rì wa mvtaq, shvngø̀mré rì shvngbe dvpvt dvdvma rà weí, tiq ni nø tiq ni ngà svng shènvl we gø v̄le.
47011029	Vsv̀ng shaq cv̀m nìnø ngà gø shaq mvcv̀m má? Vsa:ngí kagǿ svng vtøp dvzá:rò nìnø, ngà nøt nø svmi dø màcor ni ma?
47011030	Ngà ladv́ng dvshv́ngshì vdong nø̀ngnø, ngà shaq cv̀m dang taqkèní lè dvshv́ngshìlv́m íe.
47011031	Ngà màyàng we nø, dvciq lvpat shvring vpǿ pè, Vkàngpè Yesu Angpè Gvrayí sháòe.
47011032	Damasku wamà taq, Areta koqkv́m lv̀ngpv̄ng gàmzø̀ pèí, Damasku wamà yv́ng ngà svng tvplv́m wa ca dvzv́r yà:ngà.
47011033	I nìgø ngà svng nø, wamà bāgv̀m wáng vwvtbv́ngkà taqtaq, dvhùng taq dèjáng weí, ang wur kèní lutshø̀ng yv̀ngà.
47012001	Pà vjú nø màvl nìgø ngà yadøni dvshv́ngshø̀ngvtnøng. Akvt ngàí nø Vkàngpè yv́ng kèní shèyv̄ng we shø̀ngran nvng dvtankàrì dang shǿn mvyǿnge.
47012002	Kristu vdòng taq ngàí shángò we tiq pè vle. Wepè svng nø vzv̀ng tiqcé vbìnǿng mvdv̀m vlé á:mì dvgvp muqlàng vshø̀m dvtv̀ng wa dvtv̀ng høq vbun yà:ngà. Shagóng nvngnvng vbun yà:ngà má,, shagóng màbá dø vbūn yà:ngà má nø mvshángò, Gvrayí wa sháòe.
47012003	Ngàí wedø í pè svng shángònøng gø, ang svng nø shagóng nvng mø̀íni Pvlacè vdòng taq vbūnò we í má, mvshángò.
47012004	Ang svng nø Paradis svng vbun bǿà nø, weyv́ng nø vsa:ngí shǿn mvsháò we nvng shǿn mvlúnshì pv̀n kà tá lún yà:ngà.
47012005	Yapè dang ngà dvshv́ngshø̀ngvtnøng; íwe ngà shaqcv̀m tvrà rì wa mø̀í nìnø ngà dang nø, dvshv́ngshìlv́mrà màvl.
47012006	Ngà dvshv́ngshì la vdong nønggø, ngà nø angdál mvǿngà rvt kàdøng wa shø̀n lóngòe. Iwe, ngà taq èyv̀ngnø̀ng we nvng ngà taqkèní ètánøng rì rvtnø wa mø̀í nìnø, kagǿí gø ngà svng mvzv́n màvpǿlv́m rvt, akvt nø màdvshv́ngshìshaq tø̄nshø̀nge.
47012007	Dètan we shø̀ngran rì ring vtvng yv́ng kèní, ngà mvnøklá màdvshv́ngshìlv́m rvt, ngà shagóng taq shø̄nlv́m Satan ang dvzv́r, bv̀nghǿ tiqdv̀m ècakngange.
47012008	Bv̀nghǿ yalòng ngà taqkèní lúalv́m dvpvt, Vkàngpè svng vshø̀m kvt kórshø̀ng bǿngà.
47012009	Iwe A:ngí ngà svng, Ngà jejú nø nà dvpvt luqtv̀me. Pawalv́m wani Ngà jórnònggùn nø shaqcv̀m we vdòng taq kèní mv̀ng dvtan lòngòe, wa nàtv́ne. Wedø í rvtnø, Kristu Ang jórnònggùn nø ngà taq v́l dønglv́m dvpvt, ngà shaqcv̀m tvrà rì dang lè téwa dvbùnø:tní dvshv́ngshø̀nge.
47012010	Wedø í rvtnø, Kristu dvpvt shaqcv̀m tvrà rì rvt shvraq èchak we taq, zǿm mvluq mèpøn we taq, dvshá dvki nàrèng rì nvng dvshà mvhøtrì taq ngà nøt shø̀me. Pawalv́m wani ngà kadvgvp shaqcv̀m nø̀ngnø, wedvgvp Kristu taq ngà nònggùn kv́nge.
47012011	Dvshv́ngshø̀ng we taq ngà nø angdál ǿngv́mà. Iwe namaqí lè dál dèzv́rsha rvtnø íe. Kadø íe wani ngà svng nø namaqí lè vpǿ shvring vdū we íe. Pawá wani ngà nø pà mvǿnga nønggø, kapv̀n dang taq í nìgø, namaqí ring we dvzv́r dèdutnøng we dvzv́rrì angmaq lv̀ngpv̄ng ngà màcip.
47012012	Dvzv́r jǿngkvp ǿngà we mvshv́lpvrárì, dvdvm vtiqlv́m nvng jórnònggùn bv̀nlì angpv̀npv̀n nø, dang vrv̀m taq nøt shvyvngshø̀ng sórí namaq dvhø̀ taq mvme dvtan dv́ng yv̀nga.
47012013	Kadø íe wani namaq svng nø, dvbvnglv́m ngà mvrøtshø̀ng we yapv̀n wa mø̀í nìnø, dvgá rvgaq shvngø̀mré rì lv̀ngpv̄ng namaq svng kadang taq vcip dvzv́r bǿshà má? Namaqí dvbvnglv́m mvrøtshø̀ng lòng vléngò we í nìnø, vléng bǿngà we yadang mèmesøngashàni.
47012014	Eyv̀ngnøng, yabaq nø namaq yv́ng sv̀ng dìlv́m, vshø̀m kvt wakvt tvlú dvgǿngshø̀ng we í nìgø, namaq svng dvshá nø mvluì. Ngàí lángò we nø, namaq gv̀msùng svng nø mø̀í, namaq svng lè láìe. Kadø íe wani cv̀mrérìí angpè angmè dvpvt vpø̀ shøpma rà we mø̀í, angpè angmèí lè angcǿ angcè rì dvpvt shøpma rà we íe.
47012015	Namaq pvlace dvpvt ngà nø shòshò wa nø:tní dvzaqshì mvyǿnge. Ngà góng gø namaq dvpvt zí kvmshønge. Ngàí namaq svng téwa shù:- ngi kvtkèní nø, ngà svng èshòngshà we nøt nø dvshàshà lè vnǿn dvzv́rlv́m í ma?
47012016	Wedø dvng í nìgø, vwa laq í; namaq svng dvshá mvluì. Inìgø ngà dvgoqnø:tní namaq svng èyùm bǿshà èlv́nshìnøng má màshá.
47012017	Ngàí namaq yv́ng sv̀ng dvzv́rvtnà we wedv́ng pè taqkeni, namaq svng ètø̄lv́mnø̀ng we tiq pè gø màvl we mø̀í ma?
47012018	Titus svng dìlv́m ngàí nonggun zǿngò nø, vnvm wepè gø ang nvng tiqdø dvzv́rvtnà dvgvp, Titusí namaq svng pà èyùmv́m bǿsha ma? Nøngmaqí pà waì nìgø dvcháchá tiqnøt wa íshà nø, tiq tvrà taq wani tvnù:ngì we mø̀í ma?
47012019	Yadv́ngte shø̀n bǿngà we nø, ngà vdè dvpvt kàdvgà shø̀ne, dv́ng mèlv́nnøng. Gvray nemv̀rø ni, Kristu vdòngø shø̀n bǿshà we mv̀ng íe. Shóngshàì we vnvm vchvngrìé, wà bǿshà dv́ngte nø namaq té vháng dvzv́rlv́m rvt wa íe.
47012020	Kadø íe wa nìnø ngà døng rang dvgvp, namaq nø ngà shòng dø mèínøng nø, ngà gø namaq èshòngnøng dø mvǿng long we svng góng gønge. Vrá vzi vrùng wa we, vne dàzàke we, shv̀mná høp we, vshvt vgv̀ng we, dvsíkà shø̀n we, bvlè gvzv̀mkà shø̀n we, dvshv́ng shvringshì we nvng màrv́m màrá vjángshì we gø dv́ng màvl da, wvng, góng gønge.
47012021	Vrá ngà tv́n tiqkvt døng rang dvgvp, vzv̀ng mvrà wàò nø, mvshàn mvshér we nvng mvmv́ng mvshèr we, chvng gvlv̀ng mapnøt bv̀nlì wàò rì taqkèní nøt mvlíngshi rì mvme lā vl da nìnø, ngà nøt yúr vdu nø, ngà Gvrayí namaq mv́rdv̀ngø ngà svng shvraq èchak dāng we svng gø gónggønge.
47013001	Yabaq nø namaq yv́ng sv̀ng ngà vshø̀m baq wa baq dilv́m wv́ngshø̀ng we íe. Kàru taq wa dø, "Nā kà v̄l nìnø shvkse vní vshø̀m gǿ nònggøp kèní shvdøng shvngv́ng ràe."
47013002	Vzv̀ng vní baq wa baq namaq yv́ng ngà vl dvgvp dvshat dvzit yv̀ngshà dø, akvt namaq yv́ng màvl we í nìgø tv́n tiqkvt dvshatna:tnì ni; vzv̀ng mvrà wà yà:ngàrì svng í nìgø, mvrà wàò we dvgárì shvngbe svng í nìgø, ngà tv́n tiqkvt døng rang kvtnø, kagǿ svng gø mànat lú:ngì.
47013003	Ngà vdòng taq kèní Kristu kà shø̀n we zangkwè namaqí èlánø̀ng rvtnø, zangkwè welòng dètan daqnø̀nge. Kadø íe wani Kristu nø namaq vdòng taq shaqcv̀m we mø̀í, namaq vdòng taq Ang jórnònggùn bv̀nlì dvtā:nò pè lè íe.
47013004	Kadø íe wani, Ang svng nø shaqcv̀m we wurgáng taq vtaq bǿà nìgø, Gvray jór- nònggùn vdòng taq cúnshìe. Ang shaqcv̀m lòng taq mvngúì rì nøngmaq gø, Gvray jórnònggùn vdòng taq Ang nvng tiqdø namaq dvpvt cúnshàìe.
47013005	Namaq nø kv́mnøt tvrà taq cv̀n mècv̀nnøng we vdèdè nàløtshìnø̀ng. Vdèdè ègúnshìnøng! Shvjang vløt we taq sǿmrì mèínøng kvt wa namaq vdòng taq Yesu Kristu vl we mèshánøng ma?
47013006	Nøngmaq nø shvjang vløt we taq sǿmrì mø̀íshà we svng namaqí deràlnøngni, wvng nø vlǿmshø̀nge.
47013007	Wemvdv̀mø mvtaq, namaqí mvgvm màshvla we tiqpv̀n gø lemèwànø̀ng dø nøngmaqí nø Gvray kaq júrø:tnìe. Yalòng nø, nøngmaq nø jòr vsvng ísha lòng dvtanlv́m rvt mø̀í; dvshàshà lè vlø:tnò we taq mvjòr rì dø vshá:mì nìgø, namaqí nø vdu vbóng dø wá leq lún lóngnøng, wàì we íe.
47013008	Kadø íe wanì dønglong svng vtùlv́m pà gø nøngmaqí wá mvlú:nì; dønglòng dvpvt wa wá lú:nìe.
47013009	Nøngmaq shaq cà:mi we í nìgø namaq nònggùn èkv́ngnøng kèní nø dvbùìe. Vrá, namaq køtkø̀m tétǿng lúnlv́m dvpvt gø nøngmaqí júrøtnaìe.
47013010	Vkàngpèí ngà svng èzøng we vmíng vkv́ng nø namaq svng vháng vlún dvzv́rlv́m dvpvt íe, vrø̀l vcat dvzv́rlv́m dvpvt nø mø̀í. Namaq yv́ng ngà tok rang dvgvp vmíng vkv́ng welòng zø̀mò nø vlishì dø wá màdulv́m rvt, ngà shini mvdøng rāng vzv̀ng yadv́ng pv̀n vrongò we íe.
47013011	Lv̀ngdø̀m tiqkà nø vnvm vchvngrìé, pàmvrà leq v̀lnøng. Køtkø̀m té leq tǿngnø̀ng. Nøt shvlø̀m we leq lúnnøng. Tiqnøt tiqmvyùng èwáshìnøng. Mòngzø̀l dø nàrv́m nàránøng. Wekvt shóngnøt nvng mòng zø̀l lòng zi daq pe Gvray nø namaq nvng tiqdø vl daqe.
47013012	Namaq tiq gǿ nø tiq gǿ Shànshér dø nàbùkénøng nø pàmvrà nàlv̄nnøng.
47013013	Yayv́ng v̄l we noqshi rì shvngbeí namaq svng pàmvrà wae.
47013014	Vkàngpè Yesu Kristu jejú, Gvray shóngnøt nvng Shànshér Pvlacè vdòng taq vzø̀m vrá we nø, namaq shvngbe nvng tiqdø laq v̄l daq.
48001001	-
48001002	Dvzv́r Polo ngà nvng yayv́ng tiqdø à:lì we vnvm vchvngrì nøngmaq shvngbeí Galatia móng taq èv̀lnøng we shvngø̀mrérì svng shvrikàru vrua:tnìe. Ngà Dvzv́r wv́ngshø̀ng lòng nø vsvng yv́ng kèní gø, vsa:ngí rècv̀ng bǿngà rvt gø mø̀í. Yesu Kristu svng shì yv́ng kèní dvzun bǿà pè, Vpè Gvrayí rècv̀ng nø dèzv́r bǿngà we íe.
48001003	Vpè Gvray nv̀ng nøngmaq Vkàngpè Yesu Kristu yv́ng kèní jejú nv̀ng mòngzø̀l lòng namaqí leq lúnnø̀ng.
48001004	Kristu A:ngí nø, nøngmaq Vpè nv̀ng Gvray nøt cà:nò nø, mvgv̄m màshvla we rvgaq mvpìm yabàn taq kèní nøngmaq svng shvlutlv́m rvt, nøngmaq mvrà dvpvt Ang góng zíshì bǿì.
48001005	Dvgùng gùngshv̀ng nø dvciq lvpat mvril laril Gvrayò laq í dvr. Yadø laq í daq.
48001006	Kristu jejú taq namaq svng ègo bǿshà pè Ang yv́ng kèní namaq nø we dv́ngte vpán dø èrv́lshìnø̀ng nø, Dvbùshv̀ngkà shø̀ngshang shíng tiq lòng svng ècv̀nv́msha rvtnø̀ ngà vtøknge.
48001007	Dvbùshv̀ngkà shíng tiq lòng nø màvl we; ínìgø namaq svng nøt vjángshì dvzv́r nø, Kristu Ang Dvbùshv̀ngkà svng gvzv̀m nø pō mvyǿ we tiqmaq v̄l we wa íe.
48001008	Wedø ínìgø namaq svng nøngmaqí dvshā:- ngì lòng mø̀í dø, nøngmaq íshà nìgø, muqlang ram kèní muqlang dvzv́r ínìgø, shv̀ngkà shø̀ngshang tiq lòng la dvsha:ngò nìnø, ang nø mvtv́nshaq laq í daq.
48001009	Nøngmaqí vzv̀ng vshǿnshaq dø tiqdvchá, vrá tiq kvt shø̀nvtnònøng. Namaqí nàto bǿshà lòng Dvbùshv̀ngkà svng vtù we shø̀ngshang shíng tiqpv̀n namaq yv́ng svng dvsha:ngò vsvng v̄l nìnø, ang nø mvtv́nshaq laq í daq.
48001010	Kadø íe wani, ngàí nø vsvng shòng lòng kaq lá:ngò we í ma? Mø̀íni Gvray shòng lòng kaq cv̀nò we í má? Mø̀íni vsvng lvwv́mshì ra dø dvzakshø̀ng we í má? Ngà nø vsvng wv́mshìlv́m rvt la dvzakshø̀ng pà í nìnø, Kristu vshuq nø mvǿngà.
48001011	Vnvm vchvngrìé, ngàí dvshvngò we Dvbùshv̀ngkà nø, vsa:ngí dvda:mò nø má:nò we mvshǿl mø̀í we namaq svng shá dvzv́r mvyǿnge.
48001012	Kadø íe wani, ngàí nø vsvng yv́ng kèní lúnò we gø mø̀í. Vsa:ngí shengøt we mvshøl gø mø̀í. Yesu Kristuí dètan dakngà we Dvbùshv̀ngkà lè íe.
48001013	Darì ngà nø Yuda noqngø̀m tvrà taq vl dvgvp, Gvray shvngø̀mré svng chá vleò dø vrèngò nø cat shvmv́nglv́m dvzakshø̀ng yv̀ngà we tvrà nø namaqí gø ètá yv̀ngshà.
48001014	Ngà dvcì cèrì dvhø̀ø ngà nø vkop vkàngmaq vtóngrì dvpvt vtvngkèní nøtlø̀m weí, ngà nv̀ng tiqmvril íshà we mvme gǿ mvdv̀mø ngà nø Yuda vsvng noqngø̀m tvrà taq té vháng lóngà.
48001015	-
48001016	Inìgø wv́ngzàrì dvhø̀ø Yesu dang dvshvnglv́m rvt vmè puqwá vdòngø vl dvgvp kèní ni ngà svng rècv̀ng pè Gvrayí, ang jejú dang kèní ngà svng ègong dakngà nø, Angcèpè nø ngà vdòng taq dvtan dvzv́rlv́m Ang shvrúng we rvtø̀ vhøm ráì kvt, wela:ngí ni ngà nø shing shvwi vlrì nv̀ng màrangshø̀ng.
48001017	Ngà vzv̀ng kaq dvzv́r í yà:ngìrì nv̀ng vhømlv́m rvt Yerusalem svng gø màdíshaq, Arabia móng svng mv̀ng ngà dø̀ngv́mà dá:ngí, Damasku svng vrá vtv́ngv́mà.
48001018	Vshø̀m nǿng mèpvng wa Piter svng vhǿmlv́m ngà nø Yerusalem svng ngangv́mà nø, ang nv̀ng tiqcé pungwàyaq v̀l yv̀ngshà.
48001019	Iwe, Vkàngpè angnvmpè Yaku wa mø̀í nìnø, dvgá dvzv́rrì svng nø tiq gǿ gø ngàí màhǿm yv̀ngò.
48001020	(Akvt ngàí namaq svng yadø vrongò kàrì nø vyákà mø̀í, wvng nø Gvray mv́rdv̀ngø shǿnshø̀nge.)
48001021	Wemèpvng ngà nø Siria nv̀ng Cilicia rvgaq svng tokngv́mà.
48001022	Wedvgvp Kristu vdòng taq vl we Yuda móng shvngø̀mrérìí nø ngà svng shini mèsháng yv̀ng.
48001023	Iwe, "Vzv̀ng dvgvp nøngmaq svng nàrèì pè a:ngí nø vzv̀ng a:ngí shvmv́ng mvyǿ we kv́mnøt tvrà dvsha:ngòe lé," wa kà táò yv́ng kèní,
48001024	angmaqí ngà rvtnø̀ Gvray ngø̀rdvgùng shvring yà:ngà.
48002001	“Tiqcé vbì nǿng mèpvng ngà nvng Barnaba nø Titus gø shølshò nø Yerusalem svng vrá dìv́mshà.
48002002	Yalòng nø Gvrayí shø̀ngran tiqpv̀n dètan dakngà rvtnø, wv́ngzàrì dvhø̀ø dvshvng bǿngà we Dvbùshvngka lòng dang Yerusalem taq vl we shaqré shaqtvngrì svng dvtálv́m rvt dìv́mshà we íe. Akvt høq ngà dvzakshø̀ng ránga we bv̀nlì mvtúrì vshø̀ng mø̀ílv́m rvt, weyv́ng shølshú wáshìrì svng vzv̀ng mvyø̀:ní dvtáng yv̀ngà.
48002003	Ngà mèpvng zv̀npè Titus nø Heleni vsvng í we, angmaqí ang svng rvmøl vtóng màcv́n mvdaq màa:lò.
48002004	Wedø ínìgø, shvngø̀mré vdòng svng mvyø̀:ní gòng ráì we vnvm vchvng tiqmaqí nø, nøngmaq svng vshuq wáshì dvzv́rlv́m rvt, Kristu Yesu vdòng taq nøngmaq vdáì we shvlángshaq lúnkv́ng lòng svng dvjv́mshú wáshìe.
48002005	Dìng we Dvbùshv̀ngkà yalòng kadvgvp gø namaq vdòng taq v́l dønglv́m dvpvt nøngmaqí angmaq svng tiqhvncè gø mvyila yà:ngì.
48002006	Vshaq dvgùng ríò mvdòí gø ngà svng pà tiqpv̀n rv̄malv́m màvl. (Gvray nø vsvng mv̀rshv̀m màrvwìng pè írvt angmaqí kapà dvgùng ríò nìgø ngàí pàgø mvsūnangò.)
48002007	Wedø ínìgø, Yuda vsvng rì kaq Dvbùshvngka dvshvnglv́m nø Piter svng tvleshaq í dø, wv́ngzàrì svng shvngøtlv́m lòng nø ngà svng tvleshaq íwe svng angmaqí yà:ngòe.
48002008	Kadø íe wani, Yuda vsvng rì vdòng taq dvzv́r bv̀nlì ríò pè Piter vdòng taq dvzaqshì pè Gvray nø ngà vdòng taq gø dvzaqshì nø wv́ngzàrì dvpvt ngà svng Dvzv́r í dèzv́r bǿngà.
48002009	Wervt nø ngà svng èzǿng bǿngà we jejú svng angmaqí yv̀ng bǿa kvt nøngmaq nø wv́ngzàrì kaq shvngøtlv́m, angmaq nø Yuda vsvng rì kaq shvngøtlv́m rvt shvngø̀mré mvdø̀ng dòlø̀m dvdutshaq í we Yaku nvng Piter ó Yohan maqí nø Barnaba nvng ngà svng nàtoshì nø Gvray bv̀nlì taq tiqdø vzø̀mlv́m rvt vbàngtv́ng wur zúshì nø pàmvrà wae.
48002010	Vrá angmaq vdòng taq dvshà vsvng rì kaq gø mànáalv́m dang wa angmaqí nøngmaq svng dèká:mìe. Dvshà vsvng rì kaq dvbvng we bv̀nlì yalòng nø ngà gø nøt lø̀m nø wá dvzakshø̀ng lòng ni íe.
48002011	Mèpvng Piter nø Antiok yv́ng tuq ráì kvt, a:ngí vléò we vl rvt mv́r vhø̄mshì nø ang svng ngv̄n yv̀ngà.
48002012	Pàwálv́m wa ni Yaku yv́ng kèní dì lú:ngì mvdò shini mvtuq dvgvp ang nø wv́ngzàrì nvng tiqdø v́mpà vme. Iwe we mvdò tuq lú:ngì weó ang nø rvmøl vtóng cv̀n mvdò svng svre rvt sarshì nø, ang nø wv́ngzàrì nvng vrá màshúshì.
48002013	Dvgá dø vnvm vchvng Yuda vsvng rì gø nøt vní shvlē vl we Piter svng cà:nò nø Barnaba svng gø vnùngke bǿà.
48002014	Angmaqí dìng we Dvbùshv̀ngkà tvrà taq mvdóng dv̀ngwa mvcà:nò we svng ngàí yv̀ng bǿngà kvt ngàí shvngbe mv́rdv̀ngø Piter svng, “Nà nø Yuda vsvng èí we Yuda vsvng dø mèwáshì, wv́ngzà vsvng dø èwáshì sórí, wv́ngzàrì kaq nø Yuda vsvng dø mvdø̀ng mvdaq wáshì dèzá:ròe ma?” vl yvngà.
48002015	Nøngmaq nø èshøqì ni kèní ni Yuda vsvng íshà nø, mvrà vl we wv́ngzà vsvng mø̀íshà we ínìgø,
48002016	vsvng nø dvrá lòng ang bv̀nlìrì wàò yv́ng kèní døngman we dvdut lún we mø̀í dø, Yesu Kristu svng kv́m lòng taqkèní mv̀ng døngman dvdut lún we svng nøngmaqí sháì rvtnø, nøngmaq gø dvrá lòng bv̀nlìrì taqkèní mø̀í dø, Kristu kaq kv́m yv́ng kèní døngman we dvdut lúnlv́m dvpvt Yesu Kristu svng kv́m bǿshà. Kagǿ ínìgø dvrá lòng bv̀nlìrì wàò yv́ng kèní døngman we dvdut lún we mø̀í.
48002017	Wedø ínìgø, nøngmaq nø Kristu vdòng taq døngman we dvdut lún mvyǿì kvt kèní nø, nøngmaq gø wv́ngzàrì dø mvrà vl vsvng íshà we yv́ngshì longe. Wedø í nìnø Kristu nø mvrà svng dvzømshú í ma? Mø̀í.
48002018	Ngàí cat yv̀ngà lòng svng ngàí vrá tiq kvt vrvngò nøng nø ngà nø vléò vsvng ǿng long we íe.
48002019	Kadø íe wani ngà nø Gvray dang taq cúnshì lúnlv́m dvpvt, dvrá taqkèní dvrá lòng svng shø̀ngv́mà we íe.
48002020	Ngà nø Kristu nvng tiqdø nàtak bǿngà. Akvt cúnshì lòng nø ngà mvǿngà, ngà vdòng taq Kristu cúnshì we lè íe. Shagóng taq akvt cúnshø̀ng lòng nø, ngà svng èshòng nø ngà dvpvt ang vdè góng zíshì bǿì we Gvray angcèpè kaq kv́m yv́ng kèní cúnshø̀ng we íe.
48002021	Ngàí nø Gvray jejú svng vhúng í dvzv́r màmvyǿng. Kadø íe wani døngman we dvdut lún lòng nø dvrá taqkèní í kvt kèní nø, Kristu shì bǿì lòng nø vshø̀ng íá:mì we íe.
48003001	Angdál dvrū Galatia rìé, vzv̀ng namaqí Yesu Kristu kaq vtaq bǿà long dang tøpni tøprang èshá yv̀ngshà. Akvt kagǿí namaq svng shèmàn bǿshà má?
48003002	Namaq svng ngà tiqkà wa røt mvyǿnge. Namaqí Shànshér Pvlacè èlún bǿshà lòng nø dvrá lòng bv̀nlì èwànø̀ng yv́ng kèní í ma? Mø̀íni Dvbùshv̀ngkà ètá bǿshà nø èkv́m bǿshà yv́ng kèní í ma?
48003003	Namaqí nø Shànshér Pvlacè taqkèní èpv̀ngnøng dá:- ngí, akvt nø shagóng nònggùn kèní dvdv́ng mèyǿnønge ma? Namaq wedv́ngte ni dèrūnø̀ng ma?
48003004	Namaq wedv́ngte ètø̄nshi bǿshà lòng nø vwawa dø laq í èwànø̀ng ma? Jø̀ngjǿng ni vshø̀ng màshǿng íá:mì we màsháé!
48003005	Gvrayí namaq svng Shànshér Pvlacè èzí daqshà nø namaq vdòng taq jórnònggùn bv̀nlì wà bǿa lòng nø, namaqí dvrá lòng bv̀nlì èwànø̀ng yv́ng kèní í ma? Mø̀íni Dvbùshv̀ngkà ètánøng nø èkv́mnøng yv́ng kèní í ma?
48003006	Abraham dang dèdv̄mnø̀ng; "Abraham nø Gvray kaq kv́m rvtnø ang svng døngman we dvdutna yà:- ngà," wa vrue.
48003007	Wervt kv́mnøt vlrì nø Abraham angcǿ angcè í we svng namaqí shá ràe.
48003008	Gvrayí wv́ngzàrì kaq kv́mnøt kèní døngman we dvdutnalv́m íe, wa lòng Dvbùshv̀ngkà nø vzv̀ng kèní ni Shànshér Kàru taq dvta:nò nø; “Vsvng dvcì vrv̀m nø nà taqkèní ìshøt ìgv̀n lúnlv́m ílonge,” wa Abraham svng vl yà:ngà.
48003009	Wedø í rvtnø, kv́mnøt vl vsvng nø Abraham nvng tiqdø ìshøt ìgv̀n lúnlv́m íe.
48003010	Dvrá lòng bv̀nlìrì svng vlǿmshìrì í dvngte nø mvtv́n we lv̀ngpv̄ngø v̄le. Kadø íe wani, "Kàru taq vrushaqrì shvngbe svng mànārnār cv́n dvgø:mò vsvng mø̀í dvngte nø mvtv́nshaq íe," wa vrū yà:ngà.
48003011	Wervtnø dvrá dang kèní Gvray mv́rdv̀ngø døngman dvdut lún we nø tiq gǿ gø màvl we dèdè yv́ngshìe. Kadø íe wani, “Kv́mnøt taq kèní Gvrayí døngman we dvdut lún we wegǿí mv̀ng nø cúnshì lú:nòe,” wa vrushaq íe.
48003012	Dvrá lòng nø kv́mnøt taqò tvrà mø̀í. Iwe, “Dvrá lòng cv́n dvgø̄:mò gǿí nø cúnshì lún lú:ngòe,” wa vrushaq íe.
48003013	Vrá kàru taq, “Shǿngtø̀ng taq chù:ngò we kagǿ ínìgø mvtv́nshaq íe,” wa dø tiqdvchá Kristu nø nøngmaq dvpvt mvtv́nshaq íá:mì weí dvrá lòng mvtv́n kà taqkèní nøngmaq svng èchv́ng bǿshà.
48003014	Yalòng nø Abraham svng dvgǿng yà:ngà we ìshøt ìgv̀n nø Kristu Yesu taqkèní wv́ngzàrì mvdv̀mø gø dvtuqa nø, èdv́naì we Shànshér Pvlacè gø kv́mnøt taqkèní nøngmaqí lúnlv́m dvpvt íe.
48003015	Vnvm vchvngrìé, ngàí nø angwà sháì we mvtú tiqpv̀n kèní kàshvbóng zø̀mò nø shø̀nvtnøng. Vsvng dvhø̀ kàgvp wàò nø kàrvtshì bø nìnø kagǿí gø welòng kàgvp svng cat mvdaq, rvm gø mvdaq we íe.
48003016	Dv́nkà nø Abraham nvng ang dvyø̀pè kaq vzíshaq íe. Kàru taq vsvng mvme gǿ kaq tvnuò padø “Ang dvyø̀rì” wa nø mvshø̀n. Tiq gǿ svng wa tvnuò we kàí “Nà dvyø̀pè” mv̀ng wae. Wepè nø Kristu íe.
48003017	Ngà shǿn mvyǿng we nø yadø íe. Dv́nkà zíò mèpvng vbìyá vshø̀mcé nǿng taq wa zí daqà we dvrá lù:ngí nø, Gvrayí vrvtshaq kàgvp lòng svng cat màshvla. Dv́nka lòng svng gø vhúng í dvzv́r mvlúnshì.
48003018	Zaqshøp vpvtlv́m lòng nø dvrá lòng taqkèní la í nìnø dv́nkà taqkèní nø mø̀í. Iwe, Gvrayí nø dv́nkà taqkèní mv̀ng Abraham svng zaqshøp zí yà:ngà we íe.
48003019	Inìnø, dvrá lòng nø pà dvpvt zí yà:ngà ma? Dvrá lòng nø vdv́nshaqpè, Abraham ang dvyø̀pè wepè tuqdaq yv́ng høq, vléò we mvràrì svng dvtúlv́m dvpvt zí daqì we ínø, muqlang dvzv́r rìí gvsà tiq gǿ wur taqkèní tvlea yà:ngà we íe.
48003020	Wedø ínìgø Gvrayí Abraham svng nø gvsà màlv́ngshaq tungtuq kàdv́n zí yà:ngà.
48003021	“Wedø í nìnø dvrá lòng nø Gvray dv́nkàrì nv̀ng vtùe ma? Bvttut màtù. Kadø íe wani dvráí vsvng kaq gønshaq zí lú:nò kèní nø, døngman lòng nø jø̀ngjǿng dvrá taqkèní bung rà we íe.
48003022	Iwe akvt nø, Yesu Kristu taq kèní lú:nò we dv́nkà nø kv́m vsvng rìí kv́mnøt kèní lúnlv́m rvt, vl dv́ngte shvngbe svng nø mvrà lv̀ngpv̄ngø vróngshaq íe, wa Shànshér Kàru taq dvsha:ngòe.
48003023	Wedø í nìgø kv́mnøt tvrà shini mvtuq daq vzv̀ng kaq, nøngmaq svng nø dvrá lòng lv̀ngpv̄ngø nàdv̀ngkéì nø, mèpvng dvtána daq we kv́mnøt tvrà mvtuq daq dv́ngte vróngshaq í yv̀ngshà.
48003024	Wedø í rvtnø̀ kv́mnøt à:lì yv́ng kèní nøngmaq svng døngman we dvdutnalv́m dvpvt, Kristu yv́ng svng nøngmaq dvtuqlv́m shvngøt dvtúshú koqlu nø Dvrá lòng í yà:ngì.
48003025	Iwe, akvt kv́mnøt tvrà tuq daqì yv́ng kèní nøngmaq nø akvt kèní kukaq koqlu lv̀ngpv̄ng màv̀lv́mshà.
48003026	Kadø íe wani Kristu Yesu svng kv́mnøt èvlnø̀ng yv́ng kèní namaq shvngbe nø Gvray angcèrì èínø̀nge.
48003027	Pawalv́m wani Kristu vdòng svng gònglv́m tìløp èløpshi bǿshà dv́ngte namaq nø, Kristu svng bèlaq dø vgwashìshaq èív́mshà.
48003028	Namaq shvngbe nø Kristu Yesu vdòng taq tiqpv̀n wa èív́mshà. Yuda vsvng gø, Heleni vsvng gø, vshuq gø shvlutshaq pèjøng gø, svmaré gø, lvngàré gø, rvwìnglv́m màvl.
48003029	Namaq nø Kristuò èínø̀ng kvtkèní nø, Abraham ang pvlí pvlaq gø èínø̀ng nø, dv́nkà taq wa dø tiqdvchá, zaqshøp vpvt vsvng rì èínø̀nge.”
48004001	Ngà wvng we nø yadø íe: zaqshøp vpvtlv́m gǿ nø shvngbe mvdv̀m àngkàng ínìgø, ang shini cv̀mré í dvgvp nø vshuq gǿ nvng tiqdvchá wa í nø,
48004002	angpèí ga:nò we angni mvtuq ra dv́ngte ang nø cv̀mré roqshú nvng chø̀m øpshú lv̀ngpv̄ng vl we íe.
48004003	Nøngmaq gø welòng dø tiqdvchá, cv̀mré íshà dvgvp rvgaq tø̀mò cv̀mré cv̄nshì pv̀nrì lv̀ngpv̄ng vshuq wáshì yv̀ngshà.
48004004	Wedø ínìgø gvn yà:ngà we angni vhøm ráì dvgvp dvrá lòng lv̀ngpv̄ngø ni svmaréí gv̀l yà:- ngà we angcèpè kaq Gvrayí dèzv́rra daqshà.
48004005	Yalòng nø, Dvrá lv̀ngpv̄ngø vlrì kaq nø chutchv́nglv́m, nøngmaq svng nø angcè dvdutlv́m dvpvt íe.
48004006	Namaq nø angcèrì ni èínø̀ng rvtnø, Gvrayí angcèpè Pvlàcè nøngmaq nøt vdòng svng dèzv́rra daqshà yv́ng kèní “Abba, Vpèá,” wa nø goìe.
48004007	Wedø írvt nø akvt kèní kukaq nà nø vshuq mèíá:mì; angcè èíá:mì. Vrá angcè ni èí kvt nø, Gvray taq kèní zaqshøp vpvt vsvng mv̀ng èíá:mì.
48004008	Wedø ínìgø vzv̀ng dvgvp nø, namaqí Gvray kaq shini mèshánø̀ng rvtø̀ taq, angwà angké kèní dvmø̀ mø̀í we tiqmvdò lv̀ngpv̄ng vshuq èwáshì yv̀ngshà.
48004009	Iwe, akvt namaqí Gvray kaq èshá bǿshà ke, Gvrayí gø namaq svng lá èlún bǿshà ke rá, bat nàwv́ngnøng nø shaq cv̀m nø pà vjú màvl we dvrá lv̀ngpv̄ngø vrá vshuq wáshì mèyǿnøng ma?
48004010	Namaqí nø angni gø, shvlá gø, angrvtø̀rì nvng angnǿng svng mèsøngnø̀nge!
48004011	Ngà namaq dvpvt dvzakshø̀ng bǿngà lòng nø vshø̀ng ladv́ng mø̀í, wvng nø namaq dvpvt gónggønge.
48004012	Vnvm vchvngrìé! ngà gø namaq dø tiqdvcháni ǿngv́mà we ínø, namaq gø ngà døni ílv́m rvt rø̀:nìe. Namaqí ngà svng nàlé bǿshà we nø tiqpv̀n gø màvl.
48004013	Iwe, namaq svng Dvbùshv̀ngkà nv̀mlat dvshvngò dvgvp, ngà góng zàng yv̀nga we svng namaqí gø èshánø̀nge.
48004014	Ngà shagóng dvshàng lù:ngí namaq svng dvshá luì nìgø, namaqí yv́ng mètv̀mshà we màvl; ènǿmshà we gø màvl; dvshàshà Gvray Ang muqlàng dvzv́r ǿngà padø, mø̀íni Kristu Yesu svng vtoò døni namaqí ngà svng nàto yv̀ngshà.
48004015	Wedø íni namaq nàdá yv̀ngshà we dvbùlv́m lòng nø kadø íá:mì ma? Kadø íe wani namaqí nø vdè vne lúshì dv̀ng ngà kaq zí wa nìgø zí èkvmshì yv̀ngshà, wvng nø namaq dvpvt ngà shvkse wv́nghø̀nge.
48004016	Wedø íni, ngàí namaq svng kàdøng dvtáì yv́ng kèní namaq nvng akvt ngv̀nshà ǿng lóngà ma?
48004017	Angmaqí shòshò wa namaq svng èlávtshà we nø vjú lún dvzv́rlv́m rvtnø mø̀í. Nøngmaq nvng vkang dvzv́r dá:ngí angmaq lap laq wáshìra, wa nø waò we mv̀ng íe.
48004018	Ngà namaq nvng à:lì ke wa mø̀í dø namaq nø kadvgvp ínìgø shvla we bv̀nlì dvpvt wedø nøt èlø̀mnøng nìnø shvlae.
48004019	Ngàcèrìé, namaq nø Kristu mv̀rshv̀m mènàmvtnøng dv́ngte ngàí namaq dvpvt puqnøn záyv̀ng tø̄naìe.
48004020	Ngà nø namaq nvng tiqdø akvt v́l lúnò nø ngà kàshaq gø língshø̀ng nø namaq dvpvt nøtna vdu nìnø téwa shvla we! Iwe, akvt ngàí namaq dang shvrang mvràl bǿnga.
48004021	Dvrá lv̀ngpv̄ngø v́l mèyǿ nø̀ngrì namaqé, dvráí dvtú we svng mètánø̀ng ma? Ngà svng dètáshà.
48004022	Kadø íe wani, Abraham angcè nø vnípè vl we tiq pè nø vshuqmècè íe. Tiqpè nø pèjøngmè angcè íe, wa vrū yà:ngà.
48004023	Iwe, vshuqmè cèpè nø shagóng dang kèní gv̀l yà:ngà we íe. Pèjøngmè cèpè mv̀ng nø dv́nkà taq kèní gv̀l yà:ngà.
48004024	Yalòng nø shvbónghang íe. Kadø íe wani ya mèní nø kàgvp vní lòng svng shvbóng dv̀ng íe. Tiqlòng nø Sinay shìgùng kèní í nø vshuq wáshìlv́m angcèrì gà:lòe. Yamè nø Hagar íe.
48004025	Wervtnø Hagar nø Arabia móng Sinay shìgùng svng vdú we, akvt v̄l we Yerusalem nvng vbónge. Pawá wani wemè nø angcèrì nvng tiqdø vshuq ni wáshìe.
48004026	Iwe taqla:pmò Yerusalem mv̀ng nø pèjøngmè í nø nøngmaq angmè èíaìe.
48004027	Kadø íe wani, kàru taq: “Cvmré mègà:lò we vdǿm mèé nàhaqshì sórí dèbù. Puqnøn záyv̀ng mènàhǿm dá:rò mèé, dèbù nø̀ nàkiq long. Kadø íe wani chø̀mpè vdá mè mvdv̀mø nø dvjámshaq mè angcè té luqe,” wa nø vrū yà:ngà.
48004028	Vnvm vchvngrìé, nøngmaq nø Isak dø kàgvp dv́nkà long angcèrì íshàe.
48004029	Iwe, wedvgvp gø shagóng dang cà:nò nø gv̀l yà:ngà pèí, Pvlacè dang cà:nò nø gv̀l yà:ngà pe svng vréshí dø, akvt gø wedø tiqdvchá ni íe.
48004030	Wedø ínìgø Shànshér kàru taq kadø wae ma? “Dvzø̄mshú vshuqmè nvng angcè pè kaq èlù:ngò; pàwá wani vshuqmè angcè nø vshuq mø̀í we pèjǿngmè angcè pè nvng tiqdø zaqshøp vpvt mvdaq,” wae.
48004031	Wervtnø, vnvm vchvngrìé, nøngmaq nø vshuqmè angcè nø mø̀íshà; pèjøngmè angcèrì mv̀ng íshàe.
48005001	Nøngmaq nø shvlutshaq pèjøngcè ílv́m dvpvt, Kristuí nøngmaq svng shèlàng bǿshà. Wervt shvlángshaq pèjøng cèrì dø døngdøng wa èripnøng. Vshuq paqdv̀ng svng vrá tiq kvt mèdèchøpshìnø̀ngni.
48005002	Eyv̀ngnø̀ng, Polo ngàí namaq svng v̄la: tnìni: rvmøl vtóng svng namaqí la nàtonø̀ng nìnø, Kristu taq kèní namaqí pà vjú mèlún lóngnø̀ng.
48005003	Rvmø̄l vtóng cà:nò vsvng kagǿ í nìgø, wegǿ nø Dvrá lòng shvngbe svng køtgøm cv̀nlv́m dvpvt shvrv́n vjøe, wvng nø vrá tiq kvt ngà shvkse wv́ngshø̀nge.
48005004	Dvrá taq kèní døngman we dvdut lún mèyǿnø̀ngrì namaq nø, Kristu yv́ng kèní nàsarv́mshà, jejú yv́ng kèní gø nàjáv́mshà.
48005005	Nøngmaqí mv̀ng nø Shànshér Pvlàcè taq kv́mnøt kèní, døngman we lúnlv́m vlǿmrà svng caìe.
48005006	Kadø íe wani akvt Kristu Yesu vdòng taq nø rvmøl vtóng cà:nò nìgø, mvcà:nò nìgø, pà gø mø̀í; shóngnøt taq kèní dvta:nò we kv́mnøt wa mvdø̀ng íe.
48005007	Vzv̀ng namaq nø shvlá dv̀ngwa ni nàjèrnø̀ng we! dìng lòng svng mvcv̀nlv́m rvt kagǿí gèzv̀m bǿshà ma?
48005008	Gvzv̀m kà welòng nø namaq svng ègo yv̀ngshà pè Gvray yv́ng kèní nø mø̀í.
48005009	Butdvshi tiqhvncèí zidòng póngkøp svng but dvzá:ròe.
48005010	Namaq nøt nø tashø̀ngshang mèínøng we svng Vkàngpè vdòng taq ngà vlǿmshø̀nge. Iwe, namaq svng nøt vjángshì dèzv́rnø̀ng we kagǿ ínìgø kàngélv́m lòng nø a:ngí ni vhǿm rà longe.
48005011	Iwe vnvm vchvngrìé, ngàí akvt nø rvmøl vtóng cv̀nlv́m la dvshvngò pà í nìnø, dvshá dvki vrèlv́m nø ngàí pàwá vhǿmònøng ma? Wedø íni, wurgáng tø̀ng rvt nøt vtøprà gø màvl ni we íe.
48005012	Inìgø namaq svng nøt vjángshì dvzv́r vsvng werì nø vdèò lòng peqdvt tutshì ni shvla we!
48005013	Vnvm vchvngrìé, namaq svng nø pèjøng wáshìlv́m rvt vgoshaq èí- nønge. Iwe, namaqò pèjøng vkv́ng yalòng svng nø, góngsha map nø:tní øp màdvzv́rshishaq, lè nø shóngnøt kèní tāsv̀ng tàle dèzømkénø̀ng.
48005014	Kadø íe wani, dvrá lòng kàciqrì shvngbe nø, “Nà nø nà góng svng èshóngshì dø, nà tiqdv́ng vsvng kaq shóngshì ràe,” wa ciq taq dvgø̄:mòe.
48005015	Iwe, namaq tāsv̀ng tàle nàkékénø̀ng nø, dèbéké lóngnø̀ng we svng mv̀ng nàshatnø̀ng.
48005016	Iwe ngà yadø wvnge: Shànshér Pvlàcè taq kèní tvrà èdinø̀ng. Wekvt góngsha nøt svng namaqí mècv̀n lóngnø̀ng.
48005017	Kadø íe wani góngsha nø:tní nø Shànshér Pvlacè svng vgám vtùòe. Shànshér Pvlàcè nø:tní gø góngsha svng vtùòe. Namaq wá mèyǿ nø̀ngrì wá mvlún dø vgámlv́m dvpvt shònípv̀n nø tāsv̀ng vtùke we íe.
48005018	Wedø ínìgø namaq nø Shànshér Pvlàcèí tvrà èshølnø̀ng we í kèní nø, dvrá lv̀ngpv̄ngø mèv̀lnø̀ng.
48005019	Góngsha bv̀nlìrì nø dèdè chaqdvp yv́ngshì we yarì íe. Dàchapke we, mvmv́ng mvshèr wàò we; chvnggvlv̀ng map we,
48005020	pvràhang noqò we, dvgòr mandan wa we, shàngoke we, vzi vrùng wa we, shǿm we, shv̀mná vcor we, vzø̀ng vtùke we, ang mvdò vwálshi we, vgv̀ng vkang we,
48005021	neza nø me we, nø̀wú we, dvzín chá vleò we, yarì íe. Vzv̀ng kaq ngàí vgám dvtú yv̀ngshà dø tiqdvchá, akvt gø ngàí namaq svng vgám dvtúìe. Yadø ípv̀n wá mvnshìrì nø Gvray móngdàn vpvt mvlúnshì.
48005022	Iwe, Shànshér Pvlàcè angshí mv̀ng nø shóngnøt, dvbùnøt, mòngzø̀lnøt, nøtyvng nøt, mvkok dvdí nøt, nøtshvlá nøt, nøttǿng kv́mvm vrvm nøt,
48005023	køn nøt, vdègóng øpdv́ngshì we, yarì íe. Yadv́ngpv̀n svng vgá:mò we dvrá nø màvl.
48005024	Wervtnø Kristu Yesuò rì angmaqí nø góngsha svng gø, góngsha mapnøtrì svng gø ròwa wurgáng taq vtaqshaq íe.
48005025	Nøngmaq nø Shànshér Pvlàcè taq kèní cúnshàì kvt kèní nø, tvrà cà:nì lòng gø Shànshér Pvlàcè taq kèní cv̀nlv́m wàì.
48005026	Nøngmaq dvhø̀ taq vwāwādø dvgùng vhúng láshì we gø laq màvl; tāsv̀ng tàle vshǿmke we gø laq màvl; tāsv̀ng tàle neza we gø laq màvl.
48006001	Vnvm vchvngrìé, vsvng tiq gǿgǿ nø tiqpv̀npv̀n taq ladv́ng vjavm nìnø, Pvlacè dang nònggùn èkv́ngnø̀ngrìí køn nø:tní wedø í vsvng kaq vtv̀nglv́m èwànø̀ng. Namaq vdè gø dvløt we màhǿmlv́m rvt nàyáshìnø̀ng.
48006002	Tasvng tàle døngjá rí dèbvngkénø̀ng, wekvt Kristu Ang dvrá svng dègøm lóngnø̀nge.
48006003	Kadø íe wani vsvng tiq gǿ nø pàgø mø̀í we; ang vdè nø mvdak, wa la dvdvmshì nìnø, wegǿ nø vdè svng yúmshì we lè íe.
48006004	Iwe, kagǿ gø vdèí wàò lòng svng ngū:ngò dá:ngí wa dvshv́ngshì vdu ni wekvt laq dvshv́ngshì. Dvgá vsvng nv̀ng shø̀ngjongké mvrà.
48006005	Kadø íe wani vsvng tiq gǿ nø tiq gǿ vde døngjá nø vdè rishì ràe.
48006006	Mòngkàí shvngøtshaq vsa:ngí nø, shvla we ang dvrè ídv́ngte taq kèní shvngøtshú gǿ svng laq vwv́naò.
48006007	Vdè kaq mèyúmshìnø̀ngni. Gvray kaq yv́ng mvtv̀mv̄m we wá mvdaq. Kadø íe wani vsa:ngí kapv̀n èwø:nò nìnø, wepv̀n àngshí ni a:ngí shvrvtnv́m lún lú:ngòe.
48006008	Vdè góngsha dvpvt wa wø:nò gǿí nø, góngsha taq kèní bøp we shvrvtnv́m lún lú:ngòe. Shànshér Pvlàcè dang taq wø:nò gǿí mv̀ng nø Pvlacè taq kèní dvciq lvpat gø̀nshaq shvrvtnv́m lún lú:ngòe.
48006009	Wervt nøngmaq nø shvla we bv̀nlì wàlv́m rvt nøt laq mvtì:nì. Pawalv́m wani nøngmaq nònggùn mvnǿnshàì kvtkèní nø, ang rvtø̀ vhøm ra dvgvp nøngmaqí shvrvtnv́m lún lú:ngìe.
48006010	Wedø í rvt nøngmaqí nø wàlv́m rvtø̀ lú:nì ke vsvng í dv́ngte svng bv̀nlì shvlá wáa ràìe. Iwe kv́mnøt taqò chø̀msvng rì kaq tété wáa ràe.
48006011	Ngà wu:rí ni namaq svng vrongò we shvrikàru àngchv̀ng nø, kadv́ngte gàr we svng èyv̀ngnø̀ng.
48006012	Namaq svng mvdø̀ng mvdaq rvmøl vtóng cv́n dvzv́r mvyǿ rì angmaq nø, shagóng taq vnvp dø dvtanshì mvyǿ rì wa ínø, Kristu wurgáng rvt dvshá dvki vrè we màhǿmlv́m dvpvtcè wa wàò rì íe.
48006013	Kadø íe wani rvmøl vtóng cà:nò rìí dv́ng dvrá lòng svng cv́n dvgø̄:mò we mø̀í; wedø ínìgø namaq shagóng taq kèní angmaq dvshv́ngshì lúnlv́m rvtnø̀ lè, angmaqí namaq svng rvmøl vtóng cv́n dvzv́r mvyǿ we íe.
48006014	Iwe ngà mv̀ng nø nøngmaq Vkàngpè Yesu Kristu Ang wurgáng taq wa mø̀í kèní nø, dvshv́ngshìrà nø dvgá pà tiqpv̀n gø, kadø ínìgø laq màvl. Wurgáng yalòng taq kèní rvgaq nø ngà dvpvt vtaqshaq íá:mì nø, ngà gø rvgaq dang taq vtaqshaq ǿngv́mà.
48006015	Pawalv́m wani rvmøl vtóng cà:nò we ínìgø, rvmøl vtóng mvcà:nò we ínìgø, pà gø mø̀í. Iwe, angshv́r vmv́nshaq vsvng í lòng wa mvdø̀ng íe.
48006016	Gvrayò Israel cèrì mvdv̀m gø, vtóng dvrá yadang cà:nò rì shvngbe mvdv̀m taq gø, mòngzø̀l lòng nvng dvsházā lòng laq tuqdaq.
48006017	Akvt kèní kukaq ngà svng kagǿí gø mèbø̀nlushàni. Kadø íe wani Yesuí mvshínshaq dvmmárì nø ngà góng taq ni rǿngòe.
48006018	Vnvm vchvngrìé, nøngmaq Vkàngpè Yesu Kristu Ang jejú nø namaq Pvlacè nvng tiqdø laq vl. Yadø laq í daq.
49001001	Gvray nøt taqkèní Kristu Yesu Ang dvzv́r ǿngà we Polo ngàí nø, Efesus wamà taq èv̀lnøng we rvcv́ng cèrì nvng Kristu Yesu vdòngø kv́mnøt èdøngnøng rì svng shvrikàru vrōngvtnòe.
49001002	Nøngmaq Vpè Gvray nvng Vkàngpè Yesu Kristu yv́ng kèní jejú nvng mòngzø̀l lòng namaqí leq lúnnøng.
49001003	Nøngmaq Vkàngpè Yesu Kristu Angpè nvng Gvray kaq oqà wàì. A:ngí nø muqlàng ram pvlàcè ìshøt ìgv̀n pv̀n vrv̀m Kristu vdòng taq nøngmaq svng shèmánaì nø;
49001004	nøngmaq nø Ang mv́rdv̀ngø pà shvràlv́m màvl we ílv́m dvpvt; rvgaq angké shini màshvzø:ngò vzv̀ng kèní ni Gvrayí Kristu vdòng taq nøngmaq svng rècv̀ng yv̀ngshà.
49001005	Vrá Ang nø nøngmaq svng shóngshi rvtnø Ang nøt shvrúng lòng svng cà:nò nø nøngmaq svng nø angcèrì dvdut lúnlv́m dvpvt Yesu Kristu vdòng taq vzv̀ng kèní rehiq yv̀ngshà.
49001006	Yalòng nø Ang shóngshi pè vdòng taq nøngmaq svng dvpǿ màrøtshaq èzí bǿshà we ngø̀rdvgùng v̄l we jejú svng shvringlv́m rvt íe.
49001007	-
49001008	A:ngí nøngmaq svng dv̀n èshúra daqshà we Ang jejú pǿng dø tiqdvchá, gø̀nshaq chv́nglv́m lòng nø nøngmaqí Kristu vdòng taq lú:nì nø, vléì mvràrì chutna we gø Ang shvwi taqkèní ni lú:nìe. Ang mvrézanøt taqkèní zitnøt í dv́ngte nvng cíngrálnøt gø èshúra ìe.
49001009	Vrá Ang shvrúng we gvcvt svng cà:nò nø Kristu vdòng taq A:ngí vjø̄n yà:ngà we Ang vmáshaq kà nø nøngmaq svng shá dèzá:rìe.
49001010	Yalòng nø vgv̄nshaq angni gø̄m ra ke muqlàng mvdv̀m taqò rì nvng rvgaq mvdv̀m taqò rì í dv́ngte nø Kristuí øp we lv̀ngpv̄ngø wa v́l dvzv́rlv́m dvpvt íe.
49001011	Wemvdv̀mø mvtaq, vl dv́ngte svng nø Ang nø:tní dvda:mò døni wá dvdv́ng daqò pè Ang gvcvt nøt mvtú svng cà:nò nø rèhiqì dá:ngí, Gvrayí nøngmaq svng nø Kristu vdòng taq zaqshøp gø vpvt dèzv́r daqshà.
49001012	Yalòng nø, Kristu svng nvmlat kèní vlǿmshi bǿshà rì nøngmaq nø, Ang ngø̀rdvgùng shvring lunlv́m rvt ìe.
49001013	Vrá namaq chutchv́ng lún we Dvbùshv̀ngkà, dìng lòng mòngkà svng ètá bǿshà dá:ngí, Kristu svng èkv́m bǿshà yv́ng kèní, namaq svng èdv́nā yv̀ng shà we Shànshér Pvlàcèí Kristu Ang vdòng taq tip vdipshaq èív́mshà.
49001014	Gvray Ang bashàrì svng chv́ng daqò yv́ng høq, nøngmaqí zaqshøp lúnlv́m í we shvkse nø Shànshér Pvlacè íe. Yadv́ngte shvngbe nø Gvray dvgùng svng shvring shvtàlv́m rvt íe
49001015	Yalòng rvtnø, namaq nø Vkàngpè Yesu svng èkv́mnøng we nvng rvcv́ng cèrì shvngbe kaq èshóngshínøng we ngàí gø táng bǿngà rvtnø,
49001016	ngàí júrøt dakngò kvt vrv̀m namaq bø̀ng tǿì sórí mànār oqà wv̄nge.
49001017	Nøngmaq Vkàngpè Yesu Kristu Ang Gvray, dvgùng gùngshv̀ng ring pè Vpèí, namaqí téwa Ang svng shá lúnlv́m zitnøt nvng dvtána daq we pvlàcè namaq svng zílv́m dvpvt røtnòe.
49001018	Vrá, A:ngí ègo bǿshà we jejú ang vlǿmrà nø pà í we nvng Ang zaqshøp ngø̀rdvgùng rvcv́ng cèrì taq vl lòng nø kadv̄ngshì ni pǿng we svng namaqí shá lúnlv́m nvng namaq nøt vnerì dvgv́ra lúnlv́m dvpvt gø røtnòe.
49001019	Vrá, ká:mì rì nøngmaq vdòng taq gø Ang jórnònggùn vl we nø, kadv̄ngshìni ring vtvng í we svng shá lúnlv́m dvpvt røtnòe.
49001020	-
49001021	Yarì shvngbe nø Gvrayí Kristu svng shìyv́ng kèní kung lú:ngà nø, vgo zǿmshú gàmzø̀rì, øplv́m vmíng vkv́ng vl rì, jórnònggùn vl rì nvng øpgø̄:mò we dùrì í dv́ngte mvdv̀mø gø; vrá, rvgaq yabàn taq wa mvtaq, dvgáni í long bàn taq ínìgø, bø̀ng tǿ daqò dv́ngte shvngbe mvdv̀mø̄ gø, gvzà vháng yv́ngø shvri:ngò nø, muqlàng taqlapmø Ang vbàngpā yv́ng ni Ang svng shvrú:ngò dvga:pmí, Kristu vdòng taq A:ngí wà bǿà we jórnònggùn bv̀nlì ni íe.
49001022	Vrá, Gvrayí vl dv́ngte nø Kristu hí lv̀ngpv̄ngø̄, A:ngí øp we svng cv́n dvzá:rò nø, shv́ngømre shvngbe mvdv̀mø vgo wáshì nø, øplv́m vmíng vkv́ng Ang svng zí bǿà.
49001023	Shvngø̀mré nø vl dv́ngte svng dvzǿ:ngò nø, pà taq gø kø̀mzøp pè Kristu Ang góng íe.
49002001	Namaqí nàlénøng we nvng mvrà taq vshíshaq èínøng dvgvp, A:ngí cúnshì dèzv́r bǿshà.
49002002	Wedvgvp namaq nø, rvgaq yamvril ang tvrà ècv̀nnøng taqsórí, kà mvta cèrì vdòng taq yadvgvp dvzaqshi we pvlàcè, vhángram jórnònggùn vl rì øpshú vgopè ang tvrà ècv̀n yv̀ngshà.
49002003	Nøngmaq shvngbe gø darì dvgvp nø yarì dvhø̀ taq, góngsha mapnøt taq cà:nì nø, shagóng nvng nøt shvrúng we wàì nø dvgárì nvng tiqdvchá, angwà íshà dø høpnøt angcè í yv̀ngshà.
49002004	Iwe mvréza nøt vché vzut vl pè Gvray A:ngí nø, Ang shóngnøt vtvng lù:ngí nøngmaq svng èshù:ngì rvtnø;
49002005	nøngmaq vléshàì rì taq nøngmaq vshíshaq shini íshà dvgvp, Kristu nvng tiqdø nøngmaq svng dèzun bǿshà; (namaq nø jejú kèní chutchv́ng èlún bǿshà we íe;)
49002006	Ang nvng tiqdø gø èku:ngì dá:ngí, Kristu Yesu vdòng taq Ang nvng tiqdø muqlàng mvdv̀mø gø nøngmaq svng sherúng bǿshà.
49002007	Yalòng nø, Kristu Yesu vdòngø A:ngí nøngmaq svng mèku:kngì we Ang jejú pǿng vtvng lòng nø, dvgáni í ra we bànrì taq A:ngí dvtána lúnlv́m dvpvt íe.
49002008	Pàwálv́m wani namaqí nø jejúí kv́mnøt taqkèní gø̀nshaq èlún bǿshà we íe. Vrá yalòng nø vdè kèní mø̀í, Gvray gønpaq íe.
49002009	Tiq gǿ gø pà shvringshì we màv̀llv́m dvpvt, vdèí bv̀nlì wàò we taqkèní gø mø̀í.
49002010	Kadø íe wani nøngmaq nø Ang laqmù íshà nø, shvla we bv̀nlì wàlv́m rvt Kristu Yesu vdòng taq vmv́nshaq íshàe. Bv̀nlì shvlá yarì taq nøngmaqí tvnùnglv́m dvpvt, Gvrayí vzv̀ng kèní dvgø̀ yà:ngà we íe.
49002011	Wervtnø, vzv̀ng namaq nø góngsha dang taq wv́ngzà èí yv̀ngshà we svng dèdvmshìnøng. Rvmø̄lshi we Yuda vsvngrìí namaq svng màrvmø̄lshirì, wa ètǿ yv̀ngshà. Yalòng nø shagóng taq wū:rí rvmø̄:lò we vtóng svng a:lò we íe.
49002012	Wedvgvp Kristu nvng nàsārnøng nø, Israel dvcì taqkèní vngálshaq èínøng weí, dv́na yà:ngì we kàgvprì dangø gø màshá wv́ngzà ni èínøng nø, rvgaq tø̀mø nøt vlǿmrà gø, Gvray gø mèv́lanøng we svng dèdvmshìnøng.
49002013	Wedø í nìgø we dvgvp vrúm nàsar yv̀ngshàrì namaq svng, akvt nø Kristu Yesu vdòng taq, Kristu Ang shvwi taq kèní tvp dèhø̀m bǿshà.
49002014	Kadø íe wani nøngmaq vní pv̀n svng tiq pv̀n í dvzv́r bǿì we gø; vní dvhø̀ yv́ng dvhv́ng mvgø̀r svng horø̀m bǿà we gø, nøngmaq vrv́m vrálv́m mòng dvzø̀:lò pè gø Ang ni íe.
49002015	Vrá, vrv́m vrá we yatvrà svng shvdøng lúnlv́m dvpvt, vní kaqkaq nø Kristuí Ang vdòng taq svngshv́r tiq gǿ mv́n lúnlv́m dvpvt, Dvrá lòng ang dvkv́mkà taqkèní ø:pmò we tvrà rìí ngv̀nshà í dvzv́r lòng svng nø Ang vshagóng taqkèní màvl høq shvmv́ng bǿà.
49002016	We mvdv̀mø, ngv̀nshà í lòng svng nø wurgáng tø̀ng kèní shvmv́ng bǿà nø, wurgáng welòng kèní ni angmaq vní pv̀n svng nø, góng tiq lòng taq Gvray nvng shvrv́m shvrá lúnlv́m dvpvt gø íe.
49002017	Wervtnø Ang dì daqì nø, namaq vrúm yv́ng èvl yv̀ngshà rì nvng shvnvng yv́ng v̀l yà:ngì rì svng gø, vrv́m vrá we shv̀ngkà shvlá dèshv̄ngā daqshà.
49002018	Kadø íe wani nøngmaq vní pv̀n nø, Ang taqkèní Pvlacè tiq lòng vdòng taq, Vpè mv́rdv̀ng svng gònglv́m vmíng vkv́ng lú:nìe.
49002019	Wervtnø akvt kèní kukaq namaq nø, wv́ngzà nvng zaqlè mèínøng; Gvray bashà rì nvng tiqdø móngzøngcè èínøng nø, Gvray chø̀msvngrì èínønge.
49002020	Vrá, dvzv́rrì nvng kàdvtutshúrì chø̀m àngké mvdv̀m taq vrv̄ngshaq èínø̀nge. Kristu Yesu ang mv̀ng nø, wechø̀m górtōng mvdø̀ng lóngchv̀ng ínø,
49002021	Chø̀mkøp nø wechv̀ng taq shvráò yv́ng kèní Shànshér tø̀ngnø tiq chø̀m í long høq Kàngpè vdòngø te long we íe.
49002022	Shanshér Pvlacè taqkèní Gvray v́lrà chø̀m í lún høq namaq svng Kristu vdòng taq nàrvng bǿshà we íe.
49003001	Yalòng rvtnø, namaq wv́ngzàrì dvpvt Kristu Yesu dvpvt vróngshaq vkùngpè Polo ngàí yadø røtnāìe.
49003002	-
49003003	Vmáshaq kà lòng nø shø̀ngran kèní ngà svng kadøwa dètan dakngà, wvng nø ngàí tiqkàní vrong bǿngà dø, Gvray jejú namaq svng shvngøtlv́m bv̀nlì nø, ngà svng tvleshaq í lòng nø namaqí gø detávpnø̀ngni.
49003004	Yarì èrø̄nøng ke, Kristu dang vmáshaq kà nø ngàí cíng ràlò we svng namaqí dǿm lún daqe.
49003005	Vmáshaq kà yalòng nø vle yà:ngì bàn vsvngrì kaq shá màdvzv́r yà:ngò. Wedø ínìgø akvt nø Gvrayí Ang Pvlacè taqkèní A:ngí rvcv̀ng bǿà we dvzv́rrì nvng kàdvtutshúrì svng dvtan daqà.
49003006	Vmáshaq kà yalòng nø yadø íe. Wv́ngzàrì gø Yuda vsvngrì nvng tiqdvchá zaqshøp vpvt lún vsvng íá:mì nø, Kristu Yesu Ang góng taqò dvgv̀ngrì gø íá:mì nø, Ang vdòng taq Dvbùshv̀ngkà taqkèní dv́nkà tiqdvchá lún vsvng íá:mì.
49003007	Wervtnø Gvray Ang jórnònggùn dvzaqshì weí, ngà svng Ang jejú gønpaq èzǿng dakngà dø tiqdvchá, Dvbùshv̀ngkà yalòng taq dvzømshú ǿngv́mà we íe.
49003008	Ngà nø rvcv́ng cèrì shvngbe dvhø̀ kèní cv́m vtvng pè lv̀ngpv̄ngø cv̀m pè ǿngànø̀ng gø, vjáng mvtǿmshì we Kristu Ang ìshøt pø̀hvp luq vtvng lòng nø, wv́ngzàrì kaq dvshvnglv́m dvpvt nvng;
49003009	vl dv́ngte svng Pv́npe Gvray vdòng mvme bàn wvm yà:ngà we vmáshaq kà ang øpkv́ng tvrà nø pà í we, vsvng í dv́ngte kaq shvyvnglv́m dvpvt; jejú yalòng nø ngà svng vzíshaq ǿngàe.
49003010	Yalòng nø, Gvray zitnøt kadv́ng shvlē vl we, shvngø̀mré rì taqkèní vháng ram vgo zǿmshúrì nvng vmíng vkv́ng v̄lrì svng shá dvzv́rlv́m rvt,
49003011	Gvrayò dvciq lvpat gvcvt nø Kàngpè Yesu Kristu vdòng taq nøngmaq svng dètan daqshà lòng íe.
49003012	Nøngmaq nø Ang svng ká:mì yv́ng kèní, Kristu vdòng taq nvrø̀m dvtéshìlv́m lú:nì nø, Gvray mv́rdv̀ngø shaqshaqwa vlǿmshì nø gònglv́m vmíng vkv́ng lú:nìe.
49003013	Wedø í rvtnø, namaq dvpvt ngà dvshàng lòng rvt namaq nøt mvcv̀mlv́m dvpvt rø:tnìe. Kadø íe wani ngaí dvshà mvhøt vhǿmò lòng nø namaq dvpvt ngø̀rdvgùng èíanø̀nge.
49003014	-
49003015	Yalòng rvtnø muqlàng taqlap nvng rvgaq tø̀mø vl we dvcì vrv̀m Ang taqkèní bø̀ng tǿò pè, Vpè mv́rdv̀ng yv́ng ngà bvnciq tōngshø̀ng nø yadø røtnòe.
49003016	Vpè Ang ngø̀rdvgùng pǿng vtvng rì svng cà:nò nø, Ang Pvlacè taqkèní namaq dòngnøt taq jórnònggù:ní shaq dvkv́ng lúnlv́m rvt;
49003017	kv́mnøt èv̀lnøng yv́ng kèní Kristu nø namaq nøt vdòng taq nv̀nnv̀n v́l lúnlv́m dvpvt gø røtnòe. Wemvdv̀mø namaq nø shóngnøt vdòngø angké ngv̀ng dø angrø èzvrshìnøng dá:ngí,
49003018	Kristu shóngnøt nø kadv́ngshì gwaq we, yv̄ng we, vháng we nvng rvnaq we svng, rvcv́ng cèrì nvng tiqdø namaqí gø shvlá wa cíngrál èlúnnøng we mvdv̀mø,
49003019	Gvray Ang kø̀mgøm gø̀ we í dv́ngteí namaq svng dv̀n dvzǿnglv́m rvt, shá mvtǿmshì we Kristu Ang shóngnøt svng namaqí shá lúnlv́m dvpvt røtnòe.
49003020	Nøngmaq vdòngø dvzaqshì we jórnònggùn taqkèní, nøngmaqí rø:tni we nvng dvda:mì we í dv́ngte mvdv̀mø vtvngshaq luq dø wá ngu:tnò pe Ang nø akvt,
49003021	shvngø̀mré vdòng taq gø, Kristu Yesu taq gø, dvciq lvpat mvril laril dvgùng laq vl dvr. Yadø laq í daq.
49004001	Yadø í rvtnø, Vkàngpè dvpvt vróngshaq pè ngàí nø, namaq svng lïna:tnìni. Namaq svng ègo bǿshà tvrà taq goshùshv́ng dø tènùngnøng nø,
49004002	kapà yv́ng ínìgø, cipshìnøt nvng køn nø nøt yvng we nøt èv̀lnøng nø, shóngnø:tní nàtø̄nakénøng.
49004003	Vrv́m vrá we svnhǿ:ngí nàdǿnshìnø̀ng nø, Shanshér Pvlàcèí zi daq we tiqnøt tiqmvyùng wáshì we nøt svng màshvmv́nglv́m rvt dèzaqshìnø̀ng.
49004004	Namaq svng nø nøt vlǿmrà tiq lòng taq wa ègo bǿshà dø tiqdvchá, góng gø tiq lòng, Shanshér Pvlacè gø tiq gǿ wa íe.
49004005	Angkàng gø tiq pè wa, kv́mnøt gø tiqpv̀n wa, tìløp gø tiqpv̀n wa íe.
49004006	Shvngbe mvdv̀m taq, shvngbe dvhø̀ taq, shvngbe vdòng taq vl we, shvngbeò Angpè nvng Gvray gø tiq gǿ wa íe.
49004007	Wedø ínìgø Kristu Ang gønpaq zìdvng kadø vl nìnø, vl dø tiqdvchá nøngmaq tiq gǿ nø tiq gǿ svng jejú nàwv́naìe.
49004008	Wedø í rvtnø kàru taq: “Ang nø vháng ram svng rvlv̀ngá:mì dvgvp, vróngshaqrì kaq A:ngí vgùng bǿà nø, vsvng kaq gønpaq zí daqì,” wa vrushaq íe.
49004009	“(Ang rvlv̀ngá:mì,” wa kà vl nìnø, rvgaq vdòng svng gø Ang lāshìá:mì wakà mø̀íni má?
49004010	Lashìá: mì pè nø, vl dv́ngte shvngbe taq dv̀nzø̀ng dø A:ngí zǿm lúnlv́m dvpvt muqlàng shvngbe mvdv̀m vrúm dǿngnì høq gø rvlv̀ngá:mì we íe.)
49004011	A:ngí zí daqì we gønpaq lòng nø, dvzv́r wáshìlv́m tiqmaq, kàdvtutshú wáshìlv́m tiqmaq, Dvbùshv̀ngkà dvshvngshú wáshìlv́m tiqmaq, bv̀nlì roqshú nvng shvngøtshú wáshìlv́m tiqmaq í nø,
49004012	dvzøm bv̀nlì taq noqshirì svng køtkø̀m dvgø̀ dvzøpmāò nø Kristu góng í we shvngø̀mré svng vháng vlún dvzá:rò yv́ng kèní,
49004013	nøngmaq shvngbe nø kv́mnøt nvng Gvray Angcèpè kaq sháò dang taq tiqnøt wa í lú:ngì høq tétǿng dèzá:rì nø, Kristu Ang shvbóng shvmvtshirà svng rǿnkéì høq Pvlacè vdòngø tétǿng lú:nòrì í lúnlv́m rvt íe.
49004014	Yalòng nø, akvt kèní kukaq nøngmaq nø vsvng dvgoqnøt nvng vyà we gvcvtrì kèní gø, yùm we mv- shǿl angpv̀npv̀n taq nv̀mbø̀:ngí batni battv́ng dvci:rò nø lángkéò we cv̀mré dø mvwáshìlv́m rvt íe.
49004015	Wedø wa mvtaq, nøngmaq nø shóngnø:tní kàdøng shø̀:nì taqsórí pv̀n vrv̀m taq, nøngmaq vgo í pè Kristu Ang vdòng taq té vháng mvnshì ràì we íe.
49004016	Tiqgóng góngkøp nø angciq ang dvgv̀ng í dv́ngte shàrín nø vzø̀m wèí, kā dvgv̀ng gø vdu dø dvzaqshì kèní nø, vgo í pè Kristu taq góng shvngbe nø shóngnøt vdòng taq tétǿng dvzá: rò we íe.
49004017	Wedø í rvtnø Vkàngpè vdòng taq ngàí yadø shvdǿma:tnìni. Mvnoqshi rìí vhúng dvda:mò we svng cà:nò dø namaqí nø cv́n mvdaq.
49004018	Angmaq nø nøt zaqrì í nø cíng rál nøt taq dø̄dv̀ng wa rì í rvt Gvray kaq mvsháò. Gvray gønshaq tvrà kèní gø vrúm vsare.
49004019	Angmaq nø shvraqshì mvsháò nø mvmv́ng mvshèr we angpv̀npv̀n nvng shaqkaq we bv̀nlì té nø té wàlv́m rvt map we tvrà kaq tvleshì bǿì rì íe.
49004020	Iwe, Kristu taq kèní namaq ècv̄nshì bǿshà tvrà nø wedø wáshìlv́m dvpvt mø̀í.
49004021	Dìng lòng nø Yesu vdòng taq wa vl rvtnø, namaq nø Ang mvshǿl ètá bǿshà nø Ang vdòng taq shvngøtshaq rì èínøng kvtkèní nø,
49004022	vzv̀ng namaq èjø̀m yv̀ngshà we vtóngrì, vyà we mvlánøt rì, bøp shámlv́m namaqò svngli laqyà rì chut ègurnøng.
49004023	Vrá, namaq dvdvmnøt gø angshv́r èlíngshìnøng nø svngshv́r ègwashìnøng.
49004024	Gvray mv̀rshv̀m shvma:tnò nø, døngman we nvng shànshér we taq mv́n bǿà we svngshv́r gǿ lè ègwashìnøng.
49004025	Wervtnø, namaq kagǿí gø vyàlòng zør èchutnø̀ng nø, rv̀mnvng svng kàdøng wa èshø̀nnøng. Pàwálv́m wani nøngmaq shvngbe nø tiqgóng taqò dvgv̀ngrì wa íshàe.
49004026	Shv̀mná èrínøng nìgø mvrà nø mèwànø̀ngnï. Nv̀m vlevm høq gø shv̀mná mèrínøngni.
49004027	Vrá cáng v́lrà mèyilanø̀ngni.
49004028	Vkǿrì nø akvt kèní kukaq laq mvkø; zǿmdv̀ng vsvng kaq vwv́na lú:nò høq, ang wū:rí dvzaqshì nø shvla we bv̀nlì laq wa.
49004029	Namaq nònggøp kèní kà mvgv́m tiqkà gø laq mvbūng; táò rì svng jejú vwv́na lúnlv́m, télv́m vhánglv́m dvpvt vjú vl we kà wa shǿn ràe.
49004030	Vrá, chutchv́ng daq ni høq dvpvt namaq svng tip èdip bǿshà pè Gvray Ang Shanshér Pvlacè svng nøt dvshá mèdèzv́rnø̀ngni.
49004031	Nøt mvgvm we, nøt dvgoq we, shv̀mná rí we, dvrøq we, mvtv́n we nvng vsvng kaq zá dvzv́r we, shvngbe svng namaqí chut ègurnøng.
49004032	Namaq nø tasv̀ng tàlē mèkokkénøng nø, bvng mvnǿ kø̄n we nøt èv̀lnøng sórí, Kristu vdòng taq Gvrayí namaq mvrà svng èchutna bǿshà dø tiqdvchá, namaq gø nàchutnakénøng.
49005001	Wervtnø, namaq svng nø Gvrayí vshóngshaq cv̀mrérì èínøng dø, Gvray kaq mv̀ng ècvnshìnøng.
49005002	Kristuí nøngmaq svng èshù:ngì nø, Gvray wv́mshì we ngórcì nvng shvt núngpà wáshì nø Ang góng nøngmaq dvpvt zíshì bǿì dø tiqdvchá, namaq gø shóngnøt tvrà tènùngnøng.
49005003	Gvray bashàrì dvhø̀ v́l màdu pv̀n, mvmv́ng mvshèr we, dvchap we shvngbe nvng lø̀mle shaqkaq we yadv́ng pv̀n nø namaq dvhø̀ taq bø̀ng gø mètǿnø̀ngni.
49005004	Mvmv́ng kà gø, vcha we kà gø, vhøkà gø, shvraq kàí dvzìn we gø màshǿnshaq, oqà wa kà mv̀ng èshø̀nnøng.
49005005	Kadø íe wani, mvmv́ng mvshèr we wa vsvng gø, mvshàn mvshér vsvng gø, pvràhang noqngø̀:mò rvcí í we shaqkaqnøt vl vsvng yarì kagǿ gø, Kristu nvng Gvray móngdàn taq pà zaqshøp gø màv́laò we svng namaqí jø̀ngjǿng èshánønge.
49005006	Namaq kagǿ svng gø kà vhú:ngí leq mèshèmàn bǿnø̀ng. Pàwálv́m wani, yarì rvtnø kà mvtarì mvdv̀mø Gvray shv̀mná høpnøt hap daqò we íe.
49005007	Wedø í rvtnø namaq nø angmaq taq dvzv́nshì vsvng mèwáshìnø̀ngni.
49005008	Kadø íe wani vzv̀ng dvgvp namaq nø dølòng taq èv̀l yv̀ngshà. Akvt nø Vkàngpè vdòng taq namaq nø gálong èív́mshà rvt, gálong angcèrì dø ècv̀nnøng.
49005009	Kadø íe wanì gálong angshí nø, shvla we nvng døngman we nvng dìnglòng dvchǿng íe.
49005010	Vkàngpè wv́mshì we nø kapv̀n í we svng dvdvm sórí ècv̀nnøng.
49005011	Pà vjú gø màvl we dø̄ lòng bv̀nlì wa rì nvng mènàzø̀mnøngni; angmaqí vléò lòng svng mv̀ng dèshat dètúnøng.
49005012	Angmaqí mvyø̀npvngø wàò rì nø, èshø̀:nò nìgø shvraq màchaq íe.
49005013	Iwe, kapà ínìgø, gá lù:ngí nàwa:nò nìnø, dvtánshì longe; kadø íe wanì gálong vdòng taq nø pà gø yv́ngshìe.
49005014	Wervtnø kàru taq; “Eyøpnø̀ng rìé, nàshat nø shìrì yv́ng kèní èkungshì; wekvt Kristuí nà svng nàwana daqe,” wae.
49005015	Wervtnø namaq ècúnshinøng we tvrà taq shupwa nàyáshìnøng. Nøt màdá svng dø mèwáshì nøngni, zitnøt vl vsvng dø èwáshìnøng.
49005016	Angni rì nø mvgvm màshvla we í rvtnø, rvtø̀ vwawa dø mèdèsǿmnø̀ngni.
49005017	Namaq nø angdál mèwá shìnø̀ngni. Vkàngpè Ang nøt kadø í we svng dǿm rà:lò vsvng èwáshìnøng.
49005018	Vrá, vhaq vjángshì dvzá:rò we nø̀í mèwúnøngni; Shanshér Pvlacè mv̀ng èzø̀ngnøng.
49005019	Shvgùn zaywà nvng shvring shvtà we nvng pvlàcè zaywà rìí tāsv̀ng tàle nàtoq nàtipnøng. Vrá namaq nøt vdòng kèní ngūn we shø̀ngni rìí Vkàngpè svng shètànøng.
49005020	Vpè Gvray kaq nø kadvgvp gø kapà taq ínìgø, Vkàngpè Yesu Kristu bø̀ng taqkèní oqà èwànø̀ng.
49005021	Kristu svng vpǿ svrēnø:tní tasv̀ng tàle kà nàtáakénøng.
49005022	Dø̀ngkū mèlaé, Vkàngpèí øp we lv̀ngpv̄ng ècv̀nnøng dø tiqdvchá, namaq nvchø̀mpè maqí øp we lv̀ngpv̄ng ècv̀nnøng.
49005023	Kadø íe wani Kristu nø shvngø̀mré vgo í dø tiqdvchá, dø̀ngkūpè gø dø̀ngkūmè vgo íe. Kristu nø Ang góng í we shvngø̀mré svng chv́ngshú pè íe.
49005024	Shvngø̀mré nø Kristuí øp we lv̀ngpv̄ng cv̀n dø tiqdvchá, chø̀mmè wáshì rìí gø kapà taq gø chø̀mpèí øp we lv̀ngpv̄ng cv́n ràe.
49005025	Dø̀ngku pèlaé, Kristu nø shvngø̀mré svng shóngshì nø Ang góng zíshi yà:ngì dø tiqdvchá, namaq gø nvchø̀mmè maq svng wedø èshóngshìnø̀ng.
49005026	Yalòng nø Kristuí Gvray mòngkà nvng tìí shǿ:lò yv́ng kení shvngø̀mré svng dvshè:rò nø rvhiq we lúnlv́m nvng,
49005027	shvngø̀mré nø cip vcaq we, mv́r mvnøn we, shìllv́m pà gø màvl dø rvcà:ngò yv́ng kèní, ngø̀rdvgùng vl we shvngø̀mré svng Kàngpè Ang vdèni vtoshi lúnlv́m dvpvt íe.
49005028	Yalòng døni dø̀ngku pèla gø, vdè góng svng shóngshi padø, vde chø̀mmè svng shóngshì ràe. Angchø̀mmè svng shóngshì gǿ nø, vde góng svng shóngshì we íe.
49005029	Pàwálv́m wani kagǿ í nìgø vde góng svng shvngōshì vsvng màvl. Vdè góng svng nø dvkúmshì nø mvkokshì we wa íe.
49005030	Nøngmaq nø Ang góng dvgv̀ngrì íshà rvtnø, shvngø̀mré svng nø Kristuí gø welòng dø tiqdvchá dvkùm nø mvkok we íe.
49005031	Yalòng rvtnø kàru taq, "Yadø í rvtnø lvngàré nø angpè angmè yv́ng kèní rv́lshì dv̀ng, ang chø̀mmè nvng vzø̀mvm nø, angní nø wekvt kèní tiqshing tiqgóng wa ívme," wae.
49005032	Vmáshaq kà yalòng nø rvnaqe. Iwe ngàí nø Kristu nvng shvngø̀mré svng tvnū nø shø̀nò we íe.
49005033	Wedø í rvtnø chø̀mpè gǿ vrv̀m nø, vdè svng èshóngshìnø̀ng dø tiqdvchá, vdè chø̀mmè svng gø shóngshì ràe. Chø̀mmè gǿ vrà:mí gø chø̀mpè svng vpǿ ràe.
49006001	Cv̀mré rìé, Vkàngpè vdòng taq nvpè nvmè maq kà ètánøng; pàwálv́m wani, wedø wáshì lòng nø vdu we íe.
49006002	-
49006003	Dv́nkà zv̀n we dvkv́mkà nv̀mlat dang taq: “Namaqí shøtshú èlúnnøng nø, rvgaq tø̀mø mvme cúnshì lúnlv́m dvpvt nvpè nvmè maq svng nàpǿnøng,” wae.
49006004	Vrá angpè maqé, namaq angcèrì svng shv̀mná mèshèrínø̀ngni. Angmaq svng nø Vkàngpèí shvngøt dvtú we vdòng taq mv̀ng dèkùm dèténøng.
49006005	Dvzømcè rìé, Kristu kà svng ètánøng dø, shagóng dang namaq angkàngrì svng svre vdv̀n sórí nøt tiqshvlē wa èwáshìnøng nø, kà ètánøng.
49006006	Vsvng laq dvbù, wá nø:tní, vsvng nemv̀rø wa dvzømshì dø mèwànø̀ngni. Nøt vdòng kèní Gvray Ang nøt wv́mshì dø wáshì nø, Kristu Ang vshuq dø mv̀ng èwáshìnøng.
49006007	Vsvng dvpvt mø̀í dø, Vkàngpè dvpvt í dø dvdvm nø, shòshòwa dèzømshìnøng.
49006008	Kadø íe wani vshuq gø, pèjøng gø, wegǿ nø wegǿí bv̀nlì shvlá kapv̀n wàò nìnø, Vkàngpè yv́ng kèní welòng ni lúnvmlv́m í we namaqí shá ràe.
49006009	Angkang rìé, namaq vshuqrì svng wedø tiqdvchá shvla we èwáānøng nø; svre dvkut we mèwànø̀ngni. Kadø íe wanì angmaq Angkang gø, namaq Angkang gø í pè Ang nø, muqlàng taqlap vl nø A:ngí nø kagǿ mv̀rshv̀m svng gø màrvcv̀ng we èshánøng.
49006010	Lv̀ngdø̀m tiqkà nø, Vkàngpè vdòngø, Ang jórnònggùn shaqkv́ng we vdòng taq namaq shaq dèkv́ngshìnø̀ng.
49006011	Namaq nø cáng ang dvgoqnøt bvnya kaq vgám dv́nglv́m rvt, Gvray cìl dànkùng køtkø̀m ègwashìnøng.
49006012	Pàwálv́m wani nøngmaq nø shing shvwi vl pv̀n nvng vtùkéì we mø̀í. Nøngmaqí nø, vháng ramø vl we cáng mvgv́m mvdò vgo zǿmshúrì svng gø, vmíng vkv́ng vlrì svng gø, naqciqriq we rvgaq svng ø:pmòrì svng gø vtùì we íe.
49006013	Wedø í rvtnø, mvgvm we angni taq namaqí werì svng vgám dv́ng nø, pàgø̄ wá dvdv́ng bø dá:ngí ngv̀ngngv̀ng rip jòrlv́m dvpvt, Gvray cìl dànkùng køtkø̀m ègwashìnøng.
49006014	Namaq juq nø dìng lù:ngí ènv́mshìnøng nø, døngman lù:ngí gv̀ng dèkøqshìnøng taqsórí,
49006015	hí taq nø mòngzø̀l lòng Dvbùshv̀ngkàí dvgǿshaq í we chøpdøn èdønshìnøng nø døngdøng èripnøng.
49006016	Wervt shvngbe mvdv̀mø nø, mvgvm pè ang svmi tvmá kaq shvmaq dá:ngò we, kv́mnøt dvgà èlv̄ngshìnøng.
49006017	Vrá, chutchv́ng lún we cìl vmo nvng Gvray mòngkà í we Shànshér Pvlacè shv̀mshvnaq èpeshìnøng.
49006018	Vrá, kārvtø̀ taq gø, Shànshér Pvlacè vdòng taq vjú èrøtshìnøng. Pv̀n vrv̀m taq vjú èrøtnø̀ng. Yadø wá lúnlv́m rvt, nònggùn mànǿnshìshaq pán vshat nàsòngnøng taqsórí Gvray noqshirì shvngbe dvpvt vjú èrøtnanøng.
49006019	Ngà dvpvt gø vjú èrøtnasha. Ngà nø nvrø̀m te we nø:tní kà shø̀n nø, kàshǿn lìgung wv́ngshø̀ng weí vmáshaq Dvbùshv̀ngkà shvngøt lúnlv́m vjú èrøtnashà.
49006020	Yanila ngà nø tung rung we ínìgø, Dvbùshv̀ngkà rvtnø rvhiqshaq dvzv́r ǿngàe. Wervt Dvbùshv̀ngkà yalòng dvpvt vzaqshi we nø:tní dvshvng dv́nglv́m gø èrøtnashà.
49006021	Iwe, ngà kadø ǿngà we nvng Ngaí pà wv̀ngò we tvrà pv̀n vrv̀m namaqí gø shá lúnlv́m rvt, Vkàngpè vdòng taq tǿngtǿngwa dvzømshì pè, shóngshø̀ng we vnvmpè Tichikuí namaq svng dètávtnø̀nge.
49006022	Nøngmaq tvrà namaqí shá lúnlv́m rvt nvng a:ngí namaq svng nøt shvlǿm lúnlv́m, mvtú yalòng rvt ngàí ang svng namaq yv́ng dvzv́rvtnòe.
49006023	Vpè Gvray nvng Vkàngpè Yesu Kristu yv́ng kèní mòngzø̀l lòng, kv́mnøt nvng shóngnøt nø vnvm vchvngrìí leq lúnnøng.
49006024	Màrø̀l màcat we shóngnø:tní nøngmaq Vkàngpè Yesu Kristu svng shóngshì vsvng í dv́ngte taq jejú laq vl dv̄r.
50001001	Kristu Yesu Ang vshuq íshà we Polo ngà nvng Timoti nílvngàí, Pilipi wamà taq Kristu Yesu vdòngø èv̀lnøng we rvcv́ng cèrì ídv́ngte nvng shvngø̀mré bv̀nlì roqshú zǿmshúrì svng shvrìkàru vrūvtshòe.
50001002	Nøngmaq Vpè Gvray nvng Vkàngpè Yesu Kristu yv́ng kèní jejú nvng mòngzø̀l lòng namaqí leq lúnnøng.
50001003	Namaq svng dvdvm daqì kvt vrv̀m ngà nø ngà Gvray svng oqà wvnge.
50001004	Namaq shvngbe dvpvt ngàí nø kadvgvp gø shaqshaq wa dvbòng sórí vjú røtnòe.
50001005	Nv̀mlat dvgvp kení akvt høq Dvbùshv̀ngkà dvshvng we taq namaq nø ngà nvng mvngúì rvt oqà wvnge.
50001006	Vrá namaq vdòng taq bv̀nlì shvlá wá pv̀ng bǿà pè A:ngí nø, Kristu Yesu angni høqshaq, bv̀nlì yalòng tv̀ngdv́ng wà lú:ngòe, wvng vlǿmshø̀nge.
50001007	Namaq shvngbe nø kadvgvp gø ngà nøt vdòngø èv̀lnøng rvt ngàí namaq dvpvt yadø dvdvmò lòng nø vdue. Mvngbǿ:ngí ngà svng vdóngshaq ǿngà dvgvp dv́ng Dvbùshv̀ngkà dvpvt gar nø shvkse wv́ngshø̀ng we taq gø, namaq shvngbe nø ngà nvng tiqdø Gvray jejú bv̀nlì yalòng taq mvngúìrì èínønge.
50001008	Kristu Yesu Ang mvkok dvdínøt taq ngàí namaq svng kadvngshì mvrø:tnì we, ngà dvpvt shvkse nø Gvray vle.
50001009	Vrá, ngàí yadø vjú røtnāìe. Shá nøt nvng rvwíng sháshilv́m shvngbe taq, namaq shóngnøt nø kudø nø kudø luqtv́m mvnshì long nø,
50001010	té shvla lòng svng namaqí vwál èshánøng nø, Kristu angni høqshaq shvrà lv́m màvl nø døngtǿng we nøt v̀llv́m nvng,
50001011	Kristu Yesu taqkèní namaq svng nø døngman we bv̀nlìí wa dv̀nzø̀ng nø, Gvray kaq dvgùng zi we nvng shvring we wa ílv́m dvpvt vjú røtnaìe.
50001012	Vnvm vchvngrìé, ngàí vhǿmò tvràrì nø Dvbùshv̀ngkà tété vdø̀nglv́m dvpvt í we, namaq svng shá dvzv́r mvyǿnge.
50001013	Ngà èdòng we nø Kristu rvtnø í we svng, yayv́ng Kesar tø̀ngnø roqshú cìl mvdò shvngbeí gø, dvgá vsvngrì shvngbeí gø shá bǿà.
50001014	Vnvm vchvng mvme nø, ngà èdòng we yalòng rvtnø Vkàngpè vdòng taq nvrø̀m dvtéshì we nø:tní, Gvray mongkà nø màsvrere téwa shǿn kv̄mshiá:mì.
50001015	Tiqmaqí nø jø̀ngjǿng shǿmnøt nvng vzi vrùng wa we nø:tní Kristu tvrà dvshā:ngòe. Vrá tiqmaqí nø døng nø:tní dvsha:ngò we gø vle.
50001016	Yamvdòí nø, ngà nø Dvbùshv̀ngkà gārālv́m dvpvt ngà yayv́ng v́l vdu we svng sháò rvtnø, shóngnøt kèní wàòe.
50001017	Wámvdòí mv̀ng nø, ngà èdòng mvngbǿngrì taq ngà dvshà mvhøtrì shvluqālv́m dvda:mò nø, nøt døng nø:tní mø̀í dø, rvzòngnøt kèní lè Kristu tvrà dvsha:ngòe.
50001018	Rvzòng nøt kèní dvsha:ngò nìgø, nøtdøng nøt kèní dvsha:ngò nìgø, Kristu tvrà ni dvsha:ngò we í rvt ngà dvbònge. Zv̀ndvtut gø dvbùlv́m íe.
50001019	Pàwá wani, namaqí vjú èrøtnashà we nvng Yesu Kristu Ang Pvlàcèí dèbvng dak rvtnø, ngà svng shèlàng daknge, wvng shángòe.
50001020	Pàdang taq gø ngà nø shvraqshì we màhǿmlv́m rvt kadvgvp gø shaqshaq wa vlǿmshø̀ng dø tiqdvchá, akvt ínìgø nvrø̀m teng nø shø̀ngnø̀ng gø cúnshø̀ngnø̀ng gø ngà taqkèní Kristu dvgùng bung dvzv́r mvyǿnge.
50001021	Kadø íe wani ngà cúnshø̀ng lòng nø Kristu dvpvt í nø, shø̀ng lòng nø mvzv́n lúnlv́m dvpvt íe.
50001022	Wedø ínìgø, shagóng taq ngà ladv́ng cúnshi vdongnøng gø, weyv́ng kení ngà bv̀nlì angshí té shílong we í rvtnø, kalòng rvcv̄ngshilv́m í we, ngàí shvrāng mvràlò.
50001023	Iwe, ngàí nø ya vní pv̀n dvhø̀ø réngòe. Rv́lshø̀ngvm nø Kristu nvng tiqdø v́l mvyø̀ng lòng nø té shvla we;
50001024	ínìgø shagóng yalòng taq cúnshø̀ng long nø, namaq dvpvt téwa zǿmdv̀ng we íe.
50001025	Ngà cúnshø̀ng we nø namaq kv́mnøt télv́m nvng dvbùlv́m dvpvt í nø, namaq shvngbe nvng tiqdø v́l lún lú:ngìe, wvng kv́me.
50001026	Wedø wa mvtaq, namaq yv́ng svng vrá tiq kvt ngà tok rang kvt namaq nø Kristu Yesu vdòngø ngà rvtnø téwa dèbù lóngnønge.
50001027	Wemvdv̀mø, namaq vjàng laqyà nø Kristu Ang Dvbùshv̀ngkà cv́n shùshv́ng dø èwáshìnøng. Yalòng nø ngà dø̄ng rāng nø namaq svng tìna:tnì dvgvp ínìgø, namaq nvng vsa:rì dvgvp ínìgø, Dvbùshv̀ngkà kv́mnøt tvrà dvpvt namaq nø Pvlacè tiq lòng taq rip shèngv́ngshìnøng nø, tiqnøt tiqmvyùng dèzaqshìnø̀ng we, namaq laqyà shvlá dang ngàí tá lúnlv́m dvpvt íe.
50001028	Vrá vtù vgámshúrì svng pà dang taq ínìgø màsvrēshaq èv̀lnøng. Yalòng nø werì dvpvt vmv́nglv́m mvshv́lpvrá í nø, namaq sv̀ng nø Gvrayí ni èchv́ng daqnø̀nge.
50001029	Kadø íe wani Kristu dvpvt rvtnø namaq svng èzí daqsha lòng nø, Ang kaq kv́mlv́m dvpvt wa mvtaq, Ang dvpvt dvshàlv́m rvt gø èíanø̀nge.
50001030	Yalòng nø vzv̀ng namaqí ngà taq vyv́ngshaq í dø, akvt gø ngà tvrà ètánøng dø tiqdvchá ni, nøngmaq nø tiqdvcháchá vtù vshvt lòng taq mvngúì we íshàe.
50002001	Wervtnø Kristu vdòng taq dvshatkélv́m, shóngnø:tní nøt shvlø̀mkélv́m, Shànshér Pvlacè vdòng taq mvngūshìlv́m, nøt vzø̀m nø mvrézalv́m kapà vl nìgø,
50002002	namaq tiqnøt tiqmvyùng èwáshìnøng nø shóngnøt gø dvcháchá èvlnø̀ng taqsórí dvdvmnøt gø tiqdø shvrv́m sheráshìnøng nø, gvcvtnøt gø tiqpv̀n shèráshìnøng yv́ng kèní ngà dvbu nøt dègømāshà.
50002003	Shǿm nø:tní rvzòng we nvng dvgùng vhúng láshì we pàgø̄ màwáshaq, cipshì nø:tní vdè mvdv̀mø dvgárì svng lè nàpǿnøng.
50002004	Namaq gǿ vrv̀m vdè dvpvt nøtshi we wa mø̀í dø, dvgárì dvpvt gø nøtna ràe.
50002005	Kristu Yesu vdòng taq vl we nøt yalòng nø, namaq vdòng taq gø̄ laq v̄l.
50002006	Ang nø Gvray mv̀rshv̀m vl we ínìgø, Gvray nvng dvcháchá rïng lòng nø, vtø̄llv́m tiq pv̀n í dø mvlá:nò.
50002007	Dvshàshà Ang nø, Ang dvgùng shvyǿmshi nø, vshuq mv̀rshv̀m dvchøpshì sórí pv̄ngtø̀m vsv̀ng mv̀rshv̀m ni shvmvtshì daqì.
50002008	Ang nø vsv̀ng góng mv̀rshv̀m taq dvtánshì daqì kvt, Ang cipshì nø, shì yv́ng høq kà tá bǿì; jø̀ngjǿng, wúrgang taq shì yv́ng høq ni kà tá bǿì.
50002009	Wervt Ang svng nø Gvrayí gø vtvngshaq vháng dø shvrì:ngò nø, bø̀ng í dv́ngte mvdv̀mø gùngshv̀ng rïng vtvng bø̀ng zíòe.
50002010	Yalòng nø muqlàng taqlapmø vl rì gø, rvgaq mvdv̀m taq vl rì gø, rvgaq lv̀ngpv̄ngrv́m vlrì gø, Yesu vbø̀ng rvt pvnciq tushì nø,
50002011	Yesu Kristu nø Vkàngpè ie wa nø pvle ídvngtèí vchà:ngò yv́ng kèní Vpè Gvray Ang ngø̀rdvgùng bunglv́m dvpvt íe.
50002012	Wervtnø, ngà shóngshø̀ng rìé, namaq kadvgvp gø kà ètánøng dø tiqdvchá, ngà nvng a:lì dvgvp wa nø mø̀í dø, akvt ngà nvng vsarv́mshà ke téwā, namaq gø̀nshaq lúnlv́m bv̀nlì nø, svre nàdv̀nnø̀ng taqsórí wá dègøm lóngnøng.
50002013	Kadø íe wani Gvray wv́mshì dang svng nø, namaq wá gø shèrúngnø̀ng nø, wá gø dvdv́ng lúnlv́m dvpvt, namaq vdòng taq dvzaqshìshú nø Gvray Ang ni íe.
50002014	Kapà taq gø, vbønshì we nvng vzvtshi we màvl dø èwáshìnøng.
50002015	Yadø èwáshìnøng yv́ng kèní, nøt dvgoq nø kàche we yadvcì cèrì dvhø̀ taq namaq nø, pà shvràlv́m gø màvl nø nøt vní shvlē zø:mò we gø màvl dø, pàcip gø màcaq we, Gvray angcèrì wáshì èlún lóngnønge. Vrá namaq nø angmaq dvhø̀ø̄, rvgaq yalòng taq brìmbrìm shór we gálong dø èsvrnøng sórí,
50002016	gø̀nshaq mòngkà svng døngdøng mènvtshìnø̀ng. Weyv́ng kení ngàí dvjunò lòng gø, ngà dvzakshø̀ng long gø, vshø̀ng mø̀í nø, Kristu angni taq ngà dvshv́ngshìlv́mrà gø lúnlv́m í longe.
50002017	Gvray kaq namaq kv́mnøt v́l dvzv́rlv́m bv̀nlì dvpvt ngà gønshaq nø nilv́m núngpà í vdu nìgø, ngà nøt shø̀m nø namaq shvngbe nvng tiqdø dvbùlv́m íe.
50002018	Wedø tiqdvchá, namaq gø dvbú vdu dø ngà nvng tiqdø gø dvbùì.
50002019	Ngàí namaq kadø èv̀lnøng we tvrà shá lún yv́ng kèní ngà nøt shvlǿm lúnlv́m rvt, Vkàngpè Yesu vdòng taq namaq yv́ng sv̀ng Timoti cancan dvzv́rlvm, vlǿmòe.
50002020	Kadø íe wani, namaq tvrà mvti mvni yv́ngālv́m ang dø nøtlø̀m vsv̀ng nø dvgá tiq gǿ gø ngà yv́ng màvl.
50002021	Kadø íe wani dvgárì shvngbe nø, Kristu Yesu dvpvt màláshaq, vdè vjú dvpvt wa lashìe.
50002022	Wedø ínìgø Timoti mv̀ng nø, cv̀mréí angpè kaq dvzø̄:mò padø, Dvbùshv̀ngkà dvsher bv̀nlì taq ngà nvng tiqdø dvzø̄mshì nø, vløtshaq í we svng namaqí èshánønge.
50002023	Wervtnø ngà kadø ǿng long we tvrà sháng bǿngò wéó chàng, ang svng dvzv́rlv́m dvdv̄mòe.
50002024	Wemvdv̀m taq, kadv́ngte màlé dvgvp ngà góng ni dø̄ng rang nø, namaq nvng vhømlv́m Vkàngpè vdòng taq ngàí vlǿmòe.
50002025	Iwe, ngà vnvmpè nvng bv̀nlì wá rv̀mnvng, tiqdø cìl wá lamboq pè, ngà zǿm dv̀ng yv́ngø̄ dvzømlv́m namaqí dèzv́rvtsha pè Epafroditus svng gø, namaq yv́ng svng dvzv́r ràe, wv̄ng nø dvdvm bǿngà.
50002026	Kadø íe wani a:ngí nø namaq shvngbe kaq ènøt lóngshà nø; ang zàa:pmì, wa nø namaqí ètávpshà rvt, ang gvzà dvréshìe.
50002027	Jø̀ngjǿng ang nø tvné shì dø zàa: pmì. Inìgø Gvrayí ang svng mvré zā bǿà. Vrá ang svng wa mvtaq, ngà nø rvyùlv́m mvdv̀m rvyùlv́m màhǿmlv́m rvt, ngà svng gø dvshá èzang we íe.
50002028	Wedø í rvtnø ang svng namaqí vrá èyv̀ng bǿnø̀ng kvt dèbùnøng nø, ngà nøt dvshàng long gø vnǿnlv́m dvpvt, ang kaq namaq yv́ng svng vtv́ng dvzv́r mvyǿnge.
50002029	Wervtnø namaqí ang svng Vkàngpè vdòng taq shaqshaq wa dvbù nø:tní nàto dánøng. Yadø í vsv̀ng kaq nø vpǿ vdue.
50002030	Kadø íe wani, ang nø Kristu bv̀nlì dvpvt tvnéné shì we vhǿ:mò høq, namaqí ngà svng dèbvngshà lòng mvluqò yv́ng dvgø̄m lúnlv́m dvpvt, ang gø̀nshaq svng gø núngshi bǿì.
50003001	Vrá tiqkà nø, vnvm vchvngrìé, Vkàngpè vdòng taq dèbùnøng. Kà yalòng namaq svng vrá vrūlv́m ngà dvpvt nø rvzaq we nø mø̀í. Ngà yadø wvng we nø namaq svng tǿng dvzv́rlv́m dvpvt íe.
50003002	Rvmø̄l vtóng mvdø̀ng mvdaq cv́n dvzv́r mvyǿ we, mvgvm we bv̀nlì wa we vgi wemvdò svng nàyáshìnøng.
50003003	Gvray Pvlacè taq kèní noqngø̀:mi nø, shagóng dang taq tiqhvn gø màlǿmshìshaq Kristu Yesu vdòng taq wa dvshv́ngshàìrì nøngmaq mv̀ng nø, rvmøl vtóng mvdø̀ng cà:nìrì íshàe.
50003004	Shagóng dang taq nøt vlǿmshilv́m mvtú nø, dvgá vsvng tiq gǿgǿ dv́ng vdánge lv́nshi kvtkèní nø, ngà mv̀ng té vdánge;
50003005	Israel dvcì taq, Benyamin dvgøng kèní, Hebru pv̀n kèní Hebru mvdøng ègv̀l dakngà pè ngà nø, vshvt ni taq rvmøl vtóng ècv́nang yv̀ngà we íe. Dvrá dang èshø̀:nò nìnø Parisi vsv̀ng;
50003006	nøtlø̀m dang èshø̀:nò ni nø, shvngø̀mré kaq vréshú; Dvrá vdòng taq vl we dø̀ngman dang èshø̀:nò ni nø, pà shvràlv́m gø màvl vsv̀ng ni ǿngàe.
50003007	Wedø ínìgø vzv̀ng ngà dvpvt vjú v̄le wvng dvdvmò dv́ngte, akvt nø Kristu dvpvt rvt vjú màvl we dvchǿng dvdutnòe.
50003008	Wedø wa mvtaq, Kristu Yesu ngà Vkàngpè kaq shángò lòng nø, vpǿ vtvng we í rvtnø, ngà vdáng dv́ngte pà ínìgø vjú màvl we wa dvdutnòe. Kristu svng ngàí lúnlv́m dvpvt, kapà tiqpv̀n ínìgø Ang dvpvt bv̀lcì dø wa dvdutnò nø, gurlv́m wa dvdutnòe.
50003009	Ngà nø Ang vdòngø v́l lúnò vsvng ǿngà nø, dvrá dang kení mø̀í dø, Kristu kaq kv́m yv́ng kèní lún we døngman lòng mv̀ng íe. Døngman we yalòng nø kv́mnøt rvtnø Gvray kení lún we íe.
50003010	Ngàí nø Kristu svng sháng bǿngà nø Ang zun lú:ngì we jórnònggùn nvng Ang dvshà mvhøt lòng mvngú lúnò weí,
50003011	shì yv́ng kèní zun lòng lúnlv́m dvpvt íe.
50003012	Yadø shø̀n lòng nø, akvtni lún bǿngà, akvtni køtkø̀m té tǿngv́mà, wvng we mø̀í. Iwe, Kristu Yesuí ngà svng pà lún dvzv́rlv́m èchv́ng yv̀ngànøng nø, welòng svng ngàí lúnlv́m rvt, vjér mvnshø̀ng we lè íe.
50003013	Vnvm vchvngrìé, ngàí lún bǿngà, wvng nø shini mvsunshø̀ng. Inìgø tiqpv̀n nø wv̀ngòe: mèpv̀ng laprì svng vnángò nø, vzv̀ng laprì svng ránshø̀ng taqsórí,
50003014	Gvrayí Kristu Yesu vdòng taq ngà svng gønpaq zílv́m muqlàng mvdv̀m kèní ègong dakngà lòng lúnlv́m rvt, jòrlv́mrà mv̄nggá yv́ng svng ngà shvnv́ng mvnshø̀nge.
50003015	Wedø í rvtnø, nøngmaq pvlàcè taq té vtǿngshaq rìí nø, yadø mv̀ng dvdvm ràe. Dvgá tiqpv̀npv̀n dangtaq namaq ta shø̀ngshang la dèdvmnøng nìnø, yalòng dang nø Gvrayí namaq svng Ang nøt kadø í we dètan daqnø̀nge.
50003016	Nøngmaqí lún bǿshà we gønpaq svng tǿngtǿng wa mvnvtshàì nø wegvp taq cà:nì.
50003017	Vnvm vchvngrìé, namaq nø røtwa ngà taq shèbóngshì ránøng. Nøngmaqí shvngøt bǿshà dø cà:nò rì svng shvláwa èyv̀ngnøng nø ècv̄nshìnøng.
50003018	Kadø íe wani Kristu wurgáng svng ngv̀nshà wáshì nø cà:nò vsv̀ng mvme vle. Angmaqí wàò rì nø vzv̀ng mvme kvt ngàí dvtá bǿshà, akvt gø necì vyǿngò taqsórí namaq svng dvtáìe;
50003019	Angmaqò dvmø̀ nø puqwá íāòe. Angmaq shvraq màchaqrì gø dvgùng lv́nshì nø, rvgaq tø̀mò rì svng dvchǿng angmaq nøt vdǿnshì rvtnø, angmaq vle lv̀ngdø̀m nø vmv́nglv́m wa íe.
50003020	Nøngmaq nø, muqlàng móngdàn bashà íshà nø, mvdv̀m kení di daq we chv́ngshú tiq gǿ svng caì we íe. Wegǿ nø Vkàngpè Yesu Kristu íe.
50003021	Vl dv́ngte shvngbe svng nø A:ngí øp gø:mò lv̀ngpv̄ng cv́n dvzv́r dá:ngò we jórnònggùn taq kèní dvgùng màvl we nøngmaq góng svng nø Ang brìmbrìm shór we góng mv̀rshv̀m vmvt dèzv́r lú:ngìe.
50004001	Wedø í rvtnø ngà shóngshø̀ng nø mvrø:tnì we vnvm vchvngrìé, ngà dvbúrà nvng koqkv́m vmo èínøng we ngà shóngshøng rìé, Vkàngpè vdòng taq yadøni rip shèdøngshìnø̀ng.
50004002	Ngàí Ewodia nvng Sintuche svng gø linvtshìe. Vkàngpè vdòng taq tiqnøt èwáshìshì.
50004003	Rídø̀m mvngú rv̀mnvng jǿngkvp pèá, svmaré yamèní svng dvbvnglv́m nà svng gø røtne. Kadø íe wani angní mvzè nø, ngà nvng tiqdø gø, Klement nvng gø; vrá gø̀nshaq kàru bok taq bø̀ng vbá we ngà nvng bv̀nlì wá mvngú we dvgá dv́ngte nvng tiqdø gø; Dvbùshv̀ngkà dvsherlv́m dang taq dvzaqshìshaq íe.
50004004	Kadvgvp gø Vkàngpè vdòng taq dèbùnøng; dèbùnøng, wvng, vrá tiq kvt a:lìe.
50004005	Namaq nøtkøn nøtyvng nøt nø vsv̀ng shvngbèí laq shá bǿò. Vkàngpè nø tuq yùl daqì.
50004006	Pa dang taq gø góng mèginøngnì. Pv̀n vrv̀m taq mv̀ng nø, júrøtshì we nvng oqà wa taqsórí, namaq røtshì mèyǿnøngrì nø Gvray kaq shá dèzv́rnøng.
50004007	Wekvtnø cíngrál mvlúnshì dv́ngte lø̀m vlēò we Gvray Ang mòngzø̀l lòng nø, Kristu Yesu vdòng taq namaq dòngnøt nvng namaq shánøt dvdv̄mnøt svng, nàcún nàsónga daqnø̀nge.
50004008	Lv̀ngdø̀m tiqkà nø, vnvm vchvngrìé, dìng we pa ínìgø, vpǿ shvrïng rà we pà ínìgø; dvrá we pa ínìgø, mv́ngshèr we pà ínìgø; nøt shvrúng daq pv̀n pà ínìgø; dvgùng shvlá lú:nò pv̀n pà ínìgø; shvring shvtá vpǿ we tiqpv̀npv̀n la vl nìnø, yadv́ng pv̀n svng mv̀ng dvdvm èmv̄nnøng.
50004009	Ngà taq kèní namaq cvnshì èlúnnøng nø, vtoshì èlún bǿshà nø, ètá bǿshà we nvng èyv̀ng bǿshàrì svng tenùngnøng. Wekvt mòngzø̀l lòng zi daq pè Gvray Ang nø, namaq nvng tiqdø vl daqe
50004010	Akvt namaqí lv̀ngdø̀m taq vrá tiq kvt ngà dang ènøtna lóngshà rvtnø, Vkàngpè vdongtaq ngà gvzà dvbòngv́mà. Vzv̀ng dvgvp namaqí dvbvng mèlún yv̀ngshà nìgø, namaqí ngà svng jø̀ngjǿng ènøtshà we ngàí shángòe.
50004011	Ngà nø lv́nglv́m mvluq rvt shø̀n we mø̀í. Kadø íe wani ngà kadø vshv́m v́l vdong nønggø, wedøni nøtshø̀mlv́m cv̄nshì lún bǿngà.
50004012	Mvluq mvpøn dvgvp kadøwa v̀llv́m, zǿm vché høq vdá dvgvp kadøwa v̀llv́m gø ngàí shángòe. Pv̀n vrv̀m pà taq ínìgø, vgàng dvgvp gø, svrishø̀ng dvgvp gø, vché vzut vl dvgvp gø, zǿm mvluq dvgvp gø; pà yv́ng ínìgø kadø v́l sháshì rà we vmáshaq gvcvt rì cvnshi lún bǿngà.
50004013	Ngà svng shaq nònggùn dèkv́ng pè Ang taq kèní ngàí pà gø wá dv́ngòe.
50004014	Iwe, ngà dvshàng lòng taq namaq mèngúshi ráshà lòng nø, namaqí shvla dø èwà bǿshà we íe.
50004015	Namaq Pilipi rìé, Dvbùshv̀ngkà dvshvng pv̀ngò nø, Macedonia móng kèní ngà búng rángà dvgvp, namaq wa mèí nøng nìnø, ngà svng dvbvng we, angmaq shùrkung ngà nvng mvngú we dvgá shvngø̀mré tiq lòng gø màvl we svng namaqí gø èshá nønge.
50004016	Tesalonia yv́ng vl dvgvp gø, ngà zǿmdv̀ng pv̀n nø namaqí angkvt angkvt shèri yv̀ngshà.
50004017	Ngàí lángò lòng nø, namaqí èzíshà we gønpaq rì nø mø̀í. Namaq shìpan bok taq té vbø̀mlv́m dvpvt lè lá:ngò we íe.
50004018	Wedø ínìgø Epafroditus wur taq kèní namaqí gønpaq shèrivtsha rì ngàí lún bǿngà, ngà zǿmdv̀ng mvdv̀m gø vché høq vdángv́mà. Werì nø pø̀nv́m byo we ngórshø̄ng í nø, Gvray wv́mshì nø zø̄ò we núngpà tiqpv̀n íe.
50004019	Ngà Gvrayí nø Kristu Yesu vdòng taq, Ang dvgùng gùngshv̀ng vl we ishøt pø̀hvp luq pǿng long svng cà:nò nø, namaq zǿm èdv̀ngnøng dv́ngte pv̀n vrv̀m dèzøpma daqnø̀nge.
50004020	Vpè Gvray Ang pòngbàng shór dvgùng nø dvciq lvpat mvril laril angò laq íā dá:rò. Yadø laq ì daq.
50004021	Kristu Yesu vdòng taq vl we rvcv́ng cèrì shvngbe svng pàmvrà, èvlashà. Ngà nvng tiqdø a:lì we vnvm vchvngrì gø namaq svng pàmvrà, wae.
50004022	Noqshi rì shvngbe gø, Kesar tø̀ngnø taqò vsvngrìí téwa, namaq svng pàmvrà, wae.
50004023	Vkàngpè Yesu Kristu Ang jejú nø, namaq nvng tiqdø laq vl dv̄r, Yadø laq í daq.
51001001	Gvray nøt kení Kristu Yesu Ang dvzv́r ǿngà we Polo ngà nvng vnvmpè Timoti ní lvngàí,
51001002	Koloshi wamà taq Kristu vdòngø èv̀lnøng we noqshìrì nvng nøt èlø̀mnø̀ng we vnvm vchvngrì svng shvrikàru vrūvtshòe. Nøngmaq Vpè Gvray yv́ng kèní jejú nvng mòngzø̀l lòng namaqí leq lúnnøng.
51001003	Nøngmaq Vkàngpè Yesu Kristu Angpè Gvray kaq oqà wàshì nø, ní lvngàí namaq dvpvt kadvgvp gø vjú røtnāìe.
51001004	Kadø íe wani Kristu Yesu vdòng taq namaq kv́mnøt èv̀lnøng we nvng rvcv́ng cèrì shvngbe svng èshóngshìnø̀ng we svng ní lvngàí tá bǿshà.
51001005	Vrá, muqlàng taqlapmø namaq dvpvt rvdashaq í we nøt vlǿmshirà lòng rvtnø gø oqà wàshìe. Nøt vlǿmshìrà yalòng ang shv̀ngkà nø, vzv̀ng kèní namaqí ètá yv̀ngshà we Dvbùshv̀ngkà kàdøng lòng íe.
51001006	Dvbùshv̀ngkà yalòng nø, móng døngtáng taq shv̀ngá:mì dø tiqdvchá namaq yv́ng sv̀ng gø shv̀ng ráì nø, móng døngtáng taq angshí kadødø shí nø luq lú:ngì nìnø, Gvray jejú svng dìng dø namaqí ètánøng nø jø̀ngjǿng èshá bǿshà we angni kèní, namaq vdòng taq gø wedøni angshí vzāshì nø luq mvnshìe.
51001007	Yalòng nø nøngmaq shóngshàì we, ní lvngà nvng tiqdø dvzø̄m lamboq pè Epafra taq kèní namaq ècv̄nshì bǿshà dø tiqdvchá íe. Ang nø nøngmaq tvle nøt tǿng kv́mv́m vrvm we Kristu bv̀nlì wa pè í nø,
51001008	Shànshér Pvlacè vdòng taq namaq shóngnøt èv̀lnøng we gø a:ngí nï ní lvngà svng dètávtshà.
51001009	Yadø í rvtnø ní lvngàí gø, tá lún bǿshà ni kèní yakaq, mànārnār namaq dvpvt vjúrøt dvba:ngì nø, namaq nø Pvlacè zitnøt nvng cíng rálnøt shvngbe taq, Gvray Ang nøt svng sháò we shánøt dv̀nzø̀ng lúnlv́m dvpvt røtnaìe.
51001010	Kapà dang taq gø Vkàngpè svng wv́mshì dvzv́r lún høq goshùshv́ng dø tenùngnøng nø, shvla we bv̀nlì pv̀n vrvm taq angshí shí nø, Gvray kaq sháò we taq namaq vzāshì nø luqlv́m dvpvt gø røtnāìe.
51001011	Vrá, Gvray Ang brìmbrìm shór we jórnònggùn dø tiqdvchá, tønzánnøt gø, nøt shvyv̄ngshì nøt gø, dvbùnøt kø̀mgøm høq, namaq svng leq dèkv́ng daqnø̀ng wa, røtnāìe.
51001012	Wemvdv̀mø, Vpè Gvray kaq oqà wàìe. Kadø íe wani gálòng taq vl we rvcv́ng cèrì vpvtlv́m zaqshøp nø, A:ngí namaq kaq mvngú vpǿ vsvng í dèzv́r bǿshà.
51001013	Dølòng jórnònggùn kení, A:ngí nøngmaq svng shèlut daqsha nø, Ang shóngshì we Angcèpè móngdàn vdòng svng dègòng bǿshà.
51001014	Angcè yapè vdòng taq gø̀nshaq chutchv́ng we nvng mvrà chutna we nøngmaqí lú:nìe.
51001015	Ang nø mvyv́ngshì we Gvray Ang mv̀rshv̀m mvdø̀ng í nø, vmv́nshaq pv̀n í dv́ngte taq kèní vlat gv̀l yà:ngà pè íe.
51001016	Kadø íe wani vl we í dv́ngte nø Ang taq kèní mv́n yà:- ngà. Muqlàng taqlapmø vl dv́ngte gø, rvgaq tø̀m taq vl dv́ngte gø, yv́ngshì pv̀n, mvyv́ngshì pv̀n gø; koqkv́m kó, øpshú dùrì, vgo zǿmshúrì, vmíng vkv́ng vl we kapv̀n ínìgø, vl dv́ngte nø Ang taq kèní Ang dvpvt ni mv́n yà:ngà we íe.
51001017	Vrá Ang nø vl we í dv́ngte shvngbe vzv̀ng kèní àv́lshaq í nø, vl we í dv́ngte nø Ang vdòng taq vzø̀m we íe.
51001018	Pv̀n vrv̀m taq Ang nø métiq lví long dø, Ang nø Ang góng í we shvngø̀mré vgo gø í nø, angké dvbúng pè gø í nø, shì rì kèní gv̀l daqà we vlatpè íe.
51001019	Kadø íe wani Vpè Gvray Ang kø̀mgøm we í dv́ngte nø, Kristu vdòng taq v́l dvzv́r shvrúnge.
51001020	Vrá, Kristu Ang wurgáng taq vyǿ bǿì we shvwi kèní mòng dvzø̀:lò dá:ngí, Gvrayí nø Ang taq kèní, rvgaq mvdv̀m taq vl pv̀n ínìgø, muqlàng taqlapmø vl pv̀n ínìgø, vl dv́ngte shvngbe svng Kristu taq kèní Ang nvng shvrv́m shvrálv́m shvrúng we íe.
51001021	Darì namaq nø, bv̀nlì mvgv́m èwànø̀ng yv́ng kèní Gvray nvng vsar nø, shánøt dvdvmnøt taq ngv̀nshà èí yv̀ngshà we ínìgø;
51001022	-
51001023	akvt mv̀ng nø Ang shì we taq kèní vrv́m vrá dèzv́r bǿshà. Yalòng nø, kv́mnøt tvrà taq angké ngv̀ng dø namaqí jø̀ngjǿng mànārnār cv́n èdø̄ngnøng nø; muqlàng lv̀ngpv̄ngø vl we dvmv́n pv̀n í dv́ngte svng dvshv̄ngshaq í we namaqí gø ètá yv̀ngshà lòng, Dvbùshv̀ngkà nøt vlǿmrà taq kèní mèshøtshìnøng kèní nø, namaq svng rvhiq nø, shvràlv́m ngvnlv́m pa gø màvl dø Gvray mv́rdv̀ngø dvtuq lúnlv́m dvpvt íe. Dvbùshv̀ngkà yalòng taq ni, Gvrayí Polo ngà svng dvzømshú í dèzv́r yv̀ngà.
51001024	Akvt mv̀ng nø, namaq dvpvt ngà dvshàngv́mà rvtnø ngà dvbònge. Kristu Ang góng í we shvngø̀mré dvpvt, Ang dvshà mvhøtrì mvgø̀ mvgø̄m lòng nø ngà shagóng taq ni dvgø̄m bǿà we íe.
51001025	Gvray mòngkà kutwa namaq kaq shvngøt lúnlv́m dvpvt, Gvrayí dvzøm bv̀nlì ngà svng èzǿng yv̀ngà dø, shvngø̀mré dvpvt wedø dvzømshú wv́ngshø̀ng rángà we íe.
51001026	Yalòng nø dárì tiqbàn mèpvng tiqbàn má yà:ngà we vmáshaq kà í nø, Ang kaq noqshirì svng akvt wa dvtàn daqà we mòngkà íe.
51001027	Vmáshaq kà yalòng ang ngø̀rdvgùng nø, wv́ngzàrì dvhø̀ taq ìshøt kadvng shìni pǿng we, Gvrayí noqshirì svng shá dvzv́r mvyǿe. Vmáshaq kà yalòng nø, namaq vdòng taq Kristu vl we nvng, Ang wedø vl yv́ng kèní, namaqí ngø̀rdvgùng mvngú lúnlv́m mvshǿl íe.
51001028	Ngàní lvngàí gø Ang dang dvshvngshò nø, vsv̀ng gǿ vrv̀m svng dvshat dvzitshò sórí, zitnøt shvngbe zø̀mshò nø, vsvng gǿ vrv̀m svng shvngøtshòe. Yadø wàshò lòng nø, vsv̀ng gǿ vrv̀m svng Kristu vdòng taq, kø̀mgøm høq tétǿng dvzv́r nø, Gvray mv́rdv̀ngø dvtuq lúnlv́m dvpvt íe.
51001029	Yadø ílv́m rvt ngà gø, ngà vdòng taq gvzà nònggùn jòr dø bv̀nlì wà daqò we Ang jórnònggùn svng cv̀nò nø, wedøni dvzaq dvkv́ngshø̀nge.
51002001	Namaq dvpvt nvng, Laodicia rì dvpvt nvng, ngà mv̀rshv̀m mèyv̀ng yv̀ng rì shvngbe dvpvt, ngà kadv́ngte dvzakshø̀ng we namaq svng shá dvzv́r mvyǿnge.
51002002	Yalòng nø angmaq nøt shvlǿm lún nø, shóngnø:tní tasv̀ng tàle vzø̀m nø; Kristu, wa we Gvray vmáshaq kà svng shá jǿng shá lú:nò høq vlǿmv́m daqri shvngbe svng rà:lò yv́ng kèní shaqshaqwa nøt dvtǿngshìlvm ìshøt pø̀hvp shvngbe lvlú:nò dø ngà dvzakshø̀ng we íe. Kristu nø vmáshaq kà yalòng í nø,
51002003	zitnøt nvng gvcvt paqzí pø̀yá pø̀nung í dv́ngte nø Ang vdòng taq mv̀ng vmáshaq íe.
51002004	Ngàí yadø a:lì we nø, kagǿí gø yùm we linkāí namaq svng leq mènànùngv́m bǿnø̀ng, wvng rvt íe.
51002005	Kadø íe wani ngà shagóng nø namaq nvng tiqdø màà:lì nìgø, pvlàcè vdòng taq nø namaq nvng tiqdø a:lì nø, namaq vjàng laqyà shvlá nvng, Kristu svng tǿngtǿngwa èkv́mnøng we svng ngàí yv̀ngò rvtnø dvbònge.
51002006	Wervtnø namaqí Kristu Yesu svng namaq Nvkàngpè wálvm nàto yv̀ngshà dø tiqdvchá, Ang vdòng taq wedø cv́n dèdøngshìnøng nø;
51002007	Ang vdòng taq angrø ngv̀ng dø ècaqshìnøng dá:ngí, té vháng dø nàrv̄ngshìnøng nø; namaq svng shvngøtshaq dø tiqdvchá, namaq kv́mnøt svng shèdøng shèngv́ngshìnøng taqsorí, oqà wá nøt dv̀n nàlimnøng.
51002008	Kristu Ang tvrà nvng màbóng dø, vsvng vtóng lvmàng cà:nò we, rvgaq yalòng øp we dvrá svng cà:nò we, dakmàng gvcvt paqzí nvng yùm ra we kà vhúng kèní, namaq svng kagǿí gø lemènànùngv́m bǿnø̀ng dø nàyáshìnøng.
51002009	Kadø íe wani Gvray Ang kø̀mgø̄m we Dvmø nøt í dv́ngte nø, Kristu vdòng taq angkè vl we íe.
51002010	Ang nø vgo zǿmshú gàmzø̀rì nvng vmíng vkv́ng vl we í dv́ngte vgo í nø, namaq gø Ang vdòng taq pv̀n vrv̀m kø̀mgøm dø ègø̀nønge.
51002011	Namaq nø, Ang vdòng taq rvmølshaq èínønge. Yalòng nø, vsv̀ng wū:rí rvmø:lò we mø̀í dø, Kristu ang rvmøl vtóng wa we shagóng nøt cà:nò tvrà gu:rò yv́ng kèní, namaq svng rèmøl bǿshà.
51002012	Vrá tìløp lòng taqkèní namaq svng nø Yesu nvng tiqdø èkǿm bǿshà nø; shì yv́ng kení Ang svng dvzun lú:ngà pè Gvray jórnonggùn svng namaq èkv́m bǿshà lòng taqkèní, A:ngí namaq svng Yesu nvng tiqdø dèzun bǿshà.
51002013	Vzv̀ng namaq nø dvrá màdárì nvng màrvmølshaqrì èínøng nø mvrà vdòng taq èshì yv̀ngshà nìgø, akvt nø namaqí nàlénøng we mvrà shvngbe Gvrayí èchutnanøng nø, namaq svng nø Yesu nvng tiqdø dèzun bǿshà.
51002014	Vrá, nøngmaq svng vtù we dvrá taqò dvkv́mkàrì svng A:ngí èshøqāì dá:ngí, werì svng èlúā bǿshà nø, wurgáng taq nàtaqa bǿshà.
51002015	Cáng loksok vgo zǿmshú rì nvng vmíng vkv́ng v̄l rì angmaqò cìl dànkùng rì A:ngí gvyaqò nø, werì svng nø shvngbe mv́rdv̀ngø shvraq chaqò dá:ngí, wurgáng tø̀ng kèní angmaq svng dv́ngke bǿà.
51002016	Wedø í rvtnø v́mlv́m aqlv́m rvtnø gø, bóy angni nvng Shvláshvr angni, mø̀íni Narni tiq nini rvtnø, namaq svng kà leq mèrvtnvtnøng.
51002017	Yarì nø dvgáni tuq ra rì ang bangzi wa í nø, mvdø̀ng lòng nø Kristu lè íe.
51002018	Vdè shvyǿmshìlvm tvrà angpv̀npv̀n cv́n dvpéshì we nvng muqlàng dvzv́rrì svng noq ràe, wa we mvshǿ:lí namaq kagǿ svng gø namaqí lúnlv́m gønpaqrì leq mèdesǿma bǿnø̀ng. Yadø í pv̀n vsv̀ng nø, mvyv́ngshì pv̀n svng dvdvm nø yishì sórí, ang nøt shaqkaq weí mvtú màdá shvringshì nø;
51002019	Vgō í pè Kristu svng tǿngtǿngwa màdvchiqshì vsv̀ng íe. Vgo yapè taq kèní, tiqgóng góngkøp angciq ang dvjùrì shvngbe rà we nònggùn dvkúm lú:nò yv́ng kèní Gvrayí dvté dvtǿ:ngò nø té vháng long we íe.
51002020	Namaqò rvgaq laqyà nø Kristu nvng tiqdø shì bǿì ke, pàwálv́m namaq nø rvgaq tø̀mò rì í ra dø èwáshìnø̀nge ma?
51002021	Mèzø̀mni, mètinni, mènàkoqni wa we øp dvrárì svng pàwálv́m ècv̀nnønge ma?
51002022	Yadv́ngpv̀n nø vsvng shvngøt kà nvng dvkv́m kà í rvtnø shvngbe nø kudø ècà: nò kudø vmv́nglv́m vlelv́m wa íe.
51002023	Cipshi dvpéshì we nvng vdè shvnv́ngshi nø noq we nvng vdè góng svng dvkishi we yadv́ng pà:ní nø cíng rál nøt mv̀rshv̀m ríò nìgø shagóng mapnøt svng vgám mvdá:ngò.
51003001	Namaq svng nø, Kristu nvng tiqdø dvzunshaq èínøng rvtnø, muqlàng taqlap Gvray vbàng pa rung pè Kristu Ang taq vl rì svng nøt nàdǿnshìnø̀ng.
51003002	Namaq nøt nø rvgaq tø̀mø vlrì svng màdǿnshishaq, muqlàng taqlap vlrì svng lè nàdǿnshìnø̀ng.
51003003	Kadø íe wani namaq nø èshi yv̀ngshà nø, namaq gø̀nshaq gø Kristu nvng tiqdø Gvray vdòng taq lè vmáshaq íá:mì.
51003004	Vrá Kristu nø nøngmaq gø̀nshaq èíāìe. Ang dvtánshì daq kvt namaq gø Ang nvng tiqdø ngø̀rdvgùng mèngú daqnø̀nge.
51003005	Wervtnø rvgaq svng vdǿnshì we namaq dvgv̀ngrì dèshínøng. Werì nø dvchap we, mvshàn mvshér we, chá vlēò høq mvrøt we, mvgvm màshvla pv̀n svng mvlá we nvng shaqkaq we yarì íe. Shaqkaq we nø pvràhang svng noqò we ó dvchá íe.
51003006	Yadv́ng pv̀n wàò rì mvdv̀m taq Gvray shv̀mná høpnøt tuq daqe.
51003007	Dárì namaq gø yarì taq ècúnshìnøng dvgvp, namaqí gø yarì ni ècv̀n yv̀ngshà.
51003008	Iwe, akvt mv̀ng namaqí nø; shv̀mná rí we, høpnøt vcor we, shǿm nø màshvla we, shvyǿm mvtv́n we, nònggø:pmì mvmv́ng kà shø̀n we yarì shvngbe ègurnøng.
51003009	Namaqí nø svngli nvng ang bv̀nlì rì svng chut ègurnøng nø, svngshv́r laqyà ègwashì bǿshà rvt mènàyùmkénøngni.
51003010	Sv̀ngshv́r yagǿ nø ang svng Mv́npè mv̀rshv̀m vmvt nø, Ang svng sháò we shánøt taq angshv́r vpo mvnshì we íe.
51003011	Sv̀ngshv́r vdòng taq nø, Heleni vsvng, Yuda vsv̀ng, rvmøl vtóng lú:nòrì nvng mvlú: nòrì, wv́ngzà, svngdām vshuq nvng pèjøng vwállv́m màvl; Kristu nø shvngbeò í nø, Ang nø shvngbe vdòng taq v̄le.
51003012	Namaq nø Gvrayí vshóngshaq nvng rvhiqshaq shànshér we Ang bashà èínøng dø tiqdvchá, mvrézanøt, mvkok dvdìnøt, cipshinøt, nøtkøn nøt nvng nøt shvyv̄ngshì nøt ègwāshìnøng nø;
51003013	Namaq tiq gǿgǿ dvhø̀ø nøt vyv̀ngkélv́m la vl nìnø, tasv̀ng nàtø̄nakénøng. Vkàngpèí namaq mvrà èchutnānø̀ng dø tiqdvchá, namaq gø tasv̀ng tàlē mvrà nachutnakénø̀ng.
51003014	Yarì shvngbe mvdv̀m nø, shóngnøt ègwāshìnøng; shóngnøt nø shvrv́m shvrálv́m dvpvt ngv̀ng we sv̄nhǿng íe.
51003015	Vrá, Kristu Ang mòngzø̀l lù:- ngí namaq nøt svng øp dèzv́rshìnø̀ng. Ang mòngzø̀l lù:ngí øp dvzv́rlv́m rvt namaq svng nø ègo bǿshà; wervt oqà wá ràe.
51003016	Namaq vdòng taq Kristu Ang mòngkà dv̀nshóng dø v́l dèzv́rnøng nø, Gvrayí zi daq we zitnøt í dv́ngte èzø̀mnøng weí tasv̀ng tàle dèshat dètúkénøng. Vrá namaq nøt vdòng taq nø, oqà wa sórí Gvray kaq shvgùn zàywàrì nvng shvring shvtà we nvng, pvlàcè zaywa rìí shèringnøng.
51003017	Namaqí pà èwànø̀ng nìgø, kà shø̀n we taq gø, bv̀nlì wa we taq gø, shvngbe nø Vkàngpè Yesu bø̀ng taq kèní èwànø̀ng nø, Ang taq kèní Vpè Gvray kaq oqà èwànø̀ng.
51003018	Dø̀ngku mèlaé, namaq nvchø̀mpè maqí øp we svng ècv̀nnøng; Vkàngpè vdòng taq yadø wáshì vdu we íe.
51003019	Dø̀ngku pèláé, namaq nvchø̀mmè maq svng èshóngshìnø̀ng. Angmaq svng mvhø̀ mvhut mènàhv́rshìnøngni.
51003020	Cv̀mré rìé, kadvgvp gø nvpè nvmèmaq kà ètánøng; wedø èwáshì lòng nø Vkàngpè wv́mshì we íe.
51003021	Angpè maqé, namaq nvcǿ nvcèrì nøt màgvyaqshìlv́m rvt, angmaq svng shv̀mná mèshèrínøngni.
51003022	Dvzø̀mcè rìé, kapà taq ínìgø vshagóng dangtaq namaq angkàng wáshìrì kà ètánøng. Angkà:ngí laq wv́m ra, wa nø:tní angkàng nemv̀rø wa dvzø̄mshì we mø̀í dø, Gvray kaq svre taqsórí, nøt tiqshvlē wa èwáshìnøng nø dèzømshìnøng.
51003023	Vrá namaqí pà tiqpv̀n èwànø̀ng nìgø, vsvng dvpvt wā mø̀í dø, Vkàngpè dvpvt íe, wa dèdvmnøng nø shòshòwa dèzømshìnøng.
51003024	Kadø íe wani namaq zaqshøp washìlv́m gønpaq lòng nø Kàngpè yv́ng kèní lúnlv́m í we namaqí èshánønge. Namaqí nø Kàngpè Kristu svng dèzømnøng we íe.
51003025	Vléò gǿí nø vléò we zìbe lúnlv́m íe. Gvray nø mv̀rshv̀m màrvwìng.
51004001	Angkang rìé, namaq gø muqlàng taqlapmø angkàng tiq gǿ èv́lanøng we svng èshánøng we í nø, namaq dvzø̀mcèrì svng nø vdu vbóng dø shvla dø wa èwáānøng.
51004002	Nøt lø̀mlø̀m júrøt dèzaqshìnø̀ng. Pán vshat Gvray kaq oqà èwànø̀ng.
51004003	Wemvdv̀mø, ngà svng gø èdòng bǿngà mvtú, Kristu Ang vmáshaq kà dang dvtá lú:nì nø, mòngkà dvshvng lúnlv́m dvpvt gø, Gvrayí bv́ngkà tiq lòng nøngmaq svng tánālv́m dvpvt gø vjú røt dèbv̀ngshà.
51004004	Vrá, ngàí vmáshaq kà lòng shø̀nò ke vsà:ngí lvcíng bǿò dø shǿn lúnlv́m dvpvt gø èrøtnāshà.
51004005	Mvnoqshirì nvng nàzø̀mnøng dvgvp zitnøt v̄l dø èwáshì nøng nø shèngøtnøng. Vwawa dø rvtø̀ mèdèsǿmnøngni.
51004006	Namaqí èshø̀nnøng kà nø kadvgvp gø tá byo nø shvlaq dø kí we kàí kagǿ svng gø vdu we, dìng we kàí vtv́n leq lúnnøng.
51004007	Ngà dang nø, Tichikuí namaq svng shá dèzv́rvtnønge. Ang nø ngà shóngshø̀ng we vnvm pè gø, kv́mv́m vrvm we dvzømshú nvng, Vkàngpè vdongø tiqdø vshuq rv̀mnvng íe.
51004008	Nøngmaq kadø a:lì we namaqí shá lúnlv́m rvt nvng, a:ngí namaq svng nøt shvlǿm lúnlv́m dvpvt ang svng ngàí namaq yv́ng sv̀ng dvzv́rvtnòe.
51004009	Vrá nøt tǿng kv́mv́m vrvm nø shóngshàì we vnvmpè Onesimu gø ang nvng tiqdø dvzv́rvtnòe. Ang nø namaq yv́ng kèní íe. Yayv́ng kadø íá:mì we tvrà shvngbe nø, angní lvngàí namaq svng shá dèzv́rvtnønge.
51004010	Ngà nvng tiqdø vróngshaq pè Aristarku nvng Barnaba angshv̀ngpè Marko gø namaq svng pàmvrà wae. (Marko yapè dang lvpkà vzv̀ng ètávpsha dø, namaq yv́ng ang la tuq ra ni nø, ang svng nàtonøng.)
51004011	Vrá, Yustu tǿò pè Yesuí gø pàmvrà wae. Gvray móngdàn dvpvt, ngà nvng muqhǿm dvzaqshi we lamboqrì dvhø̀ taq nø, ya vshø̀mpè wa Yuda vsvng mvdò taq kèní í we, angmaq nø ngà dvpvt nøt shvlǿmrà èǿngànge.
51004012	Namaq yv́ng kèní í we, Kristu Yesu Ang vshuq Epafra gø namaq svng pàmvrà wae. Ang nø jurøt nònggùn vl pè íe. Namaq dvpvt gø, Gvray nøt í dv́ngte taq kø̀mgøm høq té ètǿngv́mnøng nø, kv́mv́m vrvmrì taq nvrø̀m dvtéshì sórí rip lúnlv́m dvpvt, tǿngtǿng wa vjú èrøtnanønge.
51004013	Vrá, namaq dvpvt nvng, Laodicia rì nvng Herapoli rì dvpvt gø, nøt lø̀mlø̀m dvzaqshì we tvrà ang dvpvt ngà shvkse wv́ngshø̀nge.
51004014	Shóngshàì we cì svrapè Luka nvng Dema gø namaq svng pàmvrà wae.
51004015	Laodicia yv́ng vl we vnvm vchvngrì nvng, Nimfa ang chø̀m taq ngø̀m we shvngø̀mré svng pàmvrà, èvlāshà.
51004016	Namaqí shvrikàru yalòng rø èdv́ng bǿnø̀ng kvtnø, Laodicia shvngø̀mré rìí gø rø dèzv́rnøng. Vrá Laodicia rì kaq vrong bǿngà we shvrìkàru lòng gø namaqí rø leq lúnnøng.
51004017	Vrá Archipu svng, “Vkàngpè vdongtaq nàí èlún bǿà we dvzø̄m bv̀nlì svng wá dvdv́ng lún høq dèzaqshì, wae.” èv̄lnøng.
51004018	Shvrikàru yalòng nø Polo ngà wu:rí ni vrongò we íe. Ngàò mvngbǿng svng gø dvdvm èrǿnnøng. Gvray jejú nø namaq nvng tiqdø laq v̄l daq.
52001001	Polo ngà nvng Silwanu ó Timoti nøngmaq lvngàí, Vpè Gvray nvng Vkàngpè Yesu Kristu vdòng taq èv̀lnøng we Tesalonia shvngø̀mré svng shvrikàru vrūa:tnìe. Jejú nvng mòngzø̀l lòng namaqí leq lúnnøng.
52001002	Nøngmaq nø, kadvgvp gø namaq shvngbe rvtnø Gvray kaq oqà wàì nø, vjú rø:tnì dvgvp namaq bø̀ng tǿìe.
52001003	Namaq kv́mnø:tní èwànø̀ng we bv̀nlì nvng shóngnø:tní dèzaqshìnø̀ng tvrà nvng nøngmaq Vkàngpè Yesu Kristu svng nàlǿmshìnø̀ng we taq tø̄n èzánnøngrì svng nø, nøngmaq Vpè nvng Gvray mv́rdv̀ng taq mànārnār dvdv̄m rǿ:nìe.
52001004	Gvrayí èshòngnøng we vnvm vchvng rìé, namaq nø A:ngí rvhiqshaq èínøng we svng nøngmaqí sháìe.
52001005	Kadø íe wani nøngmaqí namaq yv́ng Dvbùshv̀ngkà dvsha:ngì we nø kà kèní wa mø̀í. Jórnònggùn nvng Shanshér Pvlacè nvng tǿngngv̀ng we kv́mnø:tní dvshv̄ngvtshà we íe. Nøngmaq nø namaq dvhø̀ø à:lì dvgvp kadø wáshì yv̀ngshà we gø namaqí èshánønge.
52001006	Namaqí dvshà mvhøt mvmē nahǿm bǿshà nìgø, Shanshér Pvlacè taqkèní shaqshaq wa Dvbùshv̀ngkà svng nàtō bǿshà nø, nøngmaq nvng Vkàngpè svng shvbóng shvmvtshì vsvng èív́msha.
52001007	Weyv́ng kèní namaq nø Macedonia nvng Akaya rvgaqø̄ vl we kv́m vsvng rì shvngbe dvpvt shvbóng shvmvtshìrà gø èív́msha.
52001008	Vkàngpè mòngkà nø, namaq yv́ng kèní Macedonia nvng Akaya rvgaq høq bǿà we wa mvtaq, Gvray vdòng taq namaq kv́mnøt èv̀lnøng we tvrà nø kayv́ng màyv́ng shv̀ngá: mì rvtnø, nøngmaqí gø pà rv̄m mvràá: mì.
52001009	Kadø íe wani, namaqí nøngmaq svng kadø nàto yv̀ngshà we nvng cúnshi we nvng døngman pè Gvray kaq namaqí dvzømlv́m rvt pvràrì taqkèní kadøwa Gvray kaq nàwv́ngshì ráshà dang nø angmaq vdèí ni dvsha:ngòe.
52001010	A:ngí shì yv́ng kèní dvzun bǿà nø, tuq ra we høpnøt lòng kèní nøngmaq svng èchá:ngì pè, Angcèpè Yesu nø muqlàng kèní yøtshi daq we svng namaqí ècānøng lòng dāng gøni angmaqí dvshā:ngòe.
52002001	Vnvm vchvng rìé, namaq yv́ng sv̀ng nøngmaq dì ráshà we nø vshø̀ng mø̀í we èshánønge.
52002002	Namaqí èshánøng dø tiqdvchá, vzv̀ng nøngmaq Pilipi wamà taq dvshà mvhøt we nvng shvraq chaq we vhǿm bǿshà nø, vtù we mvme vhǿm bǿshà nìgø, Gvrayí nònggùn èzíì yv́ng kèní Dvbùshv̀ngkà nø wedøni namaq svng dvshv̄ng yv̀ngshà we íe.
52002003	Kadø íe wani nøngmaqí dvshat dvzi:tni kà nø, mvdìng we kà mø̀í, mvmv́ng mvshèr dang kèní gø mø̀í, dvgoqnø:tní yùm yv́ngkèní gø mø̀í.
52002004	Gvrayí nøngmaq svng nàlǿmá:mì nø Dvbùshv̀ngkà dvshvnglv́m bv̀nlì tvle daqà rvtnø nøngmaqí wedø dvsha:ngì we íe. Vsvng kaq wv́mshì dvzv́rlv́m rvt gø mø̀í. Nøngmaq nøt svng vløtshú Gvray kaq wv́mshì dvzv́rlv́m rvt íe.
52002005	Kadø íe wani nøngmaq nø kadvgvp gø shvring dvpéshàì weí mvyv̄n nøt svng wā:mò dø mvwàì we namaqí èshánønge. Yalòng dang shvkse nø Gvray íe.
52002006	Nøngmaq nø Kristu Ang dvzv́r íshà yv́ngkèní vmíng vkv́ng zǿm lúnshì we ínìgø, namaq yv́ngkèní gø, dvgá vsvng rì yv́ngkèní gø, vsà:ngí zi ra we dvgùng nøngmaqí mvláì.
52002007	Nøngmaq nø vnong dvcøqshì mèí angcèrì svng mvku:kngò padø, namaq dvhø̀ taq nøt kø̄ncè wáshì yv̀ngshà.
52002008	Vrá nøngmaq nø namaq svng gvzà shóngshàì rvt Gvray Dvbùshv̀ngkà shvngøt mvyǿì we wa mvtaq, nøngmaq gønshaq gø namaq dvpvt zíshì mvyǿ yv̀ngshà.
52002009	Vnvm vchvng rìé, namaq kagǿ svng gø dvshá mvlulv́m rvt, nøngmaq nø vdèdè dvkúmshìlv́m vyáng yaqdø̀ng bv̀nlì wàì nø, mvjòr høq nøngmaq dvzaqshàì weí Gvray Dvbùshv̀ngkà namaq svng dvshv̄ng yv̀ngshà tvrà namaqí gø dvdvm dèrǿnnøngni.
52002010	Ekv́mnøngrì namaq mv́rdv̀ngø nøngmaq nø kadvngshì ni nøtlø̀m nøt mvdóng nø shvràlv́m màvl dø wáshì yv̀ngshà we svng nø, namaq gø Gvray gø shvkse èínønge.
52002011	Kadø íe wani, angpè tiq gǿí angcè svng shvngø:tnò padø, nøngmaqí namaq tiq gǿ nø tiq gǿ svng kadøwa dvshat dvzi:tni sórí nøt shvlø̀:mì nø,
52002012	Ang móngdàn nvng ngø̀rdvgùng vdòng svng dvgònglv́m ègonø̀ng pè Gvray mv́rdv̀ngø go vpǿ dø tvnùnglv́m rvt nònggùn zí yv̀ngshà we gø namaqí èshánønge.
52002013	Vrá, namaqí nøngmaq yv́ng kèní Gvray mòngkà ètá bǿshà ke, vsvng kà mø̀í, Gvray mòngkà íe, wa nàto yv̀ngshà rvtnø, nøngmaq nø mànārnār Gvray kaq oqà wàìe. Mòngkà yalòng nø jø̀ngjǿng Gvray mòngkà í nø èkv́mnøngrì namaq nøt vdòng taq dvzaqshìe.
52002014	Vnvm vchvng rìé, namaq nø Yuda móngø Kristu Yesu vdòng taq vl we Gvray Ang shvngø̀mrérì døni èív́mshà. Pàwá wani Yuda móng kv́m vsvng rì nø, angmaq tiqdvcì vsvng rìí ni vrè yà:ngà dø tiqdvchá, namaq gø vdè móng vsvng rì wūr taq wedø dvshá nàdūv́mshà.
52002015	Yuda vsvng rìí Vkàngpè Yesu svng gø kàdvtutshúrì svng gø shvt yà:ngà. Nøngmaq svng gø èlùng yv̀ngshà. Angmaq nø Gvray wv́mshì lòng màwáshaq vsvng shvngbe kaq vtúshú wáshìe.
52002016	Wv́ngzá rìí gø̀nshaq lúnlv́m dvpvt, mòngkà dvsha:ngì lòng svng angmaqí nàgá:mìe. Yadø wàò wèí kadvgvp gø angmaq mvrà dv̀n dvzø̄ngshì rvtnø Gvray shv̀mná høpnøt nø angmaq mvdv̀mø̄ vhap daqì.
52002017	Vnvm vchvng rìé, nøngmaq nø namaq nvng tiq rvtø̀cè vsar vdu v́mshà we ínìgø, nøt nø màsa:rì. Nøngmaqí namaq svng nø:tnì rvt namaq mv̀rshv̀m vrá tiq kvt yv́ng mvyǿìe.
52002018	Nøngmaq nø namaq yv́ng sv̀ng dí mvyǿì nø Polo ngà nø, angpoqpoq dìlv́m wv́ngshø̀ng bǿngà we, Sataní nàgáme.
52002019	Nøngmaq nøt vlǿmrà, dvbúrà nvng dvshv́ngshìlv́m rà vmo nø kapa íe? Nøngmaq Vkàngpè Yesu di daq kvt, Ang mv́rdv̀ngø nøngmaq dvshv́ngshìrà vmo nø, namaq mèínøng má?
52002020	Jø̀ngjǿng, nøngmaq ngø̀rdvgùng nvng dvbúrà nø namaq èínønge.
52003001	Nøngmaq tø̄nshi mvjòr lóngshà kvt, ngà tiq gǿ wa Aten wamà taq v̄l rāngnøng gø shvlae, wa dvda:mì nø;
52003002	Kv́mnøt dang taq namaq svng nònggùn èzínø̀ng nø, tǿng ngv̀ng dvzv́rlv́m dvpvt Kristu Dvbùshv̀ngkà taq nøngmaq nvng tiqrá Gvray kaq dvzø:mò pè vnvm pè Timoti svng namaq yv́ng dvzv́ra:tnìe.
52003003	Yalòng nø namaq kagǿ gø̄ dvshà mvhøt yadv́ng pv̀n rvt nøt màwv̄lshilv́m dvpvt íe. Kadø íe wani nøngmaq yadø dvshàì lòng nø rvcv́ngcè rìí vhǿm rà lòng í we namaqí èshánø̀nge.
52003004	Nøngmaqí nø namaq nvng tiqdø à:lì dvgvp nøngmaq nø dvshà mvhøt tø̄nshì ràe, wa angkvt angkvt namaq svng vzv̀ng kèní dvtá yv̀ngshà. We mèpvng wedøni vhǿm bǿshà we namaqí èshánønge.
52003005	Yadø í rvtnø ngà gø tø̄nshi mvjòr longà kvtnø, dvløtshú wepèí tiq pv̀npv̀n dang taq, namaq svng dèløtnøng yv́ngkèní, nøngmaq dvzaqshi bǿshà lòng vshø̀ng màshǿng dv́ng mø̀ívm wvng nø, namaq kv́mnøt kadø èínøng we shá lúnlv́m dvpvt, Timoti svng dvzv́rvtnà we íe.
52003006	Wedø ínìgø Timoti nø namaq yv́ngkèní nøngmaq yv́ng sv̀ng akvt tuq ráì nø, namaq kv́mnøt nvng shóngnøt èv̀lnøng we, namaqí kadvgvp gø ènøtshà nø nøngmaqí namaq svng yv́ng mvyǿì dø tiqdvchá, namaq gø nøngmaq svng yv́ng mèyǿnøng we kà shvlá dètávtshà.
52003007	Vnvm vchvng rìé, nøngmaqí dvshà mvhøtrì vhǿ:mì we ínìgø, namaq kv́mnøt ètǿngnøng we tá lú:nì rvt nøngmaq gø namaq rvtnø nònggùn lún bǿshà.
52003008	Namaq nø Vkàngpè vdòng taq akvt høq tǿngtǿng wa èripnøng we í rvtnø, nøngmaq gø gvzà nøt shø̀:mìe.
52003009	Nøngmaq nø namaq rvtnø Gvray mv́rdv̀ngø lú:nì we dvbúrà yadv́ngte rvtnø, kadø wa oqa wá lvdá:ngì ni ma?
52003010	Nøngmaqí namaq kv́mnøt mvkø̀m mvgøm yv́ng kø̀m dvgø̄mālv́m rvt, namaqó mv̀rshv̀m vhøm lúnlv́m rvt gø nøngmaqí vyáng yaqdø̀ng vjú rø:tnìe.
52003011	Nøngmaq Vpè Gvray nvng nøngmaq Vkàngpè Yesuí, namaq yv́ng tuqlv́m nøngmaq svng tvrà leq wáa daqì.
52003012	Vrá namaq svng nøngmaq shóngshàì dø namaq gø nàshòng kénøng nø, vsvng shvngbe kaq gø shóngshì lúnlv́m dvpvt Kàngpèí namaq shóngnøt svng leq shèluqa daqnø̀ng.
52003013	Nøngmaq Kàngpè Yesu Kristu nø Ang muqlang dvzv́rrì nvng tiqdø di daq kvt namaq nø Vpè Gvray mv́rdv̀ngø rvcv̀ng we èlúnnø̀ng nø cip màvl vsvng í lúnlv́m rvt A:ngí namaq nøt svng leq dètǿng daqnø̀ng.
52004001	Vnvm vchvng rìé, lv̀ngdø̀m tiqkà nø, Gvray kaq wv́mshì dvzv́rlv́m namaqí kadøwa tvnùnglv́m í we, nøngmaq yv́ngkèní ètá bǿshà nø wedøni ècv̀nnøng dø tiqdvchá, akvt namaqí téwa cv̀nlv́m rvtnø, nøngmaqí Vkàngpè Yesu vdòng taq namaq svng rø̀:nì nø, dvshat dvzitna:tnìe.
52004002	Kadø íe wani Vkàngpè Yesu dvkv́mkà taq kèní nøngmaqí namaq svng kadø í we dvkv́mkà zí bǿshà we nø namaqí èshánønge.
52004003	Gvray Ang nøt nø yadø íe. Namaq nø shvgaqshaqrì èínøng dø mvmv́ng mvshèr we svng nànatshìnøng nø,
52004004	kagǿ gø̄ vdè góng svng shànshér dø èøpshìnøng. Vjàng laqyà taq gø vpǿlv́m dø èwáshìnøng.
52004005	Vrá Gvray mvsháò we wv́ngzàrì map dø namaq mvmaplv́m nvng,
52004006	kagǿí gø angnvm angchvng svng màlélv́m nàyáshinøng. Namaq svng nøngmaqí dvtú shvngøtshaq dø yadv́ng pv̀n dang kèní angnvm angchvng svng vléò gǿ svng nø Kàngpèí tvle teq daqòe.
52004007	Kadø íe wani, Gvrayí nøngmaq svng nø, mvmv́ng mvshèr we wàlv́m rvtnø ègoì we mø̀í. Shànshér dø cúnshì lúnlv́m rvt mv̀ng ègo bǿshà we íe.
52004008	Wervtnø dvkv́mkà yalòng svng màtoò gǿí nø vsvng kaq màtoò we mø̀í. Namaq svng Shànshér Pvlacè èzínø̀ng pè Gvray kaq màtoò we íe.
52004009	Angnvm angchvng vshòngkélv́m dang nø, nøngmaqí namaq svng vrūa mvrà. Kadø íe wani, tasv̀ng tàle vshòngkélv́m rvtnø Gvrayí ni namaq svng shvngøtshaq íe.
52004010	Macedonia rvgaq v̄l we vnvm vchvngrì shvngbe svng namaqí jø̀ngjǿng yadø èshòngnønge. Iwe vnvm vchvng rìé, yadang taq namaq té mvzv́n dvzaqshìlv́m rø̀na:tnìe.
52004011	Namaq svng nøngmaqí dvkv́mshaq dø, namaq nø mòngzø̀l dø v́l sháshì vsvng èwáshìnøng. Vdè dang wa nàbamshìnøng nø vdè wu:rí vdè dvkúmshi vsvng èwáshìnøng.
52004012	Wedø èwáshìnøng kvtnø mvnoqshi rìí gø namaq svng nàpǿvtnøng nø, namaq èrànøng dv́ngte ègø̀ èkø̀m bǿshà rvt kagǿ svng gø dvshá lu mvràvm we íe.
52004013	Vnvm vchvng rìé, vlǿmrà màdárì nøt dvshà dø namaq nøt màdvshàlv́m rvt, shìvm vsvng rì dang namaq svng shá dvzv́r mvyǿìe.
52004014	Kadø íe wani, Yesu shì nø vrá zun lú:ngì we svng nøngmaq ká:mì rvtnø, welòng dø Yesu vdòng taq shìvmrì svng gø, Gvrayí Yesu døni dvzun daqòe.
52004015	Nøngmaqí Kàngpè shvngøtkà tiqkà dvtáa:tnìni. Vkàngpè vtv́ng daq høq cúnshàìrì nø, kadø ínìgø shìrì angmaq vzv̀ng kaq nø mø̀íá:mì.
52004016	Kadø íe wani Kàngpè mvrin kàí dvká:mò nø, muqlàng dvzv́r vgo pè mvrinkà nvng Gvray dòdi mø:tnò sórí Vkàngpè nø muqlàng kèní lashì daqe. Wekvt Kristu vdòng taq shì yà:ngìrì vzv̀ng zūn longe.
52004017	Wedvgvp shini cúnshàì rì nøngmaq nø angmaq nvng tiqdø vháng ram Vkàngpè nvng vhømlv́m rvt rvmøt taq tv̀m nàbun bǿìe. Wekvt nøngmaq nø dvciqciq Vkàngpè nvng tiqdø v̀l lú:- ngìe.
52004018	Wervtnø namaq tiq gǿ nø tiq gǿ, kà yarìí nøt shèlø̀mkénøng.
52005001	Vnvm vchvng rìé, angni nvng angrvtø̀ dang nø namaq svng kapà gø vrūa mvrà.
52005002	Kadø íe wani, Vkàngpè Angni nø yaqdø̀:ngí vkǿ di ra dø tiqdvchá tuqdaq we svng namaqí èshánønge.
52005003	Vsà:ngí, Mòngzø̀lē, pànøt mànøt íe, wa dvgvp, cv̀mré rív̄m we svmaré tiq mè chvnvnv́n puqnøn zá pv́ngshì lòng dø tiqdvchá, dvkoq dvtlv́m lòng gø chvnvnv́n tuq rae. Wekvt angmaq nø kadø ínìgø mvlutshi long.
52005004	Wedø ínìgø vnvm vchvng rìé, namaq nø dø̄ vdòng taq mèv̀lnøng rvt, angni welù:ngí vkǿí dø namaq svng zíkelv́m nø màvl.
52005005	Namaq shvngbe nø gálong nvng vyáng angcèrì èínønge. Nøngmaq nø yaqdø̀ngòrì mø̀íshà, dø̄ lòng vdòng vlrì gø mø̀íshà.
52005006	Wedø í rvt nøngmaq nø, dvgá vsvng rì yøp dø màyøpshaq pán vsha:tnì nø nøt shvriqshàì.
52005007	Kadø íe wani yøp vsvng nø yaqdø̀:ngí yøpme. Nø̀í vrù kéòrì gø yaqdø̀:ngí vrùkéòe.
52005008	Wedø ínìgø nøngmaq nø vyángòrì íshà rvt nøt riq vsvng wáshàì nø, kv́mnøt nvng shóngnøt dvgà gwāshàì sórí vgo taq nø chutchv́ng lún we vlǿmrà vmo moshàì.
52005009	Pàwálvm wani Gvrayí nøngmaq svng shv̀mná høp long lún dvzv́rlv́m rvt rèhiq bǿshà we mø̀í. Nøngmaq Vkàngpè Yesu Kristu taqkèní chutchv́ng we lún dvzv́rlv́m rvt mv̀ng rèhiq yv̀ngshà.
52005010	Nøngmaq nø gá:rì nìgø, yø:pmì nìgø, Ang nvng tiqdø cúnshilv́m rvt Yesu nø nøngmaq dvpvt shì yà:ngì.
52005011	Wervtnø, namaqí wá èmv́nnøng dø tiqdvchá, dèshat dètúkénø̀ng nø, tiq gǿ nø tiq gǿ nònggùn nàzíkénøng wèí leq nàháng lóngnø̀ng.
52005012	Vnvm vchvng rìé, namaq dvhø̀ taq kǿngtøp dvzaqshì nø, Vkàngpè vdòng taq namaq svng shølshúrì nvng svrarì svng nàpǿnø̀ng.
52005013	Angmaqí wàò we bv̀nlì rvtnø, shóngnø:tní angmaq svng vpǿlv́m rvt, namaq svng nìma:tnìe. Namaq gø nàrv́m nàránøng sórí èv̀lnøng.
52005014	Vnvm vchvng rìé, vzingrì svng èngv̄nnø̀ng. Nøt tìnrì svng nònggùn èzínø̀ng. Shaqcv̀mrì svng dèbvngnø̀ng. Shvngbe svng nøt shèyv́ngshìnøng.
52005015	Kagǿ ínìgø, mvgvm lòng svng mvgvm wèí màwv́ngālv́m nàyáshìnøng. Kadvgvp gø tiq gǿ nø tiq gǿ dvpvt nvng vsvng shvngbe dvpvt shvla we wa wá dèzaqshìnø̀ng.
52005016	Kadvgvp gø dèbùnøng.
52005017	Mànārnār vjú èrøtnø̀ng.
52005018	Pv̀n vrv̀m taq Gvray kaq oqà èwànø̀ng. Kadø íe wani yalòng nø Kristu Yesu vdòng taq namaq dvpvt Gvray Ang wv́mshì lòng íe.
52005019	Shanshér Pvlacè svmi mèmaqnøngni.
52005020	Kàdvtut kàrì svng yv́ng mvtv̀m dø mèwànø̀ngnì.
52005021	Pv̀n vrv̀m svng shvla màshvla wa nàløtnøng. Shvla lòng svng nø døngdøng mènvtshìnø̀ng.
52005022	Mvgvm màshvla we mv̀rshv̀m ríò we kapv̀n taqkèní gø èsarshìnøng.
52005023	Mòngzø̀l lòng zi daq pè Gvray A:ngí namaq svng tv̀ngdv́ng leq dèshèrnøng. Vrá, nøngmaq Vkàngpè Yesu Kristu Ang vtv́ng daq kvt, namaq pvlàcè nvng dòngnøt nvng shagóngrì nø, pà shvràlv́m, ngv̄nlv́m màvl dø kø̀mgøm leq rèhiq daqnø̀ng.
52005024	Namaq svng ègonøng pè Ang nø kv́mv́m daq pè í rvtnø, A:ngí wedøni shvbø̀n daqòe.
52005025	Vnvm vchvng rìé, nøngmaq dvpvt vjú røt dèbvngsha.
52005026	Noqshirì shvngbe shànshér dø nàbùkénøng wèí, pàmvrà nàlvnnøng.
52005027	Shvrikàru yalòng nø, noqshirì shvngbe mv́rdv̀ngø èrønøng, wvng nø Vkàngpè bø̀ng taqkèní namaq svng dvká:mìe.
52005028	Nøngmaq Vkàngpè Yesu Kristu Ang jejú nø, namaq nvng tiqdø laq vl daq.
53001001	Polo ngà nvng Silwanu ó Timoti maqí, nøngmaq Vpè Gvray nvng Vkàngpè Yesu Kristu vdòng taq èv̀lnøng we Tesalonia shvngø̀mré rì svng shvrikàru vrūa:tnìe.
53001002	Vpè Gvray nvng Vkàngpè Yesu Kristu yv́ngkèní jejú nvng mòngzø̀l lòng namaqí leq lúnnøng.
53001003	Vnvm vchvng rìé, namaq kv́mnøt nø vtvngkèní té lú:ngì nø, tiq gǿ nø tiq gǿ nàshòngkénøng we nøt gø èluq lóngshà rvtnø, nøngmaq nø namaq dvpvt kadvgvp gø Gvray kaq oqà wàìe.
53001004	Namaq nø dvshá dvki vrè we nvng dvshà mvhøtrì shvngbe taq, tø̄n zánnøt nvng kv́mnøt èv̀lnøng rvtnø, Gvray shvngø̀mrérì mv́rdv̀ngø namaq dang dvbùì nø dvshv́ngshàìe.
53001005	Namaq nø Gvray móngdàn dvpvt dvshá ètø̄nshì bǿshà rvt Gvray móngdàn lún vpǿe, wa nø Gvray døngman lòng kèní kàrvtlv́m zangkwè íá:mì.
53001006	Gvray nø døngman pè í rvtnø, namaq svng dvshá èlunøngrì svng A:ngí dvshà mvhøt lù:ngí èteqa daqnø̀nge.
53001007	Wemvdv̀mø, Vkàngpè Yesu nø Ang jórnònggùn vl we muqlàng dvzv́rrì nvng tiqdø, vcōr we svmi nv̀ngnv̀ng muqlàng kèní dvtánshì daq kvt, dvshà mvhøt nàhǿmnøng rì namaq nø, nøngmaq nvng tiqdø nārshì lún dèzv́r daqìe.
53001008	Gvray kaq mvsháò vsvng rì nvng Vkàngpè Yesu Ang Dvbùshv̀ngkà svng mvta mvcv̀n vsvng wèrì svng tvle teq daqò we rvtø̀ taq í longe.
53001009	Angmaqí lún dvzv́rlv́m kàrvt lòng nø Kàngpè nvng Ang jórnònggùn pòngbàng kèní vsar dvzv́r nø, dvciq lvpvt vmv́ng dvzv́rlv́m lòng íaòe.
53001010	Nøngmaq shvkse kàrì svng èkv́m bǿshà rvtnø Kàngpèí nø Ang kaq vlǿmshi nø kv́mrì taqkèní ngø̀rpòngbàng lúnlv́m rvt di daq kvt, namaq svng gø Ang kaq kv́mrì taq dèbá lóngnønge.
53001011	Yadø í rvt nøngmaq Gvrayí nø, ègo bǿshà we jejú svng namaqí lún vpǿe, wa nø dvdutnalv́m rvtnø gø; vrá shvla we svng nøt èzømshì nøng we í dv́ngte nvng kv́mnø:tní wàò we bv̀nlì pv̀n vrvm svng gø, Ang jórnònggùn kèní leq dègøma daqnø̀ng, wàì nø namaq dvpvt kadvgvp màdvgvp júrøtnāìe.
53001012	Yalòng nø namaq dvhø̀ taq nøngmaq Kàngpè Yesu Ang bø̀ng svng shvringlv́m rvt í nø, namaqí gø nøngmaq Gvray nvng Kàngpè Yesu jejú kèní Ang vdòng taq dvgùng lúnlv́m rvt røtnaìe.
53002001	Vnvm vchvng rìé, nøngmaq Vkàngpè Yesu Kristu Ang vtv́ng daq we nvng nøngmaq nø ang yv́ng sv̀ng dvkǿmshilv́m dang shø̀:nì nø, namaq svng yadø nímshàì nø dvshatna:tnìni.
53002002	Vsà:ngí nøngmaq bø̀ng kǿò nø vruò we kàru kèní ínìgø, kà kèní ínìgø, kàdvtutkà kèní ínìgø, Kàngpè angni nø tuq bǿì, wa we kà ètá bǿnø̀ng dvgvp, namaq nøt mènàwv̄lshi nøngni. Nøt gø mèbùmnøngni, wàì nø dvshatna:tnìe.
53002003	Kadø í pv̀n taq kèní gø namaq svng leq mèyùm bǿnø̀ng. Kadø íe wani lángshìvm we angni gvbà vzv̀ng tuq ràe. Wedø ínìgø mvrà vtvng vl pè, vmv́nglv́m angcè wepè màdvtánshi ra dv́ngte nø Kàngpè angni nø mvtuq ra.
53002004	Wepè nø dvmø̀ lv́nshi dv́ngte nvng noqngø̀mlv́m ídv́ngte svng vtù taqsórí, Gvray shànshér tø̀ngnø taq rung nø, ang nø Gvray ǿngàe, wa shvringshì longe.
53002005	Mvshǿl yadv́ng pvn nø, namaq nvng tiqdø shini à:lì dvgvp, ngàí dvtá yv̀ngshà we mèsøngnønge má?
53002006	Wepè ang rvtø̀ vhøm ra kvt wa dvtánshìlv́m dvpvt, akvt nø kapàí ang svng vgá:mò we nø namaqí gø èshánønge.
53002007	Kadø íe wani dvrá mvcv̀n we vmáshaq pèò bv̀nlì nø, akvt kèní dvzaq mvnshìe. I nìgø welòng svng vgámshú gǿ svng mvlù bǿò dv́ngte nø, we pè svng vgám ma:nò we íe.
53002008	We mèpvng wa, dvrá mvcv̀n pè we pè dvtánshì daqe. Ang svng nø, Vkàngpè Yesu Ang vtv́ng daq kvt Ang nònggøp shaq kèní shvt bǿò nø, Ang ngø̀r pòngbà:ngí shvmv́ng bǿòe.
53002009	Dvrá mvcv̀n pè ang bung ra kvt nø, jórnònggùn nvng shálv́m mvshv́lpvrá nvng yùm we dvdvm vtiqlv́m shvngbe zø̀:mò nø, Satan bv̀nlì wà lú:ngòe.
53002010	A:ngí nø mvgvm we nvng yùm we angpv̀npà: ní vmv́nglv́m rì svng shvmàn bǿòe. Angmaq vmvng we nø angmaq kaq shvlut lún we dìnglòng svng mvshóngshi nø màtoò rvt íe.
53002011	Welòng rvtnø angmaq nø mvdìng lòng svng kv́m dvzv́rlv́m Gvrayí angmaq dvhø̀ taq vyà lòng nvng mvdìng lòng dvzv́r daqòe.
53002012	Yalòng nø dìng lòng svng mvkv́m nø mvgvm màshvla lòng svng shóngshìrì shvngbe kaq kàngélv́m dvpvt íe.
53002013	Vkàngpè shóngshi we vnvm vchvng rìé, namaq svng Shànshér Pvlacè taqkèní rvhiq we èlún bǿshà nø, dìnglòng svng èkv́mnøng yv́ngkèní gø̀nshaq lún dvzv́rlv́m rvt, nv̀mlat nv̀mpv́ng kèní namaq svng rècv̀ng bǿshà rvt, namaq rvtnø nøngmaq nø kadvgvp gø Gvray kaq oqà wàìe.
53002014	Yalòng rvtnø, nøngmaqí dvsha:- ngì we Dvbùshv̀ngkà taqkèní Gvrayí namaq svng ègo bǿshà nø, namaq gø Vkàngpè Yesu Kristu Ang ngø̀rdvgùng mvngú lúnlv́m dvpvt íe.
53002015	Wervtnø vnvm vchvng rìé, nøngmaq nònggøp kà kèní gø, shvrikàru kèní gø, namaq svng shvngøt yv̀ngshà we shvngøtkà rì svng tǿngtǿng wa mènvtshìnøng.
53002016	Akvt nøngmaq svng èshù:ngì nø jejú kèní dvciq lvpat nøt shvlø̀m we nvng nøt vlǿmrà èzí daqsha pè nøngmaq Vkàngpè Yesu Kristu nvng Vpè Gvrayí,
53002017	namaq svng nøt leq shèlø̀m daqnø̀ng. Shvlā we bv̀nlì nvng namaq èshø̀nnøng we kà í dvngte taq gø, namaq nøt svng leq shèngv́ngā daqnø̀ng.
53003001	Vnv̄m vchv̄ng rìé, tv́n tiqkà nø, Vkàngpè mòngkà nø namaq dvhø̀ taq vsher nø dvgùng lún bǿà dø tiqdvchá, nøngmaq à:lì yv́ng gø̄ wedø̄nï tiqdvshaqí vsher lv́m rvt, nøngmaq dvpvt vjúrøt dèbvngshà.
53003002	Vrá, vsvng shvngbe nø Dvbùshv̀ngkà kaq kv́m vsvng mø̀í rvtnø, màdvrá dø wàò we vsvng mvgv́mri wūr kèní nøngmaq lutshi lúnlv́m dvpvt gø jú èrøtnāshà.
53003003	Iwe Vkàngpè mv̀ng nø nøt tǿng kv́mv́m daq we í nø, namaq svng A:ngí shèdøng shèngv̀ngnøng sórí, mvgvm pè wepè taqkèní namaq svng ègar daqnø̀nge.
53003004	Vrá nøngmaqí dvkv́m bǿshàrì, namaqí kadvgvp gø ècv̀n lóngnøng we svng Vkàngpè vdòng taq vlǿmshàìe.
53003005	Vkàngpèí namaq svng Gvray shóngnøt vdòng svng gø, Kristu Ang tønzánnøt vdòng svng gø, leq dègòng daqnø̀ng.
53003006	Vnvm vchvng rìé, nøngmaqí shvngøt bǿshà we mvshǿl svng màcv́nshaq, vzing bø̀dè wáshì we vnvm vchvng kagǿ nvng gø màzø̀mlv́m nøngmaqí Vkàngpè Yesu bø̀ng kèní namaq svng dvká:mìe.
53003007	Nøngmaq svng kadøwa shvbóng shv̀mvtshi rà we namaqí èshánønge. Pàwálv́m wani nøngmaq gø namaq dvhø̀ø vzing bø̀dè mvwáshì yà:ngì.
53003008	Kagǿ v́mpà gø dvpǿ màdá màv́ma yà:ngí. Namaq kagǿ svng gø dvshá mvlulv́m rvt, nøngmaq nø vyáng yaqdø̀ng bv̀nlì wàì nø dvzaqshi yv̀ngshà.
53003009	Nøngmaqí yadø wàì we nø dvbvng we lúnlv́m lúnkv́ng mvà:lì rvtnø mø̀í. Namaq dvpvt shvbóng shv̀mvtshìrà wáshì yv̀ngshà we íe.
53003010	Vzv̀ng namaq nvng à:lì rvtø̀ taq gø, namaq svng yadø dvkv́m yv̀ngshà: “Tvmu bv̀nlì wá mvtá vsvng nø v́mpà gø laq màvm,” wa dvkv́m yv̀ngshà.
53003011	Pàwálv́m wani namaq dvhø̀ taq pà bv̀nlì gø màwáshaq vzing nø vtóng mvcv̀n we, vdè nvng pà mvsing rì taq wa vbamshì vsvng tiqmaq vl we tá bǿshà.
53003012	Yadø wáshì rì kaq nø, Vkàngpè Yesu Kristu vdòng taq nøngmaqí dvká:mì nø dvshat dvzi:tnìe. Angmaq nø shoq màwá vde tvmu bv̀nlì washì nø, vde v́mpà v̄m nø laq vl.
53003013	Vnvm vchvng rìé, shvla we bv̀nlì èwànø̀ng we taq nònggùn mènǿnshìnøngni.
53003014	Shvrikàru yalòng taqò dvtúkà svng mvta vsvng tiq gǿgǿ la vl nìnø, wegǿ svng mèshv́lnøng nø, ang la shvraqshì long dø, kapv̀n taq gø ang svng mènàráshìnø̀ngni.
53003015	Inìgø ang svng ngv̀nshà dø nø mèdèdutnøngni, angnvm angchvng dø mv̀ng dvshat dètúnøng.
53003016	Mòngzø̀l Angkang pè A:ngí ni, karvtø̀ taq gø pv̀n vrv̀m taq, namaq svng mòngzø̀l lòng leq zí daqnø̀ng. Vkàngpè nø namaq shvngbe nvng tiqdø laq vl daq.
53003017	Namaq svng pàmvrà wvng nø Polo ngà wū:rí ni vrongvtnò we íe. Ngà shvrikàru íwe shálv́m mvshv́lpvrá nø yalòng íe. Ngà wūrmāl nø yādø̄nï íe.
53003018	Nøngmaq Vkàngpè Yesu Kristu Ang jejú nø namaq shv̄ngbe nvng tiqdø̄ laq v̄l daq.
54001001	Nøngmaq Chv́ng Kàngpè Gvray nvng nøngmaq nøt vlǿmshìrà èíāì pè Kristu Yesu dvkv́mkà taqkèní Kristu Yesu Ang dvzv́r ǿngà pè Polo ngàí nø,
54001002	kv́mnøt tvrà taq ngàcè jǿngkvp èí we Timoti nà svng shvrikàru vrongvtnòe. Vpè Gvray nvng nøngmaq Vkàngpè Kristu Yesu yv́ngkèní jejú nvng dvsházānøt nvng mòngzø̀l lòng leq lú:nò.
54001003	Ngà nø Macedonia móng svng dìlv́m wv́ngshø̀ng dvgvp, nà svng dvtóng yv̀ngà dø tiqdvchá, mvdøng mvman we mvshǿl shvngøtshú werì svng lamàshvngø:tnò dø, vgám lúnlv́m dvpvt nà nø Epesu wamà taq shini èv̄l da.
54001004	Vrá, carvmàng mvshǿl vhúngrì nvng bénì mvnì we dvciq gùn mvshǿlrì gø màshvngøtlv́m angmaq svng dèká:mò. Mvshǿl werìí nø kv́mnø:tní wā shá lúnshì we Gvray gvcvt bv̀nlì svng shá màdv- zv́rshaq, vzø̀ng we lè téwa dvbung lú:ngòe.
54001005	Ngà dvkv́mkà angmvtú dvtø̄m nø, nøt shànshér we taqkèní bung long we shóngnøt nvng shvràlv́m màvl we rvwv̄nnøt nvng dìng we kv́mnøt dvbunglv́m dvpvt íe.
54001006	Vsvng tiqmaq nø yarì taqkèní vyvpmá: mì nø, kà vhúng shø̀:nòrì svng vyuqá:mì.
54001007	Angmaqí shø̀:nòrì kapà í we nvng angmaq nvrø̀m dvtéshirì dang angmaqí mvrà:lò nìgø, angmaq nø dvrá svra wáshì mvyǿe.
54001008	Vbóng dø lv́ng èsháò nìnø, Dvrá lòng nø shvla we nøngmaqí sháìe.
54001009	Dvrá nø døngman vsvng dvpvt wàò we mø̀í, Dvrá mvcv̀nrì nvng mvcūlshirì, Gvray kaq vpǿ nøt mvzvngrì nvng mvrà wàòrì, màshànshérrì nvng rvgaq laqyà svng yishìrì, angpè angmè shvtrì nvng vsvng shvtrì,
54001010	mvmv́ng mvshèr warì, lvngàré shvdaq dvchapkerì, vsvng kø̄rì, vyàrì, dvgv́mshì dá:ngí língshìrì, dìng we shvngøtkà svng vtù we dvgá tiq pv̀npv̀n, yadø í rì dvpvt lè wàò we íe, wa lòng sháìe.
54001011	Yalòng nø Gvrayí ngà svng tvle yà:ngà we, ìshøt ìgvn vl we, pòngbàng ngø̀r we Dvbùshv̀ngkà svng cv̀nò nø shø̀n we íe.
54001012	Ngà svng shaq dèkv́ng we Kàngpè Yesu Kristuí ngà svng nàlǿmvm nø, Ang bv̀nlì wàlv́m rèhøk yv̀ngà rvtnø Ang svng oqà wvnge.
54001013	Vzv̀ng ngà nø Yesu bø̀ng svng shvyǿmkà shø̀n nø shvngø̀mré kaq vréshú nvng vzø̀m nv̀mpvn vkv́mshì pè wv́ngshø̀ng yv̀ngà nøng gø, mvkv́m nø mvshángò dvgvp wv̀ng yv̀ngà rvtnø, dvsházā we ngàí lúnòe.
54001014	Vrá Kristu Yesu vdòng taq kv́mnøt nvng shóngnøt nvng Vkàngpè jejú nø, ngà dvpvt vché vzut dø dèzǿngāng bǿngà.
54001015	Kristu Yesu rvgaq tø̀m dì daqì we nø, mvrà vl vsvng rì kaq chv́nglv́m rvt íe, wakà yalòng nø kv́mv́m daq we nvng shvngbeí vto vpǿ we kà íe. Mvrà vlrì dvhø̀ taq ngà nø mvrà v́l vtvng pè ǿngàe.
54001016	Iwe mvrà v́l vtvngpè ngà góng taq dvsházā we lún bǿngà lòng nø, dvciq lvpat gønshaq lúnlv́m, Yesu kaq kv́m ra rì dvpvt Yesu Kristu Ang nøt yv̄ng lòng shvngbe ngà taqkèní dvtána lúnlv́m dvpvt íe.
54001017	Dvciq lvpat Koqkv́m wáshì we, shilv́m màvl we, vneí mvyv́ngshì we, Ang tiq gǿ wa í pè Gvray nø dvciq lvpat shvringlv́m nvng dvgùng gùngshv̀ng laq v̄l dvr. Yadø laq í daq.
54001018	Ngàcè Timotié, vzv̀ng kèní nà dang kàdvtut kà svng cv̀nò nø ngàí nà svng dvkv́mkà tvlengòe. Nàí gø kàdvtutkà werì svng shvláwa ècà:nò nø cìlwàng taq tǿngtǿng wa nàtùò.
54001019	Nà nø kv́mnøt nvng shvla we rvwv̄nnø: tní dvshat dvtú kàrì taq shvlá wa èzømshì. Vsvng tiqmaq nø rvwv̄n nø:tní dvtú shvngøt kà svng mvcà:nò rvtnø, kv́mnøt gvyaqshì we v̀lá:mì.
54001020	Angmaq dvhø̀ taq, Humeni nvng Alesander wepè ní gø vbáe. Angní lvngà nø Gvray kaq shvyǿm mvtv́nkà shǿn mvdaq wa lòng cvnshì lvlú: nò dø, angní nø ngàí Satan wur svng tvleng bǿngà.
54002001	Wervtnø nvmlat tiq pv̀n nø, vsvng shvngbe dvpvt ìshøt røtna we nvng vjú røtna we, nímā dvbvng we nvng oqà wa we wàlv́m rvtnø nà svng nònggùn zí mvyǿnge.
54002002	Nøngmaq nø Gvray dang nøtlø̀m nø nøttǿng we shvngbe taq pàmàrá mòngzø̀l dø angni shvlé lúnlv́m rvtnø koqkv́mrì nvng vmíng vkv́ng lú:nòrì shvngbe dvpvt gø èrøtnanøng.
54002003	Yadø wàì lòng nø nøngmaq Chv́ng Kàngpè Gvray mv́rdv̀ngø shvla we nvng wv́mshì we íe.
54002004	Gvray nø vsvng shvngbe chutchv́ng lú:nò nø, dìnglòng svng shá dvzv́r mvyǿe.
54002005	Kadø íe wani, Gvray nø tiq gǿ wa íe. Vrá, Gvray ó vsvng dvhø̀ taq gø gvsà nø tiq pè wa íe. Wepè nø vsvng í daqì pè Kristu Yesu íe.
54002006	Ang rvtø̀ vhøm ráì dvgvp vsvng shvngbe dvpvt chv́nglv́m dvpø̀ wáshìlv́m rvt, Ang góng zíshì yà:ngì we yalòng nø Gvrayí shvngbe svng chv́ng mvyǿ we shvkse íe.
54002007	Yalòng rvtnø ngà sv̀ng gø mvshǿl dvshvngshú nvng dvzv́r nvng wv́ngzàrì svng kv́mnøt tvrà ó dìnglòng shvgøntshú wáshìlv́m dèzv́r yv̀ngà we íe. (Ngà jø̀ngjǿng shǿnshø̀nge, màyàng.)
54002008	Wervtnø kayv́ng ínìgø lvngàrérì nø cip màvl we wur hángshì nø, høpnøt nvng vzø̀ng we nøt màv́lshaq vjú røtlv́m lòng svng ngà shóngshø̀nge.
54002009	Wedø tiqdvchá svmarérì gø, goni bàngzà angpv̀npv̀n shvluqshi nø zvtshì we, shé nvng rvlogwìngshíng nvng vpǿ we gwálv́m màgwáshaq, shvraq sháshì we nvng shvdún sháshì we nø:tní, vdu mvnø̀ í we gwálv́m gwashì dvzv́r mvyǿnge.
54002010	Gvray kaq nøtlø̀m we svmarérì wáshì vdu dø tiqdvchá, svmarérì nø shvla we bv̀nlì kèní mv̀ng angmaq vnvp we laq dvtanshì.
54002011	Svmaré nø cipshi nøt nvng mòngzø̀l nø:tní, shvngøtkà svng shvlá dv̀ng wa laq tashi.
54002012	Ngàí nø svmaré svng lvngàré mvdv̀mø svra gø, øp we gø wá màdvzv́rò. Angmaq nø shoq màwá laq v̄l.
54002013	Kadø íe wani Adam svng vzv̀ng pv́n yà:ngà; Ewa svng nø mèpvng wa pv́n yà:ngà.
54002014	Vrá, yúm lún yà:ngà gǿ nø Adam mø̀í, svmaré mè svng lè yù:mò yv́ng kèní mvrà wà yà:ngà we íe.
54002015	Wedø ínìgø svmarérì nø cvmré gà:lò nø, kv́mnøt nvng shóngnøt nvng shànshér we nvng vdè svng øpshì we taq cv́n dø̄ng kvtnø gønshaq lún lú:ngòe.
54003001	Vsvng tiq gǿ shvngø̀mré roqshú wáshì mvyǿ nìnø, bv̀nlì shvlá tiqlòng svng shvrúng we íe, wakà nø dìng we kà íe.
54003002	Shvngø̀mré roqshú nø, ngv̄nlv́m màvl we, svma tiq mè wa vdá we, nøtyv̄ng we, nøt døng we, nøtshøp dvdí we, zaqlè vto nøt vl we, shvngøt lú:nò we,
54003003	nø̀ mvwú we, dvm mvzúshì we, nøtkø̄n we, màkv́mshi we, gv̀msùng mvmap we,
54003004	vdè rvp svng shøl sháò nø, angcèrì svng gø a:ngí ø:pmò dø cv́n dvzv́r lú:nò vsvng wáshì ràe.
54003005	Ang vdè chø̀m svng shøl mvsháò we vsvng tiq gǿí nø, Gvray shvngø̀mré svng kadøwa shøl lvlú:nòni?
54003006	Angshv́r noqshi ra vsvng nø shvngø̀mré roqshú zv́ng mvdaq. Pàwálv́m wani ang la shvringshì long nìnø, kàngélv́m lòng taq cáng dø ang gø vjavm we màshá.
54003007	We mvdv̀mø, shvngø̀mré roqshú nø vsà:ngí yitkelv́m màvl nø, mvnoqshi rìí gø vpǿò vsvng í ràe. Mø̀íni ang nø cáng hǿng taq vjavm we màshá.
54003008	Wedø tiqdvchá, shvngø̀mré dvzø̄mshúrì gø, vpǿlv́m dø wáshì ràe. Dvshøt dvlíng kà mvshø̀n vsvng, nø̀ màmvlá vsvng, gv̀msùng mvmap vsvng,
54003009	mv́ngshèr we rvwv̄nnøt taqkèní døngman we kv́mnøt tvrà taq mvnvtshì vsvng wa wáshì ràe.
54003010	Angmaq svng vzv̀ng vløt dá:ngí shvràlv́m màvl kvt wa, angmaq nø shvngø̀mré dvzø̄mshú laq wáshì.
54003011	Wedø tiqdvchá, angmaq svmarì gø vpǿlv́m dø wáshì ràe. Kà bvlè vsvng wáshì mvdaq. Pv̀n vrv̀m taq nøttǿng kv́mv́m vrvm we vsvng wáshì ràe.
54003012	Shvngø̀mré dvzø̄mshú nø, svma tiq mè wa vdá nø, angcèrì nvng ang tiqrvp svng shvlá dv̀ng wa shøl sháò vsvng wáshì ràe.
54003013	Shvngø̀mré dvzø̄mshú wáshì we taq tøptøpwa dvzømshì gǿ nø vdè dvpvt gø dvgùng shvlá lú:nò nø, Kristu Yesu kaq kv́m we kv́mnøt taq gø nvrø̀m dvtéshìlv́m lú:nòe.
54003014	Ngàí yadv́ngpv̀n nà svng vrong bǿnga we í nìgø, kadv́ngte màlé dvgvp nø nà èvl yv́ng svng dí lúnlv́m vlǿmshø̀nge.
54003015	Iwe, ngà dvtǿmshi la vdong rang nøngnø, Gvray chø̀msv̀ngrì dvhøtaq vtóng laqyà kadøwa cv́n rà we, nàí shá lúnlv́m dvpvt vrongvtno we íe. Chø̀msvngrì wa lòng nø, cúnshì we Gvray Ang shvngø̀mré í nø̀, dìnglong mvdø̀ng dòlø̀m nvng mvpv̀ng angké íe.
54003016	Kadø íe wani, shagóng taq dvtanshì daqì pè Gvray Ang nø, Shànshér Pvlàcè taqkèní shànshér dø dvtan daqà. Muqlàng dvzv́rrìí gø yv̀ng yà:ngà. Wv́ngzàrì dvhø̀ taq gø dvshvng bǿà. Rvgaq tø̀m rìí Ang svng kv́m bǿà nø, dvgùng gùngshv̀ng brìmbrìm shór yv́ng Ang svng vbūn bǿà, wa nøngmaqí dvsha:- ngì we vmáshaq kà nø ring vtvng we kà í rvt kagǿí gø vzvtshì mvlú:nò.
54004001	Shanshér Pvlàcèí dèdè chaqdvp yadø shø̀:nòe. Lv̀ngdø̀m rvtø̀ taq vsvng tiqmaq nø yùm we pvlàcè nvng cáng mvshǿlrì svng tā nø kv́mnøt tvrà kèní rv́lshìvme.
54004002	Yalòng nø vyákà shø̀nrì nøt vní shvlē zø̀:mò yv́ng kèní bung long we íe. Ya mvdò angmaq rvwv̄n nøt nø shvwárshaq shà:mí yì:mò nø zaqvm padø íe.
54004003	Svma mvlūshìlv́m vgá:mò nø, v́mlv́m tiq pv̀npv̀n svng vnatshì dvzá: ròe. Vmlv́m pv̀n í dv́ngte nø dìnglòng svng sháò we kv́m vsvng rìí oqà wa nø, vjúrøt dá:ngí v́mlv́m dvpvt Gvrayí pv́n yà:ngà we íe.
54004004	Kadø íe wani Gvrayí pv́n yà:ngà dv́ngte nø shvla we í nø, oqà wá nø:tní vtoò kvtnø, tiq pv̀n gø rvwìnglv́m màv̄l.
54004005	Pawalv́m wani werì svng nø Gvray mòngkà nvng júrøt kàí dvshè:ròe.
54004006	Nàí vnvm vchvngrì svng yadv́ng pv̀n dèsha:tnò kvt kèní nø, nà nø Kristu Yesu Ang dvzømshú shvlá èí nø, kv́mnøt tvrà ang mòngkà nvng nàí cv́n èmvna:tnà we shvngøtkà shvlári taqkèní dvkúmshi èlún lú:- ngòe.
54004007	Iwe Gvray dang mvsing we carvmàng mvshǿlrì kèní èsarshì. Gvray dang nøtlø̀m dø cúnshì lúnlv́m dvpvt lè nø shèmunshì.
54004008	Kadø íe wani shagóng dang shvmun shvjangshì lòng nø tiqhvncè wa vjú v̄le. Iwe Gvray dang nøtlø̀m long nø, yamvril dvpvt gø, tuq ra we mvril dvpvt gø vlǿmlv́m dv́nkà v̄le.
54004009	Kà yalòng nø kv́mv́m vrvm we nvng shvngbeí vto vpǿ we kà íe.
54004010	Wervtnø sv́ngzà wàngcè shvngbe kaq chv́ngshú, téwa nø kv́m vsvng kaq gønshaq shvlutshúpè cúnshi we Gvray vdòng taq vlǿmrà vdáì we yalòng rvtnø nøngmaq nø bv̀nlì wá dvzaqshàì we íe.
54004011	Nàí angmaq svng yadv́ng pv̀n dèká:mò nø shèngø:tnò.
54004012	Nà bat ècv̀m lòng svng kagǿí gø yv́ng mvtv̀mv̄m we laq màvl. Shø̀nkà taq gø, vjàng laqyà taq gø, shóngnøt taq gø, kv́mnøt nvng mv́ngshèr we taq gø, nà nø kv́m vsvng rì dvpvt shvbóngshìrà leq í long.
54004013	Ngà mvtok rang dv́ngte nø shìwà mv́rdv̀ngø Shànshér Kàru rø we, dvshat dvzit we, shvngøt we taq shòshò wa dèzaqshì.
54004014	Nà taq v̄l we Pvlacè gønpaq nø màlv́ng mèwani. Gønpaq werì nø kàdvtut kà taqkèní, shvngø̀mré roqshúrì wur hapshì nø nà svng èzí daqì we íe.
54004015	Nà té vháng nàlún we nø vsvng shvngbeí lvyà:ngò dø, yadv́ng pv̀n nø nà nøt vdòng taq mènvtshì taqsórí, yari taq wa èzømshì.
54004016	Nà góng dang ínìgø, nàí shèngø:tnò kàrì dang taq gø, nàyáshì nø dèzaqshì. Yadv́ng pv̀n taq cv́n dèdøngshì. Yadø èwáshì yv́ngkèní nà vdè svng gø, nà kà táò rì svng gø, nàí gønshaq shvlut èlún lú:ngòe.
54005001	Shaqré shaqtv̀ng svng nø màngv̄nshaq; vdè angpè dø dèsha:tnò. Gùchàngrérì svng nø angnv̄m dø,
54005002	bònggwèrérì svng nø angmè dø, chø̀myorérì svng gø angnv̄m dø, mv́ngshèr we nø:tní wa dèshat dèzi: tnò.
54005003	Memà jǿngkvp rì svng nø vpǿ ràe.
54005004	Iwe, memà ínìgø angcè, mø̀í ni ang pvlí la vdá nìnø, noqshi we vsvng kaq shvngøtshaq dø angmaq nøtlø̀m lòng nø vdè tiqrvp vsvng kaq vzv̀ng laq dvta:nò. Angpè angmè maq svng gø angcè werìí laq dvkù:mò. Kadø íe wani yalòng nø Gvray wv́mshì we íe.
54005005	Ang wawa vme ráò we memà jǿngkvp nø, ang nøt vdǿnshì rà nø Gvray taq wa í nø, Gvrayí ang svng dvbvnglv́m vyáng yaqdø̀ng mànar vjúrøt dvzaqshìe.
54005006	Wedø ínìgø góngsha nøt shǿmrà wa láò we memà nø, cúnshì nìgø vshishaq íe.
54005007	Yadv́ngpv̀n dang taq ngv̄nlv́m shvràlv́m pàgø màhǿmlv́m rvt angmaq svng dvkv́m èmā:nò.
54005008	Kagǿ ínìgø vdè angrì angrvp svng, téwa nø vdè tiq chø̀m vsvng kaq, màdvkù:mò gǿ nø, kv́mnøt tvrà svng gu:rò gǿ í nø, mvnoqshìrì mvdv̀m té màshvla gǿ íe.
54005009	Vchuqcé nǿng mvhøqò we memà nø dvbvnglv́m shìpan taq mèzv́ngni. Vrá lvngàré tiq pè yv́ng wa lo yà:ngì nø,
54005010	bv̀nlì shvlá wàò dang gø shvgùnlv́m v̄l nø, angcèrì gø dvkùm dvté yà:ngà we; zaqlè vtoò we, rvcv́ngcè rì hí zv́laò we, dvshà vsvng kaq gø dvba:ngò we nvng bv̀nlì shvlá tiq pv̀n nø tiq pv̀n taq dvzaqshì yàng we vsvng í kvtkèní nø, ang bø̀ng nàruò.
54005011	Wedø ínìgø bat cv̀m we memà rì bø̀ng vrū mvdaq. Pawalv́m wani angmaq shagóng vkatshi lōng kvt Kristu taqkèní rv́lshi nø, dø̀ngku shvzøngshì mvyǿ we v̄l longe.
54005012	Weyv́ng kèní angmaq vzv̀ng dvgv́mshì bǿì we svng gu:rò we í rvtnø, kàngé we lún lú:ngoe.
54005013	Wedø wa mvtaq, angmaq nø tiq chø̀m nø tiq chø̀m vwúshì yv́ng kèní vzing we cvnshì longe. Vrá vzing we wa mvtaq vsvng kaq gùngkéò we nvng vdè vbāmshi màdu rì taq vbāmshì nø, gvzv̀m we nvng shǿn màdu kà shø̀n we gø cvnshì longe.
54005014	Wervt ngv̀nshà pèí zer rā we pà mvtú gø màv̀llv́m rvt, ngàí nø bat cv̀m we memàrì nø dø̀ngku shvzøngshì nø, cv̀mré vdá nø, dø̀ngku mè wáshì dvzv́r mvyǿnge.
54005015	Kadø íe wani akvt gø tiqmaq nø Satan mèpvng zv̀nlv́m rv́lshìá:mì.
54005016	Kv́mrì chø̀m taq memà la v̄l nìnø, angmaqí laq dvkù:mò, shvngø̀mré svng nø dvshá laq mvlūò. Weyv́ng kèní dvkúmshú màdá we memàrì svng mv̀ng shvngø̀mréí laq dvba:ngò.
54005017	Shvlá dv̀ngwa shøl sháò nø Gvray mòngkà shvngøt dvzaqshì we shvngø̀mré roqshúrì svng nø, vní dvtv̀ng vpǿ nø dvbv̄ng ràe.
54005018	Kadø íe wani Shànshér Kàru taq nø, “Vm vzø:pmò we nungwà svng nònggøp mèdèchøpni, bv̀nlì wa gǿ nø ang zìbè lún vpǿe,” wae.
54005019	Shvngø̀mré roqshú kaq nāá:- mò we kà svng nø, shvkse vní vshø̀m gǿ màvl nìnø mènàtōni.
54005020	Mànar mvrà wàò rì svng nø, shvngbe mv́rdv̀ngø èngā:nò. Yalòng nø dvgárì gø svre nø mvrà mvwàlv́m rvt íe.
54005021	Ngàí nø Gvray nvng Kristu Yesu nvng, rvcv́ngshaq muqlàng dvzv́rrì mv́rdv̀ngø, nà svng dvkv́mvtnøng. Nàí dvkv́mkà yadv́ngte svng màyvp dø ècà:nò nø, pa tiq pv̀n taq gø tiqkaq svng wáshì dø nø mèwáshìni.
54005022	Kagǿ svng gø tiqdvshaqí wur mèhapmani, dvgá vsvng mvrà taq gø mèmèngúni. Nà vdè nø mvrà kèní èsarshi.
54005023	Nà puqwá nv̀nnv̀n èzālòng dvpvt akvt kèní tì wa mèaq dø, bìmtì gø tiqhvnhvn èaq.
54005024	Vsvng tiqmaq mvrà nø chaqdvp yv́ngshì nø, kàngélv́m yv́ng sv̀ng shø̄:lòe. Tiqmaq mvràí nø angmaq svng shini mvzíkéò.
54005025	Wedø tiqdvchá, chaqdvp yv́ngshì we bv̀nlì shvlá gø tiqmaq v̄le. Shini mvyv́ngshi we bv̀nlì svng gø má mvlúnshì.
54006001	Gvray bø̀ng nvng nøngmaqí shvngø:tnì we mvshǿl svng vsà:ngí màshvyǿmlv́m rvt, vshuq wáshì rì kagǿí gø, vdè angkàng svng vpǿ ràe.
54006002	Vrá, Gvray noqshi we angkàng rì svng nø vshuq rìí Kristu vdòng taq angnvm angchvng wa íshàe, wa dvda: mò nø angmaq svng màpǿò dø wá mvdaq. Gvray noqshi we angkàng rì nvng vshuqrì nø Kristu vdòng taq angnvm angchvng í rvtnø, téwa nøt lø̀mlø̀m dvzø̄mké dvbvngké ràe. Yadv́ngpv̀n angmaq svng tøptøp wa shèngø:tnò.
54006003	Kagǿ ínìgø nøngmaq Kàngpè Yesu Kristu Ang dìng we mòngkà nvng nøngmaq noqshàì tvrà nvng màbóng we mvshǿl shvngø:tnò nìnø,
54006004	wegǿ nø shvringshì we í nø, pà gø mvsháò gǿ íe. Wegǿ nø vsvng dvdvm vtiqlv́m mvtúrì vjá:ngò nø vzø̀nglv́m laqyà v̄l gǿ íe. Werì taqkèní map we, vshvt we, mvmv́nshi kàí mvtv́n we, mvgvm lap svng wa dvda:mò we dvbu: ngòe.
54006005	Vrá, dvdvm nøt gvyaqshì nø dìng lòng màvl vsà:ngí nø nv̀nnv̀n vshvt vzø̀nglv́m wa wà lú:ngòe. Yadø í vsà:ngí nø noqshi tvrà nø vdá mvgàmlv́m tvrà íe, lá:nòe.
54006006	Inìgø nøngmaq nø vdáì lòng taq nøt shø̀:mì nø noqngø̀m tvrà taq nøt lø̀mlø̀m dvzaqshàì kvt nø, vdá mvgàm vsvng ni íshà we íe.
54006007	Kadø íe wani rvgaq tø̀m svng nøngmaqí pà tiq pv̀n gø dvgòng daqshà we màvl. Rvgaq kèní búngá:mì dvgvp gø, pà tiq pv̀n lvngshì bǿì we màvl.
54006008	Wervt v́mlv́m nvng gwálv́m vdáì kèní nø, werì taq nøtshø̀:mì.
54006009	Wedø ínìgø, mvgám mvyǿ vsvng nø dvløt we hǿng taq wávm nø vsvng kaq gvyaqò nø shvmv́nglv́m yv́ng sv̀ng dvdù:rò we nvng dál nø dvláshi dvzá:rò we mapnøt rì taq vjāvme.
54006010	Kadø íe wani gv̀msung svng map lòng nø, màshvla we shvngbeò angké dvbóng íe. Tiqmaq nø gv̀msùng svng map yv́ngkèní kv́mnøt tvrà kèní vsar nø, nøt dvshàlv́m rìí angmaq vdè svng yaqké dvzv́rshìe.
54006011	Wedø ínìgø Gvrayò vsvngé, nà nø yadv́ng pv̀n kèní èvtshì nø døngman we, Gvray dang nøtlø̀m we, kv́mnøt, shóngnøt, tønzánnøt nvng kø̄nnøt svng mànār èláò.
54006012	Kv́mnøt tvrà taq shvlá wa cìl nàtùò. Nà svng ègo bǿì we dvciq lvpat gø̀nshaq tvrà taq mvnvtdv̀ng èwáshì. Nàí nø shvkse mvme gǿ mv́rdv̀ngø gønshaq tvrà yalòng dang tǿngtǿngwa nàchàng bǿà we íe.
54006013	Vl dv́ngte svng gø̀nshaq zi daq pè Gvray nvng Pontu Pilat mv́rdv̀ngø shvla mvcha vchángshì yà:ngì pè Kristu Yesu mv́rdv̀ngø, ngàí nà svng yadø dvkv́mvtnøng.
54006014	Nøngmaq Vkàngpè Yesu Kristu dvtánshì daq we angnï høqshaq, nà nø pà shvràlv́m ngv̄nlv́m màvl dø dvkv́mkà yarì svng cv́n dèdø:ngò.
54006015	Ang rvtø̀ vhøm rā dvgvp nø, ìshøt ìgv̀n angké nvng Ang wa v̄l we Ring vtvng Dàni, koqkv́mrì mvdv̀m Koqkv́m, angkàngrì mvdv̀m Angkang wáshì pèí Kàngpè Yesu dvtan daqòe.
54006016	Ang tiq gǿ wa gø̀nshaq dvtlv́m vcatlv́m màvl pè í nø, vnvpshì màshvla we gálong taq v̄le. Ang svng nø vsvng kagǿí gø mvyv̀ng dá:rò; yv́ng gø yv́ng mvlúnshì. Ang nø ngø̀rdvgùng nvng dvciq lvpat jórnònggùn laq vl. Yadø laq í daq.
54006017	Rvgaq mvpìm yabàn taqò vdá mvgàmrì svng nø, màdvshv́ngshìlv́m nvng mvdøng mvngv̀ng we pø̀shi pø̀mè svng màlǿmshishaq, nøngmaq svng shøtshú shøtlø̀mcè v́l dèzá:rì nø pv̀n vrv̀m luqtv̀m dø èzíì pè Gvray kaq wa vlǿmshìlv́m shvngøt dètúò.
54006018	Vrá angmaq svng nø, bv̀nlì shvlá wàò we taq mvgàm wáshìlv́m; dvsházā bv̀nlì rì taq vshò we nøt v̀llv́m shvngøt dètúò.
54006019	Angmaqí yadø wàò lòng nø tuqra we lvpat taq gønshaq jǿngkvp lúnlv́m dvpvt nvng zaqshøp shøpshì lúnlv́m dvpvt íàoe.
54006020	Timotié, nà svng tvleshaq bv̀nlìrì shvlá wa rèdāshì. Gvray kaq màpǿò we kà vhúngrì nvng vsvng rìí paqzí tvrà íe, a:lò we vzø̀nglv́m kàrì kèní èsarshì. Wedø í rì nø dìng we paqzí mø̀í.
54006021	Tiqmaq nø, paqzí kà wèri svng vtōò rvtnø, kv́mnøt tvrà kèní vmàná:mì. Jejú nø nà nvng tiqdø laq v̄l.
55001001	Kristu Yesu vdòng taq vl we gø̀nshaq zílv́m dv́nkà svng dvshvnglv́m rvt, Gvray nøt kèní Kristu Yesu Ang dvzv́r ǿngà pè Polo ngàí nø,
55001002	ngà shóngshø̀ng we ngàcè Timoti svng shvrikàru vrongvtnòe. Vpè Gvray nvng nøngmaq Vkàngpè Kristu Yesu yv́ngkèní jejú nvng dvsházā we nvng mòngzø̀l lòng leq lú:nò.
55001003	Ngà vjúrøt we taq, vyáng yaqdø̀ng mànārnār nà svng dvdvm rǿn sórí, vkop vkàng maqí dvzøm yà:ngà dø tiqdvchá, mv́ngshèr we rvwv̄n nø:tní dvzømò pè Gvray kaq oqà wvnge.
55001004	Nà necì nàyǿ yà:ngì rì svng dvdvmò ke, ngà dvbùnøt zø̀nglv́m rvt, nà svng yv́ng mvyǿnge.
55001005	Vrá nà vdòng taq vl we, kv́mnøt mvdø̀ng lòng svng gø ngàí dvdvm rǿnòe. Kv́mnøt yalòng nvmlat nø nvcì Lois nvng nvmè Yunis (Eunice) taq v̀l yà:ngì nø, akvt nà vdòng taq gø èvl we svng ngà kv́me.
55001006	Yadø í rvtnø, ngà wur hapshø̀ng yv̀ngà yv́ngkèní nà taq vl we Gvray gønpaq svng nø, svmi lvgwā lōng dø vshv́rlv́m rvtnø ngàí nà svng dvshatne.
55001007	Kadø íe wani Gvrayí nøngmaq svng nø màzaqshi we svre nøt èzí daqshà we mø̀í. Nònggùn jòr we, vshòngke we nvng vdè svng øp dv́ngshì we nøt mv̀ng èzí daqshà.
55001008	Wervtnø, nà nø nøngmaq Vkàngpè dvpvt shvkse wáshì we taq í nìgø, Ang dvpvt vróngshaq pè ngà rvt í nìgø, mèshèraqshìni. Dvbùshv̀ngkà dvpvt Gvray Ang jórnònggùn taqkèní dvshá yv̀ng tiqdø tø̄nshò.
55001009	Nøngmaq svng Gvrayí èchv́ng bǿshà nø, Ang bashà wáshìlv́m ègo bǿshà lòng nø nøngmaqí wàì we bv̀nlì rvtnø mø̀í. Kāngshv́ng dvciq vzvng kèní Kristu Yesu vdòng taq, Gvray Ang gvcvt vjøn yà:ngà we nvng nøngmaq svng èzí daqshà we Ang jejú taqkèní mv̀ng ègō bǿshà we íe.
55001010	Jejú yalòng nø nøngmaq Chvng- Kàngpè Kristu Yesu rvgaq tø̀m svng dvtánshì daqì yv́ngkèní akvt dètāna daqshà. A:ngí nø shìlòng nònggùn svng shv̀má:ngò nø, gø̀nshaq dvtlv́m vcatlv́m màvl we cúnshìlv́m lòng svng Dvbùshv̀ngkà taqkèní dètan daqshà.
55001011	Dvbùshv̀ngkà yalòng dvpvt ngà svng nø dvshv̄ngshú nvng dvzv́r nvng shvngøtshú rvhiqshaq ǿngàe.
55001012	Yadø í rvtnø ngà gø yadv́ng pv̀n svng tø̄nshi vdu nìgø màshvrakshø̀ng. Pàwálv́m wani ngà kagǿ svng kv́m bǿngà we ngàí shángò nø, ngàí Ang svng tvleng yv̀ngàrì gø, angni welòng høqshaq A:ngí rvdāā dá:ngòe, wvng nø kv́m dø̄ngv́mà.
55001013	Ngà taqkèní nàí ètá bǿà we, shvbóng shvmvtshìlv́m dìng we mòngkà svng kvp mènvtshì nø, Kristu Yesu vdòng taq kv́mnøt nvng shóngnøt tvrà ècà:nò.
55001014	Nà svng tvleshaq í we pø̀shøprì nø, nøngmaq vdòng taq vl we Shànshér Pvlacè taqkèní shvlá wa rèdaò.
55001015	Asia móng taq vlrì shvngbe nø ngà yv́ngkèní rv́lshìá:mì we nàí èsháòe. Fugelus nvng Hermogenos gø rv́lshìá:mì.
55001016	Vkàngpèí Onesiforu rvp svng dvshá laq zaò. Kadø íe wani ang nø ngà shv̀m mvngbǿngrì rvtnø gø màshvraqshì, a:ngí ngà svng mvme kvt nøt shèlø̀m bǿngà.
55001017	Roma wamà svng ang tuq ra kvt gø, cancan ngà svng ègùn nø èlánge.
55001018	Vrá, Epesu wamà taq gø, a:ngí kadødø dèzøm we svng nàí gø èsháòe. Vkàngpè vtv́ng daq we angni taq, Vkàngpèí ang svng dvshá laq za daqò.
55002001	Wervtnø ngàcèé, nà nø Kristu Yesu jejú vdòng taq nonggùn dèkv́ngshi.
55002002	Vrá, shvkse mvme gǿ mv́rdv̀ngø ngà yv́ngkèní nàí ètá yà:ngà we kàrì nø, nøt tǿng kv́mv́m vrv̄m nø, dvgá vsvng kaq gø tiqdvtv̀ng shvngøt lú:nò vsvng kaq tèlēò.
55002003	Kristu Yesu Ang cilcè shvlá dø, ngà nvng tiqdø dvshá yv̀ng tø̄nshò.
55002004	Cilcè kagǿ í nìgø, cìlwàng taq ang cìldù pè svng nøt shǿm dvzv́rlv́m dvpvt, vdè nø bashà rìò móng lvmàng bv̀nlì taq màbamshi we íe.
55002005	Vrá, kvlv́ng dvløt bóy taq kvlv́ng dàløtke we kagǿ í nìgø, dvrá mvcv̀n gǿ svng nø jór vmō màshvmōò we íe.
55002006	Tvmu wá dvzaqshi gǿí gø, a:ngí dvkø̄m lú:nò rì taqkèní nv̀mlat wál nø ang mvtū íaòe.
55002007	Ngàí shø̀nò kà svng kǿngtøp èda:kngò. Kadø íe wani Vkàngpèí nà svng pv̀n vrv̀m taq cíng rálnøt èzi daqe.
55002008	Dawi ang pvlí pvlaq pè, shì yv́ngkèní zun yà:ngì we Yesu Kristu svng nv̀nnv̀n dvdvm èrǿ:nò. Yalòng nø ngàí dvshvngò we Dvbùshv̀ngkà íe.
55002009	Dvbùshv̀ngkà yalòng rvt ngà nø dvkà vl vsvng dø, shv̀m mvngbǿ:ngí èdòng høq dvshàlv́m vhǿmò we ínìgø Gvray mòngkà nø vdóngshaq mø̀í.
55002010	Wervtnø Kristu Yesu vdòng taq lún we chutchv́ng jejú nø dvciq lvpat ngø̀rdvgùng nvng røtwa, rvhiqshaqrì angmaqí gø lúnlv́m dvpvt, ngà nø yadv́ng pv̀n shvngbe svng tø̄nshø̀nge.
55002011	Kadø íe wani kà yalòng nø kv́mv́m daq we kà íe: “Kristu nvng tiqdø nøngmaq shìì kèní nø, Ang nvng tiqdø cúnshì gø lú:nìe.
55002012	Nøngmaq tø̄nshàì kvtkèní nø, Ang nvng tiqdø koqkv́m wáshì lú:nìe. Ang svng nøngmaqí màchà:ngì pa í nìnø, A:ngí gø nøngmaq svng mènàchàng lú:ngì;
55002013	Nøngmaq kv́mv́m màrā:mì we í nìgø, Ang nø kadvgvp gø kv́mv́m daqe; Pawá wani Ang nø Ang vdè poshi nø yúmshi màshvla.”
55002014	Yadv́ng pv̀n angmaq svng dèsha: tnò nø, vjú màvl we nvng táò vsvng rì nøt gvyaqshì dvzá:rò we kàrì kèní vzi vrūng wa we màv̀llv́m rvtnø, Gvray mv́rdv̀ngø̄ angmaq svng dèká: mò.
55002015	Nà mv̀ng nø, dìnglòng Mòngkà svng mvdóng dv̀ng wa vwál èsháò yv́ngkèní, pà taq gø shvraqshì mvrà we, Gvray mv́rdv̀ngø gø dvjǿngshaq í nø, Ang wv́mshì we lv̀ngzv̄ng wáshìlv́m rvt dèzaqshì.
55002016	Gvray kaq màpǿò we kà vhúng rì nø Gvray kaq nøtlø̀m lòng kèní téwa vsar dvzv́r we í rvtnø werì svng nàyáshì.
55002017	Angmaq kà nø shïng vzø̀m kéò we ginsa (cancer) vna dø tiqdvchá vshv́me. Werì taq Humenis nvng Filetus gø vbáe.
55002018	Angní lvngà nø dønglòng taqkèní vmàná:mì nø, shi yv́ngkèní zūn lōng lòng nø vleá:mì wa dvsha:ngò wèí, vsvng tiqmaq kv́mnøt svng gvyaqòe.
55002019	Wedø í nìgø, Gvray Ang chø̀mpøt nø ngv̀ngtǿng nø, dvzik yadø vcaqe. “Vkàngpèí nø Angò vsvng rì kaqsvng sháòe,” wakà nvng vrá, “Vkàngpè Ang bø̀ng tǿshìrì í dv́ngte gǿ vrv̀m nø, mvdøng mvman we taqkèní laq rv́lshì,” wa we dvzik v̄le.
55002020	Chø̀mdø̀ng mè taq nø, shé gwìn gv̀msùng gwìn v̄l we wā mvtaq, shǿngkung nvng vbā chúng gø v̄le. Tiqmaq nø vpǿ yv́ng lv́nglv́m, tiqmaq nø màpǿ yv́ng lv́nglv́m gà:lò we íe.
55002021	Wervtnø vsvng tiq gǿ nø, yadv́ng pvn vcaq we taqkèní vdè dvshérshi kvtkèní nø, ang nø vpǿ we lv́nglv́m taq vjú vl we mvdv̀m nø, shànshér dø vgaqshaq í nø Vkàngpè zǿmdv̀ng we gø, shvla we bv̀nlì í dv́ngte pv̀n vrv̀m wàlv́m dvpvt dvgǿshaq í we gwìn gø í longe.
55002022	Sholaqré mapnøt bv̀nlì kèní gø èvtshì. Mv́ngshèr nø:tní Vkàngpè svng gōò rì nvng tiqdø, døngman we kv́mnøt, shóngnøt nvng mòngzø̀l we svng mànar èláò.
55002023	Dál nø zitnøt màvl we kàrøt rìí nø, vzi vrùng wàlv́m dvbǿr lú:ngò we sháì rvtnø werì svng nàyáshì.
55002024	Vkàngpè Ang vshuq nø vshvt mvdaq. Vsvng shvngbe kaq nøtkøn wáshì nø, shvngøtnøt vl taq sórí, vlé ra we svng tø̄nshi ràe.
55002025	Vtù ra gǿ svng nø kø̄n nø:tní mvdóngā ràe. Wedø í yv́ngkèní dønglòng svng angmaqí lvshá lú:ngò dø, Gvrayí angmaq svng nøt língshì dvzv́r lú:ngò we màshá!
55002026	Sataní ang nøt cv́n dvzv́rlv́m vzv̀ng kèní angmaq svng hǿng taq shvwáò nø tvp yà:ngà we la ínìgø, angmaq vshat long nø lutshì lún bǿò we màshá!
55003001	Lv̀ngdø̀m nila taq nø, v́l dvsha we angnì tuq ràe, wa lòng nàí shá ràe.
55003002	Kadø íe wani, wedvgvp vsvng tiqmaq nø, vdè góng svng wa shóngshi we, pø̀shi pø̀mè svng nøt vdǿnshì we, vwawa dø dvshv́ngshì we, vsvng kaq yv́ng mvtv̀mv̄m we, Gvray kaq shvyǿm mvtv́nkà shø̀n we, angpè angmè kà mvtā we, oqà wá mvsháò we, mvshàn mvshér we,
55003003	mvkok dvdínøt màvl we, chutnālv́m nøt màvl we, bvlè gvzv̀m we, vdè góng svng øp mvdv́ngshì we, nøt høp we, shvla lòng svng shvngōshì we,
55003004	rv̀mnvng kaq nv̄mvm we, chvng gvlv̀ng wáshì we, nøt hángshì we, Gvray kaq shóngshì mvdv̀m vdè nøt shø̀mlv́m dang té shóngshì we vsvng v̄l long nø;
55003005	Gvray dang nøtlø̀m mv̀rshv̀m ríò we í nìgø, nøtlø̀m we ang jórnònggùn svng nø màchà: ngò we vsvng vl longe. Yadø írì svng gø nàyáshì.
55003006	Kadø íe wani yamvdò kèní tiqmaq nø vsvng chø̀m svng mvyø̀:ní gòng nø, mvrà døngjáí shvnvl kéò nø shaq cv̀m we svmarérì svng mvyvn nøt angpv̀npà:ní shvmà:nò nø yùmv́m bǿòe.
55003007	Yarì nø nv̀nnv̀n cv́n wa cvnshì we, kadvgvp gø dìnglòng svng cíngrà:lò we nø màvl.
55003008	Yanni nvng Yambre níí Moshi svng kadø vgám vtù yà:ngà nìnø, yamvdòí gø wedø tiqdvchá dìnglòng svng vgá:- mòe. Angmaq shánøt nø mvgvm dang taq gvyaqshì nø, kv́mnøt dang taq vngálshaq íá:mì.
55003009	Angmaqí zv̀ndvtut vtú mvlú:nò. Kadø íe wani angmaq dál lòng nø wepèní dø shvngbe mv́rdv̀ngø yv́ngshi longe.
55003010	Iwe nàí nø ngàí shvngøt we mvshǿl, ngàí cv̀nò we vtóng laqyà, ngà gvcvt mvtú, kv́mnøt, nøtyv̄ng we, shóngnøt nvng tø̄nshinøt, yadv́ng pv̀n svng nàí tøptøpwa èshá bǿà.
55003011	Vrá, Antiok, Ikoniam nvng Listar mvrìngrì taq vhǿm bǿngà we dvshá dvki vrè we nvng dvshà mvhøtrì nvng vrè we tvràrì taq ngà kadø tø̄nshø̀ng yv̀nga we svng gø èsháòe. Inìgø werì shvngbe taqkèní Vkàngpèí ngà svng shèlut bǿngà.
55003012	Ie, Kristu Yesu vdòng taq Gvray dang nøtlø̀m dø cúnshì mvyǿrì shvngbeí nø dvshá dvki vrè we vhǿm lú:ngòe.
55003013	Vsvng mvgv́m nvng vyárì nø, angmaq tasv̀ng vyùmke nø dvshàshà vsvng mvgv́m vpov̄me.
55003014	Iwe nà mv̀ng nø, nà ècv̄nshì yà:ngì we nvng nøt shèdøngshì yà:ngì tvràrì taq cv́n dèdøngshì. Kadø íe wani yarì kagǿ yv́ngkèní ècvnshì bøí we svng nàí èsháòe.
55003015	Vrá, cv̀mré dvgvp kèní Shànshér Kàrurì svng nø nàí ècíng yà:ngà we svng èsháòe. Shànshér Kàru yarìí nø Kristu Yesu vdòng taqò kv́mnøt taqkèní, chutchv́ng lúnlv́m zitnøt zí lú:nò we íe.
55003016	Shànshér Kàru shvngbe nø Gvrayí shaq vzv́ngshaq í nø, mvshǿl shvngøtlv́m dvpvt gø, vléò rì svng dvtúlv́m dvpvt gø, mvdóngalv́m dvpvt gø, dìng we tvrà taq shvjanglv́m dvpvt vjú vl we íe.
55003017	Vrá Gvrayò vsvng rì nø shvla we bv̀nlì pv̀n vrv̀m wá lúnlv́m, dvkø̀m dvgø̄m lú:nò høq dvgǿshì dvzv́rlv́m dvpvt íe.
55004001	Gvray mv́rdv̀ngø gø, cúnshirì nvng shìrì shvngbe kaq kàngélv́m í pè Kristu Yesu mv́rdv̀ngø̀ gø; vrá Ang dvtánshì daq we nvng Ang móngdàn shvzøng daqò dang taqkèní gø, ngàí døngdøng wa dvkv́mvtnøng.
55004002	Gvray mòngkà dèsha:ngò. Rvtø̀ høq mvhøqò nìgø, tvlú dvgǿshìshaq èv̄l. Nøt shèyvngshi nø, shèngø:tnò taqsórí vléòrì svng dètúò. Ngv́n gø èngā: nò, lin gø èli:nò.
55004003	Kadø íe wani dìng we shvngøtkà svng tá mvneshì we angni tuq rae. Angmaq nø vdè vnà tá byo dø shǿn sháò we svrarì, vdè shòng dø gōshi nø shvluqshì longe.
55004004	Vrá angmaq vnàrì nø, dìnglòng taqkèní rv́lshìvm nø, carvmàng mvshǿl vhúngrì svng dvkaqshivme.
55004005	Iwe, nà mv̀ng nø pv̀n vrv̀m taq kǿng vtøp dèshatshì. Dvshà mvhøt yv̀ng ètø̄nshi nø Dvbùshv̀ngkà dvshvng bv̀nlì èwā; nà dvzøm bv̀nlì wá dègø̄:mò.
55004006	Kadø íe wani ngà svng nø núngpà dø shèrúng nø, rvgaq tø̀m kèní ngà léshìlv́m angni akvtni vhøm yùl ráì.
55004007	Ngàí nø cilwang taq shvlá wa vtú dv́ng bǿngà. Ngàí nø vjérrà taq gø tv̀ngdv́ng vjér dv́ng bǿngà. Ngaí nø kv́mnøt tvrà taq gø cv́n dvdøng bǿngà.
55004008	Akvt kèní kukaq ngà dvpvt nø, døngman we kàngéshú dù, Vkàngpèí, angni welòng taq ngà svng èzøng dak we, døngman we dvgùng vmō ègv́lange. Vrá, ngà svng wa mvtaq Ang dvtánshì daq we svng shóngshìrì shvngbe svng gø zí daqòe.
55004009	Ngà yv́ng sv̀ng cancan dìlv́m rvt shènv́ngshì ra.
55004010	Kadø íe wani Dema nø rvgaq yabàn svng shóngshì weí ngà svng ègur nø, Tesalonia svng dìá:mì. Kresen nø Galati svng, Tito nø Dalmatia svng dìá:mì.
55004011	Luka wa ngà nvng v̄le. Marko gø nà nvng tiqdø laq di ra. Pàwá wanì dvzøm bv̀nlì taq ang gø ngà dvpvt zǿmdv̀nge.
55004012	Tichiku nø Epesu svng ngàí dvzv́r bǿngà.
55004013	Nà èdi ra kvt, Troa mvrìngø Karpu wur taq ngàí gvl yv̀ngà we bèlaq yvnggúng dùng nvng kàrurì èlv́nga:tnò; té nø, shāce kàru rvdulrì dèzv̀na:tnò.
55004014	Mvshǿng røp pè Alesanderí nø ngà svng màshvla we mvmè pv̀n èwv́ngang yv̀ngà. A:ngí kadø èwv́ngang yv̀ngà nìnø, Vkàngpèí ang svng wedø tiqdvchá tvle teq daqòe.
55004015	Nà gø ang svng nàyáshì. Kadø íe wani a:ngí nø nøngmaqò shvngøtkà svng gvzà vtùòe.
55004016	Ngà kàdvgà nv̀mlat shǿnshø̀ng dvgvp nø, ngà svng tū dvbvng we tiq gǿ gø màvl nø, shvngbèí lè ngà svng ègure. Inìgø Gvrayí ang maq mvrà laq màmvsøngaò.
55004017	Wedø í nìgø Dvbùshv̀ngkà nø ngà taqkèní tøpni tøprang dvshvnga lúnlv́m rvt nvng; vrá, wv́ngzàrì shvngbeí gø tá lúnlv́m dvpvt, Vkàngpè nø ngà nvng tiqdø rip nø, ngà svng shaq nònggùn dèkv́ng weí kàngkì nònggøp kèní gø shèlut yv̀ngà.
55004018	Mvgvm màshvla we bv̀nlì pv̀n vrv̀m kèní Vkàngpèí ngà svng shèlut dak nø, muqlàng móngdàn høqshaq ngà svng pàmvrà èshøl bø̄nge. Ngø̀rdvgùng nø dvciq lvpat Angò laq ìā dá:rò. Yadø laq í daq.
55004019	Prechila ó Akwila nvng Onesifor rvp svng gø pàmvrà èvlāshà.
55004020	Erastu nø Korintu wamàø̄ v̀l ráì. Trofimu mv̀ng nø Miletu mvrìngø za nø làng rángà.
55004021	Rv̀ngtúng shini mvhøqò dvgvp dìlv́m shènv́ngshì ra. Yubuluí gø, Pudensí gø, Linusí gø; vrá, Klodia nvng vnvm vchvngrì shvngbeí gø nà svng pàmvrà wae.
55004022	Vkàngpè nø nà pvlàcè nvng tiqdø laq v̄l. Jejú nø nà nvng tiqdø laq v̄l.
56001001	Polo ngà nø, Gvray Ang vshuq nvng Yesu Kristu Ang dvzv́r ǿngà nø, Gvrayí rvhiqshaqrì angmaq kv́mnøt shvdøng shvngv́ngālv́m dvpvt gø, Gvray dang nøtlø̀m tvrà kàdøng svng cíngrál sháò høq shvngøtlv́m dvpvt gø dvzv́rshaq ǿngàe.
56001002	Yalòng nø kadvgvp gø màyà pè Gvrayí, kāngshv́ng dvciq kèní zílv́m dv́n yà:ngà we dvciq lvpat chutchv́ng lún we vlǿmrà, angmaqí lúnlv́m dvpvt íe.
56001003	Dvciq lvpat gø̀nshaq yalòng nø akvt A:ngí gvn yà:ngà rvtø̀ vhøm ráì kvt wa, Ang mòngkà taqkèní dvtan daqà. Nøngmaq Chv́ngKàngpè Gvray Ang dvkv́mkà vl dø tiqdvchá, mòngkà yalòng dvshvnglv́m nø ngà svng tvle yà:ngà.
56001004	Kv́mnøt tvrà tiqdø mvngú we taq ngàcè jǿngkvp èí pè Titus nà svng shvrikàru vrōngvtnòe. Vpè Gvray nvng nøngmaq Chv́ng Kàngpè Kristu Yesu yv́ngkèní jejú nvng mòngzø̀l lòng leq lú:nò.
56001005	Nà svng ngàí dvkv́m yv̀ngà dø tiqdvchá, shini rà we tvràrì svng naí dvcøp mvdóngā taqsórí, wamà vrv̀m taq shvngø̀mré roqshú rvcv̀nglv́m rvt, ngàí nà svng Kreti shvlòng taq v́l dvzv́r rángà we íe.
56001006	Shvngø̀mré roqshú nø, ngv̄nlv́m shvràlv́m pàgø màvl we, ang chø̀mmè tiq gǿ wa vdá vsvng, angcèrì gø kv́m nø, kà tā nø, vsà:ngí zerlv́m màvl gǿ wa rvcv́ng daqe.
56001007	Shvngø̀mré roqshú nø, Gvray chø̀m øpshú wáshì we í rvtnø, pà taq gø shvràlv́m màvl we vsvng wáshì ràe. Vrá, vdè nøt wa mvcv́nshi vsvng, nøt tø̀ vsvng mø̀í we, nø̀ mvwú vsvng, mvhø̀ mvhut dvm mvzúshì vsvng, gv̀msùng mvmap vsvng,
56001008	zaqlè vto nøt vl vsvng, shvla we tvrà svng shóngshì vsvng, nøttǿng nøtdøng vsvng, vdu vbóng dø dvrā sháò vsvng, laqyà shànshér vsvng, vdè svng øp dv́ngshì we vsvng wáshì ràe.
56001009	Vrá, vzvtshìrì svng dìng we shvngøt kàí lin sháò nø, dvshat dvzit dá:ngò vsvng wáshì lúnlv́m dvpvt gø, ang svng shvngøtshaq dø tiqdvchá, kv́mv́m daq we mòngkà svng vtùò rì kaq shvngøt dvtú dá:ngò vsvng wáshì ràe.
56001010	Kadø íe wanì vwāwā dø kà hú weí yùm we vsvng mvme v̄le. Rvmø̄l vtóng cà:nò rì taq té wedø í we luqe.
56001011	Angmaq nø mvmv́ng we gv̀msùng mvzv́n svng lúnlv́m rvt, shvngøt màdurì shvngø:tnò wèí, vsvng rì kaq rvp køpkøp shvtì:nòe. Werì nònggøp nø shø̄ ràe.
56001012	Angmaq dvhø̀ kèní, angmaq dvcì kàdvtutshú ni í we tiq pèí, “Kreti vsvng rì nø vyá wèzè, sha zèrì, puqwá mvlárì, vzingrì,” íe wa nø vl yà:ngà.
56001013	Shvksekà yalòng nø dìng we íe. Wedø í rvt angmaq nø kv́mnøt tvrà taq ngv̀ng dø̄nglv́m dvpvt, angmaq svng hirhir wa ènga:nò.
56001014	Vrá Yuda vsvng rì mvshǿl dv̀ngmàn svng gø, dìnglòng kèní rv́lshìá: mì ri angmaq dvkv́mkà svng gø mvtáālv́m rvt angmaq svng èngā:nò.
56001015	Mv́ngshèrrì dvpvt nø, pv̀n vrv̀m mv́ngshèr we íe. Mvmv́ng mvshèr we vcaqrì nvng mvkv́mrì dvpvt mv̀ng nø, mv́ngshèr we tiq pv̀n gø màvl nø angmaq shánøt gvcvtnøt taq gø, angmaq rvwv̄nnøt taq gø, mvmv́ng mvshèr lòng vcaqe.
56001016	Angmaqí Gvray kaq sháìe, wa nìgø, angmaqí wàò we bv̀nlìrì taqkèní, Ang svng màchà:ngò we íe. Angmaq nø nǿmtuqtuq í we nvng nøt mvcūlshi we í nø, bv̀nlì shvlá tiq pv̀n gø wá mvsháò.
56002001	Iwe nàí mv̀ng nø, dìng we shvngøtkà nvng vbóng we wa dèsha:- ngò.
56002002	Shaqré pèla svng nø, vdè svng øp dv́ngshì nø, tvp vnvp dø, nøttǿng nøtdøng wáshì nø, kv́mnøt shóngnøt nvng tø̄nzánnøt taq tǿngtǿngwa shvràlv́m màvl dø wáshìlv́m shèngø:tnò.
56002003	Wedø tiqdvchá, shaqré mèlá svng gø, vjàng laqyà nø Gvray dang vpǿ svre dø tvnùng nø, bvlè gvzv̀m nø gùngkē vsvng mvwáshìlv́m nvng nø̀ aq vsvng màwáshì shaq, shvla we tvrà shvngøtshú lè wáshìlv́m dèká:mò.
56002004	Vrá, angmaqí tiqdvtv̀ng vbat cv̀m we dø̀ngku mèla svng nø vdè chø̀mpè svng gø; angcè svng gø shóngshi ràe, wanø̀ gø;
56002005	vrá, Gvray mòngkà svng shvyǿm we màvlv́m rvt angmaq nø nøtshøp dvdí sórí mv́ngshèr dø v̄l nø, chø̀m dø̀ngku bv̀nlì taq nøt tøp we, nøt shvla we nvng vde chø̀mpèí øp we svng tálv́m dvpvt gø laq shvngø:tnò.
56002006	Wedø tiqdvchá, vbat cv̀m we dø̀ngku pèla svng gø pv̀n vrv̀m taq nøttǿng nøtdøng wáshìlv́m rvt dèshat dèzi:tnò.
56002007	Pv̀n vrv̀m taq nà vdè nø bv̀nlì shvlá wàò we shvbóng shvmvtshìrà èwáshì. Nàí shèngø:tnò we mvshǿl taq kà vhúng mvzv̀n dø, tvp vnvp yv́ng vtok dø èwáshì.
56002008	Vrá nøngmaq svng vtúshúrì nø nøngmaq dang kà mvgv́m zērlv́m màvl yv́ngkèní lashvraqshìvm dø, nà èshø̀n we kàrì nø shvràlv́m màvl we kàdøng wa èshø̀n.
56002009	Vshuq wáshìrì svng nø pv̀n vrv̀m taq angmaq angkàng rìí ø:pmò we lv̀ngpv̄ng cv̀n nø, pv̀n vrv̀m taq angmaq lvwv́mshì dø wáāò nø, màzvtshilv́m,
56002010	mvkǿlv́m nvng pà wàò nìgø tǿngtǿng wa wàlv́m shèngø: tnò. Wedø wáshì kvt nø nøngmaq Chv́ng Kàngpè Gvray mvshǿl svng vsà:ngí té mvrøt lú:ngòe.
56002011	Kadø íe wani chv́nglv́m gø̀nshaq tvrà Gvray jejú nø akvt vsvng shvngbe svng dètāna daqshà.
56002012	Jejú mvshǿl yalù:ngí nøngmaq Gvray dang nøt mvlø̀m we nvng rvgaq mapnøtrì svng chut gu:rò sórí, vjàng laqyà nøttǿng nø, vdè góng svng øp dv́ngshì sórí, nøtshú nøtlø̀m dø cv́n rà we tvrà shèngøt daqshà.
56002013	Vrá, ìshøt ìgv̀n lúnlv́m nøt vlǿmshira, ring vtvng we Gvray, nøngmaq Chv́ng Kàngpè Kristu Yesu nø Ang pòngbàng ngø̀r dø dvtánshì daq we svng vlǿmshi nø cālv́m gø shèngøt daqshà.
56002014	Kristu Yesu nø Dvrá mvcv̀n nø vléshi we shvngbe taqkèní nøngmaq svng èchá:ngì nø, Angò bashà ílv́m dvpvt dèshàn dèshé:rì dá:ngí, bv̀nlì shvlá wàlv́m, nøtlø̀m vsvng ílv́m, Ang góng ni nøngmaq dvpvt zíshì bǿì.
56002015	Yadv́ng pv̀n nø vmíng vkv́ng v̄l dø dèsha:ngò taqsórí, dèshat dèzi:tnò nø, lin gø èli:nò. Nà svng yv́ng mvtv̀mv̄m we tiq gǿ gø laq màvl.
56003001	Angmaq nø vgo zǿmshú gàmzø̀ rì nvng øplv́m vmíng vkv́ng vl rìí ø:pmò we lv̀ngpv̄ng cà:nò nø, tá rà we nvng bv̀nlì shvlá ídv́ngte dvpvt tvlú dvgǿshìlv́m rvt dèshat dèzi:tnò.
56003002	Vrá, vsvng kagǿ svng gø kàdvsí shǿn mvdaq we, vzi vrùng vshvt mvdaq we, nøt køn rà we, vsvng kagǿ màgǿ dvpvt pv̀n vrv̀m taq nøtna shá rà we gø dètúò.
56003003	Pawalv́m wani, vzv̀ng nø nøngmaq gø dál yv̀ngshà nø, kà mvta we, tvrà vmàn we nvng mapnøt nvng nøt dvshǿmshìlv́m angpv̀npv̀n taq jø̀m yàì nø cv̀n yv̀ngshà. Wemvdv̀mø, nøt dvgoq nø màshvla we nvng neza nø shǿm we vjàng laqyà taq cà:nì nø, vsa:ngí shèngoì nø, nøngmaq gø tasv̀ng tàle shàngoké yv̀ngshà.
56003004	Wedø í nìgø nøngmaq Chv́ng Kàngpè Gvray Ang mvkok dvdínøt nvng sv́ngzà wàngcè kaq ang shóngshì nøt dètana daqshà ke,
56003005	nøngmaqí vdè døngman nø:tní wàì we bv̀nlìrì rvtnø mø̀í dø, Ang dvsházānøt svng cà:nò nø, vrá tiq kvt gà:lò wèí èzá:lì we nvng Shanshér Pvlàcèí nøt angshv́r dèshv́ra daqsha we taqkèní, nøngmaq svng A:ngí gø̀nshaq èzí daqshà.
56003006	Gvrayí nø Ye su Kristu nøngmaq Chv́ng Kàngpè taqkèní, shòshò wa nøngmaq svng Shanshér Pvlacè èshúra daqshà.
56003007	Yalòng nø Ang jejú kèní nøngmaq svng døngman we dèdut daqshà yv́ng kèní, dvciq lvpat gønshaq lúnlv́m vlǿmrà nvng nøngmaq svng zaqshøp vpvtshú í dvzv́rlv́m rvt íe.
56003008	Yadv́ng pv̀n nø kv́mv́m vrvm we kà í nø Gvray kaq kv́m bǿì rì nø, bv̀nlì shvlá taq dvzaq dv̀ng wáshìlv́m rvt, tøptøp wa shvngøt dvzv́r mvyǿnge. Kadø íe wani yadv́ng pvn nø shvla we nvng vsvng dvpvt vjú vl we íe.
56003009	Wedø í nìgø dál we kàrøt kàrì, dvciq gùn mvshǿlrì, màrv́m màrá we kàrì nvng Dvrá lòng dang vzø̀ng we kàrì kèní èsārshì. Pawalv́m wani wedv́ng pv̀n nø vjú màvl, vshø̀ng íe.
56003010	Vgv̀ng vkangrì svng nø tiq kvt vní kvt èli:nò ke mvtā nìnø ang nvng mènàráshini.
56003011	Yadø í vsvng nø nøt vpō nø mvrà wàò rì í rvt, ang vdè svng kàngéshi we wa í we nøngmaqí sháìe.
56003012	Ngàí Artema, mø̀íni Tichiku svng nà yv́ng dvzv́r dakngò kvt, nà nø Nikopoli wamà yv́ng ngà svng vhǿmlv́m rvt shènv́ngshì ra. Pawá wani ngàí weyv́ng rv̀ngtúng shvlélv́m gvcvt vjøn bǿngà.
56003013	Dvrá vjì pè Zena nvng Yapolo ní svng gø tvrà mvzv́ng luq høq dècøpmaò.
56003014	Vrá, vnvm vchvng rì gø, vwawa dø vdú vna v̄l we mø̀í dø zǿmdvngrì shvngbe vdálv́m rvt, bv̀nlì shvlá gvzàzà wá laq shá lú:ngò.
56003015	Ngà nvng à:lìrì shvngbeí nà svng pàmvrà wae. Kv́mnøt tvrà taq nøngmaq svng shóngshìrì svng gø pàmvrà èvlashà. Jejú nø namaq shvngbe nvng tiqdø v́l dv̀ng laq wa.
57001001	Kristu Yesu Angò kùngpè ǿngà we, Polo ngà nvng vnvmpè Timoti ó ní lvngàí, shóngshàì we bv̀nlì mvngú rv̀mnvng pè Pilemon svng gø;
57001002	vnvm mè Apfia svng gø, nøngmaq cìl wá lamboq pè Arkipu svng gø, na chø̀m taq ngø̀m we shvngø̀mré svng gø shvrikàru vrū vtshòe.
57001003	Nøngmaq Vpè Gvray nvng Vkàngpè Yesu Kristu taqkèní jejú nvng mòngzø̀l long namaqí leq lúnnøng.
57001004	Ngàí Gvray kaq kadvgvp gø oqà wvng nø, vjúrøtnò dvgvp nà bø̀ng tǿnge.
57001005	Kadø íe wani nà nø Kàngpè Yesu dvpvt shóngnøt nvng kv́mnøt èv̄l we nvng noqshirì shvngbe svng shóngnøt èv̄l we tá lún bǿngà.
57001006	Nà taq v̄l we kv́mnøt gø vsvng kaq nàwv́nāò yv́ng kèní, Yesu Kristu vdòng taq nøngmaq vdáì we gønpaq shvlá shvngbe svng nàí téwa cíngrál lúnlv́m nà dvpvt ngàí vjú røtnòe.
57001007	Vnvm pèá, nà rvtnø rvcv́ng cèrì gø nøt lø̀m lú:ngì nø, nà shóngnøt rvtnø ngàí gø dvbù we nvng nøt shvlø̀m we mvme lún bǿngà.
57001008	Kristu vdòng taq ngà nvrø̀m dvténgshø̀ng nø nàí wá vdu pvn wá dvzv́rlv́m rvt, ngàí nà svng dvkv́mkà zí lúnò we ínìgø,
57001009	Kristu Yesu dvpvt vdóngshaq ǿngà we shaqré pè Polo ngàí nø, vmíng zø̄ng we mø̀í dø shóngnøt kèní nà svng tiqpvn røtnímshi mvyǿnge.
57001010	Mvngbǿ:ngí vdóngshaq ǿngà dvgvp kv́mnøt taq gv̀l bǿngà pè, ngàcè Onesimu dvpvt nà svng røt nìmvtne.
57001011	Vzv̀ng ang nø nà dvpvt vjú màvl we ínìgø, akvt nø nà dvpvt gø, ngà dvpvt gø, vjú v̄l we tiq gǿ vpoá:mì.
57001012	Wervt ang góng ni nà yv́ng sv̀ng ngàí dvtv̀ngvtnò ke ngà nøt gø ang nvng zv̀n rae.
57001013	Dvbùshv̀ngkà dvpvt rvtnø kùng nàdv̀ng yv́ngø, nà tvle ngà svng dvzømlv́m rvt, ang nø ngà nvng tiqdø v́l dvzv́r mvyǿnge.
57001014	I nìgø nàí kadø dèda:mò we ngàí mvshángò rvtnø ngàí wedø wá màmvyǿng. Yalòng nø nàí shvla we bv̀nlì èwàò lòng nø mvdø̀ng mvdaq rø̀n yv́ng kèní mø̀í dø, nà nø:tní wá mèyǿ rvt èwà lú:ngò we lè í dvzv́r mvyǿng rvt íe.
57001015	Ang nø nà nvng tiqchàmcè vsar vdúá:mì lòng nø, vrá nà nvng tiq lvpat angnvm angchvng dø v̀llv́m dvpvt lè íá:mì má màshá!
57001016	Yalòng nø ang nø nà vshuq mø̀í dø, vshuq mvdv̀m vpǿ we shóngshi we nvnvm wáshìlv́m dvpvt íe. Ngàí jø̀ngjǿng wedø dvdutnòe. Nà lap kèní nø shagóng dang kèní gø, Kàngpè vdòng taq kèní gø téwa wedø dèdu:tnò we mø̀í ma?
57001017	Wedø í rvtnø nàí ngà svng bv̀nlì wá rv̀mnvng dèdutna kvtkèní nø, ngà svng nàtòngà døni, ang svng gø nàtoò.
57001018	Iwe, a:ngí nà svng nàlé we tiq pv̀npv̀n la vl nìnø, mø̀íni tiq pv̀npv̀n la vjø nìgø, werì nø ngà shìpan taq mv̀ng dècaqò.
57001019	Shvrv́n wèlong nø Polo ngàí ni waqlv́m íe, wvng nø ngà vde wū:rí vrōngò we íe. (I we, nà vde góng gø ngà svng nàjøe, wa nø nà kaq shǿn da mvràni, wvng dvdv̄mòe.)
57001020	Ie, vnvm pèá, Vkàngpè vdòng taq nàí wedø èwàò weí ngà svng dvbú dèzv́rà. Kristu vdòng taq ngà nøt svng shàban dèzv́ra.
57001021	Nà nàrá daqe wvng ngà vlǿmshø̀ng rvtnø, nà svng shvrikàru yadø vrongò we íe. Pàwálvm wani ngàí røt bǿngà mvdv̀m mvzv́n gø nøt tvlúí nàí èwà lú:ngò we svng ngàí shánge.
57001022	Ngà dvpvt v́lrà gø dègǿngang dángà. Kadø íe wani namaqí vjú èrøtnashà dø tiqdvchá, shèlàng dak kvt ngà nø namaq yv́ng tok rang we svng vlǿmòe.
57001023	Kristu Yesu dvpvt rú:ngò we lamboq pè Epafra gø na svng pàmvrà wae.
57001024	Ngà nvng tiqdø bv̀nlì mvngú rv̀mnvng pèla Marko, Aristarkus, Dema nvng Luka maq gø pàmvrà wae.
57001025	Vkàngpè Yesu Kristu Ang jejú nø namaq pvlàcè nvng tiqdø vldv́ng laq wa daq.
58001001	Darì vkop vkàng maq svng Gvray nø kàdvtutshúrì taq kèní mvmē kvt, mvmē dāng kèní kà shø̀n yà:ngì.
58001002	Inìgø lv̀ngdø̀m angni yanila taq nø Angcè wepè taq kèní lè nøngmaq svng shø̀n daqì. Vl dv́ngte shvlē vrv̀m gø wepè taq kèní A:ngí pv́n yà:ngà nø zaqshøp shvngbe vpvtlv́m mvtū yà:ngà pè gø Angni íe.
58001003	Vrá Angcè wepè nø Gvray dvgùng brìmbrìm shór we taq kèní dvsvr daqà nø, Gvray mv̀rshv̀m mvdø̀ng í nø, Ang kà jórnònggùn kèní vl dv́ngte svng tubúm mā:nòe. Mvrà svng dvshè:rò we bv̀nlì A:ngí wá dvdv́ng bǿà kvt, vháng vtv̄ng yv́ng vl pè, Pòngbàng rïng vtv̄ng koqkv́mpè vbàngpā yv́ng Ang rúngá:mì.
58001004	Ang nø muqlàng dvzv́rrì mvdv̀m té rïng dø tiqdvchá, angmaq bø̀ng mvdv̀m té rïng we bø̀ng vpvtná: mì.
58001005	Kadø íe wāni Gvrayí muqlàng dvzv́r kagǿ svng, “Nà nø Ngàcè pè èíe; dèni Ngàí Nà svng shvzat bǿngà,” wa nø gø; vrá, “Ngà nø Angpè wv́ngshø̀ng nø, Ang gø Ngàcè wáshì longe,” wa kadvgvp vl dá:ròe ma?
58001006	Wemvdv̀mø vrá, Angcè vlat yapè rvgaq tø̀m svng dvgòng daqà kvt, “Gvray muqlàng dvzv́rrì shvngbeí Ang svng laq noqò,” wa A:ngí a:lòe.
58001007	Muqlàng dvzv́rrì dang èshø̀: nò nìnø, Gvrayí yadø mv̀ng shø̀:- nòe: “Nv̀mbø̀ngrì svng nø A:ngí Ang dvzv́r í dvzá:rò nø, svmï mvlàmrì gø Ang dvzø̄mcèrì wáshì dvzá:ròe,” wae.
58001008	Iwe Angcè pè dāng nø Gvrayí rá, “Gvrayé, nà koqkv́m rúngtv̀ng nø dvciq lvpat mvrïl larïl èv́lāe. Nà móngdàn øpdvrv̀ng nø màyvp dø mvdóng we øpdvrv̀ng èíāe.
58001009	Nà nø døngman we svng eshóngshì nø, dvrá mvcv̀n dø vléò we svng shèngōshìe. Wervt Gvray, nà Gvrayí ni dvbùnøt yøtìí nàdø̄r bǿì yv́ngkèní, nà rv̀mnvngrì mvdv̀mø nà svng téwa sherïng bǿì we íe,” a:lòe.
58001010	Vrá, Gvrayí, “Vkàngpèá, nv̄mlat nv̀mpv́ng dvgvp rvgaq angké nø Nàí shèzø̄ng yà:ngà. Muqlàngrì gø Nà wur laqmù wa íe.
58001011	Werì nø vrø̀l vcatnv̄m we ínìgø, Nà mv̀ng nø v́l dø̄ngdv̀ng èwāe. Muqlàng rvgaqrì nø laqtun døni bøtnv̄me.
58001012	Laqtūn døni Nàí werì svng rèdu:lò nø, gwálv́m rvlēò padø, weri svng Nàí rèlē bǿòe. Nà mv̀ng nø wegvp tiqdvchá èvl nø, Nà angnǿngrì gø bé mvsøn màvl,” a:lòe.
58001013	Inìgø muqlàng dvzv́r kagǿ svng, "Nà nvng ngv̀nshà í rì svng Nà hí shvnāmshìrà mvkø̄m Ngàí wá màdvzv́rò dv́ngte, Ngà vbàngpā yv́ng èrung long,” wa nø v̄l dá:ròe ma?
58001014	Muqlàng dvzv́rrì nø, chutchv́ng jejú lú:nòrì svng dvzø̄mlv́m dvpvt dvzv́r daqà we pvlàcèrì ni mø̀í ma?
58002001	Yadø í rvtnø, nøngmaqí tá bǿshà we mvshǿlrì taq kèní màsarlv́m rvt, nøngmaq nø werì svng kvp mvnvtshi nø cv̀n vsv̀ng wáshì ràe.
58002002	Kadø íe wani muqlàng dvzv́rrì taq kèní shø̀n yà:ngà kà dv́ng, líng mvdaq høq dìng dø shvdø̄ng yà:ngà nø, dvrá mvcv̀n nø vléòrì nvng kà mvtā we pv̀n vrv̀m gø, vléò we zibè lún vdū dø tiqdvchá lún yà:ngà we í nìnø,
58002003	yadv́ngte ring we chutchv́ng tvrà svng la dvjéì pà í nìnø, kadøwa nøngmaq lvlutshàì ni? Chutchv́ng tvrà yalòng nv̀mlat nø Vkàngpè Ang nonggø:pmí ni shǿn pv̀ng yà:ngà. Mèpvng nø Ang kà tá lún yà:ngà rìí tiqdvtv̀ng nøngmaq svng shvkse vl dø shá dèzv́rvtshà.
58002004	Gvrayí gø, Ang nøt wv́mshì dø tiqdvchá cà:nò nø, shálv́m mvshv́lpvrá nvng dvdv̄m vtiqlv́mrì gø, jórnònggùn bv̀nlìrì angpv̀npv̀n gø; vrá, Shànshér Pvlacè gønpaq angpv̀npv̀n gø, angmaq nvng tiqdø dvzà:nò yv́ngkèní shvkse wáshìe.
58002005	Nøngmaqí shø̀:nì we dvgánï tuq ra we rvgaq shv́r svng nø, Gvrayí muqlàng dvzv́rrì svng øp màdvzá:rò.
58002006	Iwe yadāng shvkse wàò nø, “Vsvng nø kapa írvt nàí dvdvm erǿ:nò ma? Sv́ngzàcè nø kapà írvt nàí mèku:kngò ma?
58002007	Nàí ang svng tiq rvtø̀cè muqlàng dvzv́rrì lv̀ngpv̄ng vcip dø v́l dèzá:- ròe. Nàí ang svng ngø̀rpòngbàng nvng vpǿ shvrìnglv́m vmō shèmōò nø, Nà wur laqmurì mvdv̀m taq ang svng øp dèzá:ròe.
58002008	Nàí vl dv́ngte shvngbe nø, Ang hí lv̀ngpv̄ngø A:ngí ø:pmò we svng cv́n dèzv́r yà:ngà,” wa shø̀:nò we tiqzàng v̄le. Gvrayí vl dv́ngte nø A:ngí ø:pmò we lv̀ngpv̄ngø cv́n dvzá:ròe, wa rvtnø A:ngí ø:pmò lv̀ngpv̄ngø mvcv̀n we nø tiq pv̀n gø màmvzā bǿà. Iwe akvt nø vl dv́ngte shvngbe a:ngí ø:pmò lv̀ngpv̄ngø cà:nò we svng nøngmaqí shini mv yà:ngì.
58002009	Wedø ínìgø Gvray jejú kèní kagǿ dvpvt ínìgø, shì lòng ang shø̄ng tinlv́m dvpvt muqlàng dvzv́r lv̀ngpv̄ng tiqrvtø̀cè vcip dvzv́r bǿà pè Yesu svng nøngmaqí yà:ngìe. Ang nø dvshà mvhøt dá:ngí shì bǿì rvt akvt ngø̀rdvgùng nvng vpǿ shvring we vmo Ang svng shvmo bǿà.
58002010	Pawá wāni vl dv́ngte shvngbe pá:nò nø v́l dvzá:rò pè Gvrayí nø, angcǿ angcè mvmē svng brìmbrìm shór yv́ng dvgònglv́m rvt, angmaq chutchv́ng lúnlv́m tvrà tóngāshú wepè svng dvshà mvhøtrì taq kèní køtkø̀m tétǿng dvzá:rò lòng nø wá vdu we íe.
58002011	Dvshérashú pè nvng dvshéra lún bǿàrì angmaq nø Angpè tiq gǿ kèní wa í rvtnø, Yesuí angmaq svng vnvmrì, wa golv́m lòng svng màshvraqshì.
58002012	Wervt A:ngí “Nà bø̀ng nø Ngà vnv̄mrì svng dvshv̄nglv́m íe. Ngø̀m we lìpong taq gø, Nà svng ngàí shvring zaywà wàlv́m íe,” wae.
58002013	Vrá, “Ngà vlǿmshì rà nø Ang taq wa íe,” gø wae. Vrá, “Eyv̀ngnøng, Ngà nvng ngà svng Gvrayí ezø̄ng we cv̀mré cèrì,” gø wae.
58002014	A:ngí shø̀:nò we cv̀mrérì nø shing shvwi mvngúrì í rvtnø, Yesu Ang vdè gø welòng døni shïng shvwi taq mvngú daqì. Yalòng nø, dvshílv́m vmíng lú:nò pè Satan nònggùn svng Yesu shì lù:ngí shvmv́nglv́m rvt íe.
58002015	Vrá angmaq tiqdvciq shìlòng svng svre we vshuq wáshì rì kaq, shvlutlv́m rvt gø íe.
58002016	Ang nø, muqlàng dvzv́rrì svng dvbvnglv́m dì daqì we mø̀í, Abraham ang pvlí pvlaqrì svng lè dvbv̄ng daqà we chaqdvp yv́ngshìe.
58002017	Wervtnø, pv̄ngtø̀m vsv̀ngri mvrà dvpvt shvmāā we núngpà wáshìlv́m, Gvray mv́rdv̀ngø dvsházā sháò nø nøttøp kv́mv́m daq we shvrúngshú vgōpè í lúnlv́m dvpvt, Yesu nø dang vrv̀m taq angnv̄m rì nvng vbóng dø wáshì dvzv́r daqà we íe.
58002018	Kadø íe wāni Ang gø dvløt we vhǿ:mò nø dvshà yà:ngì rvt, dvløt we vhǿ:mòrì kaq svng A:ngí dvbvng lú:nòe.
58003001	Wedø í rvtnø, muqlàng kèní go daqì lòng mèngúnø̀ng we, rvcv́ngshaq vnv̄m vchvngrìé, nøngmaqí vchà:ngì we kv́mnøt tvrà taq Dvzv́r nvng Shvrúngshú Vgōpè, Yesu yapè svng èdaknø̀ng.
58003002	Moshi nø Gvray chø̀m shvngbe taq kv́mv́m vrv̄m yà:- ngì dø tiqdvchá, Yesu gø Ang svng rvhiq yà:ngà pè Gvray kaq kv́mv́m vrv̄m we íe.
58003003	Chø̀m wa vsv̀ng nø chø̀m mvdv̀m té dvgùng vl dø tiqdvchá, Yesu yapè gø Moshi mvdv̀m té dvgùng lún vpǿe.
58003004	Chø̀m í dv́ngte nø vsà:ngí wàò we ínìgø, vl dv́ngte svng wàò pè nø Gvray mv̀ng íe.
58003005	Moshi nø dvgáni tuq ra we dvshv̄nglv́m tvràrì dang shvkse wáshìlv́m rvt, Gvray chø̀m taq kv́mv́m vrv̄m we dvzø̄mshú wáshì yà:ngì.
58003006	Iwe Kristu nø Gvray chøm taq øplv́m kv́mvm vrv̄m we angcè íe. Nøngmaq nø lv̀ngdø̀m høq nvrø̀m tewe nø:tní vlǿmrà nvng dvbúrà taq tǿngtǿngwa mvnvtshàì kvt nø, nøngmaq nø Gvray chø̀m íshàe.
58003007	Wervt nø, Shànshér Pvlàcèí shø̀:nò dø, “Dèni ang shø̀n kà namaqí ètá bǿshà nìnø,
58003008	nàløt we angni nvng rvgaq mvgūng yv́ng Ngà svng nàtòng we angni taq í yà:ngì dø tiqdvchá, namaq nøt mèzaqnøngni.
58003009	Weyv́ngø nvkop nvkàng maqí nø, Ngàí wv̀ngò bv̀nlì svng vbìcé nǿng døp yà:ngò nìgø, Ngà svng wedøni nàløt yv̀ngà.
58003010	Wervt we mvrïl cèrì svng Ngà shv̀mná rǿng nø, angmaq nøt taq mànarnar vléshì rvtnø, Ngà tvràrì angmaqí mvsháò,’ wv̀ng yv̀ngà.
58003011	Wervtnø Ngà shv̀mná høp weí, ‘Ngà nārshìrà yv́ng angmaq góng mvlúnshì,’ wvng nø dvgv̀m yv̀ngà.
58003012	Vnv̄m vchvng rìé, namaq vdòng taq gø mvgv̄m lòng nvng mvkv́m lòng vl rvtnø, cúnshìpè Gvray taqkèní màsarlv́m rvt nàyáshìnøng.
58003013	Namaq kagǿ svng gø, mvràí yùm we taq kèní nøt mvzaqlv́m rvt, rvtø̀ shini vl ke tiq ni nø tiq ni namaq dèshatkénøng.
58003014	Kadø íe wani nv̀mlat kèní nøt vdǿnshì yv̀ngshà we vlǿmrà taq, lv̀ngdø̀m høq døngdøng mvnvtshàì kvtnø, nøngmaq nø Kristu svng mvngú lún vsv̀ng í lú:ngìe.
58003015	Wervt Shànshér Kàru taq, “Dèni Ang shø̀nkà namaqí ètá bǿshà nìnø, vzv̀ng angmaqí Ngà svng shv̀mná shèrǿng yv̀ngà dø namaq nøt mèzaqnøngni,” wa vrūe.
58003016	Ini, wedø táò nìgø Gvray kaq vtùrì nø kagǿ maq íe? Ejip móng kèní Moshií vgùnga: tnà rì shvngbe ni mø̀í ma?
58003017	Vrá, vbìcé nǿngdøp Gvray shv̀mná rí yà:- ngìrì nø kagǿ maq íe? Mvrà wàò nø rvgaq mvgūngø vtúng yà:ngìrì mø̀í ma?
58003018	Ngà nārshìrà yv́ng angmaq góng mvlúnshì, wa nø Gvrayí kagǿmaq svng dvgv̀m yà:ngà? Ang kaq màpǿò nø vtùò rì werì mø̀í ma?
58003019	Angmaq kv́m mvwáshì rvt góng mvlún yà:ngà we svng nøngmaqí yv́ng lú:nìe.
58004001	Wedø í rvtnø, namaq dvhø̀ kèní tiq gǿgǿí góng mvlún we màv̀llv́m rvt, Ang nārshìrà yv́ng góng lúnlv́m dv́nkà èv́lāì dvgvp, nøngmaq nø svre nø:tní pán vsha:tnì.
58004002	Kadø íe wāni angmaq svng Dvbùshv̀ngkà dvshvng yà:ngà dø tiqdvchá nøngmaq svng gø dèshvngāvtshà. Wedø ínìgø mòngkà welòng táòrì angmaq nøt taq kv́mnøt kèní màtoshì rvtnø, angmaq dvpvt vjú màv́lā yà:ngà.
58004003	Rvgaq angké shvzø̄ng yà:ngà ni kèni bv̀nli wá dv́ng yà:ngà nìgø, Gvrayí, “Ngà shv̀mná høp lóngà nø, Ngà nārshìrà yvng angmaq góng mvlúnshì,’ wvng, dvgv̀m yv̀ngà,” wà yà:ngì nìgø kv́m bǿshà rì nøngmaqí nø, nārshìrà welòng svng góng lú:nìe.
58004004	Shvngøt ni wani svng tvnuò nø, “Gvray nø Ang bv̀nlìrì shvngbe wá dvdá:ngò dá:ngí, shvngøtni taq nārshìe,” wa nø vrū we tiqzàng v̄le.
58004005	Vrá wezàng taqni, “Ngà nārshìrà yv́ng angmaq góng mvlúnshì” vl yà:ngà.
58004006	Wedø ínìgø weyv́ng svng gònglv́m vsv̀ng tiqmaq shini vl rvtnø, Dvbùshv̀ngkà svng nv̀mlat tá yà:ngà rì angmaqí nø, màtoò rvt nārshìrà weyv́ng góng mvlún yà:ngò we ínìgø,
58004007	Gvrayí vrá mv̀ngmán tiq ni gv́lāò nø, mvme nǿng mèpvng A:ngí Dawi nònggøp taqkèní to shø̀n bǿà dø, “Dèni Ang kà namaqí ètá bǿshà nìnø, namaq nøt mèzaqnøngni,” a:lòe.
58004008	Yoshuyaí angmaq svng narshirà la zí yà:ngò pà í nìnø, Gvrayí rá mv̀ngmán tiq ni svng tvnuò nø mvshø̀:nò ni we íe.
58004009	Yadø í rvt Gvray Ang bashàrì dvpvt nø, vgv̄nshaq narni tiq ni shini èv́lāìe.
58004010	Pawalv́m wani Ang nārshìrà taq góng lú:nò gǿí nø, Gvray nø Ang bv̀nlìrì kèní nārshì yà:ngì dø, wegǿ gø vdè bv̀nlì kèní nārshì lú:nò we íe.
58004011	Wervtnø kagǿ ínìgø, angmaq kà mvtā lòng rvt vdvpshì yà:ngì dø màdvpshishaq, nārshìrà welòng svng góng lún høq dvzaqshàì.
58004012	Gvray Mòngkà nø cúnshì nø, nònggùn jòr dø dvzaqshì we, vní lap lap shvmcí rvt we shv̀m mvdv̀m déò nø, dòngnøt mvsø̀n nvng pvlàcè svng gø, sharø̄ angciq nvng angmvcì svng gø puq vrà:lò høq déò nø, nø:tní dvda:mòrì nvng gvcvt vjø:nòrì svng gø rvwv̄n vwál ngu:tnòe.
58004013	Pv́n yà:ngà we í dv́ngte nø, Ang mv́rdv̀ngø màdvtánshi we tiq pv̀n gø màvl. Vl we í dv́ngte nø, Ang nemv̀rø̄ dèdè chaqdvp tánshìe. Nøngmaq mv̀ng nø Ang mv́rdv̀ngø shìpan dvtøpshì rà lōngè.
58004014	Muqlàng lø̀m vlē jū:nò nø, Gvray vl yv́ng gòng yà:ngì we ring we shvrúngshú vgōpè, Gvray Angcè Yesu tiq pè èv́laì rvtnø, nøngmaqí vchà:ngì we kv́mnøt tvrà svng døngdøng wa mvnvtshàì.
58004015	Kadø íe wani nøngmaq vdáì we shvrúngshú pè nø nøngmaq shaq cà:mì tvràrì taq nøtnā mvsháò we shvrúngshú nø mø̀í. Ang nø dang vrv̀m taq nøngmaq dø tiqdvchá dvløt we vhǿ:mò nìgø, mvrà màvl we shvrúngshú lè vdáì we íe.
58004016	Wervt nøngmaq nø dvsházā we lúnlv́m dvpvt gø, zǿmdv̀ng we rvtø̀ taq dvbv̄ng we jejú lúnlv́m dvpvt gø, nøngmaq nø jejú rúngtv̀ng yv́ng svng nvrø̀m dvtéshàì sórí vnvpshàì.
58005001	Kadø íe wani rvgaq tø̀m vsv̀ng dvhø̀kèní rvcà:ngò we shvrúngshú vgō kapè ínìgø, vsv̀ngrì tvle rip nø Gvray nvng sing we tvrà taq, shvrúng gønpaqrì gø, mvrà shvt núngpà angpv̀npv̀n gø, a:ngí shvrúngālv́m dvpvt rvhiqò we íe.
58005002	Ang gø wedøni shaqcv̀m nø cip vl we í rvtnø, mvsháòrì nvng vléòrì svng kø̄nnø:tní dvsházā sháò we tiq pè íe.
58005003	Wervt nø a:ngí nø, bashàrì dvpvt gø, ang vdè dvpvt gø mvrà núngpà shvrúng rà we íe.
58005004	Aron svng gō yà:ngà dø, Gvrayí gōò vsv̀ng wa mø̀íni Shvrúngshú vgō nø kagǿ gø vdèdè zv́ngshì màshvla;
58005005	Wedø tiqdvchá Kristu Ang gø, shvrúngshú vgō wáshìlv́m rvt, Ang nø Ang rvcv́ngshì we mø̀í. Ang dang shø̀:nò nø, “Nà nø Ngà cèpè èíe; dèni Ngàí Nà svng shvzat bǿngà,” wa nø vl yà:ngà pèí lè Ang svng shvrúngshú vgo wáshì dvzá: ròe.
58005006	Vrá, dvgá tiqzàng taq gø A:ngí, “Nà nø Melkizedek dvgø̀ng dø ècà:nò nø, dvciq lvpat shvrúngshú èíe,” vl yà:ngà dø tiqdvchá íe.
58005007	Yesu Ang shagóng taq v̄l rvtø̀ taq nø, shì yv́ngkèní Ang svng shvlut lú:nò Pè svng, necì vyø̄ sórí, júrøtshì nø kórshì we kàí shvrúng bǿà kvt, A:ngí Gvray kaq vpǿ svreò rvt nø Ang svng táāòe.
58005008	Ang nø Gvray Angcèpè ni ínìgø, Ang dvshà mvhøt tø̄nshì we wedv́ng pv̀n taq kèní, kàtā we cv̄nshì lú:nò nø,
58005009	Ang svng kø̀mgø̄m tétǿng dvzv́r bǿà dá:ngí, Ang kà tārì í dv́ngte shvngbe dvpvt, Ang nø dvciq lvpat gønshaq àngké dvbóng íá:mì.
58005010	Wedø í rvt Gvrayí ang svng Melkizedek dvgø̀ng taqò shvrúngshú vgō, wa bø̀ng zí bǿà.
58005011	Melkizedek yapè dāng nøngmaqí shø̀nlv́m kà mvme vl we, cíngrál nàkǿnnøng rvtnø, anglvjøm pǿnlv́m rvzaqe.
58005012	Pawalv́m wani rvtø̀ vlé ráì we svng èda:kngò nìnø, namaq nø shvngøtshú wáshì vdū høq èív́mshà we ínìgø, Gvray Mòngkà nv̀mlat shvlē svng dv́ng, vsà:ngí namaq svng pǿna èrànønge. Namaq nø zaq we v́mpà v́m mèshánøng, vnōng shini cøq èrànønge.
58005013	Pawalv́m wani vnōng wa cøq we rvlìcèí nø, dìng we mòngkà svng zǿm mvsháò.
58005014	Iwe zaq we v́mpà nø tétøng bǿàrì dvpvt í nø, shvla we nvng màshvla we svng vwál sháò we taq vjangshaq rì dvpvt íe.
58006001	Wedø í rvtnø Kristu dāng shvngøt we mvshǿl nv̀mlat dvtv̀ng svng làng ráì nø, tétǿng dvtv̀ng svng cv̄nshìlv́m wàì. Bvnlì vshírì kení nøt vwv́ngshì we, Gvray kaq kv́m we,
58006002	tìløp løpshì we, wūr hapmāò we, shì vsv̀ngrì zūn lōng we, dvciq lvpat kàngélv́m shvngøt we mvshǿl, angké werì svng vrá màrvngshaq vzv̀ng kaq cv̄n mv̄nshàì.
58006003	Gvrayí wá dèzá:rì kení nø, nøngmaqí yadø wàlv́m íe.
58006004	Gvray gálong taq v̄l dá:ngí, muqlàng gønpaq svng gø tïn dá:ngí, Shànshér Pvlacè nvng gø muqhǿm dá:ngí,
58006005	vrá shvla we Gvray mòngkà nvng dvgáni tuq ra we bàn ang jórnònggùn svng gø cvnshì bø dá:ngí rv́lshì rì nø,
58006006	angmaqí Gvray Angcèpè svng wurgáng taq vrá angshv́r tiq kvt vtaqò nø, Ang svng dèdè shvraq chaqò we í rvt, angmaq svng vrá tiq kvt vwv́ngshì dvzv́rlv́m tvrà nø kadang kèní gø wá mvlúnshì.
58006007	Kadø íe wani àngkvt àngkvt zaq daq we shø̄rì aq lú:nò nø, tvmu bv̀nlì wa vsv̀ngri dvpvt zǿmdv̀ng we vyúng kv̄nyv̀ng angpv̀npv̀n yó dvzá:rò we rvmá hv́ng nø, Gvray yv́ngkení ìshøt ìgv̀n lú:nò we rvmá íe.
58006008	Inìgø bv̀nghǿ póng nvng bv̀nghǿ shø̄n wa shvyóò we rvmá hv́ng nø vjú màvl rvtnø, mvtv́n we lú:nò mvdv̀mø, lv̀ngdø̀m taq nø wv́rlv́m wā ív̄me.
58006009	Shóngshø̀ng rìé, nøngmaqí yadø shø̀:nì we nø, namaq svng màlǿmá: mì rvt mø̀í. Té shvla we nø kapà í we, dvciq lvpat gønshaq yv́ng svng èshø:lì lòng nø kapa í we, namaqí gø eshánønge, wàì nø vlǿ:mìe.
58006010	Gv- ray nø døngman pè í rvt, namaq nø Ang bø̀ng svng èshóngshìnø̀ng yv́ng kèní, èwà bǿshà bv̀nlìrì nvng kv́m vsvng rì kaq dèzøm bǿshà rì nvng akvt gø dvzøm èmvnnøng rì svng mànáò.
58006011	Namaqí nàlǿm nøng lòng vhúng mø̀ílv́m rvt lv̀ngdø̀m høq namaq tiq gǿ nø tiq gǿ pán nàshatnø̀ng nø nøt èlø̀mnø̀ng lòng svng nøngmaq shù:- ngìe.
58006012	Namaq mènàzing nøngni. Kv́mnøt v̄l nø nøt yvngrì taq ècv̄nshìnøng. Wekvt vdv́nshaqrì èlún daqnø̀nge.
58006013	Gvrayí Abraham svng kàdv́n zíò dvgvp Gvray nø Ang dvgv́mshìlv́m Ang mvdv̀m té ring we màvl rvt, Ang vdè svng tvnūshì nø dvgv́mshì taqsórí,
58006014	“Jø̀ngjǿng Ngàí nà svng shvmán dvgǿng nø vzìng vshit dvzv́rlv́m íe,” vl yà:ngà.
58006015	Abraham nø nøt shvyv̄ngshì nø cāò rvt, kàdv́n lòng a:ngí lún yà:ngà.
58006016	Pv̄ngtø̀m vsv̀ngrì nø, vdè mvdv̀m té rïng gǿ svng tvnūò nø dvgv́mshìe. Vzi vrùng wā we kapv̀n taq gø, dvgv́mkàí shvdø̄:ngò we íe.
58006017	Wedø tiqdvchá, Gvray gvcvt nø líng mvdaq pv̀n í we svng, dv́nkà lú:nòrì kaq tøptøp wa shá dvzv́r mvyǿ rvt dvgv́mkàí zangkwè wà yà:ngà we íe.
58006018	Gvray nø màyà pè íe. Gvrayí nø dv́nkà èzíì nø dvgv́m gø dvgv́mshì bǿì. Wervtnø, nøngmaq vzv̀nglap vl we vlǿmrà lòng svng tvpshì lúnlv́m rvt máshìrà yv́ng vtshì bǿshàrì nøngmaq nø líng mvdaq we ya vní pv̀n rvtnø nvrø̀m télv́m èv́lāìe.
58006019	Nøt vlǿmrà yalòng mv̀ng nø, nøngmaq dòngnøt mvsø̀n dvpvt ngv̀ng we, vdǿnshìlv́m kwèraq èíāìe. Vrá, dvkøq laqtun vdòng rv́mø vl we jejú yv́ng høq gòng nø zø̄mshì lú:nò we íe.
58006020	We vdòng svng nø, Melkizedek dvgø̀ng dø cà:nò nø, dvciq lvpat shvrúngshú vgōpè í dvzv́r yà:ngà pè Yesu Ang ni, nøngmaq dvpvt tvrà nv̀mlat cv́lāshú wáshì nø gòng yà:- ngì.
58007001	Melkizedek yapè nø, Salem mvrìng koqkv́mpè nvng Vháng vtv̄ngpè Gvray Ang shvrúngshú í yà:ngì. Darì Abrahamí koqkv́mrì svng shvt bǿà yv́ngkèní vtv́ng ráì ke, Melkizedekngí vhǿma:tnà nø Abraham svng shvmánāòe.
58007002	Abrahamí gø dvrè shvngbe taq kèní tiqcé wál tiqwál zí yà:ngà. Melkizedek angbø̀ng lvjøm nv̀mlat lòng nø, "Døngman koqkv́m", wae. Ang nø Salem koqkv́m íe. Lvjøm mèpvng lòng nø, "Mòngzø̀l koqkv́m", wa kà íe.
58007003	Ang nø angpè angmè gø màvl, dvciq gùn taq ang gà:lò we angni, shì we angni gø màru yà:ngò. Ang nø Gvray Angcèpè nvng vbóng dv̀ngwa shvrúngshú dvciq lvpat wáshìe.
58007004	Vkop Abrahamí tøl lún yà:ngà we dvrè té vpǿrì taq kèní tiqcé wál tiqwál zí yà:ngà pè yapè nø, kadvngshìni rïng we svng èdaknø̀ng.
58007005	Ie, Lewi ang pvlí pvlaqrì dvhø̀ kèní shvrúngshú bv̀nlì vyā lú:nò rì angmaq dv́ng, angmaq angnv̄m angchv̄ng í nø, dvcháchá Abraham pvlí pvlaq í we bashàrì taq kèní, tiqcé wál tiqwál rvkūlv́mlv́m rvt, Dvrá lòng taq jø̀ngjǿngni dvkv́mkà v́lāòe.
58007006	Wedø ínìgø angmaq dvciq gùn we taq màbá pè nørá, Abraham yv́ngkèní tiqcé wál tiqwál rvkūlv́m lú:nò nø, dv́nkàrì lú:nò pè svng lè shvmán dvgǿnga yà:ngà.
58007007	Iwe, cv̀m gǿ svng nø té ring gǿí shvmán dvgǿ:ngò lòng nø angwà vtóng v̄le.
58007008	Tiqlap taq nø, shí sháò we shvrúngshú rìí tiqcé wál tiqwál rvkūlv́m lú:nòe; Melkizedek dang nørá, “Ang cúndv̀ng wáshìe,” wa shø̀:nò pèí lè tiqcé wál tiq wál rvkulá:mòe.
58007009	-
58007010	Melkizedekngí Abraham svng vhǿm bǿà rvtø̀ taq nø, Lewi gø shini angkop angkàng góng taq v̀l yà:ngì rvtnø, tiqcé wál tiqwál angwà rvkūlá:mò pè Lewi dvgø̀:ngí gøni, Abraham taqkèní tiqdvtv̀ng tiqcé wál tiq wál zí vdū yà:ngì we íe, wanø shǿn vdue.
58007011	Vrá, tiqdāng nø Lewi dvgø̀:ngí shvrúngshú bv̀nlì vyā zø̀:mò yv́ng kèní Dvrá lòng gø Israel dvcì cèri svng zí yà:ngà. Iwe angmaq shvrúngshú bv̀nlì vyā welòng dang kèní jø̀ngjǿng, kø̀mgø̄m tétǿng lú:nò tvrà lā v̀l yàng pà í nìnø, Aron dvgø̀ng taq kèní mø̀í dø Melkizedek dvgø̀ng taq kèní shvrúngshú mv̀ngmán tiq pè pàwá būng dvzv́r rà yà:ngì ma?
58007012	Pawalv́m wani shvrúngshú vyā lòng gø rvlēò kvtkèní nø, angdvrá gø wedøni rvlē rà we íe.
58007013	Yadø shø̀:nì we nø, kà yarìí tvnuò pè wepè nø, shø̀ngshang tiqdvgø̀ng taq vbá nø, wedvgø̀ng kèní nø kagǿ tiq gǿ gø shvrúngrà yv́ng màdvzø̄mshì dvr we íe.
58007014	Kadø íe wani jø̀ngjǿng, nøngmaq Vkàngpè nø Yuda dvgø̀ng taq kèní bung daqì we nø dèdè yv́ngshìe. Yadvgø̀ng svng Moshií shvrúngshú vyā dāng kapà tiqkà gø mvshø̀n yà:ngò.
58007015	Wemvdv̀mø mvtaq, Melkizedek ang shvbónghāng dø tiqdvchá, shvrúngshú mv̀ngmán tiq pè jø̀ngjǿng būng long kvtkèní nø, shvrúngshú vyā rvlēò lòng gø téwa dèdè yv́ngshìá: mì.
58007016	Ang nø shagóng dāng dvkv́mkà dvrá svng cà:nò we mø̀í dø, kadvgvp gø bé mvsøn màvl we gønshaq ang jórnonggùn svng cà:nò nø rvcv̀ng yà:ngà we íe.
58007017	Kadø íe wani Ang dāng shvkse wàò nø shø̀n yà:ngà we nø, “Nà nø Melkizedek dvgø̀ng dø ècà:nò we, dvciq lvpat shvrúngshú èíe,” vl yà:ngà.
58007018	Pawá wani Dvrá lù:ngí nø kapà tiq pv̀n svng gø kǿngtøp té dvtǿng mvngu:tnò we í rvtnø, tiqdang kèní èshø̀:nò nìnø ang nònggùn vnǿn nø vjú mvlú:nò yv́ngkèní, vzv̀ngò dvkv́mkà svng yi:lò we v̀lá:mì.
58007019	Iwe, vrá tiqdang eshø̀:nò nìnø, welòng tvle té shvla we nøt vlǿmrà dègóngā daqshà weí, vlǿmrà welòng taq kèní nøngmaq nø Gvray kaq tvp vnvpshì lú:nie.
58007020	Vrá, shvrúngshú wáshì we nø dvgv́mkà taqkèní wáshì we íe.
58007021	Lewi dvgø̀:ngí nø dvgv́mkà màdá shvrúngshú bv̀nlì vya lú:nòe. Yesu sv̀ng nø Gvrayí dvgv́mkàí, “Vkàngpè nø dvgv́mshì bǿì, Ang dvgv́mkà svng mvlí:ngò, Nà nø dvciq lvpat shvrúngshú èíe," a:lòe.
58007022	Gvray dvgv́mkà yalòng rvt, Yesu nø té shvla we kàgvp tiq lòng dvpvt vmaqkv́mashú íá:mì.
58007023	Vzv̀ng shvrúngshú wáshì yà:ngì rì nvng màbóng dāng èshø̀:nò nìnø, angmaq nø shí mvnshì tvle mvnshì we vl rvt shvrúngshú mvme luq yà:ngì.
58007024	Iwe Yesu yapè mv̀ng nø, dvciq lvpat cúnshi pè í rvt Angò shvrúngshú bv̀nlì vyā gø dvciq lvpat døng we íe.
58007025	Ang nø dvciq lvpat cúnshì pè í rvtnø angmaq dvpvt Gvray mv́rdv̀ngø røt nímaò nø, Yesu taqkèní Gvray yv́ng níshì rārì svng A:ngí chv́ng lú:nòe.
58007026	Wervtnø shànshér nø, dvgoq nøt màvl we, shìllv́m cip pà gø màvl we, mvrà vl rì nvng vsār vsv̀ng í nø, muqlàng mvdv̀mø shvringshaq í we, yadø í we shvrúngshú mv̀ng nø nøngmaq zǿm dà:ngì we íe.
58007027	Ang nø shvrúngshú vgo wárì dø, vdè mvrà dvpvt vzv̀ng, wedá:ngí nø bashàrì mvrà dvpvt, nï nø nï vrv̀m shvt núngpà shvrúngā rà we mø̀í. Kadø íe wani Ang vdè góng shvrúngshì dvgvp, angmaq mvrà dvpvt tiqka:tní tv̀ngdv́ng shvrúng yà:ngà.
58007028	Dvrá lù:- ngí nø shaq cv̀m vsv̀ngrì lè shvrúngshú vgō wáshì dvzá:ròe. Iwe Dvrá lòng mèpv̄ng būng lú:ngi we dvgv́mkàí nø dvciq lvpat kø̀mgø̄m tétǿng we Angcèpè svng lè shvrúngshú wáshì dvzv́r daqà.
58008001	Akvt shø̀n bǿshà kàrì kèní té rïng we kàciq nø yadø íe. To shø̀n bǿshà dø í we shvrúngshú vgō tiq pè nø nøngmaq èv́lāìe. Ang nø vháng vtv̄ng yv́ng pòngbàng ring vtv̄ng Koqkv́mpè Ang koqkv́m rúngtv̀ng vbàngpā yv́ng rúngá:mì.
58008002	Ang nø shànshérrà, noqngø̀m shìyat mvdø̀ng lòng taq dvzømshì we tiqpè íe. Noqngø̀m shìyat welòng nø vsà:ngí wàò we mø̀í, Kàngpèí wàò we íe.
58008003	Kadø íe wāni shvrúngshú vgō kagǿ ínìgø, shvrúng gønpaq nvng shvt núngpà angpv̀npv̀n shvrúnglv́m rvcà:ngò we íe. Wervt nøngmaq shvrúngshú vgo pè gø shvrúnglv́m núngpà tiq pv̀n vdá ràe.
58008004	Rvgaq tø̀m taq nø dvrá svng cà:nò nø shvrúngshúí nø núngpà shvrúnga ràe. Wervt Kàngpè nø akvt høq rvgaq tø̀m taq la vl nìnø, shvrúngshú nø mvwáshì ni we íe.
58008005	Vrá, Moshií noqngø̀m shìyat lòng kuplv́m dv́n yà:ngà dvgvp, Gvrayí ang svng dvshat dvtúò sórí, “Shìgùng mvdv̀m yv́ng nà svng shvyv̄ng bǿngà we dvlà nvng vbóng dø ecà:nò nø, pv̀n vrv̀m wá dvgø̄m lún høq nàyáshì,” vl yà:ngà dø tiqdvchá, shvrúngshú werì gø muqlàng taqlapmò mvdø̀ng lòng ang shvbónghang nvng bàngzì wa í rì taq dvzø̄mshì we íe.
58008006	Wedø ínìgø Yesu nø té shvla we kàgvp taqò gvsà íá:mì nø, kàgvp yalòng nø té shvla we dv́nkà taqkèní wà bǿà rvtnø, angli lòng mvdv̀m té shvlae.
58008007	Kàgvp nv̀mlat lòng cip màvl pà í nìnø, mèpvng tiq lòng lálv́m mvtú màvl ni we íe.
58008008	Wedø ínìgø Vkàngpèí Israel cèrì svng shvràò sórí a:lò we nø, “Eyv̀ngnøng, Vkàngpè yadø wae: ‘Israel rvp nvng gø, Yuda rvp nvng gø, Kàgvp Angshv́r tiq lòng Ngàí wv̀ng dakngò we angnïrì tuq ràe.
58008009	Kàgvp yalòng nø, angmaq angkop angkàng maq svng Ejip móng kèní shvlélv́m rvt, Ngà wu:rí shø̄lò we angni taq angmaq nvng wà yv̀ngshà we kàgvp dø nø mø̀í lōng. Kadø íe wani Ngà kàgvp svng angmaq mvcv̀n rvtnø, Ngà nø angmaq yv́ng kèní rv́lshø̀ng bǿngà", wae.
58008010	Vkàngpè rá yadø wae: ‘Angnï welòng mèpvng, Ngàí Israel rvp nvng wàlv́m kàgvp nø yadø íe: Ngà dvrárì nø angmaq dvdv̄m shánøt taq shvmālāngò nø, angmaq nøt vdòng taq vrūālv́m íe. Ngà nø angmaq Gvray wv́ngshø̀ng nø, angmaq nø Ngà bashà í longe.
58008011	Wekvt angmaq kagǿí gø tiqdv́ng vsvng nvng angnv̄m angchvng kaq, “Vkàngpè svng shá ràe,” wa shvngøt mvrà long. Pawá wani cv̀mgǿ tegǿ angmaq shvngbeí Ngà svng èsháng longe.
58008012	Vrá angmaqí vléò rì svng Ngàí chutnangò nø, angmaq mvràrì svng màmvsøngalv́m íe,” wae.
58008013	A:ngí, ‘Kàgvp Angshv́r,’ wa nø shø̀:nò rvt nv̀mlat lòng svng nø anglí í dvzv́r bǿà. Anglí íá:mì nø bøtná: mì lòng nø vmø̀llv́m wa íe.
58009001	Kàgvp nv̀mlat lòng taq gø Gvray kaq noqngø̀mlv́m vtóngrì nvng shvgaqshaq rvgaq tø̀m noqngø̀m tø̀ngnø v̀l yà:ngì.
58009002	Angmaqí noqngø̀m shìyat dvgø̀ yà:ngà lòng taq nv̀mlat dvtv̀ng svng nø Shànshér rà, a:lòe. Wedvtv̀ng taq nø svmigwìn shvrúng rà gø, hapjv̀m lòng nvng Mv́r dvtān zidòng gø vle.
58009003	Vrá, dvkøq laqtun vní lòng walòng vdòngrv́mø nø Shànshér Vtv̄ng Dǿng a:lò we shìyat tiqdǿng vle.
58009004	Werv́m nø, ngórcì wv́rlv́m shé núngrà nvng shéí rvdupshaq í we kàgvp shøpdik v̄le. Shøpdik chv̀ng vdòng rv́m nø Manna zidòng zá:ngò we shé chúngcè gø, angcvp mø̄r yà:ngì we Aron dvrv̀ng tv̀ng gø, kàgvp lóngkø̀m gø̀mní gø zvnge.
58009005	Shøpdik mvdv̀m taq nø, pòngbàng ngø̀r we Kerubim gǿníí dvsházā rúngtv̀ng svng mvguqòe. Yadv́ng pv̀n dang nø akvt mvti mvni shǿn mvtǿmshì.
58009006	Wedv́ng pv̀n dvgø̀ bǿò dá:ngí shvrúngshúrì nø noqngø̀m shìyat nv̀mlat dvtv̀ng svng ni vrv̀m gòng nø, Gvray kaq dvzø̄m we bv̀nlì wàòe.
58009007	Iwe vní dǿng wadǿng rv́m svng nø, shvrúngshú vgōpè wa, tiqnǿng tiq poq gòng nø, ang vdè dvpvt gø, bashà rìí mvsháò nø vléshì we mvràrì dvpvt gø, shvrúnglv́m shvwi lá:ngò nø gònge.
58009008	Yarì taq kèní, Shànshér Pvlàcèí dvtan daqà we nø, noqngø̀m shìyat nv̀mlat chø̀m shini vl dv́ngte taq Shànshér Vtvng Dǿng svng gònglv́m tvrà nø shini mvtà:nò, wa we yalòng íe.
58009009	Yalòng nø akvt dènila dvpvt shvbóng hang íe. Weyv́ng shvrú:ngò we gønpaq nvng shvtnúngpàí noqngø̀:mò gǿ ang mvrà v́l dǿmshi nøt svng dvshvnga mvlú:nò.
58009010	Wedv́ngpv̀n nø v́mlv́m aqlv́m nvng zv́lshìlv́m dvshérshilv́m nvng góngsha dang sing we vtóng angpv̀npv̀n wa í nø, Gvrayí tvrà angshv́r wà daqò we angni høqshaq wa zǿmdv̀ng we íe.
58009011	Wedø ínìgø shvla lòng zíshú, shvrúngshú vgo pè, Kristu di daqì kvt, Ang nø té tewe té kø̀mzøp we noqngø̀m shìyat taq gòngá:mì. Shiyat yalòng nø wu:rí wàò we mø̀í. Vpv́nshaq pv̀n kèní gø mø̀í.
58009012	A:ngí nø dv̀ngchè shvwi nvng nungwà shvwi gø mø̀í, Ang vdè shvwi lá:ngò nø Shànshér rà svng Ang tiq kvt wa gòng weí nøngmaq dvpvt dvciq lvpat chutchv́ng we bv̀nlì wá dv́ng bǿà.
58009013	Kadø íe wāni dv̀ngchè nvng nungwà ngvlá shvwï nvng ngv́rv̀m waqpúí, mvmv́ng mvshèr vcaq rì svng vpø:pmò weí ladv́ng shagóng svng dvshér lú:nò kèní nø;
58009014	dvciq lvpat Pvlacè taqkèní Ang vdè nø kø̀mzøp we núngpà wáshì nø Gvray kaq shvrúngshì bǿì we Yesu shvwií té wa vjú màvl we bv̀nlì vshírì taqkèní nøngmaq mvrà svng dèshéra bǿshà nø, cúnshì pè Gvray kaq dvzømlv́m dǿmshá dèzv́r bǿshà we íe.
58009015	Yalòng rvtnø Ang nø kàgvp angshv́r gvsà wáshìe. Yalòng nø kàgvp nv̀mlat lòng vdòng taq vléshì yà:ngìrì svng Ang shì lù:ngí chutchv́nglv́m rvt nvng vgoshaqrì svng vdv́nashaq í we dvciq lvpat zaqshøp vpvt dvzv́rlv́m dvpvt íe.
58009016	Zaqshøp vpvtlv́m kàgvp vl kvtkèní nø, zaqshøp kàgvp gv́laò pè shì we zangkwè gø v́l ràe.
58009017	Pawalv́m wani zaqshøp kàgvp gv́laò pè shìvm kvt wa ang zaqshøp nø vpvt lúnshì we íe. Kàgvp gv́laò pè shini cúnshì dv́ngte taq nø, zaqshøp welòng vpvt mvlúnshì.
58009018	Wedø í rvtnø kàgvp nv̀mlat lòng taq gø shvwi màlv́ngshaq nø mvwà yà:ngò.
58009019	Kadø íe wani Moshií Dvrá lòng svng cà:nò nø dvkv́mkàrì, kà nø kà vrv̀m bashàrì svng dvtáò dá:ngí, a:ngí nungwà nvng dv̀ngchè shvwi taq tì vshúò weí, vyv̀ng møl mvshé nvng ciqdvgoq shø̄n lá:ngò nø, kàru rvdul lòng svng gø, bashàrì shvngbe svng gø vpø:pmò taqsórí yadø a:lòe.
58009020	“Shvwi yalòng nø namaqí cv̀nlv́m Gvrayí dèkv́mnøng we, kàgvp shvdø̄ng shvwï íe,” a:lòe.
58009021	Vrá, wedø tiqdvchá a:ngí, noqngø̀m shìyat lòng svng gø, shvrúng bv̀nlì dvzø̄m dvrèrì shvngbe svng gø, shvwi welù:ngí vpø:pmòe.
58009022	Dvrá taq nø, tvné vl dv́ngte shvngbe nø, shvwií dvshàn dvshé:rò we íe. Shvwi shvyǿò we màvl kvtnø, mvrà chutnālv́m tvrà gø mvjaq.
58009023	Weyv́ng kèní, muqlàng taqlapmø vlrì svng shvbú:ngò nø wà yà:ngà rì svng nø, yadø í we shvt núngpà taq kèní dvshàn dvshér ràe. Wedø ínìgø muqlàng taqlap àngkè mvdø̀ng lòng svng nø, té shvla we núngpàí dvshàn dvshér ràe.
58009024	Kadø íe wani Kristu nø, shànshér rà angké mvdø̀ng lòng svng shvbú:ngò we vsv̀ng wu:rí wà yà:ngà we tiq chø̀m svng gòng yà:ngì we mø̀í. Ang nø nøngmaq dvpvt Gvray mv́rdv̀ngø muqlàng taqlap angjǿng lòng svng ni gòngá:mì we íe.
58009025	Vrá, Ang wedø gòngá:mì lòng nø, shvrúngshú vgō pèí, vdè shvwï mø̀í we shvwï lá:ngò sórí, nǿng vrv̀m Shànshér Vtv̄ng Dǿng svng góng rà dø tiqdvchá, Kristu gø wedøni angkvt angkvt mvme kvt vdè góng shvrúngshì rà we mø̀í.
58009026	Wedø la shvrúng rà we í kvtkèní nø, rvgaq angké shvzø̄ng dv́ng yà:- ngà ni kèní akvt høq Ang nø mvme kvt dvshá vdū ni we íe. Inìgø akvt mv̀ng nø, rvgaq angbànrì dø̄m we rvtø̀ taq, Ang tiq kvt wa dvtánshì daqì yv́ngkèní, mvrà svng lúā yilālv́m rvt Ang góng ni shvt núnglv́m wáshì daqì.
58009027	Vrá, sv́ngzà wàngcè dvpvt nø, tiq kvt shì nø, wedá:ngí kà ngélv́m lòng vgv̄nshaq í dø
58009028	tiqdvchá, mvmē gǿ dvpvt mvrà ríālv́m rvt, Ang vdè tiq kvt wa shvrúngshì yà:ngì pè Kristu nø vníkvt wakvt dvtánshi daq kvt nø, mvrà rí dvbvnglv́m dvpvt mø̀í. Ang svng ca dáò rì svng chv́nglv́m dvpvt di daqe.
58010001	Dvrá lòng nø dvgáni tuqlv́m dv́nshi we shvla pv̀nrì ang bàngzì wa í nø, angkè jǿngkvp mø̀í rvtnø, nǿngni nǿng vrv̀m shvrúng ma:nò we shvt núngpà rì taq kèní, weyv́ng vnvpshì ra rì svng dv́ng kadø ínìgø kø̀mgøm té dvtǿng mvngu:tnò.
58010002	Dvrá angni taq Gvray noqò rì angmaq mvrà svng tiq ka:tní dvshér ngu:tnò pà í ni, angmaq rvwv̄nnø:tní angmaq svng mvnga: nò ni we íe. Wedø la í nìnø núngpà shvrú:ngò lòng gø vzv̀ng kèní nar yà:ngò ni we íe.
58010003	Wedø ínìgø, tiq nǿng nø tiq nǿng shvt nú:ngò we núngpà nø mvrà dang dvshatlv́m dvpvt wa íe.
58010004	Kadø íe wāni, nungwà ngvlá nvng dv̀ngchè shvwií nø mvrà svng lúā mvngu:tnò.
58010005	Wedø í rvt Kristu rvgaq tø̀m svng gòng daqì kvt A:ngí, “Shvt núngpà nvng shvrúng gønpaqrì svng Nà mèshóngshì nø, Nàí Ngà dvpvt góng tiq lòng dègǿngāng bǿngà.
58010006	Góngkøp wv́r núngpà nvng mvrà núngpà rì svng Nà mèwv́mshì.
58010007	Wekvtnø kàru ya rvdūl taq Ngà dang vrū yà:ngà dø tiqdvchá Ngàí, ‘Gvrayá, èyv̀nga, Nà nøt èwv́mshì dø wàlv́m rvt Ngà tok dakngà,’ v̄l bǿngà,” wae.
58010008	A:ngí shø̀:nò we nv̀mlat tiqkà nø, “Shvt núngpà rì nvng shvrúng gønpaqrì gø góngkøp wv́r núngpà rì nvng mvrà núngpà rì ínìgø, shvngbe nø Dvrá lù:ngí dvká:mò yv́ngkèní shvrú:ngò we wa í we; í nìgø, A:ngí werì svng, “Nà nø shóng gø mèshóngshì, wv́m gø mèwv́mshì dá:rì,” a:lò dá:ngí;
58010009	wemvza nørá A:ngí, “Eyv̀nga, Nà nøt wv́mshì dø wàlv́m rvtnø Ngà tok dakngà,” a:lòe. Wedø wā yv́ngkèní núngpà shvrúnglv́m mèpvng tvrà svng shvdø̄ng shvngv̀nglv́m rvtnø A:ngí nv̀mlat tvrà svng lù bǿà we íe.
58010010	Ang nøt wv́mshì dø wàlv́m yalòng rvtnø, Yesu Kristu Ang góng nø tiqka:tní røtwa shvngbe tvle shvrúngshì daqì yv́ngkèní nøngmaq gø shànshér dø shvgaq we lún bǿshà.
58010011	Shvrúngshú pè vrà:mí, nïrv̀m rip nø dvzø̄:mò sórí, tiq kvt mvdv̀m tiq kvt shvt núngpà wepv̀n nï í we mvmekvt shvrú:ngò we ínìgø, werìí nø mvràrì svng kàdvgvp gø lúā mvngu:tnò.
58010012	Iwe Yesu yapèí mv̀ng nø mvrà svng lúālv́m, dvciq lvpat dvpvt tiqka: tní tv̀ngdv́ng shvt núngpà tiq lòng shvrúng bǿà dá:ngí, Gvray vbàngpā yv́ng rúngá:mì.
58010013	Ang nø wekvt kèní kukaq Ang nvng ngv̀nshà í rì svng, Ang hí shvnāmshì rà mvkø̄m í dvzv́r daqò lòng svng cāò nø v̄le.
58010014	Kadø íe wani A:ngí shvrúnglv́m tiq lòng taqkèní rvcv́ngshaqrì svng dvciq lvpat dvpvt kø̀mgøm tétǿng dvzv́r bǿà.
58010015	Shànshér Pvlàcèí gø nøngmaq kaq yadang taq shvkse wáshì nø,
58010016	“Angni wenïla mèpvng, Ngàí vrá angmaq nvng walv́m kàgvp lòng nø yadø íe: Ngà dvrárì nø angmaq nøt taq shvmālāngò nø, Angmaq dvdvmnøt taq vrūālv́m íe,” wa Kàngpè shø̀ne.
58010017	Mèpvng A:ngí vrá, “Angmaq mvràrì nvng angmaqí vléò rì svng, kadvgvp gø Ngàí màdvdv̄mlv́m íe,” wae.
58010018	Mvrà chutna we v̄l kvt nø, mvrà dvpvt núngpà shvrúnglv́m tv́n tiq kvt nø màvl we íe.
58010019	Wedø í rvtnø vnv̄m vchvngrìé, nøngmaqí Yesu Ang shvwï taq kèní ni Shànshér Vtv̄ng Dǿng svng gòng lv́m nøt dvtéshìrà lún bǿshà.
58010020	Yalòng nø Yesuí nøngmaq dvpvt Ang góng zíshì nø, dvkøq laqtun vdòng lø̀mle gònglv́m cúnshì we tvrà angshv́r tiq hwáng ètónga bǿshà rvt íe.
58010021	Akvt nøngmaq nø Gvray chø̀m øp we, ring we shvrúngshú vgō tiq pè vdáì rvtnø;
58010022	nøngmaq dòngnøt taq mvgv̄m we v̄l rì lvshv̄ngv̄m dø, shvwi vpø:pmò weí nøngmaq góng nø mv́ngshèr dø zv́l bǿà rvtnø, kv́mnø:- tní shaqshaqwa nøtdø̄ng nø:tní tvp vnvpshàì.
58010023	Wemvdv̀mø, dv́nkà èzí yv̀ngshà pè Ang nø nøttǿng kv́mv́m daq pè í rvtnø, nøngmaqí vchà:- ngì we kv́mnøt tvrà svng, màwv̄lshàì dø dø̄ngdø̄ng wa mvnvtshài.
58010024	Vrá, shóngnøt nvng bv̀nlì shvlá rì taq tasv̀ng tàle nònggùn vzíkélv́m, tiq gǿ nø tiq gǿ dvshatkéì.
58010025	Vsvng tiqmaq wáshì dø, nøngmaq dvkǿmshàì tvrà nø laq mvna:rì. Kàngpè Angnï welòng tuq yúl mv̄nshì we svng namaqí èshánøng rvtnø téwa yadø nònggùn nàzíkénøng.
58010026	Dìnglòng tvrà svng nøngmaqí shá bǿshà dá:ngí, màngmàng mvrà wàì pà í nìnø, mvrà dvpvt shvt núngpà tv́n tiq kvt vrá shvrúngālv́m nø màvl.
58010027	Kàngé daqò we nvng Gvray kaq vtùri svng shv̀mná høpnøt svmïí vmv̄ng høq wv́r daqò lòng svng, vtv̄ngkèní svrēnø:tní cādv̀ng wàlv́m wā íe.
58010028	Moshi Dvrá svng vléò rì nø, shvkse vní vshø̀m gǿ kà kèní, dvshá màzāshaq shì we íe.
58010029	Wedø í nìnø Gvray Angcèpè svng hí lv̀ngpv̄ng lā:mò nø, shànshér dø shvgaq bǿà we kàgvp shvwï svng nø, màpǿ we tiq pv̀n dvdu:tnò nø, jejú rv̄lā daq we Pvlacè svng gø shvraq màchaq shvyǿ:mò vsvng wegǿ svng nø, kadvngshìni rvnaq dø shø̄n vdū lōng we svng dèdv̄mnøng.
58010030	Kadø íe wani, “Tvle teqalv́m lòng nø Ngàò èǿngange, Ngàí teqalv́m íe,” wa shø̀n pè nvng “Vkàngpèí Ang bashàrì svng kàngélv́m íe,” wa shø̀n pè svng nøngmaqí sháìe.
58010031	Cúnshì we Gvray Ang wur taq nàjav̄m lòng nø, svre dvké vtv̄ng we tiq pv̀n íe.
58010032	Namaq nø vlē ráì angnï taq dvgáā we èlún bǿshà dá:ngí dvshà mvhøt rì svng nøt mvtìn dø, kadø wa tø̄n èdv́ng bǿshà we svng dèdv̄mnø̀ng.
58010033	Tiqkvtkvt namaq nø vsvng shvngbe mv́rdv̀ngø shvraq màchaq èzērnøng we nvng dvshá dvkï nàrènøng we gø nàhǿm bǿshà. Namaq vdèí wedø nàhǿmnøng mvdv̀mø wedø vhǿ:- mòrì nvng gø dvshàlv́m lòng mèngúnønge.
58010034	Kùng taq vdóngshaq rì svng gø namaqí mvré èza yv̀ngshà. Namaq dvrèrì ètølv́m bǿnø̀ng dvgvp gø, dvbùnø:tní ètø̄nshìnø̀nge. Yalòng nø namaq dvpvt té shvla nø yv̀nggùnggùng zá:nò we pø̀hvp namaqí lúnlv́m í we svng èshánøng rvt íe.
58010035	Wedø í rvtnø namaq nvrø̀m dvtéshìnøt svng mègurshìnøngnï. Wedø nøt te lù:ngí nø ring we zìbè lúnlv́m íe.
58010036	Gvray wv́mshì dø cv́n dègøm bǿnø̀ng kvt, dv́nkà ìshøt ìgv̀n namaqí lúnlv́m dvpvt, tøn zánnøt èv̀lnøng.
58010037	Kàru taq wadø, “Tv́n tiqlvng, tuqlv́m vdv́nshaq pè nø di daqe. Ang nø màdvtǿmshì, cancan di daqe.
58010038	Ngàò døngman vsvngrì nø, angmaq kv́mnøt taq kèní cúnshì lún lú:- ngòe. Mèpv̄nglap poshiv̄mrì svng nø, Ngà màdvbòng long,” wa vrūshaq íe.
58010039	Nøngmaq nø poshi nø vmv̄ngvm mvdò taq màbáì. Kv́m nø chutchv́ng lún we mvdò taq mv̀ng vbáìe.
58011001	Kv́mnøt wā lòng nø nøt taq vlǿmshìrì kaq angkè v̄l dø dvdu:tnò nø, shini mvyà:ngòrì svng angjǿng v̄le, wa kv́m lòng íe.
58011002	Dari vsvngrì kaq Gvray wv́mshì yà:ngì we gø, kv́mnøt yalòng rvtnø íe.
58011003	Rvgaqrì nø Gvray Mòngkà taq kèní pv́n yà:- ngà we nvng yv́ngshì pv̀n ídv́ngte nø, mvyv́ngshì pv̀n taq kèní pv́n yà:ngà we svng, kv́mnøt taq kèní wa nøngmaqí cí:ngì we íe.
58011004	Abel a:ngí gø, kv́mnøt taq kèní Kainí shvrú:ngò lòng mvdv̀mø té shvla we núngpà Gvray kaq shvrúng lún yà:ngà. Kv́mnø:tní shvrú:ngò we gønpaqrì svng Gvrayí vtoāò rvtnø, ang nø døngman vsvng dvdut lún yà:ngà. Abel nø shì yà:ngì we ínìgø, kv́mnøt yalòng taq kèní akvt høq wedøni ang kà shø̀ne.
58011005	Enok svng gø, kv́mnøt rvtnø màshíshaq vbun yà:ngà. Kàru taq, "Ang svng Gvrayí ni vbun bǿà rvtnø, vsà:ngí ang svng lá mvlú:nò," wa vrūe. Pawalv́m wani taqkaq màbu:nò vzv̀ng kèní nï ang svng nø ang kv́mnøt rvt Gvrayí wá:mò we íe, wa nø ang dang dvshvng yà:ngà.
58011006	Kv́mnøt màdáshaq nø Gvray kaq wv́mshì dvzv́r mvlúnshì. Pawalv́m wani Gvray yv́ng sv̀ng vnvpshi ra gǿ nø, Gvray v̄l we svng gø, Ang kaq láòrì svng A:ngí zìbè zi daq we svng gø, kv́m ràe.
58011007	Shini mvyà:ngò pv̀n nvng mvtuq ra pv̀n rì dāng tvnuò nø Gvrayí Nowa svng dvtúò ke, ang nø kv́mnøt taq kèní Gvray kà svng vpǿ nø:tní kà tā nø, ang tiq chø̀m vsvng shvlutlv́m dvpvt, shø̀chø̀m dø̀ng tiq chø̀m wà yà:ngà. Rvgaq tø̀m vsvng nø kàngé we vhǿ:mò nø, Nowa nø ang kv́mnøt rvtnø døngman lòng dvdut lún we zaqshøp vpvt pè íá:mì.
58011008	Abraham nø, Gvrayí goò dvgvp ka kaq svng dìlv́m mvsháshì we ínìgø, kv́mnøt taq kèní kà tā nø mèpvng a:ngí zaqshøp lúnlv́m móng svng bv̀nlv́m ang búng yà:ngì.
58011009	Kv́mnøt taq kèní ang nø zílv́m dv́n yà:ngà móng taq zaqlè wáshì yà:ngì. Dv́nkà welòng kèní ni zaqshøp tiqdø vpvtlv́m pèla, Isak nvng Yaku maq gø wv́ngzà móng taq v̄l padø, shø dvchv́ng shìyat taq wa v̀l yà:ngì.
58011010	Kadø íe wani, Abrahamí nø ngv̀ng we wamà welòng svng vlǿ:mò nø cāòe. Wamà welòng svng vrvngshú nvng wáshú nø Gvray íe.
58011011	Sara nvng Abraham gø, kv́mnøt taq kèní angnǿng vlé ráì ke, cv̀mré vdá lún bǿà. Pawalv́m wani zílv́m dv́nāshú pè Ang nø nøttǿng kv́mv́m daq pè íe, wanø Abraham kv́me.
58011012	Wedø í rvtnø, vshíshaq rvcí í we vsvng tiq gǿ taq kèní, ang pvli pvlaq rì rø̄bø̀ng nø, muqlàng kùrniprì dø, rø mvzǿnshì we nv̀mukdvrā tìrìn zishil dø luq lú:ngì.
58011013	Yadv́ng gǿ shvngbe nø zílv́m dv́n yà:ngà móng màlúnshaq, kv́mnøt v̄l taqsórí shì yà:ngì. Wedø ínìgø dv́nkà werì svng angmaqí vrúm kèní yà:ngò nø, shòshòwa nø:tní vtōò taqsórí, angmaq vdè nø rvgaq yalòng taq wv́ngzà nvng zaqlè wa í we vchángshìe.
58011014	Yadø vchángshìrì nø angmaq vdè dvpvt móng tiq móng lāshì we vsvng í we chaqdvp dvtānshì we íe.
58011015	Mèpv̄nglap làng ráà móng svng angmaqí màmvrø:tno; la mvrø:tno pà í nìnø, vtv́nglv́m rvtø̀ gø angmaqí lú:nò we íe.
58011016	Wedø ínìgø akvt angmaqí nø, té shvla we muqlàng móng tiqmóng svng mv̀ng mvrø: tnòe. Wervt Gvray nø angmaqí Ang svng angmaqò Gvray, wa tǿò we svng màshvraqshì. Pawalv́m wāni A:ngí angmaq dvpvt wamà tiq lòng dvgǿāòe.
58011017	-
58011018	Abraham gø ang svng vlø:tnò dvgvp, kv́mnøt taq kèní Isak svng núnglv́m shvrúng yà:ngà. “Isak taq kèní wa nà dvcì shvluqalv́m íe,” wa nø àv̄lshaq ínìgø, dv́nkà rì svng shaqshaqwa vtōò pè Abraham a:ngí nø, angcè lòngzà wepè svng ni núnglv́m dv́n yà:ngà.
58011019	Pawá wani Abraham nø, Gvrayí nø, shìv̄m yv́ngkèní gø wedøni dvzun ngu:tnòe, wa kv́me. Jø̀ngjǿngni angcèpè svng nø shìlv́m yv́ng kèní vrá vtv́ng lún bǿà we íe.
58011020	Isak gø, kv́mnøt kèní dvgáni tuq ra rì dang tvnūò nø, Yaku nvng Eso svng shvmán dvgǿngā yà:ngà.
58011021	Yakuí gø, shìlv́m dv́nshì dvgvp, ang tv̀ngngúl mvtú taq tūshì nø noqngø̀: mò taqsórí, kv́mnøt kèní ni Yosep angcè pèní svng shvmán dvgǿng yà:ngà.
58011022	Yosep nø ang shìlv́m rvtø̀ høqa:tnà dvgvp, kv́mnøt taq kèní Israel dvci cèrì dvgáni búnglvm lòng dang shø̀:nò nø, ang shārø̄rì dvzv̀nlv́m rvt dvkv́m yà:ngà.
58011023	Kv́mnøt taq kèní ni, Moshi nø gv̀l bǿà mèpvng, angpè angmèí vshø̀m shvlá høq má yà:ngà we íe. Kadø íe wani ang nø shvl vwv̀l vnvp we cv̀mrécè í we svng angníí yà:ngò nø, koqkv́m vmíng svng gø màsvre yv̀ng.
58011024	Kv́mnøt kèní Moshi gø téá:mì mèpvng, Farao koqkv́m cèmè angcè tǿ mvwáshì nø;
58011025	mvrà ang dvbúrà taq tiqchàmcè nøt dvshǿmshìlv́m lòng mvdv̀mø nø, Gvray bashàrì nvng tiqdø dvshá dvki vrè we tø̄nshìlv́m lòng svng lè téwa rvcv̄ngshìe.
58011026	Kristu wā pè svng shvraq màchaq zē:rò we taq mvngú lún we nø, Ejip móng pø̀yá pø̀nūngrì mvdv̀m té vpǿ dø dvdu:tnòe. Pawalv́m wāni vzv̀ngkaq a:ngí lúnlv́m í we zìbè gønpaq svng vlǿmdv̀ng cāò we íe.
58011027	Kv́mnøt taq kèní ang nø koqkv́mpè shv̀mná høpnøt svng màsvrere Ejip móng kèní búng yà:ngì. Pawalv́m wani vneí yv́ng mvlúnshì Pè wepè svng nø yà:ngò padø dvda:mò yv́ngkèní A:ngí tø̄n zán yà:- ngà.
58011028	Vrá angcè vlatrì svng shvmá: ngo pè wepèí Israel cèrì svng màkoqlv́m rvt, ang kv́mnøt taq kèní ni Shvle Boy rvtø̀ nvng shvwi vpøplv́m vtóng cv́n pv̀ng yà:ngà we íe.
58011029	Kv́mnøt taq kèní bashàrì angmaq nø, vbātø̀m taq di padø Tìnúng Mvshé wàng pat vlé dí lún yà:ngà. Ejip rì mv̀ng nø welòng døni dí vløtshì nìnø rá shvngbe songløp límké yà:ngà.
58011030	Kv́mnøt rvtnø ni Yeriko wamà bāgv̀m wángrì nø shvngøtni tiq bǿà kvt, shvngbe ho vrø̀l yà:ngì.
58011031	Kv́mnøt taq kèní, góngnv̄m mè Rahap gø, dvjv̀ma:tnà rì svng wáshì nø vtoò yv́ngkèní, dvrá mvcv̀n rì nvng tiqdø màmv̄ng yv̀ng.
58011032	Wemvdv̀mø ngàí kapà lvshø̀nònøng? Kadø íe wanï Gideon, Barak, Samson, Yefta maq nvng; Dawi nvng Samuel maq gø, vrá kàdvtutshúrì dang svng ngàí lā gùnò nøngnø rvtø̀í mvdū:ngo.
58011033	Kv́mnøt taq kèní ni yarìí nø, móngdàn rì svng tøl dv́ng yà:ngà; døngman bv̀nlì rì gø wà yà:ngà; dv́nkàrì gø lún yà:ngà; kangkirì nònggøp gø shø̄ dv́ng yà:ngà;
58011034	svmi mv́làm shaq svng gø maq dv́ng yà:ngà; shv̀mcí kèní gø lutshì yà:ngì; shaq vnǿn yv́ngkèní gø nònggùn dvkv́ng lún yà:ngà; cìlwàng taq shvre kv́ng weí wv́ngzà cìldø̀ngrì svng battv́ng vt shì dvzv́r yà:ngà.
58011035	Svmaré tiqmaqí gø angmaqò shì ri svng dvzūnaò we lún yà:ngà; dvgá tiqmaq nø, té shvla we dvgáni dvzunlv́m lòng lúnlv́m rvt, wekvt shvlutnā we svng màtoò nø, dvshá dvré dvkiò nø vrèò we angpv̀npv̀n svng tø̄nshì yà:ngì.
58011036	Vrá dvgá tiqmaq nø dvshá dvcø̄ wàò we nvng vdi:pmò we, dù:ngò we nvng tūng taq rú:ngò we taq kèní vlø:tnò we svng gø tø̄nshì vdū yà:ngì.
58011037	Angmaq svng lú:ngí gø angshï wa:pmòe; zv̀ngri:tní tatut ri:tnòe; angmaq svng dvlø:tnòe; shà:- mí sha:tnòe; dvshà mvhøt, vrè dvki we vhǿ:mò taqsórí, dvshá dvré vyv̀ng pòr dv̀ngchè pòr gwāshì nø dām we gø v̀l yà:ngì.
58011038	Rvgaq nø angmaq v̀llv́m màpǿ rvtnø, rvgaq mvgūng nvng shigùng móng, lóngbuq nvng vbadùng rv́m v̄l nø vwúshì yà:ngì.
58011039	Angmaq kv́mnøt rvt yarì shvngbeí nø shvring we lún yà:ngà nìgø, dv́naò lòng nø shini mvlúnv́m yà:ngò.
58011040	Pawalv́m wani Gvrayí nøngmaq dvpvt té shvla we tvrà dègǿa bǿshà nø, angmaq nø nøngmaq nvng tiqdø mø̀í kvtkèní nø, køtgøm té dvtǿng we mvlú:nò.
58012001	Wervtnø, yadv́ngte luq we shvkse tiqmvdòí nø rvmøt vkǿn dø nøngmaq svng gùr èkwa:ngì rvtnø nøngmaqí gø bǿnnì bǿnsa:ngí nàdv̄ngkéì rì shvngbe nvng yùl yùlcè shèwáì we mvrà svng chut gū:rì nø, nøngmaq vzv̀ngkaq èv́laì we kvlv́ngrà taq tø̄n zánnø:tní kvlv́ng dvjūnlv́m wàì.
58012002	Nøngmaq kv́mnøt tvrà angké dvbóng nvng kø̀m dvgø̄mshú pè; Ang vzv̀ngkaq v̄l da we dvbúrà rvt, shvraq màchaq vhǿm bǿà rì svng pà ti mvlá:nò nø; wurgáng tø̀ng mvhøtlv́m lòng tø̄nshì bǿì yv́ngkèní, Gvray koqkv́m rúngtv̀ng vbàngpā yv́ngø rúngá:mì pè Yesu svng vdaqdv̀ng wa dvjaqì.
58012003	Namaq mèjòrnøng weí nøt mvtìnlv́m rvt, mvrà v̄l rìí zē:rò nø vza:tnò lòng svng tø̄nshi yà:ngì pè Yesu svng dèdvmnøng.
58012004	Namaqí mvrà svng nàtùnøng we taq shvwi vyø̄ høq nø shini mènàhǿm dv́rnøng.
58012005	Gvrayí dèshatnø̀ng we kà svng nàná bǿshà ma? A:ngí, “Ngàcèá, Kàngpèí shèngøt kà svng yv́ng mvtv̀m dø mèwani. A:ngí nà svng èngvn daq nìgø nøt mètìnni.
58012006	Kadø íe wani, Kàngpè shóngshi gǿ svng nø A:ngí shvngøt nø, A:ngí angcè dvdu:tnò gǿ svng gø shø̄:nòe,” wa nø shø̀n yà:- ngà.
58012007	Namaq dèshànø̀ng dvgvp Gvrayí angcèrì svng shvngø:tnò dø wa dèdutnøng nø ètø̄nshìnøng. Pawalv́m wani, angpèí màshvngø:tnò we angcè kagǿ v̄le ma?
58012008	Angcè svng døni namaq svng mèshèngøtnøng nìnø, namaq nø angcè mvdø̀ng mèínøng, zàmécè èínønge. (Kadø íe wani angcè nø kagǿ ínìgø shvngøt we vhǿm ràe.)
58012009	Vrá nøngmaq nø góngsha dang dvzit dvzv̀nglv́m dvpvt angpè angmè vdáì nø, angmaq svng nøngmaqí vpǿìe. Wedø í nìnø, gønshaq lún dvzv́rlv́m nøngmaq svng èø:pmì we Pvlacè Angpè svng nø téwa vpǿ ràì we mø̀í ma?
58012010	Shagóng angpè maqí nø vdū gvp dvdūò nø, tiqrvtø̀cè dvpvt wa dèzit dèzà:ngìe. Iwe, Gvrayí nø Ang shànshér lòng nøngmaqí mvngú lúnlv́m dvpvt shèngø:tnìe.
58012011	Dvzit dvzv̀ng we vhǿ:mò lvng nø dvbùlv́m dø màshv́m, yùrlv́m dø lè íe. Wedø ínìgø dvzit dvzv̀ng we taq kèní shvjāng bǿò vsvng wegǿ nø, døngman we nvng mòngzø̀l we angshí nø mèpvng wa shvrvt lúnlv́m í longe.
58012012	Wervt namaq nø shaqcv̀m we wūrrì nvng nònggùn màvl we pv̄nciqrì dèkv́ngshìnø̀ng nø;
58012013	hí vze rì nø màyvp dø vzv́lshì lú:nò nø, téwa ban we lúnlv́m rvt, mvdóng we tvràrì taq èdìnøng.
58012014	Vsvng shvngbe nvng vrv́m vrá dø v̀llv́m dèzaqshìnø̀ng. Rvhiqshaq vsvng wáshì rà dø èwáshìnøng. Mø̀í kvt kèní nø Vkàngpè svng yv́ng mèlún lóngnøng.
58012015	Namaq dvhø̀ taq Gvray jejú svng vto mvlú:nò we tiq gǿ gø màv̀llv́m rvt nàyáshìnøng. Mø̀íni kā we angrø̄ yō long weí namaq svng gèzv̀mnøng nø, mvme gǿ svng mvmv́ng mvshèr dècaqvtnøng we màshá!
58012016	Esoí nø Gvray kaq màpǿò nø angò vlat lúnkv́ng nø v́mpà tiqmǿr taq tvlev́m yà:ngà padø, namaq dvhø̀ taq gø Gvray kaq màpǿò we tiq gǿ gø laq màvl.
58012017	Mèpvng, Eso nø necì vyǿò nø angpè shvmán kà lún mvyǿ ni gø a:ngí wá vlé bǿà tvrà nø, líng màshvláa yà:- ngò we namaqí èshánønge.
58012018	Akvt namaq nø, shup lún daq we nvng svmií vkat we shìgùng svng gø; rvmøt naq vkǿn nø, cǿngcǿng dø̄ we nvng nv̀mbø̀ng mvrù yv́ng svng gø;
58012019	dodishaq nvng vkiq we shaqmè svng nànvpshì ráshà we mø̀í. Shaq welòng táò vsvngrì nø angmaq svng vrá kà mvshø̀nlv́m rvt røtshì høq svre yà:ngì.
58012020	Kadø íe wanï, “Shìgùng welòng svng nìnà tiqgo dv́ng vnvpshìv̄m nìgø, lú:ngí cùngshi wvp ràe,” wa we dvkv́mkà svng angmaqí mvzán yà:ngò.
58012021	Wedv́ngte ni svre dvké rvtnø, Moshi dv́ng, “Ngà gø nipnip vdv̀n bǿngà,” wà yà:ngì.
58012022	Iwe namaq mv̀ng nø Zion Mvrùl svng gø, cúnshì we Gvray Ang wamà, a:lò we muqlàngò Yerusalem wamà svng gø; rø̄ mvzǿnshì we muqlàng dvzv́r loksok mvdò yv́ng svng gø nànvpshì ráshà we íe.
58012023	Vrá, muqlàng taqlap shìpan taq bø̀ng vrūshaq í we, angcè vlatrì í we shvngø̀mré svng mvng nànvpshi ráshà. Vrá, shvngbe kaq Kàngéshú Gvray nvng kø̀mgøm té dvtǿng lún bǿà we døngman vsvng pvlàcèrì yv́ng sv̀ng gø;
58012024	Kàgvp Ang shv́r gvsà pè Yesu yv́ng sv̀ng gø; Abel shvwií shø̀:nò rì mvdv̀m té shvla dø shø̀:nò we, vpøpshaq shvwi yv́ng svng gø nànvpshì ráshà we íe.
58012025	We rvtnø namaqí nø namaq svng kà shø̀n pè Yesu svng màtá mèwànø̀ngni. Pawalv́m wani rvgaq tø̀mø dvshat dvtú kà mvtarì dv́ng lutshìlv́m màvl nìnø, muqlàng taqlap kèní dvshat dvtú kà svng mvta gǿ nø téwa lutshìlv́m màvl.
58012026	We dvgvp Ang shø̀n kàí rvgaq vnānshì yà:ngì. Wedø ínìgø akvt A:ngí, “Ngàí nø rvgaq svng wa mø̀í, muqlàng svng gø vrá tiq kvt vnānlv́m íe,” wa dv́n yà:ngà.
58012027	Vrá tiq kvt vnanlv́m íe, wa we yakà nø vnan vwvl màshvlarì svng mvzālv́m rvt, vpv́nshaq rì shvngbe svng nø vnanlv́m dá:nò we svng wae.
58012028	Wedø í rvtnø nøngmaqí nø, vnan vwvl màshvla we móngdàn tiq lòng lún bǿshà rvtnø, Gvray kaq oqà wàì sórí, vpǿ svrè nø:tní Gvray vtō wv́mshì we dvzø̄mshú wáshài.
58012029	Pawalv́m wani nøngmaq Gvray nø kìgï dvgū:mò we svmï íe.
58013001	Angnvm angchv̄ng dø kadvgvp gø nàshòngkénøng.
58013002	Zaqlè svng shòshòwa vtōlv́m mènànánø̀ngni. Wedø vtoò yv́ngkèní vsvng tiqmaqí nø, mvsháshì dø muqlàng dvzv́rrì svng vtō vdu we gø v̀l yà:ngì.
58013003	Vróngshaq vkùngrì svng nø namaq gø angmaq nvng tiqdø vróngshaq í ra dø dèdv̄mānøng. Vrè we vhǿ:mò rì svng gø shagóng taq angmaq nvng tiqdø vrè we nàhǿmnøng dø dèdvmanøng.
58013004	Dø̀ngkū shvzøngshì tvrà nø, vsvng shvngbeí vpǿ ràe. Angní yøprà gø mvmv́ng mvshèr we mø̀í. Kadø íe wani, mvmv́ng mvshèr wa vsvng nvng dàchapke vsvng kaq nø Gvrayí kàngé daqòe.
58013005	Gv̀msùng svng map lù:ngí namaq laqyà svng leq mènǿkénø̀ng. Nàdánøngrì taq nøt èshø̀mnø̀ng. Kadø íe wani Vkàngpè A:ngí ni, “Ngàí nà svng kadvgvp gø mvlàng rang, Nà svng kadø ínìgø mvgur rang,” wa nø èv̄l yv̀ngshà.
58013006	Wervtnø nøngmaq gø nvrø̀m dvtéshi nø:tní, “Ngà svng dvbv̄ngshú nø Vkàngpè èǿngāng rvt, ngà màsvreng; Vsà:ngí ngà svng kadø wá lelúnnøng?” wài nø shǿn lú:nìe.
58013007	Namaq svng Gvray mòngkà èríavtshà we, namaq svng tvrà shølshúrì svng mènànánø̀ngni. Angmaq laqyàrì sv̀ng dèdvmnøng nø, angmaq kv́mnøt svng ècv̄nshìnøng.
58013008	Yesu Kristu nø cáni, dèni nvng dvciq lvpat gø tiqdvchá íe.
58013009	Mvdìng we mvshǿl angpv̀npà:ní namaq svng leq mèyùm bǿnø̀ng. Pawalv́m wani nøngmaq dòngnøt svng tǿng dvzv́r we nø v́mlv́m aqlv́m vtóngrì kèní mø̀í, Gvray jejú kèní wa íe. Vm aqlv́m vtóng rì cà:nò gǿí nø pà vjú gø mvlú:nò.
58013010	Nøngmaq nø shvrúngrà tiq lòng vdáìe. Israel rì noqngø̀m shìyat taq dvzømshì rìí nø shvrúngrà welòng taqò núngpà shā svng ké mvlú: nò.
58013011	Kadø íe wani, mvrà dvpvt nú:ngò we nìnà angshvwï nø shvrúngshú vgōpèí shànshér rà yv́ng sv̀ng dvgòng bǿò nø, góngrì nø bashàrì v́lrà zóng dap vtv́ng lap yv́ng wá:rò we íe.
58013012	Wedø tiqdvchá, Yesu gø Ang shvwií bashàrì svng shànshér dø shvgaq lúnlv́m dvpvt, wamà wáng bv́ngkà vtv́ng lap yv́ngø dvshà mvhøt yà:ngì we íe.
58013013	Wervtnø, nøngmaq gø Ang svng shvraq màchaq zēr yà:ngà lòng taq mvngúì nø, bashàrì v́lrà zóng dap vtv́nglapmø Ang v̄l yv́ng sv̀ng dìá:mì.
58013014	Pawalv́m wani yalòng rvgaq taq nø, nøngmaq dvpvt yv̀nggùnggùng zá:nò we wama mèv́laì. Dvgáni tuq ra we wamà lòng svng cāì we íe.
58013015	Wervt nøngmaqí nø Yesu taqkèní mànārnār Gvray kaq shvring shvtàlv́m núngpàrì shvrúngàì. Yalòng nø Ang svng vchà:ngò rìí shvtàlv́m kà íe.
58013016	Shvla we bv̀nlì wàlv́m gø, dvshá vzākelv́m gø mènànánø̀ngni. Pawalv́m wani yadø í rì nø Gvray wv́mshì we núngpà íe.
58013017	Namaq svng shølshúrì kà ètánøng nø, angmaqí øp we lv̀ngpv̄ngø ècv̀nnøng. Pawalv́m wani angmaq nø shìpan sūnshú dø, Gvray kaq namaq dvpvt sunalv́m rì í rvtnø, Pvlacè taq namaq svng tàda nàsòngnønge. Angmaq nø namaq dvpvt dvzaqshì ke mvnøklá vlishì dvzv́r we mø̀í dø, dvbù nø:tní dvzaqshì lúnlv́m rvt angmaq kà ètánøng. Wedø mø̀í kvtnø namaq dvpvt pà vjú gø màvl.
58013018	Nøngmaq dvpvt júrøt dèbvngshà. Pawá wani nøngmaq vjàng laqyà nø pv̀n vrv̀m taq døng nø:tní vbóng vnvp dø cv́n lúnlv́m mvyǿìe.
58013019	Namaq yv́ng sv̀ng ngà cāncan vtv́ng lúnlv́m rvt, gvzà vjú røt dèbvngshà, wvng namaq svng røtshø̀nge.
58013020	Vyv̀ngré rìò Vyv̀ng roqshú Vgō, a:lò pè, nøngmaq Vkàngpè Yesu wepè svng nø, dvciq lvpat kàgvp svng shvdø̄:ngò we shvwï taq kèní Gvrayí shì yv́ngkení vrá dvtv̀nga:tnà.
58013021	Akvt mv̀ng nø Ang nøt cv́n lúnlv́m dvpvt, mòngzø̀l we zíshú Gvrayí namaq èrànøng we shvlā pv̀n shvngbe namaq svng kø̀mgø̄m leq dègǿā daqnø̀ng. Yesu Kristu mv̀ng nø dvciq lvpat ngø̀r dvgùng laq v̄l dvr. Yadø laq í daq.
58013022	Vnvm vchvngrìé, ngàí dvtú bǿshà we yadv́ngte svng shvlá wa mèsøngshìnø̀ng. Pawá wani ngàí vrong bǿngà we nø yvngnì yvnggúng mø̀í.
58013023	Nøngmaq vnvmpè Timoti svng shvlàng bǿà we tvrà gø namaqí leq shánøng. Ang cancan lā di rā nìnø, namaq nvng vyv́ngké lúnlv́m rvt ngà gø ang nvng tiqdø døng range.
58013024	Namaq svng shølshúrì shvngbe nvng noqshi rì shvngbe svng pàmvrá wvnge. Itali móng v̄l rìí gø namaq svng pàmvrà wae.
58013025	Jejú nø namaq shvngbe nvng tiqdø laq v̄l dv̄r.
59001001	Gvray vshuq gø, Kàngpè Yesu Kristu Ang vshuq gø ǿngà pè Yaku ngàí nø, nàshïn yv̀ngshà we tiqcé vní dvgø̀ng svng pàmvrà wvng range.
59001002	Vnvm vchvng rìé, namaq nø dvløtlv́m mvme pv̀n nàhǿmnø̀ng dvgvp, dvbùlv́m wa dèdutnøng.
59001003	Pàwálvm wani namaq kv́mnøt svng vløt lù:ngí nø, tønzánnøt dvbūng lú:ngò we svng èshánø̀nge.
59001004	Namaq nø kø̀mgø̄m tétǿng lún nø, kapv̀n taq gø mvluq mvpø̄n we màv̀llv́m dvpvt dvløt ra lòng svng lv̀ngdø̀m høq ètø̄nshìnø̀ng.
59001005	Namaq dvhø̀ taq zitnøt mvluq we tiq gǿgǿ vl nìnø, Gvray kaq laq røtshì; wekvt ang svng zí daqòe. Kadø íe wani Gvray nø màngv̄nshaq shvngbe svng lv̀ngshònø:tní zi daq pè íe.
59001006	Inìgø Ang kaq røtshi gǿ nø màdvtiqshìshaq kv́mnø:tní røt ràe. Kadø íe wani dvtiqshì vsv̀ng nø, nv̀mbø̀:ngí kukaq yakaq dvce:rò we nv̀mukdvrā taqò tìma dø vshv́me.
59001007	-
59001008	Yadø í vsvng nø vní nøt nø:tnò nø, ang bv̀nlì í dv́ngte gø mvdø̄ng vsv̀ng í rvtnø Vkàngpè yv́ngkèní kapà tiq pv̀n lúnlv́m gø ang laq màlǿmshi.
59001009	Dvshà we vnvm vchvng tiq gǿ svng Gvrayí, vháng vlún dvzá:rò nìnø ang nø laq dvbù.
59001010	Mvgàm gǿ svng gø Gvrayí shvyǿm daqò kvt nøt laq shø̀m; pàwá wani ang nø shønwvt dø vmø̀lv̄me.
59001011	Nv̀m svr ra weí vkatshi nø shúngvm kvt angwvt vshù nø vnvp mv̀rshv̀m gø vmø̀lvm we shǿngwvt padø, mvgàm gǿ gø a:ngí wàò bv̀nlì rì vmø̀lv̄me.
59001012	Dvløt ra lòng svng tø̄n jòr gǿ nø ìshøt ìgv̀n v̄le. Pàwálvm wani a:ngí dvløt lòng svng tø̄n jòrvm kvtnø, Vkàngpèí Ang kaq shóngshì rì svng dv́naò we jòr we gø̀nshaq vmo nø à:ngí lúnlv́m íe.
59001013	Kagǿ gø, dvløt we vhǿ:mò dvgvp, “Gvrayí ngà svng dèløtne,” laq mvwā. Pàwálvm wani mvgvm màshvla wèí Gvray kaq dvløt mvlúnshì. Vrá Gvrayí gø mvgvm wéí kagǿ svng gø màdvløt.
59001014	Wedø í nìgø vsvng tiq gǿ nø, vdè mapnø:tní yùm bǿò kvt, mapnøt welù: ngí ang svng dvløt lún bǿò we íe.
59001015	Wervtnø mapnøt zv́ngshìvm kvtnø, mvrà shøq daqòe. Mvrà gōngvm kvtnø shìlong shøq daqòe.
59001016	Ngà shóngshø̀ng we vnvm vchvngrìé, vsa:ngí namaq svng leqmèdèzv̀ng bǿnø̀ng.
59001017	Shvla we gønpaq ídv́ngte nvng kø̀mgø̀ we gønpaq ídv́ngte nø muqlàng taqlap vl we gálong Angpè yv́ngkèní zi daq we íe. Ang taq nø vshøtnvm we bàngzi dø dvshøt dvlíng í we màvl.
59001018	Nøngmaq nø Ang dvmv́nrì taq kèní vlat tiq pv̀n í lúnlv́m dvpvt, Ang vdè nøt cà:nò nø, dìnglòng mòngkàí nøngmaq svng ègv̀l bǿshà.
59001019	Ngà shóngshø̀ng we vnvm vchvngrìé, vsvng kagǿ gø, tálv́m yv́ng vpán nø, shø̀nlv́m yv́ng nø vtǿn nø; shv̀mná rílv́m yv́ng gø vtǿn rà we svng leq shánøng.
59001020	Pàwálvm wani shv̀mná høp lù:ngí nø Gvray Ang døngman lòng wà lú:ngò we màvl.
59001021	Wervtnø nǿmtuqtuqrì shvngbe nvng mvgv́m nøt shvngbe zø̄r èchutnø̀ng nø, namaq dòngnøt mvsø̀n svng gø̀nshaq zí ngu:tnò we, nøt vdòng vkvtshaq mòngkà svng kønnø:tní nàtōnøng.
59001022	Namaq nø mòngkà svng tá wā táò vsvng mø̀í dø, vpǿ nø cv̀n vsv̀ng mv̀ng èwáshìnøng. Wedø mø̀í kvtnø vdè svng yúmshì vsvng èílóngnønge.
59001023	Kadø íe wani mòngkà svng tá wa táò nø, mvcv̀n lú:ngò we wegǿ nø jv̀mna taq mv̀rshv̀m yv́ngshì we vsvng dø vshv́me.
59001024	Wegǿ nø, ang mv́r svng jv̀mna taq yv́ngshì dá:ngí div̄m nìnø, tv́n tiqlvng nø ang kadødø vshv́m we svng cē vnáshì bøe.
59001025	Inìgø nøngmaq svng shèlut daqsha we kø̀mgøm tǿng vdv́ngshaq dvrá svng tøpwā gù:nò nø, v́l gø wedøni v́l døng dv̀ng wa gǿ mv̀ng nø, táò dá:ngí vná bǿò vsvng mø̀í. Dvzaqshi nø cà:nò vsvng wegǿ mv̀ng nø, à:ngí wàòrì taq ìshøt ìgv̀n lú:nòe.
59001026	Kagǿ í nìgø, vdè nø noqngø̀m dang nøt lø̀me, wa dvdvmshì dá:ngí, ang pvlè svng mvøp shi gǿ nø ang nøt svng yúmshì we í nø, wegǿ ang noqngø̀m tvrà nø vshø̀ng íe.
59001027	Dvrvt cèrì nvng memàrì dvshácha we svng dvnì nv̀mcan wa yv́ngaò nø, ang vdè gø rvgaq tø̀m mvmv́ng mvshèrrì màvcaq dø rvdashì gǿ mv̀ng nø, nøngmaq Gvray nvng Vpè mv́rdv̀ngø mv́ngshèr we noqngø̀m tvrà cà:nò gǿ íe.
59002001	Ngà vnvm vchvngrìé, dvgùng gùngshv̀ng ring pè nøngmaq Vkàngpè Yesu Kristu svng kv́m we tvrà taq cà:nìrì nøngmaq nø, vsvng mv̀rshv̀m rvwìnglv́m mø̀í.
59002002	Vsvng tiq gǿ nø shé wur dvchøp gweshì nø zørzør wa we bèlaq gwashì taqsórí namaq lìpòng taq gòng ra nø̀; vrá, nǿmtuqtuq í we belaq gwāshì nø̀ dvshácha we vsv̀ng tiq gǿ gø la gòng ra nìnø;
59002003	namaqí nø zørzør wa we belaq gwāshì gǿ svng yv́ng ètv̀mv́mnøng nø, “Yayv́ng rúngrà shvla taq èrung,” èv̄lnøng nø; dvshácha gǿ svng nø, “Nà nø kuyv́ng èrip;” mø̀íni, “Ngà hí námrà shvnv̄ng èrung,” èv̀lnøng nìnø;
59002004	namaq nø mv̀rshv̀m rèwìngnøng nø, mvgvm we kàrvtshú èínøng we mø̀í ma?
59002005	Ngà shóngshø̀ng we vnvm vchvngrìé, ètá dánøng. Rvgaq tø̀mò dvshácha rì svng nø, kv́mnøt dang taq mvgàm í nø, Yesu svng shóngshi rì kaq dv́nāò we móngdàn zaqshøp vpvt dvzv́rlv́m rvt, Gvray nø angmaq svng rvcv̄ngshi we mø̀í ma?
59002006	Iwe namaqí lè nø dvshácharì svng dvgùng shèyǿm bǿshà. Mvgàmré rìí nø namaq svng shènvlnøng nø, kàngé rúngtv̀ng mv́rdv̀ng svng èshv̀lnøng we mø̀í ma?
59002007	Namaq svng vtǿshaq í we, vpǿ bø̀ng svng shvyǿm mvtá:nò rì gø angmaq ni mø̀í ma?
59002008	Wedø í nìgø shànshér kàru taq, “Nà nø na góng svng èshóngshì dø, Na tiqdv́ng vsvng kaq shóngshì ràe,” wa we Gvray dvrá svng namaqí cv́n dègømnøng kvtkèni nø, namaqí vdu dø èwànø̀ng we íe.
59002009	Namaqí vsvng mv̀rshv̀m rèwingnøng kvtkèni nø, mvrà èwànø̀ng we lè í nø, dvráí gø namaq svng vléò vsvng dèdutnøng nø kà vrvtshaq èínø̀nge.
59002010	Kagǿ í nìgø Dvrá tiqciqcè wa la vléò nìgø, wegǿí nø dvrá shvngbe svng vléò we ívme.
59002011	Kadø íe wani, “Mèdèchapnì,” wa shø̀n gǿ nø, “Svng mèshvtni,” wa gø shǿn daqe. Nà nø vsvng mèdechap nìgø, vsvng èshvt kvtkèni nø, dvrá svng vléò vsvng ni èíá:mì.
59002012	Wervt namaq nø, shvlángshaq í dvzv́r we dvrá lù:ngí kàngé rà we vsv̀ng èív́mshà rvtnø, kà shø̀n we nvng cv̀n we taq dvrá welòng svng ècv̀nnøng nø ècúnshìnøng.
59002013	Pàwálvm wani mvrézanøt màvl vsv̀ng kaq nø kàngéò yv́ng gø mvré zalv́m màvl. Mvréza nøt v̄l gǿ nø, kàngélv́m yv́ng svng góng mvrà long.
59002014	Ngà vnvm vchvng rìé, vsvng tiq gǿ nø, kv́mnøt v̄le, wā nìgø wà lú:ngò we bv̀nlì màvl nìnø pà vjú vl ma? Wedø í we kv́mnø:tní ang svng chutchv́ng lú:nòe ma?
59002015	Vnvm vchvng tiqpè, mø̀íni tiqmè, gwálv́m gø màdá, v́mlá:mì gø mvpø̄:nò dvgvp,
59002016	namaq dvhø̀ kèní tiq gǿí ang svng, “Pàmvrá èlo; leq lø̀m, leq nàgà,” èvlnø̀ng nø, ang góng dvpvt ràrì nø màzíshaq shèlonøng nìnø, pà vjú vl ma?
59002017	Kv́mnøt gø welòng dø íe. Bv̀nlì màbá kvtnø vshíshaq íe.
59002018	Iwe vsvng tiq gǿ nø, “Nà nø kv́mnøt èvle; ngà nø wv̀ngò bv̀nlì èv́lange," wa vsvng la vl nìnø, èwàò bv̀nlì màdá nà kv́mnøt lòng dètanà; wekvt ngàí gø wv̀ngò bv̀nlì kèní ngà kv́mnøt lòng dvtānvtnø̄ng.
59002019	Gvray nø tiqpè wa v̄l we svng nà èkv́me. Ie, jòe; cángrì gø wedøni kv́m nø̀, nipnip vdv̀ne.
59002020	Angdálé, kv́mnøt nø bv̀nlì màbá kèní vshí íe, wa lòng nàí mèsháò má?
59002021	Nøngmaq vkop vkàng Abraham nø, angcè Isak svng núngrà taq shvrú:ngò rvt, a:ngí wà bǿà bv̀nlì taq kèní døngman we dvdut lún yà:- ngà we mø̀í ma?
59002022	Wervt angò kv́mnøt nø bv̀nlì nv̀ng tiqdø dvzaqshì nø, bv̀nlì taqkèní wa kv́mnøt svng kø̀m dvgø̄m dvzá:rò we nàí èsháòe.
59002023	Shanshér Kàru taq, “Abraham nø Gvray kaq kv́m rvtnø, ang svng døngman we dvdutna yà:ngà, wa shø̀:nò kà nø gømá:mì. Ang kv́mnøt rvtnø Abraham svng ‘Gvray rv̀mnvng,’ tǿ bǿà.
59002024	Wervtnø vsvng nø kv́mnøt kèni wa mø̀í dø, wà lú:ngò bv̀nlì taq kèní døngman we dvdut lú:nò lòng íe.
59002025	Welong dø tiqdvchá, góngnv̄m mè Rahapmí gø dvjv́mshúrì svng vtoò nø̀, dvgá tiqchitchit shvlo bǿà dvgvp, wà bǿà bv̀nlì taq kèní ni døngman we dvdut lún bǿà we mø̀í ma?
59002026	Welòng døni, shagóng nø pvlàcè nvng vsar kení nø vshishaq í dø tiqdvchá, kv́mnøt gø wà lú:ngò we bv̀nlì màbá kvtkèní nø vshíshaq íe.
59003001	Ngà vnvm vchvngrìé, shvngøtshúrì nøngmaq nø té vlishì we kàngélv́m lún lú:ngì we sháshàì we í nø, shvngøtshú wa gvzà mèwáshìnøngni.
59003002	Pàwálvm wani nøngmaq shvngbe nø mvme kvt vléshàì we dvchǿng íshàe. Kagǿ gø ang shø̀n kà taq màléshì gǿ nø køtgøm tétǿng gǿ í nø, góngkøp svng gø øp dv́ngshì gǿ íe.
59003003	Gø̀mrāng nø nøngmaq kà lvta ra dø, ang nònggøp taq shv̀mtan shvmø̄r bǿì kvtnø, gø̀mrang góngkøp svng gø nøngmaqí kv́ng lú:nì we íe.
59003004	Tìsangpó svng gø èdaknø̀ng; wedv́ngte te we shø̀chø̀m nø nv̀mbø̀ng mvrùí rvbaqò we í nìgø, sangpó vdv́ngkï cv́m vtvng we wegø̀mcèí ni, shø̀ ra:pmòpè kakaq dí mvyǿ nìnø, mvyǿ dø kv́ng lú:nòe.
59003005	Pvlè gø, góng taq kèní cv́m vtvng dvgv̀ngcè í we, wedv́ngte te dø dvshv́ngshìe. Svmi mvyà cèí kadvngshi te we mvlø̀ng svng dvgù:mò we svng èyv̀ngnøng.
59003006	Pvlè gø svmi tiqlòng ni íe. Nøngmaq góng dvgv̀ngrì dvhø̀ taq pvlè nø mvgv́m vtvng we dvgv̀ng í nø, góngkøp svng mvmv́ng mvshèr dvcaqò yv́ngkèní, vsvng lvpat shvngbe svng zùpvng màmøl màmaq svmií dvciq lú:nòe.
59003007	Kadø íe wani, zø̄mwàng vsharì nvng calóng cacøn, bvløng bvlāngrì nvng nv̀mukdvrā taq vl rì í dv́ngte svng nø, vsà:ngí ni shvnǿ lú:nò we,
59003008	pvlè yalòng svng nø, kagǿí gø shvnǿ mvdá:ngò. Pvlè nø naqshi v́l mvsháò we mvgvm vnaq tiq pv̀n í nø, dvshílv́m pvlā dv̀n vdeqe.
59003009	Nøngmaqí nø Kàngpè nvng Vpè Gvray svng pvlè welù:ngí shvring shvtàìe; Vrá nøngmaqí nø Gvray mv̀rshv̀m shvmvt nø mv́n yà:ngà we vsvng kaq pvlè welù:ngí ni mvtá:nìe.
59003010	Nònggøp tiqlòng kèní ni shvring shvtà kà gø, mvtv́n kà gø dvcháchá būnge. Ngà vnvm vchvngrìá, yadø nø wàlv́m mø̀í.
59003011	Tibor dùng tiqlòng kèní wa tìzø̀ nvng tìka tiqdø bor dv̄re ma?
59003012	Ngà vnvm vchvngrìé, nv̀mgwè tø̀ng taq nø zanlúnshí, bìmrø̄ng taq nø nv̀mgwèshí shí lúnshìe ma? Wedø shí mvlú:nò døni, shvlaq ka we tìí gø, tìzø̀ dvbor nø mvngu:tnò.
59003013	Namaq dvhø̀ taq zitnøt nvng cíng rálnøt vdá vsv̀ng kagǿ íe? Ang nø nøt køn nø zitnø:tní cúnshi we laqyà shvlá taq kèní shvla we bv̀nlìí ang zitnøt nvng cíngrálnøt v̄l we laq dvta:nò.
59003014	Namaq nøt taq shǿm nø nèza we nvng nàjòr ngàjòr rvzòng we èv̀lnøng kvtkèni nø, mènàchanøngni; dìng lòng svng èpōnøng nø gø mènàyànøngni.
59003015	Yadø í we zitnøt nø mvdv̀m kèní mø̀í; rvgaq tø̀mò í nø, góngsha nøt nvng mvshá ìnvt yv́ngkèní zitnøt lè íe.
59003016	Kadø íe wani shǿm nø màrv́m màrá we vl yv́ng nø, vjángshì we nvng mvgvm we bv̀nlì angpv̀npv̀n gø weyv́ng kèní būng longe.
59003017	Mvdv̀m kèní í daqì we zitnøt nø, nv̀mlat nø shànshér we, mèpvng nø vrv́m vrá we, nøt kø̄n we, lin yùl we, mvrézanøt v̄l we nvng bv̀nlì shvláí dv̀nzø̀ng we; nøt dø̄ng we nvng nøt vní shvlē màvl we, yadv́ng pv̀n íe.
59003018	Vrá, vrv́m vrá dvzv́rshú rìí mòngzø̀l lòng wø̄n bǿò yv́ngkení shí long we nø døngman lòng íe.
59004001	Namaq vdòng taq vshvtke long nvng vhērkelv́m lòng nø kayv́ng kení būng ma? Namaq vdòng taq mànārnār vtùke we góngsha mvyvn mvlánøt rì nvng góngsha nøtshø̀mlv́m rì taqkèní bung we mø̀í ma?
59004002	Namaq èmapnøng lòng mèlún bǿnø̀ng kvtnø, vsvng èshvtnønge. Lún mèyǿnøng lòng mèlún lóngnøng kvt nø, vshvtlv́m dèbungnønge. Namaqí mèlúnnøng we nø Gvray kaq mèrøtshìnø̀ng rvt íe.
59004003	Namaq èrøtnø̀ng nìgø shagóng shòng lòng dvpvt wa røt nàlénøng rvtnø, namaqí mèlúnnøng.
59004004	Dvchap bv̀nlì èwànø̀ngrì namaqé, rvgaq nvng vzø̀m lòng nø Gvray nvng ngv̀nshà í we mèshánøng ma? Wervtnø rvgaq nvng vzø̀m vrá mvyǿ vsvng kagǿ í nìgø, vdè nø Gvray nvng ngv̀nshà í dvzv́rshì we lè íe.
59004005	Mø̀íni kàru taq, “Gvrayí nøngmaq vdòng taq v́l dèzv́ra daqshà we Pvlacè nø, neza nø shǿm we Pvlacè íe,” wa lòng nø vwawa dø shø̀ne, èlv́nnøng ma?
59004006	Iwe, Gvrayí nø jejú mv̀ng tété èrv̄maìe. Wedø í rvtnø Shànshér Kàru taq, “Gvrayí nø dvshv́ngshìrì kaq vtùò nø, cipshìrì svng nø jejú zíòe,” wae.
59004007	Wervt namaq nø Gvrayí øp we lv̀ngpv̄ng ècv̀nnøng; cáng svng nø nàgámnøng. Wekvt ang nø namaq yv́ngkèní vtshìvme.
59004008	Gvray yv́ng tvp nànvpshìnøng; wekvt Ang gø namaq yv́ng vnvpshì daqe. Mvrà èv̀lnøng rìé, namaq wur dèshérshìnø̀ng; vnínøt ènøtnøng rìé, namaq nøt dèshérshìnø̀ng.
59004009	Góng èginøng nø, rèyù reyúngnøng taqsórí, rv̀ngshvng èwànø̀ng. Namaq vhø̄shìlv́m lòng nø ngø̄ we, namaq dvbùlv́m long nø nøt dvshà we laq vpov̄m.
59004010	Vkàngpè mv́rdv̀ngø namaq nøt ècipshìnøng, wekvt A:ngí namaq svng èhàng lóngnønge.
59004011	Vnvm vchvngrìé, namaq tiq gǿ nø tiq gǿ mènàyitkénø̀ngni. Kadø íe wani angnvm angchvng svng yitkéò, mø̀íni kà ra:tnò gǿí nø, dvrá svng yitkéò nø, kà ra:tnò we íe. Iwe nàí dvrá svng kà èra:tnò kvtkèní nø, dvrá cv̀n vsvng nø mèí, kàngéshú lè èíe.
59004012	Dvrá zi daqpè nvng Kàngéshú Dùpè nø, chutchv́ng gø ngu:tnò nø, shvmv́ng gø ngu:tnò pe Ang tiq gǿ wa íe. Nà nà! kagǿ èí rvt tiqdv́ng vsv̀ng kaq kà èra:tnò ma?
59004013	Nøngmaq nø, “Deni, mø̀íni nvpni, wedø tǿò we wamà svng dìá: mì nø weyv́ng tiq nǿng a:lì taqsórí wùlaq waì nø mvzv́n lún bǿìe,” èwànø̀ng rì namaqé! ètánøng.
59004014	Nvpni nø kadø í ra we svng namaqí mèshánøng. Namaq gø̀nshaq nø pà íe? Tiqlvngcè wa yv́ngshì dá:ngí vmv̄ngvm we shvngùl dø íe.
59004015	Wervt namaq nø, “Vkàngpè Ang nøt í nìnø, nøngmaq cúnshi lú:nì nø, kudø yadø gø wàlv́m íe," wa nø̀ lè shǿn ràe.
59004016	Akvt namaq nø shèringshìnøng nø dèshv́ngshìnø̀nge. Yadø dvshv́ngshì lòng nø mvgvm we íe.
59004017	Wervtnø, shvla we wá rà we sháò dá:ngí mvwàò lòng nø mvrà íe.
59005001	“Mvgàmré rìé, ètánøng. Namaq mvdv̀m tuqlv́m wáshì we dvshà mvhøtlv́mrì rvtnø nàkiqnøng nø rv̀ngshvng èwànø̀ng.
59005002	Namaq pø̀yá pø̀nūngri nø bøpmá:mì. Namaq belaq laqtūnri gø mǿ:ní èv́ma bǿshà.
59005003	Namaq gv̀msùng vshérì gø shv̀mri:lí v́m bǿà. Wedø shv̀mri:lí v́m bǿà lòng nø namaq mvrà vchaqlv́m shvkse íá:mì nø, namaq vsha svng gø svmií døni dèbévtnønge. Namaq nø lv̀ngdø̀m angni høqa:tnà nìgø pø̀yá pø̀nung shøp èmvnshì nønge.
59005004	Ku, namaq rvmárì taq bv̀nlì wá dèzv́rnøng we lv̀ngzv̄ngrì svng màzíshaq èshøpshi bǿshà we zìbèrì nø vkiq lú:ngì. Shvrvtshúrì angmaq vkiq kàrì gø Vháng vtvng pè Gvray vnà taq gòngá: mì.
59005005	Namaq nø rvgaq tø̀mø èv́m èaqnøng nø, góngsha mapnøt taq dèshǿmshi bǿshà. Shvtlv́m angni dvpvt namaq vdè svng dètøqshìnø̀ng we íe.
59005006	Namaqí mvrà zì màvl vsvng kaq kà èrvtnøng nø, èshvt bǿshà we, angmaq nø namaq svng màtù.
59005007	Wervt vnvm vchvng rìé, Vkàngpè vrá tuq daq høq nøt shèyv̄ngshìnøng. Rvmá tvmu wa vsà:ngí nø shø nv̀mlat dǿng nvng lv̀ngdø̀m dǿng màle dv́ngte ang rvmá taqò vpǿ we mvzí dvyø̀rì shvrvtnv́mlv́m rvtø̀ svng nøt shvyvngshi nø cāò padø,
59005008	Namaq gø nøt shèyvngshi nøng nø, namaq nøt shèdøngshìnøng. Kadø íe wani Vkàngpè tuqlv́m nø yùl ráì.
59005009	Vnvm vchvngrìá, namaq svng kàrvt we màhǿmlv́m rvt tasv̀ng mènàzērkénøng ni. Kú, kàngéshú dùpè nø bv́ngkà vngám yv́ng tuq ráì.
59005010	Vnvm vchvngrìá, dvshà mvhøt we nvng nøt shvyvngshì we shvbóng shvmvtshirà nø, Vkàngpè bø̀ng taq kèní kà shø̀n yà:ngì we kàdvtutshúrì svng ècv̄nshìnøng.
59005011	Eyv̀ngnøng, darì tø̄n zánnøt v̀l yà:ngìrì svng nøngmaqí, ìshøt ìgv̀n lú:nòrì, a:lìe, Yoba ang kadø tø̄nshì yà:ngì lòng svng namaqí vtáshaq íe. Lv̀ngdø̀m yv́ng Vkàngpèí wáa daqà we svng gø èyv̀ng bǿshà. Kadø íe wani Kàngpè nø mvkok dvdínøt nvng dvsházānøt dv̀nzø̀ng pè íe.
59005012	Ngà vnvm vchvngrìé, shvngbe mvdv̀mø tiqkà nø, mèdègv́mshìnøngni. Muqlàng tǿ nø̀ gø̄, rvgaq tǿ nø̀ gø, dvgá kapà bø̀ng kèní gø mèdegv́mshìnøngni. Namaq nø kàngélv́m yv́ng mvgònglv́m dvpvt, í kà nø íe; mø̀í kà nø mø̀í, wa kà wa èshø̀nnøng.
59005013	Namaq dvhø̀ taq dvshà mvhøt we vsvng vl ma? Vjú laq røtshì. Dvbù nø v́l lúnshì vsv̀ng vl ma? Ang nø shvring zàywà laq wa.
59005014	Namaq dvhø̀ taq za vsvng vl ma? Vl nìnø shvngø̀mré roqshúrì svng gōò nø, werìí Vkàngpè bø̀ng taq kèní yøtìí ma:tnò dá:ngí ang dvpvt vjú laq røtnāò.
59005015	Kv́mnø:tní júrøt we kàí zā gǿ ban nø, Vkàngpèí ang svng shaq dvkv́ng daqòe. Vrá, à:ngí mvrà wàò we la v̄l nìnø, ang svng chutna daqòe.
59005016	Wedø í rvtnø namaq dvban we lúnlv́m dvpvt, tiq gǿ nø tiq gǿ mvrà nàchángshìnøng nø, tiq gǿ nø tiq gǿ dvpvt vjú nàrøtnākénøng. Døngman vsvng vjúrøt kàí nø nònggùn gvzà jòr dø wà lú:ngòe.
59005017	Eliya gø nøngmaq døni vsvng wa í we, shø mvzaqlv́m dvpvt nøt lø̀mlø̀m vjúrøt bǿà nìnø, vshø̀m nǿng tiqka høq shø mvzaq yv̀ng.
59005018	Wekvt à:ngí rá vjú røt bǿà nìnø, muqlà:ngí shø dvzaq daqà nø, rvmá hv́ng taq mvzí dvyø̀rì gø angshí shí lú:ngì.
59005019	Ngà vnvm vchvngrìá, namaq dvhø̀ taq dìnglòng kèní vmàn we vsvng vl nø tiq gǿgǿí la ang svng vwv̀nga:tnò nìnø;
59005020	mvrà vl we tiq gǿ svng a:ngí vlé bǿà lòng kèní vwv́ngshì dvzá:rò we wegǿí nø, ang pvlàcè svng shì yv́ngkèní chv́ng bǿà we í nø, mvrà póngràng svng gø chutna dvzv́r bǿà we íe, wa lòng laqsháò.
60001001	Yesu Kristu Ang dvzv́r, Piter ngàí, Pontus, Galatia, Kapadocia, Asia nvng Bitunia móngwálrì taq nàshïnv́msha nø yv̀mbv̀n èwáshìnø̀ng we Gvray rvcv́ng cèrì namaq svng shvrïkàru vrōngvtnòe.
60001002	Namaq svng nø Vpè Gvray nøt kèní rèhiq bǿshà nø, Yesu Kristu svng vpǿ svre we vsvng wáshìlv́m nvng Ang shvwií vpøp we lúnlv́m rvt Shànshér Pvlacè taqkèní namaq svng rècv̀ng bǿshà. Jejú nvng mòngzø̀l lòng nø namaqí dv̀nzø̀ng dø leq lúnnøng.
60001003	Nøngmaq Vkàngpè Yesu Kristu Angpè, Gvray kaq shvring shvtàì. Yesu Kristu Ang nø, shì yv́ngkèní zūn lú:ngì yv́ngkèní, nøngmaq nø cúnshìlv́m vlǿmrà vdálv́m dvpvt, Angò ring vtvng we dvsházānø:tní nøngmaq svng A:ngí vrá tiq kvt ègv̀l bǿshà.
60001004	Wervt nøngmaq nø muqlàng taqlapmø nøngmaq dvpvt èshøpmaì we, bøp shámlv́m màvl we nvng vrø̀l vcatlv́m, vmø̀llv́m màvl we zaqshøp lòng svng vlǿmshàì we íe.
60001005	Zaqshøp yalòng nø kv́mnøt kèní Gvrayí vto we lún vsvngrì namaq dvpvt èíanø̀nge. Namaq svng nø lv̀ngdø̀m rvtø̀ taq dvtana daq we chutchv́ng jejú lòng dvpvt Gvray jór nònggù:ní nàcónganønge.
60001006	Namaq nø dvløtlv́m mvmē pv̀n taq tiqchàmcè yúr lā nàdunø̀ng we ínìgø, wedø̄nï dvbùlv́m gvzà v̄le.
60001007	Namaq kv́mnøt svng vløt lòng nø, svmïí dvchǿngshaq í nìgø vcat sháò we shé mvdv̀m vpǿ nø, Yesu Kristu dvtánshì daq kvt, ring we nvng dvgùng ngø̀r we nvng vpǿ shvrïng we lúnlv́m rvt mv̀ng íe.
60001008	Ang svng nø namaqí màyv́ngshaq ínìgø èshóngshìnø̀nge. Akvt gø̄ mèyv̀ngnøng we, wedøni Ang svng èkv́mnøng nø, shǿn mvdv́ngshì dø ngø̀rdvgùng dv̀nzø̀ng we dvbù nø:tní, namaq vtv̄ngshaq dèbùnønge.
60001009	Pawalv́m wāni, namaq dòngnøt svng chutchv́ng we welòng nø namaqí èlún bǿshà. Welòng nø namaq Ang vdòng taq èkv́mnøng lòng ang mvtú dvtøm íe.
60001010	Kàdvtutshú rìí nø chutchv́ng tvrà yalòng dang svng tøptøpwa gùn yà:ngà. Angmaqí nø namaq svng zílv́m jejú lòng dāng vzv̀ng kèní ni kàdvtu:tnò nø,
60001011	angmaq vdòng taq zv́ngshì we Kristu Pvlàcèí Kristu dvshà mvhøtrì nvng mèpvng lúnlv́m ngø̀rdvgùngrì dang dvtúò lòng nø, kapà í we nvng kadø í we angni taq í long we svng gùn yà:ngà.
60001012	Iwe, kàdvtutshúrì dvzø̄mshì we nø angmaq vdè dvpvt mø̀í, namaq dvpvt lè dvzø̄mshì we íe, wānø muqlang kèní dvzv́r daqà we Shànshér Pvlacè taq kèní, Dvbùshv̀ngkà dvshv̄ng a:tnà rìí dètá bǿshà. Muqlàng dvzv́rrì gø̄ kàdvtutshú rìí shø̀n yà:ngà rì dang gvzà shá mvyǿe.
60001013	Wedø í rvt namaq nøt tǿngtǿngwa shèdø̄ngshìnøng nø, nøt shèriqshìnø̀ng. Yesu Kristu dvtánshì daq kvt namaq svng èlv́ngā daqnø̀ng we jejú svng døngdøng wa nàlǿmshìnøng.
60001014	Kà tā we angcè dø èwáshìnøng. Vzv̀ng mèshánøng dvgvp èv̀l yv̀ngshà we mapnøt laqyà mvgá:mí øp mèdèzv́rshìnøngnï.
60001015	Namaq svng ègōnøng pè nø Shànshér pè í dø tiqdvchá, namaq gø̄ dang vrv̀m taq shànshér dø èv̀lnøng.
60001016	Kadø íe wa nìnø kàrū taq, “Ngà nø shànshérpè ǿngà rvt, namaq gø shànshér ràe,” wa nø vrūshaq íe.
60001017	Wervtnø vsv̀ng kaq màrvwíngshaq, kagǿí kadø wàò nìnø wedø kàngé daqò pè wepè svng namaqí Vpè, wa ègonøng kvtkèní nø, namaq yāyv́ngø̄ zaqlè èwáshìnøng rvtø̀ taq gø Ang svng svrenø:tní lvpat angni shèlénøng.
60001018	Kadø íe wāni nvkop nvkàngmaq kèní dvtut daqì we vtóng, vshø̀ng màshǿng cúnshì we tvrà taqkèní namaq svng èchv́ng bǿshà lòng nø, vrø̀l vcat sháò we vpø̀, gv̀msùng vshéí nø mø̀í.
60001019	Cip màvl, shìllv́m gø màvl we Vyv̀ngcè shvwi, Kristu Ang vpǿ we shvwií nï èchv́ng bǿshà we svng èshánønge.
60001020	Ang svng nø rvgaq angké shïnï màshvzø:ngò vzv̀ng kèní Gvrayí rvcv́ngshaq í nø, tìsï lv̀ngdø̀m rvtø̀ yalòng taq namaq vjú dvpvt dvtàn daqà we íe.
60001021	Gvrayí shì yv́ngkèní dvzū: nò nø, ngø̀rdvgùng shvrï:ngò pè Yesu Kristu taqkèní namaq nø Gvray kaq èkv́m bǿshà rvtnø, namaq kv́mnøt nvng vlǿmrà nø Gvray vdòng taq èíānø̀nge.
60001022	Namaq nø dìng we Dvbùshv̀ngkà svng tā nø ècv̀nnøng weí vnvm vchvng rì nvng vshòngkelv́m rvt vdè svng dèshérshìnø̀ng nø nøt vníshvlē màzv́ngshaq nàshòngkénøng.
60001023	Pawalv́m wanï namaq svng nø shí bøp sháò we dvyø̀ kèní mø̀í dø̄ bøp mvsháò we dvyø̀, cúnshì nø v́l dø̄ng we Gvray mòngkà taqkèní ègv̀l bǿshà.
60001024	Kadø íe wani kàru taq, “Sv́ngzà wàngcè í dv́ngte nø shø̄n dø wā í nø, Ang ngø̀rdvgùngrì í dv́ngte gø̄ shø̄nwvt dø̄ wā íe. Shø̄n nø vyutnv̄me, angwvt gø̄ vshūrv̄me;
60001025	Vkàngpè Ang mòngkà mv̀ng nø, dvciq lvpat dø̄ng dv̄re,” wa shø̀:nòe. Mongkà welòng nø namaq svng dvshv̄nga:tnà we Dvbùshv̀ngkà íe.
60002001	Wedø í rvtnø namaq nø màshvla we shvngbe, dvgoqnøt shvngbe, nøt vní shvlē dvdā:mò we nvng map we shǿm we dvsíkà shø̀n we kaqdvt gø̄ ègūrnøng dá:ngí,
60002002	cv̀mré rvlìcè dø mvgvm lòng màshú we pvlàcè taqò vnong svng bál vsvng èwáshìnøng. Yadø èwáshìnøng kvt namaq nø gønshaq lún we jejú vdòng taq èté lóng nønge.
60002003	Kadø íe wani Kangpè Ang nøt shvlā lòng svng namaqí tïn èlún bǿshà.
60002004	Kangpè yv́ng èdi ránøng. Ang nø vsa:ngí gur bǿà nìgø, Gvrayí rvhiq bǿà we gønshaq cúnshì nø vpǿ we lóng chv̀ng íá:mì.
60002005	Namaq Ang yv́ng èdi ránøng kvtnø namaq gø̄ cúnshì we lóngrì dø̄ èínøng nø rvhiqshaq shvrúngshúrì èínønge. Namaq nø Yesu Kristu taq kèní Gvrayí vtoa shvla we, Pvlacè dāng núngpà rì shvrúng lúnlv́m dvpvt vrvng ma:nò we pvlàcè chø̀m èínø̀nge.
60002006	Kadø íe wani, Shànshér Kàrū taq, "Eyv̀ngnøng, Ngàí rvhiqshaq vpǿ we lóng tiqchv̀ng nø Zion mvrùl taq shvrúng bǿngà. Ang svng kv́m gǿ nø màshvraqshì long,” wà yà:ngì.
60002007	Wervt namaq èkv́mnøngrì dvpvt Ang nø vpǿ we èíanø̀nge. Mvkv́mrì dvpvt nø, chø̀m vrv̄ng shúrìí gur bǿà we lóng yachv̀ng nø chø̀m górtōng dvdø̄ng lóngchv̀ng nï íá:mì.
60002008	Lóng yachv̀ng nø, vtøplv́m lóng chv̀ng nvng vdvpshilv́m lóng chv̀ng íá:mì. Angmaq nø mòngkà svng mvtā rvtnø vtøp we íe. Wedø ílv́m dvpvt nï Gvrayí mvtūshaq íe.
60002009	Wedø ínìgø, namaq nø rvcv́ngshaq dvcì nvng koqkv́m dvcì taqò shvrúngshú nvng shvgaqshaq vsvng tiq dvcì èínønge. Namaq nø Gvrayò bashà èínøng rvt dø̄ vdòng kèní namaq svng ègovtshà dá:ngí, Angò dàlv́m gálong vdòng svng dègòng bǿshà nø Angò shvlá vtvng tvrà dvshvnglv́mrì èínønge.
60002010	Vzv̀ng namaq nø bāshà mèínøng nìgø, akvt nø Gvray Ang bashà èív́mshà. Vzv̀ng nø mvrézā we mèlún yv̀ngnøng nìgø, akvt nø mvrézā we èlún bǿshà.
60002011	Shóngshø̀ngrìé, wervt namaq nø rvgaq yalòng taq wv́ngzà nvng zaqlè èínøng dø tiqdvchá, dòngnøt mvsø̀n nvng vshvt we shagóng map nøtrì svng vnatshìlv́m dvpvt ngàí namaq svng li:nìe.
60002012	Mvnoqshirì dvhø̀ taq namaq vjàng laqyà nø, shvlā we wā èwáshìnøng. Pawalv́m wanï namaq nø mvgv̄m we wā vsv̀ng íe, wā nø angmaqí ènav́mvtnøng nìgø, namaq bv̀nlì shvlá svng rá yv̀ng bǿò kvt nø, kàngé daqò we angnï welòng taq Gvray ngø̀rdvgùng lè angmaqí shvringlv́m í lōnge.
60002013	Vsa:ngí shvdøngshaq dvrá shvngbe svng namaqí nø Gvray dvpvt í dø dèdutnøng nø ècv̀nnøng. Koqkv́m nø vmíng vkv́ng zø̀:mò pè í rvt ang svng nàpǿnøng.
60002014	Dù rìò dvrá svng gø ècv̀nnøng. Kadø íe wani angmaq nø mvgvm we wàò rì svng shø̄:nò nø, shvla dø wàò rì svng nø shvringlv́m rvt koqkv́m pèí zá:ngò rì íe.
60002015	Mvcíng mvrà:lò we svngdálrì pà shø̀nlv́m màvl dø í dvzv́rlv́m rvt, namaqí shvla we wa wàlv́m lòng nø Gvray wv́mshì lòng íe.
60002016	Namaq nø pèjøng èínøng dø tiqdvchá pèjø̄ng dø èwáshìnøng. Iwe, namaq pèjø̄ng lúnkv́ng yalòng nø màshvla we bv̀nlì svng dvkøqlv́m pv̀n dø màwáshaq, Gvray vshuq dø̄ mv̀ng èwáshìnøng.
60002017	Vsv̀ng shvngbe kaq nàpǿnøng. Shvngø̀mré taqò vnvm vchvng rì svng èshóngshìnø̀ng. Gvray kaq vpǿ sèrenø̀ng, koqkv́m svng nàpǿnøng.
60002018	Dvzø̄mcè rìé, pà taq ínìgø namaq angkàngrìí øp we svng vpǿ svrēnø: tní ècv̀nnøng. Nøt shvlā nø nøt kø̄n we angkàngrì svng wa mvtaq, nøt màshvla we angkàngrì svng gø nàpǿnøng.
60002019	Kadø íe wanï, Gvray vdòng taq rvwv̄n nø:tní vdè svng ngv̄nshìlv́m màvl kvt kèní nø, pà zì mèvl ke vdè kaq dvshá dvré la wa ra nìgø mvrà. Yalòng svng lè Gvray wv́mshì we íe.
60002020	Namaq mvrà èwànø̀ng rvt vdip we svng ètø̄nshìnøng lòng nø, pà dvgùng v̄le ma? Iwe, shvlā we èwànø̀ng rvt dvki ra lòng svng tø̄n èdv́ngnøng we yalòng svng mv̀ng nø Gvray shóngshì we íe.
60002021	Namaq svng ègō bǿshà we nø yalòng rvtnø̀ nï íe. Pawalv́m wanï Kristu gø̄ namaq dvpvt dvshà mvhøt we vhǿ:mò nø, namaqí Ang māl cv̀nlv́m, shvbóng shvmvtshìrà tiqlòng èlángā ráshà.
60002022	Ang nø, mvrà pà gø mvwa dv̄r. Ang nònggøp kèní vyà we tiqkà gø mvbung.
60002023	Vsvng rì Ang svng dvrøq nìgø màdvrøq. Dvshàlv́m vhǿ:mò nìgø, battv́ng svrē màdvkutshaq, døngmān dø̄ kà ngé daqò pè Gvray kaq lè Ang góng tvlēdv̀ng wáshì pè íe.
60002024	Nøngmaq nø mvrà dāng vshíshaq íshà nø, døngmān dāng cúnshì lúnlv́m dvpvt, A:ngí wurgáng taq nøngmaq mvrà èría bǿshà. Ang dv̄mmá taqkèní namaq nø dvban èlún bǿshà we íe.
60002025	Pawalv́m wanï, vzv̀ng namaq nø vmàn we vyv̀ngrì dø èí yv̀ngshà. Wedø ínìgø akvt nø namaq dòngnøt mvsø̀n roqshú pè nvng vsóngshú pè yv́ngsv̀ng nàwv́ng ráshà.
60003001	Dø̀ngkū mèlāé, namaq vdèdè chø̀mpè maqí øp we lv̀ngpv̄ng ècv̀nnøng. Angmaq tiq gǿgǿ Gvray mòngkà svng mvta we chø̀mpè lā ínìgø, namaq vjàng laqyà shèlánø̀ng yv́ngkèní Gvray kaq vpǿ sèrenøng we svng angmaqí yv̀ng bǿò kvt, kàí lïn mvrà dø̄, namaq laqyà taqkèní ang svng lin lúnlv́m dvpvt íe.
60003003	Namaq dècøpshìnøng we nø, vsà:ngí yv́ngshì dø bàngzà zvtshì nø, vshé gø̄yārì gwēshì nø, gwálv́m shvlá gwāshì weí, mvdv̀m mv̀rshv̀m vnvp we dvtānshìlv́m dvpvt nø mø̀í dø̄,
60003004	Nøt vdòngrv́m kèní bung long we vnvp lòng, vrø̀l vcatlv́m màvl we, nøtkø̄n nøtzø̀l nø:tní mv̀ng dècøpshìnøng. Yalòng mv̀ng Gvray nēmv̀rø̄ gvzà vpǿ we íe.
60003005	Pawalv́m wani cā rvmàng Gvray kaq noqshi nø, shànshér we svmarérì gø vdè chø̀mpè maqí øp we svng cv̀n weí yadønï dvcøpshì yà:ngì.
60003006	Sara dø èwáshìnøng. Ang nø Abraham kà tā nø ang svng, “Vkàngpè,” wa go yà:ngà. Namaqí gø màsvrere shvla we èwànø̀ng kvtkèní nø namaq gø Sara angcè mèla èínønge.
60003007	Wedø tiqdvchá, dø̀ngku pèlaé, namaq vjú røtkà svng vgám we màv̀llv́m dvpvt, nvchø̀mmè maq svng nøt shèlánø̀ng. Svmaré nø nà mvdv̀m shaqcv̀m we ínìgø nà nvng tiqdvchá gønshaq jejú mvngú lún we í rvt ang svng gø vpǿ ràe.
60003008	Lv̀ngdø̀m tiqkà nø, namaq shvngbe tiqnøt tiqmòng èwáshìnøng. Nànøtnakénøng. Angnv̄m angchv̄ng dø nàshòngkénøng. Nøt ècipshìnøng nø nàgùkénøng.
60003009	Mvgv̄m lòng svng mvgv̄m weí mèteqnøngni. Dvrøq ra gǿ svng gø battv́ng màdvrøqshaq, lè nø shèmánanøng. Namaqí ìshøt ìgv̀n lúnlv́m dvpvt yadø wáshìlv́m rvt ègō bǿshà we íe.
60003010	Kadø íe wani kàru taq, “Gønshaq cúnshìlv́m lòng svng shóngshì nø, angnï shvlá yv́ng lún mvyǿ we kagǿ gø, ang pvlè nø màshup we kà nvng vyákà shǿn laq narshi.
60003011	Mvgv̄m we tvrà kèní rv́lshì nø shvlā we laq wàò. Mòngzø̀l lòng svng láò nø welòng svng laq cà:nò.
60003012	Pawalv́m wanï Vkàngpè Ang vnē nø døngmānrì svng yv̀ng nø, Ang vnàí gø̄, angmaq røtkà táāòe. Iwe, mvgvm we wàòrì kèní nø Vkàngpè mv́r pōshìe,” wa vrushaq íe.
60003013	Shvlā we wàlv́m taq nøt èlø̀mnø̀ng kèní nø kagǿí namaq svng mvgv̄m dø̄ wā rā nima?
60003014	Iwe, døngman we èwànø̀ng lòng rvt dvshàlv́m la nàhǿmnøng nìnø, ìshøt ìgv̀n èlúnnønge. Vsà:ngí svrē dvkut ra lòng svng mèsèrenøngnï, nøt gø mèdèshànø̀ngnï.
60003015	Kristu nø namaq nøt taq Angkang wáshì dvzv́rlv́m shègaqshìnø̀ng nø, kadvgvp gø nàpǿnøng. Namaq nøt vlǿmshìrà v̄l dang røt rā vsv̀ng kaq cipshì we nvng vpǿ nø:tní vtv́na lúnlv́m kadvgvp gø tvlú dègǿshìnøng.
60003016	Vrá, Kristu vdòng taq namaq laqyà shvlá svng zershì nø gvzv̀m ra vsvng kaq shvraqshì dvzv́rlv́m rvt, namaq nø kāpv̀n taq ínìgø shvla we rvwv̄nnøt èv̀lnøng.
60003017	Kadø íe wani shvlā we èwàò kē dvshàlv́m vhǿmshi rā we nø Gvray Ang nøt lā í nìnø, mvgv̄m pv̀n èwàò kē dvshàlv́m vhǿmshi rā lòng mvdv̀m té shvlāe.
60003018	Pawalv́m wanï Kristu gø̄, Gvray yv́ngsv̀ng nøngmaq shø̄l lúnlv́m dvpvt, døngmān pè Ang nø mvdø̄ng mvmān rì tvlē tiqka:tní røtwā dvshà mvhøt yà:ngì. Ang svng nø shagóng taq dvshí yà:ngà we í nìgø, pvlàcè taq dvcún yà:ngà.
60003019	Ang pvlàcèí nï, vróngshaq pvlàcèrì svng Ang dï nø̀ mòngkà dvshv̄ng yà:ngà.
60003020	Yarì nø darì Nowa angnï taq, shø̀chø̀mdø̀ng dvgø̀ò taqsorí Gvray nøt shvyv̄ngshì nø cāò dvgvp, kà mvtā we werì pvlàcè íe. Shø̀ wechø̀m taq, tì kèní pàmvrà shvlé yà:ngà we nø kadv́ng gǿ nø mø̀í, vshvt gǿ wa íe.
60003021	Tìnv̀m zø̀r we tì yalòng nø, jø̀ngjǿng tìløp lòng ang shvbónghāng nï í nø, tìløp lù:ngí nï akvt namaq svng chutchv́ng lún dèzv́rnønge. Tiløp lòng nø, shagóng nǿmtuqtuq rì svng shǿ:lò we nø mø̀í. Yesu Kristu zun lú:ngì lòng taqkèní, Gvray kaq shvla we rvwv̄n nø:tní kàgvpshi we lè íe.
60003022	Yesu nø muqlang taqlap svng dìá:mì nø, Gvray vbàngpā yv́ng v̄le. Muqlàng dvzv́rrì nvng vmíng vkv́ng v̄l rì nvng jórnònggùn v̄l rìí gø̄, A:ngí ø:pmò lv̀ngpv̄ngø̄ cà:nòe.
60004001	Kristu nø nøngmaq dvpvt shagóng taq dvshà bǿì lòng svng dvdvm rǿn dèzv́rnø̀ng weí, namaq gø dvshà lòng taq tønshìlv́m nøt nonggùn leq v̀l lóngnøng. Kadø íe wani, shagóng taq dvshà mvhøt rìí nø mvrà wá nar bǿà.
60004002	Wervt nø shagóng taq shini ècúnshìnø̀ng nila taq vsvng mapnøt tvrà màcv́nshaq, Gvray nøt mv̀ng ècv̀nnøng.
60004003	Pawalv́m wani vlēá:mì we rvtø̀ taq mvkv́m vsvng rìí cà:nò dø, map we mvlá we nø̀wú we lø̀mlē dvzìn we tvrūshì we cáng køò we tvràrì ècv̀n yv̀ngshà lòng nø laq vrvm.
60004004	Akvt namaq nø yarì taq angmaq dø mèwànø̀ng rvtnø, angmaq vtiq nø namaq svng kà mvgv́m shø̀n we íe.
60004005	Iwe angmaq nø cúnshìrì nvng shìrì svng kàngélv́m tvlú dvgǿshìshaq pè mv́rdv̀ngø shìpān sūnshì rà lōnge.
60004006	Yalòng rvt Dvbùshv̀ngkà nø shìrì svng gø, vzv̀ng kèní dvshvng yà:ngà. Yalòng nø angmaq svng gø, góngsha taq shì lù:ngí kàngé we vhǿ:mò nìgø, pvlàcè góng taq nø Gvray nøt cà:nò nø cúnshìlv́m dvpvt íe.
60004007	Vl dv́ngte shvngbeò lv̀ngdø̀m tìsï rvtø̀ níshì ráì. Wervtnø nøt dèshatshìnøng nø jurøt dvzaqshìlv́m dvpvt pán nàshatnøng.
60004008	Shvngbe mvdv̀m vpǿ we tiq pv̀n nø, tiq gǿ nø tiq gǿ vshòngkélv́m rvt nàshònøng. Kadø íe wanï shóngnø:tní nø mvrà póngràng svng wv̄m dá:ngòe.
60004009	Màbø̄nshìshaq zaqlè svng nàtōnøng.
60004010	Gvray jejú mvmē shvlē èlúnnøng rì shvlá wa lv́ng sháò vsvng èwáshìnøng nø, jejú kadø èlúnnøng nìnø wedø dèbvngkénøng.
60004011	Mòngkà shǿnshúí nø Gvray mòngkà taq vldø wa laq shø̀:nò. Dvzø̄mshú nø Gvrayí zi daq we nònggùn taqkèní laq dvzømshì. Yalòng nø, dāng vrv̀m taq Yesu Kristu taqkèní, Gvray ngø̀rdvgùng shvrïng lúnlv́m dvpvt íe. Dvgùng nvng øplv́m vmíng nø, dvciq lvpat Angò íāòe. Yadø laq ì daq.
60004012	Shóngshø̀ng rìé, vløtlv́m lù:ngí namaq svng nàløtnøng nø dèshànø̀ng dvgvp, dàlv́m tiq pv̀n í ra dø mènàtiqnøngnï.
60004013	Namaq nø Kristu dvshà mvhøt rì taq mvngú nàdunøng rvt dvbùlv́m wa dèdutnøng. Wekvtnø Kristu dvgùng dvtan daqò ni taq namaq gø dvbùlv́m vtvng lúnlv́m íe.
60004014	Kristu bø̀ng rvtnø̀ zer we namaqí nàhǿm bǿnø̀ng nìnø, ìshøt ìgv̀n èlúnnønge. Pawalv́m wani, Gvray Ang ngø̀rdvgùng nvng Pvlacè nø namaq nvng v̄le.
60004015	Wedø ínìgø namaq dvhø̀ taq, vsv̀ng shvt vsv̀ng, kø̄ vsv̀ng, mvgv̄m màshvla we wā vsv̀ng nvng vsvng bv̀nlì dāng gvzv̀m vsv̀ng wáshì yv́ngkèní dvshàlv́m vhǿ:mò we tiq gǿ gø laq màvl.
60004016	Iwe, Kristu rvcv́ngcè wáshì rvtnø dvshàlv́m vhǿ:mò we tiq gǿgǿ la v̄l nìnø, laq màshvraqshì. Rvcv́ngcè vbø̀ng yalòng a:ngí ríò rvtnø lè Gvray ngø̀rdvgùng laq shvrï:ngò.
60004017	Gvrayí kàngélv́m rvtø̀ yùl ráì. Kàngélv́m lòng nø Gvray bashàrì taqkèní vzv̀ng pv̀ng lú:ngòe. Nøngmaq taqkèní vzv̀ng pà:- ngò kvtkèní nø, Gvray Dvbùshv̀ngkà svng màtoò rì svng nø kadv́ngte vlishì dø kàngélv́m í long we nø shǿn mvtǿmshì.
60004018	Kàru taq, “Døngmān vsà:ngí dv́ng tvné gønshaq mvlú:nò nìnø, Gvray kaq màpǿò rì nvng mvrà v̄lrì nø kadø dv́ng í long ma?” wae.
60004019	Wervtnø̀, Gvray nøt cà:nò rvt dvshá vdūrì nø, tiqnøt tiqgóng shvngbe mv́npè Gvray kaq laq tvleshì. Kadø íe wani Gvray nø kv́mv́m vrvm pè íe.
60005001	Wervt ngà nø, namaq nvng tiqdø shvngø̀mré roqshú ǿngà nø, Kristu dvshà mvhøtrì svng yv̀ng yv̀ngà pè gø ǿngà nø, dvgáni dvtánālv́m dá:nò we ngø̀rdvgùng mvngú gø lúnò pè ǿngà dø tiqdvchá, namaq dvhø̀ taq shvngø̀mré roqshúrì svng dvshat dvzitna: tnìni.
60005002	Namaq yv́ngø̄ v̄l we Gvray vyv̀ngré svng èroqnøng nø dèkùmnøng. Angmaq svng nø mvdø̀ng mvdaq mø̀í dø, gv̀msùng kaq map we nøt kèní gø̄ mø̀í dø, Gvray nøt cv̀n nø, lv̀ngshò nø:tní èroqnøng.
60005003	Vrá namaq svng tvleshaq mvdò svng øp mv̀rshv̀m mèdètānshìnøngnï. Namaq vdè nø vyv̀ngré dvpvt shvbóng shvmvtshìrà mv̀ng èwáshìnøng.
60005004	Vyv̀ng roqshú Vgōpè dvtánshì daq kvt, namaqí nø màmø̀l we dvgùng vmō lòng èlún lóngnønge.
60005005	Namaq sholaqrérìé, shaqré rìí øp we lv̀ngpv̄ng ècv̀nnøng. Vrá tāsv̀ng tàle dàzø̄mke we taq namaq nø cipshì lù:ngí juqnv́m ènv́mshìnøng. Kadø íe wanï kàru taq, "Gvrayí nø dvshv́ngshì rì kaq vtùò nø cipshì rì kaq jejú zí daqòe." wa vrushaq íe.
60005006	Wedø í rvtnø, rvtø̀ tuq ra kvt Gvrayí namaq svng shvring lúnlv́m dvpvt, Ang nònggùn kv́ng we wūr lv̀ngpv̄ngø̄ namaq vdè ècipshìnøng.
60005007	Namaqò gónggilv́m rì shvngbe Gvray kaq tèlenøng. Kadø íe wani Ang nø namaq svng mvkok dvdí pè íe.
60005008	Nøt shèriqshìnø̀ng; pán vshat nàngv̄rshìnøng. Namaq svng vtù pè cáng nø, vhvpshì we kàngkì dø̄, tiq gǿgǿ svng naq lúnlv́m dvjv́mshì nø láòe.
60005009	Namaq nø kv́mnøt shèngv́ngshìnøng nø̀ ang svng nàtùnøng. Kadø íe wani móng døngtáng taq v̄l we nvnvm nvchvng rìí gø namaqí nàhǿmnø̀ng we dvshà mvhøtrì ni vhǿ:- mò we svng èshánønge.
60005010	Jejú í dv́ngte zï pè, Kristu vdòng taq namaq svng ègōnøng we Gvrayí nø namaq svng dvciq lvpat Ang dvgùng mvngú lúnlv́m rvt, namaq tiqhvncè dèshànø̀ng dá:ngí Ang vdèí ni namaq svng kø̀mzøp dèzv́rnøng nø, døngtǿng dèzv́rnøng dá:ngí shaq dèkv́ng daqnø̀nge.
60005011	Ang nø dvciq lvpat øplv́m vmíng laq v̄l. Yadø laq í daq.
60005012	Ngàí kv́mv́m vrvme, wvng sunò we ngà vnvm pè Silwanuí dèbvng nø, namaq svng shvrikàru angdongcè vrongò nø Gvrayò dìng we jejú yalòng dang shvkse wv́ngshø̀ng weí nonggùn zía:tnìe. Namaq nø jejú yalòng vdòngø tǿngtǿng wa èripnøng.
60005013	Namaq nvng tiqdø rvhiqshaq í we Babelon wāmà taq v̄l we shvngø̀mré nø namaq svng pàmvrá wāe. Ngàcè Marko gø pàmvrà wae.
60005014	Namaq tiq gǿ nø tiq gǿ, shóngnø: tní nàbùkénøng sorí pàmvrá nàlv̄nnøng. Kristu vdòng taq èv̀lnøngrì namaq shvngbeí mòngzø̀l lòng leq lúnnø̀ng.
61001001	Yesu Kristu Ang vshuq nvng dvzv́r ǿngà pè Simon Piter ngàí, nøngmaq Gvray nvng Chv́ng Kàngpè Yesu Ang døngman long taqkèní nøngmaq dø̄nï, dvcháchá vpǿ we kv́mnøt riprà èlún bǿshàrì namaq svng shvrïkàrū vrongvtnòe.
61001002	Gvray nvng nøngmaq Vkàngpè Yesu svng èshánøng we taqkèní jejú nvng mòngzø̀l lòng nø namaq svng luqtv̀m dø leq zí daqnø̀ng.
61001003	Gvray Ang ngø̀rdvgùng nvng nøt shvlá vtv̄ng lù:ngí ègō bǿshà pè svng jø̀ngjǿng sháì yv́ngkèní gø̀nshaq gø̄, Gvray dang nøtlø̀m nøt nvng sïng we í dv́ngte gø̄, Ang dvmø̀ jórnònggù: ní nøngmaq svng èrv̄l daqsha.
61001004	Vrá, mapnøt mvgá:mì rvgaq tø̀m svng bøp shám dvzá:rò rì kèní namaq èlutshìnøng nø̀, wedá:ngí Gvray dvmø̀nøt gø namaq svng mvngú lún dvzv́rlv́m dvpvt, Gvrayí Ang jórnònggùn welòng taqkèní nï, rïng vtv̄ng vpǿ vtv̄ng we Ang dv́nkàrì lúnlv́m vmíng vkv́ng gø̄ èzí daqshà we íe.
61001005	Yadø í rvtnø namaq nø nø̀n màwá dèzaqshìnø̀ng nø, namaq kv́mnøt taq nø vjàng laqyà shvlá èrv̄mshìnøng. Vjàng laqyà shvlá taq nø cíngrálnøt èrv̄mshìnøng.
61001006	Cíngrálnøt taq nø vdè góng øp dv́ngshì we; vdè góng øp dv́ngshì lòng taq nø tø̄nzánnøt, tø̄n zánnøt taq nø Gvray dāng nøt lø̀mnøt,
61001007	Gvray dang nøtlø̀m nøt taq nø angnv̄m angchv̄ng svng mvkok dvdínøt, angnv̄m angchv̄ng svng mvkok dvdínøt taq nø shóngnøt èrv̄mshìnøng.
61001008	Yadv́ng pv̀n namaq taq v̄l kvt nø wemvdv̀mø témvnshì long nø̀, nøngmaq Vkàngpè Yesu Kristu svng sháò we taq namaq nø, vjú èlúnnøng nø àngshí pǿng dèzv́r daqnø̀nge.
61001009	Iwe yadv́ng pv̀n màvl vsv̀ng wegǿí nø tvptvp v̄l rì svng wā yà:ngò we nezøq í nø̀, a:ngí wà yà:ngà mvràrì dvshérā bǿa lòng svng gø̄ vnáò gǿ íe.
61001010	Wervtnø vnv̄m vchv̄ngrìé, namaq svng ègō bǿshà we nvng rèhiq bǿshà we tvrà taq tǿng ngv̀nglv́m rvt nār màwá dèzaqshìnø̀ng. Namaqí yadv́ng pv̀n èwànø̀ng kvt nø, kadvgvp gø̄ mènàtúngv́mnøng.
61001011	Nøngmaq Vkàngpè nvng Chv́ng Angkang í pè Yesu Kristu Ang dvciq lvpat móngdàn svng góng lúnlv́m vmíng vkv́ng nø namaqí dv̀nzø̀ng dø èlún daqnø̀nge.
61001012	Wervtnø, yadv́ng pv̀n svng namaqí èshánøng nø̀, dìnglòng mòngkà taq ètǿngv́mshà we ínìgø, yadv́ng pv̀n dang namaq svng kādvgvp gø̄ dvshat mvyǿnge.
61001013	Shagóng yalòng taq ngà cúnshø̀ng dv́ngte taq nø, namaq svng wedøni dvtú dvshat ràe wvng dvdvmòe.
61001014	Kadø íe wani nøngmaq Vkàngpè Yesu Kristuí ngà svng dèdè dètān dakngà dø tiqdvchá, ngà góng yalòng chutlv́m angni tuq yùl ráì we shángshø̀nge.
61001015	Jø̀ngjǿng ngà shø̀ngvm mèpvng namaqí yadv́ng pv̀n svng kadvgvp gø dvdvm rǿnlv́m dvpvt ngà dvzakshø̀ng we íe.
61001016	Nøngmaq Vkàngpè Yesu Kristu nø Ang jórnònggùn nv̀ngnv̀ng vtv́ng daq lòng dang namaq svng shá dvzv́r yv̀ngshà lòng nø, vsvng bv̄nyā gvca:tní má:nò we mvshǿl mø̀í. Ang pòngbàng rïng vtv̄ng lòng nøngmaq vnēí nï yv̀ng yv̀ngshà lòng dvshā:ngì we íe.
61001017	Kadø íe wani Ring vtv̄ng ngø̀rdvgùng vl pè yv́ngkèní kà tiqlòng būng daqì nø, “Ngà vtv̄ngshaq nøt shø̀m we Ngà Shóngshø̀ng pè, Ngàcè pè nø yapè nï íe,” wa nø shø̀n daqì yv́ngkèní Ang nø Vpè Gvray yv́ngkèní vpǿ shvrïng daqà we nvng ngø̀rdvgùng gø vlúnshaq íe.
61001018	Rvhiqshaq shìgùng taq Ang nvng tiqdø̄ à:lì dvgvp, muqlang kèní shø̀n daqì we kà yalòng nø nøngmaq vnàí nï tá yv̀ngshà.
61001019	Wervtnø yarì taqkèní nï kàdvtutshúrì kà nø nøngmaq dvpvt té wa kv́m dø̄ngv́mshà. Namaqí gø kà yarì svng cv́n èdø̄ngnø̀ng. Kà yarì nø namaq nøt taq vsháng gá ra høq dø̄ vdòngø vwanā we gálong nvng sháng kùrbù chv̀ng svr ra høq dø̄ vdòngø dvgáa we svmi gwìn rvcí íe.
61001020	Namaqí shá rà we nv̀mlat tiq pv̀n nø, Shànshér Kàrū taqò kàdvtutshú kàrì kākà ínìgø, kàdvtutshú ang vdè nøt kèní bung we mø̀í, wa namaqí shá ràe.
61001021	Pawalv́m wanï kàdvtutshú kà nø, vsv̀ng nø:tní dvbūngò we ka dvgvp gø màvl dv̄r. Shànshér Pvlàcèí vsvng nøt svng shvná:ngò yv́ngkèní wā Gvray kà dvtu:tnò we íe.
61002001	Iwe, darì bashàrì dvhø̀ taq mvdø̄ng mvmān we kàdvtutshú būng yà:- ngì dø tiqdvchá, namaq dvhø̀ taq gø mvdø̄ng mvmān we shvngøtshúrì būng lōnge. Yarìí nø, angmaq svng chv́ng yà:ngà pè Vkàngpè svng gø̄nï màchà: ngò nø, shvmv́nglv́m mvshǿl dvgoqrì mvyø̀:ní dvgònga:tnò weí, angmaq nø angmaq lè cāncān shvmv́ngshìlv́m wāshì lōnge.
61002002	Angmaq mapnøt tvrà taq vsv̀ng mvme zv̀nv̄m nø, angmaq rvtnø dìnglòng tvrà svng shvyǿmshú gø bung longe.
61002003	Vrá angmaq dvgoq nø:tní, vyákàí má:nò we mvshǿ:lí namaq svng èyùmnø̀ng nø̀, namaq svng nø̄ angmaq gv̀msùng lúnlv́m wulaq èwàvtnø̀nge. Darì kèní angmaq svng kàngélv́m lòng nø vgv̄nshaq íe. Angmaq svng shvmv́nglv́m pè gø̄ yøp we mø̀í.
61002004	Kadø íe wani muqlang dvzv́r rìí mvrà wà bǿà dvgvp dv́ng, Gvrayí màmvpáshaq, zùpv̄ng dāng cǿngcǿng dø̄ we dòngjø̄m vdòng rú:ngò nø̀ kàngélv́m angni dvpvt rvdā yà:ngà.
61002005	Vrá, Gvray dvrá svng màpǿò we cārvmàng mònggang vsvngrì svng gø̄ màmvpáò, vsv̀ng shvngbe kaq tìnv̀m dvzø̀:rò weí shvmá:ngò dvgvp gø, døngman tvrà dvshvngāshúpè Nowa nvng wádø shvngøt gǿ svng wā A:ngí mvzā yà:ngà.
61002006	Wemvdv̀mø, mèpv̄ng mèyv̀ng v̄l lōng we Gvray dvrá màpǿò rì dvpvt vgám dvtúlv́m rvt, A:ngí Sodom nvng Gomora mvrìngní svng gø, waqpú shv lèò weí shvmá:ngò høq kàngé yà:ngà.
61002007	Dvrá mvcv̀nrì mvnøklá mvlá we vjàng laqyà svng góng dvgïshì we dø̄ngmān pè Lot svng nø A:ngí shvlut yà:ngà.
61002008	(Kadø íe wani døngmān pè ang nø, angmaq dvhø̀ø̄ v̄l nø̀ angmaq svng yà:ngò, táò ke, angmaq dvrá mvcv̀n we bv̀nlì rìí ang døngman we dòngnøt mvsø̀n svng tiq ni nø tiq ni dvkiké yà:- ngà.)
61002009	Yadv́ngte gø̄ wá sháò kèní nø, Gvray dāng nøtlø̀m rì svng nø téwā, dvløtlv́m yv́ngkèní kadøwa shvlutlv́m gø Vkang pèí wá sháòe. Vrá, kàngé daqò nï høq, mvdøng mvman rì svng dvkà shvrïò sórí kadøwa rvdālv́m gø̄ A:ngí sháòe.
61002010	Góngshā nøt cà:nò nø mvmv́ng mvshèr we mapnøt taq vgwáshì nø øplv́m vmíng vkv́ng v̄lrì svng gø̄ yv́ng mvtv̀má:mòrì svng tété tuqe. Yarì nø vkv́mshì nø̀, nøt mvshín weí, muqlàngrām dvgùng vlrì svng dvrøq shvyǿmlv́m gø màsvrē.
61002011	Muqlàng dvzv́rrì nø vyà we shvngøtshú yarì mvdv̀m té jórnònggùn v̄l rì í we, Kangpè mv́rdv̀ngø angmaq svng mvgv̄m we kàí tiqkà gø mvkōò.
61002012	Wedø ínìgø vsvng yarì mv̀ng nø, angmaqí màsháshaq pv̀n svng rá dvrøq shvyǿ:mòe. Dak rálnøt màdá we vshā pv̀n dø̄, angwà góngshā nøt cà:nò we nìnà dø̄nï angmaq svng nø tvp nø shvtlv́m dvpvt wa vgvnshaq íe. Vshā nìnà svng shvmá:ngò dø̄nï angmaq svng gø̄ shvmv́ng bǿòe.
61002013	Angmaqí vsvng kaq wàò we bv̀nlì mvgv́m tvlē nø, angmaq svng ni vwv́ng rāe. Vyáng nv̀mgà:lí v̄m aq nø dvzíshì we svng angmaq vshóshì nø̀ nǿmtuqtuq shìllv́m cip vcaqrì angmaq nø, namaq nvng tiqdø̄ bóy v́mpà v̄m sórí dvzíshì rì taq angmaq dvbùlv́m dvdu:tnòe.
61002014	Angmaq vnē taq nø dvchaplv́m lòng dvchǿng dv̀n vdeq weí, mvrà wá nārshì mvsháò nø̀, nøt mvtǿng rì svng lïná:mòe. Angmaq nøt nø shaqkaqlv́m yātàá:mì nø̀, Gvrayí mvtv́nshaq cèrì íá:mì.
61002015	Ang maqí nø vdū vbóng we tvrà cā là:ngò nø̀, vléò we bv̀nlì mvgv́m zìbè svng shvrúng pè, Beor angcè Balam tvrà svng cà:nò yv́ngkèní angmaq shvmánshìá: mì.
61002016	Ang nø dvrá cv́n vléò lòng mvrà rvt ngv̄n we vhǿ:mòe. Kàdvtutshú pè dál lòng svng nø, kà shǿn mvsháò we lòzè gō vsv̀ng dønï kà shø̀n lú:ngì wēí vgám yà:ngà.
61002017	Yamvdò nø tì màdøm we tidòng, nv̀mbø̀:ngí dvcï:rò we shvngùl íe. Angmaq dvpvt nø rvnaq vtv̄ng cǿngcǿng dø̄lòng dòngjø̄m vgv́lashaq íe.
61002018	Angmaq nø dvshv́ngshì nø vchā we kà vhúng dvbǿ:rò nø, góngshā mvlánø:tní bø̄m we, chv̄ng gvlv̀ng wa we, mvgvm we bv̀nlì kèní akvt wā lutshì ráì rì svng yúmkàí lïná: mòe.
61002019	Angmaq nø bøpshámlv́m pv̀n vshuq wáshì sorí, dvgárì svng nø shvlutlv́m kàdv́n zíòe. Kadø íe wanï vsv̀ng tiq gǿ svng nø pà tiqpà:ní vnùngké bǿò nìnø, wegǿ nø wepà vshuq nï ív̄me.
61002020	Vkàngpè nvng Chv́ng Angkàng í pè Yesu Kristu svng angmaqí sháò yv́ngkèní, rvgaq tø̀mø̄ mvmv́ng mvshèr dvcaqò rì taqkèní lutshìv̄m dá:ngí, vrá werì taq nï tv́n tiq kvt angmaq wáv̄m nø̀, vnùngké bǿò nìnø, angmaq lv̀ngdø̀m lòng nø vzv̀ng mvdv̀mø̄ té mvgvm we íe.
61002021	Kadø íe wa nìnø døngmān tvrà svng shá bǿò dá:ngí, angmaq svng tvlēā yà:ngà we shànshér we dvkv́mkà taqkèní lángshìlv́m tvle nø, mvshá yà:ngò lòng nø téwā shvlāe.
61002022	Kàshvgøp taq, “Vgi nø vdè duq svng vtv̄ngv̄mshìe; Waq gø tì zv́lshì dá:- ngí todø tìkwè taq løqshie,” wakà nø angmaq svng nï tuqe.
61003001	Shóngshø̀ng rìé, yalòng nø akvt ngàí namaq svng vrōngò we shvrïkàru vní lòng wālòng íe. Shòní lòng taqkèní yadv́ng pv̀n dang dvdvmrǿnlv́m ngàí namaq svng dvsha:tnie.
61003002	Yalòng nø rvhiqshaq kàdvtutshúrìí darì shø̀n yà:ngà we kàdvtutkàrì svng gø̄; dvzv́rrì taqkèní namaqí èlúnnøng we Vkàngpè nvng Chv́ng Angkàng wepè dvkv́mkàrì svng gø, namaqí dvdvmrǿnlv́m dvpvt íe.
61003003	Namaqí shá rà we nvmlat tiq pv̀n nø, lv̀ngdø̀m nïlā taq nø vdè mapnøt svng wa cv́nshì nø shvyǿm vsvng būng lōnge.
61003004	“Kangpè vtv́ng daq we dv́nkà kayv́ng íá:mì má? Vkop vkàngmaq shì yà:ngì rvtø̀ kèní yakaq, vl dv́ngte nø mv́n pà:ngò nï kèní kadø í yà:ngì ni, wegvp ídv̀ng lvwā nì!” wa rae.
61003005	Kadø íe wani, darì dvgvp Gvray pè kàí muqlang má:nò nø, rvgaq nø tì vdòng kèní léshì dvzv́r yà:ngà we yalòng svng angmaq vcháng mvneshi.
61003006	Wedvgvpmò rvgaq svng gø, tì welù: ngí nï lím yà:ngà nø̀ shvmv́ng yà:ngà.
61003007	Gvray mòngkà yalòng taqkènínï, akvtnò muqlàngrì nvng rvgaq svng nø, Gvray dvrá màpǿò vsv̀ng kaq shvmv́nglv́m kàngé we angnï wenï dvpvt rvdāshaq í nø, svmï dvpvt lè vgv́lshaq íe.
61003008	Wedø ínìgø shóngshø̀ng rìé, Vkàngpè nēmv̀rø̄ nø, tiq ni nø tiqkíng nǿng dø̄ í nø̀, tiqkíng nǿng gø̄ tiq ni dø wa ìe. Yakà svng nø mènànánøngnï.
61003009	Kangpè dìlv́m dv́n yà:ngà rvtø̀ nø vléá:mì, wa tiqmaqí dvda:mò dø vléá:mì we mø̀í. Namaq tiq gǿ gø màmv́nglv́m rvt shvngbebe nøt laq vwv́ngshì ra wa nø rvtø̀ sheyvngaì we mv̀ng íe.
61003010	Iwe, Vkàngpè Angnï nø, vkǿ dø̄nï tuq ràe. Angnï welòng taq nø, vháng muqlàng rāmrì nø dvpoqò we shaqmè dvraq sórí vlēv̄me. Vl dv́ngte shvngbe gø vtv̄ngkèní vkatshì lù:ngí zø̄v̄m nø̀, rvgaq nvng wemvdv̀mø v̄l dv́ngte shvngbe vkatnv̄me.
61003011	Yadv́ng pv̀n shvngbe nø ya dø nï caq vmv̄ng zø̄ nø vcatlv́m nï í we í rvtnø, namaq nø vjàng laqyà shànshér nø, nøtlø̀m vsvng èwáshìnøng taqsórí,
61003012	Gvray Angnï tuq daq we svng, mvrøtnø:tní vlǿmshì nø cāò vsv̀ng wáshìlv́m nàshatnøng. Angnï welòng taq nø vháng muqlàng rāmrì nø svmïí vkat nø̀ caq vmv̄ng zø̄v̄m nø, we vdòng taq vl rì shvngbe gø vtv̄ng kèní vkatshì lù:ngí zūngvme.
61003013	Wedø ínìgø nøngmaqí nø Gvrayí dv́na we døngmān vsvngrì v́lrà muqlàng shv́r rvgaq shv́r svng vlǿ:mì nø cāì we íe.
61003014	Wervt shóngshø̀ng rìé, namaq nø yadv́ng pv̀n vhø̄m daq we svng vlǿmshì sorí ècānøng we íe. Vkàngpè mv́rdv́ngø̄ namaq nø nǿmtuq pv̀n màcaq dø, shvràlv́m pa zì gø màvl nø, Ang nvng vrv́m vrá dø v́l lúnlv́m dvpvt dèzaqshìnø̀ng.
61003015	Vrá, nøngmaq Vkàngpè nøt shvyv̄ngshì lòng nø, gønshaq lúnlv́m jejú íe, wā mv̀ng dèdutnø̀ng. Yalòng nø nøngmaq shóngshàì we vnv̄mpè Poloí gø, Gvrayí ang svng zíò we cíngrálnøt taqkèní namaq svng nàrūā bǿsha dø̄nï íe.
61003016	Ang shvrïkàrū shvngbe taq gø, yarì dāng yadø̄nï shø̀:- nò we íe. Iwe, werì kàrū taq nø, cíng rvzaq we gø tiq pv̀npv̀n v̄le. Mvsháò vsv̀ng nvng nøt mvtǿng rìí nø, Shànshér Kàrū kàrì mø̀í mø̀í pōò dø tiqdvchá, Poloí vruò rì svng gø mø̀í dang pōò nø̀, angmaq shvmv́ngshìlv́m lè wāshì we v̄le.
61003017	Wervtnø shóngshø̀ng rìé, namaqí nø yadv́ng pv̀n svng vzv̀ng kèní vsháshaq èínøng we ínø̀, namaq vdèdè nàyáshìnøng. Mø̀ínï dvrá mvcv̀n rìí vléòri taq nànùngke bǿnø̀ng nø, namaqò ngv̀ngdøng we riprà taqkèní nàtúngv́mnøng we màshá.
61003018	Nøngmaq Vkàngpè nvng Chv́ng Angkàng í pè Yesu Kristu svng sháò we nvng jejú taq mv̀ng té leqmv̄nshì lóngnøng. Ang nø dènï kèní dvciq lvpat høq ngø̀rdvgùng gùngshv̀ng laq v̄l dv̄r. Yadø laq í daq.
62001001	Nv̀mlat nv̀mpv́ng kèní angwà vl pè nøngmaqí vtáshaq vyv́ngshaq í nø, nøngmaq vnēí gø yv̀ng yv̀ngshà nø̀, wū:rí gø̄ shup lún yv̀ngshà pè Ang nø, Gønshaq Mòngkà nï í we dvtá a:tnìni.
62001002	Vpè nvng tiqdø vl we dvciq lvpat gønshaq yalòng nø nøngmaq svng dètan daqshà. Ang svng nø, nøngmaqí yv́ng gø̄ yv̀ng yv̀ngshà nø, shvkse gø̄ wáshàì taqsórí, namaq svng gø̄ dvtáa:tnìe.
62001003	Nøngmaq nø Vpè nvng Angcè pè Yesu Kristu nvng vzø̀:mì we í nø, vzø̀:mì we welòng taq namaq gø mvngú lúnlv́m rvt, nøngmaqí vyv́ngshaq, vtá shaqrì namaq svng gø dvtáìe.
62001004	Nøngmaqí yadv́ng pv̀n vrūa:tnì we nø namaq dvbùlòng dv̀nzø̀nglv́m rvt íe.
62001005	Ang yv́ngkèní tá bǿshà nø namaq svng dvtá mvyǿì we shv̀ngkà nø, Gvray nø gálong í nø Ang vdòng taq dølòng tiqhv̄ncè gø̄ màvl, wa we yakà íe.
62001006	Nøngmaq nø Gvray nvng vzø̀:mìe, wàì dá:ngí dø̄lòng vdòng nï cv́n mvnshàì kèní nø, nøngmaq nø vyàì nø dìnglòng mvwàì we íe.
62001007	Iwe, Gvray nø gálòng í dø̄ tiqdvchá, nøngmaq gø̄ gálong vdòngø̄ cà:nì kvtnø, nøngmaq tiq gǿ nø tiq gǿ vzø̀:mì nø, Angcepè Yesu Ang shvwïí nøngmaq mvrà í dv́ngte dèshv̄ngaìe.
62001008	Nøngmaq nø mvrà pàgø̄ màà:lì, lā wàì nìnø, vdè nø vdè yúmshàì nø̀, dìnglòng nø nøngmaq vdòng taq màvl.
62001009	Nøngmaq mvràrì nøngmaq vchángshàì kvtnø, nøngmaq mvrà èchutnāì nø, nøngmaq mvdø̄ng mvmā:nì we ídv́ngte svng dvshv̄ngā lv́m Gvray nø kv́mv́m vrv̄m nø døngman pè íe.
62001010	Nøngmaqí nø, mvrà mvwà dá:rì, lā wàì nìnø, nøngmaqí Gvray kaq vyá nāá:mì we ínø̀, Ang mòngkà gø̄ nøngmaq vdòng taq màvl.
62002001	Ngàcè rìé, ngàí yadv́ng pv̀n vruaì lòng nø, namaqí mvrà mvwàlv́m rvt íe. Wedø ínìgø vsv̀ng tiq gǿgǿí mvrà lā wà bǿò nìnø, Vpè yv́ngø nøngmaq dvpvt Shǿnāshú, døngman pè Yesu Kristu tiq pè èv́lāìe.
62002002	Vrá nøngmaq mvrà dvpvt shvmāā we núngpà nø Ang nï wáshì bǿì. Vrá nøngmaq dvpvt wā mvtaq, móng dø̄ngtáng mvràrì shvngbe dvpvt gø̄ íe.
62002003	Ang dvkv́mkàrì cv́n dø̄:ngì kvtkèní nø, Ang svng sháì we shvkse nø yalòng taqkèní íe.
62002004	“Ngàí nø Ang svng sháng bǿngà,” wá wā nø, Ang dvkv́mkàrì mvcà:nò gǿ ang nø vyá í nø dìnglòng gø ang vdòng taq màvl.
62002005	Wedø ínìgø Ang kà cv́n dø̄ng we wegǿ vdòng taq nø Gvray shóngnøt té tǿngá:mì we íe. Yalòng taqkèní Ang vdòng taq nøngmaq à:lì we sháshìe.
62002006	“Ngà nø Vkàngpè vdòng taq v́l dønge,” wā gǿ nø, Vkàngpè wáshì yà:ngì dø tiqdvchá ang gø wáshì ràe.
62002007	Shóngshø̀ng rìé, ngàí namaq svng vrongò lòng nø dvkv́mkà angshv́r mø̀í. Vzv̀ng nvmlat kèní namaqí èlún yv̀ngshà we dvkv́mkà anglí tiqlòng nï í nø, namaqí ètá yv̀ngshà we mòngkà nï íe.
62002008	Iwe, namaq svng vrongvtnò lòng nø dvkv́mkà angshv́r tiqlòng dø ni íe. Dìng we yalòng nø Vkàngpè vdòng taq gø̄, namaq vdòng taq gø̄ v̄l we íe. Pawalv́m wani dø̄lòng nø vlē mv̄nshì nø, gálong mvdø̀ng nø akvt kèní gá mv̄nshìe.
62002009	“Ngà nø gálong taq v̄le,” wá wā nø, angnv̄m angchv̄ng svng shvngōshì gǿ ang nø, akvt høqshaq dø̄lòng taq v́ldv̀ng wa gǿ íe.
62002010	Angnv̄m angchv̄ng svng shóngshì gǿ nø, gálong taq v̄l nø, ang vdòng taq pà vtøplv́mrà gø màvl.
62002011	Wedø í nìgø angnv̄m angchv̄ng svng shvngōshì gǿ nø, dø̄ vdòng taq v̄l nø, dø vdòngø die. Dø̄lù:ngí ang vnē wv̄mkéò rvtnø, ang kākaq svng dï we gø̄ mvsháshì.
62002012	Cv̀mré rìé, namaq mvrà nø Vkàngpè bø̀ng taqkèní chutnā we èlún bǿsha rvt, ngàí namaq svng shvrikàru vrongvtnòe.
62002013	Angpè maqé, nvmlat nv̀mpv́ng kèní angwà v̄l pè Ang svng namaqí èshánøng rvtnø ngàí namaq svng shvrikàru vrongvtnòe. Gùchàngré rìé, mvgv̄mpè wepè svng namaqí èdv́ngkē bǿshà rvtnø namaq svng shvrikàru vrongvtnòe. Cv̀mré rìé, namaqí Vpè svng èshánøng rvtnø shvrikàru vrongvtnòe.
62002014	Angpè maqé, nvmlat nv̀mpv́ng kènínï angwà v̄l pè svng namaqí èshánøng rvtnø ngàí namaq svng shvrikàru vrong bǿnga. Gùchangré rìé, namaq nø nònggùn èkv́ngnøng nø Gvray mòngkà gø namaq vdòng taq vldv̀ng wā yv́ngkèní mvgv̄mpè svng gø namaqí èdv́ngke bǿsha rvtnø, namaq svng shvrikàru vrongvtnòe.
62002015	Rvgaq svng gø̄, we vdòng taq v̄lrì í dv́ngte svng gø mèshóngshìnø̀ngni. Rvgaq svng shóngshì we wegǿ vdòng taq nø, Vpè shóngnøt màvl.
62002016	Kadø íe wani rvgaq vdòng taq v̄l we shagóng mvlánøt, vnēí map we nvng vrá yamvril dvshv́ngshìlv́m yarì shvngbe nø, Vpè yv́ngkèní nø mø̀í, rvgaq kèní mv̀ng íe.
62002017	Vrá rvgaq nvng rvgaq taqò shaqkaq lòng nø vlē mvnshìe. Gvray Ang nøt cv́n dø̄ng vsv̀ng wegǿ mv̀ng nø, dvciq lvpat cúnshi longe.
62002018	Cv̀mré rìé, akvt nø lv̀ngdø̄m rvtø̀ í ráì. Kristu pōshú pè ang nø tuq rāe, wānø namaqí vtáshaq í dø tiqdvchá, akvt gø̄nï Kristu pōshú mvmē būng lú:ngì rvt, lv̀ngdø̀m rvtø̀ nø akvt í ráì we sháìe.
62002019	Angmaq nø nøngmaq mvdò taq màbá rvtnø nøngmaq yv́ngkèní búngá:mì we íe. Angmaq nø nøngmaq mvdò taq vbá pà í nìnø nøngmaq nvng tiqdø v̄l nï we íe. Angmaq nø nøngmaq mvdò taqkèní mø̀í we dvtánshìlv́m dvpvt angmaq búngá:mì we íe.
62002020	Namaq mv̀ng nø Shànshér pè wepè yv́ngkèní yøtìí vdø̄r we èlún bǿsha we í nø, namaq shvngbeí nø døng lòng svng èshánønge.
62002021	Namaq svng shvrikàru vrongò we nø dìnglòng svng namaqí mèshánøng rvtnø mø̀í; dìnglòng svng namaqí èshánøng we í nø dìnglòng kèní nø vyà we tiqkà gø̄ mvbūng we gø èshánøng rvtnø̀ vrongvtnò we íe.
62002022	Vyá nø kagǿ íe? Yesu nø Kristu íe, wā kà svng màchà:ngò gǿ wā mø̀í ma? Vpè svng gø, Angcè pè svng gø màchà:- ngò gǿ ang nø, Kristu svng pōshú íe.
62002023	Angcè pè svng màchà:ngò gǿ nø, Vpè màdá gǿ íe. Angcè pè svng vchà:ngò gǿ nø Vpè vdáe.
62002024	Namaqí nvmlat kèní ètá yv̀ngshà we kàrì nø, namaq vdòng taq v́l laq dø̄ng. Wedø v́l dø̄ng kvtkèní namaq nø, Angcè pè nvng Vpè vdòng taq gø̄, v́l èdøng lóngnønge.
62002025	Kangpèí nøngmaq svng èdv́nā yv̀ngshà lòng nø dvciq lvpat gønshaq íe.
62002026	Ngàí namaq svng yadv́ng pv̀n vrōngò we nø, namaq svng shvmànlv́m èdv́nnøng rì dang sing dø vrongò we íe.
62002027	Namaq dvpvt nø, Kristuí èmat bǿshà we yøti nø namaq vdòng taq v́l dv̀ng wa rvtnø, namaq svng kagǿí gø shvngøt mvrà. Kangpèí èmat bǿshà we yøtìí pà dang taq gø namaq svng shèngøtnvtnønge. Yøtìí mat we yalòng nø dìng lòng íe. Vyà lòng mø̀í. A:ngí namaq svng shèngøt dètúvtnøng dø namaq nø Kangpè vdòng taq v́l ràe.
62002028	Ngàcè rìé, Ang dvtánshì daq kvt, nøngmaq nvrø̀m tē we nø:tní Ang mv́rdv̀ngø màshvraqshìlv́m dvpvt, namaq nø Vkàngpè vdòng taq v́l dv̀ng èwànø̀ng.
62002029	Ang nø døngman pè í we svng namaqí èshánøng kvtnø, dø̄ngman we bv̀nlì wàò gǿ vrv̀m gø̄ Gvrayí vgv́lshaq í we svng namaqí èshánønge.
62003001	Vpè Gvrayí nøngmaq svng nø Gvray angcèrì wa ètǿì høqshaq, kadvngshì ring dø èshòng daqshà we svng dèdv̄mnøng. Jø̀ngjǿng nøngmaq nø angcè jǿngkvp rì ni íshàe. Rvgaq tø̀m vsà:ngí nø Gvray kaq mvsháò rvtnø nøngmaq svng gø angmaqí mèsháì we íe.
62003002	Shóngshø̀ng rìé, akvt nøngmaq nø Gvray angcè íshàe. Iwe dvgánï kadø í lú:ngì we nø shinï mvsháì. Inìgø Vkàngpè Ang dvtánshì daq kvt, nøngmaq nø Ang dø̄nï vmvt lú:ngì we svng sháìe. Kadø íe wani, Ang kadø í we svng nøngmaqí chaqdvp yv̀ng bǿìe.
62003003	Kangpè vdòng taq nøt vlǿmrà yalòng vdá we kagǿ ínìgø, Vkàngpè shànshér dø tiqdvchá ang vdè gø dvshérshi ràe.
62003004	Mvrà wàò vsv̀ng gǿ vrà:mí nø, dvrá svng vléò we íe; pawá wanï dvrá mvcv̀n lòng nø mvrà íe.
62003005	Vkàngpè dì daqì we nø mvrà lúālv́m rvt í nø; Ang vdòng taq nø mvrà pàgø màvl we namaqí èshánønge.
62003006	Ang vdòng taq v̄l gǿ nø mvrà wá mvmv̄nshì. Mvrà wá mā:nò vsv̀ng kagǿ í nigø̄, Ang svng mvyv̀ng dá:rò. Shá gø̄ mvsháò.
62003007	Ngàcè rìé, kagǿí gø namaq svng leq mèshèmànv́m bǿnø̀ng. Døngmān dø̄ wáò gǿ nø, Vkàngpè døngmān dø tiqdvchá ang gø døngman we íe.
62003008	Mvrà wàò gǿ nø, vzv̀ng nvmlat kèní mvrà wa pè cáng pèò íe. Cáng bv̀nlìrì shvmv́nglv́m rvtnø Gvray Angcè pè dì daqì we íe.
62003009	Gvrayí vgv́lshaq vsv̀ng kagǿ ínìgø mvrà mvwa. Kadø íe wani, Gvray Ang dvyø̀ nø ang vdòng taq v̄l nø, ang nø Gvrayí vshøqshaq í rvt mvrà wá mvmv̄nshì.
62003010	Yalòng taqkèní Gvray angcèrì nvng cáng angcèrì nø vwál sháshìe. Dø̄ngman lòng mvwàò nø angnv̄m angchv̄ng svng mvshóngshi gǿ nø Gvray angcè mø̀í.
62003011	Nøngmaq tiq gǿ nø tiq gǿ vshòngké ràe, wā we yalòng nø, nv̀mlat nv̀mpv́ng kèní namaqí vtáshaq mvshǿl íe.
62003012	Kain dø mèwáshìnøngni. Ang nø mvgvm pèò í rvtnø angnvm pè svng shvt yà:ngà. Pàwá sha:tnòe? A:ngí wàò bv̀nlì nø mvgvm we í nø, angnvm pèí nø døngman dø wàò rvtnø shvt yà:ngà.
62003013	Vnvm vchvngrìé, rvgaq tø̀m vsa:ngí namaq svng shèngōvtnøng dvgvp mènàtiqnøngni.
62003014	Nøngmaq nø angnvm angchv̀ng svng shóngshàì rvt shì lòng kèní léshàì nø, gønshaq vdòng svng gòng bǿshà we nøngmaqí sháìe. Angnvm angchv̀ng kaq mvshóngshì gǿ nø shì lòng taq shini v̄l gǿ íe.
62003015	Angnv̄m angchv̄ng svng shvngōshì we kagǿ ínìgø vsv̀ng shvtshú íe. Vsv̀ng shvtshú kagǿ vdòng taq gø dvciq lvpat gønshaq màvl we svng namaqí èshánønge.
62003016	Vkàngpèí Ang gønshaq nø nøngmaq dvpvt dvbǿm ráà we yalòng taqkèní, shóngnøt nø pà í we nøngmaqí sháìe. Welòng dø nøngmaq gø vnvm vchvngrì dvpvt gønshaq dvbǿmshì ràe.
62003017	Rvgaq tø̀mò pø̀ vdá vsv̀ng tiq gǿ nø, angnvm angchv̀ng dvshà nø zǿmdv̀ng we svng yà:ngò nìgø, dvshá mvzaò nìnø, Gvray shóngnøt nø kadø wa lvv̄l ni?
62003018	Cv̀mré rìé, nøngmaq nø kà nvng pvlèí wā mø̀í dø̄, wàì bv̀nlì nvng dìng we nøt taqkèní mv̀ng shóngnøt dvtanlv́m wàì.
62003019	Yalòng taqkèní nøngmaq nø dìnglòng taq à:lì we sháshàì nø, Gvray mv́rdv̀ngø nvrø̀m télv́m v̄le.
62003020	Kadø íe wani, nøngmaq rvwv̄n nø:tní nøngmaq svng ngv̄nshàì; Gvray nø nøngmaq rvwv̄nnøt mvdv̀m te pè í rvtnø, pà gø shá gǿ:mò pè íe.
62003021	Shóngshø̀ngrìé, nøngmaq rvwv̄n nø:tní nøngmaq svng ngv̄nlv́m pà gø màvl kvtkèní nø, nøngmaq nø Gvray mv́rdv̀ngø̄ nvrø̀m télv́m v̄le.
62003022	Ang dvkv́mkàrì nøngmaqí cv́n dø̄:ngì sórí, Ang mv́rdv̀ngø Ang wv́mshì dø wàì rvtnø, nøngmaqí pà rø:tnì nìgø Ang yv́ngkèní lú:nìe.
62003023	Angcè pè Yesu Kristu bø̀ng svng nøngmaq ká:mì nø tiq gǿ nø tiq gǿ vshóngké rà we yalòng nø, A:ngí dèkv́m daqshà we dvkv́mkà íe.
62003024	Gvray dvkv́mkàrì svng cv́n dø̄ngrì nø, Gvray vdòng taq v̄l nø, Gvray gø angmaq vdòng taq v̄le. Gvray nøngmaq vdòng taq v̄l we nø, A:ngí èzí daqshà we Shànshér Pvlacè taqkèní sháìe.
62004001	Shóngshø̀ngrìé, Pvlacè í dv́ngte svng mèkv́mnøngnï. Pvlacè werì nø Gvray yv́ngkèní í mø̀í we nàløtnøng. Pàwá wani rvgaq tø̀m taq mvdø̄ng mvmān we kàdvtutshú mvmē būngá: mì.
62004002	Yesu Kristu nø shagóng shvléshì daqì, wanø vchà:ngò we pvlàcè í dv́ngte nø Gvray yv́ngkèní íe. Yalòng taqkèní Gvray Pvlacè í we namaqí shá daqe.
62004003	Wervtnø Yesu svng màchà:ngò we pvlàcè í dv́ngte nø Gvray yv̀ngkèní mø̀í. Kristu svng poshú wepè ang pvlàcè íe. Wepè tuq rā we svng namaqí vtáshaq í dø tiqdvchá, ang pvlàcè nø akvt gø̄nï rvgaq tø̀mø̄ v̄le.
62004004	Cv̀mré rìé, namaq nø Gvrayò èínøng rvtnø vyà we kàdvtutshúrì svng èdv́ngke bǿshà. Kadø íe wani namaq vdòng taq v̄l pè Ang nø, rvgaq tø̀mø̄ v̄l pè mvdv̀mø̄ nònggùn jòre.
62004005	Angmaq nø rvgaq tø̀mò í nø angmaqí shø̀:nò rì gø̄ rvgaq tø̀mò rì wā shø̀:nò rvtnø, rvgaq tø̀m vsvng rìí gø̄ angmaq kà svng táāòe.
62004006	Nøngmaq mv̀ng nø Gvrayò íshà nø, Gvray kaq sháò rìí nø nøngmaq kà táòe. Gvrayò mø̀í gǿ nø nøngmaq kà gø mvta. Yalòng taqkèní dìnglòng pvlàcè nvng vyà we pvlàcè svng nø nøngmaqí rvwíng shá daqe.
62004007	Shóngshø̀ng rìé, nøngmaq tiq gǿ nø tiq gǿ vshóngké ràe. Pawalv́m wanï shóngnøt nø Gvray yv́ngkèní íe. Vrá, shóngnøt v̄l vsv̀ng gǿ vrv̀m nø Gvrayí vgv́lshaq í nø, Gvray kaq gø sháòe.
62004008	Gvray nø shóngnøt íe. Shóngnøt màvl vsà:ngí nø Gvray kaq mvsháò.
62004009	Nøngmaq nø Gvray Angcè pè taqkèní cúnshì lúnlv́m rvt, Gvrayí Angcè Lòngzàpè nø rvgaq tø̀m svng dvzv́r daqà. Yalòng taq kèní Gvray Ang shóngnøt nø nøngmaq svng dvtan daqà.
62004010	Nøngmaqí vzv̀ng Gvray kaq shù:ngì we mø̀í; Gvrayí vzv̀ng nøngmaq svng èshòng daqshà nø, nøngmaq mvrà dvpvt shvmāā we núngpà wáshìlv́m dvpvt, Angcè pè dèzv́rā daqsha we yalòng nø shóngnøt mvdø̀ng íe.
62004011	Shóngshø̀ngrìé, Gvrayí nøngmaq svng yadv́ngte èshù:ngì rvtnø, nøngmaq gø̄ tiq gǿ nø tiq gǿ vshòngké ràe.
62004012	Gvray kaq nø kagǿí gø̄ kadvgvp gø mvyv̀ng dá:rì. Inìgø nøngmaq tiq gǿ nø tiq gǿ vshòngkéì kvtnø, Gvray nø nøngmaq vdòng taq v̄l nø, Ang shóngnøt gø nøngmaq vdòng taq kø̀mgø̄m tétǿng longe.
62004013	Gvray Pvlacè nøngmaq svng èzí daqshà yv́ngkèní nøngmaq nø Ang vdòng taq à:lì nø, Ang gø nøngmaq vdòngø v̄l we sháìe.
62004014	Angpèí Angcè pè svng rvgaq tø̀m vsvng Chv́ngshú wáshìlv́m dvpvt dvzv́r daqà lòng svng nøngmaqí vyv́ngshaq í rvt, shvkse wáshàìe.
62004015	Yesu nø Gvray Angcè pè í we svng vchà:ngò we kagǿ taq ínìgø, Gvray gø ang vdòng taq v̄l nø, ang gø Gvray vdòng taq vl we íe.
62004016	Gvray nø nøngmaq kaq shóngshi we svng, nøngmaqí shá gø sháì nø, kv́m gø kv́m bǿshà. Gvray nø shóngnøt íe. Shóngnøt vdòngø v̄l gǿ nø Gvray vdòngø vl we í nø, Gvray gø ang vdòng taq v̄le.
62004017	Nøngmaq vdòng taq Gvray shóngnøt té tǿngvm nø, rvgaq tø̀mø̄ Yesu Kristu Ang cúnshì bǿì dø nøngmaq gø cúnshàì kvt nø, kàngélv́m angni taq nøngmaq pà nvrø̀m bùmlv́m màvl.
62004018	Shóngnøt taq nø svrènøt màvl. Kø̀mgø̄m tétǿng we shóngnø: tní nø svrēnøt svng lù:ngòe. Svrenøt taq nø kàngélv́m lòng v̄l rvtnø, svrēnøt zvng gǿ nø shóngnøt taq shinï té mvtǿng gǿ íe.
62004019	A:ngí vzv̀ng nøngmaq svng èshòng daqshà rvtnø, nøngmaq gø̄ Ang svng shóngshàì we íe.
62004020	“Ngà nø Gvray kaq shóngshø̀nge,” wá wā nø̀, angnv̄m angchv̄ng svng shvngōshì we tiq gǿgǿ la v̄l nìnø, we gǿ nø vyá íe. Kadø íe wa nìnø a:ngí yà:ngò we angnv̄m angchv̄ng svng dv́ng mvshóngshi gǿí nø, mvyv̀ng dá:rò pè Gvray kaq téwā shóngshi mvlú:nò.
62004021	Gvray kaq shóngshì gǿ nø, angnv̄m angchv̄ng kaq gø̄ shóngshì rà we dvkv́mkà yalòng nø, nøngmaqí Kristu kèní lú:nìe.
62005001	Yesu nø Kristu nï íe, wā nø kv́m gǿ nø, Gvray angcè íe. Vrá, Angpè Gvray kaq shóngshì gǿ nø, Gvray angcèrì kaq gø shóngshìe.
62005002	Nøngmaq nø Gvray kaq shóngshàì nø Ang dvkv́m kàrì svng cv́n dø̄:ngì kvtnø, yalòng taqkèní nøngmaq nø Gvray angcèrì svng shóngshàì we sháshìe.
62005003	Gvray dvkv́mkàrì cv́n dvdø:ngì lòng nø, Ang svng shóngshàì lòng shvkse í nø, nøngmaq nø Ang svng jøngjǿngni shóngshàì kèní nø Ang dvkv́mkàrì gø cv́n rvzaq we mø̀í.
62005004	Pawalv́m wani Gvray angcè kagǿ ínìgø rvgaq svng jòrá:mì nø, jòr we yalòng nø nøngmaq kv́mnøt íe.
62005005	Rvgaq svng jòrá:mì gǿ nø kagǿ íe? Yesu nø Gvray Angcè pè íe, wā nø kv́m gǿ íe.
62005006	Yalòng nø tì taq tìløp lú:nò lòng nvng shì lòng taq shvwi vshorá:mì we Yesu Kristu taqkèní íe. Ang nø tì nvng shvwi ya vní pv̀n taqkèní dì daqì pè íe.
62005007	Yalòng nø dìng lòng íe, wa shvkse wáshì we nø Shanshér Pvlacè íe. Kadø íe wanï Shanshér Pvlacè nø dìnglòng í we shvkse nø vshø̀m pv̀n v̄le.
62005008	Shànshér Pvlacè nvng Tì nvng Shvwï íe. Ya vshø̀m pv̀n angmaq shvkse kà gø vráe.
62005009	Nøngmaqí nø vsvng shvkse kà svng vtoìe. Iwe Gvrayí nø angcè pè dang tvnuò nø shvkse wàò rvtnø, Gvray shvkse kà nø té ringe.
62005010	Gvray Angcè pè svng kv́m gǿ nø, ang nøt vdòng taq nï shvksekà lòng vdáe. Gvray kaq mvkv́m gǿ nø, Gvrayí Angcè pè dāng shvkse wà daqà kà svng mvkv́m wē í rvtnø, Gvray kaq vyá dvdu:tnò we íe.
62005011	Vrá, shvksekà lòng nø yadø íe: Gvrayí nøngmaq svng dvciq lvpat gønshaq èzí bǿsha. Gønshaq yalòng nø Angcè pè vdòng taq nï íe, wā kà íe.
62005012	Gvray Angcè pè vdá gǿ nø gønshaq vdáe. Gvray Angcè pè màdá gǿ nø, gø̀nshaq màdá.
62005013	Gvray Angcè pè bø̀ng svng èkv́mnøng rì namaq nø, dvciq lvpat gønshaq nàdánø̀ng we sháshìlv́m dvpvt ngàí namaq svng yadv́ng pv̀n vrūāì we íe.
62005014	Gvray Ang nøt nvng vbóng dø cà:nì rvtnø nøngmaq pà røtshàì nìgø A:ngí ètáāìe, wa Ang vdòngø̄ nøngmaq nvrø̀m dvtéshìlv́m v̄le.
62005015	Vrá, nøngmaq kapà røtshàì nigø̄ A:ngí ètáāì we svng nøngmaqí sháì kvtnø, nøngmaqí Ang svng røt bǿshàrì gø̄ lún bǿsha we svng sháìe.
62005016	Angnv̄m angchv̀ng tiq gǿí shìlv́m høq màrvnaq we mvrà tiq pv̀npv̀n, wàò we svng tiq gǿgǿí lā yà:ngò nìnø ang dvpvt røtna dv̀ng íe. Wekvt shìlv́m høq màrvnaq we mvrà wàò gǿ svng Gvrayí cúnshi dvzv́r daqòe. Shìlv́m høq rvnaq we mvrà gø̄ tiq pv̀n vle; werì dāng røtnā lúne, mvwv̄ng.
62005017	Vléò pv̀n í dv́ngte nø mvrà íe; vrá, shìlv́m høq màrvnaq we mvrà gø̄ tiq pv̀n v̄le.
62005018	Gvray angcèrì kagǿ ínìgø mvrà wá mvmvnshì we svng nøngmaqí sháìe. Kadø íe wani Gvray Angcè pèí ang svng gā:rò rvtnø̀, mvgv̄m pèí ang svng dvlá mvlú:nò.
62005019	Móng dø̄ngtáng shvngbe nø mvgv̄mpèí ø:pmò we ínìgø, nøngmaq nø Gvrayò íshàe, wā sháshàìe.
62005020	Vrá Gvray Angcè pè tuq daqì nø cíng rálnøt èzí daqshà rvtnø, døngman pè Ang svng gø̄ nøngmaqí sháìe. Nøngmaq nø Angcè pè Yesu Kristu vdòng taq nï à:lì kvt nø, døngman pè Gvray vdòngø à:lì we í nø dvciq lvpat gønshaq vdòngø à:lì we ni íe.
62005021	Cv̀mré rìé, namaq vdè góng nø pvràhangrì taqkèní èsarshìnøng.
63001001	Shvngø̀mré roqshú pè ngàí, dìng lòng vdòng taq shóngshø̀ng we, Gvrayí rvhiqshaq vshaqmè nvng angcèrì svng shvrïkàrū vrōngvtnòe. Ngà wā gø̄ mvtaq dìnglòng svng sháò rì shvngbe gø̄ namaq svng shóngshìe.
63001002	Dìng lòng ya lòng nø nøngmaq nvng v̄l nø kadvgvp gø nøngmaq svng mèlàng ráì.
63001003	Vpè Gvray nvng Angcè pè Yesu Kristu yv́ngkèní, jejú nvng dvsházā lòng nvng mòngzø̀l lòng nø, dìng lòng nvng shóngnøt vdòng taq nøngmaq nvng tiqdø̄ v̄l daqe.
63001004	Nvcǿ nvcèrì tiqmaq nø Vpè yv́ngkèní dvkv́mkà nøngmaqí lún bǿsha dø tiqdvchá, dìnglòng vdòng taq cv̀n we svng ngàí yv̀ng bǿngà rvtnø ngà gvzà dvbònge.
63001005	Vshaqmèá, nøngmaq tiq gǿ nø tiq gǿ vshòngkélv́m ngàí nà svng dvshatnvtne. Yalòng nø dvkv́mkà angshv́r tiq lòng vrongò we mø̀í. Nv̀mlat kèní nøngmaqí lún yv̀ngshà we dvkv́mkà íe.
63001006	Ngàí shø̀nò we shóngnøt yalòng nø Gvray dvkv́mkà svng vpǿ cà:nò lòng svng wvng we íe. Nv̀mlat kèní namaqí ètá yv̀ngshà nø cv́n rà we dvkv́mkà nø, vshóngké rà we dvkv́mkà yalòng íe.
63001007	Kadø íe wani Yesu Kristu nø shagóng shvléshi daqì long svng màchà: ngò we, shvmánshú mvmē nø rvgaq tø̀m taq būngá:mì. Wegǿ nø shvmànshú pè nvng Kristu vtúshú pè nï íe.
63001008	Nøngmaq dvzaqshì bǿshà rì nø vhúng mø̀í dø, gønpaq luqtv̀m dø lúnlv́m dvpvt dèzaqshìnø̀ng.
63001009	Kagǿ ínìgø Kristuí shvngøt we mvshǿl vdòng taq màv́lshaq, lø̀m vlē dïv̄m gǿ nø ang vdòng taq Gvray màv̄l. Kristuò mvshǿl vdòng taq v̄l gǿ mv̀ng nø, Vpè gø̄, Angcè pè gø̄ vdáe.
63001010	Mvshǿl yalòng màlv́ngshaq namaq yv́ng svng tiq gǿgǿ lā di rā nìnø, chø̀m svng gø̄ mèdègòng nøngnï, ang svng pàmvrà gø̄ mèv̄lnøngnï.
63001011	Pàwálvm wani ang svng pàmvrà a:lò gǿ nø ang bv̀nlì mvgv́mrì taq mvngú we íe.
63001012	Ngàí namaq svng vrūlv́m mvme pv̀n v̄l we, rūshvp nvng cìnaqí nø vrū màmvyǿng. Namaq yv́ng svng dø̄ng rāng nø mv̀rshv̀m vhø̄:mì sórí dvmv́n lún wéi dvbùnøt dv̀nzø̀nglv́m lòng svng vlǿmshø̀nge.
63001013	Gvrayí rvhiqshaq í we nvnvmmè angcèrìí gø nà svng pàmvrà wāe.
64001001	Shvngø̀mré roqshú pè ngàí, dìng lòng vdòng taq shóngshø̀ng we rv́mjà Gayu svng shvrikàru vrōngvtnòe.
64001002	Shóngshø̀ng we rv́mjà pèá, nà nø pvlàcè taq èlúnshì dø tiqdvchá, pà taq gø dvnglún èlúnshì nø, shagóng shiqshàn dø v́l lúnlvm rvt gø ngàí vjú røtnange.
64001003	Vnvm vchvngrì dì ráì weí, nà nø dìnglòng taq jø̀ngjǿng cv́n èmvnshì we tvrà shø̀na:tnà rvt ngà gvzà dvbòngv́mà.
64001004	Ngàcèrì nø dìnglòng vdòng taq cv́n mv̄nshì we shv̀ngkà tá lúnò we yalòng nø, ngà dvpvt té rïng we dvbùlv́m lòng èǿngange.
64001005	Shóngshø̀ng pèá, mvnv́m zaqlè í we vnv̄m vchvngrì tiqmaq svng nàí dèbā:ngò we nø, nà nø nøttǿng kv́mv́m nàrvm rvt íe.
64001006	Werìí shvngø̀mré mv́rdv̀ngø̄ nà shóngnøt dāng dvshangò nø shvkse wáshìe. Nàí nø Gvray dvzø̄mshúí wá rà dø, angmaq dvpvt tvrà rām zø̀mlv́m v̄l dø̄ nàí dècøpmāò lòng nø shvlāe.
64001007	Kadø íe wanï angmaq nø mvnoqshìrì wur kèní dvbvng we pà gø̄ màtvpshìshaq, Vkàngpè bv̀nlì rvtnø búng ráì rì íe.
64001008	Wervtnø namaq gø̄ nøngmaq nvng tiqdø dìnglòng bv̀nlì wàò wetaq mvngú lúnlvm dvpvt, angmaq sv̀ng dèba:ngò.
64001009	Ngàí shvngø̀mré svng tiq kàní vrōngvpmà. Iwe, angmaq dvhø̀ø̄ vgō wáshì mvyǿ pè Diotrefesí nø ngà kà svng màtòo.
64001010	Wervt ngà tok rāng kvt a:ngí wàò bv̀nlìrì ngàí vchànglv́m íe. Ang nø mvgvm we gvcvt kèní nøngmaq svng ènaá:mì we v̄le. Wedø wa mvtaq a:ngí nø noqshi we vnvm vchvngrì svng màtòo. Vtō mvyǿrì svng gø vgá:mò nø angmaq svng shvngø̀mré vdòng kèní gø lù:ngòe.
64001011	Shóngshø̀ng pèá, mvgvm màshvlarì svng nø mècv̄nshìnï; shvlā rì mv̀ng ècv̄nshì. Shvla we wàò gǿ nø Gvrayò íe, mvgvm màshvla we wàò gǿí nø Gvray kaq mvyv̀ng dá:rò gǿ íe.
64001012	Demetrius svng nø, shvngbebeí dvsha:ngòe. Dìng lù:ngí gø ang dvpvt shvkse wáāòe. Nøngmaqí ang dvpvt shvkse wáshàì lòng gø dìng we svng nàí èsháòe.
64001013	Nà svng vrūlv́m nø mvmē pv̀n v̄l we, rūtv̀ng nvng cìnaqí vrū mvnēngshø̀ng.
64001014	Pawa wani kadv́ngte màlé dvgvp nà nvng vyv́ngké lúnlv́m lòng svng vlǿmshø̀nge. Wekvt wa mv̀rshv̀m vhø̄mshi yv́ngø̄ dvmv̀nshi.
64001015	Mòngzø̀l lòng nàí leq lú:nò. Rv̀mnv̄ng rìí nà svng pàmvrà wāe. Nàí gø̄ weyv́ng vl we nøngmaq rvmnv̄ngrì svng vbø̀ng ètǿò nø pàmàrá èvlāngà.
65001001	Yesu Kristu Ang vshuq, Yaku angnvm pè Yuda ngàí nø, Vpè Gvrayí èshòngnøng nø vgoshaq èínø̀ng we, Yesu Kristuí rvdashaq gø èínøng rì namaq svng shvrikàru vrongvtnòe.
65001002	Dvsháza lòng nvng mòngzø̀l lòng nvng shóngnøt nø namaq svng leqshèluqa daqnø̀ng.
65001003	Shóngshø̀ng rìé, nøngmaqí mvngú lú:nì we gø̀nshaq chutchv́ng tvrà dang namaq svng vrūa mvyǿnge. Namaq nø shànshér rì svng tiqka:tní tvleshaq í we kv́mnøt tvrà dvpvt vtù we taq nøt lø̀mlø̀m dvzaqshì dvzv́rlv́m rvt ngàí shvrikàru vrongò nø namaq svng dvshat rà we dǿm bǿngà.
65001004	Kadø íe wani, Gvray kaq màpǿò we tiq mvdò nø nøngmaq dvhø̀ taq mvyø̀:ní gòng ráì. Gvray jejú nø mvmv́ng mvshèr we wàlv́m lúnkv́ng í ra dø angmaqí poò nø, Ang tiq gǿ wa í pè Gvray nvng Kangpè Yesu Kristu svng màchà:ngò. Angmaq nø carvmàng kèní kà vrvtshaq kàngélv́m lòng lúnlv́m rì íe.
65001005	Namaqí yadang shvngbe èshánøng we ínìgø, ngàí namaq svng wedøni dvshat mvyǿnge. Gvrayí bashà tiq mvdò svng Ejip móng kèní shvlutna: tnà nìgø, mvkv́m rì kaq nø A:ngí shvmv́ng yà:ngà.
65001006	Vrá, angmaqí lú:nò we vkv́ng vya svng màpǿpǿ, vdè riprà taqkèní rv́lshiá:mì we muqlàng dvzv́r rì svng nø, ring we angni weni taq A:ngí kàngélv́m rvt, naqciqriq dølòng lv̀ngpv̄ngø dvciq lvpat mvngbǿ:ngí vdǿnshaq íe.
65001007	Sodom, Gomora mvrìngní nvng gùrhøm mvrìng rì gø yari døni mvmv́ng mvshèr we taq vdè góng zíshi nø, màmv́n pv̀n mapnøt svng shvnōngshìá: mì rvtnø, màmø̀l màmaq we svmi taq shø̄n we vhǿm dvzá:rò lòng nø angmaq svng vgám dvtú we ílv́m dvtan yà:ngà we íe.
65001008	Wedø tiqdvchá, angmaq yøpnv́ng shø̀ngran yv̀ng rì gø shagóng svng mvmv́ng mvshèr dvcaqshì nø, Gvrayí vmíng vkv́ng zíò rì svng gø ti mvlá:nò nø, muqlàng ram pòngbàng shór we mvdò svng gø, shvyǿ:mòe.
65001009	Muqlàng dvzv́r vgo zǿmshú Mikaelí dv́ng, Moshi góng lòng rvtnø cáng nvng vtøl nø vzø̀ng ke, ang svng mvtv́n we kàí dvrøq mvkvmshi nø, "V kàngpèí nà svng leq ngvn daq," lè v̄l yà:ngà.
65001010	Iwe shvmànshú yari nø, angmaqí mvcíng mvrà:lò rì svng màpǿpǿ shvyǿm we kà shø̀ne. Angmaq nø cíngrálnøt màvl we nìnà dø angwà kèní vsháshaq pv̀nri taq angmaq vdè shvmv́ngshie.
65001011	Angmaq nø mvhø̀t longe, kadø íe wani angmaq nø Kain tvrà cà:nò nø, Balamí zìbè lúnlv́m vlé yà:ngà tvra svng dvdórshì nø, Kora ang vzvtshì yà:ngì tvrà taq shvmv́ngshì bǿì.
65001012	Yamvdò nø namaq nvng tiqdø v́mpà èv́mnøng dvgvp, namaq shóngnøt bóy svng mvmv́ng mvshèr vøqò rì íe. Angmaq nø vdè svng wa shàv́mshi we vyv̀ng roqshú, nv̀mbø̀: ngí dvse:rò we tì màbá we rvmøt, angshí mvzí we shǿngtø̀ng nvng angrø vpúlshaq vní kvt shìá:mì we shǿngtø̀ng dø vshv́m rì íe.
65001013	Angmaqí nø nv̀mukdvrā taq pvlòng we tìma dø angmaqò shvraq màchaq rì nø tì dvpup dø dvpoqòe. Vrá, dam we kurnip rì dø í nø angmaq dvpvt nø dvciq lvpat naqciqriq dø̄ lòng vgv́lashaq íe.
65001014	Adam kèní shvngøt mvpìm taq Enok a:ngí nø yamvdò dang tvnùo nø, "Eyv̀ngnøng, Kangpè nø shànshér rì mùnmùn sènsèn nvng di daqe.
65001015	A:ngí nø Gvray kaq màpǿò rì svng kàngéò nø, nøt mvlø̀m rìí wàò bv̀nlì shvngbe dvta:nò nø, angmaqí wà yà:ngà rì shvngbe nvng Gvray kaq màpǿò nø dvrøq mvtv́n we kà rì rvtnø, mvrà dvtúlv́m nvng kàngélv́m rvt di daqe,” wae.
65001016	Yarì nø, vdè mapnøt svng cv́nshì nø vsvng kaq wa zershi vsvng, kàche nø bǿn vsvng, pà lvjøm gø màvl we kà shø̀n sórí, vdè vjú lúnlv́m dvpvt kà vhú:ngí vsvng kaq shvri:ngò rì íe.
65001017	Shóngshi lamboq rìé, namaqí nø vzv̀ng nøngmaq Vkàngpè Yesu Kristu Ang dvzv́r rìí shèngøt ráshà we mòngkà svng mèsøngnøng.
65001018	Angmaqí, “Lv̀ngdø̀m rvtø̀ taq nø Gvray tvrà svng màpǿpǿ vdè mapnøt svng wa cà:nò we zershì rì būng rae,” wa namaq svng vshǿnshaq íe.
65001019	Ya mvdò nø shagóng dang svng wa cà:nòrì í nø, Shanshér Pvlacè gø màdárì, vgv̀ng vkang dvzv́rshúrì íe.
65001020	Shòngshi lamboq rìé, gvzà vpǿ we kv́mnøt taq namaq vdè nàrv̄ngshìnøng nø, Shànshér Pvlacè vdòng taq vjú èrøtshìnøng.
65001021	Namaq nø Gvray Ang shóngnøt vdòng taq èv̀lnøng nø, nøngmaq Vkàngpè Yesu Kristu Ang mvreza nø:tní zi daq we dvciq lvpat gø̀nshaq svng lún høq ècānøng.
65001022	Dvtiqshi rì svng mv̀ng nø mvré èzanøng.
65001023	Svmi svng vjáá:mì rì svng èchv́ngnøng. Vrá tiqmaq svng nø vyáshi sórí mvré èzanøng. Angmaq shagóng nø:tní nǿmtuqtuq dvcaq bǿà we belaq svng shèngoshìnø̀ng.
65001024	Namaq svng màtøp dø ègarnøng nø, Ang dvgùng gùngshv̀ng mv́rdv̀ngø pàcip pàzì gø màvl nø vtv̄ngshaq dvbù taqsórí shvrip dvzv́r ngu:tnò pè,
65001025	tiq gǿ wa í we Chv́ng Kàngpè Gvray Ang nø nøngmaq Vkàngpè Yesu Kristu taqkèní, dvgùng gùngshv̀ng nvng ring vtvng pòngbàng nvng øplv́m vmíng vkv́ng nvng jórnònggùn nø, kāngshv́ng dvciq kèní gø, akvt ínìgø, dvciq lvpat høq gø laq vl dvr. Yadø laq í daq.
66001001	Yalòng nø kadv́ngte màlé dvgvp ílv́m dv́nshi we mvtúrì, Yesuí Ang vshuqrì svng shvyvnglv́m rvt, Gvrayí Yesu svng zíò we shø̀ngran íe. Yesuí Ang muqlàng dvzv́r dvzá:rò nø, Ang vshuq Yohan svng mvtú yalòng shá dvzá:ròe.
66001002	Yohaní nø Gvray mòngkà nvng Yesu Kristu Ang shvksekà rì nvng a:ngí yà:ngò rì shvngbe shø̀:nòe.
66001003	Kàdvtut kà yarì rø̄ò vsvng nvng vrushaq rì svng tā nø cv́ndø̄ng vsvng rìí nø nøtshø̀mlv́m lú:nòe. Pawalv́m wani angni nø yùl ráì.
66001004	Yohan ngàí nø, Asia móng taq èv̀lnøng we shvngø̀mré shvngøt lòng svng vrongvtnòe. Vl gø àv́lshaq í nø, v́l gø v́ldv̀ng wa nø, dvgáni dìlv́m vdv́nshaq gø í pè Ang taqkèní gø, Ang koqkv́m rúngtv̀ng mv́rdv̀ngø vl we Pvlàcè shvngøt lòng taqkèní gø, vrá Yesu Kristu taqkèní gø, jejú nvng mòngzø̀l lòng nø namaqí leqlúnnøng.
66001005	Yesu Ang nø, kv́mv́m daq we shvkse wáshì pè, shìrì dvhø̀ kèní nv̀mlat zun lú:ngì pè nvng rvgaq tø̀m koqkv́mri svng øpshú pè íe. Nøngmaq svng èshù:ngì nø, nøngmaq mvrà kèní Ang shvwií ni shèlàng bǿshà nø,
66001006	nøngmaq svng móngdàn tiq lòng í dèzá:rì nø, Ang Gvray nvng Ang Angpè dvpvt shvrúngshú í dèzv́r bǿshà pè nø, dvgùng gùngshv̀ng nvng øplv́m vmíng vkv́ng dvcìq lvpat laq vl dvr. Yadø laq í daq.
66001007	Eyv̀ngnøng, Ang nø rvmøt zúnshi nø di daq kvt, vne í dv́ngteí gø, Ang svng yaq yà:ngà rì shvngbeí gø, Ang svng yv̀ng lú:ngòe. Vrá, rvgaq tø̀m vsvng angpv̀n í dv́ngte gø Ang rvtnø rvyù longe. Wedøni í longe, yadø laq í daq.
66001008	Vkàngpè Gvrayí, “Ngà nø Alfa lòng nvng Omega lòng ǿngàe. Vrá, v̀l yà:ngì pè gø, v̄l pè gø, dvgáni dìlv́m vdv́nshaq pè gø, Pà gø wá dá:ngò pè ǿngàe,” wae.
66001009	Namaq nvng tiqdø dvshà mvhøt nvng móngdàn nvng Yesu vdòng taq vl we tø̄nzánnøt mvngú lúnò we, namaq nvnvmpè Yohan ngà nø, Gvray mòngkà nvng Yesu Ang shvkse kà rvtnø, Patmo tǿò we tìshvlòng móng taq v̄l dvgvp,
66001010	Vkàngpè angni taq ngà nø Shànshér Pvlacè zø̀ngv́mà nø, ngà mèpv̄nglap kèní dòdi shaqmè dø gǿng we shaq tiq lòng tángò nøngnø,
66001011	yadø wae. “Nàí èyà:ngòrì kàru taq nàruò nø, Efesus, Svmørna, Pergamum, Tiatira, Sardi, Piladelfia nvng Laodicea mvrìng rì taq vl we shvngø̀mré we shvngøt lòng svng shèriò,” èv̄le.
66001012	Wekvt ngà svng kà tv́ngshì gǿ svng yv̀nglv́m ngà wv́l pongshø̀ng nø̀ngnø, shé svmigwìn shvngøt tv̀ng yv̀ng bǿngà.
66001013	Svmigwìn we shvngøt tv̀ng dvhø̀ taq nø, Vsvng Angcè pè dø í we tiqpè ngàí yv̀ngòe. Ang belaq nø hízǿ yv́ng høqò we gwashì nø Ang vgv̀ng ram nø shé juqnv́m tiqkø̀:mí nv́mshìe.
66001014	Ang vgo nvng Ang vni nø mùng we vyv̀ng møl dø í nø tvwv̀n døni mùnge. Ang vne nø svmi mv́làm dø vcōre.
66001015	Ang hí tángní nø, ràdv̀ng taq dvchǿngshaq í we, dvjǿlshaq mvshǿng dø vshv́m nø, Ang kàshaq nø tì mvme wàng vhoshì we shaq dø táshìe.
66001016	Ang wur vbàng pā taq nø kurnip shvngøt chv̀ng lá:ngò nø, Ang nònggøp kèní nø vní laplap déò we shv̀m tiqka vshv̄le. Ang mv́r nø vnv̀m gvzà gáng dvgvp shór dø kvlànge.
66001017	Ngàí Ang svng yv̀ng bǿngà chàng, shì vsvng dø Ang hí yv́ng kǿng vkupmv́mà kvt Ang wur vbàngpā ngà mvdv̀m hapshì nø yadø èvle; “Mèsèrēni. Ngà nø nvmlat pè gø, lv̀ngdø̀m pè gø ǿngàe.
66001018	Ngà nø cúnshì pè ǿngàe. Shí gø shø̀ng yv̀ngà. Iwe èyà:ngò, Ngà nø dvcìq lvpat cúnshø̀ng nø shìlòng nvng zùpvng dang ang shv̀msòpuq rì gø Ngàí lv́ngòe.
66001019	Wervtnø nàí èyà:ngòrì gø, akvt v̄lrì gø, akvt kèní kukaq bø̀nlv́mrì gø nàrūò.
66001020	Ngà wur vbàngpā taq nàí èyà:ngò we kurnip shvngøt chv̀ng nvng shé svmigwìn shvngøt tv̀ng ang vmáshaq kà nø yadø íe. Kurnip we shvngøt chv̀ng nø, shvngø̀mré shvngøt lòng ang dvzv́r rì íe. Svmigwìn shvngøt tv̀ng gø shvngø̀mré we shvngøt lòng íe.
66002001	Efesus wamà taq vl we shvngø̀mré ang dvzv́r svng yadø nàruò. Vbàng wur taq kurnip shvngøt chv̀ng lá:ngò pè, Shé svmigwìn shvngøt tv̀ng dvhø̀ø̄ di pè yadø wae;
66002002	‘Nàí èwa bǿà we bv̀nlì rì nvng nà dèzaqshì bǿì tvrà rì nvng ètø̄nshì bǿì rì Ngàí shángòe. Vsv̀ng mvgv́m rì svng nàí mètø̄nāò we nvng; angmaq nø dvzv́r íshàe, wa rì svng í mø̀í we nàí nàlø:tnò nø, angmaq mvdìng lòng nàjá:ngò we svng Ngàí shángòe.
66002003	Nà nø tø̄nzán nøt èvl nø, Ngà bø̀ng dvpvt wedv́ngte ètø̄nshi bǿì nìgø, nøt mètìn.
66002004	Iwe, Ngàí nà svng shvràlv́m tiq pv̀n vle. Nà nv̀mlat èv̀l yà:ngì we shóngnøt kèní nàsará: mì.
66002005	Wervtnø, nà nø kayv́ngkèní nàjáá:mì we svng dvdvm nàshat sórí, nøt nàwv́ngshì nø, nvmlat èwà yà:- ngà bv̀nlì rì vrá èwà lú:ngò. Nà nøt mènàwv́ngshì kvt kèní nø, Ngà nà yv́ng døng dak nø nà svmigwìn nø ang shvrúngrà kèní vcíllv́m íe.
66002006	Iwe, nàí vdu dø èwà bǿà we tiq lòng nø, Ngà shvngōngshø̀ng we Nikolay mvdò angmaq bv̀nlì rì svng nà gø shèngōshì lòng íe.
66002007	Vnà vdá vsvng wegǿí nø, Shànshér Pvlàcèí shvngø̀mré rì kaq a:lò kà svng laq táò. Jòrvm vsvng wegǿ nø, Gvray Ang Paradis Kulwàng taqò gø̀nshaq shǿngtø̀ng angshí cøq lúnlv́m vmíng Ngàí ang svng zílv́m íe,’ wae.
66002008	Svmørna wamà taq vl we shvngø̀mré ang dvzv́r svng yadø nàruò. Nv̀mlat pè gø, lv̀ngdø̀m pè gø í pè, Shí gø shì yà:ngì nø, vrá zun lú:ngì pè yadø wae.
66002009	‘Nàí dvshà mvhøt nàhǿ:mò we nvng lv́ng mvluq dèshà we svng Ngàí shángòe. (Iwe nà nø mègàme.) Vrá, angmaq nø Yuda vsvng íshàe wa nìgø mø̀í, angmaq nø shvyǿm mvtv́n kà shø̀n we Ngàí shángòe. Angmaq nø Satan ang dvkǿmshìrà chø̀m tiq chø̀m íe.
66002010	Nàí vhǿmlv́m èdá:nò we dvshà mvhøt rì svng mèsèreni. Eyà:ngò, namaq kèní tiqmaq svng vløtlv́m rvt, cá:ngí tung svng rónglv́m èdv́nnø̀nge. Namaq nø tiqcé ni døp dèshà lóngnø̀nge. Nà nø shì yv́ng høq nøt èlø̀m kèní nø Ngàí nà svng gø̀nshaq vmō lòng zílv́m íe.
66002011	Vnà vdá vsa:ngí nø, Shànshér Pvlàcèí shvngø̀mrérì kaq a:lò kà svng laq táò. Jòrvm vsvng kaq nø, vní kvt wakvt shìlù:ngí zá dvzv́r mvlú:nò, wae.
66002012	Pergamum mvrìng taq vl we shvngø̀mré ang dvzv́r svng yadø nàruò. Vní laplap shv̀mcí rvt we shv̀m lá:ngò pè yadø wae.
66002013	‘Nà v́lrà nø Satan øpkv́ng rúngtv̀ng vl yv́ng èía we Ngàí shángòe. Inìgø nà nø Ngà bø̀ng svng tǿngtǿngwa mènvtshi nø, Ngàí vlǿmv́mò we shvkse pè Antipa svng namaq dvhø̀ taqò Satan v́lrà taq sha:tnò we angni taq gø, nàí nø Ngà svng èkv́m we tvrà màchángshaq mèwàò.
66002014	Iwe nà svng Ngàí shvràlv́m vní vshø̀m pv̀n v̄le. Kadø íe wani nà vdòng taq Israel svng vtøp dvzv́rlv́m Balak svng shvngøtshú Balam shvngøt kàrì vtoò we tiqmaq v̄le. Balamí nø pvràhang svng shvrúng dvrè v́m dvzv́rlv́m nvng mvmv́ng mvshèr rì wàlv́m Balak svng shvngø:tnòe.
66002015	Wedø tiqdvchá, nà vdòng taq Nikolay mvdò shvngøtkà svng vtoò we tiqmaq v̄le.
66002016	Wervtnø nøt èlíngshi ra; mø̀íni Ngà cancan døng dak nø, Ngà nònggøp taqò shv̀m kāí angmaq svng vtòngò nø cìl wv̀ng dakngòe.
66002017	Vnà vdá vsa:ngí nø, Shànshér Pvlàcèí shvngø̀mré rì kaq a:lò kà svng laq táò. Jòrv̄m vsvng kaq nø, Ngàí vmáshaq manna tiqwál nvng lóngmúng tiq gø̀m zílv́m íe. Lóng wegø̀m taq nø lún bǿò gǿí wa mø̀íni, kagǿí gø mvsháò we bø̀ng angshv́r tiq lòng vrushaq íe,’ wae.
66002018	Tiatira mvrìng taq vl we shvngø̀mré ang dvzv́r svng yadø nàruò. Ang vne nø svmi mvlàm dø vcōr nø, Ang hí tángní nø dvjø̄lshaq mvshǿng dø vshv́m pè, Gvray Angcè pè yadø wae.
66002019	‘Nàí èwà bǿà we bv̀nlì rì nvng nà shóngnøt, kv́mnøt, dvzø̄m bv̀nlì nvng tø̄nzánnøt nvng nàí akvt èwàò bv̀nlì rì nø, vzv̀ng èwàò bv̀nlì rì mvdv̀mø té luq we svng Ngàí shángòe.
66002020	Wedø í nìgø Ngàí nà svng ngv̄nlv́m tiq pv̀n v̄le. Kadø íe wani ang vdè svng kàdvtutshúmè v̄lshì we svmaré Yezebel svng nàí mènàgá:mò. Wemèí nø Ngà vshuqrì svng shvmà: nò nø, mvmv́ng mvshèr we bv̀nlì gø, pvràhang svng kø̀ò rì lvv̄m dø shvngø:tnòe.
66002021	Ngàí ang svng rvtø̀ zǿng bǿngà nø̀nggø, ang nø dvchap we bv̀nlì kèní nøt língshi mvtá.
66002022	Eyà:ngò, Ngàí ang svng nø yøpjv̀m taq zá dvzv́rò nø, ang nvng tiqdø dvchapke rì svng gø, angmaqí wàò we bv̀nlì rì taqkèní nøt mvlíngshì ra kvt kèní nø, dvshà mvhøt vtvng yv́ng svng wemè nvng tiqdø gurlv́m íe.
66002023	Vrá, angcǿ angcèrì svng gø Ngàí shíwù jv́ng dvzv́rò weí dvshílv́m íe. Wekvt, dòngnøt mvsø̀n rì svng vjá:- ngò nø gù:nò pè nø Ngà ǿngà we svng shvngø̀mré rì shvngbèí shá lú:ngòe. Ngàí nø namaqí kadø èwà bǿshà nìnø wedø vtv́ngālv́m íe.
66002024	Tiatira yv́ng èngv́mshì ráshà nø, Yezebel shvngøt kà svng mècv̀nnøng, Satan pèò rvnaq we mvshǿl rì svng gø mècv̄nshì yv̀ngnøng rìé, namaq svng Ngàí v̄la:tnìni, Ngàí namaq svng døngjá dvgá nø mvrv̄māì.
66002025	Wedø ínìgø, namaq èv́lanø̀ngrì nø Ngà døng dak høq døngdøng mènvtshìnøng.
66002026	Jòrvm nø vlē lv̀ngdø̀m høq Ngà bv̀nlì rì cv́n døng vsvng wegǿ svng nø, wv́ngzà dvcìrì svng øplv́m vmíng vkv́ng Ngàí zílv́m íe.
66002027	Ngà Vpè yv́ngkèní Ngàí lúnò we vmíng vkv́ng svng cv̀nò nø, wv̀mchúng rì svng angshi rø̀:mò padø, wegǿí gø shv̀mtv̀ngngú:lí angmaq svng ø:pmò nø angshi rø̀m lú:ngòe.
66002028	Vrá, Ngàí ang svng sháng kurbù gø zílv́m íe.
66002029	Vnà vdá vsà:ngí nø, Shànshér Pvlàcèí shvngø̀mré rì kaq a:lò kà svng laq táò,’ wae.
66003001	Sardi mvrìng taq vl we shvngø̀mré ang dvzv́r svng yadø nàruò. ‘Gvray Pvlacè shvngøt lòng nvng Kurnip shvngøt chv̀ng vdá pè yadø wae. Nàí èwà bǿà we bv̀nlì rì Ngàí shángòe. Nàí nø cúnshì we bø̀ng èríò nìgø, vshíshaq èíe.
66003002	Wervt pán nàshat, mvza èv́la nø shìlv́m dv́nshi lòng nø nònggùn laq kv́ng long. Kadø íe wani nàí èwàò bv̀nlì rì nø Ngà Gvray negv̀mø tétǿng we tiq pv̀n gø lá mvlúnò.
66003003	Wervtnø nàí èlún bǿà rì nvng ètá bǿà rì svng dèda: mò nø werì svng ècà:nò nø nàwv́ng ra. Nà mènàshat kèní nø, Ngà nø vkǿ dø døng daknge. Ngà kā rvtø̀ døng dak we nàí mèsháò.
66003004	Wedø í nìgø Sardi yv́ng vdè gwálv́m svng mvshèr weí vcaq màdvzv́rshì we vsvng tiqhvncè v̄le. Werì nø Ngà nvng vcv́n vpǿ rvtnø angmaq nø mùng we belaq gwashì nø Ngà nvng tiqdø vcv̀n lú:ngìe.
66003005	Jòrv̄m gǿ svng nø, mùng we belaq dvgwāngò nø, gø̀nshaq Kàru bok kèní ang bø̀ng mvshøkngangò. Ngà Vpè mv́rdv̀ng gø, Ang muqlàng dvzv́rrì mv́rdv̀ngø gø, ang bø̀ng svng Ngàí vchànglv́m íe.
66003006	Vnà vdá vsa:ngí nø, Shànshér Pvlàcèí shvngø̀mré rì kaq a:lò kà svng laq táò,’ wae.
66003007	Filadelfia wamà taq vl we shvngø̀mré ang dvzv́r svng yadø nàruò. Shanshérpè, dìngpè, A:ngí tàn bǿò lòng svng cøt lú:nò vsvng màvl. A:ngí cøt bǿò we svng gø tán lú:nò vsvng màvl we, Dawi ang shv̀msòpuq lòng la:ngò pè yadø wae;
66003008	‘Nàí èwàò bv̀nlì rì svng Ngàí shángòe. Nà jórnònggùn tiqhvncè wa èvl nìgø, nà nø Ngà kà svng èta nø, Ngà bø̀ng svng màchángshaq mèv̄l. Eyà:ngò, kagǿí gø cøt mvlú:nò we bv́ngkà tiq lòng Ngàí nà mv́rdv̀ngø tánang bǿngà.
66003009	Eyà:ngò, angmaq vdè nø Yuda vsvng íshàe, vyà we Satan dvkǿmshì rà taqò wemvdò svng nà hí shvnvng yv́ng pvnciq tushi nø noq dvzv́rò weí nà svng Ngàí vshóngshaq í we angmaq svng shá dvzv́rlv́m íe.
66003010	Ngà dvkv́mkà svng nàí ècà:nò nø ètø̄nshi rvt rvgaq tø̀m vsvng rì kaq vløtlv́m lòng, móng døngtáng mvdv̀m tuq daq rvtø̀ taq nà svng mànālv́m rvt Ngàí nà sv̀ng rvdālv́m íe.
66003011	Ngà cancan døng daknge. Vsa:ngí nà shémo mvtølalv́m rvt, nà èv́la lòng svng døngdøng mènvtshì.
66003012	Jòrvm vsvng kaq nø, Ngà Gvray shànshér tø̀ngnø taqò dòlø̀m í dvzv́rò nø, ang nø wèyv́ngkèní kadvgvp gø màcílshivm. Ngà Gvray bø̀ng nvng Ngà Gvray yv́ngkèní lashì daq we Yerusalem shv́r nvng Ngà Gvray Ang wamà bø̀ng nvng, Ngà bø̀ng angshv́r nø, ang mvdv̀mø Ngàí vrulv́m íe.
66003013	Vnà vdá vsa:ngí nø, Shànshér Pvlàcèí shvngø̀mré rì kaq a:lò kà svng laq táò,’ wae.
66003014	Laodicea wamà taq vl we shvngø̀mré ang dvzv́r svng yadø nàruò. Amen pè wapè, kv́mv́m daq nø dìng we Shvkse í pe, vpv́nshaq dv́ngte shvngbe Angké dvbóng pè Gvray yadø wae.
66003015	‘Nàí èwà bǿà we bv̀nlì rì taq nà nø gwit gø mègwit, vkat gø mènàkatshi we svng Ngàí shángòe. Nà nø mø̀íni ègwit, mø̀íni nàkatshì we svng lè Ngà shònge.
66003016	Nà nø gwit gø mègwit, vkat gø mènàkatshi, nǿngnǿng wa èí rvtnø, Ngà nònggøp kèní pvyàlv́m íe.
66003017	Nà nø, ‘Ngàí pø̀ gvzà lá lún bǿngà nø mvgàm lóngà rvt, zǿm mvluq we tiq pv̀n gø màvl,’ èwa nìgø, nà nø dvshá mvré mvshámhoq èí we nvng nemàn èí nø, góngsér èí we nà mèsháshì.
66003018	Nà mvgàmlv́m rvtnø, svmi taq dvchǿngshaq shé nvng; nà góngsér lòng lamvyv́ngshì dø, nà gwashìlv́m, mùng we belaq nvng; nà vne yv̄ngshìlv́m ne mvzácì gø èwvnshì ra wvng, Ngàí nà svng dvtú shvngøtne.
66003019	Ngà shóngshø̀ng dv́ngte svng nø, Ngàí ngv̄nò nø, shvngøtnòe. Wervtnø nøt èlø̀m nø nàwv́ngshì ra.
66003020	Yala! Ngà nø bv́ngkà yv́ng rip nø vkokngòe. Ngà kà táò nø, bv́ngkà ètánang we kagǿ svng í nìgø, wegǿ yv́ng Ngà gòng nø, ang nvng tiqdø v́m aqshi nø, wegǿ gø Ngà nvng tiqdø v́m aqlv́m íe.
66003021	Ngà gø jòrv́mà nø, Ngà Vpè nvng tiqdø Ang koqkv́m rúngtv̀ngø rúng lún bǿngà dø tiqdvchá, jòrvm vsvng wegǿ nø, Ngà koqkv́m rúngtv̀ng taq Ngà nvng tiqdø rúnglv́m vmíng vkv́ng Ngàí zílv́m íe.
66003022	Vnà vdá vsa:ngí nø, Shànshér Pvlàcèí shvngø̀mré rì kaq a:lò kà svng laq táò,’ wae.
66004001	Yadv́ng pvn mèpvng ngàí dvjakngònø̀ng nø, muqlàng yv́ng vtánshaq bv́ngkà tiq lòng yv̀ngòe. Wekvt ngàí nvmlat táng bǿngà we dòdi shaq dø gǿng we shaqí ngà svng tv́ngshì nø yadø èvle; “Yayv́ng rèlv̀ng long; akvt kèní kukaq dvgáni ílv́m dv́nshì rì, Ngàí nà svng dvtanlv́m íe,” èv̄le.
66004002	Wekvt tiqdvshaqí ngà nø Shànshér Pvlacè vdòng taq v̀lv́mà. Ku, muqlàng taqlap øpkv́ng rúngtv̀ng tiq lòng shvrúngshaq vl nø, rúngtv̀ng taq gø tiq gǿ rung we svng yv̀ngòe.
66004003	We pè Ang mv̀rshv̀m nø, lóngkwingnìng nvng lóngshíngshé dø vshv́m nø, rúngtv̀ng gùrgùr vhøm nø, lóngshór mvshǿng dø vshv́m yv́ngshì we mvshø̀ng mènin tiqlù:ngí kwa:ngòe.
66004004	Vrá, rúngtv̀ng gùrgùr vhøm nø, øpkv́ng rúngtv̀ng vnícé vbì lòng vl nø, rúngtv̀ng werì mvdv̀mø nø, gwálv́m mùng we gwashì nø, angmaq vgo taq nø shé koqkv́m vmō mōshì we shaqré shaqtvng vnícé vbì pè rung we svng yv̀ngòe.
66004005	Muqcøn còngmè vlapshì we, kà shø̀n we shaq angpv̀npv̀n nvng muq gø̀m we gø øpkv́ng rúngtv̀ng kèní bung mvnshìe. Øpkv́ng rúngtv̀ng mv́rdv̀ngø svmigwìn gø shvngøt lòng gwāe, werì nø Gvray Pvlacè shvngøt gǿ íe.
66004006	Vrá, rúngtv̀ng mv́rdv̀ngø nø jǿngdv̀ng wa nø jv̀mna tìnúng dø vshv́m we tiq lòng v̄le. Øpkv́ng rúngtv̀ng dvhø̀ nvng gùrhøm nø, vzv̀ng lap mèpv̄nglap vne dvchǿng zø̀ng we dvmv́n vngvt vbì go v̄le.
66004007	Dvmv́n vngvt nv̀mlat go nø kàngkì dø vshv́me; mèpvng go nø nùngwà dø vshv́me; we mèpvng go nø vsvng mv̀rshv̀m dø vshv́me; vbì go wa go nø vlang we làngdø̀ngmè dø vshv́me.
66004008	Dvmv́n vngvt we vbì go nø, cher tachuqgø̀m vdá nø, vdòng nvng vtv́ng gùrgùr góngkøp vne dvchǿng vcaqe. Angmaq nø vyáng yaqdø̀ng mànārnār kà shø̀n nø, “Vl gø àv́lshaq í yà:ngì nø, v́l gø v́l dv̀ng wa nø, dvgáni gø dìlv́m vdv́nshaq pè, Pàgø wá dá:ngò pè Vkàngpè Gvray nø Shànshér, Shàn- shér, Shànshére,” wae.
66004009	Vrá, dvmv́n vngvt we vbì gòí, dvcìq lvpat mvril laril cúndv̀ng wáshì pè, øpkv́ng rúngtv̀ng taq rung pè Ang ngø̀rdvgùng svng vpǿ shvri:ngò sórí oqà wa dvgvp,
66004010	shaqré shaqtvng we vnícé vbì pè gø, øpkv́ng rúngtv̀ng taq rung pè mv́rdv̀ngø kǿngkupshì nø, dvcìq lvpat mvril laril cúnshì pè Ang svng noqò nø, angmaq koqkv́m vmorì nø rúngtv̀ng mv́rdv̀ngø chutshi nø dvbǿ:mò sórí,
66004011	“Nøngmaq Vkàngpè, nøngmaq Gvrayé, v̄l dv́ngte shvngbe nø Nàí èpv́n yà:ngà nø, v̄l dv́ngte shvngbe gø Nà èshòng dø tiqdvchá èpv́n yà:ngà rvtnø, dvgùng gùngshv̀ng nvng vpǿ shvring we nvng jórnònggùn nø Nà lún nàpǿe," wae.
66005001	Øpkv́ng rúngtv̀ng taq rung pè vbàng pa wūr taq nø vní mv́rmv́r vrushaq í nø, dvzøk shvngøt lù:ngí tip vdipshaq í we kàru tiq rvdul ngàí yv̀ngòe.
66005002	Shaq kv́ng we muqlàng dvzv́r tiq gǿ nø, shaqmèí, “ Dvzøk rì pǿ:nò nø kàru rvdul tànlv́m kagǿ vpǿe ma?” wa nø vkiq we svng ngàí yv̀ngòe.
66005003	I we, muqlàng taqlapmø gø, rvgaq mvdv̀mø gø, rvgaq lv̀ngpv̄ngrv́m gø, kàru rvdul tán ngu:tnò nø, yv́ng ngu:tnò we tiq gǿ gø màvl.
66005004	Kàru wervdul tán vpǿ we, mø̀íni yv́ng vpǿ we tiq gǿ gø lá mvlú:nò rvt, ngà gvzà ngǿng lóngà.
66005005	Wekvt shaqré shaqtv̀ng rì kèní tiq gǿí ngà svng, “Mèngøni, ku, kàru rvdul nvng ang dvzøk shvngøt lòng pǿn lúnlv́m rvtnø, Yuda dvgø̀ng kèní kàngkì a:lò pè, Dawi Angké angrø we pè jòrá: mì,” èv̄le.
66005006	Wekvtrá, tiq kvt shvt yà:ngà dø vshv́m we Vyv̀ngcè tiqgo nø, øpkv́ng rúngtv̀ng nvng dvmv́n vngvt we vbì go ó, shaqré shaqtvng rì dvhø̀ø, rip we yv̀ngòe. Vyv̀ngcè wego nø vrø̀ng shvngøt táng yo nø, vne gø shvngøt chv̀ng v̄le. Vne werì nø móng døngtáng svng dvzá:rò we Gvray Pvlacè shvngøt gǿ íe.
66005007	Wekvt Vyv̀ngcè di ráì nø, øpkv́ng rúngtv̀ng taq rung pè Ang vbàngpā wūr kèní kàru rvdul lùòe.
66005008	A:ngí kàru rvdul lù bǿà kvt, dvmv́n vngvt we vbì go nvng shaqré shaqtvng we vnícé vbì gǿ nø, Vyv̀ngcè mv́rdv̀ngø kǿngkupshìe. Angmaq tiq gǿ nø tiq gǿí mvkwiq kūngkv́ng talòng nvng ngórcì zø̀ng we shégwìn tachv̀ng lá:ngòe. Werì nø shànshér rì júrøt kàrì íe.
66005009	Angmaq nø zàywà shv́r wa nø, “Nà nø kàru rvdul èlùò nø, ang dvzøk rì pǿn nàpǿe. Pawalv́m wani Nà svng èshvt yà:ngì. Nàí nø Gvray dvpvt dvgø̀ng vrv̀m taqkèní gø, kà angpv̀n vrv̀m kèní gø, vsvng mvdò vrv̀m kèní gø, dvcì vrv̀m kèní gø, Nà shvwií angmaq svng èwvn yà:ngà.
66005010	Angmaq svng nø nøngmaq Gvray dvpvt móngdàn tiqdvcì nvng Shvrúngshú tiq pv̀n í dèzv́r bǿà. Angmaqí nø rvgaq svng øp lú:ngòe,” wae.
66005011	Vrá øpkv́ng rúngtv̀ng nvng dvmv́n vngvt vbì go nvng shaqré shaqtvng rì gùr vhøm nø, muqlàng dvzv́r loksok kà ngàí tángòe. Angmaq røbø̀ng nø mùn sèn luq we yv̀ngòe.
66005012	Angmaq nø shaqmèí vkiq nø, “Shvt yà:ngà we Vyv̀ngcè nø, jórnònggùn gø, vdá mvgàm we gø, zitnøt rálnøt gø, nònggùn kùngà gø, Vpǿ shvringlv́m gø, dvgùng gùngshv̀ng nvng shvring shvtà we gø lún vpø̀e,” wae.
66005013	Vrá, muqlàng taqlapmø gø, rvgaq mvdv̀mø gø, rvgaq lv̀ngpv̄ng rv́m gø, nv̀mukdvrā vdòng rv́m gø, pv́n yà:ngà dv́ngte pv̀n vrv̀m nvng werì vdòng taq vl we í dv́ngteí, "Øpkv́ng rúngtv̀ng taq rung Pè nvng Vyv̀ngcè nø, shvring shvtà we gø, Vpǿ shvringlv́m gø, dvgùng gùngshv̀ng nvng Øplv́m vmíng vkv́ng dvcìq lvpat mvril laril laq vl dv̄r,” wa nø zaywà wa we ngàí tángòe.
66005014	Wekvt dvmv́n vngvt we vbì go nø, “Yadø laq í daq,” wae. Shaqré shaqtvng rìí gø kǿngkupshì nø noqe.
66006001	Vyv̀ngcè pèí dvzøk shvngøt lòng taqkèní tiq lòng pǿ:nò dvgvp ngàí yv̀ngò nøngnø, dvmv́n vngvt vbì go kèní tiqgoí nø muq dø gø̀m we shaqí, “Edi nø èyv̀ng ra,” èvl we ngàí tángòe.
66006002	Ku, gømràng múng tiqgo ngàí yv̀ngòe. Ang mvdv̀m zúnshì pèí nø tvli tiqka lá:ngòe. Koqkv́m vmo tiqchv̀ng gø ang svng vzíshaq íe. Ang nø jòrá:mì we shvre pè dø vrá dv́ngkelv́m rvt búngá:mì.
66006003	Vyv̀ngcèí dvzøk vní lòng wa lòng pǿ:nò dvgvp, dvmv́n vngvt vní go wa goí, “Edi nø èyv̀ng ra,” èvl we ngàí tángòe.
66006004	Wekvt gø̀mrang mvshé shø̀ngshang tiqgo búng ráì. Ang mvdv̀m zúnshì pè svng nø, rvgaq tø̀m kèní mòngzø̀l lòng lùlv́m nvng angmaq tāsv̀ng tàle vshvtké dvzv́rlv́m vmíng vkv́ng zíòe. Vrá, te we shv̀mshvnaq tiqka gø ang svng zíòe.
66006005	Vyv̀ngcèí dvzøk vshø̀m lòng wa lòng pǿ:nò dvgvp, dvmv́n vngvt vshø̀m gō wa goí, “Edi nø èyv̀ng ra,” èvl we ngàí tángòe. Ku, gø̀mrang naq tiqgo ngàí yv̀ngòe. Ang mvdv̀m zún shì pè wūr taq nø, zōdvng tiq lòng lá:ngòe.
66006006	Dvmv́n vngvt vbì go vdòng kèní, “Tiqni zìbè zong tiqgwìn, tiq ni zìbè zongshar vshø̀m gwìn, yøtì nvng bìmtì svng mv̀ng nø mègeyaqni,” wa we kà tiq lòng ngàí tángòe.
66006007	Vyv̀ngcèí dvzøk vbì lòng wa lòng pǿ:nò dvgvp, dvmv́n vngvt vbì go wa goí, “Edi nø èyv̀ng ra,” èvl we ngàí tángòe.
66006008	Ku, gø̀mrang níng tiqgo ngàí yv̀ngòe. Ang mvdv̀m zúnshi pè bø̀ng nø, “Shìlòng,” wa tǿòe. Zùpa:ngí gø ang mèpvng cà:nòe. Angní svng nø shv̀mshvnaqí gø, dvkø wàngrø̀:mí gø, shíwù jv̀ng weí gø, rvgaq tø̀m zø̄mwàng vshaí gø rvgaq vbì wál tiq wál svng shvtlv́m rvt vmíng zíòe.
66006009	Vyv̀ngcèí dvzøk pùngwà lòng wa lòng pǿ:nò dvgvp, Gvray mòngkà nvng angmaqí dvsha:ngò we shvksekà rvtnø shvt yà:ngà rì angmaq pvlàcè rì nø, núngpà shvrúngrà lòng lv̀ngpv̄ngø vl we svng ngàí yv̀ngòe.
66006010	Angmaq nø shaqmèí vkiq nø, “Shànshér nø dìng we Vkàngpèé, Nàí rvgaq tø̀mø vl vsvng rì kaq, nøngmaq shvwi dvpvt tvle teqalv́m nø, kadvgvp høq kà màngéshaq calv́m íe ma?” wae.
66006011	Wekvt angmaq tiq gǿ nø tiq gǿ svng bèlaq mùng yvnggúng tādùng dvgwaò nø, angmaq nvng tiqdø vshuq wáshì we lamboq rì nvng angmaqò angnvm angchv̀ng rì svng gø, angmaq døni vsa:ngí shvtlv́m rvt røbø̀ng mvgø̄m dv́ngte tiqdvgvpcè ècānøng," wa angmaq svng a:lòe.
66006012	Vyv̀ngcèí dvzøk vchuq lòng wa lòng pǿ:nò dvgvp, ngàí yv̀ngò nøng nø, rvgaq nø vtvng kèní vnanshì nø, vnv̀m nø shamø̄l dvnggǿ dø naq dv̀ng wàá:mì. Shvlá nø shvwi dø mvshèá:mì.
66006013	Nv̀mbø̀ng mvrùmèí nv̀mgwè tø̀ng svng vwā:lò ke, mvgōng we angshí rì dvjáò padø, muqlàng kurnip rì gø rvgaq tø̀m svng vjáá: mì.
66006014	Muqlàng nø kàru rvdul rvdu: lò padø vleá:mì. Shìgùng nvng tìshvlòng í dv́ngte gø, angmaq v́lrà taqkèní vshøtná:mì.
66006015	Wekvt rvgaq tø̀m koqkv́mrì, gàmzø̀rì, cìldù vgozǿmshúrì, vdá gàmshǿ rì nvng shvrērì, vshuq nvng pèjøng í dv́ngte nø, badùng lóngdùng rì nvng shìgùng rvgaq lóngbuq rì taq máshì sórí;
66006016	angmaq nø shìgùngrì nvng lóngrì svng, “Nøngmaq mvdv̀m nàzeq daqshà nø, øpkv́ng rúngtv̀ng taq rung pè Ang mv́rdv̀ng kèní gø, Vyv̀ngcè shv̀mná høpnøt kèní gø èmáshà.
66006017	Kadø íe wani Angní shv̀mná høp we angni vtvng tuq ráì. Kagǿí rip zá:nòe ma?” wae.
66007001	We mèpvng, rvgaq vbì górtong yv́ng rip nø, rvgaq mvdv̀m gø, nv̀mukdvrā taq gø, shǿngrì svng gø nv̀mbø̀ng mvwàlv́m rvt, rvgaq nv̀mbø̀ng vbì lònglòng svng vgá:rò nø mvna:tnò we muqlàng dvzv́r vbì gǿ svng ngàí yv̀ngòe.
66007002	Wekvtrá, muqlàng dvzv́r shø̀ngshang tiq gǿí, cúnshi we Gvray dvzøk lòng lá:ngò sórí nv̀msvr lap kèní rvlv̀ng lú:ngì we ngàí yv̀ngòe. Ang shaqmèí vkiq nø rvgaq nvng nv̀mukdvrā sv̀ng shvtìnlv́m vmíng vkv́ng lú:nò we muqlàng dvzv́r we vbì gǿ svng a:lò we nø,
66007003	"Nøngmaq Gvray Ang vshuqrì angmaq mv́rdaq taq, nøngmaqí tipdip mvdá:ngì dv́ngte, rvgaq svng gø, nv̀mukdvrā svng gø, shǿngrì svng gø, mèshètìn nø̀ngni,” a:lòe.
66007004	Wekvt tipdip lú:nò rì angmaq røbø̀ng svng ngàí tángòe. Israel dvcì cèrì dvgø̀ng vrv̀m taqkèní tip vdipshaq vsvng gøtdvhǿm 144,000 v̄le.
66007005	Yuda dvgø̀ng kèní 12,000 Ruben dvgø̀ng kèní 12,000 Gat dvgøng kèní 12,000
66007006	Asher dvgø̀ng kèní 12,000 Naftali dvgø̀ng kèní 12,000 Manase dvgø̀ng kèní 12,000
66007007	Simeon dvgø̀ng kèní 12,000 Lewi dvgø̀ng kèní 12,000 Isakar dvgø̀ng kèní 12,000
66007008	Zebulun dvgø̀ng kèní 12,000 Yosep dvgø̀ng kèní 12,000 Benyamin dvgø̀ng kèní 12,000 gǿ v̄le.
66007009	Yadv́ng pv̀n mèpvng ku, móngdàn vrv̀m kèní gø, dvgø̀ng vrv̀m kèní gø, vsvng dvcì vrv̀m kèní gø, kà angpv̀n vrv̀m kèní gø, rø mvzǿnshì we, vsvng loksok tiqmvdò nø, belaq mùng yvnggúng gwāshì nø, angmaq wūr taq nø zǿrlaq rì lá:ngò sórí, øpkv́ng rúngtv̀ng mv́rdv̀ng nvng Vyv̀ngcè mv́rdv̀ngø rip we ngàí yv̀ngòe.
66007010	Werì nø shaqmèí vkiq nø, “Chutchv́ng lún we jejú nø, øpkv́ng rúngtv̀ngø rung pè nøngmaq Gvray nvng Vyv̀ngcè taqkèní íe,” wae.
66007011	Muqlàng dvzv́rrì shvngbe nø øpkv́ng rúngtv̀ng nvng shaqré shaqtvng rì nvng dvmv́n vngvt vbì go gùrgùr rip nø, øpkv́ng rúngtv̀ng mv́rdv̀ng kǿngkupshì sórí Gvray kaq noqò nø,
66007012	“Yadø laq í daq. Shvring shvtàlv́m gø, dvgùng gùngshv̀ng gø, zitnøt rálnøt gø, oqà wa we gø, vpǿ shvringlv́m gø, jórnònggùn nvng shaq kùngà kv́ng we gø, dvcìq lvpat mvril laril nøngmaq Gvrayò laq í dvr. Yadø laq í daq,” wae.
66007013	Shaqré shaqtvng rì kèní tiq gǿí ngà svng, “Belaq múng gwāshì we yamvdò nø kagǿ maq íe? Angmaq nø kayv́ng kèní di ráì ma?" wa èrøtne.
66007014	Ngàí ang svng, “Vshaq pèá, nàí èsháòe,” wa vtv̀ngòe. Wekvt a:ngí ngà svng èvl we nø, dvshà mvhøt vtvng lòng taqkèní léshì ráì rì í we, angmaq nø Vyv̀ngcè shvwi taq angmaq belaqrì zvlshì nø mùngá:mì rì íe.
66007015	Wedø í rvtnø angmaq nø Gvray øpkv́ng rúngtv̀ng mv́rdv̀ngø wedø v́ldv̀ng wa nø, Ang shànshér tø̀ngnø taq angmaqí vyáng yaqdø̀ng Ang svng dvzø:mòe. Rúngtv̀ng taq rung pè A:ngí gø, angmaq mvdv̀mø Ang shìyat kupmalv́m íe.
66007016	Akvt kèní kukaq angmaq nø tv́n tiq kvt svrí mvshì long; bál we gø màvl long. Nà:mí gángkéò nø vkatshì weí tv́n tiq kvt nuqkélv́m gø màvl long.
66007017	Kadø íe wani øpkv́ng rúngtv̀ng rvwèø vl we Vyv̀ngcè nø, Angmaq svng roqshú wáshì nø, gønshaq tì bor yv́ng høq angmaq svng shøl lú:ngòe. Angmaqò nēcì shvngbe gø Gvrayí shøqa lú:ngòe,” wae.
66008001	Vyv̀ngcèí dvzøk shvngøt lòng wa lòng pǿ:nò dvgvp, muqlàng taqlapmø tvné nari tiqdv̀m rvwè høq dø màwá íá:mì.
66008002	Wekvt Gvray mv́rdv̀ngø rip gǿla muqlàng dvzv́r we shvngøt gǿ svng ngàí yv̀ngòe. Angmaq svng nø dòdi shvngøt lòng zíòe.
66008003	Muqlàng dvzv́r shø̀ngshang tiq gǿ dì ráì weí, ngórcì wv́rrà shégwìn lá:- ngò taqsórí, núngpà shvrúngrà lòng mv́rdv̀ngø rip ráì. Wekvt nø øpkv́ng rúngtv̀ng mv́rdv̀ngø vl we shé núngpà shvrúngrà lòng taq, shànshér rì angmaq júrøt kàrì nvng tiqdø núngalv́m ngórcì mvme ang svng tvleòe.
66008004	Ngórcì mvyǿ nvng shànshérrì júrøtkàrì nø muqlàng dvzv́r wepè wur taqkèní Gvray mv́rdv̀ng svng tuqá: mì.
66008005	Wekvt muqlàng dvzv́r pèí ngórcì wv́rrà taqò gwìn lùò dá:ngí, shvrúngrà kèní svmi dv̀n zá:ngò nø rvgaq tø̀m svng dvsvng daqà kvt, vmuq gø̀m we shaq dvraq nø muqcøn còngmè vlapshì we nvng rvgaq vnanshì we bung lú:ngì.
66008006	Wekvt dòdi shvngøt lòng lá:- ngò we muqlàng dvzv́r shvngøt gǿ nø, dòdi møtlv́m tvlú dvgǿshìe.
66008007	Nv̀mlat gǿí møt bǿà kvt, shvwi vshú we lóngpø̀m nvng svmi bung lú:ngì nø, rvgaq tø̀m svng dvsvng bǿà nìnø, rvgaq vshø̀m wál tiq wál nvng shǿngrì vshø̀m wál tiq wál vkatná:mì; shø̄n mvshǿng shvngbe gø vkatná:mì.
66008008	Muqlàng dvzv́r vní gǿ wa gǿí dòdi møt bǿà kvt, svmií vkat we shìgùngdø̀m dø vshv́m we tiq lòng nø nv̀mukdvrā vdòng svng dvjá bǿà. Wekvt nv̀mukdvrā vshø̀m wál tiq wál nø shvwi vpoá:mì nø,
66008009	nv̀mukdvrā taqò cúnshì pv̀n vshø̀m wál tiq wál nø shìá:mì. Shø̀chø̀mrì gø vshø̀m wál tiq wál vcatná:mì.
66008010	Muqlàng dvzv́r vshø̀m gǿ wa gǿí dòdi møt bǿà kvt, svmi mvdø̀m dø vcor we kurnip mè tiqchv̀ng nø muqlàng kèní vjá daqì nø, rvmè vshø̀m wál tiq wál svng gø, tìborrì mvdv̀mø gø vtit daqì.
66008011	Kurnip wèchv̀ng bø̀ng nø, kālòng, a:lòe. Tìrì vshø̀m wál tiq wál nø kādv̀ng wàá:mì. Kā we tì werì rvt vsvng mvme shìá:mì.
66008012	Muqlàng dvzv́r vbì gǿ wa gǿí dòdi møt bǿà kvt, nv̀m vshø̀m wál tiq wál svng gø, shvlá vshø̀m wál tiq wál svng gø, kurniprì vshø̀m wál tiq wál svng gø, vdip bǿà kvt, vshø̀m wál tiq wál yø̀m wa døá:mì. Vyáng gálong vshø̀m wál tiq wál gø mvgáá:mì. Yaqdø̀ng gø wedø tiqdvchá íá:mì.
66008013	Vrá, muqlàng rvwè rāmø làngdø̀ng mè tiqgo vlāng we yv̀ngòe. Wego nø shaqmèí vkiq nø, “Akvt ngv́mshì we muqlàng dvzv́r we vshø̀m gǿí møtlv́m dá:nò we dòdi shaq rvtnø rvgaq tø̀m vsvng rì nø mvhøtná:mì, mvhøtná:mì, mvhøtná:mì!” wae.
66009001	Muqlàng dvzv́r pungwà gǿ wa gǿí dòdi møt bǿà kvt, muqlàng kèní rvgaq tø̀m svng dvjá daqà we kurnip tiqchv̀ng ngàí yv̀ngòe. Ang svng nø rvnaq we shìdòngjø̄m shv̀msòpuq zíòe.
66009002	A:ngí shìdòngjø̄m tàn bǿà nìnø, ràdv̀ngmè mvyǿ dø í we, dòngjø̄m kèní mvyǿ búngá:mì. Dòngjø̄m mvyǿ welù:ngí vnv̀m gø, muqlàng gø, yø̀myø̀m wa døá:mì.
66009003	Mvyǿ welòng taqkèní cóngkut bung lú:ngì nø rvgaq tø̀m svng la daqà. Angmaq svng zíò we jórnònggùn nø rvgaq tø̀m muqhè nònggùn dø íe.
66009004	Rvgaq taq yo we vyúng shø̄nrì svng gø, mvshø̀ng we kapv̀n svng gø, shǿngtø̀ngrì svng gø mègèyaqnø̀ngni. Angmaq dv̀nggv̄ng taq Gvray dvzøk màdokshaq í rì kaq wa zá dèzv́rnøng wa, angmaq svng vmíng zíòe.
66009005	Vsvng kaq shvtlv́m vmíng vkv́ng nø cóngkut rì svng mvzíò. Iwe cóngkut rénù:ngí angmaq svng pungwà shvládøp dvkilv́m wa vmíng zíòe. We rìí angmaq svng dvkiò we nø, muqhèí máò pādø mvhøtne.
66009006	Angni wenila taq, vsvng rì nø shí mvyǿ nìgø shìlv́m lòng lá mvlún lú:ngò. Angmaq vtvngkèní shí mvyǿ nìgø, shìlòng nø angmaq yv́ngkèní vtshìv̄me.
66009007	Cóngkut wèrì angmaq mv̀rshv̀m nø, cìlwàng svng dìlv́m dvgǿshìshaq gø̀mrāng dø vshv́me. Angmaq vgo taq nø shé mo dø vshv́m we moshì nø, angmaq mv́r nø vsvng mv̀rshv̀m dø vshv́me.
66009008	Angmaq vni nø svmaré vgoni dø vshv́m we yō nø, angmaq vshà nø kàngkì shà dø vshv́me.
66009009	Angmaq vgv̀ng dvkøq nø shv̀m vgv̀ng dvkøq dø vshv́m nø, angmaq cherrì shaq gǿng we nø cìlwàng svng tø̀m we cìlgàrì mvmè lòng shaq dø táshìe.
66009010	Werì nø muqhè dø nïgūng gø, málv́m shvlè gø vdáe. Angmaq nïgūng yv́ng nø vsvng kaq pungwà shvlá døp zá dvzv́rlv́m nònggùn v̄le.
66009011	Angmaq mvdv̀m koqkv́m wáshì gǿ nø, shì dòngjø̄m ang dvzv́r íe. Hebru kàí ang bø̀ng nø Abadon a:lòe; Heleni kàí nø Apolion a:lòe. (Vrø̀l vcat dvzv́rshú, wa kà íe.)
66009012	Mvhøtlv́m nv̀mlat pv̀n nø vlēá:mì. Mvhøtlv́m tv́n vní pv̀n wa pv̀n gø tuq rae.
66009013	Muqlàng dvzv́r vchuq gǿ wa gǿí dòdi møt bǿà kvt, Gvray mv́rdv̀ngø vl we shé núngpà shvrúngrà lòng vrø̀ng vbì táng kèní kà tiq lòng shø̀n we ngàí tángònøng nø;
66009014	dòdi lá:ngò we muqlàng dvzv́r vchuq gǿ wa gǿ svng, “Yufrat rvmè taq vdóngshaq í we muqlàng dvzv́r vbì gǿ svng shèlà:ngò,” a:lòe.
66009015	We nǿng we shvlá we ni nvng we nari taq rvgaq tø̀m vsvng vshø̀m wál tiq wál svng shvtlv́m rvt tvlú dvgǿshìshaq í we, muqlàng dvzv́r we vbì gǿ svng shvlà: ngòe.
66009016	Gø̀mrang zúnshirì cìlpóng dùmø̀n dùshá angmaq rø̄bø̀ng shìpan nø, vníyá wàn v̄le, wa kà ngàí táng bǿngà.
66009017	Vrá, ngàí shø̀ngran lòng taq yv̀ngò we gø̀mrangrì nvng zúnshirì nø yadø íe. Angmaq vgv̀ng dvkøq nø, svmi dø mvshè nø, muqlàng dø mvshø̀ng nø, gàn dø nv̀mya íe. Gø̀mrang vgo rì nø kàngkì vgo dø vshv́m nø, werì nònggøp kèní nø svmi gø mvyǿ gø gàn gø būng mvnshìe.
66009018	Gø̀mrang rì nònggøp kèní būng we svmi nvng mvyǿ nvng gàn, ya vshø̀m pv̀n zø̀nlì taqkèní rvgaq tø̀m vsvng vshø̀m wál tiq wál svng shvt bǿà.
66009019	Gø̀mrang we rìò jórnònggùn nø angmaq nònggøp taq gø, nïgūng taq gø v̄le. Angmaq nigūng nø bø̀ dø vshv́m nø vgo vdáe. We rìí vsvng kaq dvlá dvzá:ròe.
66009020	Zø̀nli welòng taqkèní mvza ráò vsvng rì nø angmaq wu:rí wàò bv̀nlì taqkèní màwv́ngshi. Shé nvng gv̀msùng nvng mvshǿng nvng lóng nvng shǿ:ngí wàò we, ne mvyv̄ngshì, vnàí gø mvtáò, tvrà dí gø mvsháò we pvràhang kaq noqò lòng gø mvna:rò.
66009021	Angmaq nø vsvng shvt we, mandan wa we, mvmv́ng mvshèr bv̀nlì rì nvng kø̄ we bv̀nlì rì taqkèní gø angmaq nøt mvlíngshì.
66010001	Wekvt nònggùn gvzà kv́ng we muqlàng dvzv́r shø̀ngshang tiq gǿ, muqlàng taqlap kèní lashì daqì we svng ngàí yv̀ngòe. Ang nø rvmø:tní dupshì nø, Ang vgo taq mvshø̀ng mèni: ní døpshìe. Ang mv́rdaq nø vnv̀m dø shóre. Ang hí tángní nø svmi tvróng dø gwāe.
66010002	Ang wur taq nø vgángshaq í we kàru rvdulcè lá:ngòe. Ang hí vbàngpā nø nv̀mukdvrā mvdv̀m, vgwépa nø vbātø̀m taq vzv́lshì sórí,
66010003	kàngkì vkiq padø, shaqmèí vkiqe. Ang vkiq bǿì nìnø, muq gø̀m we shaq shvngøt lù:ngí gø, vdèdè shaq dvraq weí vtá:nòe.
66010004	Muq shvngøt lù:ngí vdèdè shaqí vtv́n bǿà kvt, ngàí vrūlv́m wv̀ngò nøng nø, muqlàng kèní ngà svng, “Muq shvngøt lù:ngí shø̀n bǿà kà werì svng èmāò, mènàruni,” èvl we kà ngàí tángòe.
66010005	Wekvt ngàí yv̀ngò we nv̀mukdvrā nvng vba tø̀m svng vzv́lshì we, muqlàng dvzv́r wegǿ nø, muqlàng kaq ang wur vbàngpā hángshì taqsórí;
66010006	muqlàng nvng we vdòng taq vl dv́ngte, rvgaq nvng we vdòng taq vl dv́ngte, nv̀mukdvrā nvng we vdòng taq vl dv́ngte svng pv́n yà:ngà nø, dvcìq lvpat mvril laril cúndv̀ng wáshì pè Ang bø̀ng svng tǿò nø dvgà:mòe. A:ngí dvgà:mò we kà nø, “Rvtø̀ nø akvt kèní kukaq chiqālv́m tvrà màvlá:mì.
66010007	Muqlàng dvzv́r shvngøt gǿ wa gǿí ang dòdi møtlv́m dá:nò nila taq Gvrayí Ang vshuq kàdvtutshúrì svng dvshvng yà:- ngà dø tiqdvchá ni, Gvray Ang vmáshaq kà nø wá dvdv́nglv́m íe,” wae.
66010008	Wekvt muqlàng kèní ngàí tángò we kà welù:ngí vrá tiq kvt ngà svng tv́ngshì nø, “Nvmuk dvra nvng vdàm pa svng vzv́lshì pè muqlàng dvzv́r ang wur taq vl we vtánshaq kàru rvdulcè èlùá:mò,” èv̄le.
66010009	Wervt ngà nø muqlàng dvzv́r gǿ yv́ng dø̀ngv́mà nø, kàru rvdulcè ngà svng lezøng dø vl bǿngà. Wekvt A:ngí ngà svng, "Elùò nø shvngbe èá:mò; welù:ngí na nònggøp taq nø, kwátì dø kí nìgø nà puqwá taq nø kāvme,” èv̄le.
66010010	Muqlàng dvzv́r gǿ wur kèní kàru rvdulcè ngàí lòngò nø v́m bǿngà kvt, ngà nònggøp taq nø kwátì dø kíe. Iwe nak bǿngà chàng, ngà puqwá taq kāá:mì.
66010011	Wekvt A:ngí ngà svng, “Nà nø bashà rì, vsvng dvcìrì, kà angpv̀npv̀n nvng koqkv̀mrì svng tvnuò we kà shini dvtut ràe,” èv̄le.
66011001	Vrá tv̀ngngúl dø í we vløtlv́m tiqtv̀ng ngà svng èzøng nø yadø èv̄le. “Ebúng nø, Gvray Shànshér tø̀ngnø nvng núngpà shvrúngrà svng nàløtná: mò. We vdòng noqngø̀m rì svng gø èrøò.
66011002	Iwe Shànshér tø̀ngnø vtv́nglap dòngpè tø̀m svng nø mènàløtni. Pàwá wani wezàng nø wv́ngzà dvcìrì svng vzíshaq íe. Angmaqí nø shànshér wamà svng vbìcé vní shvlá døp lv̄m lú:ngòe.
66011003	Ngà shvkse gǿní svng Ngàí jórnònggùn zǿngò nø, 1,260 ni døp dvnggǿ pvrúl gwāshì taqsórí, angníí kà dvtut lú:ngòe,” wae.
66011004	Angní nø, rvgaq Angkàng pè mv́rdv̀ngø rip we zanlún vní tø̀ng nvng svmigwìn vní tv̀ng íe.
66011005	Vsv̀ng kagǿí angní svng dvlá mvyǿ nìnø, angní nònggøp kèní svmi būng weí, ngv̀nshà rì nø vkatnvme. Angní svng dvlá mvyǿ vsvng kaq nø yadøni shvt lú:ngòe.
66011006	Yapèní kàdvtut we angni taq shø mvzaq dø, muqlàng svng cøtlv́m jórnònggùn v̄le. Vrá, angní kadvgvp wá mvyǿ nìnø wedvgvp, tì rì svng shvwi shvlèlv́m nvng zø̀nlì angpv̀npà:ní rvgaq svng vdiplv́m jórnònggùn gø v̄le.
66011007	Angní shvksekà shǿn dvdv́ng bǿò kvt, shì dòngjø̄m vdòng kèní léshì long we Zø̀mnaq nø angní nvng vshvt weí, angní sv̀ng dv́ngkéò nø shvt bǿòe.
66011008	Angní shì vnàng nø, angní Angkang pè svng vtaq yà:ngà wamàmè tvrà nvmdø̄ng yv́ng vyàl lú:ngòe. Kàshvbóng kàí wamà welòng svng Sodom nvng Ejip wa tǿòe.
66011009	Bashà rì nvng vsvng dvcìrì nvng kà angpv̀npv̀n shø̀n rì nvng móngdàn vrv̀m kèní vsvng rìí angní shì vnàng svng vshø̀m ni rvzé yà:ngò nø, angní shì vnàng gø dvgv̀m taq kǿm màdvzv́r lú:ngò.
66011010	Kàdvtutshú yagǿ níí rvgaq tø̀m vsvng rì kaq dvshá dvki vrè bǿà rvtnø, angníí vhǿm bǿà lòng rvt rvgaq tø̀m vsvng rì nø, shaqshaqwa dvbù sórí, tasv̀ng tàle gønpaq gø vzíke longe.
66011011	We vshø̀m ni rvzé mèpvng, Gvray yv́ngkèní dvcún we shaq angní vdòng svng gòng daqì nø, angní zv̄ng rip lú:ngì. Wekvt angní svng dvjaqò rì nø vtvngkèní nipnip vdv̀n svreá:mì.
66011012	Vrá muqlàng kèní shaqmè tiq lù:ngí, “Yayv́ng rèlv̀ng lóngshì,” a:lò kà svng angníí tá bǿà. Wekvt angní nø, rvmøt taqtaq muqlàng svng rvlv̀ngá:mì. Angníò ngv̀nshà rìí gø yà:ngòe.
66011013	Wervtø̀ taq rvgaq gvzà vnanshì weí, wamà welòng tiqcé wál tiq wál gø vrø̀lá:mì. Rvgaq vnanshì lù:ngí vsvng gø shvngøt kíng shìá:mì. Mvza ngv́mshì rì nø svreá:mì nø, muqlàng taqlapmò Gvray kaq dvgùng shvri:ngòe.
66011014	Mvhøtlv́m vní pv̀n wa pv̀n nø vleá:mì. Mvhøtlv́m vshø̀m pv̀n wa pv̀n gø cancan tuq rae.
66011015	Muqlàng dvzv́r shvngøt gǿ wa gǿí dòdi møt bǿà kvt, muqlàng yv́ng kà shaq mvme lù:ngí shø̀n we nø, “Rvgaq tø̀m móngdànrì nø, nøngmaq Vkàngpè nvng Angò Kristu móngdàn íá:mì nø, dvcìq lvpat mvril laril Ang nø koqkv́m wáshì longe,” wae.
66011016	Gvray mv́rdv̀ngø, vdè øpkv́ng rúngtv̀ng taq rung we shaqré shaqtv̀ng we vnícé vbì gǿí gø, kǿngkupshì nø Gvray kaq noqngø̀m sórí
66011017	yadø wae; “Vldv̀ng èwa nø, v́l gø àv́lshaq èí yà:ngì pè, Pàgø wá èdá:ngò pè Vkàngpè Gvrayé, Nà nø Nà jórnònggùn vtvng èlv̄ngshì nø, koqkv́m wáshì èpv̀ng bǿà rvtnø, nøngmaq nø Nà svng oqà wàìe.
66011018	Vsvng dvcìrì nø shv̀mná shvríshìe. Nà shv̀mná høpnøt gø èbung lú:ngì nø, shì vsvng kaq kàngélv́m rvtø̀ gø tuq ráì. Vrá, Nà vshuq kàdvtutshúrì gø, shànshérrì svng gø, Nà bø̀ng svng vpǿ svre rì, cv̀m gǿ te gǿ svng gø, angmaq dvshá zìbè vtv́ngalv́m rvtø̀ gø, rvgaq svng gvyaqò rì svng gvyaq shvmv́nglv́m rvtø̀ gø tuq ráì,” wae.
66011019	Wekvt muqlàng taqlapmø vl we Gvray Shànshér tø̀ngnø bv́ngkà tàn bǿà. Shànshér tø̀ngnø vdòng taq Ang kàgvp shøpdik lòng gø yv́ngshìe. Wemèpvng nø muqcøn còngmè vlapshì we, shaq dvraq we, muq gø̀m we, rvgaq vnānshì we nvng lóngpø̀mmè zaq daqì.
66012001	Wekvt muqlàng rāmø, vtvngshaq dàlv́m mvshv́lpvrá tiq lòng bung lú:ngì. Nà:mí rvdupshì nø, ang hí lv̀ngpv̄ngø shvlá gø̀m vl nø, ang vgo taq nø kurnip tiqcé vní chv̀ng dvcaq we koqkv́m vmo moshì we svmaré tiqmè yv́ngshìe.
66012002	Ang góng taq cv̀mré ríò nø, cvmré gv̀llv́m rvt puqnøn za nø vkiq lú:ngì.
66012003	Vrá, muqlàng ramø shálv́m mvshv́lpvrá shø̀ngshāng tiq lòng yv́ngshìe. Ku, Bø̀rìn mvshé gvbà tiq go nø, vgo shvngøt chv̀ng nvng vrø̀ng tiqcé táng yo nø, ang vgo rì taq koqkv́m vmo shvngøt chv̀ng mōshìe.
66012004	Ang nïgū:ngí nø muqlàng kurnip vshø̀m wál tiq wál svng shǿ:mò nø, rvgaq tø̀m svng dvjá bǿà. Wekvt Bø̀rìn go nø, cv̀mré gv̀llv́m dá:nò we svmaré mè mv́rdv̀ngø, angcè gv́l dv́ng bǿò kvt angcè kaq kélv́m rvt ripme.
66012005	Wekvt svmaré mèí lvngà shvdv̀ng tiqpè gv̀l daqà. Wepèí nø shv̀m tv̀ngngú: lí vsvng dvcì í dv́ngte svng øplv́m pè íe. Inìgø angcè we pè svng nø, Gvray nvng Ang koqkv́m rúngtv̀ng yv́ng høq tv̀m vbun bǿà.
66012006	Svmaré mè nø rvgaq mvgūng svng vtná:mì. Kadø íe wani weyv́ngø ang svng 1,260 ni døp dvkùmlv́m rvt, Gvrayí ang dvpvt dvgǿaò we tiqzàng v̄le.
66012007	Muqlàng ram nø cìl vshvt we bung lú:ngì. Mikael nvng ang dvzv́r rì nø, Bø̀rìn go nvng vshvt lú:ngì kvt Bø̀rìn nvng ang dvzv́r rì gø cìl vshvtlv́m búng ráì.
66012008	Inìgø Bø̀rìn goí mvdv́ngke bǿà nø muqlàng ram gø ang dvpvt v́lrà màv́laá:mà.
66012009	Cáng koqkv́m nvng Satan a:lò we, carvmàng vbø̀ go, móng døngtáng svng yù:mò we Bø̀rìn gvbà wègo svng nø rvgaq tø̀m høq dvjá daqà. Ang dvzv́r rì gø ang nvng tiqdø dvjá bǿà.
66012010	Wekvt muqlàng yv́ng shaqmè tiq lòng ngàí tángò we nø, “Nøngmaq Gvray A:ngí èchá:ngì we nvng jórnònggùn nvng móngdàn lòng gø, Ang Kristuò vmíng vkv́ng lòng nø, akvt mv̀ng bung lú:ngì. Pawalv́m wani nøngmaq vnv̄m vchvng rì svng vyáng yaqdø̀ng Gvray mv́rdv̀ngø nāv́mshú pè svng nø rvgaq tø̀m svng dvjá bǿà.
66012011	Angmaqí, Vyv̀ngcè shvwi taqkèní gø, Ang dvpvt shvksekà taqkèní gø, ang svng dv́ngke bǿà. Kadø íe wani angmaq nø vdè gø̀nshaq svng màmvpáshìshaq shì yv́ng høq Yesu dvpvt shvkse wáshì bǿì.
66012012	Wervtnø, muqlàng nvng we vdòngø èv̀lnøng rìé, dèbùnøng. Rvgaq nvng nv̀mukdvrā nø mvhøt longe. Kadø íe wani cáng koqkv́m pè nø, ang rvtø̀ tiqhvncè wa vl we sháshì rvtnø, shv̀mná vcor sórí namaq èv̀lnøng yv́ng svng lashìá:mì,” wae.
66012013	Bø̀rìn go nø rvgaq tø̀m svng dvjá bǿà we svng dǿmshì bǿì kvt, lvngà shvdv̀ng gv̄lshì bǿì we svmaré wemè svng vrèlv́m yer bǿà.
66012014	Svmaré mè nø vbø̀ go mv́rdv̀ng kèní vtshì nø, ang dvpvt dvgǿshaq v́lrà v́lāò we zø̄mwàng yv́ng, ang svng tiq rvtø̀, vní rvtø̀ nvng tiqkā dvkùmlv́m í yv́ng svng vlang lúnlv́m dvpvt, làngdø̀ng mè cher vní gø̀m ang svng zíòe.
66012015	Wekvt Bø̀rìn goí svmaré mè svng tì tø̀ng weí lángké dvzv́rlv́m rvt, ang nònggøp taqkèní tì nø rvmè dø svmaré mè mèpvngpvng shù:ròe.
66012016	Wedø í nìgø rvgaqí nø svmaré mè svng dvbvnglv́m rvgaq nònggøp áshì weí, Bø̀rìn go nònggøp kèní shù:rò we rvmè welòng svng aq dv́ng bǿà.
66012017	Wervt Bø̀rìn go nø, svmaré mè svng shv̀mná vcor lú:ngì nø, ngv́mshi we angcǿ angcèrì, Gvray Ang dvkv́mkàrì svng cv́n døngá:mì nø, Yesu dvpvt shvkse wáshì lòng svng mvnvtshìrì ó vshvtlv́m rvt búngá:mì. Bø̀rìn go nø nv̀mukdvrā tì rìn ram zishìl tø̀mø ripme.
66013001	Wekvtnø nv̀mukdvrā kèní bung lú:ngì we zø̀mnaq tiqgo ngàí yv̀ngòe. Ang nø vrø̀ng tiqcé táng nvng vgo shvngøt chv̀ng vl nø, vrø̀ng rì taq nø koqkv́m vmo tiqcé chv̀ng moshì nø, ang vgo shvngøt chv̀ng taq nø Gvray kaq shvyǿm mvtv́n we bø̀ng vcaqe.
66013002	Ngàí yv̀ngò we zø̀mnaq go nø, kàng zvlv̀ng dø vshv́m we, ang hí nø shvwí hí dø, ang nònggøp nø kàngkì nònggøp dø íe. Bø̀rìn goí ang jórnònggùn gø, ang øpkv́ng rúngtv̀ng nvng vmíng vkv́ng gø, zø̀mnaq svng zíòe.
66013003	Ang vgo rì taqkèní tiqchv̀ng nø ban màshvla høq rvnaq we dv̄mmá vcaq we ngàí yv̀ngòe. Inìgø angò dv̄mmá nø vbanshaq íe. Móng døngtáng shvngbe nø zø̀mnaq we go svng vtiq sórí ang mèpvngpvng cà:nòe.
66013004	Bø̀rìn go ang vmíng vkv́ng nø zø̀mnaq svng zí bǿà rvtnø, móng døngtáng vsvng rìí nø Bø̀rìn go svng noqòe. Zø̀mnaq svng gø noqò sórí, “Zø̀mnaq svng kagǿó shvbóng lúnshìe ma? Ang svng kagǿí vtú dá:ngòe ma?” wae.
66013005	Vrá, ang svng nø shvringshì we kà nvng Gvray kaq shvyǿm kà shø̀nlv́m nònggøp vzíshaq íe. Vbìcé vní shvlá døp ang shóngshì dø wáshì lúnlv́m vmíng vkv́ng gø ang svng zíòe.
66013006	Zø̀mnaq nø ang nònggøp áshì nø, Gvray kaq gø Gvray Ang bø̀ng svng gø, Gvray chø̀m svng gø, we vdòng vl rì svng gø shvyǿm mvtá:nòe.
66013007	Rvcv́ng cèrì nvng cìl vshvt nø angmaq svng dv́ngkelv́m vmíng vkv́ng gø ang svng zíòe. Vrá, dvgø̀ng vrv̀m nvng bashà mvdò vrv̀m nvng kà angpv̀npv̀n shø̀n dv́ngte nvng dvcì vrv̀m svng øplv́m vmíng vkv́ng gø ang svng vzíshaq íe.
66013008	Vrá, rvgaq angké shvzø̄ng dv́ng yà:ngà ni kèní shvt yà:ngà we Vyv̀ngcè Ang gø̀nshaq Kàru bok taq bø̀ng màru yà:ngò rì, rvgaq tø̀m vsvng shvngbèí nø ang svng noq lú:ngòe.
66013009	Vnà vdá vsa:ngí nø laq táò.
66013010	Vgùngv́m vdu rì svng nø vgùngá: mò nø, shà:mí shvt vdu rì svng nø shvt lú:ngòe. Noqshì rì tønzánnøt nvng kv́mnøt v́l rà long we nø ya yv́ng mv̀ng íe.
66013011	Vrá rvgaq vdòng kèní bung lú:ngì we zø̀mnaq shø̀ngshang tiqgo ngàí yv̀ngòe. Ang nø vyv̀ngcè dø vrø̀ng vní táng yo nø, Bø̀rìn go dø kà shø̀ne.
66013012	A:ngí nø zø̀mnaq nvmlat go wègo vmíng vkv́ng í dv́ngte zø̀:- mòe. Vrá rvgaq nvng we vdòng taq vl rì svng nø, shìlv́m høq dvmmá vrï yv́ng kèní ban yà:ngì we zø̀mnaq nv̀mlat go svng noq dvzá:ròe.
66013013	Vrá, a:ngí nø muqlàng kèní rvgaq tø̀m svng, vsvng mv́rdv̀ngø svmi vjá dvzá: rò høqshaq ni shálv́m gø̀mla wàòe.
66013014	Zø̀mnaq nv̀mlat go tvle shálv́m mvshv́lpvrá wàlv́m vmíng vkv́ng ang svng vzíshaq í rvt a:ngí nø, rvgaq tø̀m vl vsvng rì kaq yù:mò nø, shv̀mshvnaqí dvmmá shvri bǿà nìgø, shini cúnshì we zø̀mnaq go ang hang shèrúngnø̀ng, wa nø rvgaq tø̀m vl rì svng dvká:mòe.
66013015	Wervt nø zø̀mnaq hang welòng svng shaq vhéshì nø kà lvshø̀n dø gø wàò nø, hang welòng svng mvnoq we kagǿ svng gø shvtlv́m vmíng ang svng zíòe.
66013016	Vrá a:ngí nø, mvgàm dvrvt svng gø, pèjøng nvng vshuq svng gø, mvzi mvtvng kutwa vsvng í dv́ngte angmaq wur vbàng pa, mø̀íni angmaq mv́rdaq taq, mvshv́lpvrá tiq lòng dvcaq dvzá:rò nø;
66013017	zø̀mnaq ang bø̀ng, mø̀íni ang bø̀ng røbø̀ng í we mvshv́lpvrá welòng vcaqshaq vsvng wa mø̀í nìnø, dvgá kagǿ gø, wvn gø mvdaq nvm gø mvdaq dø a:ngí wàòe.
66013018	Yayv́ng nø dǿmshá nøt v́l ràe. Cíngrálnøt vl rìí nø, zø̀mnaq go ang røbø̀ng sun dak shá ràe. Welòng røbø̀ng nø vsvng tiq gǿ bø̀ng tvle rip we í nø, ang røbø̀ng nø 666 íe.
66014001	Vrá ngàí yv̀ngònøng nø, ku, Zion Mvrùl yv́ng Vyv̀ngcè rip daqe. Ang nvng tiqdø, Ang bø̀ng gø, Ang pè bø̀ng gø angmaq mv́rdaq taq vrushaq í we, vsvng tiqsèn vbìmùn vbìkíng v̄le.
66014002	Wekvt, tì mvme wàng vhōshì we shaq dø gø, muqmè gø̀m we shaq padø gø, muqlàng kèní gǿng we shaq tiq lòng ngàí tángòe. Vrá, ngàí tángò we shaq lòng nø, mvkwiq kūngkv́ng møtshú rìí angmaq mvkwiq kūngkv́ngri mø:tnò shaq dø gǿnge.
66014003	Angmaq nø koqkv́m rúngtv̀ng mv́rdv̀ngø gø, dvmv́n vngvt vbì go nvng shaqré shaqtvng rì mv́rdv̀ngø gø zàywà angshv́r tiq gø̀m wae. Rvgaq tø̀m kèní wvn yà:ngà rì we tiqsèn vbìmùn vbìkíng gǿí wa mø̀í nìnø, dvgá kagǿ gø zàywà wegø̀m cv̄nshì mvlúnshì.
66014004	Yamvdò nø gùchàngré vjø̀ngrì í nø svmaré nvng màshúshì dvr nø, vdèdè shànshér dø shvgaqshì rì íe. Vyv̀ngcè kayv́ng di nìnø weyv́ng cà:nò mvdò íe. Angmaq nø Gvray dvpvt gø Vyv̀ngcè dvpvt gø, nvmlat vwat ílv́m dvpvt, pv̄ngtø̀m vsvng dvhø̀ kèní chv́ng yà:ngà rì íe.
66014005	Angmaq nø shvràlv́m pacip pàzì gø màvl nø kadvgvp gø màyà dvr rì íe.
66014006	Muqlàng dvzv́r shø̀ngshang tiq gǿ nø rvgaq tø̀mø vl vsvng rì svng gø, dvcì vrv̀m nvng dvgø̀ng vrv̀m nvng kà angpv̀n vrv̀m nvng bashà mvdò vrv̀m shvngbe svng gø dvshvnglv́m dvpvt, dvcìq lvpat Dvbùshv̀ngkà tiq lòng lá:ngò taqsórí, muqlàng rvwè ramø vlang we ngàí yv̀ngòe.
66014007	Ang nø shaqmèí vkiq nø, “Gvray kaq vpǿ sèrenøng nø, Ang dvgùng svng shèrïngnøng. Pawalv́m wani A:ngí kàngélv́m rvtø̀ nø tuq ráì. Muqlàng rvgaq nvng nv̀mukdvrā nvng tìwàng tìbor angké rì Pv́nshú pè Gvray kaq ènoqnøng,” wae.
66014008	Vrá, muqlàng dvzv́r vní gǿ wa gǿí vlang sórí cv̀na:tnà nø, “Vsv̀ng dvcì í dv́ngte svng ang mvmv́ng mvshèr bv̀nlì kèní mapnøt nø̀ aq dvzá:rò mè, Babelon wamà gvdø̀ng nø vrø̀má: mì, vrø̀má:mìé,” wae.
66014009	Muqlàng dvzv́r vshø̀m gǿ wa gǿí mèpvng cv̀na:tnà nø, shaqmèí yadø vkiqe. “Zø̀mnaq go nvng ang hang svng noqò nø, mv́rdaq taq gø, wur taq gø, ang mvshv́lpvrá dvcaq we kagǿ í nìgø,
66014010	Gvray høpnøt gwìn taq, Gvray høpnøt nø̀ vmuq lòng aq rà longe. Vrá angmaq svng nø shànshér we muqlàng dvzv́rrì nvng Vyv̀ngcè mv́rdv̀ngø, gàn vshú we svmií dvshá dvki wàlv́m í longe.
66014011	Vrá, zø̀mnaq nvng ang hang svng noqò rì nvng ang bø̀ng mvshv́lpvrá dvcaqshì rì angmaq svng dvshá paqhøt dvkiò we mvyǿ nø, dvcìq lvpat mvril laril taqkaq svng dø̄dv̀ng wa ngānge. Angmaq kagǿí gø vyáng yaqdø̀ng narshí mvlú:nò,” wae.
66014012	Gvray dvkv́mkàrì nvng Yesu svng kv́m we kv́mnøt tvrà cv́n døngá:mì rì, rvcv́ng cèrì angmaq tønzánnøt v́l rà we nø, yalòng taq íe.
66014013	Wekvtnø muqlàng kèní shaq tiq lù:ngí, “Akvt kèní kukaq Vkàngpè vdòngø shì rìí nø ìshøt ìgv̀n lú:nòe, wa nø nàruò,” èvl dakngà we svng tángòe. Shànshér Pvlacè gø, “Ie. Angmaqí wàò we bv̀nlì rìí nø, angmaq mèpvng ni cà:nò we í rvtnø, angmaq dvzaqshì bǿì tvrà rì taqkèní angmaqí nārshì laq lú:nò,” wae.
66014014	Vrá ngàí yv̀ngònøng nø ku, rvmøt múng tiqpù taq, Vsvng Angcè pè dø vshv́m we tiq gǿ rūng dae. Ang vgo taq nø shé koqkv́m vmo moshì nø, Ang wur taq nø lvgoq tiq ka lá:ngòe.
66014015	Wekvt shànshér tø̀ngnø kèní muqlàng dvzv́r shø̀ngshang tiq gǿ búng daqì nø̀, rvmøt pù taq rung pè svng shaqmèí vkiq sórí, “Nà lvgoq kā èzùò nø̀ shèra:tnò; pàwálv́m wani rvgaq tø̀m mvzí dvyø̀ gong ráì nø shvrvt dvkømlv́m rvtø̀ høq bǿà,” a:- lòe.
66014016	Wervtnø rvmøt taq rūng pè A:ngí, rvgaq mvdv̀m rām Ang lvgoq ka tiq dv̀m shvrvt bǿà nìnø, rvgaq tø̀m mvzí dvyø̀ rì shvrvt dv́ng bǿà.
66014017	Vrá, muqlàng taqlap shànshér tø̀ngnø kèní, muqlàng dvzv́r shø̀ngshang tiq gǿ búng daqì, a:ngí gø déò we lvgoq tiq kā lá:ngòe.
66014018	Wekvt svmi svng øplv́m vmíng vkv́ng vl pe muqlàng dvzv́r shø̀ngshang tiq gǿ nø, núngpà shvrúngrà yv́ngkèní búng daqì nø, déò we lvgoq lá:ngò pè svng shaqmèí vkiq nø yadø a:lòe. “Bìmshí rì nø̀ná:mì, déò we nà lvgoq ka èzùò nø, rvgaq tø̀m bìmrø̄ng hǿng taqkèní ang dvbòng rì nàkaqò,” wae.
66014019	Wervt muqlàng dvzv́r we pèí ang lvgoq ka rvgaq tø̀m svng vwat bǿà nø, rvgaq tø̀m bìmrø̄ng kèní dvbòng rì rvkul bǿà dá:ngí, Gvray shv̀mná høpnøt bìmtì cutràmè vdòng svng shùr bǿà.
66014020	Bìmtì cutrà welòng nø, wamà vtv́ng lap yv́ng í nø, bìmtì cutrà kèní vyø̄ we shvwi nø, gø̀mrang mvká ram høqò høq vdø̄m lú:ngì nø, farlòng tiqkíng vchuqyá dv́ngte vyǿá:mì.
66015001	Muqlàng rāmø vtvngshaq vtiqlv́m í we shálv́m mvshv́lpvrá shø̀ngshang tiq lòng ngàí yv̀ngòe. Yarì nø zø̀nlì lv̀ngdø̀m shvngøt lòng lá:ngò we muqlàng dvzv́r shvngøt gǿ íe. Pawalv́m wani Gvray høpnøt nø ya zø̀nlì shvngøt lòng taqkèní wá dvdv́ng bǿòe.
66015002	Vrá, svmi nvng vshú we jv̀mna nv̀mukdvrā dø vshv́m we tiq lòng ngàí yv̀ngòe. Zø̀mnaq gø, ang hang gø, ang bø̀ng mvshv́lpvrá vdá rì kaq dv́ngke bǿà rì angmaq svng gø yv̀ngòe. Angmaqí nø Gvrayí zíò we mvkwiq kūngkv́ng lá:ngò taqsórí, jv̀mna nv̀mukdvrā mvdv̀mø ripme.
66015003	Ya rìí nø, Gvray Ang vshuq pè Moshì zàywà nvng Vyv̀ngcè Ang zàywà wa taqsórí yadø wae; “Pàgø wá dá:ngò pè Vkàngpè Gvrayé, Nàí èwàò bv̀nlìrì nø gvzà ring nø dvdvm vtiqlv́m íe. Vsvng dvcì vrv̀m Koqkv́m pèé, Nà tvràrì nø døngman we nvng dìng we dvchǿng èíāe.
66015004	Vkàngpè, Nà svng màsvre nø, Nà bø̀ng svng màpǿshaq kagǿí v́l lú:nò ma? Pawalv́m wani Na tiq gǿ wa shànshére, Nà døngman we bv̀nlì rì dètan bǿà yv́ngkèní, vsv̀ng dvcì shvngbe nø Nà mv́rdv̀ngø noqngø̀m longe,” wae.
66015005	Yadv́ng pv̀n mèpvng muqlàng taqlapmø shvkse shìyat taqò shànshér tø̀ngnø vtáná:mì we ngàí yv̀ngòe.
66015006	Zø̀nlì shvngøt lòng lá:ngò we muqlàng dvzv́r we shvngøt gǿ nø, mv́ngshèr nø shorshor svr we vzi bèlaq gwāshì nø, angmaq vgv̀ng ram nø shé juqná:mí nv́mshi taqsórí, shànshér tø̀ngnø kèní léshì daqì.
66015007	Dvmv́n vngvt vbì go taqkèní tiq goí dvcìq lvpat cúnshi pè Gvray høpnøt dv̀nzø̀ng we shégwìn shvngøt chv̀ng nø, muqlàng dvzv́r we shvngøt gǿ svng zíòe.
66015008	Shànshér tø̀ngnø taq nø Gvray ngø̀r dvgùng nvng Ang jórnònggùn taqkèní, mvyǿ wa dv̀nzø̀ngá: mì. Vrá nø muqlàng dvzv́r shvngøt gǿí lá:ngò we zø̀nlì we shvngøt lòng màdvgø:mò dv́ngte, shànshér tø̀ngnø vdòng svng kagǿ gø góng mvlúnshì.
66016001	Shànshér tø̀ngnø kèní shaqmè vkiq weí, muqlàng dvzv́r we shvngøt gǿ svng, “Edìnøng nø, Gvray høpnøt zø̀ng we gwìn we shvngøt chv̀ng rvgaq tø̀m svng èshùr bǿnø̀ng,” a:lò we ngàí tángòe.
66016002	Wekvt muqlàng dvzv́r nv̀mlat gǿ dìá:mì nø, ang gwìn chv̀ng rvgaq tø̀m svng shùr bǿà nìnø, zø̀mnaq ang mvshv́lpvrá dvcaqshì nø, ang hang svng noqò rì angmaq góng taq nǿmtuqtuq í nø gvzà za we mvzǿrmè dvzūké bǿà.
66016003	Muqlàng dvzv́r vní gǿ wa gǿí ang gwìn chv̀ng nv̀mukdvrā taq shùr bǿà nìnø, nv̀mukdvrā nø shì vsvng shvwi dø vpoá:mì nø, we vdòng taq vl we cúnshì pv̀n í dv́ngte shvngbe shìá:mì.
66016004	Muqlàng dvzv́r vshø̀m gǿ wa gǿí ang gwìn chv̀ng rvmèrì nvng tìborrì taq shùr bǿà nìnø, rvmè nvng tìborrì nø shvwi vpoá:mì.
66016005	Wekvt tìrì svng øplv́m vmíng vkv́ng vl pè muqlàng dvzv́r yadø wa we ngàí tángòe. “Vl dv̀ng èwa nø, v́l gø àv́lshaq èí pè Shànshér pèá, Nàí yadø kà èngéò lòng nø dvráe.
66016006	Pàwálv́m wani shànshérrì nvng kàdvtutshúrì shvwi svng angmaqí shùr bǿà rvtnø, Nàí angmaq svng shvwi shèaqò lòng gø, angmaqí lún vdu we íe,” wae.
66016007	Vrá núngpà shvrúngrà kèní gø, “Ie, Pàgø wá dá:ngò pè Vkàngpè Gvrayá, Nàí kà èngéò rì nø, dìng we nvng dvrá we dvchǿng íe,” wa vtv́ngshì we ngàí tángòe.
66016008	Muqlàng dvzv́r vbì gǿ wa gǿí ang gwìn chv̀ng nv̀m mvdv̀m shùr bǿà nìnø, svmií vsvng kaq nuqkélv́m vmíng vkv́ng nø, nv̀m svng zí bǿà.
66016009	Wekvt vsvng rì nø vtvng kèní vkatshì weí vnuqá:mì nìgø, zø̀nlì yarì ø:pmò pè Gvray bø̀ng svng shvtàlv́m nøt mvlíngshì ra, Ang bø̀ng svng lè shvyǿm mvtá:nòe.
66016010	Muqlàng dvzv́r pùngwa gǿ wa gǿí ang gwìn chv̀ng, zø̀mnaq ang øpkv́ng rúngtv̀ng mvdv̀m shùr bǿà nìnø, zø̀mnaq ang móngdàn nø cǿngcǿng døá:mì nø, weyv́ng bashà rì nø zā weí pvlè vziqá:mì.
66016011	Angmaq zā nø, mvzǿr zūké bǿà rvtnø muqlàng taqlap Gvray kaq shvyǿm mvtá:nòe. Angmaqí wá vléò we bv̀nlì rì taqkèní nøt màwv́ngshì.
66016012	Muqlàng dvzv́r vchuq gǿ wa gǿí ang gwìn chv̀ng Yufrat rvmè mvdv̀mø shùr bǿà nìnø, nv̀msvr lap kèní koqkv́mrì dvpvt tvrà dvgǿalv́m rvt, we wàng tì bvtná:mì.
66016013	Vrá bø̀rìn nònggøp kèní gø, zø̀mnaq nònggøp kèní gø, mvdøng mvman we kàdvtutshú pè nònggøp kèní gø, naqging dø vshv́m we, mvmv́ng we pvlàcè vshø̀m lòng bung lú:ngì we ngàí yv̀ngòe.
66016014	Yarì nø shálv́m mvshv́lpvrá wàò we cáng pvlàcè í nø, Pàgø wá dá:ngò pè Gvray angni weni taq cìl vshvtlv́m rvt, móng døngtáng koqkv́mrì shvngbe svng dvkǿmshi dvzá:rò rì íe.
66016015	(Eyv̀ngnøng, Ngà nø vkǿ dø døng daknge. Pán vshat nø vdè bèlaq gwashì gǿ nø ìshøt ìgvn v̄le. Mø̀íni vsvng mv́rdv̀ngø góngsér dí vdu weí ang shvraqcè lòng vsa:ngí yv́nga bǿòe.)
66016016	Mvmv́ng we cáng pvlàcè we vshø̀m lù:ngí nø koqkv́mrì svng, Hebru kàí Harmagedon, a:lò yv́ng svng dvkǿmshì dvzá:ròe.
66016017	Muqlàng dvzv́r shvngøt gǿ wa gǿí ang gwìn chv̀ng muqlàng ram svng shùr bǿà nìnø, shànshér tø̀ngnø vdòng koqkv́m rúngtv̀ng kèní shaq mè tiq lòng vkiq nø, “Wá vdv́ngá: mì,” wae.
66016018	Wekvt muqcøn còngmè vlapshì we nvng kà shø̀n we shaq nvng muq gø̀m we v̀l lú:ngì. Wekvt nø rvgaq tø̀m taq vsvng v́l pv́ngshì lú:ngì ni kèní akvt høqshaq wèdv́ngte rvnaq we nvng wedv́ngte zaq dø vnanshì we màvl dvr we, nv̀mnǿ mè vshvlá:mì.
66016019	Wamà mè welòng nø, vshø̀m wál tabàl deá:mì nø vsvng dvcìrìò wamà rì gø vrø̀lá: mì. Gvrayí nø Babelon wamà gvdø̀ng svng gø dvdvmrǿn daqà nø, Ang høpnøt dv̀n vlim we gwìn chv̀ng kèní ang svng shvaqòe.
66016020	Tìshvlòng móng rì shvngbe vmv́ngá:mì nø, shìgùng rì gø màv̀lá:mì.
66016021	Muqlàng kèní lóngpø̀mmè nø, tvné tiqchv̀ng vshø̀mcé joy dv́ngte vlishì we, vsvng rì mvdv̀m vjá daqì. Longpø̀m zø̀nlì yalòng vtvng kèní vlishì rvtnø, vsvng rìí nø Gvray kaq shvyǿm mvtá:nòe.
66017001	Yadv́ng pv̀n mèpvng gwìn shvngøt chv̀ng lá:ngò we muqlàng dvzv́r shvngøt gǿ taqkèní tiq gǿ dì ráì weí ngà svng tv́ngshì nø, "Yayv́ng èdi ra. Tì mvmè wàng mvdv̀m rūng we góngnv̄m mè svng kàngéò lòng ngàí nà svng dvtanvtnøng.
66017002	Rvgaq tø̀m koqkv́mrìí nø ang nvng dvchap we bv̀nlì wàò nø, rvgaq tø̀m vsvng rì nø, ang dvchap bv̀nlì nø̀í vrùke bǿà,” wae.
66017003	Wekvt muqlàng dvzv́r gǿí Shànshér Pvlacè vdòng taq ngà svng rvgaq mvgūng tiq yv́ng svng nàbūn bǿngà. Weyv́ng nø zø̀mnaq mvshé tiq go taq zúnshì we svmaré tiq mè ngàí yv̀ngòe. Wego nø vgo shvngøt chv̀ng nvng vrø̀ng tiqcé táng yo nø, Gvray kaq shvyǿm mvtv́n we bø̀ng dvchǿng dv̀n vcaqe.
66017004	Svmaré wemè nø shvmoq nvng mvshè pv̀n gwāshì nø, shé nvng vpǿ pv̀n lóngshíngrì nvng rvlogwìngshíng rìí dvcøpshìe. Ang wur taq nø nǿmshìlv́m pv̀n nvng ang dvchap bv̀nlì taqkèní mvmv́ng mvshèr pv̀n dv̀nzø̀ng we shégwìn tiq chv̀ng lá:ngòe.
66017005	Ang dv̀nggv̄ng taq nø, ang lvjøm vmáshaq í we bø̀ng tiq lòng yadø vrue; BABELON WAMÀ GÓNGNV̄M MÈLA NVNG RVGAQ TØ̀M NǾMSHÌLV́M RÌ ANGMÈ, wa vrue.
66017006	Svmaré wemè nø Gvray rvcv́ng cèrì angmaq shvwi nvng Yesu dvpvt shvkse wáshì rì angmaq shvwií vrùkéò we svng ngàí yv̀ngòe. Ngàí ang svng yv̀ng bǿngà kvt vtvng kèní dàngv́mà.
66017007	Wekvt muqlàng dvzv́r gǿí ngà svng yadø èv̄le. “Pàwá nàtiqe? Svmaré mè vmáshaqkà ang lvjøm nvng ang zúnshì we vgo shvngøt chv̀ng nvng rø̀ng tiqcé táng yo we zø̀mnaq go vmáshaqkà ang lvjøm ngàí nà svng dvtángvtnøng.
66017008	Nàí èyà:ngò we zø̀mnaq go nø, vzv̀ng nø v̀l yà:ngì we, akvt nø màvl. I nìgø shì dòngjø̄m kèní vrá rvlv̀ng nø, vcat vmv́nglv́m yv́ng svng dìlv́m dv́nshìe. Zø̀mnaq go v̀l yà:ngì nø akvt nø màvlám we nvng, vrá v̄l lōng we svng rvgaq angké shvzø̄ng dv́ng yà:ngà ni kèní gø̀nshaq kàru rvdul taq angmaq bø̀ng màru yà:ngò we, rvgaq tø̀m taq vl rìí yv̀ng bǿò dvgvp, angmaq dà longe.
66017009	Yayv́ng mv̀ng nø, cíng rálnøt vl we shánø:tní laq da:kngò. Vgo we shvngøt chv̀ng nø svmaré mè rung we mvrùl shvngøt lòng íe.
66017010	Vrá koqkv́m shvngøt gǿ gø íe. Pùngwà gǿ nø vtúngá:mì, tiq gǿ nø akvt v̄le, ngv́mshì gǿ nø shini mvtuq ra. Wegǿ tuq ra kvt ang nø tiq rvtø̀cè v́l rà longe.
66017011	Vzv̀ng v̀l yà:ngì nø akvt màvl we zø̀mnaq go nø, koqkv́m vshvt gǿ wa gǿ í nø, wádø shvngøt gǿ taq gø vbá nø, vmv́nglv́m yv́ng svng div̄me.
66017012	Nàí èyà:ngò we vrø̀ng we tiqcé táng nø, móngdàn shini mvlú:nò we koqkv́m tiqcé pè íe. Wedø í nìgø angmaq nø zø̀mnaq nvng tiqdø nari tiq dv̀m høq koqkv́m wáshìlv́m vmíng vkv́ng lú:nòe.
66017013	Angmaq nø gvcvt tiq lòng taq wa vrá nø, angmaq jórnònggùn nvng vmíng vkv́ng nø angmaqí zø̀mnaq svng tvle lú:ngòe.
66017014	Yarì nø Vyv̀ngcè nvng cìl vshvtke longe. Iwe, Vyv̀ngcèí angmaq svng dv́ngke lú:ngòe. Pawalv́m wani Ang nø angkàng rì mvdv̀m Angkang, koqkv́mrì mvdv̀m Koqkv́m íe. Vrá, Ang nvng tiqdø vcv̀n rì nø, vgoshaqrì nvng rvhiqshaqrì nvng nøttøp kv́mv́m vrvm rì íe,” wae.
66017015	Vrá, muqlàng dvzá:rí ngà svng yadø èv̄le. “Nàí èyà:ngò we góngnv̄m mè rung we tìwàng rì nø, móng vsvng rì, vsvng loksok rì, vsvng dvcì rì nvng kà angpv̀npv̀n shø̀n rì íe.
66017016	Vrá nàí èyà:ngò we rø̀ng we tiqcé táng nvng zø̀mnaq go nø, góngnv̄m mè svng shvngōshì lōng nø, ang svng shvmv́nglv́m, góngsér í dvzá:rò dá:ngí ang shā svng kéò nø, svmií ang svng kìgi wv́r bǿòe.
66017017	Kadø íe wani Gvray Ang kàrì màdvgø:mò dv́ngte Gvray Ang nøt wv́mshì dø wá dvdv́nglv́m rvt, angmaq tiqnøt vrá weí angmaq móngdàn nø zø̀mnaq go svng tvlelv́m gvcvt nø Gvrayí angmaq nøt vdòng taq zv́nga bǿà.
66017018	Nàí èyà:ngò we svmaré mè nø, rvgaq tø̀m koqkv́mri mvdv̀m ø:pmò we wamà gvdø̀ng lòng íe,” èv̄le.
66018001	Yadv́ng pv̀n mèpvng, vmíng vkv́ng te we muqlàng dvzv́r shø̀ngshang tiq gǿ muqlàng taqlap kèní lashì daqì we ngàí yv̀ngòe. Rvgaq tø̀m nø muqlàng dvzv́r brìmbrìm shór lù:ngí làng gá lú:ngì.
66018002	Ang nø shaqmèí vkiq nø, “Babelon wamà nø vrø̀lá:mì; ang nø vrø̀lá:mì. Ang nø cáng rì v́lrà, mvmv́ng mvshèr we pvlàcè pv̀n vrv̀m angdv̀ng nvng mvmv́ng mvshèr nø nǿmtuqtuq í we vca angpv̀npv̀n angdv̀ng íá:mì.
66018003	Kadø íe wani, svngpv̀n dvcì í dv́ngte nø ang mvmv́ng mvshèr we mapnøt nø̀ aq weí vrùke bǿà. Rvgaq tø̀m koqkv́mrì nø ang nvng tiqdø dvchap nø, wulaq wāshì rì gø góngnv̄m mèò mvmv́ng mvshèr bv̀nlì kèní lú:nò we gv̀msù:ngí mvgàmá:mì,” wae.
66018004	Vrá muqlàng kèní kà shø̀ngshang tiq lòng yadø shø̀n we ngàí tángòe. “Ngà bashà rìé, namaq nø ang mvrà rì taq màmvngúlv́m rvtnø gø, a:ngí vhǿmlv́m zø̀nlì rì namaqí màhǿmlv́m rvtnø gø, ang taqkèní èléshì ránø̀ng.
66018005	Kadø íe wani ang mvràrì nø muqlàng dv́ngte vhvpmá:mì rvtnø, a:ngí vléò rì svng Gvrayí dvdvm rǿn bǿà.
66018006	A:ngí vsvng kaq kadø wàò nìnø ang svng gø wedø èwànø̀ng. A:ngí wàò we bv̀nlì rì dø tiqdvchá, ang svng vní dvtv̀ng nàtv́ngānøng. A:ngí shóng bǿà gwìn taq vní dvtv̀ng hìng dø nàshúnøng nø ang svng shèaqnøng.
66018007	Ang dvgùng shvringshì nø, map we bv̀nlì kadv́ngte rvnaq dø wàò nìnø, dvshàlv́m nvng rvyùlv́m gø wedv́ngte ni rvnaq dø nàtv́nganøng. Kadø íe wani ang nø ang nøt taq, ‘Ngà nø koqkv́mmè dø runge; memà mvǿngà. Ngàí rvyùlv́m nø kadø í nìgø màhǿm lóngò,’ wae.
66018008	Wervtnø a:ngí shìlv́m lòng gø, rvyùlv́m lòng gø, dvkø wàngrø̀m zø̀nlì nø tiq nií røtwa vhǿm lú:ngòe. Ang svng kàngé daqò pè Vkàngpè Gvray nø shaq nònggùn kv́ng pè í rvtnø ang svng kìgi wv́r bǿòe.
66018009	Ang nvng dvchap nø, tiqdø mapnøt bv̀nlì mvngú we rvgaq tø̀m koqkv́mrì nø ang wá:rò we mvyǿ svng yv̀ng bǿò kvt, ang rvtnø rv̀ngshvng wa longe.
66018010	Ang dvshà mvhøt vhǿ:mò lòng svng svre rvtnø angmaq nø vrúm yv́ng rip sórí, ‘Babelon wamàé, nònggùn èv̄l we wamàé, nà dvsháé! Nà dvsháé! Kadø í nø kàngélv́m lòng nø nari tiq dv̀m taq nà yv́ng tuq ráìé!’ wa longe.
66018011	Móng døngtáng kèní wulaq washìrì gø angmaq wulaq dvrèrì wvnshì vsvng tiq gǿ gø màvlá:mì rvtnø dvyúrshìe.
66018012	Wulaq dvrè yarì nø, shé nvng gv̀msùng, vpǿ we lóngshíng nvng rvlogwìngshíngrì, vzi shv́nàng laqtun nvng shvmoq laqtun, bvløng yì nvng laqtun mvshé, shǿng ngórcì angpv̀npv̀n nvng mvgwì dvgù:ngí wàò we dvrè angpv̀npv̀n, vpǿ vtv̄ng we shǿng, kàmø, shv̀m nvng lóngshúí wàò we dvrè rì pv̀n vrv̀m;
66018013	shǿngceshé nvng bvnzi bvnyang, ngórshøng vngà we cì nvng ngórdorcì, bìmtì nvng zanlún yøtì, zong tvnøt nvng zōng, nùngwà nvng vyv̀ng, gø̀mrang nvng gàrìrì, vshuqrì nvng vsvng gønshaq yarì íe.
66018014	Wulaq wa rìí, Babeloné, nàí mèrø:tnò rì nø shvngbe zøá:mì. Dvgùng ngø̀r we nà pø̀ dvrèrì í dv́ngte gø vmv́ngá:mì. Akvt kèní kukaq werì svng nàí lá lúnlv́m mø̀íá:mì," vl lú:- ngòe.
66018015	Wulaq dvrè yarì na:mò nø, wamà welòng taqkèní mvgàmá:mì we wulaq washìrì nø, a:ngí dvshá dvré vhǿ:mò lòng svng svre weí vrúm vsar yv́ng rip nø dvyúrshì sórí,
66018016	‘Vzi shv́nàng laqtun, shvmoq nvng mvshé laqtun gwashì nø, shé vpǿ we lóngshór nvng rvlogwì:ngí dècøpshì we wamà gvdø̀ngé, nà dvsháé! Nà dvsháé!
66018017	Kadø íe wani yadv́ngte luq we vpǿ rì nø nari tiqdv̀m taq wa mvpápá vmv́ngá:mì!’ wa longe. Vrá shø̀chø̀m kv́ngshúrì gǿ vrv̀m nvng zúnshi we zaqlèrì gǿ vrv̀m; shø̀chø̀m bv̀nlì wa rì nvng nv̀mukdvrā kèní dvkúmshi rì angmaq shvngbe gø, vrúm vsar yv́ng rip nø,
66018018	wamà welòng wv́r bǿà we mvyǿ svng yà:ngò sórí vkiq nø, ‘Wamà gvdø̀ng welòng dø í we nø kayv́ng vl ma?’ wa longe.
66018019	Vrá angmaq vgo mvdv̀m vbāshií ø̄shì nø, vkiq sórí, ngø̄ nø rvyù nø yadø wae. ‘Nv̀mukdvrā taq shø̀chø̀m shvyúngshìrì shvngbe svng nø, nà mègàm we taqkèní dvnglún lúnshì dèzá:rò we wamà nà nø, nari tiqdv̀m taq wani mvpápá nàmv́ngá:mì. Wamà gvdø̀ngé. nà dvsháé! Nà dvsháé!
66018020	Muqlàngé, shànshérrì nvng dvzv́rrì nvng kàdvtutshúrì namaqé, wamà welòng vmv́ngá:mì rvt dèbùnøng. Kadø íe wani namaq svng èwà bǿshà rì tvle Gvrayí teq bǿà rvt dèbùnøng,’ wae.
66018021	Wekvt nø nònggùn kv́ng we muqlàng dvzv́r tiq pèí loklv̄ngmè dø vshv́m we lóng tiqchv̀ng vbū:nò nø, nv̀mukdvrā svng dvgu:pmò taqsórí yadø wae. “Yachv̀ng dvgu:pmò dø tiqdvchá, Babelon wamà svng gø shvngà:ní ngaq bǿà nø, akvt kèní kukaq yv̀nglv́m màv̀lá:mì.
66018022	Vrá, akvt kèní kukaq mvkwiq kūngkv́ng hwi:tnò rì nvng zàywà mvkú dvgǿ:- ngò rì, biman møt bǿà rì nvng bòche mø:tnò we shaq nø nà vdòng taq mvtáshì long. Vrá kapv̀n laqmù lànglì gø lá mvlúnshì long. Nà vdòng taq loklvng jø:kngò we shaq gø, akvt kèní kukaq mvtáshì long.
66018023	Svmigwìn gø, akvt kèní nà vdòng taq mvgá long. Lvngàshv́r pè zvmìshv́r mè kà gø, akvt kèní kukaq nà vdòng taq mvtáshì long. Vsvng dvcìrì í dv́ngte nø nà mandan bv̀nlì taqkèní yùm yà:ngà nø, nà yv́ng wulaq washì rì gø rvgaq tø̀mø ring we vsvng rì wa í yà:- ngì,” wae.
66018024	“Kàdvtutshúrì nvng Gvray bashà rì nvng rvgaq tø̀mø shvt yà:ngà rì shvngbe angmaq shvwi nø, wamà welòng vdòng taq ni lá lún bǿà,” wae.
66019001	Yadv́ng pv̀n mèpvng, muqlàng taqlapmø, vsvng loksok mvdò shaq dø vshv́m we kà ngàí tángòe. Angmaq yadø vkiqe; “Haleluya! Chutchv́ng jejú nvng dvgùng gùngshv̀ng nvng jórnònggùn nø nøngmaq Gvrayò íāòe.
66019002	Kadø íe wani A:ngí kà ra:tnò rì nø dìng we nvng døngman we dvchǿng íe. Pàwá wani dvchap bv̀nlìí rvgaq tø̀m svng gvyaqshì dvzá: rò we, góngnv̄m mè svng A:ngí kàngéò nø, Gvray vshuq cèrì svng ang wu:rí shvwi shvyǿ yà:ngà we tvle wemè mvdv̀mø teqa bǿà,” wae.
66019003	Vníkvt wakvt gø angmaqí, “Haleluya! Góngnvmmè wá:rò we mvyǿ nø mvril laril dǿá:mì,” wae.
66019004	Wekvt shaqré shaqtvng vnícé vbì pè nvng dvmv́n vngvt we vbì go kǿng- kupshì nø, koqkv́m rúngtv̀ng taq rūng pè Gvray kaq noqngǿmshì taqsórí, “Yadø laq í daq. Haleluya!” wae.
66019005	Wekvt koqkv́m rúngtv̀ng kèní kà tiq lòng bung daqì nø, “Gvray kaq vpǿ sèrenøng we, Ang vshuq cèrì namaq shvngbeé, mvzi mvta:ngí nøngmaq Gvray kaq shèring shètànøng,” wae.
66019006	Wekvtnø vsvng loksok mvdò shaq dø vshv́m we kà gø, tì mvme wàng vhoshì we shaq dø táshi we kà gø, vrá muq gø̀m we shaqmè shaq dø táshi we kà gø, ngàí tángò nøngnø yadø wae; “Haleluya! Pàgø wá dá:ngò pè, Vkàngpè nøngmaq Gvray nø koqkv́m wáshìe.
66019007	Nøngmaq shaqshaq wa dvbùì nø, Ang dvgùng gùngshv̀ng svng shvri:ngì. Kadø íe wani Vyv̀ngcè zvmì shvzønglv́m bóy angni tuq ráì. Ang zvmìshv́r mè gø ang góng dvcøp dvgǿ dv́ngshì bǿì.
66019008	Mv́ngshèr nø shorshor svr we vzishv́nàng laqtun gwálv́m gø ang svng zí bǿà,” wae. Kadø íe wani vzishv́nàng laqtun yalòng nø rvcv́ngcè rìí wàò we døngman we bv̀nlì rì mvshv́lpvrá íe.
66019009	Wekvt muqlàng dvzv́r pèí ngà svng, “Vyv̀ngcè zvmì shvzøng we dørø̀m shòrkung v́m bóy svng vgoshaq vsvng werì nø ìshøt ìgv̀n vle, wa nàruò,” èv̄le. Vrá A:ngí, "Yalòng nø Gvray Ang dìng we kà íe," gø èv̄le.
66019010	Wekvt ngàí ang svng noqlv́m, ang hí shvnvng kǿng kupshø̀ng nøngnø, a:ngí ngà svng, “Nà wedø mèwani. Ngà gø nà nvng Yesu Ang shvkse kà svng mvnvtshì we nvnvm nvchvng rì nvng dvcháchá vshuq wv́ngshø̀ng we namaq lamboq ǿngàe. Nàí nø Gvray kaq mv̀ng ènoqò. Kadø íe wani kàdvtutkà angmvtú dvtøm nø, Yesu dvpvt shvksekà wáshì lòng íe,” èv̄le.
66019011	Wekvt muqlàng vtáná:mì we svng ngàí yv̀ngò nø̀ngnø kú, gø̀mrang múng tiqgo rip nø ang mvdv̀m zúnshìpè Ang nø “Kv́mv́m daq pè nvng Dìng pè,” wa tǿòe. A:ngí dìng dø dvchǿng kàngéò nø, cìl wae.
66019012	Ang vne nø svmi mvlàm dø vcor nø, Ang vgo taq nø koqkv́m vmo mvme chv̀ng mōshìe. A:ngí wa mø̀í nìnø kagǿí gø mvsháò we bø̀ng tiq lòng gø vrushaq vdáe.
66019013	Shvwií vzáshaq í we belaq tiqdùng Ang gwāshìe. Ang bø̀ng nø Gvray Mòngkà, wa tǿòe.
66019014	Muqlàng taqlapmò cìl dùmø̀n dùshárì gø, múngdv̀ng wa nø mv́ngshèr we vzishv́nàng laqtun gwāshì taqsórí, gø̀mrang múng zúnshì nø Ang mèpvng cà:nòe.
66019015	Ang nònggøp kèní, vsvng dvcìrì svng shvtlv́m rvtnø, déò we shv̀m shvnaq tiqka vshv̄le. Shv̀m tv̀ngngú:lí angmaq svng øplv́m pè nø Ang ni íe. Pàgø wá dá:ngò pè Gvray Ang vhvpshi we shv̀mná høpnøt bìmtì cutrà yv́ng gø A:ngí ni lā:mòe.
66019016	Ang belaq nvng Ang pv̄n rām nø; KOQKV́MRÌ MVDV̀M KOQKV́M, ANGKANGRÌ MVDV̀M ANGKÀNG, wa nø bø̀ng tiq lòng vrushaq íe.
66019017	Vrá, muqlàng dvzv́r gǿ nø nv̀m taq rip we ngàí yv̀ngòe. Ang nø shaqmèí vkiq nø, muqlàng ram vlang we carì shvngbe svng goò nø, “Edì ránøng. Gvray yaqdø̀ng v́mpà v́mbóymè svng dèkǿmshì ránøng.
66019018	Koqkv́mrì sha gø, cìldùrì sha nvng shvrerì sha gø, gø̀mrangrì sha nvng angmaq mvdv̀m zúnshìrì sha gø, vsvng angpv̀npv̀n, pèjøng vshuq, cv̀m gǿ te gǿ, shvngbeò sha svng kélv́m dèkǿmshì ránøng,” a:lòe.
66019019	Wekvt zø̀mnaq nvng rvgaq tø̀m koqkv́mrì nvng angmaq cìldø̀ngrì nø, gø̀mrang go taq zúnshi pè Ang nvng Ang cìlcèrì nvng cìl vshvtlv́m rvt dvkǿmshi ráì we ngàí yv̀ng bǿngà.
66019020	Wekvt zø̀mnaq go svng tvp bǿà. Vrá ang chíng kèní shálv́m mvshv́lpvrà wàò nø, werì wàò yv́ngkèní, zø̀mnaq ang mvshv́lpvrá dvcaqshì nø ang hang svng noqò dø angmaq svng yù:mò pè, mvdøng mvman we kàdvtutshú wepè svng gø ang nvng tiqdø tvp bǿà. Wekvt vní pèpè svng nø vcōr we gàn svmi tìdøm svng vngvt gur bǿà.
66019021	Mvza vdvng rì svng nø, gø̀mrang go taq zúnshì pè ang nònggøp taqkèní vshvl we shv̀m shvnaq kāí shvt bǿà. Ca shvngbe gø, werì sha ke weí vgàá:mì.
66020001	Wekvtrá, muqlàng taqlap kèní muqlàng dvzv́r tiqpè lashì daqì nø, ang wur taq nø shì dòngjø̄m shv̀msòpuq nvng shv̀m mv̄ngbǿngmè tiqhǿng lá:ngò we svng ngàí yv̀ngòe.
66020002	A:ngí nø, Cáng mø̀íni Satan a:lò pè, carvmàng vbø̀ go í we Bø̀rìn wègo svng ta:pmò nø, tiq kíng nǿng dù:ngòe.
66020003	Vsvng dvcìrì svng a:ngí tv́n tiq kvt yúm mvlúnlv́m rvtnø, tiq kíng nǿng mvgø̄m dv́ngte, ang svng nø shì dòngjø̄m vdòng svng gu:rò nø, ang mvkā wa:mò dá:ngí, ang mvdv̀mø tip di:pmòe. We tiq kíng nǿng vlēvm mèpvng, ang svng tiq rvtø̀cè shvlànglv́m í longe.
66020004	Wekvt ngàí koqkv́m rúngtv̀ng mvme lòng yv̀ngò nø, koqkv́m rúngtv̀ngrì taq rungrì kaq nø, kàngélv́m vmíng vkv́ng zíòe. Vrá, Yesu Ang shvksekà rvtnø gø, Gvray mòngkà rvtnø gø, vgo tut yà:ngà rì angmaq pvlàcèrì shvngbe svng gø yv̀ng bǿngà. Yarì nø zø̀mnaq svng gø, ang hang svng gø mvnoq nø, angmaq dv̀nggvng taq gø, angmaq wur taq gø mvshv́lpvrá màdvcaqshì dvr rì íe. Wekvt, angmaq zun lú:ngi nø, Kristu nvng tiqdø tiqkíng nǿng døp ø:pmòe.
66020005	Yalòng nø zun long lòng nvmlat baq wa baq íe. Mvza vl we shì vsvng rì nø, we tiq kíng nǿng màlev̄m dv́ngte nø mvzun long.
66020006	Zun long lòng nv̀mlat baq wa baq taq mvngú lú:nò vsvng wegǿ nø, ìshøt ìgv̀n lú:nò we rvcv́ngshaq gǿ íe. Vní kvt wa kvt shì lù:ngí yarì svng øplv́m vmíng mvlú:nò. Angmaq nø Gvray nvng Kristuò shvrúngshú wáshì nø, Kristu nvng tiqdø tiq kíng nǿng døp øp lú:ngòe.
66020007	We tiq kíng nǿng vlevm mèpvng, Satan svng rú:ngò yv́ng kèní shvlàng lú:ngò nø,
66020008	rvgaq vbì górtong taq vl we vsvng dvcì, Gog nvng Magog dvcìrì svng, cìl vshvtrà welòng taq angmaq ladvkǿmshi ra dø yùmlv́m bung longe. Angmaq røbø̀ng nø nv̀mukdvrā zishìl døni luqe.
66020009	Angmaq nø móng døngtáng kèní kø̀m ráì nø, Gvray bashà rìò cildap nvng Gvrayí vshóngshaq wamà svng wa:ngòe. Wedø í nìgø muqlàng kèní svmi dvjá daqà weí angmaq kìgi vkatná:mì.
66020010	Vsvng kaq yù:mò we cáng koqkv́m pè svng nø, zø̀mnaq nvng mvdøng mvman we kàdvtutshú pè gur bǿà we gàn svmi tìdøm vdòng svng gur bǿòe. Angmaq nø weyv́ngø vyáng yaqdø̀ng dvcìq lvpat dvshà mvhøt longe.
66020011	Wemèpvng, mùng we koqkv́m rúngtv̀ng kómè tiq lòng nvng wemvdv̀m rung pè svng ngàí yv̀ngòe. Rvgaq nvng muqlàng gø Ang mv́rdv̀ng kèní vtshìá:mì nø, angmaqí máshìrà lá mvlún bǿà.
66020012	Shì yà:ngì rì te gǿ cv̀m gǿ gø, koqkv́m kómè mv́rdv̀ngø rip lú:ngì we svng ngàí yv̀ngòe. Vrá, kàru mvme rvdul gø vgà:ngòe. Kàru shø̀ngshang tiq rvdul gø vgà:ngòe. Welòng nø gø̀nshaq kàru íe. Shì yà:- ngì rì svng nø, angmaqí wà yà:ngà we bv̀nlì rì dø tiqdvchá, kàru rvdul rì taq vrushaq dø cà:nò nø kàngéòe.
66020013	Nv̀mukdvrāí gø, we vdòng taq vløp we shì vsvng rì tvle lú:ngà. Shìlòng nvng vshì mú:ngí gø, we vdòng taq vl we shì yà:ngì rì tvle lú:ngà. Angmaq tiq gǿ nø tiq gǿí wà yà:ngà we bv̀nlì rì dø tiqdvchá cà:nò nø angmaq svng kàngéòe.
66020014	Shìlòng nvng vshì móng gø, svmi tìdøm vdòng svng gur bǿà. Svmi tìdøm welòng nø, vní kvt wakvt shìlòng íe.
66020015	Gø̀nshaq kàru taq ang bø̀ng màrushaq vsvng kagǿ sv̀ng gø svmi tìdøm vdòng svng gu:ròe.
66021001	We mèpvng nø muqlàng shv́r rvgaq shv́r svng ngàí yv̀ngòe. Kadø íe wani muqlàng nvmlat lòng nvng rvgaq nv̀mlat lòng nø vleá:mì. Nv̀mukdvrā gø wekvt kèní kukaq màvlá:mì.
66021002	Wekvt Yerusalem shv́r wa we shànshér wamà nø, ang chø̀mpè dvpvt dvcøpshì we zvmìshv́rmè dø dvgǿ dv́ng bǿà nø, muqlàng Gvray yv́ngkèní lāshì daqì we svng ngàí yv̀ngòe.
66021003	We mvdv̀mø, koqkv́m rúngtv̀ng kèní ngàí shaqmè tiq lòng tángòe. Shaq welòng nø, “Gvray v́lrà nø vsvng rì dvhø̀ø í daqì nø, Ang nø angmaq nvng tiqdø v̄l nø angmaq gø Ang basha rì í lònge. Gvray Ang góng ni angmaq dvhø̀ø vl nø angmaq Gvray wáshì longe.
66021004	Angmaq vne kèní necì shvngbe gø A:ngí shøqa bǿòe. Wekvt kèní kukaq shìlv́m lòng màv̀lá:mì. Rvyùlv́m, rv̀ngshvng wàlv́m nvng záyv̀ng gø wekvt kèní kukaq màvlá:mì. Pàwálv́m wani vzv̀ngò rì nø vleá:mì,” wae.
66021005	Koqkv́m rúngtv̀ng mvdv̀m rung pèí, “Eyv̀ngnøng, vl we í dv́ngte shvngbe svng Ngàí angshv́r wv̀ngòe,” wae. Vrá A:ngí, “Yalòng nàruò; pàwálv́m wani kà yarì nø, kv́mv́m daq nø dìng we kà íe,” èv̄le.
66021006	A:ngí rá ngà svng yadø èv̄le. Wá vdv́ngá:mì. Alfa lòng gø, Omega lòng gø; angké dvbóng nvng mvtú dvtø̄m gø Ngà ni ǿngàe. Bál vsvng wegǿ kaq nø, Ngàí gø̀nshaq tì angké bor yv́ngkèní, dvpǿ màrøtshaq shvaqlv́m íe.
66021007	Jòrv̄m vsvng wegǿ nø, yadv́ng pv̀n shvngbe zaqshøp vpvtlv́m í longe. Ngà nø ang Gvray wv́ngshø̀ng nø ang gø Ngàcè í longe.
66021008	I we, svre nøt zvng rì nvng mvkv́m rì, nǿmtuqtuq vcaq rì nvng vsvng shvt rì, dvchap bv̀nlì wa rì nvng mandan wa rì, pvràhang noq rì nvng vyà rì shvngbe angmaq dvpvt v́lrà nø, vcor we gàn svmi tìdøm vdòng taq íāòe. Yalòng nø vní kvt wakvt shìlòng íe,” wae.
66021009	Wekvt zø̀nlì lv̀ngdø̀m shvngøt pv̀n dv̀nzø̀ng we gwìn we shvngøt chv̀ng lá:ngò we muqlàng dvzv́r shvngøt gǿ taqkèní tiq gǿ dì ráì weí, ngà svng tv́ngshì nø, “Edi long; Vyv̀ngcè ang chø̀mmè, zvmìshv́r mè nà svng dvtanvtnøng,” èv̄le.
66021010	Wekvt gvzà te nø vháng we shìgùng tiq lòng sv̀ng a:ngí Shànshér Pvlacè vdòng taq nàbun bǿngà nø, Gvray yv́ngkèní shànshér wamà Yerusalem nø, muqlàng kèní la daqà we ngà svng dètane.
66021011	Wamà welòng taq nø Gvray Ang pòngbàng brìmbrìm shór nø, vtvngkèní vpǿ we lóngshíng lóngkwing nìng døni jǿngdv̀ng wa sháre.
66021012	Wamà we lòng gùrhøm nø gvzà yv̄ng nø vháng we bāgv̀m wáng vl nø, bv́ngkà tiqcé vní chit v̄le. Bv́ngkà tiqcé vní chit taq nø muqlàng dvzv́r tiqcé vní gǿ ripmè. Israel dvcì cèrì tiqcé vní dvgø̀ng bø̀ng rì gø we mvdv̀mø vrushaq íe.
66021013	Nv̀msvr lap bv́ngkà vshø̀m chit, tvnūgo lap bv́ngkà vshø̀m chit, tvnūni lap bv́ngkà vshø̀m chit, nv̀mløp lap gø bv́ngkà vshø̀m chit v̄le.
66021014	Wamà bāgv̀m wáng vra:ngò we angké lóng tiqcé vní chv̀ng vl nø, werì mvdv̀mø nø Vyv̀ngcè Ang dvzv́r tiqcé vní pè bø̀ng vrushaq íe.
66021015	Ngà svng kà tv́ngshì pè muqlàng dvzv́r a:ngí nø, wamà nvng ang bv́ngkà chit rì nvng ang bāgv̀m wáng svng vløtlv́m, shé vløt tv̀ng tiqtv̀ng lá:ngòe.
66021016	Wamà we lòng nø vbì mv́r vgángshì nø, yvngkaq gwaqkaq tiqdvcháchá íe. A:ngí vløt ta:ngí wamà svng vlø:tnò nìnø, farlong tiqmùn vníkíng døp vle. Yvngkaq gwaqkaq nvng vhángkaq nø dvcháchá íe.
66021017	Muqlàng dvzá:rí bāgv̀m wáng svng vlø:tnò nìnø, vsvng tiq gǿ rvdù:- ngí, tiqyá vbìcé vbì rvdùng v̄le.
66021018	Bagv̀m wáng nø lóngkwïng ning lóngshí:ngí vwáshaq íe. Wamà nø shár we jv̀mna dø dvchǿngshaq shéí wàòe.
66021019	Wamà bāgv̀m wáng angké lóng rì taq nø, vpǿ we lóngshíng angpv̀npà: ní dvcøpshaq íe. Angké lóng nv̀mlat lòng nø lóngkwing ning, vní lòng wa lòng nø lóngshór mvshø̀ng, vshø̀m lòng wa lòng nø lónggwing nø̀ng, vbì lòng wa lòng nø lóngshór mvshø̀ng,
66021020	pungwà lòng wa lòng nø lóng nø̄lru, vchuq lòng wa lòng nø lóngshíng shé, shvngøt lòng wa lòng nø lóngjø̀ng shé, vshvt lòng wa lòng nø lóngshár mvshǿngnø̀ng, dvgø̀ lòng wa lòng nø lóngkwing mvshǿng nv̀mya, tiqcé lòng wa lòng nø lóngshár mvshǿng chàng, tiqcé tiq lòng wa lòng nø lóngkwing zimvshø̀ng, tiqcé vní lòng wa lòng nø lóngtøq nǿng íe.
66021021	Bv́ngkà tiqcé vní chit nø rvlogwìngshíng tiqcé vní chà:ngí wàòe. Bv́ngkà tiq chit nø tiq chit rvlogwìngshíng tachà:ngí wàòe. Wamà tvrà nvmdø̄ng nø jv̀mna shár dø í we dvchǿngshaq shéí wàòe.
66021022	Wamà welòng vdòngø Shanshér tø̀ngnø ngàí mvyv̀ngò. Kadø íe wani, Pàgø wá dá:ngò pè Vkàngpè Gvray nvng Vyv̀ngcè nø wamà welòng taq Shànshér Tø̀ngnø íaòe.
66021023	Wamà taq dvgáālv́m nø, vnv̀m gø shvlá gø zǿm mvdv̀ng. Kadø íe wani Gvray Ang pòngbàng shór lòng nø gálong íào nø, Vyv̀ngcè nø weyv́ngò svmigwìn íāòe.
66021024	Vsvng dvcìrì nø wamà welòng ang gálong taq dí lún lú:ngòe. Rvgaq tø̀m koqkv́mrìí gø, angmaq vdá we ngø̀r dvgùng rì weyv́ng svng dvgònga:tnòe.
66021025	Weyv́ng nø yaqdø̀ng màvl rvtnø, wamà bv́ngkàrì nø, kadvgvp gø mvcø:tnò.
66021026	Vsvng dvcì rìí gø angmaq vdá we ngø̀r dvgùng nvng vpǿ shvringlv́m rì gø wamà welòng svng dvgònga:tnòe.
66021027	Mvmv́ng mvshèr we nvng nǿmshìlv́m nvng vyà we vsvng nø kadø í nìgø weyv́ng góng mvlúnshì. Vyv̀ngcè Ang gø̀nshaq kàru taq bø̀ng vrushaq rì wa góng lúnshie.
66022001	We mèpvng Gvray nvng Vyv̀ngcè koqkv́m rúngtv̀ng kèní vyø̄ we, lóngjø̀ng døni jø̀ng we gø̀nshaq rvmè tiq wàng nø wamà tvrà nv̄mdø̄ng rvwèwè vyø̄ we, muqlàng dvzá: rí ngà svng dètāne.
66022002	Tìwàng kupa yapa taq nø, tiq shvlá tiq pv̀n tiq nǿng taq angshí tiqcé vní pv̀n shí we gø̀nshaq shǿngtø̀ng yōe. Ang cvprì nø vsvng dvcì rì svng dvzǿm dvbānlv́m dvpvt íe.
66022003	Wekvt kèní kukaq Gvrayí mvtv́nshaq í we pà tiq pv̀n gø màv̀lá: mì. Gvray nvng Vyv̀ngcè koqkv́m rúngtv̀ng nø wamà vdòng taq vl nø, Ang vshuq rìí Ang svng dvzø̄m lú:- ngòe.
66022004	Angmaqí nø Ang mv̀rshv̀m svng yv́ng lún lú:ngòe. Ang bø̀ng gø angmaq dv̀nggv̄ng taq vcaq longe.
66022005	Wekvt kèní kukaq yaqdø̀ng màvl long. Angmaq nø svmigwìn gálong gø, vnv̀m gálong gø zǿm mvdv̀ng long. Pàwá wani Vkàngpè Gvray nø angmaqò gálòng íaòe. Angmaq nø dvcìq lvpat koqkv́m wáshì longe.
66022006	Muqlàng dvzá:rí ngà svng, “Kà yarì nø, kv́mv́m daq nø dìng we kà íe. Kàdvtutshúrì angmaq pvlàcè Angkàng pè Gvrayí, kadv́ngte màlé dvgvp ílv́m dv́nshì we tvràrì Ang vshuqrì svng shvyvnglv́m rvt Ang muqlàng dvzv́r dvzv́r daqà,” wae.
66022007	Yesuí, “Eyv̀ngnǿng, Ngà cāncān dø̄ng daknge! kàru yalòng taqò kàdvtutkà svng cv́n døng rì nø ìshøt ìgv̀n v̄le,” wae.
66022008	Yadv́ng pv̀n svng tá gø tángò, yv́ng gø yv̀ngò pè nø Yohan ngà ǿngàe. Ngàí tángò nø yv́ng dv́ng bǿngà dvgvp, yadv́ng pv̀n ngà svng yv́ng dèzv́r we muqlàng dvzv́r pè svng noqlv́m ang hí shvnv̄ng yv́ng ngà kǿng kupshø̀nge.
66022009	I nìgø a:ngí ngà svng, “Nà wedø mèwani. Ngà gø nà nvng kàdvtutshú nvnv̄m nvchv̄ng rì nvng kàru yabok taqò kàrì svng cv́n døng rì nvng tiqdvchá vshuq rv̀mnvng wa ǿngàe. Nàí nø Gvray kaq wa ènoqò,” èvle.
66022010	Vrá a:ngí ngà svng, “Kàru ya lòng taqò kàdvtut kàrì svng mèmáni. Pàwálv́m wani ang rvtø̀ yùl ráì.
66022011	Màdu we wàò rì nø màdu we wá laq mv̄nshì. Nǿmtuqtuq wàò rì gø nǿmtuqtuq wá laq mvnshì. Døngman dø wàò rì gø døngman dø wá laq mv̄nshì. Rvhiqshaq rì gø rvhiqshaq vdòngø v́l døngdv̀ng laq wa,” èvle.
66022012	Yesuí, “Eyv̀ngnø̀ng, Ngà cān cān dø̄ng daknge; kagǿí kadø wàò nìnø wedø tiqdvchá ang svng vtv́ngālv́m rvt, Ngàí zílv́m gønpaq zìbè rì nø Ngàí lv́ngòe.
66022013	Alfa lòng gø, Omega lòng gø Ngà ǿngàe; nvmlat pè gø, lv̀ngdø̀m pè gø, angké dvbóng nvng mvtú dvtø̄m gø Ngà ǿngàe.
66022014	Vdè belaqrì shànshér dø zvlshì nø wamà bv́ngkà taq góng lú:nò rì nvng gønshaq shǿngtø̀ng kèní angshí v́mlv́m vmíng lú:nò rì nø ìshøt ìgv̀n v̄le.
66022015	Vgi dø vshv́m we vsvng mvgv́m rì, mandan wa rì, dvchap bv̀nlì wa rì, vsvng shvt rì, pvrà hāng noq rì nvng vyà lòng svng shvwéshì rì, yarì shvngbe nø wamà vtv́ng lapmø v̄le.
66022016	Vrá, Yesuí, "Yesu Ngàí nø shvngø̀mré svng yadv́ng pv̀n shá dvzv́rlv́m rvt Ngà muqlàng dvzv́r dvzv́r bǿngà. Ngà nø Dawi Angrø nvng ang pvlí pvlaq nvng brìmbrìm shór we Sháng kùrbù chv̀ng ǿngàe,” wae.
66022017	Shànshér Pvlàcèí gø, zvmìshv́r mèí gø vtà:ngò nø, “Edi daq,” a:lòe. Táò vsvng wegǿí gø, “Edi daq,” laq ā:lò. Tì bál we kagǿ í nìgø laq di ra. Gø̀nshaq tì aq mvyǿ vsvng wegǿ nø dvpǿ màdoqshaq laq aq ra.
66022018	Kàru yalòng kàdvtut kàrì táò vsvng rì kaq, ngàí yadø dvsha:tnòe. Kàdvtut kàrì taq rā:mò we kagǿ vl nìgø, kàru yalòng taq vrūshaq í we zø̀nlì rì, Gvrayí wegǿ mvdv̀mø rv̄mā daqòe.
66022019	Kàdvtut kà kàru yalòng ang kàrì taqkèní tiq gǿgǿí la wi:tnò nìnø, kàru yalòng taq vrūshaq í we gø̀nshaq shǿngtø̀ng kèní gø, shànshér wamà kèní gø, angò wál svng Gvrayí gø witnālv́m íe.
66022020	Yadv́ng pv̀n dang shvkse wàò pè A:ngí gø, “Ie, Ngà cāncān døng daknge,” wae. Yadø laq í daq. Vkàngpè Yesué, èdi daqé.
66022021	Vkàngpè Yesu Ang jejú nø, Gvray bashà rì shvngbe nvng tiqdø laq vl dvr. Yadø laq í daq, Amen.
