40001001	Seema Yeesu Kristu yaadima n naami n ŋa. O yaaba niŋi naaba Dawuda, ka naaba Dawuda yaaba mi niŋi Ibrahim.
40001002	Kusu zaa Ibrahim daa n dogi Isaaka, ka Isaaka mi dogi Yakubu, ka Yakubu mi dogi Juuda, a ni o beya, a ni o sunzoba,
40001003	ka Juuda ni o poga Tama dogi Pere ni Zara, ka Pere mi dogi Asaron, ka Asaron mi dogi Aram,
40001004	ka Aram mi dogi Aminada, ka Aminada mi dogi Naason, ka Naason mi dogi Salima,
40001005	ka Salima ni o poga Areeha dogi Booza, ka Booza ni o poga Aruufi dogi Abeda, ka Abeda mi dogi Jesi,
40001006	ka Jesi mi dogi Dawuda, so n loobi naaba la, ka naaba Dawuda naa Yuraya poga dogi Sulimaana,
40001007	ka Sulimaana mi dogi Aroboom, ka Aroboom mi dogi Abiya, ka Abiya mi dogi Asa,
40001008	ka Asa mi dogi Yoosafa, ka Yoosafa mi dogi Yoora, ka Yoora mi dogi Azaya,
40001009	ka Azaya mi dogi Joofa, ka Joofa mi dogi Aka, ka Aka mi dogi Hazakaya,
40001010	ka Hazakaya mi dogi Manasa, ka Manasa mi dogi Amosa, ka Amosa mi dogi Josaya,
40001011	ka Josaya mi dogi Jekonaya ni o ma biisi, a yi jemanso Babilodima n daa n ti zabi toowa, ka gbaa ba loobi daabirisi, a gaari Babilo paaligu la.
40001012	Ba n gaa nisaaniŋi, Jekonaya dogi Salatiya, ka Salatiya mi dogi Zarababe,
40001013	ka Zarababe mi dogi Abu, ka Abu mi dogi Aliyaki, ka Aliyaki mi dogi Azoo,
40001014	ka Azoo mi dogi Zado, ka Zado mi dogi Akim, ka Akim mi dogi Aliyu,
40001015	ka Aliyu mi dogi Aliyeza, ka Aliyeza mi dogi Mata, ka Mata mi dogi Yakubu,
40001016	ka Yakubu mi dogi Joosefi, o naag o poga Mariama. Wune n dogi Yeesu, so ba n boona Kristu la.
40001017	Lala n na, a yi Ibrahim, a ti paa naaba Dawuda niŋi dogim nuusi pii ni anaasi. A yi naaba maa saŋa, a ti paa jemanso ba n gaa Babilo paaligu la lee n niŋi dogim nuusi pii ni anaasi. A yi jemani maa, a ti paa Yeesu Kristu lee n niŋi dogim nuusi pii ni anaasi.
40001018	Seema Yeesu Kristu dogim n daa n niŋi n ŋa. O ma Mariama n daa n niŋi suŋguri, ka Joosefi daa n ya n naag u, ka o ni daba maa na bi do, Naawun sii daa n ti o mari puwa.
40001019	Daba maa n ti baŋŋi n ŋa, o kpabira o zagsi u, ka a kpali daba maa niŋi nivusuŋŋu zu, o kpabira o sogi n zagsi u, vi o da gbaag u.
40001020	O na n feera yela ŋa, o zaasi zaasim, Naawun malaki n ti yeli u, Joosefi, naaba Dawuda yaŋŋu, da zora dabeem, ka naa Mariama o loobi e poga, a kpali bo, Naawun sii n ti o mari puu la.
40001021	O ni dogi biduwa, ba digili o yuuri Yeesu, a kpali bo, o ni moligi o baligu, a yi ba yabeeri niŋi.
40001022	Yela ŋa zaa niŋini maa yaseesi Naawunni n daa n ti o chaame yeli kusu zaa la, a loobi yamonsi. Yaseesi o n daa n ti o yeli maa n ŋa,
40001023	Ya nyaasi, dindaso suŋguri ni mari puwa, ka dogi biduwa, ka ba boona u Amanuwe. Yuuri maa gbinni niŋi Naawunni ba ti saani.
40001024	Joosefi n nyisigi gbeem niŋi, o niŋi seema Naawun malaki maa n yeli u, ni o naa Mariama la.
40001025	O ni nu bi do zaa, ka o ti dogi biduu maa, ka digili o yuuri Yeesu.
40002001	Lala n na, ba daa n dogi Yeesu, a yi Betiliham tiŋŋa n ba Judiya paaligu puwa, ka paaligu maa naaba mi ba Jiruusilim tiŋŋa puwa, ba boona u Herodi. A jemani maa yambaŋiniba yi wuluŋpusigu ta Jiruusilim tiŋŋa ti boosira
40002002	seela ba n dogi so n ya n niŋi Juusi dima naaba la, a kpali bo, ba nyeni o ŋmeribiya, a yi wuluŋpusigu, ka ta ba ti puusi u.
40002003	Naaba maa n wumi n ŋa, o sufu dammi u, a ni tiŋŋa maa dima zaa,
40002004	o laŋsi buŋkobkuuriba kpemba ni zaaliguwusiriba zaa, ka boosi ba seela ba n ya n dogi Kristu so yela Naawunni n daa n yeli kusu zaa la.
40002005	Ba yeli, ni a yi Betiliham tiŋŋa n ba Judiya paaligu puwa, a maa seema Naawun chaame n daa n sebi n digili,
40002006	ni Betiliham tiŋŋa n ba Judiya paaligu puwa, o yuuri ni du n gaari paaligu maa tiŋsi zaa, a kpali bo, nisaaniŋi ba ya n dogi naaba, o ti nyaasira m niriba Juusi dima.
40002007	Niŋi n na, naaba Herodi sogi n booli yambaŋiniba maa, ka boosi ba jemanso ŋmeribii maa n ta. Ba yeli u. Wise mencaYambaŋiniba daa n pi Yeesu piini
40002008	O yeli ba, ba gaa Betiliham tiŋŋa, a wa ti kpabi bii maa nene, ka ba pa ti nye u, ba ti yeli o gba, o wa ti puusi u.
40002009	Niŋi n na, ba wara, ka ŋmeribiso ba n daa n nye, a yi wuluŋpusigu la pa ba yii wa ti za seela bii maa n do la.
40002010	Ba n nye ŋmeribii maa n za la ba puusi peligi ga,
40002011	ba kpe dii maa puwa, a wa ti nye bii maa ni o ma Mariama, ka li tiŋŋa puusi ba, ka yoo ba dakasi nyisi sugasi ni kpaŋusa ni tulale, a pi bii maa piini.
40002012	Niŋi n na, yambaŋiniba maa zaasi zaasim, ni ba da lee n we naaba maa saani. A zu, ba dee soyindaana, a pori n gaari ba paaligu.
40002013	Yambaŋiniba maa n daa n kuli maa, Joosefi daa n zaasi zaasim, Naawun malaki n yeli u, ni o mari bii maa ni o ma zo n gaari Yijipi paaligu, a wa ti ba niŋi, ama malaki maa lee n yeli u ni, o pori n ta, a kpali bo, naaba Herodi ya n kpabini bii maa, a ku.
40002014	Niŋi n na, yiiŋu, o nyisigi n mari bii maa ni o ma, a zo n gaari Yijipi paaligu,
40002015	a wa ti ba niŋi, halli naaba maa ti kpi. Lala niŋini maa seema Naawunni n daa n ti o chaame yeli, ni a yi Yijipi paaligu wune Naawunni booli o biya.
40002016	Naaba maa n daa n ti baŋŋi maa yambaŋiniba maa yomsi u ni, o suuri nyisigi ga, o tumi, ba we Betiliham tiŋŋa maa paaligu zaa, a wa ti ku biduusi zaa na n bi paa yuma ayi, a kpali jemanso yambaŋiniba la n daa n yeli u la.
40002017	N ŋa ti seema Naawun chaame Jerimaya n daa n yeli la niŋi yamonsi, ni
40002018	a yi Arama paaligu, ba wumi goo n kumina, ka chaatira. O niŋini pogso ba n boona Areeha la, ka o kumi n tira o yaŋsi, a kpali ba kpiya, ba gbaag u je.
40002019	Naaba maa n daa n ti kpi, bii maa ni o ma ni o ba Joosefi na ba Yijipi paaligu, ka o ba maa zaasi zaasim, Naawun malaki n yeli u,
40002020	ni o nyisigi n mari bii maa ni o ma, a pori n gaa Juusi dima paaligu, a kpali seesi n daa n ya n ku bii maa kpiya.
40002021	Niŋi n na, o nyisigi n mari bii maa ni o ma, a pori n gaari Juusi dima paaligu.
40002022	O n wara, ka wumi, ni Akeleya di naam, a yi Judiya paaligu, a yi o ba Herodi ziya, dabeem gbaag u nisaaniŋi weebu. Ba kpaasi o tubiri, a yi zaasim niŋi, ka o gaari Galili paaligu,
40002023	a wa ti zi tiŋso ba n boona Nazire. Lala n na, yaseesi Naawun chaamesi n daa n yeli kusu zaa la loobi yamonsi, ni ba ni booli u Nazire daba.
40003001	A n lee n ti niŋi yuma seem, dabyindaana ba n boona Jon Baatisi daa n yi n we dalimpii so n ba Judiya paaligu puwa, a wa ti wusira niriba,
40003002	ni ba dee ba saamiya, a kpali Naawun naalim ya n tani.
40003003	Dabaa yela n na Naawun chaame Azaya daa n yeli kusu zaa la, ni niso ni ba dalimpii paaligu, a tasi n yetira, Ya niŋi siriya, ti duuma o ta, ka maali o soya, a tooli.
40003004	Daba maa bimpinna, nyogimasi koba ba naa n wogi a, ka o yi naa gbandeerigu kirisi o see. Ka o bindira mi niŋi lutiya ni sikpaam.
40003005	A jemani maa, niriba yi Jiruusilim, a ni Judiya paaligu zaa, a ni mogiso ba n boona Jooda la paaligu, a wara o saani,
40003006	a wa ti deegira n saamiya, ka o su ba koom, a yi mogiri maa puwa.
40003007	Ama Farisii dabsi ni Sajusii dabsi nivudamta n ti kpabira koom suubu, o yeli ba, Yarima n niŋi maa waagi. Seema ya n kpabira ya zo, a yi Naawun tubiri darigirisim, lala veela?
40003008	Ya wa ti niŋina yasuma, niriba ba baŋŋi maa, ya dee ya saamiya,
40003009	ka da fe maa, a kpali Ibrahim n niŋi ya yaaba zu, ya ni zo, a yi tubiri darigirisim maa puwa. Ya nyaasi kuga ŋa, ka Naawunni kpabira, o ni tee n naag a loobi Ibrahim yaŋsi.
40003010	Ya lee n nyaasi, ba niŋini kikpaŋfu siriya, ba naa n ŋma tiso zaa n bi wanna walisuma, a naa n niŋi bugum o di. Ba ni niŋi niriba seema ba n ya n niŋi tiisi maa.
40003011	Ka o lee n yeli ba, Mani suura ya koom, a kpali ya n dee ya saamiya. Ama yindaana kpari n chena, ka mari daama gaari ma, m mi bi daga m naag o sabtaasi, ka wune ni ti ya Naawun siya, koo bugum.
40003012	O niŋini siriya, a maa o yeeli chi, a naa n niŋi kiŋkana puwa, ka wura maa, o niŋi bugum niŋi, bugum maa mi ka kpisigu.
40003013	A jemani maa Yeesu daa n yi Galili paaligu, a ta Jon saani, a yi mogiso ba n boona Jooda la puwa, Jon o ti su u koom,
40003014	ka Jon ya n zagsi, a yeli, O daga e ni su ma koom, ama e ta m saani m ti su i koom.
40003015	Yeesu yeli u, Cheli a niŋi lala pimpariŋa, ti ti niŋi seema Naawunni n kpabira. O n yeli lala maa, Jon sagi, ka su u koom.
40003016	O n si n su u baasi, Yeesu yi koom maa niŋi, ka saazu yoo, o nye Naawun sii n sigira ŋmaani kili, a ti dobi o niŋi.
40003017	Ka goo yi saazu, a yeli, M bikpabirigu n na la, o peri ma ga.
40004001	A jemani maa Naawun sii daa n ti Yeesu gaari dalimpii paaligu puwa, Sitaana o ti niŋi u nyaasi,
40004002	ka o le noori o dapisinaasi, wuntooŋu ni yiiŋu. A n ti baasi, kom gbaag u,
40004003	Sitaana ti yeli u, Ka e niŋini Naawun biya, e ti kuga ŋa loobi bindira.
40004004	Yeesu zagsi, ka yeli, Ba daa n sebini, a yi Naawun buku puwa, ni ka bindira ko zu n na, nisaaldima mari nyevuri, ama a kpali yaso zaa Naawunni n niŋina.
40004005	Niŋi n na, Sitaana lee n mari Yeesu we Jiruusilim tiŋŋa puwa, a wa ti ziili Naawun dii zu,
40004006	ka yeli u, Ka e niŋini Naawun biya, naag e maŋŋa basi, a kpali bo, ba daa n sebini, a yi Naawun buku puwa, ni Naawunni ni taasi o malakisi ba nyaasira i, ni ka e pa li n chena, ba togili i, e nobiri, o da ŋme kugiri.
40004007	Yeesu zagsi, ka yeli, Ba daa n sebini o gba, a yi Naawun buku puwa, ni nira o da niŋi o duuma Naawunni nyaasira.
40004008	Niŋi n na, Sitaana naa Yeesu du zotintaa, ka wusi u durinye naalima zaa, a ni a daama,
40004009	ka yeli u, Ka e li m yiya, a kpeesi ma, m ni ti e di a zaa.
40004010	Yeesu zagsi, ka yeli u, Sitaana, wara, a kpali bo, ba daa n sebini, a yi Naawun buku puwa, ni nira o tumina o duuma Naawunni, ka tumina o ko.
40004011	Niŋi n na, Sitaana zo, ka che u, ka malakisi ti tumina u.
40004012	A n daa n ti niŋi daba ayi, Yeesu wumi, ni ba yo Jon Baatisi dii, o pori n gaari Galili paaligu,
40004013	ka dee Nazire tiŋŋa, a wa ti zi Kapaanim n ba beeŋkarigu noori, a yi paaliguso ba n boona Zebula ni Nafitali.
40004014	N ŋa niŋi, a ti seema Naawun chaame Azaya n daa n yeli la loobi yamonsi, ni
40004015	Zebula ni Nafitali paaligusi n leeli beeŋkarigu, a ni paaliguso n ba mogiso ba n boona Jooda la duuri, a ni Galili paaligu, seela baligusi n be la,
40004016	nisaaniŋi dima daa n bani ligu niŋi, ka pa nye paaligu ga, ba mi daa n mari kum ga, ka paaligu maa pa taya.
40004017	A jemani maa Yeesu piili n wusira, ni niriba ba dee ba saamiya, a kpali Naawun naalim ya n tani.
40004018	Niŋi n na, Yeesu daa n chaŋina Galili paaligu beeŋkarigu noori, ka nye mabiisi bayi, Simon, so ba n boona Piita, a ni o sunzo Andiru, koroto gbaagiriba, ka ba lobira kisiwusi, a yi beeŋkarigu maa niŋi.
40004019	Yeesu yeli ba, Ya pa m zu, ka m ti ya nyaara niriba, ba paara Naawun zu, a maa ya n nyaara korotosi seema la.
40004020	A puli maa niŋi, ba cheli ba kisiwusi maa, ka pa o zu.
40004021	Niŋi n na, Yeesu lee n wara yiya, ka nye dabso ba n boona Zebidi ni o biisi, Jeemsi ni Jon, n ba ba ŋariŋu puwa, a maana ba awulesi, ka o booli biisi maa.
40004022	A puli maa niŋi, ba cheli ba ba, a ni ŋariŋu maa, ka pa o zu.
40004023	Niŋi n na, Yeesu daa n gaa n chaŋina Galili paaligu zaa, a wusira ba, a yi ba laŋsigu diisi puusi, ka lee n ti Naawun naalim yela mooli, ka tibira ba toora zaa.
40004024	Niŋi n na, o yuuri du, a yi Siriya paaligu zaa, ba mari ba baaradima zaa chena, halli seesi n mari toorasi, a ni kikpaarigusi dima, a ni kpimkpimsi dima, a ni boobisi, ka o tibi ba.
40004025	Niŋi n na, nivudamta n yi Galili paaligu, a ni paaliguso tiŋsi pii n be la, a ni Jiruusilim, a ni Judiya paaligu, a ni paaliguso n ba mogiso ba n boona Jooda la duuri pa o zu.
40005001	Yeesu n daa n ti nye zamusi maa, o du zoo wa ti zi, ka o nyaaŋpaariba ta o saani,
40005002	ka o wusi ba, a yeli,
40005003	Seesi n baŋŋi maa, ba ka daama, a yi Naawun saani, ba puusi a peligi, a kpali bo, Naawunni niŋi ba naaba.
40005004	Seesi n kumina, ba puusi a peligi, a kpali bo, ba ni nye meesim.
40005005	Seesi n ba boin, ba puusi a peligi, a kpali bo, ba ni kpe o naalim niŋi.
40005006	Seesi n kpabira ba niŋina Naawun kiperi ko, ba puusi a peligi, a kpali bo, Naawunni ni ti ba niŋi n ŋa.
40005007	Nimbazoriba, ba puusi a peligi, a kpali bo, Naawunni ni zo ba nimbaa.
40005008	Seesi n mari sufuluŋko, a kpabira yasuma, ba puusi a peligi, a kpali bo, ba ni nye Naawunni.
40005009	Seesi n taasira niŋgbirimaasim, ba puusi a peligi, a kpali bo, ba ni booli ba Naawun biisi.
40005010	Seesi n niŋina Naawun kiperi, a nyaara namsigu, ba puusi a peligi, a kpali bo, Naawunni niŋi ba naaba.
40005011	Yarima, ka niriba tuura ya, ka namsira ya ga, ka paara ya jiri, a kpali m zu,
40005012	ya ti ya puusi a peligi ga, a kpali bo, ya sanyoobu zooya ga, a yi Alizaana. Lala n na ba daa n namsira Naawun chaamesi kusu zaa la.
40005013	Yarima n niŋi maa durinye puu yaarim, ama ka yaarim ti borigi a meesim, a ki lee n tee n nye a meesim maa, ka bi lee n mari tono zaa, ba naag a basi, ka chaŋina a niŋi.
40005014	Yarima n lee n niŋi maa durinye ŋa puu paaligu, a ti niriba nyaara. Ya nyaasi, tiŋso n ba zoo zu ki tee n sogi.
40005015	Koo, niriba bi kusira katula naa n sogira, ka pa ba naa n tomi seela o n di n niŋi paaligu yi dii maa zaa.
40005016	Lala n na, ya niŋina aniya, a maa ya n tira paaligu, niriba ba nye ya yasuma, ka kpeesira ya ba Naawunni n ba Alizaana puwa.
40005017	Ya da feera maa, m tani m ti cherigi Naawun zaaligusi, a ni yaseesi Naawun chaamesi n daa n yeli maa, ama m tani a zaa a ti loobi yamonsi.
40005018	Ya nyaasi, Naawun zaaligusi bimbila gba ka cherigirisim, ama tiŋŋa ni saazu ni yela zaa baasini.
40005019	A zu, so zaa n zagsira zaaligusi maa bimbila zaa, ka mi wusira niriba ba da paara a, o yuuri ni sigi n gaari niriba zaa, a yi Naawun naalim puwa. Ama ka so zaa paara a zu, ka mi wusira niriba lala, o yuuri ni du, a yi Naawun naalim puwa.
40005020	Yamonsi n na, ka ya bi paara Naawun zu nene, a gaari zaaliguwusiriba ni Farisii dabsi, ya ki tee n kpe Naawun naalim puu zaa.
40005021	Ya baŋŋi maa, ba daa n yeli kusu zaa, ni nira o da ku o todaana, ka so zaa yi ku o todaana, ba ku o gba.
40005022	Ama m mi yeli ya, ka so zaa n je suuri niŋi o todaana, koo, a booli u zoliga, yela ŋa ni tee n ti ba di o seriya, o gaari bugum ziya.
40005023	A zu, ka e ya n ku buŋkobiri ti Naawunni, ka teesi maa, e niŋi e todaana yabee,
40005024	cheli buŋkobiri maa nisaaniŋi, ka wa ti kpabi e todaana maa, ya niŋi naŋgbanluŋko, ka pa wa ti ku buŋ maa ti Naawunni.
40005025	Ya nyaasi, ka nira ya n weni, a wa ti sami i, niŋi aniya maag o suuri, ba da di e seriya, ka yo i dii.
40005026	Yamonsi n na, ka ba yo i dii, e ki lee n yi, ama e yoni samini maa zaa nyam.
40005027	Ya baŋŋi ba n daa n yeli, ni niso o da do o todaana poga saani,
40005028	ama m mi yeli ya, ka niso nye poga, ka kpabira o do o saani, o sali n niŋi yabeeri, a yi o sufu niŋi.
40005029	A zu, ka e nimbiri taasi e niŋina yabeeri, nyisi u basi. A kpali bo, ka e basi e niŋa wulli, ka kpe Alizaana, lala n so e n mari e niŋa zaa, ka kpe bugum ziya.
40005030	Lala n na, ka e nudii taasi e niŋina yabeeri, ŋma u basi. A kpali bo, ka e basi e niŋa wulli, ka kpe Alizaana, lala so e n mari e niŋa zaa, ka kpe bugum ziya.
40005031	Kusu zaa ba daa n yeli, ka so n kari o poga, o sebi n ti u, ni o kari u ni.
40005032	Ama m mi yeli ya, ka so n kari o poga, ka poga maa na bi saami o dii, o ni taasi o niŋi yabee, a do dabyindaana saani. Ka dabso n lee n naag u maa mi niŋi yabee.
40005033	Ya lee n nyaasi, ya baŋŋi ba n daa n yeli kusu zaa, ni ka niso pe Naawunni ti noori, o da zagsi o noori maa nyisigu.
40005034	Ama m mi yeli ya, ka so zaa ya n ti noori, o da pe bunso zaa, halli Alizaana, a kpali Naawun naalim zii n na,
40005035	koo durinye, a kpali Naawun noba zaa zii n na, koo Jiruusilim, a kpali nakarigu maa tiŋŋa n na,
40005036	koo o gba zu, a kpali bo, o ki tee n cherigi o zukobiluŋko zaa n niŋi binsobili o loobi bimpeeli.
40005037	Ama o yeli, Oo, koo, M-m, ka da naa n paasira, a kpali bo, yaso zaa o n naa n paasi niŋini yabeeri.
40005038	Ya lee n nyaasi, ya baŋŋi kusu zaa ba n daa n yeli, ni ka niso saami o todaana nimbiri, koo, a va o nyinni, ba saami o gba toori.
40005039	Ka pimpariŋa m yeli ya, ka niso niŋi i yabee, da niŋi u yabee. A zu, ka niso lobi i e nudii nimpegu, loobi nimpegso n che, a paasi u.
40005040	Koo, o ya n sami i, a naag e kpariga, naag e tagite paasi u.
40005041	Koo, o bobi i, e zi o ziiri chaŋŋi mayiluŋko, e chaŋŋi mayilsi ayi.
40005042	Naa n ti niso n suusira i, ka da moŋŋi so n ya n paŋŋi e saani.
40005043	Ya lee n nyaasi, ya baŋŋi kusu zaa ba n daa n yeli, ni niso zaa o kpabira o todaana, ka chisira o dimma.
40005044	Ama m mi yeli ya, ya kpabira ya dindima, ka suusi Naawunni tira seesi n namsira ya.
40005045	N ŋa n na ya ni niŋi maa e ba Naawunni n ba Alizaana puu la n niŋina, a kpali bo, o yi tini wuluŋu biigira nivubeeri ni nivusuma zaa, ka lee n ti saa chena nivusuma ni nivubeeri zaa saani.
40005046	Ya nyaasi, ka ya kpabira seesi n kpabira ya, bo tono n na ya ya n nye? Ka seŋ. A kpali bo, lampoo deegiriba gba niŋina lala.
40005047	Koo, ka ya puusira ya niriba ko, ya bi niŋina yasuma gaari niriba zaa, a kpali bo, baligusi gba niŋina n ŋa.
40005048	Ka ya wune, ya niŋina yasuma, a maa ya ba Naawunni gba n niŋina seema la.
40006001	Ya da niŋina ya yasuma, niriba ba nyaara a, a kpali bo, ka ya niŋina n ŋa, ya ba Naawunni n ba Alizaana puu la ki ti ya laada.
40006002	A zu, ka niso ti nandaana bunso, o da pemsi kabilli, a maa seema yomsiriba n niŋina, a yi laŋsigu diisi ni soya puusi, niriba ba kpeesira ba. Yamonsi n na, ba nyeni ba laada.
40006003	A zu, ka ya luŋko zaa tira nandaana buŋ, o da ti o nuzaa baŋŋi bunso o nudii n niŋina.
40006004	Lala n na, o ni sogi n ti buŋ maa, ama o ba Naawunni ni nye, ka ti u laada.
40006005	Ya nyaasi, ka ya togsira Naawun saani, ya da za laŋsigu diisi puusi, koo sochagsi, a maa seema yomsiriba n togsira, niriba ba nyaara ba. Yamonsi n na ma yeli ya, ba nyeni ba laada.
40006006	A zu, ka nira ya n togsi ti ba Naawunni saani, o ko o wa ti kpe o dii, ka yo dinoori maa, ka togsira Naawunni ba n bi nyaara la saani, ka wune ni baŋŋi yaseesi o n sogi n togsira la, ka ti u laada.
40006007	Ya lee n nyaasi, ka ya togsira Naawun saani, ya da kaana yadamta, a maa baligusi. Barima n feera maa, ba yadamta maa ni taasi Naawunni o wumi ba yela.
40006008	Ya da niŋina n ŋa, a kpali bo, ya ba Naawunni baŋŋi yaseesi ya n kpabira, poin ka ya suusi u.
40006009	A zu, ka ya togsira Naawun saani ya togsira n ŋa, Ti ba Naawunni n ba Alizaana puwa, ti kpabira e yuuri du,
40006010	ka e naalim o ta, niriba ba niŋina e kiperi, a yi durinye ŋa puwa, a maa seema ba n niŋina a, a yi Alizaana puu la.
40006011	Taaru zaa tira ti ti bindira,
40006012	ka che ti yabeeri paŋŋi ti, a maa seema ti gba n che yabeeri, a paŋina ti taaba,
40006013	ka da ti Sitaana daama o yomsira ti, ka e moligi ti, a yi yabeeri niŋi.
40006014	Ya nyaasi, ka ya che niseesi n niŋina ya yabeeri paŋina ba, ya ba Naawunni gba ni che ya yabeeri paŋina ya.
40006015	Ama ka ya zagsi, ka bi che ba yabeeri paŋina ba, ya ba Naawunni gba ki che ya yabeeri paŋina ya.
40006016	Ya lee n nyaasi, ka ya leera noori, ya da gbaa ya maŋŋa, a maa yomsiriba n niŋina seema la. Barima n yi saamina ba nufusee, niriba ba baŋŋi maa, ba leera noori. Yamonsi n na, ma yeli ya, ba nyeni ba laada.
40006017	Ama ya so zaa n leera noori, o maali o zukoba, ka pegi o nufusee.
40006018	Lala n na niriba ki baŋŋi maa, o leera noori, ama o ba Naawunni so ba n bi nyaara, ka o baŋŋi binseesi ba n sogi n niŋina la wune ni nye u, ka ti u laada.
40006019	Ya da zaana bindaalim bini, a yi durinye ŋa puwa, a kpali bo, paandachirigusi ni ŋobi a, koo, a zaasi, koo, tayugsi ba kpe n zu a.
40006020	Ama ya zaana bindaalim bini, a yi Alizaana. Nisaaniŋi paandachirigusi bi ŋobira bini, ka bini mi bi zaasira, ka tayugsi gba bi kpe n zuura.
40006021	Ya nyaasi, seela nira bindaalim bini n be, nisaaniŋi n na o feri gba be.
40006022	Ya nyaasi, nufu niŋini maa niŋa katulli, a kpali bo, ka so nufu veela, o nyaara paaligu.
40006023	Ama ka o nufu saamiya, ligu ko n ba niŋi. Lala n na, ka o bi nyaara, ligu ko n ba niŋi.
40006024	Ya nyaasi, tumtumina ki tee n tumi yidaandima bayi. Ka o ya n niŋi lala, o ni kpabira yinni, ka chisi yinni, koo, o ni tumina yindaana, ka zagsira yindaana. Lala n na, ya ki tee n tumi Naawunni, ka kpabira ligiri.
40006025	A zu, m yeli ya ni, ya da ti bunso ya n di n di, koo, a ŋu, koo ya bimpinna yela tiri ya, a yi nyevuya puwa. A kpali bo, nyevuri gaari bindira, ka niŋa mi gaari bimpinna.
40006026	Ya nyaasi niinsi, a bi butira, a bi cheera, a bi mari seela zaa a n zaana bindira, ka ya ba Naawunni tira a bindira. A zu, o ni tira ya bindira, a kpali bo yarima n gaari niinsi.
40006027	Ya nyaasi, halli nyevuri yela tiri ya ga, ya ki tee n nye nyevuri beela paasi.
40006028	Ya da ti ya bimpinna yela tiri ya, ama ya nyaasi puuma, seema a n karigira. A bi koora, a bi miira,
40006029	ka ma mi yeli ya, naaba Sulimaana, a ni o bimpinsuma daa n bi paag a veelim.
40006030	Ya lee n nyaasi moori. Naawunni tira a veelim, a ba niŋi zinni, ka soosa ba naag a niŋi bugum niŋi. A zu, ya yeridekoŋiniba, o ki naa bimpinna ti ya, a gaari a?
40006031	A zu, ya da ti yela ŋa zaa tiri ya, halli bindira nyaabu, koo buŋŋuura, koo bimpinna.
40006032	Yela ŋa zaa kpabirisim tirini baligusi, ka ya ba Naawunni baŋŋi ya n kpabira a.
40006033	Ama ya wune ya kpabira Naawun naalim, a ni o yasuma, ka o naa yela ŋa zaa ti ya paasi.
40006034	A zu, ya yi feera zinaa yela, ka da ti soosa yela tiri ya, ka Naawunni o nyaasi soosa yela tira ya.
40007001	Ya da choomina taaba, ka Naawunni o da choomina ya.
40007002	A kpali bo, seema ya gba n choomina taaba, Naawunni gba ni choomi ya, ka seema ya n bugsira, Naawunni gba ni bugsi lala ti ya.
40007003	Ya nyaasi, nira ni nye dabila n ba o todaana nufu, ka ki nye dakarigu n ba o gbagba nufu.
40007004	A koo, o ni yeli o todaana la, ni o nyisi dabila maa, a yi o nufu, ka dakarigu maa na ba o gbagba nufu.
40007005	E yomsira, nyisi dakarigu maa, a yi e gbagba nufu, ka tee n nye nene, a nyisi dabila maa, a yi e todaana la nufu.
40007006	Ya nyaasi, ya da naa bunsuma tira baasi, a kpali bo, a ni loobi n gbaa ya, ka da naa kugsuma lobi pireekusi, a kpali bo, a ni chaŋŋi a niŋi.
40007007	Ya lee n nyaasi, ka ya suusira, ya ni nye, ya kpabira, ya ni nye, ya kpaasira, o ni yoo.
40007008	A kpali bo, niso zaa n suusira ni nye, so n kpabira ni nye, so n kpaasira o ni yoo.
40007009	Ya nye, ka so zaa mari biya, ka bii maa yeli u, ni o kpabira paanu, o ki ti u kugiri.
40007010	Koo, o kpabira koroto, o ki ti u waafu.
40007011	A zu, ya wune yabeniŋiniba, ka ya naa bunsuma tira ya biisi, ya ba Naawunni n ba Alizaana puu la gba ni naa bunsuma, a gaari n ŋa, a tira seesi n suusira u.
40007012	A zu, seema zaa ya n kpabira niriba ba niŋi n tira ya, ya gba ya niŋi lala tira ba. Naawun zaaligusi, a ni yaseesi Naawun chaamesi n daa n yeli maa, a gbinni n na la.
40007013	Ya nyaasi, begusi ayi ba niŋi, binyeliŋu, a ni bummootoo. Beguyeliŋu maa kpeebu ni o soori paabu ka toom, a wara bugum ziya, ka nivudamta kpeera nisaaniŋi. Ama ya wune, ya niŋi aniya kpe begumootoo maa.
40007014	O kpeebu ni o soori paabu ba toom, a wara nyevuri ziya, ka seesi n kpeera nisaaniŋi mi bi zoo.
40007015	Ya dasi seesi n ŋma jiri yetira, ni ba niŋini Naawun chaamesi, ba niŋini maa buŋkobeeri n pili peeri gbana yomsira niriba.
40007016	Ama ya ni baŋŋi ba, a kpali ba yaniŋisa zu. Lala n na, ba bi poora gaasi, koo maŋgusi, a yi goosi niŋi.
40007017	Tisuma zaa wanna walisuma, ka tibeeri zaa mi wanna walibeeri.
40007018	Tisuŋŋu ki tee n wali walibeeri, ka tibeeri mi ki tee n wali walisuma.
40007019	A zu, ka tii zaa n bi wanna walisuma, ba ŋma u lobi, a naa n niŋi bugum.
40007020	Lala n na, ya ni baŋŋi nivubeeri, a kpali ba yaniŋisa zu.
40007021	Ya nyaasi, pa seesi zaa n boona ma duuma duuma la ni kpe Naawun naalim puwa, ama seesi n niŋina m ba Naawunni n ba Alizaana puu la kiperi.
40007022	A zu, seriya diibu daari ti paa, nivudamta ni yeli ma, Duuma, duuma, ti daa n wusira ya yela, ka naag e yuuri katira kikpaarigusi, ka niŋi yatintaasi ga, a yi e yuuri niŋi,
40007023	ka m yeli ba, Ya yabeniŋiniba, m na bi baŋŋi ya zaa, ya wara.
40007024	So zaa n wumi m wusigu, ka niŋina a, o niŋini maa yambaŋina n me o dii zaali kugiri zu,
40007025	ka saa ta ga, koom paali n poli n jili u, ka sauwa vaara ga, ama dii maa bi li, a kpali o n za kugiri zu la.
40007026	Ama so zaa n wumi m wusigu, ka bi niŋina a, o niŋini maa zoliga n me o dii zaali tambisigu niŋi,
40007027	ka saa ta ga, koom paali n poli n jili u, ka sauwa vaara ga, ka dii maa zaa nyam li.
40007028	Yeesu n daa n togsi yela ŋa zaa baasi, a ku zamu maa noori,
40007029	a kpali bo, o wusira maa niso n mari daama ga, pa seema ba zaaliguwusiriba n wusira la.
40008001	A jemani maa, Yeesu daa n sigi zoo maa zu, ka zamutintaa pa o zu.
40008002	Niŋi n na, koritedaana ti gba o yiya, ka yeli u, M duuma, ka e kpabira, e ni tee n tibi ma.
40008003	Yeesu teeg o nuu siisi u, ka yeli, M kpabira, mari alaanfiya. A puli maa niŋi korite maa baasi,
40008004	ka Yeesu yeli u, ni o da pa ti yeli nira zaa, ka naag o maŋŋa wa ti wusi buŋkobkuura, ka ti o ku bini ti Naawunni, a maa seema Musa n daa n yeli ba n niŋina la, niriba ba baŋŋi o n bi lee n beera.
40008005	A jemani maa Yeesu daa n wa ti kpe Kapaanim tiŋŋa, ka soojisi kpeema ti puusi u, ka suusi u yeli,
40008006	M duuma, toora gbaani m tumtumina, o ba n do dii, a maa boobi, a ni beerim ga.
40008007	Yeesu yeli u, M ni ta n ti tibi u.
40008008	Soojisi kpeema maa yeli u, M duuma, m bi daga e ni di n kpe m dii, ama yeli yelibii kari toora maa, o baa.
40008009	A kpali bo, m kpeema mari daama gaari ma, ka m mi mari daama gaari soojisi, ma yeli yindaana o gaari, o we, ka yeli yindaana o ta, o ta, ka yeli m tumtumina o tumi, o tumi.
40008010	Yeesu n wumi n ŋa, a ku o noori, o loobi n yeli seesi n pa o zu la, Yamonsi n na, a yi Juusi dima zaa puwa, m na bi nye nira n niŋi ma yeride maa dabaa.
40008011	M yeli ya ni, nivudamta ni yi wuluŋpusigu ni wuluŋliya, ba ni Ibrahim, a ni Isaaka, a ni Yakubu, ba ti ba Naawun naalim puu dira,
40008012	ka ba nyisi Juusi dima lobi ligu niŋi, seela beerim n be, ka niriba kumina.
40008013	Ka Yeesu yeli soojisi kpeema maa, Wara, ka seema e n niŋi ma yeride la, o ni niŋi. A puli maa niŋi, tumtumina maa nye kpeeŋu.
40008014	Niŋi n na, Yeesu daa n wa ti kpe Piita yiri, ka Piita deempoga niŋa bii, o do n beera.
40008015	Yeesu siisi o nuwa, o nye alaanfiya, ka nyisigi n tumina ba.
40008016	O zaanoori, ba mari kikpaarigusi dima ti ti u, o kari a, a ni yelibiya, ka mi tibi baaradima zaa.
40008017	N ŋa n ti seema Naawun chaame Azaya n daa n yeli kusu zaa la loobi yamonsi, ni o tibi ba toorasi, ba nye kpeeŋu.
40008018	Yeesu n daa n ti nye, ka zamutintaa poli n jili u, o yeli ba mari u gaari beeŋkarigu maa duuri yindaana.
40008019	Zaaliguwusira ti yeli u, Karichi, seela zaa e n wara, m ni pa e zu.
40008020	Yeesu yeli u, Buŋkobiri mari a voya, niinsi mari a sona, ka mani Naawun Nisaala bi mari seela m di n do.
40008021	Yeesu nyaaŋpaariba yindaana yeli u, Cheli m wa ti pi m ba poin, ka ti pa e zu.
40008022	Yeesu yeli u, Pa m zu, ka ti seesi n ka nyevuri pi ba kpiinsi.
40008023	Niŋi n na, Yeesu ni o nyaaŋpaariba daa n kpe ŋariŋu puwa, a ya n du beeŋkarigu maa duuri yindaana, ka Yeesu do n gbisira. Ba n wara maa, sautintaa ti vaara, koom damtira ga, ka kpeera ŋariŋu maa puwa, o ya n muri,
40008025	ba nyisigi Yeesu, a yeli, Ti duuma, moligi ti, ti ya n dini koom.
40008026	Yeesu yeli ba, Ya bi niŋina Naawunni yeride, ya da zora dabeem. O n yeli n ŋa, o nyisigi n kari sautintaa maa n damtira koom maa la, a zaa cheli, zii zaa niŋi surim,
40008027	a ku ba noya, ba yeli, Ee, ya nyaasi dabaa, halli sauwa ni koom zaa wumi o noori.
40008028	Ba n daa n ti paa duuri maa, o niŋi Gadara dima paaligu, ka kikpaarigusi daandima bayi yi kaasi zii tuusi ba, ka niŋi binzora, ka bi sagi nira zaa o dee nisaaniŋi wara.
40008029	Ka ba tasi n yeli Yeesu, Naawun biya, da kpeera ti yela niŋi. Ti jemani na bi paa, da namsira ti.
40008030	Niŋi n na, pireekusi zoo n ba wogilim beela, a za n dira,
40008031	ka kikpaarigusi maa yeli Yeesu, Ka e kari ti, cheli ti kpe pireekusi ŋa niŋi.
40008032	Yeesu yeli a, Ya yi ba niŋi, a wara. A yi, a kpe pireekusi maa niŋi, pireekusi maa zaa chee n sigi beeŋkarigu maa puwa, a di koom.
40008033	Pireekusi maa kpagiriba n ti nye n ŋa, ba zo n gaa tiŋŋa maa puwa, a wa ti yeli yela ŋa zaa.
40008034	Tiŋŋa maa dima zaa ta Yeesu saani, a ti suusi u, o kuli, ka che ba.
40009001	Niŋi n na, Yeesu daa n lee n wa ti kpe ŋariŋu maa, a du beeŋkarigu maa duuri, a gaari o gbagba tiŋŋa.
40009002	O n paa nisaaniŋi, ba mari boobi n do o bundoori niŋi, a ta o saani. Yeesu n nye seema ba n niŋi u yeride la, o yeli boobi maa, M biya, ti e puu peligi, e yabeeri che n paŋŋi i.
40009003	Ka zaaliguwusiriba yeli ba taaba, Nyaasi dabaa, o niŋina yabeeri, a togsi n ŋmeŋsira Naawunni.
40009004	Yeesu baŋŋi ba feri maa, ka yeli ba, Ya da feera yabeeri ŋa ya sufusi niŋi.
40009005	Wumbo n ba toom, m yeli o yabeeri che n paŋŋi u, a ni m ni ti o nyisigi n chaŋŋi?
40009006	Ya nye, m ni wusi ya maa, mani Naawun Nisaala mari daama m che yabeeri paŋŋi, a yi durinye ŋa puwa. Ka yeli boobi maa, Nyisigi n naag e bundoori kunna.
40009007	Boobi maa nyisigi n kuli.
40009008	Zamusi maa n nye n ŋa, dabeem gbaa ba, ka ba mi kpeesi Naawunni, ni o tini nisaala daama ŋa.
40009009	Niŋi n na, Yeesu daa n we yiya, ka nye lampoo deegira n zi seela ba n deegira ligiri maa, ba boona u Matiyu. Ka Yeesu yeli u, Pa m zu. O nyisigi n pa o zu.
40009010	Niŋi n na, Yeesu ni o nyaaŋpaariba we daba maa yiri wa ti di, ka lampoo deegiriba ni yabeniŋiniba nivudamta paasi ba niŋi di.
40009011	Farisii dabsi n ti nye n ŋa, ba boosi Yeesu nyaaŋpaariba, Wula n na ya karichi sagi n dira lampoo deegiriba ni yabeniŋiniba saani?
40009012	Yeesu n ti wumi n ŋa, o yeli, Alaanfiya dima bi wara dokita saani, ka pa niseesi n beera.
40009013	Naawunni kpabira niriba ba zora taaba nimbaa, a gaari ba n ku buŋkobiri tira u, ya wa ti niŋina n ŋa. Ma wune bi tani m ti booli nivusuma, ama yabeniŋiniba.
40009014	A jemani maa Jon Baatisi nyaaŋpaariba daa n ta Yeesu saani, a ti boosi, Wula n na ti ni Farisii dima yi leera noori, ka nyi wune nyaaŋpaariba bi leera?
40009015	Yeesu bo kiŋaasa yeli ba, Ya nyaasi, ka dabso naa pogipaali, o zodima ki le noori. Ama dindaso ba ni naa daba maa yi o zodima maa saani. A jemani n na ba n pa n le noori.
40009016	Yeesu lee n bo kiŋaasasi yeli ba, Ya nyaasi, nivu zaa ki sagi n naa kparichepaali ligi o tagitekurigu. Ka o niŋi lala, kparichepaali maa ni chee tagitekurigu maa, a taasi vokarigu gaari so n piili n ba niŋi la.
40009017	Ya lee n nyaasi, ti kaari n na, ti ŋoo dapaala niŋi kolipaala niŋi. So zaa ki ŋoo dapaala niŋi kolikura niŋi. Ka o niŋi lala, dapaala maa ni chee kolikura maa, ka daam maa zaa, a kpaa n basi, ka kolisi maa saami. A zu, ba ŋoo dapaala niŋi kolipaala niŋi, ka daam ni kolisi maa zaa ki saami.
40009018	Yeesu n daa na togsira ba saani, kpeema yindaana ti gba o yiya, a yeli, M bipuŋŋu kpiya, ti naag e nuu pa o niŋi, o lee n nye nyevuri.
40009019	Niŋi n na, Yeesu nyisigi, o ni o nyaaŋpaariba pa daba maa zu wara.
40009020	Ba n wara maa, pogso ba niŋi, a niŋi dagiri yuma pii ni ayi, ka fe maa, o di siisi Yeesu kpariga, o ni lee n nye alaanfiya. A zu, o wa ti pa Yeesu nyaaŋa, ka siisi o kpariga.
40009022	Yeesu loobi n nyaasi u, ka yeli u, M biya, e yeride niŋinisim zu, e nye kpeeŋu. A puli maa niŋi o nye kpeeŋu.
40009023	Ba n ti paa kpeema maa yiri, ka ba pemsira kabila, ka kumina ga,
40009024	Yeesu yeli, Ya wara, bii maa bi kpi, ama o gbisirini. Ba la u.
40009025	O ti ba kari zamu maa yi yaŋŋa, ka kpe, a wa ti naa bii maa nuwa, o nyisigi.
40009026	Yela maa yaari paaligu maa tiŋsi zaa.
40009027	Niŋi n na, Yeesu daa n yi nisaaniŋi wara, ka zoomisi bayi pa o zu, a tasi n yetira, Naaba Dawuda yaŋŋu, zo ti nimbaa.
40009028	Yeesu kpe dii, ka zoomisi maa ta o saani, o boosi ba, Ya niŋi ma yeride m di n tee n tibi ya? Ba yeli u, Ti duuma, mm.
40009029	O siisi ba nufusi, ka yeli, Ya yeride niŋinisim zu, ya nyaara.
40009030	Ba nufu yoo, ba nyaara. Yeesu yeli ba, Ya da yeli niriba n ŋa.
40009031	A ni naa zaa ba wa ti yeli, o yuuri du, a yi paaligu maa zaa.
40009032	Dabsi bayi maa n daa n yi n wara, ba mari dabso kikpaarigu n ti o niŋi namu ta Yeesu saani.
40009033	Yeesu kari kikpaarigu maa, daba maa togsi, a ku zamu maa noya, ba yeli, Ti Juusi dima paaligu so zaa na bi nye n ŋa zaa.
40009034	Ka Farisii dima yetira, Kikpaarigusi zudaana daama n na o naa n katira kikpaarigusi la.
40009035	Niŋi n na, Yeesu daa n gaa n chaŋina ba tiŋsi zaa, ka wusira ba, a yi ba laŋsigu diisi, ka moona Naawun naalim baarusuma, ka tibira ba toorasi zaa.
40009036	O cheni maa niŋi, o nye zamusi, ba yela gbaag u nimbaa, a kpali ba n nyaara nam, ka bi mari niso n di n moligi ba la zu, a maa peeri n ka kpagira,
40009037	o yeli o nyaaŋpaariba, Bindira niŋiya ga, ka tumtuminiba mi bi zoo,
40009038	ya suusi bindira maa zudaana o tumi tumtuminiba, ba ti che a.
40010001	Niŋi n na, Yeesu daa n booli o nyaaŋpaariba pii ni bayi, ka ti ba daama ba katira kikpaarigusi, ka tibira toora zaa.
40010002	Nyaaŋpaariba maa niŋi o tumusi, ba yuya n ŋa, Simon, so ba n boona Piita la, a ni o sunzo Andiru, a ni Zebidi bii Jeemsi ni o sunzo Jon,
40010003	a ni Filipi, a ni Baatolimi, a ni Tomasi, a ni Matiyu lampoo deegira, a ni Alifiisi bii Jeemsi, a ni Tadiya,
40010004	a ni Simon Keenim, a ni Juudasi Ikaroti, so n ya n koosi Yeesu la.
40010005	Niŋi n na, Yeesu daa n ya n tumi o nyaaŋpaariba pii ni bayi maa, ka yeli ba, Ya da wara balisi tiŋsi, koo Samaariya dima tiŋsi,
40010006	ama ya wara Juusi dima tiŋsi ko. Barima n niŋi maa peseesi n borigi,
40010007	ya wa ti yeli ba, ni Naawun naalim ya n tani,
40010008	ka tibira baaradima, a ni koritedima, ka tira kpiinsi nyevuya, ka katira kikpaarigusi. Naawunni ti ya ni jaga, ya gba ya wa ti ti jaga.
40010009	Ya wara, ya da mari ligiri zaa gaari,
40010010	a ni koligu ni bindira, a ni bimpinna ayi, a ni sabtaasi, a ni daŋkpalli. A kpali bo, a daga tumtumina n nyaara bindira.
40010011	Tiŋŋa zaa ya n wa ti kpe, ya kpabi nivusuŋŋu yiri kpe, a wa ti ba niŋi, halli ka ti yi tiŋŋa maa puwa.
40010012	Ya pa ti kpe yiri puwa, ya yeli, Naawunni ti ya niŋgbirimaasim.
40010013	Nisaaniŋi, ka ba mari ya nene, ya ti niŋgbirimaasim maa o ba niŋi. Ama ka ba bi mari ya nene, ya da ti niŋgbirimaasim maa o ba niŋi.
40010014	Lala n na, ka so zaa zagsi ya deegirisim, koo ya wuminisim, ka ya ti yi nisaaniŋi, ya pisigi ya noba tana basi, ba baŋŋi ba n bi niŋi nene.
40010015	Yamonsi ma yeli ya, a yi Naawun seriya diibu daari, tiŋŋa maa dima ni nye nam, a gaari Sodom ni Gomora tiŋsi dima.
40010016	Ya nyaasi, ka m ti tumi ya maa, ya ni niŋi maa peeri, ka sibonasi poli n jili ya. A zu, ya niŋi aniya mari yam maa waagi, ka niŋina yasuma ko, a maa kilisi.
40010017	Ya dasi niriba niŋi, a kpali bo, ba ni gbaa ya gaa kuwatisi, ka feebi ya, a yi ba laŋsigu diisi puusi,
40010018	ka ti gominasi ni nadima ba dira ya seriyasi. Lala n na ya ni nye daama naa m yela wusi ba ni balisi, m yuuri o du.
40010019	Ama ka ba ti gbaa ya n ŋa, ya da ti yaso ya n di n yeli maa tiri ya, a kpali bo, a jemani maa ya ba Naawunni ni ti ya o siya, ya baŋŋi yaso ya n di n yeli.
40010021	A jemani maa daba ni ti ba ku o beeri, koo o sunzo, koo o biya, ka biisi gba ba zagsi ba niriba, ka ti ba ku ba,
40010022	ka so zaa ba chisi ya yela, a kpali m zu. Ama ka so n bi zagsi ma, a ti paag a baasigu, o ni nye moligirisim.
40010023	Ya nyaasi, ka ba namsira ya, a yi tiŋyindaana, ya zo n gaa tiŋyindaana. A ni naa zaa, ya ki paa Juusi dima paaligu tiŋsi zaa, ka mani Naawun Nisaala ti ta.
40010024	Ya lee n nyaasi, bamsira bi matira daama gaatira so n wusira u, ka tumtumina mi bi matira daama gaatira o yidaana.
40010025	Ama ka bamsira la paag o wusira la, koo, tumtumina la paag o yidaana la, lala veela. Ama ka ba tuura yiridaana, ni o niŋini maa Sitaana, ba ni tuura o yidima gba.
40010026	A zu, ya da zora ba dabeem, a kpali bo, yaso zaa n pili, o ni yoo, koo yaso zaa n sogi, ba ni nye u.
40010027	A zu, yaseesi ni sogi n wusira ya, ya ti so zaa ba baŋŋi, ka yaseesi ni waasi n yeli ya, ya tasi a piisi zuuri.
40010028	Ka seesi di n tee n ku ya niŋasi, ka ki tee n ku ya siisi, ya da zora ba dabeem, ama ya zora Naawunni dabeem, wune ni tee n ku niŋa ni sii zaa, a yi bugum ziya.
40010029	Ya nyaasi, halli jelinjeesi ka ligiri, a luŋko zaa ki tee n li tiŋŋa, ama ya ba Naawunni n sagi.
40010030	O gba baŋŋi seema ya zukoba n sagi.
40010031	Ama ya wune ya mari tono ga, a gaari jelinjeesi, a zu, ya da zora dabeem.
40010032	So zaa n tira ma jilima, a yi niriba nufu niŋi, m gba ni ti u jilima, a yi m ba Naawunni saani.
40010033	Ama so zaa n zagsi ma, a yi niriba nufu niŋi, m gba ni zagsi u, a yi m ba Naawunni saani.
40010034	Ya da fe maa, m marini niŋgbirimaasim ta durinye ŋa puwa, zabiri n na ma ma n ta.
40010035	A kpali bo, m ni ti bii ni o ba ba mari naŋgbana ayi, a ni bii ni o ma, a ni deendima,
40010036	ka daba ni o dindima ba ba yiri luŋko.
40010037	So zaa n kpabira o ba, koo o ma, a gaari ma, o bi daga o n pa m zu. Ka so zaa n kpabira o bii gaari ma mi bi daga o n pa m zu.
40010038	Ka so zaa n bi kpabira o nye nam pa m zu mi bi daga o n pa m zu.
40010039	So zaa n kpabira o nyevuri ni koŋŋi u, ama so zaa n koŋŋi o nyevuri, m yuuri zu, ni nye u.
40010040	So zaa n deegira ya deegira ma, ka so n deegira ma deegira so n daa n tumi ma la.
40010041	So zaa n dee Naawun chaame, a kpali o n niŋi Naawun chaame la zu, o ni nye Naawun chaame laada. Ka so zaa n dee nivusuŋŋu, a kpali o n niŋi nivusuŋŋu la zu, o ni nye nivusuŋŋu laada.
40010042	Ka so zaa n ŋoo komaasim ti m nyaaŋpaariba bibilidaana gba, a kpali o n niŋi m nyaaŋpaara la zu, o gba ni nye o laada. Yamonsi n na.
40011001	Yeesu n daa n wusi o nyaaŋpaariba pii ni bayi maa baasi, o chaŋŋi tiŋsi, a wa ti wusira niriba.
40011002	A jemani maa, Jon Baatisi ba n daa n yo dii la wumi Yeesu yaniŋisa, ka tumi o nyaaŋpaariba ba gaa Yeesu saani,
40011003	a wa ti boosi u, Nyini n niŋi so n ya n ta la bee, ti kpari n kpabira yindaana?
40011004	Yeesu yeli ba, Ya wa ti yeli Jon Baatisi yaseesi ya n wumi, ka nye,
40011005	seema zoomasi n nyaara, ka boobisi chaŋina, ka koritedima nyaara alaanfiya, ka tikpiya wumina, ka kpiinsi nyisigira, ka nandaandima wumina baarusuma,
40011006	ka seesi n tira ma jilima nyaara barika.
40011007	Niŋi n na, Jon Baatisi nyaaŋpaariba maa wara, ka Yeesu naa Jon Baatisi yela yeli zamusi maa, Ya n daa n we dalimpii paaligu la, ya bi we ya wa ti nye sauwa n damtira moori,
40011008	koo dabso n pili binsuma, a kpali bo, seesi n pinna binsuma bani nadima saani.
40011009	Ama ya daa n wa ti nyeni Naawun chaame. Yamonsi n na, o mari daama gaari Naawun chaame,
40011010	a kpali bo, o yela n na Naawunni n daa n ti ba sebi n digili kusu zaa la, a yeli, Ya nyaasi, m ni tumi m tumtumina, o maali e soori poin, ka e ta.
40011011	Yamonsi ma yeli ya, a yi pogiba biisi puwa, so zaa bi gaari Jon Baatisi, ama a yi Naawun naalim puwa, so n niŋi bibilidaana gaari u.
40011012	Ya nyaasi, a yi Jon Baatisi jemani, a ti yini zinni, Naawun naalim nyeni bobirisim, nivubeeri bobi u kpeera.
40011013	Kusu zaa Naawun zaaligusi, a ni Naawun chaamesi zaa daa n togsira Naawun naalim yela, a ti paa Jon Baatisi jemani,
40011014	ama ka ya ni sagi, wune n niŋi Alayija, so n daa n ya n ta la.
40011015	So n niŋi wumina, cheli o wumi.
40011016	Ya nyaasi, m ni wusi ya seema pimpariŋa dima n be. Ba niŋini maa biisi n zi daa puwa, a boona taaba, a yetira,
40011017	Ti n pemsi kabila niŋi ya, ya bi wa. Ti n kumina, ya bi kumi.
40011018	O gbinni niŋi maa, Jon Baatisi n daa n ta, ka bi dira, ka bi ŋuura daam, ya yeli kikpaarigusi n mari u.
40011019	Ka mani Naawun Nisaala ta, a dira, ka ŋuura, ya yeli, ni m kpabira bindira ni daam ga, ka niŋi lampoo deegiriba ni yabeniŋiniba zo. Ya nyaasi, seesi n dee yam baŋŋi maa, yam maa niŋini yamonsi.
40011020	Niŋi n na, Yeesu daa n togsi tiŋseesi o n daa n niŋi yatintaasi ga, ka ba bi dee ba saamiya la yela, a yeli,
40011021	Ya Chorazin dima ni Beseeda dima, ya ni nye nam ga, a kpali bo, mamaachi yaseesi ni daa n niŋi, a yi ya puwa, ka a di daa n niŋini Taya ni Sidon tiŋsi puwa, ba di dee ba saamiya, ka pili kparicheesi zi tampeelim niŋi, niriba ba baŋŋi ba n dee ba saamiya.
40011022	A zu, ka Naawunni ti di durinye seriya, ya ni nye nam gaari Taya ni Sidon dima.
40011023	Ka ya Kapaanim dima, ya ki paa Alizaana, ya ni sigi n gaa bugum ziya, a kpali bo, mamaachi yaseesi ni daa n niŋi, a yi ya puwa, ka a di daa n niŋini Sodom tiŋŋa puwa, tiŋŋa maa di ba niŋi, a ti yini zinni.
40011024	A zu ma yeli ya, a yi seriya diibu daari ya ni nye nam gaari Sodom paaligu dima.
40011025	A jemani maa Yeesu daa n yeli, M ba Naawunni, nyini n niŋi duuma yi saazu ni tiŋŋa zaa, m kpeesira i ni, a kpali bo, e kiperi zu e sogini yela ŋa, a yi yambaŋiniba saani, ka ti biisi ba wumina a gbina.
40011027	Ka Yeesu lee n yeli, M ba Naawunni ti ma ni daama zaa, ka so zaa bi baŋŋi ma, ka pa m ba, ka so zaa mi bi baŋŋi m ba, ka pa mani, a ni so zaa ni kpabira m wusi.
40011028	Ya seesi zaa n tumi n beligi, ya ta m saani, m nyisi ya jeerisi,
40011029	m ni ya ti tumina, ka m wusira ya. Mani n ba boin, ka ni ti ya siisi nye vuusim.
40011030	So zaa n tumina m saani ki tumi n beligira.
40012001	Dindaso, daborigu daari, Yeesu ni o nyaaŋpaariba daa n chaŋina puuri, ka kom gbaag o nyaaŋpaariba maa, ba meemina chi biisi ŋobira.
40012002	Farisii dima n ti nye n ŋa, ba yeli Yeesu, Nyaasi, e nyaaŋpaariba zagsini ti zaaligu, ni ba da meemina chi ŋobira daborigu daari.
40012003	Yeesu yeli ba, Ya nyaasi, kom n daa n gbaa naaba Dawuda ni o taaba kusu zaa la,
40012004	ba kpe Naawun tanti dii, a wa ti ŋobi paanuseesi ba n naa n ti Naawunni la, seesi buŋkobkuuriba ko n mari daama ba ŋobira la.
40012005	Ya lee n nyaasi, ti Juusi dima zaaligusi puwa, ba sebi n digili, ni ka Naawun dii buŋkobkuuriba ku buŋkobiri tira Naawunni daborigu daari, o bi niŋi yabee.
40012006	Ama yamonsi, so n gaari Naawun dii bani kpe.
40012007	Naawunni kpabira niriba ba zora taaba nimbaa, a gaari ba n ku buŋkobiri tira u. Ka ya di baŋŋi yela ŋa gbinni, ya di ki yeli, ni yasuma dima liya.
40012008	Mani Naawun Nisaala n niŋi dabora zudaana.
40012009	Niŋi n na, Yeesu daa n wa ti kpe ba laŋsigu dii,
40012010	ka nukpiiŋu daana ba niŋi, ka niseesi lugsi Yeesu noori, a boosi u, Ti zaaligu sagiya, ni ba tibi nira daborigu daari?
40012011	Yeesu yeli ba, Ya nyaasi, ka ya so zaa mari pee, ka daborigu daari o li bogiri puwa, o daana ni wa ti nyisi u.
40012012	Nisaala mi gaari pee, a zu, o veela ti niŋina yasuma daborigu daari.
40012013	Ka Yeesu yeli nukpiiŋu maa daana, ni o teeg o nuwa, o tee, o nye kpeeŋu maa wune la daana.
40012014	Niŋi n na, Farisii dima yi n to jina seema ba n di n niŋi n ku Yeesu.
40012015	Niŋi n na, Yeesu daa n baŋŋi seema ba n kpabira ba niŋi, ka yi n gaa seela, ka nivudamta mi pa o zu gaari, ka o tibi ba zaa,
40012016	ka yeli ba, ni ba da yetira o yela.
40012017	N ŋa ti yaseesi Naawun chaame Azaya n daa n yeli kusu zaa la loobi yamonsi. Seema o n daa n yeli maa n ŋa.
40012018	Nyaasi, mani Naawunni tumtumina n ŋa, ma nyisi u, ka kpabira u ga, ka o peri ma ga. M ni naa m sii ti u, o wusira balisi yamonsi.
40012019	O ki zabi, koo a tasi, ka ba ki wumi o goo, a yi soya puusi,
40012020	ka seesi n ka kpeeŋu, o ni mari ba boin, ka moligira ba, ka ti yamonsi o di,
40012021	ka balisi zaa ni mari tama, a kpali o zu.
40012022	Niŋi n na, ba daa n mari kikpaarigusi daana n niŋi zooma ni namu ta Yeesu saani, ka o tibi u, o togsira, ka nyaara,
40012023	a ku niriba maa zaa noya, ba yeli taaba, A koo naaba Dawuda yaŋŋu, so n ya n ta la n na la.
40012024	Farisii dima n ti wumi n ŋa, ba yeli, Kikpaarigusi zudaana Beezibu n ti u daama maa o katira kikpaarigusi la.
40012025	Yeesu baŋŋi ba feri ŋa, ka yeli ba, Ya nyaasi, ka paaligu, koo tiŋŋa, koo yiri barigi n zabira, o ni ŋma.
40012026	Lala n na, ka Sitaana katira Sitaana, o loobi bayi, o naalim ki lee n tee n di.
40012027	Ya lee n nyaasi, ka m di naa Beezibu daama katira kikpaarigusi, o gba daama n na ya biisi naa n katira a. A zu, barima ni di ya seriya.
40012028	Ama ka Naawun sii daama n na, ma naa n katira a, Naawun naalim ta ya saani.
40012029	Ya lee n nyaasi, ka ba bi le kpeeŋu daana, nira zaa ki tee n kpe o yiri zu bini.
40012030	So zaa n bi paara m zu zabira ma, ka so n bi paasi m niŋi n laŋsira pisimina.
40012031	Ya lee n nyaasi, Naawunni ni tee n che nisaala zaa yabeeri paŋŋi u, halli o yaniŋisa, koo o yatogibeeri, koo mani Naawun Nisaala tuubu, a zaa mari cheebu, ama ka niso zaa niŋi Naawun sii yabeeri o yabeeri maa ka cheebu, a wara saŋa ni saŋa zaa.
40012033	Ya nyaasi, tisuŋŋu zaa wanna walisuma, ka tibee mi wanna walibeeri.
40012034	A zu, yarima nivubeeraa ki tee n togsi yasuma, a kpali bo, ya feribeeri n ti ya togsira yabeeri.
40012035	Lala n na, nivusuŋŋu ferisuma ti o niŋina yasuma, ka nivubee mi feribeeri ti o niŋina yabeeri.
40012036	A zu, ka Naawunni ti di so zaa seriya, ba ni di ya yatogasi zaa seriya,
40012037	ka seesi yatogasi ki ti ba li, ka seesi yatogasi mi ni ti ba li.
40012038	Niŋi n na, zaaliguwusiriba ni Farisii dima daa n yeli Yeesu, Karichi, ti kpabira e niŋi mamaachi yela ti ti.
40012039	Yeesu yeli ba, Pimpariŋa dima niŋini nivubeeri, ba yi kpabirini m niŋi mamaachi yela, ba nyaasira, ba mi ki nye yelli zaa, ka pa Naawun chaame Joona yelli la ko.
40012040	Seema chaame maa n daa n ba korotokarigu puu niŋi daba ata, wuntooŋu ni yiiŋu la, lala n na, mani Naawun Nisaala ni ba kaa puwa, m daba ata, wuntooŋu ni yiiŋu.
40012041	Ya nyaasi, Naawun seriya diibu daari, Niniva dima ni nyisigi, ka pimpariŋa dima ba mi nyisigi, Niniva dima ba yeli, ni pimpariŋa dima liya. A kpali bo, kusu zaa Naawun chaame Joona daa n we Niniva wa ti wusi ba Naawun yela, ba dee ba saamiya, ka pimpariŋa niso n gaari Joona ba kpe, ka ya kpe dima bi dee ya saamiya.
40012042	Lala n na, pogso n niŋi naaba la daa n yi wogilawogila n niŋi kiŋkagili ta, o ti wumi naaba Sulimaana yam la, poga maa gba ni nyisigi n yeli, ni pimpariŋa dima liya, a kpali bo, so n gaari naaba maa ba kpe, ka ya kpe dima bi wumi n tira u.
40012043	Ya nyaasi, ka kikpaarigu ti yi kikpaarigu daana niŋi, o ni dee kokpagu ziisi wara, a gaa n kpabira seela o n di n kpe, ka kpabi n je,
40012044	ka ŋme sufu o lee n wa ti kpe seela o n yi la. O n ti paa niŋi, seela zaa veela, ka bunso zaa lee n ka niŋi,
40012045	o wa ti booli kikpaarigusi ayapoin n be n gaari u, a zaa ti du nira maa. A zu, nira maa nye nam ga, a gaari piiligu la. Ka ma yeli ya, n ŋa ya n niŋi pimpariŋa dima nivubeeri gba.
40012046	Yeesu na n wusira niriba la, o ma ni o sunzoba ti za yaŋŋa, a kpabira u,
40012048	niso yeli Yeesu, ka Yeesu yeli u, M ya n yeli i ni niseesi n niŋi m ma ni m sunzoba, ka teeg o nuu wusi o nyaaŋpaariba, ka lee n yeli, Nyaasi, m ma ni m sunzoba n ŋa.
40012050	So zaa n niŋina m ba Naawunni kiperi niŋini m sunzo, a ni m sunzopoga, a ni m ma.
40013001	A dindaari maa zaa Yeesu daa n yi n wa ti zi beeŋkarigu maa noori,
40013002	ka zamutintaa ti poli n jili u, o wa ti kpe ŋariŋu puu zi, ka zamu maa za kuŋkunni,
40013003	ka o naa kiŋaasasi wusi ba yadamta, ka yeli, Dabso nyisigi, a niŋi kokpaara, ka wa ti yaatira o bumbura.
40013004	O n yaatira maa, seesi fa n li soori puwa, niinsi ti naag a di.
40013005	Seesi fa n li kparibunyena niŋi, seela tanni n bi zoo, a buli yoom,
40013006	ka, a kpali a nyaga maa na n bi kpe limsim la zu, wuluŋu gbaag a, a kpi.
40013007	Seesi li goosi puwa, goosi maa karigi n nyaŋŋi a, a bi wali.
40013008	Seesi mi li tansuŋŋu puwa, a buli, a karigi nene, a wali biisi. A seesi wali biisi koowa, seesi wali biisi pisiyoobu, ka seesi wali biisi pisita.
40013009	So n niŋi wumina, o wumi.
40013010	Niŋi n na, Yeesu nyaaŋpaariba daa n ti boosi u bunso zu o n boora kiŋaasasi maa.
40013011	O yeli ba, Naawunni sagi maa, ya wune ya baŋŋi o naalim yela, ka na bi sagi ba wune ba baŋŋi.
40013012	So zaa n mari ni nye n paasi, ka so zaa n bi mari, ba ni fa seesi o n mari la gba.
40013013	Lala zu ma boora kiŋaasasi tira ba, ba nye, ka ki nye a gbina, ba wumi, ka ki baŋŋi a gbina.
40013014	N ŋa n na Naawun chaame Azaya daa n yeli kusu zaa, Ya ni wumi, ka ki baŋŋi a gbina, Ya ni nye, ka ki nye a gbina.
40013015	A kpali bo, niriba ŋa bi deegira yela, koo, a wumina, koo, a nyaara, ba da nye bimpaala, koo, a wumi yapaala, koo, a baŋŋi a gbina, ba da ta mani Naawunni saani m tibi ba.
40013016	Ama ya wune, ya nyeni barika, a kpali bo, ya n nyaara, ka wumina.
40013017	Yamonsi ma yeli ya, Naawun chaamesi ni nivusuma daa n zoo n kpabira ba nye yaseesi ya n nyaara n ŋa, koo, a wumi yaseesi ya n wumina n ŋa, ka bi nye, koo, a wumi.
40013018	Niŋi n na, Yeesu daa n yeli, Ya nyaasi bumbura kiŋaasa maa gbinni,
40013019	Bumburiseesi n li soori puwa, niinsi naag a di la niŋini maa niseesi n wumi Naawun naalim yela, ka bi baŋŋi a gbinni, Sitaana ti nyisi a, a yi ba sufusi niŋi.
40013020	Bumburiseesi n li kparibunyena niŋi la niŋini maa niseesi n wumi yela maa, ka deeg a, a ni pupeelim,
40013021	ba mi ka nyaga. A zu, a ti niŋi daba ayi, ka yela maa ti ba ba toom puwa, ba zagsi a.
40013022	Bumburiseesi n li goosi puu la niŋini maa seesi n wumi yela maa, ka feera ba nam ni bindaalim yela ni kiperi yaniŋisa, a nyaŋŋi Naawun toori, Naawunni bi nye tono yi ba saani.
40013023	Bumburiseesi n li tansuŋŋu puu la niŋini maa seesi n wumi yela maa, ka baŋŋi a gbina, Naawunni nye tono yi ba puwa, a maa biisi koowa, koo biisi pisiyoobu, koo biisi pisita.
40013024	Niŋi n na, Yeesu daa n lee n bo kiŋaasa yindaana, a yeli, Naawun naalim niŋini maa dabso n buri bumburisuma, a yi o pu,
40013025	ka yiiŋu o dimma mi ti buri bumburibeeri jebi, ka gaari.
40013026	Niŋi n na, bumburisuma maa buli, ka karigi, ka wanna biisi, ka moori mi ba niŋi,
40013027	daba maa tumtuminiba ti yeli u, Ti yidaana, bumbura maa e n daa n buri la niŋini bunsuma, ka wula n na bimbeeri ba a puwa?
40013028	Daba maa yeli ba, M dimma n buri a. Ba boosi u, Ti gaa n va a?
40013029	O yeli, Akayi, ka ya va bimbeeri maa, bunsuma maa gba ni va.
40013030	Ya cheli a zaa karigi, a ti paa naagirisim jemani. A jemani m ni yeli ba, ba ŋma bimbeeri maa poin, a le n kusi bugum, ka pa ti ŋma bindira maa, a niŋi m kiŋkana niŋi.
40013031	Niŋi n na, Yeesu daa n lee n bo kiŋaasa yindaana, a yeli, Naawun naalim niŋini maa bumburiso n niŋi bimbila, a yi durinye ŋa puu zaa, ka dabso buri u, a yi o pu, ka o karigi n loobi bintintaa, a maa tibila, niinsi ti maali a sona pa.
40013033	Niŋi n na, Yeesu daa n lee n bo kiŋaasa yindaana, a yeli, Naawun naalim niŋini maa poga n ŋoo zum gariwa, ka niŋi yiisi niŋi a niŋi, a zaa fuŋsi.
40013034	Yela ŋa zaa Yeesu daa n bo a ni kiŋaasasi, a wusi zamusi maa, ka bi yeli yela zaa wusi ba, ka pa kiŋaasa.
40013035	?ama ti seema Naawun chaame Azaya n daa n yeli kusu zaa la loobi yamonsi, a yeli, M ni bo kiŋaasasi, a wusi yaseesi n sogi, a yi durinye piiligu zaa.
40013036	Niŋi n na, Yeesu daa n yi zamusi maa puu kpe dii, o nyaaŋpaariba ta o saani, a ti yeli u, Wusi ti bumburibeeri la kiŋaasa gbinni.
40013037	Yeesu yeli ba, So n buri bumburisuma maa n niŋi mani Naawun Nisaala,
40013038	ka pu maa mi niŋi durinye ŋa, ka bumburisuma maa mi niŋi seesi n ya n kpe Naawun naalim puwa, ka bumburibeeri maa mi niŋi seesi n ya n kpe Sitaana saani,
40013039	ka dimma maa n buri bumburibeeri la mi niŋi Sitaana gbagba, ka bini maa naagirisim jemani mi niŋi durinye ŋa baasigu, ka seesi n naagira a maa mi niŋi Naawun malakisi.
40013040	Seema ba n laŋsi bimbeeri maa kusi bugum la niŋini maa seema durinye ŋa baasigu n ya n ti be.
40013041	O gbinni niŋi maa mani Naawun Nisaala ni tumi m malakisi, ba ti laŋsi yaseesi n taasira yabeeri, a ni yabeniŋiniba zaa, a yi m naalim maa puwa,
40013042	a lobi n niŋi bugum, ba nye beerim ga, a kumi.
40013043	N ŋa n ti baasi, nivusuma ko n che n ba ba ba Naawunni naalim puwa, a nyagsira maa wuluŋu. So n niŋi wumina, cheli o wumi.
40013044	Niŋi n na, Yeesu daa n lee n yeli, Naawun naalim niŋini maa bindaalim bini n sogi, a yi pu, ka dabso wa ti nye a, a ni pupeelim, ka lee n sogi a, ka wa ti koosi o bunso zaa, a da pu maa.
40013045	Ya lee n nyaasi, Naawun naalim lee n niŋini maa yawudira n kpabira kugsuma,
40013046	ka nye yindaana n mari ligiri gaari a zaa, o wa ti koosi o bunso zaa, a da u.
40013047	Ya lee n nyaasi, Naawun naalim lee n niŋini maa kisiwu ba n naa n lobi n niŋi teeku puwa, a gbaa korotosi zaa yiri.
40013048	O n ti paali, ba darigi a gaa kuŋkunni, ba wa ti gamsi, a naa bunsuma maa niŋi peeri puwa, ka naa bindagiri la basira.
40013049	N ŋa niŋini maa seema malakisi n ya n niŋi, a yi durinye ŋa baasigu, a gamsira nivubeeri ni nivusuma,
40013050	ka naa nivubeeri maa lobi n niŋi bugum, ba nye beerim ga, a kumi.
40013051	Ka Yeesu boosi ba, Ya wumi a zaa? Ba sagi.
40013052	O lee n yeli ba, Zaaliguwusira zaa n dee Naawun naalim yela niŋini maa yidaanso n mari bindaalim bini, buŋkura ni bimpaala, ka naag a moligira niriba.
40013053	Yeesu n daa n bo kiŋaasasi maa baasi, o yi nisaaniŋi,
40013054	a we o gbagba tiŋŋa, a wa ti wusi ba, a yi ba laŋsigu dii, a ku ba noya, ba yeli, Ee, dabaa mari yam, a ni yatintaasi,
40013055	ama dimeera maa bii n na, ka Mariama mi niŋi o ma, ka Jeemsi ni Joosefi ni Simon ni Juuda mi niŋi o sunzoba,
40013056	ka o sunzopogiba mi ba niŋi, a zu, wula n na o niŋi n nye yam maa, a ni yatintaasi maa?
40013057	Ka ba nyaasi u jaga. Yeesu yeli ba, Naawun chaame yuuri duura seela zaa, ama o gbagba tiŋŋa, a ni o yiri, o yuuri ki du.
40013058	Yeesu mi bi niŋi yatintaasi ga nisaaniŋi, a kpali ba n bi niŋi u yeride la zu.
40014001	A jemani maa Galili paaligu naaba ba n boona Herodi la daa n wumi Yeesu yela,
40014002	ka yeli o tumtuminiba, ni Yeesu n niŋi Jon Baatisi, so o n daa n ku la, ka o lee n nyisigi n nye daama niŋina mamaachi yela ŋa.
40014003	Seema naaba maa n daa n ku Jon Baatisi la n ŋa. O piiligu naaba maa daa n fani o sunzo ba n boona Filipi la poga Heroodiya, daba maa ba n boona Jon Baatisi la yeli u, ni o bi veela o n fa o sunzo maa poga. A zu, poga maa ti ba gbaa daba maa le, a wa ti yo dii,
40014005	ka naaba maa kpabira o ku u, ama o zora niriba dabeem, a kpali bo, ba yetira, ni o niŋini Naawun chaame.
40014006	Naaba maa yuma daborigu n daa n ti paa, poga maa bipuŋŋu kpe, a wa ti wa waa naaba maa ni o taaba nufu niŋi, o waa maa peri naaba maa ga,
40014007	o ti u noori, ka pe, ni o n di n ti u bunso zaa o n kpabira.
40014008	O ma ti o yeli, ni o ti u daba maa zu, a yi pireete puwa.
40014009	O n yeli lala, o saami naaba maa sufu, ama a kpali seema o n yeli la, a ni o taaba la zu, o ki tee n zagsi, ka tumi,
40014010	ba wa ti ŋma daba maa zu,
40014011	ka naa n niŋi pireete niŋi, a ti bii maa, o mi naa n ti o ma.
40014012	Niŋi n na, daba maa nyaaŋpaariba ti naag o kpiiŋu maa wa ti pi, ka wa ti yeli Yeesu. N ŋa n na naaba Herodi niŋi n ku Jon Baatisi.
40014013	Yeesu n daa n ti wumi n ŋa, o kpe ŋariŋu gaari seela niriba n ka niŋi. Ka niriba wumi o n wara maa, ba yi tiŋsi chaŋŋi n pa o zu.
40014014	A zu, Yeesu n ti yi ŋariŋu maa puwa, zamutintaa ba niŋi, o zo ba nimbaa, a tibi ba baaradima.
40014015	Zaanoori n ti paa, o nyaaŋpaariba ti yeli u, Kpe ka bindira, ka wuluŋu liira, a zu, cheli ba pisimi n gaari tiŋsi, a wa ti da bindira di.
40014016	Yeesu yeli ba, Ya da ti ba gaari, ka ti ba bunso ba di.
40014017	Ba yeli u, Paanusi anu ni korotosi ayi ko n ba kpe.
40014018	Yeesu yeli ba, ni ba naa n ta,
40014019	ka o ti zamusi maa zi moori niŋi, ka o naa paanusi anu ni korotosi ayi maa nyaasi saazu, a suusi Naawunni, ka ŋmaasi paanusi maa ti o nyaaŋpaariba, ba tori n ti zamusi maa,
40014020	ba zaa di n piri. Niŋi n na, ba piisi bincheesi maa, a paali peeri pii ni ayi.
40014021	Nivuseesi n ŋobi a maa paa dabsi tusa anu, a ni pogiba ni biisi.
40014022	Niŋi n na, Yeesu daa n ti o nyaaŋpaariba naa ŋariŋu maa pa yii wara beeŋkarigu maa duuri yindaana, ka o pisimi zamusi maa,
40014023	ka du n gaa zoo zu, a wa ti togsi Naawun saani. Yiiŋu ti vibira, o ko n ba nisaaniŋi,
40014024	ka o nyaaŋpaariba maa ba kosunsuwa, ka sauwa vaara ga, koom damtira, ŋariŋu maa chaŋŋi n jeera.
40014025	Nodakpaŋŋu n ti paa, Yeesu chaŋŋi koom zu, a chena ba saani,
40014026	o nyaaŋpaariba nye u, dabeem gbaa ba, ba yeli, ni kogibee n na.
40014027	Yeesu yeli ba, ni wune n na, ba da zora dabeem.
40014028	Piita yeli Yeesu, M duuma, ka nyini n na, e yeli ma, m chaŋŋi koom maa niŋi, a ta e saani.
40014029	Yeesu yeli u, ni o ta. Niŋi n na, Piita yi ŋariŋu maa puwa, a chaŋŋi koom zu wara Yeesu saani,
40014030	ka sauwa maa zu o zora dabeem, ka muntira, o tasi n yeli, M duuma, moligi ma.
40014031	Yeesu teeg o nuu gbaag u, ka yeli u, E bi niŋi ma yeride nene, wula?
40014032	Niŋi n na, ba kpe ŋariŋu maa puwa, ka sauwa maa ŋma,
40014033	ba kpeesi Yeesu, a yeli, Yamonsi n na, Naawun bii niŋi i.
40014034	Ba n daa n ti paa duuri maa, Genesare paaligu n na,
40014035	paaligu maa dima baŋŋi u, ka tumi paaligu maa dima zaa, ba mari baaradima zaa ta,
40014036	a ti suusi u, ni o ti ba siisi o kpariga noori ko, ka seesi zaa n siisi u maa nye alaanfiya.
40015001	Dindaso Farisii dima ni zaaliguwusiriba n yi Jiruusilim tiŋŋa puwa daa n ta Yeesu saani, a ti yeli u,
40015002	Nyaasi, e nyaaŋpaariba bi paara ti yaayela zu, a kpali bo, ka ba ya n di, ba bi pegira ba nuusi.
40015003	Yeesu yeli ba, Ya nyaasi, a kpali ya yaayela zu, ya zagsini Naawun zaaligusi.
40015004	Naawun zaaligusi wusira maa, nira o tira o ba ni o ma jilima, ka lee n wusi maa, ba ku so zaa n togsi yabee ŋmeŋsi o ba ni o ma.
40015005	Ama ya wune, ka niso yeli o ba, koo o ma, ni tonoso ba n di n nye o saani o naa n ti Naawunni, ya ki lee n sagi o naa n tira ba.
40015006	Lala n na, ya zagsi Naawun zaaligu, ka niŋina ya yaayela.
40015007	Ya niŋini yomsiriba. Ya yela n na Naawunni daa n ti o chaame Azaya sebi n digili kusu zaa, ni
40015008	niribaa naa naŋgbana tira ma jilima, ka bi tira ma jilima, a yi ba sufusi niŋi.
40015009	Ba kpeesi ma ni jeera, a kpali bo, ba naa ba yaayela yetira, ni m yela n na.
40015010	Niŋi n na, Yeesu daa n booli zamu maa ba ta, o yeli ba, Ya zaa ya chisi tuba wumi, ka baŋŋi a.
40015011	Bunso zaa ka niŋi o yi yaŋŋa kpe nivu niŋi, a loobi u nivubee, ama yaseesi n yi nivu niŋi loobira u nivubee.
40015012	Niŋi n na, o nyaaŋpaariba ta o saani, a ti yeli u, Farisii dima n wumi seema e n yeli maa, ba je suuri.
40015013	Yeesu yeli ba, Tiso zaa m ba Naawunni n bi buri, ba ni va u basi.
40015014	A zu, ya cheli ba, ba niŋini maa zoomasi n wusira ba taaba zoomasi soori, ba zaa ni li bogiri puwa.
40015015	Piita yeli u, Wusi ti kiŋaasa maa gbinni.
40015016	Yeesu yeli ba, Ee, ya gbagba bi baŋŋi o gbinni?
40015017	Ya nyaasi, binseesi n kpeera naŋgbanni niŋi n kpeera puu niŋi, ka mari niŋa niŋi yiira.
40015018	Ama yaseesi n yi noori niŋi, a mi yini sufu niŋi, a ti nivu niŋi bimbee.
40015019	A kpali bo, sufu niŋi n na feribeeri be, a ti nira kuura, koo, a kpabira o todaana poga, koo, a zuura, koo, a ŋmaara jiri, koo, a tuura,
40015020	ka ŋama zaa ti nivu niŋi bimbee. Ama ka nira bi pegi o nuusi, ka di, lala bi ti o niŋi bimbee.
40015021	A jemani maa Yeesu daa n nyisigi n we tiŋseesi ba n boona Taya ni Sidon la.
40015022	O n ti paa niŋi, nisaaniŋi poga n bi niŋi Juusi poga, yi n pa o zu, a tasi n yeli, M duuma, naaba Dawuda yaŋŋu, zo ma nimbaa, kikpaarigusi namsira m bipuŋŋu ga.
40015023	Yeesu muuri, ka o nyaaŋpaariba yeli u, ni o kari u, a kpali o n tasira la zu.
40015024	Yeesu yeli, M ba Naawunni tumi ma ni, m ti moligi Juusi dimseesi n borigi la ko.
40015025	Poga maa ti gba Yeesu yiya, ka yeli, M duuma, moligi ma.
40015026	Yeesu yeli u, o bi daga ba naa biisi bindira ti baasi.
40015027	Poga maa yeli, M duuma, yamonsi n na e yeli, ama baasi gba dira bindiriseesi a daandima n dira, ka a liira la.
40015028	Yeesu yeli, Poga, e niŋi yeride nene ga, cheli yaso e n kpabira o niŋi. A puli maa niŋi o bii maa nye alaanfiya.
40015029	Niŋi n na, Yeesu daa n yi n dee beeŋkarigu maa noori, a wa ti du zoori zi,
40015030	ka zamusi mari ba baaradima ta o saani, boobisi, wausi, zoomasi, namusi, a ni ba nivudamta, a ti digili o yiya, o tibi ba.
40015031	Zamusi maa n ti nye, ka namusi togsira, ka wausi nye kpeeŋu, ka boobisi chaŋina, ka zoomasi nyaara, a ku ba noya, ba kpeesi Naawunni, so Juusi dima n tumina la.
40015032	Niŋi n na, Yeesu daa n booli o nyaaŋpaariba, a yeli, Ya nyaasi, zamu ŋa yela mari ma nimbaa, a kpali bo, ba daba ata yi m saani, ka lee n ka bindira ba di, m mi bi kpabira m pisimi ba, ba ni kom, a kpali bo, ba seesi ni see soori.
40015033	O nyaaŋpaariba boosi u, Ya n na ti ya n nye bindira, a yi zikuuŋaa ziya, a ti zamutintaa ŋa ba di?
40015034	Yeesu boosi ba, Paanusi ala ya mari? Ba yeli, Ayapoin, a ni korotobilisi.
40015035	Niŋi n na, Yeesu ti zamu maa zi tiŋŋa,
40015036	ka naa paanusi ayapoin maa, a ni korotosi la, a suusi Naawunni, ka kabi a ti o nyaaŋpaariba maa, ba naa n tori ba,
40015037	ba zaa di n piri, ka piisi a bincheesi, a paali peeri ayapoin.
40015038	Ba seesi n di maa ba dabsi tusa anaasi, a ni pogiba, a ni biisi.
40015039	Niŋi n na, Yeesu pisimi ba, ka kpe ŋariŋu gaari Magada paaligu.
40016001	Dindaso Farisii dima ni Sajusii dima daa n ti niŋi Yeesu nyaasi, a suusi u o niŋi mamaachi yela ti ba.
40016002	Yeesu yeli ba, Ya nyaasi, ti paaligaa niŋi, ka zaanoori ti paa, ka saazu moo, ya yi yeli, bee cheeya, saa ki ta.
40016003	Ama boguu niŋi, ka saazu moo, ya yi yeli, saa ni ta. Lala n na ya baŋŋi saazu gbinni, ka bi baŋŋi jemanaa yela gbinni.
40016004	Pimpariŋa dima niŋini nivubeeri, ba yi kpabira m niŋi mamaachi yela, ba nyaasira, ba mi ki nye yelli zaa, ka pa Naawun chaame Joona yelli la ko. Niŋi n na, Yeesu kpe ŋariŋu gaari, ka che ba.
40016005	Yeesu nyaaŋpaariba n daa n ti paa beeŋkarigu maa duuri yindaana, ba teesi maa, paanu ka niŋi,
40016006	ka Yeesu naa yiisi, seesi n ti paanu fuŋsira la bo ba kiŋaasa, a yeli, Ya dasi Farisii dima ni Sajusii dima yiisi niŋi.
40016007	Ba n wumi, ba togsi taaba saani yetira, O yelini n ŋa, a kpali paanusi ka niŋi.
40016008	Yeesu baŋŋi seema ba n yetira, ka yeli ba, Ya ka yeride, ka na bi baŋŋi kiŋaasasi gbina, a zu, bindira yela tiri ya, ya togsira n ŋa. Ya nyaasi, ni daa n naa paanusi anu, ka ŋma a ti dabsi tusa anu la, ya teesi peeri ala n na ya daa n piisi bincheesi maa, a paali la.
40016010	Koo, ya lee n nyaasi, ni daa n naa paanusi ayapoin, ka ŋma a ti dabsi tusa anaasi la, ya teesi peeri ala n na ya daa n piisi bincheesi maa, a paali la.
40016011	A zu, ka m yeli, ni ya dasi Farisii dima ni Sajusii dima yiisi la niŋi, bo n taasi ya bi baŋŋi, ni ka bindira yela ma yetira.
40016012	Niŋi n na, o nyaaŋpaariba pa baŋŋi, ni pa paanu yiisi n na o yetira, ama Farisii dima ni Sajusii dima wusigu.
40016013	Dindaso Yeesu ni o nyaaŋpaariba daa n wa ti paa paaligso Siiziriya Filipai n be, ka o boosi ba, ?ani n na niriba yeli mani Naawun Nisaala niŋiya.
40016014	Ba yeli, Seesi yeli e niŋini Jon Baatisi, ka seesi mi yeli Alayija, ka seesi mi yeli Jerimaya, koo Naawun chaamesi la yindaana.
40016015	Yeesu boosi ba, ?ani n na, ya mi yeli m niŋiya?
40016016	Ba yindaana, Simon Piita yeli, E niŋini Kristu, so n niŋi Naawunni gbagba biya.
40016017	Yeesu yeli u, Simon, Joona biya, pa nisaala n wusi i n ŋa, ama m ba Naawunni n ti i barika, a wusi i.
40016018	Nyaasi, e yuuri gbinni niŋi kugiri, ka m ni ti kugitintaa ŋa niŋi m chaachi dima zaa ziya, ka kum gba ki tee n nyaŋŋi ba,
40016019	ka m ni ti i daama, a yi Naawun naalim puwa, bunso zaa e n le, a yi durinye ŋa puwa, a mi leni, a yi Alizaana puwa, ka bunso zaa e n lerigi, a yi durinye ŋa puwa, a mi lerigini, a yi Alizaana puwa.
40016020	Niŋi n na, Yeesu kpaasi o nyaaŋpaariba maa tuba, ba da yeli nira zaa ni wune n niŋi Kristu maa.
40016021	A yi jemani maa, Yeesu daa n wusira o nyaaŋpaariba, ni o ni gaa Jiruusilim, a wa ti nye nam ga, a yi kpemba ni buŋkobkuuriba kpemba ni zaaliguwusiriba saani, ba ku u, ka o daba ata daari o lee n nyisigi.
40016022	Niŋi n na, Piita mari u, a wa ti zabi u yeli, M duuma, Naawunni ki sagi, n ŋa ki niŋi i zaa.
40016023	Yeesu loobi n yeli Piita, Sitaana, e fenna ma ni, maali n yi, a kpali bo, e bi kpabira Naawun yela, nisaaldima yela n na e kpabira.
40016024	Niŋi n na, Yeesu yeli o nyaaŋpaariba, Ka nira zaa ya n pa m zu, o da lee n niŋina o kiperi, ka niŋi siriya nye nam paara m zu.
40016025	Ya nyaasi, so zaa n kpabira o moligi o nyevuri ni koŋŋi u, ka so zaa n koŋŋi o nyevuri, a kpali m zu ni moligi u.
40016026	Ya lee n nyaasi, ka niso su durinye ŋa zaa, ka koŋŋi o nyevuri, o ka tono, a kpali bo, bunso zaa ka niŋi di n tee n tagi nyevuri.
40016027	Ka dindaso mani Naawun Nisaala ni m malakisi ni ta, a ni m ba Naawunni daama, ti ti yo nisaala zaa yaniŋisa samini ti u.
40016028	Yamonsi ma yeli ya, niseesi n za kpe ŋa seesi ki kpi, halli ka ti nye mani Naawun Nisaala n ta, a ni m naalim.
40017001	A n daa n ti niŋi daba ayoobu, Yeesu mari o nyaaŋpaariba bata, Piita ni Jeemsi ni o sunzo Jon, a wa ti du zotintaa.
40017002	Niŋi n na, o niŋa zaa cherigi, o nufusee nyagsira maa wuluŋu, ka o bimpinna mi peligi ga,
40017003	ka dabsi bayi paasi o niŋi, barima n niŋi Alayija ni Musa, ka ba togsira Yeesu saani.
40017004	Niŋi n na, Piita yeli Yeesu, M duuma, yasuŋŋu n na ti ba kpe, ka e kpabira m ni ti suga ata ti ya, nyini n su yindaana, Musa n su yindaana, Alayija n su yindaana.
40017005	O na n togsira la, sagbanpeeli ti pili ba, ka goo yi sagbaŋŋu maa niŋi, a yeli, M bikpabirigu n na la, o peri ma ga, ya wumi n ti u.
40017006	Nyaaŋpaariba maa n wumi n ŋa, ba li n pili tiŋŋa, a ni dabeem ga.
40017007	Ka Yeesu ti siisi ba, ka yeli ba, Ya nyisigi, ka da zora dabeem.
40017008	Niŋi n na, ba nyaasi, ka nye Yeesu ko.
40017009	Ba n ti sigira zoo maa zu, Yeesu kpaasi ba tuba, a yeli, Ya da pa yeli so zaa n ŋa, ama mani Naawun Nisaala n ti nyisigi kum puwa.
40017010	O nyaaŋpaariba boosi u, Wula n na, zaaliguwusiriba yi yeli, ni Alayija ni ta poin?
40017011	Yeesu yeli ba, Yamonsi n na ba yetira, ni Alayija ni ta, a ti maali bunso zaa poin,
40017012	ama m mi yeli ya, o tee n ta, ba mi bi baŋŋi u, ka niŋi u seema ba n kpabira. Lala n na, mani Naawun Nisaala gba ni nye nam, a yi ba saani.
40017013	Niŋi n na, o nyaaŋpaariba maa pa baŋŋi maa, Jon Baatisi yela n na o yetira.
40017014	Ba n daa n ti paa zamu, dabso ti gba Yeesu yiya, a yeli,
40017015	M duuma, zo ma nimbaa, kpimkpimsi mari m biya, o yi liira bugum niŋi, a ni koom niŋi.
40017016	A zu, m mari u ta e nyaaŋpaariba saani, ba tibi u je.
40017017	Yeesu yeli, Ya pimpariŋa dima ka yeride. M tee n yuu ya saani, a ni kenyiti, ka ya na bi niŋi ma yeride nene. Lala veela? Ya mari bii maa ta.
40017018	Niŋi n na, Yeesu kari kikpaarigu maa n taasi toora maa, a puli maa niŋi bii maa nye alaanfiya.
40017019	A n ti niŋi beela, o nyaaŋpaariba ti sogi n boosi Yeesu, bunso zu ba n tibi bii maa je.
40017020	Yeesu yeli ba, A kpali ya n ka yeride la zu. Yamonsi ma yeli ya, ka ya niŋina Naawunni yeride beela zaa, ya ni tee n yeli zotintaagaa, o vuu n gaari, o vuu, ka yaso zaa ki ba toom, a yi ya saani.
40017022	Dindaso Yeesu ni o nyaaŋpaariba daa n laŋsira, a yi Galili paaligu, o yeli ba, Dindaso ba ni ti ba gbaa mani Naawun Nisaala,
40017023	ka ku ma, m daba ata daari Naawunni o nyisigi ma. Ba n wumi n ŋa, a tiri ba ga.
40017024	Dindaso Yeesu ni o nyaaŋpaariba daa n ta Kapaanim, ka Naawun dii lampoo deegiriba ti boosi Piita, E karichi ki yo lampoo maa?
40017025	Piita yeli, O ni yo. O n ti kuli, Yeesu daŋŋi n boosi u, Bambo saani durinye nadima deegira lampoo, ba gbagba biisi saani, koo nivuyoosi?
40017026	Piita yeli, Nivuyoosi. Yeesu yeli u, To, ba biisi bi yoora.
40017027	Ama a kpali ti n bi kpabira ti fenna ba, naa kuŋkuntiibi wa ti gbaa koroto, a yi beeŋkarigu maa, ka korotoso e n daŋŋi n gbaa, yoog o noori, e ni nye lagfu, a naa wa ti yo m ni ni lampoo maa.
40018001	A jemani maa Yeesu nyaaŋpaariba daa n ti boosi u, Naawun naalim puwa, ŋani n mari daama ga?
40018002	Niŋi n na, Yeesu booli biya, ka ti o za ba sunsuu niŋi,
40018003	ka o yeli, Yamonsi ma yeli ya, ka ya bi loobi n niŋi maa biisi, ya ki tee n kpe Naawun naalim puwa.
40018004	Ama so n ti o yuuri sigi maa biyaa, wune n mari daama ga, a yi Naawun naalim puwa.
40018005	Ka so zaa n ti dee bii zaa, a kpali m yuuri zu, mani n na o dee.
40018006	Ka Yeesu daa n lee n yeli, Ka biso niŋina ma yeride, ka niso ti o niŋi yabee, a daana niŋi yabee ga. Ka ba naa kugtimsigu le o nuŋgori lobi n niŋi koom niŋi, o di, lala n so o n ba niŋi a wusira bii maa yabeeri.
40018007	A yi durinye ŋa puwa, yabeeri ba niŋi, a ti niriba nyaara nam, ama niso zaa n taasi yabeeri ni nye nam ga.
40018008	A zu, ka e nuwa, koo e nobiri ti e niŋina yabeeri, ŋma u basi, a kpali bo, ka e mari nuluŋko, koo nobiluŋko kpe nyevuri ziya, wune n so e n mari nuusi ayi, koo noba ayi kpe bugum so n ka baasigu la ziya.
40018009	Koo, ka e nimbiri ti e niŋina yabeeri, nyisi u basi, a kpali bo, ka e mari nimbiriluŋko kpe nyevuri ziya, wune n so e n mari nimbiisi ayi kpe bugum ziya.
40018010	Ka Yeesu daa n lee n yeli, Ya dasi, ka da nyaasi biisaa yindaana zaa jaga. A kpali bo, a yi Alizaana, ba malakisi yi bani m ba Naawunni saani.
40018012	Ya nyaasi, ka dabso zaa mari peeri koowa, ka a yindaana wa ti borigi, a yi moo puwa, o ni cheli pisiwai ni awai la, a yi zoori zu, ka wa ti kpabi so n borigi la.
40018013	O n ti nye u, o puu ni peligi o niŋi ga, a gaari pisiwai ni awai la n bi borigi la.
40018014	Lala n na, m ba Naawunni gba mi bi kpabira bibilisaa yindaana zaa ba gaari bugum ziya.
40018015	Ka Yeesu daa n lee n yeli, Ka e todaana niŋi i yabee, wa ti sogi n yeli u yabeso o n niŋi i maa. Ka o wumi n ti i, ya lee n loobi n mari naŋgbanlunko.
40018016	Ama ka o bi wumi n ti i, mari nivulunko, koo nivusi bayi paasi e niŋi, a we o saani, ba ti wumi yaseesi ya n togsira, ka niŋi e dansiyasi.
40018017	Ama ka o bi wumi n ti ba, yeli chaachi dima. Ama ka o bi wumi n ti ba gba, cheli o niŋi maa so n bi paara Naawun zu, a ni yabeniŋina.
40018018	Ka Yeesu daa n lee n yeli o nyaaŋpaariba, Yamonsi ma yeli ya, bunso zaa ya n le, a yi durinye ŋa puwa, o mi leni Alizaana puwa, ka bunso ya n lerigi, a yi durinye ŋa puwa, o mi lerigini Alizaana puwa.
40018019	Yamonsi ma lee n yeli ya, ka ya bayi ba durinye ŋa puwa, ka sagi n suusira m ba Naawunni bunso, o ni niŋi n ti ya.
40018020	A kpali bo, ka niriba bayi, bata, laŋsiya m zu, m gba ba niŋi ba puwa.
40018021	Niŋi n na, Piita daa n ti boosi Yeesu, M duuma, ka m todaana niŋi ma yabee, bula ma ni che n paŋŋi u? A ni paa buyapoin?
40018022	Yeesu yeli u, Da yeli buyapoin ko, ama che n paŋŋi u buyapoin, ka lee n che n paŋŋi u buyapoin, a wara.
40018023	Ya nyaasi, Naawun naalim niŋini maa naso n kpabira o sandiriba ba yo o sama ti u.
40018024	Ba n piili n yoora, ba mari dabyindaana ta, o samini zooya ga,
40018025	o yo a je. A zu, naaba maa yeli, ni ba koosi daba maa ni o poga ni biisi ni o bunso zaa, a yo samini maa.
40018026	Niŋi n na, daba maa gba naaba maa yiya, a suusi u ga, ni o niŋi kenyiti, ka o yo a zaa.
40018027	Nimbaa gbaa naaba maa, o cheli daba maa, ka che samini maa ti u.
40018028	Daba maa n ti yi, o nye o todaana n di o samini beela, o gbaag o nuŋgori yeli u, Yo m ligiri la e n paŋŋi la.
40018029	O todaana maa gba o yiya, a suusi u ga, ni o niŋi kenyiti, ka o yo a zaa.
40018030	Daba maa zagsi, ka ti ba yo u dii, ama samini maa n yo n baasi.
40018031	Daba maa taaba n ti nye n ŋa, ba je suuri, a wa ti yeli naaba maa yaso n niŋi maa.
40018032	Naaba maa booli daba maa ti yeli u, Nyini nivubeegaa. Ma wune che e santintaa zaa ti i, a kpali e n suusi ma la zu,
40018033	ka nyini wune bi zo nimbaa, a che n ti e todaana la.
40018034	A zu, naaba maa je suuri, ka ti ba yo u dii, o yo samini maa zaa.
40018035	Lala n na, m ba Naawunni ni niŋi so zaa n bi che o todaana yabeeri tira u, a yi o sufu niŋi.
40019001	Yeesu n daa n ti togsi n baasi, o yi Galili paaligu we Judiya paaligu n ba mogiso ba n boona Jooda la duuri,
40019002	ka zamutintaa pa o zu, o tibi ba nisaaniŋi.
40019003	Niŋi n na, Farisii dima ti niŋi u nyaasi, a boosi, Soori ba niŋi daba di n tee n kari o poga, bee?
40019004	Yeesu yeli, Ya baŋini maa, ba n daa n sebi, ni kusu zaa Naawunni daa n maali nisaaldima, daba ni poga,
40019005	ka yeli, ni daba o yi cheli o ba ni o ma, ka naa poga, o ni nu ba loobi luŋko.
40019006	Ba bi lee n niŋi nivusi bayi, ama luŋko. A zu, da ti niriba barigi bunso Naawunni n naa n loobi luŋko.
40019007	Ba boosi u, Ka n ŋa niŋi yamonsi, wula zu n na Musa daa n yeli, ni ka daba kari o poga o ti u gbaŋŋu, ni o kari u.
40019008	Yeesu yeli ba, Musa daa n sagini pogiba katirisim, a kpali niriba maa zagsigu la zu, ama a yi bunso zaa piiligu, o bi niŋi n ŋa.
40019009	A zu ma yeli ya, dabso zaa n kari o poga so n bi saami o dii, ka lee n naa yindaana, niŋi yabee.
40019010	O nyaaŋpaariba yeli u, Ka n ŋa niŋi yamonsi, o daga ba da naagira pogiba.
40019011	Yeesu yeli ba, N ŋa wusigu bi niŋi so zaa yela, ama Naawunni n ti seesi ba da naagira pogiba.
40019012	Dabseesi n bi naagira pogiba bani buta zu, seesi a yini ba dogim niŋi, seesi niriba n taasira a, seesi kpabira Naawun naalim yela. So di n tee n dee wusigu ŋa, ya ti o dee.
40019013	Niŋi n na, ba daa n mari biisi ta Yeesu saani, o ti naag o nuusi pa ba niŋi, a suusi Naawunni, ka o nyaaŋpaariba katira ba.
40019014	Yeesu yeli, Ya cheli biisaa ba ta m saani, ka da kari ba. A kpali bo, Naawun naalim niŋini ba toori.
40019015	Ka o naag o nuusi pa ba niŋi, ka maali n yi.
40019016	Dindaso bipolli daa n ti boosi Yeesu, Karichi, wula yasuŋŋu n na ma ni tee n niŋi, ka nye nyevuriso n ka baasigu?
40019017	Yeesu boosi u, Bo n na e boosira ma yaso n veela? Naawunni ko n niŋina yasuma. Ka e kpabira e nye nyevuri maa, paara Naawun zaaligusi la zu.
40019018	Daba maa boosi u, Zaaligusi maa ŋambo? Yeesu yeli u, Da kuura, da kpabi e todaana poga, da zuura, da dira dansiya ni jiri,
40019019	niŋina e ba ni e ma jilima, ka kpabira e todaana, a maa seema e n kpabira e gbagba.
40019020	Daba maa yeli u, m niŋi ŋama zaa, bo n na ma lee n ya n niŋi?
40019021	Yeesu yeli u, Ka e kpabira e niŋi yasuma zaa baasi, wa ti koosi e bini, a naa n tori nandaandima, a nye bindaalim, a yi Alizaana, ka ti pa m zu.
40019022	Daba maa n wumi n ŋa, o sufu saami, a kpali o mari bini ga, o loobi n kuli.
40019023	Niŋi n na, Yeesu yeli o nyaaŋpaariba, Yamonsi ma yeli ya, o ba toom ga, ka bindaana o kpe Naawun naalim puwa.
40019024	Bindaana ya n kpe Naawun naalim puu ba toom ga, a gaari nyogima di n dee seerigu voori puu yi.
40019025	O nyaaŋpaariba maa n wumi ŋa, a ku ba noya ga, ba yeli, Ee, lala wune, so zaa ki nye moligirisim.
40019026	Yeesu nyaasi ba, ka yeli, Nisaaldima ki tee n ti n ŋa niŋi, ama Naawunni ni tee n niŋi yela zaa.
40019027	Piita yeli u, Nyaasi, ti cheli bunso zaa, ka pa e zu, bo n na ti mi ni nye?
40019028	Yeesu yeli o nyaaŋpaariba, Yamonsi ma yeli ya, a yi durinyepaali puwa, mani Naawun Nisaala ni di naam, a ni daama ga, ka ya gba pii ni bayi ya loobi seriyadiriba, a zi n dira Juusi dima baligusi pii ni bayi maa seriya.
40019029	Ya nyaasi, so zaa n che o diisi, koo o beya, koo o sunzoba, koo o sunzopogiba, koo o ba, koo o ma, koo o biisi, koo o puuri, a kpali m zu, wune ni nye tono ga, a ni nyevuriso n ka baasigu.
40019030	Ama nivudamta n pa yii pimpariŋa, ba ni loobi n pa nyaaŋa, ka seesi n pa nyaaŋa ni loobi n pa yiya.
40020001	Ka Yeesu daa n lee n yeli, Ya nyaasi, Naawun naalim niŋini maa pudaanso n daŋŋi n yi n wa ti kpabi tumtuminiba ba ti tumi o pu tuma.
40020002	O ni ba n di daa, o ti ba gaari o pu, ba wa ti tumi.
40020003	Wuluŋu na n duura, pudaana maa lee n yi, ka nye tumtuminiba n za jaga yi daa puwa,
40020004	o yeli ba, Ya wa ti tumina m pu, ka m ti ya bunso n sagsi, ba we.
40020005	Wuntooŋu n ti paa, a ni wuluŋgauwa, pudaana maa lee n yi n wa ti niŋi n ŋa.
40020006	Zaanoori n ti paa, o lee n yi, ka nye tumtuminiba seesi n za, o boosi ba, Beegaa n chee, bo n na ya za putoom?
40020007	Ba yeli u, So zaa bi naa ti tuma. O yeli ba, Ya gba ya wa ti tumi m pu.
40020008	Wuluŋu lii jemani n ti paa, pu maa daana yeli o tumtuminiba kpeema, ni o booli seesi n tumina pu la ti yo ba samini, o piili seesi n ta zaanoori la, a ti paa piiligu dima la.
40020009	Zaanoori dima maa n ta, o yo ba daso o ni piiligu dima maa n di la.
40020010	Piiligu dima maa fe maa, ba ni nye n paasi, ka mi nye daso ba n di la ko.
40020011	A zu, ba zabi pudaana maa,
40020012	a yeli, Seesi n ta zaanoori la tumi beela, ka ti wune beegaa n chee, wuluŋu ku ti, ama e yo ti ni ba zaa sagi. Lala veela?
40020013	Pudaana maa yeli ba yinni, M zo, m bi niŋi i yabee, a kpali bo, m ni ni dini daa za,
40020014	mari e toori wara. M gbagba ligiri ma naa n yo ya, e ni seesi n bi daŋŋi n ta la zaa luŋko. Da zabi ma, a kpali m bunye zu.
40020016	Lala n na, seesi n pa nyaaŋa, ba ni loobi n pa yiya, ka seesi n pa yiya, ba ni loobi n pa nyaaŋa.
40020017	Dindaso Yeesu ni o nyaaŋpaariba daa n pa soori, a wara Jiruusilim, o mari o nyaaŋpaariba pii ni bayi maa ko gaa seela, a wa ti yeli ba,
40020018	Ya nyaasi, ti ya n duni Jiruusilim. Nisaaniŋi n na ba ni gbaa mani Naawun Nisaala gaari buŋkobkuuriba kpemba ni zaaliguwusiriba saani, ba yeli, ni a veela ba n ku ma.
40020019	A zu, ba ni naa ma ti Aroom dima, ba niŋi ma siya, ka feebi ma, ka ku ma, ka m daba ata daari Naawunni ni nyisigi ma.
40020020	Niŋi n na, Zebidi poga daa n mari o biisi bayi, Jeemsi ni o sunzo Jon, Yeesu nyaaŋpaariba, a ta Yeesu saani, a wa ti gba o yii suusi u bunso.
40020021	Yeesu boosi u, Bo n na e kpabira? O yeli, Ka e pa ti zi e naam la puwa, e ti m biisi bayi ŋa, yinni o zi e nudiya, yinni o zi e nuzaa.
40020022	Yeesu yeli ba, Ya bi baŋŋi bunso ya n suusira n ŋa gbinni. Namso ni ya n nye n ŋa, ya ni tee n nye u, a ni sufuluŋko? Ba yeli u, ni ba ni tee n niŋi.
40020023	Yeesu yeli ba, Namso ni ya n nye n ŋa, ya gba ni nye, ama m ki tee n nyisi niso n di n zi m nudiya, a ni m nuzaa. M ba Naawunni ni naa ziisi maa ti niseesi o n nyisi.
40020024	Yeesu nyaaŋpaariba piiseesi n che maa n wumi n ŋa, ba je suuri niŋi mabiisi bayi maa,
40020025	ka Yeesu booli ba yeli, Ya wumi, ba seesi ba n boona paaligusi zudaandima ni nadima mari daama gaari niriba zaa, ka yi yeli ba bunso ba n di n niŋi,
40020026	ama a yi ya saani ya ki niŋi lala, so n ya n niŋi yipaara, cheli o tumina o taaba zaa.
40020028	Lala n na, mani Naawun Nisaala bi ta, ba ti tumina ma, m tani m ti tumina ba, ka naa m nyevuri tagi nivudamta ba nye nyevuri.
40020029	Yeesu ni o nyaaŋpaariba n daa n wara maa, ba dee Jeriko, ka yi n wara, zamutintaa pa o zu,
40020030	ka zoomasi bayi ba n zi sogbarimini. Zoomasi bayi maa n ti baŋŋi maa, Yeesu n wara, ba tasi n yeli, Naaba Dawuda yaŋŋu, zo ti nimbaa.
40020031	Ka zamu maa zabira ba, ni ba muuri, ka ba tasira gaa ga, Ti duuma, naaba Dawuda yaŋŋu, zo ti nimbaa.
40020032	Yeesu za, ka booli ba, a boosi, Bo n na ya kpabira m niŋi ya?
40020033	Ba yeli u, Ti duuma, yoo ti nufu.
40020034	Nimbaa gbaa Yeesu, o siisi ba nufu, a nyaara, ka ba pa o zu.
40021001	Ba n daa n ti leena Jiruusilim, ba paa Befeegi, a ni zoyindaana ba n boona Olivi, Yeesu tumi o nyaaŋpaariba bayi,
40021002	ka yeli ba, Ya we tiŋso n ba yiya. Ya si n kpe, ya ni nye bunduurigu ni o bii n le, ya lerigi a ti ti ma.
40021003	Ka nira zaa yeli seem zaa, ya yeli, Ti duuma n kpabira a, o ni lee n ti ba mari a ta yoom.
40021004	N ŋa niŋini maa Naawun chaame n daa n sebi kusu zaa la loobi yamonsi,
40021005	ni ya yeli Jiruusilim bipuŋŋu, ni o nyaasi, o naaba n chena boin, ka ba bunduurigu ni o biya.
40021006	Niŋi n na, nyaaŋpaariba bayi maa wa ti niŋi seema Yeesu n yeli ba maa,
40021007	ka mari bunduurigu ni o bii maa ta, a ti naa ba bimpinna pa a niŋi, ka Yeesu du n ba.
40021008	Ba n wara maa, zamusi maa nivudamta yerigi ba bimpinna digili soori, ka seesi ŋma vaari, a yi tiisi niŋi, a yerigi n digili.
40021009	Ka zamuseesi pa o yiya, ka seesi pa o nyaaŋa, ba zaa tasi n yetira, Naaba Dawuda yaŋŋu n ŋa, ya kpeesira u. Wune n na Naawunni tumi, ka ti u barika. Ya kpeesira Naawunni.
40021010	Yeesu n wa ti kpe tiŋŋa maa puwa, o zaa yiŋsi, ba boosira, ni ŋani n ŋa?
40021011	Zamusi maa yeli, ni Naawun chaame Yeesu n na, o yi Nazire n ba Galili paaligu puwa.
40021012	Niŋi n na, Yeesu daa n kpe Naawun dii laanta, a wa ti katira seesi zaa n koosira bini nisaaniŋi, a ni seesi n daara, ka turi cheenji ŋmaariba teebulsi, a ni ŋmena koosiriba kogusi basi.
40021013	Ka yeli ba, kusu zaa ba daa n sebi n digili Naawun buku puwa, ni Naawun dii ni niŋi seela niriba n togsira Naawun saani, ama ya wune loobi u tayugsi dii.
40021014	Niŋi n na, zoomasi ni boobisi ta o saani, o tibi ba.
40021015	Buŋkobkuuriba kpemba ni zaaliguwusiriba n ti nye mamaachi yaseesi o n niŋi, a ni seema biisi n ba Naawun dii laanta tasi n yetira, Cheli Naawunni ti naaba Dawuda yaŋŋu ŋa barika, ba je suuri,
40021016	ka yeli Yeesu, Wumi seema ba n yetira. Yeesu yeli ba, M wumiya. O niŋini maa seema kusu zaa ba n daa n sebi n digili, ni Naawunni ti bibilisi ni bileesi ba kpeesira u nene.
40021017	Niŋi n na, Yeesu yi tiŋŋa maa puwa, a wa ti do Befani tiŋŋa.
40021018	A n daa n le n chee bee, Yeesu pori n wara Jiruusilim tiŋŋa, kom gbaag u.
40021019	Niŋi n na, o nye tiso ba n boona figi n leeli soori, o gaari o wa ti po o wala di, ka vaari ko n ba niŋi, o yeli tii maa, ni o ki lee n wali wala zaa.
40021020	Niŋi n na, tii maa zagi, Yeesu nyaaŋpaariba yeli, Ee, ya nyaasi seema tii maa n zagi yoom.
40021021	Yeesu yeli ba, Yamonsi ma yeli ya, ka ya niŋina Naawunni yeride, a ni tama ga, ya ni tee n niŋi seema ni niŋi tiyaa, ka lee n tee n yeli, ni zotintaa o nyisigi n li teeku niŋi, o li.
40021022	A zu, bunso zaa ya mari tama, a suusira Naawunni, ya ni nye.
40021023	A jemani maa Yeesu daa n wa ti kpe Naawun dii laanta wusira niriba, ka buŋkobkuuriba kpemba ni tiŋŋa maa kpemba ti boosi u, Bo daama n na e naa n niŋina yela ŋa? ?ani n ti i daama maa?
40021024	Yeesu yeli ba, M gba ni boosi ya yaluŋko. Ka ya sagi n yeli ma, m gba ni yeli ya bunso daama ni naa n niŋina yela ŋa.
40021025	?ani n ti Jon Baatisi daama o suura niriba koom, Naawunni koo nisaaldima? Niŋi n na, ba di amore, a yeli, Ka ti yeli, ni Naawunni n ti u daama, o ni yeli ti, ka wula zu ya bi deeg o yela.
40021026	Ti mi ki tee n yeli, ni nisaaldima n ti u daama, a kpali niriba zaa baŋŋi maa, Jon Baatisi daa n niŋini Naawun chaame gbagba, ka ti zora ba dabeem.
40021027	A zu, ba yeli Yeesu, ni ba bi baŋŋi. Yeesu yeli ba, Lala n na, m gba ki yeli ya daamaso ni naa n niŋina yela ŋa.
40021028	Yeesu daa n lee n yeli ba, Ya nyaasi, dabso nyisigi, a mari biduusi bayi. Dindaso o wa ti yeli ba yindaana, ni o we pu zinni, a wa ti tumi.
40021029	Bii maa zagsi, ni o ki gaari. A n ti niŋi beela, o loobi o sufu, ka we.
40021030	Daba maa lee n wa ti yeli so n che, ni o we pu zinni, a wa ti tumi. Bii maa sagi, ni o ni gaari, ka bi we.
40021031	Biisi bayi maa ba wumbo niŋi ba ba kiperi? Ba yeli, Piiligu daana la. Yeesu yeli ba, Yamonsi ma yeli ya, lampoo deegiriba ni jagimilusi ni daŋŋi ya kpe Naawun naalim puwa.
40021032	A kpali bo, Jon Baatisi n daa n ti wusi ya yasuma la, ya daa n bi dee, ka lampoo deegiriba ni jagimilusi deeg a. Halli ya n daa n nye ŋa, ya bi cherigi ya sufusi deeg a.
40021033	Niŋi n na, Yeesu daa n lee n bo ba kiŋaasa, a yeli, Dabso nyisigi, ka buri tiisi, a yi o pu, ka sabi daari kogi, ka gbi bogiri seela ba n di n togi tiisi maa wala koom, ka me jirambisa. Dindaso o we paaligu yindaana, ka ti niriba nyaasira o pu maa.
40021034	Wala maa naagirisim n ti paa, pu maa daana tumi o tumtuminiba ba ti deeg o toori ti ti u.
40021035	Ka seesi n nyaasira pu maa bu tumtuminiba maa yindaana, ka ku yindaana, ka lobi yindaana kuga.
40021036	Niŋi n na, pu maa daana lee n tumi tumtuminiba, ba zoo n gaari piiligu dima maa, ba niŋi ba gba lala.
40021037	A zu pu maa daana tumi o gbagba biya, a yeli, ni ba ni ti u jilima.
40021038	Niriba maa n ti nye u, ba yeli taaba, ni wune n niŋi kapitedira, ni ba ku, ka dee kapitesi maa.
40021039	A zu, ba gbaag u yi pu maa niŋi, a ku u.
40021040	Ka pu maa daana pa ti ta, wula n na o ya n niŋi niriba maa?
40021041	Ba yeli Yeesu, Ba niŋini nivubeeri, o ni ku ba ga, ka lee n ti seesi ba nyaasira, ka nye pu maa bini, a tira u.
40021042	Yeesu yeli ba, Ya nyaasi seema kusu zaa ba n daa n sebi n digili, a yi Naawun buku puwa, ni Kugiso dimeeriba n naa n meera, ka nyisi n basi, wune n loobi n niŋi kuga maa zaa zudaana. N ŋa ti duuma niŋi, a ku ti noya.
40021043	A zu, ma yeli ya, Naawun naalim ki lee n niŋi ya toori, ama baliguso n niŋina Naawun kiperi.
40021045	Buŋkobkuuriba kpemba ni Farisii dima n wumi kiŋaasasi ŋa, ba pa baŋŋi maa, ba yela n na Yeesu yetira,
40021046	ka kpabira ba gbaag u yo dii, ama a kpali zamusi maa n baŋŋi Yeesu n niŋi Naawun chaame la, dabeem gbaa ba, ba gbaag u je.
40022001	Yeesu daa n lee n bo kiŋaasasi tira niriba, a yeli,
40022002	Naawun naalim niŋini maa nabiso n naa pogipaali, naaba maa ti ba dugi bindira zoo,
40022003	ka tumi o tumtuminiba ba wa ti booli seesi o n yeli la, ba zagsi.
40022004	O lee n tumi o tumtuminiba seesi, ni ba wa ti yeli ba, ni o kuni nagidaasi ni nagibilikara, ka yela zaa maaliya, ba chena, a ti di.
40022005	Ba lee n zagsi, yinni we o pu, yinni wa ti tumi o tuma,
40022006	ka seesi n che la mi gbaa tumtuminiba maa, a namsi ba, ka ku ba.
40022007	A zu, naaba maa je suuri tumi o toozabiriba ba wa ti ku kuuriba maa, ka kusi ba tiŋŋa.
40022008	Niŋi n na, o yeli o tumtuminiba, Ti niŋini siriya, ama seesi ni booli maa bi daga ba n ta,
40022009	a zu, ya we soya puusi, a wa ti booli so zaa ba ti di.
40022010	Ba we, a wa ti laŋsi so zaa ba n nye, nivusuma ni nivubeeri, diibu dii maa zaa paali.
40022011	Naaba maa n ti kpe, o nyaasi niriba maa, ka nye dabso n bi pili bunsuma.
40022012	O yeli u, Kuti, e kpeya, ka bi pili bunsuma, wula? Daba maa za surim.
40022013	Naaba maa yeli o tumtuminiba, ni ba le o nuusi ni noba, ka naag u basi ligu niŋi, seela beerim n ti niriba kumina.
40022014	O gbinni niŋi maa, ba booli nivudamta, ka nyisi ba beela ko.
40022015	A jemani maa Farisii dima daa n yi n wa ti to jina, seema ba n di n niŋi n gbaa Yeesu, a yi o yatoga puwa,
40022016	ka tumi ba nyaaŋpaariba ni Herodi dima ba wa ti boosi Yeesu, Karichi, ti baŋŋi e n mari yamonsi, ka wusira Naawun yela nene, ka bi paara nisaaldima zu, ka bi gamsira.
40022017	A zu, yeli ti, o veela ti n yo lampoo tira Aroom naaba, bee?
40022018	Yeesu baŋŋi ba feribeeri, ka yeli ba, Yomsiriba, ya niŋi ma nyaasira n ŋa, o veela?
40022019	Naa lagfuso ba n naa n yoora lampoo maa ti ma. Ba naa n ti u.
40022020	Yeesu boosi ba, ?ani nufusee ni yuuri n do n ŋa?
40022021	Ba yeli, ni Aroom naaba. Yeesu yeli ba, Ya naa Aroom naaba toori ti Aroom naaba, ka naa Naawun toori ti Naawunni.
40022022	O n yeli lala maa, a ku ba noya, ba yi n gaari.
40022023	A dindaari maa Sajusii dima daa n ta Yeesu saani. Sajusii dima zaa yi yeli, ni nira kpiya, o ki lee n nyisigi. A zu, ba yeli Yeesu,
40022024	Karichi, kusu zaa Musa n daa n yeli, ni ka dabso beeri kpiya, ka che o poga, ka ka biya, o sunzo maa, o naa poga maa dogi biisi ti o beeri, so n kpi la.
40022025	Ti buŋ n ŋa. Dabso nyisigi, ka mari sunzoba bayoobu. Dindaso daba maa naa poga, ka kpi, ka bi nye biya. A zu, niso n pa o zu mi naag u,
40022026	o gbagba kpi, ka bi nye biya. O mi sunzo mi naag u, ka kpi, ka bi nye biya. Lala ba bayapoin maa zaa niŋi, ka bi nye bii zaa.
40022027	A ni a baasigu zaa poga maa gba kpi.
40022028	Nyaasi, ba bayapoin maa zaa naag u ka kpi. Ka ba pa ti nyisigi kum puwa, wumbo daana n su poga maa?
40022029	Yeesu yeli ba, Ya bi fe nene, a kpali bo, ya bi baŋŋi Naawun buku nene, ka mi bi baŋŋi seema Naawun daama n be.
40022030	Niriba ti nyisigi kum puwa, ba ki naagira pogiba, koo a kulisira dabsi, ama ba ni ŋmaani malakisi n ba Alizaana puwa.
40022031	Ya lee n nyaasi kum nyisigirisim yela, kusu zaa Naawunni daa n yeli,
40022032	ni o niŋini Naawunni, so Ibrahim, a ni Isaaka, a ni Yakubu n tumina. Seesi n bi mari nyevuri bi tumina Naawunni, ama seesi n mari.
40022033	Zamu maa n ti wumi wusigu ŋa, a ku ba noya.
40022034	Farisii dima n daa n ti wumi, ni Yeesu togsi n lobi Sajusii dima n ŋa, ba laŋsi Yeesu saani,
40022035	ka ba yindaana n niŋi zaaliguwusira boosi Yeesu, o niŋi u nyaasi, a yeli,
40022036	Karichi, Naawun zaaligusi puwa, wumbo n daga ga?
40022037	Yeesu yeli u, So zaa o naag o sufu zaa, a ni o sii zaa, a ni o kpeeŋu zaa, a kpabira o duuma Naawunni.
40022038	Naawun zaaligusi puwa, ŋa la n daga.
40022039	Ka zaaliguso mi lee n ŋmaani u, ni so zaa o kpabira o taaba seema o n kpabira o gbagba la.
40022040	Naawun zaaligusi zaa, a ni yaseesi zaa Naawun chaamesi n daa n yeli la, a zaa gbina niŋini maa zaaligusi ayi ŋa.
40022041	Farisii dima maa n daa na ba niŋi, Yeesu boosi ba,
40022042	Ya nyaasi Kristu, bo n niŋi u? Ba yeli u, ni naaba Dawuda yaŋŋu n na.
40022043	Yeesu yeli ba, Ya nyaasi, kusu zaa Naawun sii daa n ti naaba Dawuda booli Kristu o duuma, a yeli,
40022044	Ti duuma yeli m duuma, Zi m nudiya, m ti nyaŋŋi e dindima zaa ti i.
40022045	Lala n na, naaba Dawuda booli u o duuma, ka wula n na ya yetira, ni o niŋini o yaŋŋu?
40022046	Ba zaa muuri. A yi dindaari maa, nira zaa daa n zora dabeem, o boosi u yela.
40023001	Niŋi n na, Yeesu daa n yeli o nyaaŋpaariba ni zamusi maa,
40023002	Ya nyaasi, zaaliguwusiriba ni Farisii dima yi wusira Musa zaaligusi gbina,
40023003	ya niŋi aniya niŋina seema ba n wusira, ama ya da niŋina seema ba n niŋina. A kpali bo, ba wusira a, ka bi niŋina a.
40023004	O niŋini maa ba n tira niriba ziira zitimsa, ka ki sagi n paasi ba beela zaa ziira a.
40023005	Yaseesi zaa ba n niŋina, ba kpabira niriba ba nyaara a. Lala n na, ba naa Naawun zaaligusi sebi sabikara, a niŋi ba niŋa, niriba ba nye a, ka mi ti ba wajaasi yagilasi, a ba wogilim,
40023006	ka kpabira zisuma ziisi, a yi bindira ziya, a ni laŋsigu diisi puusi,
40023007	ka kpabira jilima puusigu ga, a yi daa puwa, niriba ba boona ba karichisi.
40023008	Ama ya wune, ya da ti niriba ba boona ya karichisi, a kpali bo, nivuluŋko niŋi ya karichi, ka ya zaa niŋi luŋko,
40023009	ka da boona nisaala zaa ya ba, a kpali bo, Naawunni koluŋko niŋi ya ba, ka ba Alizaana puwa,
40023010	ka da ti niriba boona ya ba duuma, a kpali bo, mani Kristu niŋi ya duuma,
40023011	ka so n niŋi kpeema, a yi ya puwa, o tumi n tira ya.
40023012	So zaa n ti o yuuri du, o yuuri ni sigi, ka so zaa n ti o yuuri sigi, o yuuri ni du.
40023013	Ka Yeesu daa n lee n yeli, Ya zaaliguwusiriba ni Farisii dima niŋini yomsiriba, ya ni nye nam ga. A kpali bo, ya bi kpabira Naawun naalim, ka mi bi sagi seesi n kpabira u ba kpeera.
40023015	Ya zaaliguwusiriba ni Farisii dima niŋini yomsiriba, ya ni nye nam ga. A kpali bo, ya wara wogilawogila, a kpabi nira o pa ya zu, ama o ti pa ya zu, ya ti o niŋi nivubee, a gaari ya, ya zaa ya gaari bugum ziya.
40023016	Ya niŋini maa zoomasi n wusira zoomasi soori, ya ni nye nam ga, a kpali bo, ya yetira, ka niso pe Naawun dii, ka bi nyisi o noori maa, a baasini, ama ka o pe Naawun dii sugasi, o ki lee n tee n zagsi o noori maa nyisigu.
40023017	Yarima zoomasi, zolisi, Naawun dii n ti sugasi maa loobi Naawun toori, a zu, dii maa gaari sugasi maa.
40023018	Ya mi yetira, ka niso pe bunso zu ba n ku buŋkobiri tira Naawunni, ka bi nyisi o noori maa, a baasini, ama ka o pe buŋkobiri maa, o ki lee n tee n zagsi o noori maa nyisigu.
40023019	Yarima zoomasi, bunso zu ba n kuura buŋkobiri maa ti buŋkobiri maa loobi Naawun toori, a zu, buŋ maa gaari buŋkobiri maa.
40023020	Lala n na, so zaa n peera buŋ maa, buŋ maa ni bunso zaa n ba o niŋi n na o peera,
40023021	ka so n peera Naawun dii peera dii maa ni Naawunni zaa, a kpali bo, Naawunni ba o puwa,
40023022	ka so n peera Alizaana peera Naawunni ni o zii zii zaa, a kpali bo, Naawunni n ba nisaaniŋi.
40023023	Ya zaaliguwusiriba ni Farisii dima niŋini yomsiriba, ya ni nye nam ga. A kpali bo, ya yi niŋini yabilisi, ka bi niŋina yaseesi n daga ga. Ka ya po, koo, a tugsi ziya zaa, ya yi barigi a bupiiya, ka nyisi luŋko ti Naawunni, ama ka bi dira seriya nene, koo, a zora niriba nimbaa, koo, a niŋina Naawunni yeride. O veela ya n niŋina a zaa.
40023024	Ya niŋini maa zoomasi n wusira zoomasi soori, koo seesi n togira binyuura, ba da ŋuura duŋŋu, ka mi ŋuura binyuura, ka vali buŋkobkarigu paasi.
40023025	Ya zaaliguwusiriba ni Farisii dima niŋini yomsiriba, ya ni nye nam ga. A kpali bo, ya yi pegi kopusi ni pireetesi nyaana, ka be puu niŋi, a zuura, a mari beem.
40023026	Yarima zoomasi, ya pegi a puu niŋi poin, ka a nyaana gba a veela.
40023027	Ya zaaliguwusiriba ni Farisii dima niŋini yomsiriba, ya ni nye nam ga. A kpali bo, ya niŋini maa kaasi, seesi zuuri ba n maali nene la, ama a puu niŋi kpiinsi koba ni dagiri ko n ba niŋi.
40023028	Lala n na, niriba nyaara yasumseesi ya n niŋina, ama ya sufusi niŋi ya be ga, ka yomsira ga.
40023029	Ya zaaliguwusiriba ni Farisii dima niŋini yomsiriba, ya ni nye nam ga, a kpali bo, Naawun chaamesi ni nivusuma, seesi ya yaadima n daa n ku la, ya maali ba kaasi nene ga, a yetira, ni ka ya daa n di ba niŋi, ya di ki paasi ba niŋi ku ba.
40023031	Lala n na, ya wusira maa, ya ni ya yaadima maa niŋini luŋko,
40023032	a zu, ya wa ti baasi yabeseesi ya yaadima n daa n niŋina la.
40023033	Yarima waagi ŋa, ya ki tee n zo bugum ziya.
40023034	Ya nyaasi, m ya n tumini Naawun chaamesi ya saani, a ni yambaŋiniba, a ni wusiriba, ya kpa ba seesi daa, a ku ba, ka feebi seesi, a yi ya laŋsigu diisi, ka chaŋina tiŋsi namsira ba ga.
40023035	Lala n na, ya gba li, a maa ya gba ku nivusuma zaa ba n daa n ku la, a yi Yeebu, a ti paa Zakariya, Barakiya biya, so ba n daa n ku, a yi Naawun dii puu la.
40023036	Yamonsi ma yeli ya, yela ŋa zaa ni niŋi, ka pimpariŋa dima na ba niŋi.
40023037	Ka Yeesu daa n lee n yeli, Jiruusilim dima, Jiruusilim dima, ya daa n yi naani kuga kuura Naawun chaamesi o n tumi ya saani la. Ya nyaasi, m daa n yi kpabirini m laŋsi ya, seema nonyaaŋu yi n laŋsi o nobilisi, ka ŋuni a niŋi la, ka ya zagsi.
40023038	A zu, Naawunni zagsi ya saani,
40023039	ka ma yeli ya, ya mi ki lee n nye ma zaa, halli ka ya ti yeli, ni Naawunni naani barika ti niso o n tumi la.
40024001	Yeesu n daa n yiira Naawun dii laanta puwa, o nyaaŋpaariba ti yeli u laanta maa gondaasi veelim yela.
40024002	Yeesu yeli ba, Ya nyaasi a, yamonsi ma yeli ya, dindaso a zaa ni ŋma, biriki zaa ki lee n tee n pa o todaana niŋi.
40024003	Yeesu n daa n ti paa zoso ba n boona Olivi la, o nyaaŋpaariba ko ta o saani, a ti boosi u, Yeli ti jemanso yela ŋa n ya n niŋi, a ni seema ti n di n niŋi n baŋŋi e taabu n paagira, a yi durinye ŋa baasigu.
40024004	Yeesu yeli ba, Ya dasi, niriba ba da yomsira ya,
40024005	a kpali bo, nivudamta ni mari m yuuri ta, a ti yeli, ni barima n niŋi so n ya n ta la, ka yomsi nivudamta ga.
40024006	Ya pa ti wumi towusi ni zabiri yela, ya da zora dabeem, a kpali bo, a zaa ni niŋi poin, ka baasigu maa na bi paa.
40024007	Baligusi ni zabira taaba, ka paaligusi dima gba ba zabira taaba, kom o li seelasi, ka tiŋŋa o yigsira.
40024008	N ŋa niŋi nam nyaabu maa piiligu.
40024009	A jemani maa ba ni gbaagira ya wa ti namsira ya, ka kuura ya, ka baligusi zaa ba chisi ya yela, a kpali m zu,
40024010	ka nivudamta ba zagsi ma, ka koosi taaba, a chisi taaba,
40024011	ka nivudamta ba nyisigi, a yomsi n yeli, ni ba niŋini Naawun chaamesi, ka nivudamta ba pa ba zu,
40024012	ka nivudamta ba ki lee n kpabira taaba, a kpali yabeeri ga la zu.
40024013	Ama so zaa n bi zagsi ma, a ti paa baasigu, o ni nye moligirisim,
40024014	ama durinye ŋa zaa, a ni baligusi zaa ni wumi Naawun naalim baarusuma ŋa poin, ka baasigu o ta.
40024015	Yeesu daa n lee n yeli, Dindaso ya ni nye ba naa bimbeso Naawun chaame Daniya n daa n yeli la zaali, a yi Naawun ziya. Cheli so n karimina baŋŋi o gbinni.
40024016	A jemani maa seesi n ba Judiya paaligu ba zo n gaari zoori zuuri,
40024017	ba seesi n ba piisi zu, ba da sigi n kaasi ba bini poin,
40024018	koo seesi n ba puuri, ba da pori n wa ti naa ba wajaasi,
40024019	ka seesi n mari puusi, a ni seesi biisi n nyisimina ni nye nam.
40024020	A zu, ya suusi Naawunni, ni zoobu maa saŋa o da niŋi waari jemani, koo daborigu.
40024021	A kpali bo, a jemani maa ba ni nye nam ga, a gaari nam zaa n ba niŋi, a yi durinye ŋa piiligu, a ti paa zinni, ka ba ki nye nam ŋa zaa, ama jemani maa ko.
40024022	Lala n na, ka nam maa ti yuu, nisaala zaa ki nye moligirisim, ama Naawunni booni daasi maa, a kpali niseesi o n nyisi la zu.
40024023	A jemani maa, ka niso yeli ya, ni ya nyaasi Kristu, ni o bani kpe, koo nisaaniŋi, ya da niŋi u yeride.
40024024	A kpali bo, niseesi ni nyisigi, ka ŋmaara jiri, ni ba niŋini Kristu, koo Naawun chaame, ka niŋi mamaachi yela, a koo ba n di n tee n yomsi seesi Naawunni n nyisi la gba.
40024025	Ama m yeli ya yela ŋa poin, ya baŋŋi a.
40024026	A zu, ka ba yeli ya, ni ya nyaasi, o bani moo puwa, ya da wa ti nyaasi, koo, ni o bani dii puwa, ya da niŋi ba yeride.
40024027	A kpali bo, mani Naawun Nisaala taabu ni niŋi maa saa nyagsira, so zaa, a yi seelasi zaa ba nye u.
40024028	Seela zaa buŋkpiiŋu n be, nisaaniŋi zugusi n laŋsira.
40024029	Yeesu daa n lee n yeli, Nam maa ti baasi, wuluŋu ni ŋmeriga ki ti paaligu, ka ŋmeribiisi a dammi saazu liira.
40024030	A jemani maa durinye baligusi zaa ni kumi, a kpali bo, ba ni nye mani Naawun Nisaala n mari daama ni kpeeŋu ga, a chena, a yi sagbana puwa,
40024031	ka kabilli o pemsi ga, m tumi m malakisi, ba ti laŋsi niseesi zaa Naawunni n nyisi, a yi durinye ŋa seela zaa.
40024032	Ya nyaasi tiso ba n boona figi la yela. O si n ti bosi, ya baŋŋi maa, see ya n seeni.
40024033	Lala n na, ka ya nye yaŋama ŋa, ya baŋŋi maa, mani Naawun Nisaala taabu paagira.
40024034	Yamonsi ma yeli ya, pimpariŋa dima zaa ki kpi, ka yela ŋa zaa niŋi.
40024035	Saazu ni tiŋŋa zaa ni baasi, ka m wusigu ka baasigu.
40024036	Jemanso yela ŋa ya n niŋi, so zaa ka a baŋinisim, halli malakisi n ba Alizaana puwa, koo mani, ama ti ba Naawunni ko.
40024037	Ya nyaasi, mani Naawun Nisaala taabu ya n niŋini maa seema n daa n niŋi kusu zaa, a yi Nuhu jemani la.
40024038	A jemani maa, poin ka koom daa n paali la, ba daa n dirini, ka ŋuura, ka naagira pogiba, ka kulisira, a ti paa dindaso Nuhu n daa n kpe ŋarintintaa la puwa,
40024039	ka ba bi baŋŋi yaso n daa n ya n niŋi, ka koom paali n di ba zaa. Lala n na, mani Naawun Nisaala taabu ni be.
40024040	Dabsi bayi ni ba pu koora, ba ti naa yinni, ka che yinni.
40024041	Pogiba bayi ni neemina, ba ti naa yinni, ka che yinni.
40024042	A zu, ya dasira, a kpali bo, ya bi baŋŋi dindaso ya duuma di n ta.
40024043	Ya nyaasi, ka yiridaana di baŋŋi jemanso tayugu n ya n ta, o ki sagi n gbisi, ama ka nyaasira, tayugu maa o da kpe dii.
40024044	Lala n na, ya gba ya niŋi aniya niŋi siriya, a kpali bo, mani Naawun Nisaala ni ta jemanso ya n bi baŋŋi.
40024045	Yeesu daa n bo kiŋaasa yeli ba, Ya nyaasi, yidaana zaa yi nyisini tumtuminiso n mari yeride, a ni yam, o loobi tumtuminiba maa zaa kpeema, ka yi totira o taaba maa bindira tira ba.
40024046	Dindaso, ka yidaana maa gaa seela, ka ta, ka tumtumina maa tumina nene, o ni nye barika.
40024047	Yamonsi ma yeli ya, yidaana maa ni ti o nyaasira o bini zaa.
40024048	Ama ka yidaana maa n gaari la, ka tumtuminibee fe o sufu niŋi, ni o n di n yuu, ka ki ta yoom,
40024049	ka buura o taaba tumtuminiba, dabsi ni pogiba, ka o ni daŋuuriba ba dira, ka ŋuura ga,
40024050	o yidaana maa ni ta dindaso, a ni jemanso o n bi fe u,
40024051	ka darigi o tubiri, o nye nam, a yi yomsiriba puwa. Nisaaniŋi beerim ni gbaa niriba ga, ba kumi.
40025001	Yeesu daa n bo kiŋaasa yeli ba, Naawun naalim niŋini maa suŋguriba pii n mari katula, ba wa ti tuusi pogipaali daana,
40025002	banu zoligi, ka banu mi mari yam.
40025003	Zolisi maa naa ba katula, ka bi naa kpaam paasi,
40025004	ka yambaŋiniba maa naa ba katula, a ni kpaam.
40025005	Niŋi n na, daba maa bi ta yoom, suŋguriba maa gbisi.
40025006	Tunsuu n ti paa, niso tasi n yeli, Ya nyaasi daba maa. Ya yi n ti tuusi u.
40025007	Niŋi n na, ba nyisigi n maali ba katula.
40025008	Zolisi maa yeli yambaŋiniba la, Ti katula ya n kpisini, ya nye ya kpaam maa ti ti.
40025009	Yambaŋiniba la yeli ba, Ka ti nye n ti ya, a koo, a ki paa ti gba, a zu, ya gba ya wa ti da.
40025010	Niŋi n na, ba yi n gaari, ba wa ti da, ka daba maa ta, o ni seesi n niŋi siriya la kpe, ba wa ti di, ka kpari dii maa noori.
40025011	A n ti niŋi beela, zolisi la ta, a ti booli daba maa, a yeli, Ti ba, ti ba, ti yoo ti.
40025012	Daba maa yeli ba, Yamonsi ma yeli ya, m bi baŋŋi ya.
40025013	Ka Yeesu lee n yeli, Ya dasira, a kpali bo, ya bi baŋŋi jemanso m di n ta.
40025014	Niŋi n na, Yeesu lee n bo kiŋaasa yindaana, a yeli, Dabso nyisigi, a mari tumtuminiba. Dindaso o ya n gaari paaligu yindaana, ka booli o tumtuminiba maa, a naag o bini ti ba, ba nyaasira a.
40025015	O ti yindaana botesi pisinu, ka ti yindaana pisiyi, ka ti yindaana piiya, a kpali seema ba n mari yam, ka gaari.
40025016	Dabso n nye botesi pisinu la naag o bini loobira, ka lee n nye botesi pisinu paasi.
40025017	Lala n na, botesi pisiyi la daana lee n nye botesi pisiyi paasi.
40025018	Ka so n nye pii la naag o toori wa ti gbi tiŋŋa, ka naa n pi.
40025019	A n ti yuu, ba yidaana maa ta, o ti nyaasi seema ba n niŋi.
40025020	Niŋi n na, botesi pisinu la daana ta, a ni botesi koowa, a ti yeli, M yidaana, e daa n ti ma ni botesi pisinu, nyaasi, ma lee n nye pisinu paasi.
40025021	Yidaana maa kpeesi u yeli, E tumi nene ga, a ni kenyiti, ka bi zagsi yabila maa, a zu, m ni ti i daama ga. Ta, m ni ni ti mari pupeelim.
40025022	Niŋi n na, botesi pisiyi la daana ta, a ti yeli, M yidaana, e daa n ti ma botesi pisiyi, nyaasi, ma lee n nye pisiyi paasi.
40025023	Yidaana maa kpeesi u yeli, E tumi nene ga, a ni kenyiti, ka bi zagsi yabila maa, a zu, m ni ti i daama ga. Ta, m ni ni ti mari pupeelim.
40025024	Niŋi n na, botesi pii la daana ta, a ti yeli, M yidaana, m baŋŋi e mari sufukpeeŋu, a cheera binseesi e n bi butira, ka nyaara tono, a yi binseesi e n bi tumina,
40025025	a zu, dabeem gbaa ma, ma naag e botesi pii la wa ti pi tiŋŋa. ?arima n ŋa.
40025026	Yidaana maa yeli u, Zinyagiri daana niŋi i, ka e be ga. E baŋŋi m cheera binseesi ni bi butira, ka nyaara tono, a yi binseesi ni bi tumina.
40025027	A zu, a daa n veela e n di n naa m ligiri maa ti banki dima, m di n nye tono beela paasi.
40025028	Ka lee n yeli, Ya dee botesi pii la, a yi o saani, ka naa n ti so n mari botesi koowa la.
40025029	A kpali bo, so zaa n mari, ba ni lee n paasi u, o mari ga, ka so n bi mari, ba ni dee beela la o n mari la yi o saani.
40025030	Ka zinyagiri daana ŋa, ya kari u niŋi ligu niŋi, seela beerim n be, niriba kumina la.
40025031	Yeesu daa n lee n yeli, Mani Naawun Nisaala lee n ti ta, m ni mari daama ga, ka mari malakisi zaa ta, a ti di naam,
40025032	ka ti ba laŋsi baligusi zaa m yiya, m barigi ba, a maa pekpagira n barigira peeri ni buusi,
40025033	ka ti peeri maa ba m nudiya, buusi maa mini a ba m nuzaa.
40025034	Niŋi n na, ma ni yeli seesi n ba m nudii zu la, Ya chena, m ba Naawunni ti ya ni barika, ya ti ba o naalim puwa, seema o n daa n zaali ya, a yi durinye ŋa piiligu.
40025035	A kpali bo, kom n daa n gbaa ma, ya ti ma bindira. Konyuuri n daa n mari ma, ya ti ma ŋu. Ni daa n niŋi saana, ya dee ma.
40025036	Ni daa n pirigi, ya ti ma bimpinna. Ni daa n beera, ya ti moligira ma. Ba n daa n yo ma dii, ya ti puusi ma.
40025037	Niŋi n na, nivusuma maa ni boosi ma, Ti duuma, sambo kom n daa n gbaag i, ti ti i bindira, koo, konyuuri mari i, ti ti e ŋu,
40025038	koo, e niŋi saana, ti deeg i, koo, e pirigi, ti ti i bimpinna,
40025039	koo, e beera, koo, ba yo i dii, ti ti puusi i?
40025040	M ni yeli ba, Yamonsi ma yeli ya, ya n daa n niŋi n ŋa, a ti m nyaanzaariba bibilidaana la, mani n na ya niŋi n tira.
40025041	Niŋi n na, m ni lee n yeli seesi n ba m nuzaa zu la, Ya wara, Naawunni si ya noori, ya gaari bugum ziya, seela n maali n guri, Sitaana ni o malakisi ba we la.
40025042	A kpali bo, kom n daa n gbaa ma, ya bi ti ma bindira. Konyuuri n daa n mari ma, ya bi ti ma m ŋu.
40025043	Ni daa n niŋi saana, ya bi dee ma. Ni daa n pirigi, ya bi ti ma bimpinna. Ni daa n beera, koo, ba yo ma dii, ya bi ti puusi ma.
40025044	Ba gba ni boosi ma, Ti duuma, sambo kom n daa n gbaag i, koo, konyuuri mari i, koo, e niŋi saana, koo, e pirigi, koo, e beera, koo, ba yo i dii, ka ti bi moligi i?
40025045	M ni yeli ba, Yamonsi ma yeli ya, ya n daa n bi niŋi a ti m nyaanzaariba bibilidaana la, mani n na, ya bi niŋi n ti.
40025046	Niŋi n na, ba ni mari ba gaari tubiri darigirisim n ka baasigu la ziya, ama nivusuma maa ni nye nyevuriso n ka baasigu la.
40026001	Yeesu n daa n wusi yela ŋa zaa baasi, o yeli o nyaaŋpaariba,
40026002	A maa ya baŋŋi, daari ba ni di Galingaari. A jemani n na, ba ni gbaa mani Naawun Nisaala, ka ku ma.
40026003	Niŋi n na, buŋkobkuuriba kpemba ni tiŋŋa maa kpemba wa ti laŋsi buŋkobkuuriba zudaanso ba n boona Kayafa la yiri,
40026004	a to jina ba sogi n gbaa Yeesu, a ku u,
40026005	ka mi yeli, ni ba da niŋi n ŋa, Galingaari maa diibu jemani, zamusi maa ba da zabira.
40026006	A n ti niŋi beela, Yeesu daa n ba Simon so n daa n niŋi korite daana la yiri, a dira, a yi Befani tiŋŋa puwa. Niŋi n na, pogso naa koliba so ba n naa kpaasigu maali la, o mari tulale n mari ligiri ga, a kpe n kpaa n wuri Yeesu zu.
40026008	O nyaaŋpaariba n ti nye n ŋa, ba je suuri, a yeli taaba, ni o saami a putoom,
40026009	a kpali bo, ka o di bi niŋi n ŋa, ka koosi a, o n di n nye ligiri ga tori nandaandima.
40026010	Yeesu baŋŋi seema ba n yetira, ka yeli, Ya da damtira poga maa, o niŋi ma ni yasuŋŋu.
40026011	Nandaandima ba niŋi taaru, ama ma wune ki ba niŋi.
40026012	O n kpaa binaa wuri ma n ŋa, o maali ma ni, ba pi.
40026013	Yamonsi ma yeli ya, a yi durinye ŋa puu zaa, ka ba wusira m baarusuma, ba ni yeli yaso o n niŋi n ŋa, a teesira u.
40026014	Niŋi n na, Yeesu nyaaŋpaariba pii ni bayi la yindaana ba n boona Juudasi Ikaroti la daa n we buŋkobkuuriba zudaandima saani,
40026015	a wa ti boosi, Ka m ti ya daama ya gbaa Yeesu, bo ya ni ti ma? Ba ti u sugasi pisita.
40026016	A yi jemani maa, o kpabi daama ba gbaa Yeesu.
40026017	Jemanso ba n daa n ya n ŋobi paanuso n ka yiisi la n ti paagira, Yeesu nyaaŋpaariba ti boosi u, Ya n na e kpabira ti wa ti niŋi siriya, a di Galingaari?
40026018	Yeesu yeli ba, Ya we Jiruusilim tiŋŋa puwa, a wa ti yeli dabyindaana, ni ya karichi yeli, ni o jemani paagira, o kpabira o ni o nyaaŋpaariba di Galingaari, a yi e dii.
40026019	Niŋi n na, nyaaŋpaariba maa wa ti niŋi siriya, seema Yeesu n yeli ba maa.
40026020	Yiiŋu n ti vibi, Yeesu ni o nyaaŋpaariba pii ni bayi maa wa ti di nisaaniŋi.
40026021	Ba n dira maa, Yeesu yeli, Yamonsi ma yeli ya, Ya yindaana ni koosi ma.
40026022	Ba sufusi saami, ba boosi u liŋaliŋa, M duuma, mani n na?
40026023	Yeesu yeli ba, So n ya n koosi ma la m ni nu naa paanu sugira katisaluŋko ŋa puwa.
40026024	Lala n na, mani Naawun Nisaala ni kpi, a maa seema ba n daa n sebi m yela digili la. Ama so n ya n ti ba gbaa ma la ni nye nam ga. A yi o saani, ba di daa n bi dogi u n so.
40026025	Niŋi n na, Juudasi Ikaroti so n ya n koosi u la boosi Yeesu, M duuma, mani n na? Yeesu yeli, Nyini n yeli.
40026026	Ba n daa n dira maa, Yeesu naa paanu suusi Naawunni, ka ŋma u ti ba, ka yeli, Ya dee n ŋobi, m niŋa n na la.
40026027	Ka naa kopu kpeesi Naawunni, ka naa n ti ba ŋu, ka yeli, Ya zaa ya ŋu,
40026028	m zeem n na la, seesi n ya n yi, a ti nivudamta nye ba yabeeri che n paŋinisim, ni bunso Naawunni n ti noori la o niŋi.
40026029	Ya nyaasi, m ki lee n ŋu daam zaa, ama m ti gaari m ba Naawunni naalim puwa, m ni ya ti ŋuura dapaala.
40026030	Niŋi n na, ba yiimi Naawun yiimini, ka yi n gaari zoso ba n boona Olivi la zu.
40026031	Niŋi n na, Yeesu daa n yeli ba, Yiiŋaa, ya zaa ni zo, a maa seema kusu zaa ba n daa n sebi n digili Naawun buku puwa, ni Naawunni ni ku pekpagira, ka peeri maa zaa pisimi la.
40026032	Ama m pa lee n ti nyisigi kum puwa, m ni pa ya yii gaari Galili paaligu.
40026033	Piita yeli u, Halli ka ba zaa zagsi i, ma wune ki zagsi i.
40026034	Yeesu yeli u, Yamonsi ma yeli i, yiiŋaa e ni chisi ma buta, poin ka nodaasi kumi.
40026035	Piita yeli u, Halli ka m paasi i kpi, m ki chisi i. Ka nyaaŋpaariba maa zaa yeli lala.
40026036	Niŋi n na, Yeesu ni o nyaaŋpaariba maa daa n wa ti paa seela ba n boona Gesemani, ka Yeesu yeli ba, Ya zi kpe, ka m we yii wa ti suusi Naawunni.
40026037	Ka mari Piita ni Zebidi biisi bayi paasi n gaari, ka o sufu saami, ka damtira u,
40026038	o yeli ba, M sufu damtira ma ga, a maa ni kpiira, ya ba kpe, ka nyaasira.
40026039	Niŋi n na, Yeesu we yii beela, a wa ti li tiŋŋa suusi Naawunni, a yeli, M ba Naawunni, ka e sagiya, nyisi ma yi namso ni ya n nye ŋa puwa. A ni lala zaa, da niŋi m kiperi, ka pa e toori.
40026040	Ka Yeesu pori n ta o nyaaŋpaariba saani, ka ba gbisira, o yeli Piita, Karifiluŋko gba n na ya nyaasi n je ŋa.
40026041	Ya nyaasira, ka suusira Naawunni, ni Sitaana o da yomsi ya. Ya sufusi kpabira yasuma, ama ya niŋasi beligiya ga.
40026042	Ka Yeesu lee n we yii buyidaana, a wa ti suusi Naawunni yeli, M ba Naawunni, ka o tiriya m nye nam maa, e niŋi e kiperi.
40026043	Ka Yeesu pori n we o nyaaŋpaariba saani, ka ba lee n gbisira, a kpali gbeem gbaa ba ga.
40026044	O che ba, ka lee n we yii buta daana, a wa ti suusi Naawunni seema o n daŋŋi n suusi la,
40026045	ka lee n pori n ta o nyaaŋpaariba saani, a ti yeli ba, Ya na do n gbisira? Jemani paaya, ba ya n ti nivubeeri gbaa mani Naawun Nisaala.
40026046	Ya nyisigi, ti gaari. Ya nyaasi, so n ya n ti ba gbaa ma la leeliya.
40026047	Yeesu daa n na n togsira, o nyaaŋpaariba pii ni bayi maa yindaana so ba n boona Juudasi Ikaroti la ta, ka zamutintaa, so buŋkobkuuriba kpemba ni tiŋŋa maa kpemba n tumi la pa o zu, a ni suusi ni daari.
40026048	Ka daba maa yeli ba poin, ka ba ta la, ni dabso o ni puusi, ka mugsi, ba gbaag u.
40026049	A zu, o daŋŋi n we Yeesu saani, ka puusi u yeli, Karichi, anuula. Ka mugsi u.
40026050	Yeesu yeli u, Wula? Ka ba wa ti gbaag u.
40026051	Niŋi n na, Yeesu nyaaŋpaariba yindaana voog o suwa, a ŋma buŋkobkuuriba zudaana tumtumina tubiri basi.
40026052	Yeesu yeli u, Naa suu maa firi. Seesi zaa n naa suusi zabira, ba ni naa suusi ku ba.
40026053	Ya nyaasi, ka m di kpabira, m ni tee n suusi m ba Naawunni, o tumi malakisi tusa pisiyapoin ba ti moligi ma.
40026054	Ama ka m niŋi lala, yaseesi ba n daa n sebi Naawun buku puu la ki loobi yamonsi.
40026055	Niŋi n na, Yeesu yeli zamu maa, Taaru zaa m yi ba Naawun dii laanta wusira niriba, ka ya bi gbaa ma. Ama pimpariŋa ya marini suusi ni daari ta, ya ti gbaa ma maa tayugu.
40026056	O niŋini n ŋa yaseesi Naawun chaamesi n daa n sebi n digili Naawun buku puu kusu zaa la loobi yamonsi. Niŋi n na, o nyaaŋpaariba zaa zo, ka che u.
40026057	Niŋi n na, seesi n gbaa Yeesu la daa n mari u gaari buŋkobkuuriba zudaana Kayafa yiri, seela zaaliguwusiriba ni kpemba n sari.
40026058	Ka Piita larimi n pa ba zu, a wa ti kpe laanta maa, o ni seesi n gbaa Yeesu maa zi, o nye a baasigu.
40026059	Niŋi n na, buŋkobkuuriba zudaandima ni seesi n sari maa zaa kpabi dansiyasi n niŋi jiri ŋmaariba, ba nye daama ku Yeesu,
40026060	ka kpabi n je, halli ka nivudamta ŋma jiri pa Yeesu. A baasigu dabsi bayi yi,
40026061	a yeli, Dabaa daa n yeli, ni o ni tee n ŋma Naawun dii, ka naa daba ata, a me u.
40026062	Buŋkobkuuriba zudaana maa nyisigi n boosi Yeesu, Nyaasi seema dabsaa n yetira e yela, e ki yeli yela zaa?
40026063	Yeesu muuri. Zudaana maa lee n yeli, Ka e niŋini Kristu, Naawun bii la, e pe Naawunni yeli ti.
40026064	Yeesu yeli u, o niŋini seema e n yeli. Ka ya ni nye mani Naawun Nisaala n zi Naawun nudiya, ka lee n chena, a yi sagbana puwa.
40026065	Niŋi n na, zudaana maa je suuri cheeg o wajaasi, ka yeli, Ya wumi o n tu Naawunni, ti bi lee n kpabira dansiyasi,
40026066	wula ya di o seriya? Ba yeli, O liya, ba ku u.
40026067	Niŋi n na, ba tusi nuntoori wuri o nufusee, ka ŋme u, ka seesi sali u yeli,
40026068	Nyini Kristu, yeli ti so n sali i ŋa.
40026069	Niŋi n na, Piita daa n zi laanta maa, ka pogso n tumina nisaaniŋi ti yeli, E gba daa n ba Yeesu n yi Galili paaligu la saani.
40026070	A yi ba zaa nufu niŋi Piita chisi n yeli, M bi baŋŋi yaso e n yetira n ŋa.
40026071	Niŋi n na, Piita yi n we begu maa, ka poga yindaana nye u, ka yeli seesi n ba nisaaniŋi, ni o daa n ba Yeesu n yi Nazire la saani.
40026072	Piita pe n chisi, a yeli, M bi baŋŋi daba maa.
40026073	A n lee n ti niŋi beela, seesi n ba nisaaniŋi maa ti yeli Piita, Yamonsi n na, e niŋini ba yindaana, a kpali e togsirini maa Galili daba.
40026074	Piita pe kpeeŋtiri, a yeli, M bi baŋŋi daba maa. A puli maa niŋi, nodaa kumi,
40026075	Piita teesi seema Yeesu n yeli u la, ni poin ka nodaa kumi, o ni chisi u buta. O yi, a wa ti kumi ga.
40027001	Bee n daa n chee, buŋkobkuuriba kpemba zaa ni tiŋŋa maa kpemba sari, ka togsi seema ba n di n niŋi n ku Yeesu,
40027002	ka le u gaari gomina so ba n boona Pailati la saani.
40027003	Juudasi so n koosi Yeesu la n daa n ti nye, ba n ya n ku Yeesu, o sufu saami, o lee n naa ligiri maa wa ti ti buŋkobkuuriba zudaandima maa ni tiŋŋa maa kpemba,
40027004	a yeli, M niŋi yabee, a ti ba ya n ku so n bi niŋi yabee zaa. Ba yeli u, A bi lee n niŋi ti yela, e yela n na.
40027005	Juudasi naa ligiri maa basi Naawun dii laanta, ka yi, a wa ti yagili miya.
40027006	Niŋi n na, buŋkobkuuriba zudaandima maa naa ligiri maa, ka yeli, ni ba ki tee n naag a jebi Naawun dii ligiri niŋi, a kpali bo, a niŋi kum ligiri.
40027007	A zu, ba sari n to jina, a da dugumeera pu, ba piira saamba,
40027008	ka a ti yini zinni, ba na boona u kum pu.
40027009	N ŋa n ti yaso Naawun chaame Jerimaya n daa n yeli kusu zaa la loobi yamonsi, ni sugasi pisita n niŋi ligseesi Juusi dima n zaali ba da nira,
40027010	ba naa n da dugumeera pu, seema ti duuma n wusi ma.
40027011	Yeesu n daa n za gomina maa saani, gomina maa boosi u, Juusi dima naaba niŋi i? Yeesu yeli u, Nyini n yeli.
40027012	Ka buŋkobkuuriba kpemba ni tiŋŋa maa kpemba yetira, ni Yeesu liya, ka Yeesu muuri.
40027013	Gomina maa yeli, Nyaasi seema ba n yetira e yabeseesi e n niŋi, wula n na e mi yeli?
40027014	Yeesu muuri, ka bi yeli yela zaa, a ku gomina maa noori.
40027015	Yumini zaa ka Galingaari diibu ti paa, gomina maa yi nyisini diyooriba nivuluŋko, so zamu n kpabira,
40027016	ka yumini maa diyoora ba n boona Baraba ba niŋi, so zaa baŋŋi o yela.
40027017	Ka gomina maa baŋŋi, ni pubeerim zu ba mari Yeesu ta, ka o poga mi tolimi n yeli u, a yi seriya diibu ziya, ni o da niŋi nivusuŋŋu ŋa yela zaa, a kpali bo, o zaasi o zaasim boguwaa, a tiri u ga. A zu, zamu n ti laŋsi, gomina maa boosi ba, so ba n kpabira o nyisi n ti ba, Baraba koo Yeesu, so ba n boona Kristu la.
40027020	Buŋkobkuuriba kpemba maa ni tiŋŋa maa kpemba yeli zamu maa, ni ba dee Baraba, ka ti ba ku Yeesu.
40027021	Gomina maa lee n boosi zamu maa, ni bayi maa wumbo ba kpabira. Ba yeli, Baraba.
40027022	Gomina maa boosi ba, Ka wula ma ya n niŋi Yeesu, so ba n boona Kristu la. Ba yeli, cheli ba kpa u tabi daa, o kpi.
40027023	O lee n boosi ba, Wula? Bo yabeeri o niŋi? Ba tasi n yeli kpeeŋtiri, Cheli ba kpa u tabi daa, o kpi.
40027024	Gomina maa n pa ti baŋŋi maa, o ki nye soori, ka zamu maa ya n zabi, o naa koom pegi o nuusi ba nufu niŋi, a yeli, Pa mani n taasi dabaa kum, yarima n taasi.
40027025	Zamu maa zaa yeli, Ka o kum mari tubiri darigirisim, cheli a niŋi ti ni ti yaŋsi.
40027026	Niŋi n na, gomina maa nyisi Baraba ti ba, ka ti ba feebi Yeesu, ka ba wa ti ku u.
40027027	Niŋi n na, soojisi daa n mari Yeesu kpe gomina maa yiri, ka booli ba taaba soojisi zaa,
40027028	ka ba pirigi Yeesu, ka naa wajezee pili u,
40027029	ka naa goosi maali zupiligu, a maa nadima zupiligu, a pili u, ka naa kagitiri niŋi o nudii niŋi, ka gba o yii niŋina u siya, a yetira, Juusi dima naaba, ansa.
40027030	Ka tusi nuntoori wuri u, ka naa kagitiri maa ŋme o zu.
40027031	Ba n niŋi u siya baasi, ba piligi wajezee maa, ka naag o gbagba bimpinna pili u, ka naag u gaari ba wa ti ku.
40027032	Ba n daa n wara, ka yiira tiŋŋa maa puwa, ba nye dabyindaana, Simon n yi Sariini, ka ti o bugi Yeesu kuubu daa gaari.
40027033	Ba n ti paa seela ba n boona Goligofa, so gbinni n niŋi zukoori la,
40027034	ba ti u daam n jebi binseesi. O tagsi n nyaasi, ka bi ŋu.
40027035	Ka ba kpa u tabi daa maa, ka damsi u sabi, ka naa kuga lobi, ba baŋŋi seema ba n di n tori o bimpinna,
40027036	ka zi n nyaasira u,
40027037	ka sebi n digili o zu see bunso zu ba n kpa u tabi la, ni Yeesu, Juusi dima naaba n ŋa.
40027038	Niŋi n na, ba kpa tayugsi bayi paasi o niŋi. Yindaana za o nudiya, ka yindaana mi za o nuzaa.
40027039	Ka niriba gaatira, ka tuura Yeesu, ka yetira, Ee, nyini n yeli, ni ka e di ŋma Naawun dii maa, e n di n lee n tee n me u daba ata, moligi e maŋŋa. Ka e niŋi Naawun Biya, sigi daa maa niŋi.
40027041	Lala n na buŋkobkuuriba kpemba ni zaaliguwusiriba ni tiŋŋa maa kpemba gba niŋina Yeesu siya, a yetira,
40027042	Nyaasi, o moligira niriba, ka ki tee n moligi o maŋŋa. Ka wune n niŋi Juusi dima naaba, cheli o sigi, ka ti niŋi u yeride.
40027043	O niŋina Naawunni yeride, a zu, ka Naawunni kpabira, cheli o moligi u, a kpali o n yeli o niŋini Naawun biya.
40027044	Ka tayugsi maa ba n naa n tabi n paasi o niŋi la mi tuura u lala.
40027045	Wuntooŋu n daa n ti paa, wuluŋu pili, paaligu maa puu zaa loobi ligu, halli zaanoori ti paagira.
40027046	A jemani maa Yeesu tasi n yeli, Ali, ali, lama sabatani. O gbinni niŋi, Naawunni, Naawunni, wula n na e zagsi ma?
40027047	Niseesi n ba niŋi, ka wumi seema o n yeli maa yeli taaba, Dabaa boonini Alayija.
40027048	Ka ba yindaana chee n ti naa gbaari sugi daam, a kusi daa, ka naa n ti Yeesu o ŋu.
40027049	Ka seesi yeli, Cheli u, ti nye, a koo Alayija n ti moligi u.
40027050	Ka Yeesu lee n tasi kpeeŋtiri, ka kpi.
40027051	A jemani maa, a yi Naawun dii, Naawun patisa cheeg ayi, a yi saazu ti sigi. Seelasi tiŋŋa yigsi, kugkara yorigi,
40027052	kaasi yoo, Naawun nivudamta n kpi la lee n nyisigi,
40027053	ka yi kaasi maa puusi. Yeesu n lee n ti nyisigi kum puwa, ba kpe tiŋŋa maa puwa, nivudamta nye ba.
40027054	Yeesu n kpi la, soojisi kpeema ni soojisi n nyaasira u la nye tiŋŋa maa n yigsi, a ni yela n niŋi, a ku ba noya, ba yeli, Yamonsi n na, o niŋini Naawun biya.
40027055	Niŋi n na, pogidamta n daa n pa Yeesu zu yi Galili paaligu, ka suŋina u la za wogila nyaasira u.
40027056	Ba seesi niŋi Mariama Magiliini, a ni Mariama yindaana, Jeemsi ni Joosefi ma, a ni Zebidi poga.
40027057	Zaanoori n daa n ti paa, bindaanso ba n boona Joosefi, a yi Arimatiya, ka niŋi Yeesu nyaaŋpaara la we gomina maa saani, a wa ti suusi Yeesu kpiiŋu. Gomina maa yeli ba naa n ti u.
40027059	Niŋi n na, daba maa wa ti naa kpiiŋu maa, a pili u wajepeeli,
40027060	ka naag u wa ti digili o gbagba kaa n niŋi voori ba n chibi, a yi kugitintaa puu la, ka bilimi kugitintaa nyeri o noori.
40027061	Ka Mariama Magiliini ni Mariama yindaana maa zi n nyaasira.
40027062	Dindaari maa niŋi Juusi dima siriya niŋinisim daari. Bee n daa n ti chee, buŋkobkuuriba kpemba ni Farisii dima laŋsi n we gomina maa saani,
40027063	a wa ti yeli u, Ti kpeema, ti teesi seema yomsira ŋa n daa n ba niŋi, ka yeli, ni o daba ata daari o ni lee n nyisigi,
40027064	a zu, ti suusira i ni, e ti soojisi ba nyaasira kaa maa, daba ata maa ti baasi, o nyaaŋpaariba ba da nye daama wa ti zu o kpiiŋu maa, ka yeli niriba, ni o nyisigini, a yi kum puwa. Ka ba niŋi n ŋa, yomsigu maa baasigu ni gaari yomsigu maa piiligu.
40027065	Gomina maa yeli ba, Mari soojisi ŋa gaari, ka ti ba nyaasira zii maa nene.
40027066	Ba we, a wa ti yo kaa maa nene, ka ti soojisi maa nyaasira u.
40028001	Daborigu maa n daa n ti baasi, ka bee ya n chee, Aleedi, Mariama Magiliini ni Mariama yindaana maa we, ba wa ti nye kaa maa,
40028002	ka tiŋŋa maa yigsi ga, ka Naawun malaki yi saazu sigi, a bilimi kugtintaa maa yi kaa maa noori, ka zi o niŋi.
40028003	O nufusee nyagsira maa saa, ka o bimpinna peligi ga.
40028004	Dabeem gbaa soojisi maa, ba see,
40028005	ka malaki maa yeli pogiba maa, Ya da zora dabeem, m baŋini ya n kpabira Yeesu, so ba n ku la,
40028006	ama o lee n ka kpe, a kpali bo, o nyisigiya. Ka o lee n yeli, Ti nyaasi seela Yeesu di n do la,
40028007	ka we yoom wa ti yeli o nyaaŋpaariba, ni o nyisigini, a yi kum puwa, ka ni pa ba yii gaari Galili paaligu, ba wa ti nye u nisaaniŋi. To, m yeli ya baasi.
40028008	Niŋi n na, ba yi kaa maa zii yoom, a ni dabeem, a ni pupeelim ga, a chee n wa ti yeli Yeesu nyaaŋpaariba.
40028009	Ba n wara maa Yeesu tuusi ba, ka puusi ba, ba wa ti gbaag o noba, ka kpeesira u.
40028010	Ka o yeli ba, Ya da zora dabeem, ka wa ti yeli m taaba, ni ba gaa Galili paaligu, a wa ti nye ma nisaaniŋi.
40028011	Pogiba maa n daa n wara maa, soojisi maa seesi we tiŋŋa puwa, a wa ti yeli buŋkobkuuriba kpemba yaseesi n niŋi maa.
40028012	Niŋi n na, kpemba maa ni tiŋŋa maa kpemba sari n to jina, ka ti soojisi maa ligidamta,
40028013	ni ba ŋma jiri yeli niriba, ni ba gbisirini yiiŋu, ka Yeesu nyaaŋpaariba ti zu kpiiŋu maa.
40028014	Ama ka gomina wumi n ŋa, ti ni maag o sufu, ya da nye nam.
40028015	Niŋi n na, soojisi maa dee ligiri maa, ka yeli seema ba n yeli maa. A zu, a ti yini zinni, Juusi dima na yetirini yela ŋa.
40028016	Niŋi n na, Yeesu nyaaŋpaariba daa n we zoso Yeesu n wusi ba, a yi Galili paaligu la,
40028017	a wa ti nye u, ka kpeesira u, ka ba seesi bi niŋi tama.
40028018	Ka Yeesu yeli ba, Naawunni naa daama zaa, a yi saazu ni tiŋŋa ti ma.
40028019	A zu, ya wa ti ti niriba ba loobira m nyaaŋpaariba, ka naa ti ba Naawunni daama, a ni mani o bii daama, a ni Naawun sii daama, a su ba koom,
40028020	ka wusira ba ba niŋina yaso zaa ni daa n yeli ya. Ya nyaasi, m ni ba ya saani, a ti paa durinye ŋa baasigu.
41001001	M ya n yeli ya ni Naawun Bii Yeesu Kristu baarusuma la, ya wumi.
41001002	Kusu zaa Naawunni daa n ti o chaame Azaya sebi, a yeli, Nyaasi, m ni tumi m tumu, o pa yiya, a maali soori, e ta.
41001003	Niso ni ba dalimpii paaligu, a tasi n yetira, ya maali soya, a tooli, ti duuma o ta.
41001004	Seema kusu zaa ba n daa n sebi la, dabso n daa n ta, o yuuri niŋi Jon Baatisi, ka o daa n ba dalimpii paaligu puwa. O bindira n daa n niŋi lutiya, a ni sikpaam. Nyogimasi koba ba daa n naa n wogi o bimpinna, ka o yi naa gbandeerigu kirisi o see. Niŋi n na, o daa n chaŋŋi n wusira, ni niriba ba sagi maa, ba saamiya, o su ba koom, Naawunni o che ba yabeeri paŋŋi ba. Ka nivudamta daa n yi Jiruusilim tiŋŋa puwa, a ni Judiya paaligu zaa, a wara o saani, ka ba dee n saamiya, ka o su ba koom, a yi mogiso ba n boona Jooda la.
41001007	Ka o mi daa n wusira ba, a yeli, Dabyindaana ya n tani, ka mari daama gaari ma, m ki daga maa, m dobi n pirigi o sabtaasi.
41001008	Mani n su ya koom, wune ni naa Naawun sii ti ya.
41001009	A jemani maa, Yeesu daa n yi Nazire n ba Galili paaligu puwa, ka Jon su u koom, a yi mogiso ba n boona Jooda la.
41001010	O n si n yi koom maa niŋi, o nye saazu n yoo, ka Naawun sii ŋmaani kili sigi n dobi o niŋi,
41001011	ka goo yi saazu, a yeli, Nyini n niŋi m bikpabirigu, ka peri ma ga.
41001012	Niŋi n na, Naawun sii maa ti Yeesu gaari dalimpii paaligu puwa,
41001013	o ba nisaaniŋi dapisinaasi, ka moo puu buŋkobiri mi ba niŋi. Niŋi n na, Sitaana daa n niŋi u nyaasira, ka malakisi gba tumina u.
41001014	Dindaso ba daa n gbaa Jon yo dii, poin ka Yeesu ta Galili paaligu, a ti wusira Naawun baarusuma,
41001015	ka yetira, Jemani paaya, niriba ya n kpeni Naawun naalim puwa. A zu, ya sagi maa ya saamiya, ka deeg o baarusuma maa.
41001016	Niŋi n na, Yeesu paa Galili beeŋkarigu noori, ka nye Simon, a ni o sunzo Andiru, ba n tumina ba tuma, a lobira kisiwusi.
41001017	Ka Yeesu yeli ba, Ya pa m zu, ka m ti ya nyaara niriba ba paara Naawun zu, a maa ya n nyaara korotosi seema la.
41001018	O n si yeli lala, ba cheli ba kisiwusi maa, ka pa o zu.
41001019	Niŋi n na, o we yii beela, ka nye Zebidi biisi Jeemsi ni Jon, n ba ba ŋariŋu puwa, a maana ba awulesi.
41001020	O n si nye ba, o booli ba, ka ba yi ŋariŋu maa puu pa o zu, ka che ba ba Zebidi, a ni o tumtuminiba.
41001021	Niŋi n na, ba daa n paa Kapaanim tiŋŋa puwa. Daborigu n ti paa, Yeesu kpe laŋsigu dii, a wusira ba,
41001022	ka o wusigu maa ku ba noya, a kpali bo, o mari daama, ka bi wusira seema zaaliguwusiriba n wusira la.
41001023	A jemani maa dabso n mari kikpaarigusi kpe laŋsigu dii maa, ka tasi n yeli,
41001024	Ee, Yeesu n yi Nazire, bo n na e ya n ti niŋi m kikpaarigusi? E ya n ti kari a ni? M baŋŋi niso n niŋi i, e niŋini Naawun nivusuŋŋu.
41001025	Ka Yeesu yeli kikpaarigusi maa, ni a muuri, ka yi daba maa niŋi.
41001026	Niŋi n na, kikpaarigusi maa tasira, ka damtira u, ka yi o niŋi,
41001027	a ku niriba maa zaa noya, ba yeli taaba, Ee, nyaasi n nye. Yapaali n na, o mari daama katira kikpaarigusi gba, a yi.
41001028	Yeesu n niŋi yela maa, yela maa yeligi n gaa tiŋsi zaa n leeli nisaaniŋi, a yi Galili paaligu puwa.
41001029	Yeesu n niŋi yela maa, o ni Simon ni Andiru ni Jeemsi ni Jon yi laŋsigu dii maa, a we Simon ni Andiru yiri,
41001030	ka Simon deempoga niŋa bii, o do n beera, ba yeli Yeesu o yela,
41001031	o we o saani, a wa ti gbaag o nuwa, o nyisigi n za, o toora maa yi o niŋi, ka o tumina ba.
41001032	Wuluŋu n ti li, ba mari baaradima, a ni kikpaarigusi dima zaa, ta Yeesu saani,
41001033	ka tiŋŋa maa niriba zaa laŋsi n za yiri maa dinoori.
41001034	Ka Yeesu tibi nivudamta toorasi, ka kari kikpaarigusi ga, ka bi sagi kikpaarigusi maa yeli yela zaa, a kpali bo, a baŋŋi u.
41001035	A n di n kaa bee, nodakpagu, Yeesu daa n nyisigi n yi n we seela niriba n ka niŋi, a wa ti togsira Naawun saani.
41001036	A n ti niŋi beela, Simon ni seesi n ba o saani la wa ti kpabira u, ka nye u, ka yeli u,
41001037	ni so zaa kpabira u.
41001038	Yeesu yeli ba, Ya cheli ti gaari tiŋseesi n leeli kpe, m wa ti wusi ba gba, a kpali bo, lala zu ma ta durinye ŋa puwa.
41001039	Niŋi n na, o chaŋŋi Galili paaligu zaa, a wusira ba yi laŋsigu diisi, ka katira kikpaarigusi.
41001040	Dindaso koritedaana daa n ta Yeesu saani, ka gba tiŋŋa, ka suusi u, a yeli, Ka e kpabira, e ni tee n tibi ma.
41001041	Niŋi n na, nimbaa gbaa Yeesu, o teeg o nuwa, ka siisi daba maa, ka yeli u, M kpabira, e tibiya.
41001042	A puli maa niŋi, korite maa yi o niŋi, o nye kpeeŋu.
41001043	Ka Yeesu yeli u nimbirimoo tiri, Da naa yela maa yeli nira zaa. Wa ti gaa buŋkobkuura saani, o nyaasi e niŋa, ka a kpali e tibirisim maa zu, e kpabi bunso kusu zaa Musa n daa n yeli, ba ku n ti Naawunni la, niriba ba baŋŋi maa, toora maa yi e niŋi.
41001045	Niŋi n na, daba maa yi, a wa ti togsi yela maa wusi niriba zaa. A zu, nivudamta wara Yeesu saani, o ki lee n tee n kpe tiŋŋa zaa niriba nufu niŋi, ka ba moo puwa, ka niriba wara o saani, a yi seela zaa.
41002001	A n daa n niŋi daba ayi, Yeesu daa n lee n we Kapaanim tiŋŋa puwa, niriba pa ti baŋŋi maa, o ba niŋi.
41002002	Ka nivudamta laŋsi nisaaniŋi, zii zaa lee n ka niŋi, halli yaŋŋa dinoori gba, ka Yeesu wusira ba.
41002003	Niŋi n na, dabsi banaasi mari boobi ta niŋi,
41002004	ka bi tee n paa Yeesu, a kpali zamu maa zu. A zu, ba du pii maa zu chibi voori, ka naag o ni bundoori maa zaa turi voori maa niŋi, o sigi.
41002005	Yeesu n nye seema ba n niŋi u yeride la, o yeli boobi maa, M biya, e yabeeri che n paŋŋi i.
41002006	Niŋi n na, zaaliguwusiriba ba n zi niŋi, ka feera ba sufusi niŋi,
41002007	ni seema Yeesu n yeli la bi veela. Naawunni ko ni tee n che yabeeri paŋŋi.
41002008	Niŋi n na, Yeesu baŋŋi seema ba n feera maa, ka yeli ba, Ya da feera lala.
41002009	Wumbo n ba toom, m ni yeli boobi ŋa, o yabeeri che n paŋŋi u, a ni, m ni ti o nyisigi n chaŋŋi?
41002010	Ya nye, m ni wusi ya ya baŋŋi maa, mani Naawun Nisaala mari daama m che yabeeri paŋŋi, a yi durinye ŋa puwa. Ka yeli boobi maa,
41002011	M yeli i ni, nyisigi n naag e bundoori kunna.
41002012	Niŋi n na, a yi ba zaa nufu niŋi, o nyisigi, ka naag o bundoori maa, ka yi n gaari, a ku ba zaa noya, ba kpeesira Naawunni, ka yetira, Ti na bi nye n ŋa zaa.
41002013	Niŋi n na, Yeesu daa n lee n yi n we Galili beeŋkarigu noori, ka zamu maa zaa we o saani, ka o wusi ba.
41002014	O n yi nisaaniŋi, o chaŋŋi n wara, ka nye lampoo deegira n zi seela o n deegira ligiri maa, ba boona u Liivai, o ba mi niŋi Alifiisi. Yeesu yeli u, Pa m zu. Ka daba maa nyisigi n pa o zu.
41002015	Niŋi n na, Yeesu ni o nyaaŋpaariba we daba maa yiri, ba wa ti di, ka lampoo deegiriba ni yabeniŋiniba laŋsi n paasi ba dira. Ba niŋi zoogirisim, ka paara o zu.
41002016	Niŋi n na, zaaliguwusiriba ni Farisii dima nye Yeesu ni yabeniŋiniba ni lampoo deegiriba maa n dira, ka ba boosi o nyaaŋpaariba maa, Bo zu n na o dira ba saani?
41002017	Yeesu wumi, ka yeli ba, Niseesi n mari alaanfiya bi wara dokita saani, ka pa seesi n beera ko. M bi tani m ti booli nivusuma, m tani m ti booli yabeniŋiniba.
41002018	A jemani maa Jon Baatisi nyaaŋpaariba ni Farisii dima daa n leera noori. A zu, niriba ti boosi Yeesu, Wula n na Jon nyaaŋpaariba ni Farisii dima nyaaŋpaariba leera noori, ka e nyaaŋpaariba bi leera?
41002019	Yeesu bo kiŋaasa yeli ba, Ka daba yi naa pogipaali, o zodima ni le noori? Akayi. Ka daba maa ba niŋi, ba ki le noori.
41002020	Ama, dindaso ba ni naa daba maa yi o zodima maa saani. A jemani maa n na, ba n pa n le noori.
41002021	Yeesu lee n bo kiŋaasasi yeli ba, Ya nyaasi, nivu zaa ki sagi n naa kparichepaali ligi o tagitekurigu. Ka o niŋi lala, kparichepaali maa ni chee tagitekurigu maa, a taasi vokarigu gaari so n piili n ba niŋi maa.
41002022	Ya lee n nyaasi, ti kaari n na, ti ŋoo dapaala niŋi kolipaala niŋi. So zaa ki ŋoo dapaala niŋi kolikurigu niŋi. Ka o niŋi lala, dapaala maa ni chee kolikurigu maa, ka daam maa zaa, a kpaa n basi, ka koligu maa gba saami.
41002023	Dindaso, daborigu daari, Yeesu daa n chaŋina puuri, ka o nyaaŋpaariba pa o zu, ka ba kabi chi burimi n ŋobira.
41002024	Niŋi n na, Farisii dimseesi yeli Yeesu, Nyaasi, ba n saamini ti daborigu, lala veela?
41002025	Yeesu yeli Farisii dima maa, Ya nyaasi seema kusu zaa Dawuda n daa n niŋi, kom n daa n gbaag o ni o taaba la.
41002026	A jemani maa buŋkobkuuriba zudaana n niŋi Abiyata, ka Dawuda kpe Naawun tanti dii, a wa ti ŋobi paanuseesi ba n naa n ti Naawunni, seesi buŋkobkuuriba koluŋko n mari daama ba ŋobira la, ka o mi naa n ti o taaba la.
41002027	Ka Yeesu lee n yeli ba, A kpali niriba zu n na Naawunni zaali dabora, Naawunni bi maali niriba a kpali dabora zu.
41002028	A zu, mani Naawun Nisaala n niŋi dabora zudaana.
41003001	Dindaso daborigu, Yeesu daa n kpe laŋsigu dii yi Kapaanim. Niŋi n na, o nye nukpiiŋu daana dii maa puwa,
41003002	ka niseesi nyaasira Yeesu, ba di nye o n tibi u daborigu daari maa, ba di yeli maa, o niŋi yabee.
41003003	Niŋi n na, Yeesu yeli nukpiiŋu maa daana, Nyisigi n ta kpe.
41003004	Ka o boosi zamu maa, Wula n na ti daborigu zaaligu yeli ti niŋina? Ti niŋina yasuma, koo, yabeeri? Ti moligira niriba, koo, ti kuura ba? Ba zaa zi surim.
41003005	Niŋi n na, Yeesu nyaasi ba poli n jili, a ni suuri, a ni sufusaaŋu, a kpali ba zagsigu la zu. Ka o yeli daba maa, Teeg e nuu maa. Daba maa n teeg o nuu maa, o nye kpeeŋu.
41003006	Niŋi n na, Farisii dima maa yi dii maa puwa, ba ni Herodi dima ba wa ti to jina seema ba n di n niŋi n ku Yeesu.
41003007	A jemani maa Yeesu ni o nyaaŋpaariba daa n we Galili beeŋkarigu noori, ka zamutintaa pa o zu. Ba yini Galili paaligu ni Judiya paaligu,
41003008	a ni Jiruusilim ni Idumiya paaligu, a ni paaligu n ba mogiso ba n boona Jooda la duyindaana, a ni paaligu seela Taya ni Sidon tiŋsi n be la, a ta Yeesu saani, a kpali ba n wumi seema o n niŋina la.
41003009	Ka Yeesu yeli o nyaaŋpaariba, ba naa ŋariŋu niŋi siriya, zamu maa ba da daagira u.
41003010	Ama a kpali o tee n tibi ba nivudamta zu, seesi zaa na n bi tibi la daagira taaba, ba ti siisi u.
41003011	Ka seesi zaa n mari kikpaarigusi n ti nye u, ba fa n li o yiya, a tasi n yeli, Nyini n niŋi Naawun biya.
41003012	Ka Yeesu kpaasi ba tuba ba da wusi niso n niŋi u.
41003013	Niŋi n na, Yeesu daa n wa ti du zotintaa, ka booli niseesi o n kpabira, ba naa n we o saani.
41003014	Ka o nyisi ba pii ni bayi, ba ba o saani, o tee n tumina ba ba wusira Naawun yela,
41003015	ka tee n ti ba daama ba katira kikpaarigusi.
41003016	Niriba pii ni bayi maa n ŋa, Simon, so Yeesu n boona Piita la, a ni Jeemsi ni o sunzo Jon, Zebidi biisi, a ni Andiru, a ni Filipi, a ni Baatolimi, a ni Matiyu, a ni Tomasi, a ni Jeemsi, Alifiisi biya, a ni Tadiya, a ni Simon so n gamsira la, a ni Juudasi Ikaroti, so n ya n koosi Yeesu la. Ka Yeesu digili Jeemsi ni o sunzo Jon yuuri Bowanaaji, yuuri maa gbinni n niŋi maa, ba yaniŋisa ŋmaani maa, saa n kumina.
41003020	Niŋi n na, Yeesu daa n we yiri, ka zamu laŋsi, a zu, ba bi nye daama ba di.
41003021	Ka Yeesu dogiriba wumi, ni niriba n yetira, ni Yeesu kpeerini yinyaari. A zu ba wa ti gbaag u.
41003022	Ka zaaliguwusiriba seesi n yi Jiruusilim mi yetira, ni kikpaarigusi naaba Beezibu n kpe Yeesu niŋi, o naag o daama katira kikpaarigusi.
41003023	Niŋi n na, Yeesu booli ba ba ta, o bo ba kiŋaasasi, a yeli, Ya nyaasi, Sitaana ki tee n kari o gbagba,
41003024	a kpali bo, ka paaligu luŋko barigi taaba, ka loobi n zabi taaba, ba paaligu maa ni ŋma.
41003025	Koo, ka baligu luŋko barigi n zabi taaba, baligu maa ya n ŋmani.
41003026	A zu, ka Sitaana yiri barigiya, a zabi taaba, Sitaana yiri maa ya n ŋmani.
41003027	Ya lee n nyaasi. Ka ba bi le kpeeŋu daana, nira zaa ki tee n kpe o yiri zu bini.
41003028	Yamonsi ma yeli ya, Naawunni ni tee n che nisaala yabeeri zaa paŋŋi ba, a ni ba yabeseesi zaa ba n yetira.
41003029	Ama niso zaa n togsi yabee niŋi Naawun siya, o yabeeri maa ka cheebu zaa.
41003030	Yeesu yelini n ŋa, a kpali bo, ba yelini o marini kikpaarigusi.
41003031	Niŋi n na, Yeesu ma ni o sunzoba daa n ta, a wa ti za yaŋŋa, ka tumi nira, o booli Yeesu.
41003032	Zamu maa n poli n jili Yeesu la yeli u, ni o ma ni o sunzoba za yaŋŋa kpabira u.
41003033	Ka Yeesu yeli ba, M ya n yeli ya ni niseesi n niŋi m ma ni m sunzoba,
41003034	ka loobi n nyaasi seesi n poli n jili u maa, ka yeli, Ya nyaasi, yarima n niŋi m ma ni m sunzoba.
41003035	Niso zaa n niŋina bunso Naawunni n kpabira, wune n niŋi m sunzo, a ni m sunzopoga, a ni m ma.
41004001	Dindaso Yeesu daa n wusira, a yi Galili beeŋkarigu noori, ka zamutintaa laŋsi n poli n jili u. A zu, o wa ti kpe ŋariŋu puu zi, ka ŋariŋu maa barigi kuŋkunni maa beela, ka zamu maa zaa za kuŋkunni.
41004002	Niŋi n na, Yeesu naa kiŋaasasi wusi ba yadamta, ka yeli,
41004003	Ya wumi. Dabso nyisigi, a niŋi kokpaara, ka wa ti yaatira o bumbura.
41004004	O n yaatira maa, seesi fa n li soori puwa, niinsi ti naag a di.
41004005	Seesi mi fa n li kparibunyena niŋi, seela tanni n bi zoo, a zu, a buli yoom,
41004006	ka, a kpali a nyaga maa na n bi kpe limsim la zu, wuluŋu gbaag a, a kpi.
41004007	Seesi mi li goosi puwa, goosi maa karigi n nyaŋŋi a, a bi wali.
41004008	Seesi mi li tansuŋŋu puwa, a buli, a karigi nene, a wali biisi. Seesi wali biisi pisita, seesi wali biisi pisiyoobu, ka seesi wali biisi koowa.
41004009	Yeesu n ti bo kiŋaasa maa baasi, o yeli, So n niŋi wumina, o wumi.
41004010	A n daa n ti niŋi beela, ka zamu maa lee n ka, o nyaaŋpaariba pii ni bayi maa, a ni niseesi daa n ti boosi Yeesu kiŋaasasi maa gbina.
41004011	Yeesu yeli ba, Naawunni sagi ya baŋŋi o naalim yaseesi niriba n bi baŋŋi. Ama seesi zaa n che la wumina kiŋaasasi maa, ka ki baŋŋi a gbina.
41004012	A kpali bo, ba ni nye, ka ki nye a gbina, ba ni wumi, ka ki baŋŋi a gbina, ka ki cherigi ba sufusi, ka Naawunni ki che ba yabeeri paŋŋi ba.
41004013	Niŋi n na, Yeesu daa n yeli ba, ka ya bi baŋŋi kiŋaasa ŋa gbinni, wula n na ya ni niŋi n baŋŋi kiŋaasasi zaa n che la gbina?
41004014	Ya nyaasi, kiŋaasa ŋa gbinni n ŋa. Niso n yaatira bumbura maa niŋini maa so n wusira Naawun yela, ba wumina.
41004015	Ba seesi n wumina la seesi niŋini maa bumbura seesi n li soori puu la, ka Sitaana ta yoom, ka nyisi yela maa, a yi ba sufusi niŋi.
41004016	Ka ba seesi n wumina la seesi niŋini maa bumbura seesi n li kparibunyena niŋi, ba yi wumi, ka deeg a, a ni pupeelim,
41004017	ba mi ka nyaga, ka deeg a daba ayi ko. Dindaso, ka ba yi ti ba toom puwa, a kpali yela maa zu, ba zagsi a.
41004018	Ka ba seesi n wumina la seesi niŋini maa bumbura seesi n li goosi puwa, ba yi wumi,
41004019	ka ti nyisigi n wara, ka feera ba nam ni bini yela ni kiperi yaniŋisa, a nyaŋŋi Naawun kiperi, Naawunni bi nye tono, a yi ba puwa.
41004020	Ka ba seesi n wumina la seesi niŋi maa bumbura seesi n li tansuŋŋu puwa, ba deeg a, Naawunni nye tono yi ba puwa, a maa seema waliseesi n moogira, seesi nye biisi pisita, seesi pisiyoobu, seesi koowa.
41004021	Niŋi n na, Yeesu daa n lee n bo ba kiŋaasa yeli, Niso zaa ki kusi katulli, ka naa ŋmamini pili o niŋi, koo, a naa n niŋi gideu gbinniŋi, ama o naa n zaali seela n tira paaligu.
41004022	Yaseesi zaa n sogi, ba ni nye a, ka yaseesi zaa n pili, ba ni piligi a.
41004023	So n niŋi wumina, o wumi.
41004024	Ka Yeesu lee n yeli ba, Ya chisi tuba, ka wumi. Seema e n bugsi n tira niriba, lala n na Naawunni ni bugsi n ti i, ka lee n naa n paasi i.
41004025	So n mari ni nye n paasi, ka so n bi mari, ba ni deeg o bini zaa.
41004026	Ka Yeesu daa n bo kiŋaasa yeli, Naawun naalim niŋini maa dabso n buri bini,
41004027	ka yiiŋu zaa o gbisira, ka nyisigira taaru zaa, ka bumbura maa bunna, ka karigira, ka daba maa bi baŋŋi seema a n niŋi n bunna, ka karigira.
41004028	Tanni maa yi ti a buli, ka karigi, ka wali.
41004029	Wala maa n ti moo, ba ŋma a, a kpali a jemani n paa.
41004030	Ka Yeesu yeli ba, Ya nyaasi, m ya n yeli ya ni Naawun naalim kiŋaasa.
41004031	Naawun naalim maa niŋini maa bumburiso n niŋi bimbila durinye ŋa puwa,
41004032	ba buri u, o buli, a karigi n loobi titintaa, a ni o wulikara, seela niinsi n nye maasim, ka maali a sona.
41004033	Niŋi n na, Yeesu bo kiŋaasadamta wusira ba Naawun yela, a sagi seema ba n di n tee n baŋŋi a gbina.
41004034	O n wusira ba maa, o yi boni kiŋaasasi wusira ba. Ama o ni o nyaaŋpaariba yi ti ba niŋi, o wusira ba a gbina zaa.
41004035	A dindaari, zaanoori, Yeesu daa n yeli o nyaaŋpaariba, Ya cheli ti du beeŋkarigaa.
41004036	Niŋi n na, ba naa ŋariŋu so Yeesu n be maa, a gaari, ka che zamu maa, ka ŋarima seesi mi ba niŋi.
41004037	Ba n wara maa, sautintaa ti vaara, koom damtira, ka kpeera ŋariŋu maa puwa, o ya n muri.
41004038	Ka Yeesu ba ŋariŋu maa nyaaŋa, a kogi zukogu gbisira, ba wa ti nyisigi u, ka yeli, Karichi, ti ya n dini koom, o bi tiri i?
41004039	Niŋi n na, Yeesu nyisigi, ka kari sauwa maa, ka yeli koom maa, ni a cheli vu, ka da lee n damtira. Zii zaa niŋi surim.
41004040	Ka o yeli o nyaaŋpaariba maa, Wula n na ya zora dabeem? Ya na bi niŋi ma yeride?
41004041	Dabeem gbaa ba ga, ba yeli taaba, Ee, wula daba n ŋa, halli sauwa ni koom zaa wumi n ti u?
41005001	A n daa n ti niŋi beela, ba paa duuri maa n niŋi Gerasa dima paaligu.
41005002	Yeesu n yi ŋariŋu maa puwa, o nye dabyindaana n yi kaasi ziya, ka niŋi kikpaarigusi daana.
41005003	Daba maa yi wa ti doorini kaasi ziya, ka niso zaa ki lee n tee n le u.
41005004	Ba daa n leera u abanasi, ka o yi kasigira a, so zaa ka kpeeŋu di n tee n gbaag u.
41005005	Yiiŋu ni wuntooŋu zaa o yi bani kaasi maa ziya, koo, zotintaasi ziya, a tasira, ka ŋmaara o maŋŋa ni kuga.
41005006	Daba maa n ti nye Yeesu la, ka o na ba wogilim, o chee n ti tuusi u, ka puusi u,
41005007	ka Yeesu yeli kikpaarigusi maa, ni a yi o niŋi. A zu daba maa tasi n yeli, Yeesu Naawunborigu biya, da kpeera m yela niŋi. M suusira i ni, e da namsi ma.
41005009	Niŋi n na, Yeesu boosi u, E yuuri? O yeli, M yuuri niŋi Zamu, a kpali bo, m kikpaarigusi maa zooni.
41005010	Ka daba maa suusi Yeesu ga, ni o da kari kikpaarigusi maa yi paaligu maa puwa.
41005011	Niŋi n na, pireekusi mi ba n zoo, a za zoo zu, a dira.
41005012	Ka kikpaarigusi maa suusi Yeesu, ni o ti a wa ti kpe pireekusi maa niŋi.
41005013	Yeesu sagi, ka kikpaarigusi maa yi daba maa niŋi, a wa ti kpe pireekusi la niŋi, pireekusi maa chee n sigi zoo maa zu, a wa ti li beeŋkarigu maa puwa, a zaa di koom. Pireekusi maa zaa mi daa n niŋini tusa ayi.
41005014	Pireekukpagiriba maa n ti nye n ŋa, ba zo, a wa ti yeli tiŋŋa maa dima, a ni paaligu maa dima.
41005015	Niŋi n na, ba yi, a ta Yeesu saani, ka nye dabso kikpaarigusi maa n yi o niŋi la ba n zi, a pili bini, a ni alaanfiya. Dabeem gbaa ba.
41005016	Ka seesi n nye yela maa yeli ba daba maa ni pireekusi maa yela,
41005017	ka ba suusi Yeesu o gaari paaligu yindaana.
41005018	A zu, Yeesu wa ti kpe ŋariŋu maa, ka dabso Yeesu n tibi maa suusi u, o paag u gaari.
41005019	Yeesu zagsi, ka yeli u, Kulima, a wa ti yeli e zodima seema ti duuma Naawunni n moligi i, ka zo i nimbaa.
41005020	Niŋi n na, daba maa we, a wa ti yeli paaligu maa tiŋsi piiya seema Yeesu n moligi u maa. Yela maa ku ba zaa noya.
41005021	Yeesu n daa n kpe ŋariŋu maa, ba pori n gaari beeŋkarigu maa duyindaana, ka zamutintaa tuusi u, ka poli n jili u beeŋkarigu maa duuri niŋi.
41005022	Niŋi n na, dabyindaana ba boona Jaarisa ta, o niŋini laŋsigu dii kpemba yindaana, ka nye Yeesu, ka wa ti li o noba niŋi,
41005023	ka suusi u, a yeli, M bipuŋŋu ya n kpini. A zu, ti naag e nuusi pa o niŋi, o nye alaanfiya, ka da kpi.
41005024	Niŋi n na, Yeesu pa o zu gaari, ka zamutintaa pa Yeesu zu, a daagira u.
41005025	Ba n wara maa, pogso ba niŋi, a niŋi dagiri yuma pii ni ayi.
41005026	O daa n nyeni nam ga, a yi dokitasi saani, ba deeg o ligiri zaa, ka tibi u je, ka toora maa maali n paasi.
41005027	Ka niriba yeli u Yeesu yela, o fe maa, ka o yi tee n siisi Yeesu kpariga gba, o n di n nye alaanfiya. A zu, Yeesu n wara maa, poga maa chaŋŋi n pa o nyaaŋa, ka siisi o kpariga.
41005029	A puli maa niŋi, dagiri maa ŋma, o baŋŋi maa, o niŋa nyeni kpeeŋu.
41005030	Niŋi n na, Yeesu baŋŋi o sufu niŋi, ni kpeeŋu yi o niŋi, o loobi zamu maa puwa, ka boosi, ?ani n siisi m kpariga?
41005031	O nyaaŋpaariba yeli u, Nyaasi seema zamu maa daagira i, ka wula n na e boosi so n siisi i?
41005032	Ka Yeesu na nyaasi n kpabira so n siisi u maa.
41005033	Poga maa n ti baŋŋi yaso n niŋi u la, dabeem gbaag u, o chirimi n ti li Yeesu yiya, ka yeli u yela maa zaa.
41005034	Yeesu yeli u, Bipuŋŋu, yeride niŋinisim zu, e nye kpeeŋu. Wara, a ni niŋgbirimaasim, a ni alaanfiya.
41005035	Yeesu na n togsira maa, niseesi yi laŋsigu dii kpeema maa yiri ta, ka yeli kpeema maa, ni o bii maa kpiya, o da lee n mari Yeesu ta.
41005036	Yeesu n wumi n ŋa, o yeli kpeema maa, ni o da zora dabeem, ka niŋi u yeride.
41005037	Niŋi n na, ba we laŋsigu dii kpeema maa yiri, Yeesu bi sagi nira zaa o pa ba zu, ama Piita ni Jeemsi ni o sunzo Jon.
41005038	Ba n ti paa yiri maa, Yeesu nye zamu n ba niŋi, a kumina, ka chaatira kpeeŋtiri.
41005039	O kpe yiri maa, ka yeli ba, Ya da chaatira, koo a kumina, a kpali bo, bii maa bi kpi, o gbisirini.
41005040	Ba laara u, o kari ba zaa yi, ka mari bii maa ba, a ni o ma, a ni seesi n pa o zu ta la, ba kpe n gaari bii maa saani.
41005041	Niŋi n na, Yeesu naa bii maa nuwa, ka yeli u, Talita kumi. O gbinni n niŋi, Bipuŋbila, nyisigima.
41005042	A puli maa niŋi, bii maa nyisigi n chaŋina, a ku ba noya. Yeesu kpaasi ba tuba ba da yeli nira zaa yela ŋa, ka yeli ba, ba naa bindira ti u, o di. Bii maa yuma niŋini pii ni ayi.
41006001	Niŋi n na, Yeesu daa n yi n gaari o gbagba paaligu, ka o nyaaŋpaariba pa o zu gaari.
41006002	Daborigu n ti paa, o wa ti wusi ba laŋsigu dii puwa, a ku ba nivudamta noya, ba yetira, Ee, dabaa mari yam, a ni yatintaasi, wula n na o niŋi n nye a?
41006003	Ka ba lee n yeli, O niŋini dimeera, so Mariama n daa n dogi, ka o sunzoba n niŋi Jeemsi ni Joozi ni Juudasi ni Simon, ka o sunzopogiba mi ba kpe. A zu n na, ba bi deeg o yela maa di.
41006004	Ka Yeesu yeli ba, Seela zaa Naawun chaame yuuri duura, ama o gbagba paaligu, a ni o dogim puwa, a ni o yiri, o yuuri ki du.
41006005	Niŋi n na, tiŋŋa maa dima bi niŋina u yeride, a ku o noori, o bi tee n niŋi mamaachi yela zaa, ama o naag o nuusi pa baaradimseesi niŋi, a tibi ba. Niŋi n na, Yeesu daa n chaŋina tiŋsi wusira niriba.
41006007	Ka o booli o nyaaŋpaariba pii ni bayi maa ba laŋsi, ka tumi ba ba bayaayi, ka ti ba daama ba katira kikpaarigusi,
41006008	ka yeli ba, ba da naa buŋ zaa mari, halli bindira, koo koligu, koo ligiri, ama daŋkpalli ko,
41006009	ni ba piri sabtaasi, ka da pili tagitesi ayi.
41006010	Ka o lee n yeli ba, seela zaa yiri ya n wa ti kpe, ya ba niŋi, ama ya yini tiŋŋa maa puwa.
41006011	Ka seela zaa ba n bi dee ya, ka zagsi wuminisim, ka ya ti yi nisaaniŋi, ya pisigi ya noba tana basi, ba baŋŋi ba n bi niŋi nene.
41006012	Niŋi n na, ba yi n gaari, a wa ti wusira niriba, ni ba dee n saamiya.
41006013	Ka ba katira kikpaarigusi ga, ka naa kpaam sarigira nivudamta, ka tibira ba.
41006014	A jemani maa Yeesu yuuri daa n du, ka naaba Herodi wumi maa, Yeesu ni o nyaaŋpaariba wusirini niriba. Ka niseesi daa n yetira, ni Yeesu n niŋi Jon Baatisi n nyisigi kum puwa, ni lala zu Yeesu niŋina mamaachi yela maa.
41006015	Ka seesi mi yetira, ni Yeesu n niŋi Naawun chaame Alayija. Ka seesi mi yetira, ni Yeesu n niŋi Naawun chaamesi yindaana, a maa Naawun chaamesi n daa n ba niŋi kusu zaa la.
41006016	Ama naaba Herodi gbagba n daa n ti ba ŋma Jon Baatisi zu. A zu, o n ti wumi n ŋa, o yeli, ni o nyisigini kum puwa, a loobi n niŋi Yeesu.
41006017	Seema naaba Herodi n daa n ku Jon Baatisi la n ŋa. Naaba Herodi sunzo Filipi ni o poga Heroodiya daa n ba niŋi, ka naaba maa fa poga maa, a yi o sunzo maa saani. A zu, Jon Baatisi yeli naaba maa, E n fa e sunzo maa poga maa bi veela. A kpali n ŋa zu, poga maa chisi daba maa, ka kpabira ba ku u, ka wa ti suusi naaba maa, ka naaba maa ti ba gbaag u, a le n digili dii. Ka naaba maa bi ti o poga daama o niŋi daba maa daaŋu zaa.
41006020	A kpali bo, naaba maa baŋiya maa, o niŋini nivusuŋŋu, a ni Naawun nira, ka o zora u dabeem, ka bi ti ba niŋi u daaŋu. Niŋi n na, naaba maa kpabira daba maa o wusira u, ka jemanso zaa o yi n ti wusira u, naaba maa sufu yi damtira u ni.
41006021	Dindaso naaba maa poga, so ba n boona Heroodiya la daa n nye daama o ku daba maa. Dindaari maa n niŋi naaba Herodi maa yuma daborigu, o ti o tumtuminiba dugi bindira ga, ka booli nadima, a ni o toozabiriba kpemba, a ni Galili paaligu kpemba, ba ti di.
41006022	Niŋi n na, o poga maa bipuŋŋu kpe n ti wa waa, o waabu maa peri naaba maa, a ni seesi o n booli maa ga. Naaba maa yeli bipuŋŋu maa, M ni ti i bunso zaa e n kpabira.
41006023	Ka o ti u noori, ka yeli, Halli ka e kpabira m naalim maa barigito gba, m ni ti i.
41006024	Niŋi n na, bii maa yi, a wa ti boosi o ma, Bo n na ma ya n yeli m kpabira? O ma yeli u, Wa ti yeli maa, e kpabirini Jon Baatisi zu.
41006025	A puli maa niŋi, bii maa pori n we naaba maa saani yoom, a wa ti yeli u, ni o kpabirini Jon Baatisi zu pireete niŋi.
41006026	Naaba maa n wumi n ŋa, o sufu saami u ga, ama o ki tee n zagsi, a kpali o tee n ti u noori niriba maa nufu niŋi la zu.
41006027	A zu, a puli maa niŋi, o tumi sooja, o wa ti ŋma o zu ta. Niŋi n na, sooja maa we, a wa ti ŋma daba maa zu, a yi dii puwa,
41006028	ka naa n niŋi pireete niŋi, a wa ti ti bipuŋŋu maa, bipuŋŋu maa naa n ti o ma.
41006029	Daba maa nyaaŋpaariba n ti wumi yela maa, ba ti naag o kpiiŋu maa, a pi. Lala n na, naaba Herodi maa daa n ku Jon Baatisi.
41006030	A n daa n ti niŋi daba ayi, niseesi Yeesu n tumi maa pori n ta o saani, a ti yeli u yaseesi zaa ba n niŋi, ka wusi.
41006031	Niŋi n na, nivudamta chena ba saani, ba bi nye daama gba ba di. A zu, Yeesu yeli ba, ni o mari ba gaa seela niriba n ka niŋi, ba vuusi beela.
41006032	Niŋi n na, ba kpe ŋariŋu gaa seela niriba n ka niŋi.
41006033	Ka nivudamta nye ba n wara la, ka baŋŋi maa, Yeesu ni o nyaaŋpaariba n na. A zu, ba yi tiŋsi zaa cheegira duuri maa niŋi, a gaari Yeesu ni o nyaaŋpaariba yiya.
41006034	Yeesu n yi ŋariŋu maa puwa, ka nye zamutintaa maa, o zo ba nimbaa. A kpali bo, ba niŋini maa peeri n ka pekpagira, ka o wusi ba yadamta.
41006035	Wuluŋu n ti liira, o nyaaŋpaariba ti yeli u, Kpe ka bindira, ka wuluŋu mi liira, a zu,
41006036	cheli ba pisimi, a gaari puuri ni tiŋsi n leeli kpe, a wa ti da bindira di.
41006037	Ka Yeesu yeli ba, Ya gbagba, ya ti ba bunso ba di. Ba yeli u, Ee, wula n na ti ya n niŋi n nye ŋmerisi anii sanyoobu, a da paanu ti niribaa, ba di?
41006038	Yeesu boosi ba, Paanusi ala n na ya mari? Ya wa ti nyaasi. Ba we, ka ti yeli, ni paanusi anu ni korotosi ayi n ba niŋi.
41006039	Niŋi n na, Yeesu yeli zamu maa, ni ba barigi n zi momaasa niŋi.
41006040	Niŋi n na, ba barigi n zi, seesi koowa, seesi pisinu.
41006041	Ka Yeesu naa paanusi anu maa ni korotosi ayi la, a nyaasi saazu, ka suusi Naawunni, ka ŋmaasi paanusi maa, a naa n ti o nyaaŋpaariba la, ba naa n tori zamu maa, ka lee n barigi korotosi ayi la ti ba zaa.
41006042	Ka ba zaa di n piri.
41006043	Niŋi n na, ba piisi paanusi maa ni korotosi la bincheesi, a paali peeri pii ni ayi.
41006044	Dabseesi n ŋobi a maa ba tusa anu.
41006045	?ama n daa n ti niŋi n baasi, Yeesu ti o nyaaŋpaariba maa kpe ŋariŋu maa, a pa o yii gaari Beseeda n ba beeŋkarigu maa duyindaana. Niŋi n na, ba we, ka che Yeesu, ka o ti zamu maa pisimi.
41006046	Ba n ti pisimi maa, Yeesu du n gaari zoori zu, o wa ti togsi Naawun saani.
41006047	Yiiŋu n ti vibi, ŋariŋu maa ba beeŋkarigu maa sunsuu niŋi, ba duusira, ka Yeesu mi ba kuŋkunni la, ka nye o nyaaŋpaariba n ba toom puwa, a kpali sauwa n laŋina ba nyaaŋa zu. Nodakpaŋŋu n ti paa, Yeesu wa ti chaŋina koom zu, ka ya n ti saa ba.
41006049	Ba n nye u, o n chaŋina la, ba fe maa, kogibee n na, ka tasi vu,
41006050	a kpali bo, ba zaa nye u, dabeem gbaa ba. A jemani maa Yeesu togsi ba saani, a yeli, Ya niŋi aniya, mani n na, ya da zora dabeem.
41006051	Niŋi n na, Yeesu kpe ŋariŋu maa puwa, ka sauwa maa cheli vaabu, a ku ba noya ga.
41006052	A kpali bo, ba sufusi na bi yoo, ba n di n baŋŋi paanusi la yela gbina.
41006053	Niŋi n na, ba paa duuri so ba n boona Genesare, ka naa ba ŋariŋu maa le niŋi,
41006054	ka yi o puwa. Ka niseesi n ba niŋi maa baŋŋi Yeesu,
41006055	ka chee n yetira niriba zaa, ba naa ba baaradima yi ba bundoorisi niŋi, a chena seela zaa Yeesu n be.
41006056	Ka seela zaa o n be, halli tiŋbilisi, koo tiŋkara, ba naa ba baaradima ta, a digili kulonni zu, ka suusi u, ni o ti ba siisi o kpariga noori gba. Ka seesi zaa n siisi u maa nye alaanfiya.
41007001	Dindaso Farisii dabseesi ni zaaliguwusiriba n yi Jiruusilim daa n ti laŋsi Yeesu saani,
41007002	ka nye Yeesu nyaaŋpaariba seesi n bi pegi ba nuusi poin, ka dira.
41007003	Farisii dima ni Juusi dima zaa yi pegini ba nuusi poin, ka dira, a kpali bo, ba yaayela n na.
41007004	A zu, ka ba yi yi kulonni zu ta, ka na bi pegi ba nuusi, ba ki sagi n di. Ka ba yaayadamta seesi na ba niŋi, ba niŋina a, a maa seema ba n pegira kopusi ni duguri ni katisasi la.
41007005	Lala zu, Farisii dabsi maa ni zaaliguwusiriba maa boosi Yeesu, Wula n na e nyaaŋpaariba maa bi pa ti yaayela zu, ka naa nudagiri dira?
41007006	Yeesu yeli ba, ya niŋini yomsiriba. Seema Naawun chaame Azaya kusu zaa n daa n yeli ya yela digili la niŋini yamonsi. O yeli, Niriba ŋa kpeesira Naawunni, a ni naŋgbana, ama ba sufusi niŋi ba bi kpabira u.
41007007	A kpali bo, ba naa nisaala yaayela wusira niriba, ka bi wusira ba Naawun zaaligu. A zu, ba kpeesigu maa bi peri Naawunni.
41007008	Ka Yeesu lee n yeli ba, ya yi niŋini ya yaayela, ka zagsi Naawun zaaligu,
41007009	ka fe maa, seema ya n zagsi Naawun zaaligu maa, ka niŋi ya gbagba yaayela, niŋi yam yela.
41007010	Ya nyaasi, Naawun chaame Musa daa n yeli kusu zaa, ni niriba ba niŋina ba ba ni ba ma jilima. Ka lee n yeli, ni so zaa n togsi yabee ŋmeŋsi o ba, koo, o ma, cheli ba ku u.
41007011	Ka ya wune, ka niso yeli o ba, koo o ma, ni tonoso ba n di n ya n nye o saani maa o naa n ti Naawunni,
41007012	ya ki lee n sagi o naa n tira ba.
41007013	Lala n na, ya zagsi Naawun zaaligu, ka niŋina ya yaayela. Ka n ŋa yadamta mi ba niŋi, ya niŋina a.
41007014	Niŋi n na, Yeesu daa n booli zamu ba ta, ka yeli ba, Ya zaa, ya chisi tuba wumi, ka baŋŋi a.
41007015	Bunso zaa n yi yaŋŋa kpe nivu niŋi, ki tee n loobi u nivubee, ama binseesi n yi nivu niŋi yiira n loobira u nivubee.
41007016	So n niŋi wumina, o wumi.
41007017	Niŋi n na, Yeesu cheli zamu maa, ka kpe dii, ka o nyaaŋpaariba boosi u kiŋaasa maa gbinni.
41007018	Yeesu yeli ba, Ya gbagba bi baŋŋi o gbinni? Ya nyaasi, bunso zaa n yi yaŋŋa kpe nivu niŋi ki tee n loobi u nivubee.
41007019	A kpali bo, o bi kpe o sufu niŋi, ka kpe o puu niŋi, ka mari o niŋa niŋi yi. Lala n na Yeesu yeli, ni bindira zaa veelini ba dira.
41007020	Ka o lee n yeli, ni binseesi n yi nivu niŋi loobira u nivubee,
41007021	a kpali bo, feribeeri yiirini sufu niŋi, ka ti seesi saamina diisi, seesi mi zuura, seesi mi kuura, seesi mi kpabira ba taaba pogiba,
41007022	seesi mi kpabira ba taaba bini, seesi mi mari halibee, seesi mi ŋmaara jiri, seesi mi niŋina yabeeri ga, seesi mari pubeerim, seesi tuura taaba, seesi mi poo, seesi bi kpabira yasuma.
41007023	Yabeeri ŋa zaa yini sufu niŋi, ka tira nivu niŋi nivubee.
41007024	Niŋi n na, Yeesu daa n nyisigi n we tiŋseesi ba n boona Taya ni Sidon la paaligu, ka wa ti kpe diyindaana, ka bi kpabira nira zaa ba baŋŋi o yela, ka sogi n je.
41007025	Niŋi n na, pogso wumi Yeesu yela, o bi niŋi Juusi poga, ama ba daa n dogi u ni Foniisiya paaligu puwa, ka o bipuŋbila mari kikpaarigusi. O n wumi Yeesu yela maa, o we o saani, a wa ti fa n li o noba niŋi, ka suusi u o kari kikpaarigusi maa, a yi bipuŋŋu maa niŋi.
41007027	Yeesu yeli u, Cheli biisi ba di poin. A bi veela m naa biisi maa bindira ti baasi.
41007028	Poga maa yeli u, M duuma, yamonsi n na, ama baasi ba teebul gbinniŋi, a dira biisi bindira seesi n fa n liira la.
41007029	Yeesu yeli u, A kpali e n yeli n ŋa zu, kunna, kikpaarigusi maa yi e bii maa niŋi.
41007030	Niŋi n na, poga maa kuli, ka wa ti nye o bii n do gideu zu, ka kikpaarigusi maa lee n ka o niŋi.
41007031	Niŋi n na, Yeesu daa n yi paaliguso Taya n be la, ka dee Sidon, a we paaliguso tiŋsi pii n be la, ka pori n gaa Galili beeŋkarigu.
41007032	Niŋi n na, ba mari tikpiriso n bi wumina, ka bi togsira nene ta, ka suusi Yeesu, ni o naag o nuu pa o niŋi, a tibi u.
41007033	Niŋi n na, Yeesu mari u yi zamu maa niŋi, a gaari o ko, ka naag o nubilisi niŋi o tuba niŋi, ka tusi nuntoori siisi o zulimini,
41007034	ka nyaasi saazu, ka siimi, ka yeli daba maa, ni o tuba a yoo.
41007035	A puli maa niŋi, o tuba yoo, ka o togsira nene.
41007036	Ka Yeesu kpaasi ba tuba, ni ba da yeli nira zaa. Ka seema o n kpaasi ba tuba, ba da yeli yela maa, ba zagsi, ka yeli yela maa ga.
41007037	Ka seesi zaa n wumi yela maa, a ku ba noya ga, ba yetira, ya nyaasi, o niŋina yaso zaa nene. Halli o ti tikpiri wumina, ka togsira.
41008001	Dindaso zamutintaa daa n laŋsi Yeesu saani, ba mi daa n ka bunso zaa ba di. Yeesu booli o nyaaŋpaariba, ka yeli ba,
41008002	Ya nyaasi, zamu ŋa ba m saani daba ata, ka ba bindira lee n ka, ba di. A zu, ba yela mari ma nimbaa.
41008003	A koo, ka ba na bi di, ka ma yeli ba ba gaa ba yiyasi, ba ni see soori, a kpali seesi yiyasi ba wogilim.
41008004	O nyaaŋpaariba boosi u, Wula n na ti ya n niŋi n nye bindira, a yi zikuuŋaa, a ti niribaa, ba di n piri?
41008005	Yeesu boosi ba, Paanusi ala n na ya mari? Ba yeli u, paanusi ayapoin.
41008006	Niŋi n na, Yeesu ti zamu maa zi tiŋŋa, ka o naa paanusi ayapoin maa kpeesi Naawunni, ka ŋma a, a ti o nyaaŋpaariba, ba naa n tori zamu maa.
41008007	Ka ba mi mari korotobilisi, Yeesu suusi Naawunni, a niŋi a niŋi, ka yeli o nyaaŋpaariba ba naa n tori ba paasi.
41008008	Niŋi n na, so zaa di, a piri. Ka ba piisi bincheesi, a paali peeri ayapoin.
41008009	Niriba maa zaa daa n paa tusa anaasi.
41008010	Niŋi n na, Yeesu ti zamu maa pisimi, ka o ni o nyaaŋpaariba kpe ŋariŋu gaari Dalimanuta paaligu.
41008011	Niŋi n na, Farisii dabseesi daa n ti zabi Yeesu, a kpali bo, ba kpabira ba niŋi u nyaasi, o niŋi mamaachi yela.
41008012	Niŋi n na, Yeesu siimi ga, ka yeli, Wula n na ya pimpariŋa dima kpabira m niŋi mamaachi yela? Yamonsi ma yeli ya, ya pimpariŋa dima ki nye mamaachi yela.
41008013	Niŋi n na, Yeesu che ba, ka wa ti kpe ŋariŋu maa, ka wa ti du n gaa beeŋkarigu maa duuri.
41008014	Ba n duusira ŋariŋu maa, ba pa baŋŋi maa, ba bi da bindira, ka paanu luŋko ko n ba niŋi.
41008015	Ka Yeesu kpaasi ba tuba, a naa yiisi seesi n ti paanu fuŋsira la loobi kiŋaasa, a yeli, Ya dasi Farisii dima yiisi, a ni naaba Herodi yiisi niŋi.
41008016	O nyaaŋpaariba maa n wumi kiŋaasa maa, ba togsira taaba saani yetira, O yelini n ŋa, a kpali bindira n ka niŋi.
41008017	Yeesu baŋŋi seema ba n yetira, ka yeli ba, Ee, ya na bi baŋŋi kiŋaasasi gbina. Ya da ti bindira yela ŋa tiri ya.
41008018	Ya mari nufu, ka bi nyaara. Ya mari tuba, ka bi wumina.
41008019	Ya teesi. Ni daa n naa paanusi anu, ka ŋma a ti niriba tusa anu la, peeri ala n na bincheesi maa daa n paali? O nyaaŋpaariba maa yeli u, ni peeri pii ni ayi.
41008020	Yeesu lee n maali n boosi ba, Ni daa n naa paanusi ayapoin la, a ŋma n ti niriba tusa anaasi la, peeri ala n na bincheesi maa daa n lee n paali? Ba yeli u, ni peeri ayapoin.
41008021	Yeesu boosi ba, Ka ya na bi baŋŋi a gbina?
41008022	A n daa n ti niŋi beela, ba paa Beseeda, ka yi ŋariŋu maa puwa, ka ba mari zooma ta Yeesu saani, ka suusi u, o tibi u.
41008023	Niŋi n na, Yeesu gbaa zooma maa nuwa, a mari u yi n gaari tiŋŋa maa puwa, ka tusi nuntoori niŋi o nufu niŋi, ka naag o nuusi pa o niŋi, ka boosi u, E ni tee n nye?
41008024	Zooma maa nyaasi paaligu, ka yeli, M nye niriba, a maa tiisi n chaŋina.
41008025	Ka Yeesu lee n naag o nuusi pa zooma maa nufu, ka zooma maa nyaasira zii kpeeŋutiri, ka nyaara nene.
41008026	Ka Yeesu yeli u, Kulima, ka da dee tiŋŋa maa puwa.
41008027	Niŋi n na, Yeesu ni o nyaaŋpaariba daa n we tiŋsi n leeli Siiziriya Filipai. Ba n wara maa, Yeesu boosi ba yeli, ?ani n na niriba yeli m niŋiya?
41008028	Ba yeli u, Seesi yeli e niŋini Jon Baatisi, ka seesi mi yeli Alayija, ka seesi mi yeli Naawun chaamesi la yindaana.
41008029	Ka Yeesu boosi ba, ?ani n na ya mi yeli m niŋiya? Piita yeli u, E niŋini Kristu, so Naawunni n daa n nyisi la.
41008030	Ka Yeesu kpaasi ba tuba ba da yeli nira zaa n ŋa.
41008031	Niŋi n na, Yeesu daa n wusi ba, ni wune Naawun Nisaala ni nye nam ga, ka kpemba ni buŋkobkuuriba kpemba ni zaaliguwusiriba la ba zagsi u, ka ti ba ku u, ka o daba ata daari Naawunni o nyisigi u.
41008032	Lala n na Yeesu piligi n yeli ba, ka Piita mari u gaa seela, a kpaasira o tubiri,
41008033	ka Yeesu loobi n nyaasi o nyaaŋpaariba, ka kpaasi Piita tubiri, a yeli, Sitaana, wara, ka che ma, e bi kpabira Naawun yela, nisaaldima yela n na e kpabira.
41008034	Niŋi n na, Yeesu booli o nyaaŋpaariba ni zamuso n pa o zu, ka yeli ba, Ka nira zaa ya n pa m zu, o da lee n niŋina o kiperi, o yi niŋini Naawun kiperi, a paara m zu.
41008035	Ka so zaa n kpabira o moligi o nyevuri ni koŋŋi u, ka so zaa n koŋŋi o nyevuri, a kpali m ni m baarusuma la zu ni moligi u.
41008036	Bo tono n na nisaala ya n nye, ka o su durinye zaa, ka koŋŋi o nyevuri?
41008037	Bunso zaa ka niŋi di n tee n tagi nyevuri.
41008038	Ya nyaasi, pimpariŋa dima niŋina yabeeri ga, ama so zaa n zagsira m yela, a yi ba nufu niŋi, ka mani Naawun Nisaala pa lee n ta, a ni m ba Naawunni ni o malakisi kpeeŋu, m gba ni zagsi u.
41009001	Ka Yeesu lee n yeli ba, Yamonsi ma yeli ya, niseesi n za kpe ŋa seesi ki kpi, halli ka ti nye Naawun naalim kpeeŋu poin.
41009002	A n daa n ti niŋi daba ayoobu, Yeesu daa n mari o nyaaŋpaariba bata, Piita ni Jeemsi ni Jon ko, a wa ti du zotintaa. Niŋi n na, o niŋa zaa cherigi,
41009003	ka o bimpinna mi loobi n peligi n nyagsira, a gaari seema durinye puu funfanso zaa n peligira.
41009004	Ka dabsi bayi paasi Yeesu niŋi, barima n niŋi Naawun chaamesi Alayija ni Musa, ka ba togsira Yeesu saani.
41009005	Niŋi n na, Piita yeli Yeesu, M duuma, yasuŋŋu n na ti ba kpe, cheli ti ti suga ata, nyini n su yindaana, Musa n su yindaana, Alayija n su yindaana.
41009006	O yeli n ŋa, a kpali dabeem n gbaa ba, ka o bi baŋŋi seema o n di n yeli.
41009007	Niŋi n na, sagbaŋŋu pili ba, ka goo yi sagbaŋŋu maa niŋi, a yeli, M bikpabirigu n na la, ya wumi n ti u.
41009008	A jemani maa ba nyaasi, ba bi lee n nye dabsi bayi la, ama Yeesu ko n che.
41009009	Ba n sigira zotintaa maa, Yeesu kpaasi ba tuba, a yeli, Ya da pa ti yeli nivu zaa bunso ya n nye la, ka pa mani Naawun Nisaala nyisigi kum puwa.
41009010	A zu, ba muuri, ka bi yeli nira zaa, ama ka togsira kum nyisigirisim maa gbinni taaba saani,
41009011	ka ba boosi Yeesu, Wula n na zaaliguwusiriba yi yeli, ni Alayija ni ta poin?
41009012	Ka Yeesu yeli ba, Yamonsi n na ba yetira. Ama seema Naawun buku n daa n yeli, ni Alayija ni ta poin, a ti maali zii la, m yeli ya ni, o tee n ta, ka ba daa n niŋi u seema ba n kpabira. Ka Naawun buku gba mi daa n lee n yeli, ni mani Naawun Nisaala ni nye nam ga, ka niriba ba nyaasi ma jaga.
41009014	Ba n daa n ti sigi n baasi, ba paa ba taaba nyaaŋpaariba, ka ba ba zamutintaa sunsuu niŋi, ka zaaliguwusiriba zabira ba.
41009015	Zamu maa n ti nye Yeesu, a ku ba noya, ba chee n ti puusi u,
41009016	ka Yeesu boosi o nyaaŋpaariba maa, Wula n na ya ni niribaa dira amore.
41009017	Zamu maa yindaana yeli u, Karichi, m bii yela n na, o mari kikpaarigusi, ka bi tee n togsira. Kikpaarigusi maa yi ti nyisigi o niŋi, o yi fani li, ka nuntoori funfugsi yi ba o noori, ka o yi ŋobira o nyina, ka o yi kuu. A zu, ma mari u ta e saani, ka suusi e nyaaŋpaariba ba kari a, ba kari a je.
41009019	Yeesu yeli ba, Ya pimpariŋa dima ka yeride. M tee n yuu ya saani, a ni kenyiti, ka ya na bi niŋi ma yeride nene. Lala veela? Ya mari bii maa ta.
41009020	Ba mari u gaa Yeesu saani. Kikpaarigusi maa n si n nye Yeesu, a damtira bii maa, o fa n li tiŋŋa, a bilimina, ka funfugsi ba o noori.
41009021	Ka Yeesu boosi bii maa ba, Sambo n na toora maa gbaag u? Bii maa ba yeli, O n niŋi bibila zaa.
41009022	Kikpaarigusi maa daa n yi tini o fa n li bugum niŋi, koo koom niŋi, a ya n ku u. A zu, ka e ni tee n tibi u, zo ti nimbaa, ka moligi ti.
41009023	Yeesu yeli u, Da yetira lala, so zaa n niŋina Naawunni yeride ni tee n niŋi bunso zaa.
41009024	Bii maa ba tasi n yeli, M niŋina u yeride, ama m yeride niŋinisim bi zoo. E paasi m niŋi.
41009025	Niŋi n na, nivudamta chee n ti laŋsi. Yeesu n nye ba n laŋsira maa, o kari kikpaarigusi maa, a yeli, Ya kikpaarigusi n ti bii ŋa kpiri, m yeli ya, ya yi bii ŋa, ka da lee n ti kpe o niŋi.
41009026	Niŋi n na, kikpaarigusi maa ti bii maa tasira, ka damtira u ga, ka yi, ka bii maa ŋmaani kpiiŋu, ba zaa yeli, o kpiya.
41009027	Ka Yeesu gbaag o nuwa, a paasi o niŋi, o nyisigi saa.
41009028	A n ti niŋi beela, Yeesu kpe dii, ka o nyaaŋpaariba ko wa ti boosi u, Wula n na ti bi tee n kari kikpaarigusi ŋa?
41009029	Yeesu yeli ba, Naawun suusigu ko ni tee n kari kikpaarigusi ŋa basi.
41009030	Niŋi n na, Yeesu daa n yi n chaŋina Galili paaligu, ka wusira o nyaaŋpaariba, ka bi kpabira niriba ba baŋŋi seela o n be. Ka o yeli o nyaaŋpaariba maa, Dindaso ba ni ti ba gbaa mani Naawun Nisaala, ka ku ma. M daba ata daari m ni nyisigi.
41009032	Nyaaŋpaariba maa mi bi baŋŋi o gbinni, ka mi zora dabeem ba boosi Yeesu.
41009033	Niŋi n na, ba daa n paa Kapaanim, ka kpe dii, ka Yeesu boosi o nyaaŋpaariba, Ti n chena maa, bo yela n na ya togsira la?
41009034	Ba za surim, a kpali bo, ba n chena maa, ba dira amore, ba so n mari daama ga.
41009035	Niŋi n na, Yeesu zi, ka booli o nyaaŋpaariba pii ni bayi maa, ka yeli ba, So n kpabira o niŋi yipaara, cheli o loobi nyaaŋpaara, ka tumina so zaa.
41009036	Ka Yeesu naa bii zaali ba yiya, ka naag u pa o nuusi niŋi, ka yeli ba,
41009037	So zaa n ti dee bii zaa, a kpali m yuuri zu, mani n na o dee. Ka so zaa n ti dee ma, pa m ko n na o dee, so n tumi ma la n na o dee.
41009038	Niŋi n na, Jon daa n yeli Yeesu, Karichi, ti nyeni dabyindaana naag e yuuri katira kikpaarigusi, ka bi paara ti zu. A zu, ti kari u.
41009039	Yeesu yeli, Ya da kari u, a kpali bo, ka so n naa m yuuri niŋi yatintaa, o ki tee n loobi yoom togsi yabee ŋmeŋsi ma.
41009040	So n bi niŋi ti dimma, wune n niŋi ti summa.
41009041	Yamonsi n na, ka so zaa n ti ya koom ya ŋu, a kpali ya n paara mani Kristu zu, o ni nye o laada.
41009042	Yeesu daa n lee n yeli, Ka biso niŋina ma yeride, ka niso ti o niŋi yabee, a daana niŋi yabee ga. Ka ba naa kugtimsigu le o nuŋgori lobi n niŋi koom niŋi, o di, lala n so o n ba niŋi, a wusira bii maa yabeeri.
41009043	Ya nyaasi, ka e nuu ti e niŋina yabeeri, ŋma u basi, a kpali bo, e n mari nuluŋko kpe nyevuriso n ka baasigu la ziya, wune n so e n mari nuusi ayi kpe bugum so n ka baasigu la ziya.
41009045	Koo, ka e nobiri ti e niŋina yabeeri, ŋma u basi, a kpali bo, e n mari nobiluŋko kpe nyevuriso n ka baasigu la ziya, wune n so e n mari noba ayi kpe bugum ziya.
41009047	Ya lee n nyaasi. Ka e nimbiri ti e niŋina yabeeri, nyisi u basi, a kpali bo, e n mari nimbiriluŋko kpe Naawun naalim, wune n so e n mari nimbiisi ayi kpe bugum ziya.
41009048	Nisaaniŋi binseesi n taasira beerim ba niŋi saŋa ni saŋa zaa, ka bugum maa mi bi kpisira.
41009049	Ka bugum ni niŋi niriba zaa nyaasi, a maa seema ba n naa yaarim niŋi bindira niŋi, ka tagsi n nyaasi.
41009050	Yaarim veela, ama ka a mi ti borigi a meesim, a ki lee n tee n nye meesim maa. Ya ti yaarim ba ya niŋi, ka mari niŋgbirimaasim taaba saani.
41010001	Niŋi n na, Yeesu daa n yi nisaaniŋi we Judiya paaligu, a ni paaligu n ba mogso ba n boona Jooda la duyindaana, ka zamusi laŋsi o saani, ka seema o n yi n wusira ba maa, o wusira ba.
41010002	Niŋi n na, Farisii dimseesi daa n ti niŋi u nyaasi, a boosi u, O veela nivu n kari o poga?
41010003	Yeesu boosi ba, Wula n na Musa daa n yeli?
41010004	Ba yeli, Musa daa n sagi ba katira pogiba, ama poin ka e kari u e sebi gbaŋŋu ti u, ni o lee n ka sira.
41010005	Yeesu yeli ba, Musa daa n yelini n ŋa, a kpali niriba bi kpabira Naawun yela.
41010006	Ama jemanso Naawunni n daa n piili n maali niriba, o maalini daba ni poga.
41010007	A zu, daba yi cheli o ma ni o ba, ka naa poga, o ni nu ba ba niŋi,
41010008	ba loobi luŋko. Ba bi lee n niŋi bayi, ba niŋi luŋko.
41010009	A zu, da ti niriba barigi bunso Naawunni n naa n loobi luŋko.
41010010	A n daa n ti niŋi beela, ba kpe dii, ka Yeesu nyaaŋpaariba boosi u yela maa.
41010011	O yeli ba, So zaa n kari o poga, ka lee n naa yindaana niŋi yabee, a maa o do so n bi niŋi o poga saani.
41010012	Ka so zaa n zagsi o sira, ka lee n kulisi yindaana niŋi yabee, a maa o saami o sira dii.
41010013	Niŋi n na, ba daa n mari biisi ta Yeesu saani, o ti siisi ba, ka o nyaaŋpaariba katira ba.
41010014	Yeesu n ti nye n ŋa, o je suuri, ka yeli o nyaaŋpaariba maa, Ya cheli biisaa ba ta m saani, ka da kari ba. A kpali bo, Naawun naalim niŋini ba toori.
41010015	Yamonsi n na, so zaa n bi dee Naawun naalim yela, a maa biya, o ki tee n kpe u.
41010016	Ka Yeesu dee biisi maa, ka gbaa ba pobira o nuusi niŋi, ka naag o nuusi pa ba zuuri, a suusi Naawunni tira ba.
41010017	Niŋi n na, Yeesu daa n yi n wara seela, ka dabyindaana chee n ti gba o yiya, ka boosi u, Karichisuŋŋu, wula ma ya n niŋi n nye nyevuriso n ka baasigu?
41010018	Yeesu yeli u, Bo n na e booli ma nivusuŋŋu? Nyaasi, Naawunni ko n niŋina yasuma.
41010019	E tee n baŋŋi Naawun zaaligusi la, da kuura, da kpabi e todaana poga, da zuura, da ŋmaara jiri, da puntira, niŋina e ba ni e ma jilima.
41010020	Daba maa yeli Yeesu, Karichi, ni niŋi bii zaa, m bi niŋina a so zaa.
41010021	Ka Yeesu nyaasira u, a ni kpabirisim, ka yeli, A kpari n che yaluŋko, e niŋi. Wa ti koosi bunso zaa e n mari, a tori nandaandima, a nye tono yi Alizaana, ka ti pa m zu.
41010022	Daba maa n wumi n ŋa, o sufu saami, a kpali bo, o niŋini bindaana. Ka o loobi n gaari, a ni o sufusaaŋu.
41010023	Niŋi n na, Yeesu nyaasi n poli n jili, ka yeli o nyaaŋpaariba, O ba toom ga, ka bindaandima ba kpe Naawun naalim puwa.
41010024	Yela maa ku nyaaŋpaariba maa noya, ka Yeesu lee n yeli ba, M biisi, o ba toom ga, ka nivu kpe Naawun naalim puwa.
41010025	Bindaana ya n kpe Naawun naalim puu ba toom ga, a gaari nyogima di n dee seerigu voori puu yi.
41010026	Yela maa ku ba noya ga, ba yeli taaba, Ee, lala wune, so zaa ki nye moligirisim.
41010027	Yeesu nyaasi ba, ka yeli, Nisaaldima ki tee n ti nira kpe, ka pa Naawunni, a kpali bo, Naawunni ni tee n niŋi bunso zaa.
41010028	Piita yeli Yeesu, Nyaasi, ti cheli bunso zaa, ka pa e zu.
41010029	Yeesu yeli, Yamonsi n na, so zaa n che o diisi, koo o mabiisi, koo o ma, koo o ba, koo o biisi, koo o puuri, a kpali m ni m baarusuma la zu,
41010030	wune ni nye tono ga durinye puwa, a lee n nye diisi ni mabiisi ni madima ni biisi ni puuri ga, a ni nam, ka soosa zu o ni nye nyevuriso n ka baasigu la.
41010031	Ka nivudamta n pa yii pimpariŋa ni loobi n pa nyaaŋa, ka seesi n pa nyaaŋa ni loobi n pa yiya.
41010032	Dindaso Yeesu ni o nyaaŋpaariba daa n ba soori, a wara Jiruusilim, ka Yeesu pa yiya, o yela ku ba noya, dabeem gbaa ba, ba paara nyaaŋa. Ka Yeesu loobi n togsi o nyaaŋpaariba pii ni bayi maa, ka yeli ba bunso n ya n niŋi u,
41010033	a yeli, Ya nyaasi, ti warini Jiruusilim. Nisaaniŋi n na ba ni gbaa mani Naawun Nisaala gaari buŋkobkuuriba kpemba ni zaaliguwusiriba saani, ba yeli, ni a veela ba n ku ma. A zu, ba ni naa ma ti Aroom dima,
41010034	ba niŋi ma siya, ka tusi nuntoori wuri ma, ka feebi ma, ka ku ma, ka m daba ata daari m ni lee n nyisigi.
41010035	Niŋi n na, Jeemsi ni o sunzo Jon, Zebidi biisi, daa n we Yeesu saani, ka yeli u, Karichi, bunso n na ti kpabira e niŋi ti ti.
41010036	Yeesu boosi ba, Bo n na ya kpabira m niŋi ti ya?
41010037	Ba yeli, Ka e pa ti zi e naam la puwa, a yi Alizaana, ti kpabira ti zi e saani, luŋko e nudiya, luŋko e nuzaa.
41010038	Yeesu yeli ba, Ya bi baŋŋi bunso ya n suusira n ŋa gbinni. Ya ni tee n di wahaala so ni ya n di?
41010039	Ba yeli Yeesu, Ti ni tee n di. Yeesu yeli ba, Wahaala so ni ya n di, ya ni di u,
41010040	ama m ki tee n nyisi niso n di n zi m nudiya, a ni m nuzaa. Naawunni ni naa ziisi maa ti niseesi o n nyisi.
41010041	O nyaaŋpaariba piiseesi n che maa n wumi n ŋa, ba je suuri niŋi Jeemsi ni Jon.
41010042	Ka Yeesu booli ba zaa laŋsi, ka yeli ba, Ya wumi, ba seesi ba n boona paaligusi zudaandima ni nadima mari daama gaari niriba zaa, ka yi bobira ba seema ba n di n niŋi,
41010043	ama, a yi ya saani, ya ki niŋi lala, so n ya n niŋi yipaara, cheli o tumina o taaba zaa.
41010045	A kpali bo, mani Naawun Nisaala bi ta, ba ti tumina ma, m tani m ti tumina ba, ka ti naa m nyevuri tagi nivudamta ba nye nyevuri.
41010046	A jemani maa Yeesu ni o nyaaŋpaariba daa n dee Jeriko, ka yi n wara, ba ni zamutintaa, ka zooma ba n zi sogbarimini, a dibira, ba boona u Baatimiya, a ni Timiya biya.
41010047	O n ti baŋŋi maa, Yeesu n yi Nazire la n na, o tasi n yetira, Yeesu, naaba Dawuda yaŋŋu, zo ma nimbaa.
41010048	Ka nivudamta zabi u, ni o cheli vu. Ka o lee n maali n tasi ga, a yeli, Naaba Dawuda yaŋŋu, zo ma nimbaa.
41010049	Niŋi n na, Yeesu za, ni ba booli u. Ba wa ti yeli u, ni Yeesu booli u, o nyisigi n ta, a ni sufumaagirisim.
41010050	A puli maa niŋi, o gbari n nyisigi, ka che o waje, ka we Yeesu saani.
41010051	Yeesu yeli u, Bo n na e kpabira m niŋi n ti i? Zooma maa yeli u, M duuma, m kpabira m nyaara.
41010052	Yeesu yeli u, Wara, e yeride niŋinisim zu e nye alaanfiya. A puli maa niŋi, zooma maa nyaara, ka beeli Yeesu soori.
41011001	Ba n daa n wara maa, ba leena Jiruusilim, ka wa ti paa Befeegi ni Befani tiŋsi n ba zoyindaana zu ba n boona Olivi la, ka o tumi o nyaaŋpaariba bayi, a yeli ba,
41011002	Ya gaa tiŋso n ba yiya, a wa ti kpe. Ya si n kpe, ya ni nye binduurigubila n le n za, nira zaa na bi ba u. Ya lerigi u ti ti ma.
41011003	Ka nira zaa boosi bunso zu ya n lerigira u, ya yeli, Ti duuma n kpabira u pimpariŋa, o ni ti ba lee n mari u ta yoom.
41011004	Niŋi n na, ba we, ka wa ti nye binduurigubila n le kukuluŋ za sogbarimini, ba lerigira u.
41011005	Ka niseesi n za niŋi boosi ba, Wula zu n na ya lerigira u?
41011006	Ba yeli ba seema Yeesu n yeli ba maa, ka ba ti ba gaari.
41011007	Niŋi n na, ba mari binduurigubila maa we Yeesu saani, ka wa ti naa ba bimpinna pa o niŋi, ka Yeesu ba u wara.
41011008	O n wara maa, seesi yerigi ba wajaasi digili soori, ka seesi mi ŋma vaari digili soori.
41011009	Ka seesi ba Yeesu yiya, ka seesi mi ba o nyaaŋa, ba tasi n yetira, Ya kpeesira Naawunni. Naawunni tini so o n tumi la barika.
41011010	Seema kusu zaa ti yaa Dawuda n daa n di o naalim maa, lala n na o yaŋŋu maa ni lee n di, a ni barika. Cheli ba kpeesira Naawunni, a yi Alizaana puwa.
41011011	Niŋi n na, Yeesu kpe Jiruusilim, ka we Naawun dii laanta, a wa ti nyaasi bunso zaa. Ka, a kpali wuluŋu n liira zu, o ni o nyaaŋpaariba pii ni bayi maa yi n gaari Befani.
41011012	A n daa n lee n chee bee, Yeesu ni o nyaaŋpaariba yi Befani wara Jiruusilim, ka kom gbaa Yeesu.
41011013	Niŋi n na, o nyaasi wogilim, ka nye tiso ba n boona figi, a ni o vaari. O we niŋi, a wa ti nyaasi n kpabi wala je, o vaari ko n ba niŋi, a kpali bo, o wanisim na bi paa.
41011014	Ka Yeesu yeli tii maa, Niso zaa ki lee n di e wala. O n yeli lala maa, o nyaaŋpaariba wumi.
41011015	Ba n daa n ta Jiruusilim, Yeesu daa n wa ti kpe Naawun dii laanta, ka katira seesi n koosira bini nisaaniŋi, a ni seesi n daara, ka turi cheenji ŋmaariba teebulsi ni ŋmena koosiriba kogusi basi,
41011016	ka bi sagi niso zaa zi bunso zaa pulli laanta maa.
41011017	Ka o wusi ba, a yeli, Kusu zaa ba daa n sebi n digili Naawun buku puwa, ni Naawun dii ni niŋi seela baligusi zaa n togsira Naawun saani. Ama ya wune loobi u tayugsi dii.
41011018	Niŋi n na, buŋkobkuuriba kpemba ni zaaliguwusiriba wumi yela maa, ka Yeesu wusigu maa ku niriba zaa noya. A zu, dabeem gbaa kpemba maa ni zaaliguwusiriba maa, ba kpabira soori ba ku Yeesu.
41011019	Wuluŋu n ti li, Yeesu ni o nyaaŋpaariba yi tiŋŋa maa puwa.
41011020	A n daa n chee bee, Yeesu ni o nyaaŋpaariba daa n lee n wara Jiruusilim, ka ba nye tiso Yeesu si n kpabi wala je la, o ni o nyaga zaa n kuu, a kpi.
41011021	Ka Piita teesi yaso si n niŋi maa, ka yeli Yeesu, M duuma, nyaasi, tiso e n si n si noori la kpiya.
41011022	Yeesu yeli ba, Ya niŋina Naawunni yeride.
41011023	Yamonsi n na, ka niso zaa yeli zotintaagaa, ni o nyisigi n li teeku puwa, ka mari tama, ni yaso o n yeli maa ni niŋi, ka bi sinsiŋina o sufu niŋi, o ni niŋi.
41011024	A zu, ka e suusira Naawunni bunso zaa, niŋi yeride maa e ni nye u, e ni nye u.
41011025	Ka e za n suusira Naawunni, ka niso niŋi i ni yabee, che n paŋŋi u, e ba Naawunni, so n ba Alizaana puwa, o gba ni che n paŋŋi i.
41011027	Yeesu ni o nyaaŋpaariba n daa n ti paa Jiruusilim, ba we Naawun dii laanta. Niŋi n na, Yeesu ba niŋi, ka chaŋina, ka buŋkobkuuriba kpemba ni zaaliguwusiriba ni kpemba ta o saani,
41011028	a ti boosi u, ?ani daama n na e ma n niŋina yela ŋa?
41011029	Yeesu yeli ba, M gba ni boosi ya yaluŋko. Ka ya yeli ma, m gba ni wusi ya so n ti ma daama m niŋina yela ŋa.
41011030	?ani n ti Jon Baatisi daama o suura niriba koom, Naawunni koo nisaaldima?
41011031	Niŋi n na, ba dira amore, a yeli, Ka ti yeli, ni Naawunni n ti u daama, o ni yeli ti, ka wula zu ya bi deeg o yela.
41011032	Ti mi ki tee n yeli, ni nisaaldima n ti u daama, a kpali niriba zaa baŋŋi maa, Jon Baatisi daa n niŋi Naawun chaame gbagba, ka ti zora ba dabeem.
41011033	A zu, ba yeli Yeesu, ni ba bi baŋŋi so n ti Jon Baatisi daama. Yeesu yeli ba, Lala n na, m gba ki yeli ya so n ti ma daama ma niŋina yela ŋa.
41012001	Niŋi n na, Yeesu daa n bo kiŋaasasi wusira ba, a yeli, Dabso n nyisigi, ka buri tiisi, a yi o pu, ka sabi daari kogi, ka gbi bogiri seela ba n di n togi tiisi maa wala koom, ka me jirambisa. Dindaso o ti niriba ba nyaasira o pu maa, ka o we paaligu yindaana.
41012002	Wala maa naagirisim n ti paa, o tumi o tumtumina o wa ti dee wala maa seesi, a yi seesi n nyaasira o pu maa saani,
41012003	ka niriba maa moŋŋi u, ka bu u, ka kari u, o mari nuyoosi gaari.
41012004	Niŋi n na, daba maa lee n tumi tumtumina yindaana, ba chibi o zu, ka namsi u ga.
41012005	Niŋi n na, daba maa lee n tumi yindaana, ba ku u. Ka o lee n tumi seesi, ka ba bu seesi, ka ku seesi,
41012006	ka a ti che o bikpabirigu ko, o tumi, ka feera maa, dabsi maa ni ti u jilima.
41012007	Niriba maa n ti nye u, ba yeli taaba, ni wune niŋi kapitedira, ni ba ku u, ka dee kapitesi maa.
41012008	A zu, ba gbaag u, ka ku u, ka naag o kpiiŋu maa, a yi pu maa basi.
41012009	Wula n na pu maa daana ya n niŋi ba? O ni ti ku niriba maa, ka lee n naa pu maa ti seesi.
41012010	Ya teesi seema ba n daa n sebi n digili Naawun buku puwa, a yeli, Kugiso dimeeriba n naa n meera, ka nyisi n basi, wune n loobi n niŋi kuga maa zaa zudaana.
41012011	Ti duuma niŋi n ŋa, a ku ti noya.
41012012	Niŋi n na, Juusi dima kpemba kpabira ba gbaa Yeesu, a kpali bo, ba baŋiya maa o kiŋaasa maa barima n na o yeli. Ka ba mi zora zamu maa, a zu, ba cheli u, ka gaari.
41012013	Niŋi n na, ba daa n nyisi Farisii dimseesi, a ni Herodi dimseesi, ka tumi ba, ba wa ti niŋi mbara wumi seema Yeesu di n togsi n kpe ba niŋi.
41012014	Lala n na, ba ti yeli Yeesu, Karichi ti baŋŋi e n togsira yamonsi, ka bi gamsira, ka bi nyaasira niriba daamasi, ka yi togsira Naawun yamonsi. Wumbo n veela, ti yo lampoo tira Aroom naaba, koo ti da yoora?
41012015	Yeesu baŋŋi seema ba n kpabira ba yomsi u, ka yeli, Ya niŋi ma nyaasira n ŋa, ya bi niŋina nene. Naa ligibaala luŋko ta m nye u.
41012016	Ba naa n ta, ka Yeesu boosi ba, ?ani nufusee ni yuuri n do o niŋi? Ba yeli, Aroom naaba n na.
41012017	Yeesu yeli ba, A zu, ya naa Aroom naaba toori ti Aroom naaba, ka naa Naawun toori ti Naawunni. O n yeli lala maa, o ku ba zaa noya.
41012018	Niŋi n na, Sajusii dimseesi daa n ta Yeesu saani. Sajusii dima yi yeli, ka nira kpiya, o ki lee n nyisigi. A zu, ba yeli Yeesu,
41012019	Karichi, kusu zaa Musa daa n sebiya, ni ka dabso beeri yi kpi, ka che o poga, ka ka biya, o sunzo maa, o naa poga maa dogi biisi ti o beso n kpi la.
41012020	Ka ti buŋ n ŋa? Dabso nyisigi, ka mari sunzoba bayoobu. Dindaso daba maa naa poga, ka kpi, ka bi nye biya.
41012021	A zu, niso n pa o zu mi naag u, o gbagba kpi, ka bi nye biya. O mi sunzo mi naag u, ka kpi, ka bi nye biya.
41012022	Lala n na ba bayapoin maa zaa niŋi, ka bi nye bii zaa. A ni a baasigu zaa poga maa gba kpi.
41012023	Nyaasi, ba bayapoin maa zaa naag u, ka kpi la, a zu, ka ba pa ti nyisigi kum puwa, wumbo daana n su poga maa?
41012024	Yeesu yeli ba, Ya bi fe nene, a kpali bo, ya bi baŋŋi Naawun buku nene, ka mi bi baŋŋi seema Naawun daama n be.
41012025	Niriba n ti nyisigi kum puwa, ba ki naagira pogiba, koo, a kulisira dabsi, ama ba ni ŋmaani malakisi n ba Alizaana puwa.
41012026	Ya lee n nyaasi kum nyisigirisim yela, a ni seema kusu zaa Musa n daa n sebi, a yi Naawun buku puwa. Wune Musa n daa n ti paa tiso n leegira la, Naawunni yeli u niseesi n kpi la yela, a yeli, Mani n niŋi Naawunni so Ibrahim ni Isaaka ni Yakubu n tumina.
41012027	Pa kpiinsi n tumina u, ama nyevuya dima. A zu, pa yamonsi n na ya yetira, ni niriba bi nyisigira, a yi kum puwa.
41012028	Niŋi n na, zaaliguwusiriba yindaana daa n ta Yeesu saani, ka wumi seema niriba ni Yeesu n dira amore, ka seema Yeesu n di ba, ka o boosi Yeesu, Naawun zaaligusi puwa, wumbo n daga ga?
41012029	Yeesu yeli, zaaligusi ayi n daga ga, piiligu buŋ maa n ŋa, Ya Juusi dima, ya wumi, ti duuma Naawunni n niŋi duumaluŋko,
41012030	so zaa o naag o sufu zaa, a ni o sii zaa, a ni o kpeeŋu zaa, a kpabira u.
41012031	So n che la n ŋa, so zaa o kpabira o taaba seema o n kpabira o gbagba la. Zaaliguseesi n che la zaa bi lee n daga, a maa ŋama.
41012032	Zaaliguwusira maa yeli Yeesu, Karichi, yamonsi n na e yeli, ni ti duuma niŋini luŋko, ka o ko niŋi Naawunni,
41012033	so zaa o kpabira u, a ni o sufu zaa, a ni o sii zaa, a ni o kpeeŋu zaa, ka kpabira o taaba seema o n kpabira o gbagba la. ?ama tiri n gaari buŋkobiri zaa ba n ku n tira Naawunni.
41012034	Yeesu n ti nye seema zaaliguwusira maa n sagi la, a ni yam, o yeli u, E ni Naawun naalim kpeebu lee n ka wogilim. ?ama nyaaŋa nira zaa lee n ka dabilim o boosi Yeesu yatogiri zaa.
41012035	Yeesu n daa n wusira Naawun dii puu la, o yeli, ni zaaliguwusiriba yi yeli, ni Kristu ni niŋi naaba Dawuda yaŋŋu,
41012036	ama kusu zaa Naawun sii daa n ti naaba Dawuda yeli, Ti duuma yeli m duuma, Zi m nudiya, m ti nyaŋŋi e dindima zaa ti i.
41012037	Lala n na naaba Dawuda boona Kristu o duuma, ka wula n na Kristu maa niŋi o yaŋŋu? Niŋi n na, zamutintaa maa daa n wumi Yeesu yela maa, a ni sufupeeli.
41012038	O n wusira ba maa, o yeli, Ya dasi zaaliguwusiriba niŋi. Ba yi pili wajesuma, ka kpabira niriba puusira ba ga, a yi kulona zu,
41012039	ka kpabira zisuma ziisi yi laŋsigu diisi puwa, koo, a yi bindira ziya,
41012040	ka mi zuura pogkooba bini, ka wusira ba maŋŋa togsira Naawun saani yuugira ga. Lala zu, Naawunni ni darigi ba tuba ga.
41012041	Niŋi n na, Yeesu daa n zi n nyaasira niriba, ka ba naa ligiri niŋi Naawun dii daka puwa, ka bindaandimseesi naa ligiri ga niŋi o puwa.
41012042	Niŋi n na, pogkoori nandaana ta, a ti naa kobu ayi niŋi daka maa puwa.
41012043	Yeesu n ti nye u, o booli o nyaaŋpaariba, ka yeli ba, Yamonsi n na, pogkoori nandaana ŋa lobi n gaari ba zaa,
41012044	a kpali bo, ba nyisini beela yi ba ligidamta puu lobi, ka ŋu wune nandaana naa bunso zaa o n mari niŋi o puwa.
41013001	Yeesu n daa n yiira Naawun dii laanta maa puwa, o nyaaŋpaariba yindaana togsi Naawun dii yela, ni o mari birikisi suma, a ni disuma.
41013002	Yeesu yeli u, Nyaasi a seema a n veela. Jemanso ni ta ba ŋma kpe zaa, ka ki ti biriki zaa o pa o todaana zu.
41013003	Yeesu n daa n ti yi Naawun dii laanta la, o wa ti du zoso ba n boona Olivi la, ka zi seela o n di n tee n nye Naawun dii maa, ka o nyaaŋpaariba banaasi ti boosi u bunso. Barima n niŋi Piita ni Jeemsi ni Jon ni Andiru, ka ba yeli Yeesu,
41013004	Jemambo n na yaseesi e n yeli maa ya n niŋi? Ka wula n na ti ni niŋi n baŋŋi a n pa n ya n ti niŋi?
41013005	Yeesu yeli ba, Ya dasi, niriba ba da yomsira ya,
41013006	a kpali bo, nivudamta ni naa m yuuri ta, a ti yeli, ni barima n niŋi so n ya n ta la, ka yomsi nivudamta ga.
41013007	Ya pa ti wumi towusi ni zabiri yela, ya da zora dabeem, a kpali bo, a zaa ni niŋi poin, ka baasigu maa na bi paa.
41013008	Baligusi ni zabira taaba, ka paaligusi dima gba ba zabira taaba. Seelasi tiŋŋa ni yigsira, ka kom o li. Yela ŋa ni niŋi beerim maa piiligu.
41013009	Ya gbagba ya dasi ya maŋsi niŋi, a kpali bo, ba ni gbaa ya gaa kuwati, ka bu ya yi laŋsigu diisi puwa, ka gominasi ni nadima di ya seriya, a kpali ya n paara m zu, ka ya yeli ba m yela.
41013010	Poin, ka bunso zaa baasigu paa, baligusi zaa ni wumi m baarusuma.
41013011	Ba ti ya n di ya seriya, koo, ba ti niŋi ya bunso, ya da ti yaso ya n di n yeli maa tiri ya. A jemani paaya, ya ni yeli bunso zaa Naawun sii n ti ya yetira, a kpali bo, pa yarima ni togsi, Naawun sii ni togsi.
41013012	A jemani maa daba ni ti ba ku o beeri, koo o sunzo, koo o biya, ka biisi gba ba zagsi ba niriba, ka ti ba ku ba,
41013013	ka so zaa ba chisi ya yela, a kpali m zu. Ama ka so n bi zagsi ma, a ti paag a baasigu, o ni nye moligirisim.
41013014	Yeesu daa n lee n yeli, Dindaso ya ni nye ba naa bimbee zaali seela o n bi daga o ba niŋi, a saamina yela. Cheli so n karimina baŋŋi o gbinni. A jemani maa ti paa, seesi n ba Judiya paaligu ba zo n gaari zoori zuuri.
41013015	So n ba pii zu, o da sigi n kpe dii kaasi o bini gaari.
41013016	Ka so n ba pu, o da kuli, a wa ti naag o waje.
41013017	Ka seesi n mari puusi, a ni seesi ba n nyisimina ni nye nam.
41013018	Ya suusi Naawunni yela ŋa o da niŋi waari jemani.
41013019	A jemani maa ba ni nye nam ga, a gaari nam zaa n ba niŋi, a yi a piiligu, Naawunni daa n maali durinye la, a ti paa zinni. Ka ba ki nye nam ŋa zaa, ama jemani maa ko.
41013020	Lala n na, ka nam maa ti yuu, nisaala zaa ki nye moligirisim, ama Naawunni booni daasi maa, a kpali niseesi o n nyisi la zu.
41013021	Ya lee n nyaasi, ka niso yeli ya, ni ya nyaasi Kristu la, ni o bani kpe, koo nisaaniŋi, ya da niŋi u yeride.
41013022	A kpali bo, niseesi ni nyisigi, ka ŋmaara jiri, ni ba niŋini Kristu, koo Naawun chaame, ka ba niŋi mamaachi yela, a kpabira ba yomsira seesi Naawunni n nyisi la gba.
41013023	A zu n na, ma yeli ya yela ŋa poin, ya dasi ya maŋsi niŋi.
41013024	Ka Yeesu daa n lee n yeli, Nam maa ti baasi, wuluŋu ni ŋmeriga ki ti paaligu,
41013025	ka ŋmeribiisi a dammi saazu liira.
41013026	A jemani maa ba ni nye mani Naawun Nisaala n chena, a yi sagbana puwa, a ni daama ga, a ni kpeeŋu.
41013027	Ka m ni tumi malakisi ba ti laŋsi niseesi Naawunni n nyisi la, a yi durinye seela zaa, ba mari ba gaari Alizaana.
41013028	Ya nyaasi tiso ba n boona figi la yela. O si n ti bosi, ya baŋŋi maa, see ya n see.
41013029	Lala n na, ka ya nye yaŋama ŋa, ya baŋŋi maa, mani Naawun Nisaala potirisim paagira yoom.
41013030	Yamonsi ma yeli ya, pimpariŋa dima zaa ki kpi, ka yela ŋa zaa niŋi.
41013031	Saazu ni tiŋŋa zaa ni baasi, ka m wusigu ka baasigu.
41013032	Jemanso yela maa ya n niŋi so zaa ka a baŋinisim, halli malakisi n ba Alizaana puwa, koo mani Naawun biya. Ti ba Naawunni ko n baŋŋi.
41013033	Ka a kpali ya n bi baŋŋi jemani maa zu, ya dasi ya maŋsi niŋi, ka nyaasira.
41013034	O niŋini maa dabso n wara seela, ka che o tumtuminiba, ka ti ba zaa tuma ba tumina, ka yeli so n nyaasira o dinoori maa o nyaasira nene.
41013035	Lala n na ya gba ya nyaasira nene, a kpali bo, ya bi baŋŋi jemanso mani ya yidaana di n ta, halli yiiŋu, koo tunsuwa, koo nodakpaŋŋu, koo bogufifi.
41013036	Ya nyaasira nene, m da ta, ka ya gbisira.
41013037	Ka seema ni yeli ya n ŋa, lala ma yetira so zaa, ba nyaasira.
41014001	A jemani maa, a n daa n che daba ayi, ka ba daborigu so ba n boona Galingaari la, ka ba ya n ŋobini paanu so n ka yiisi la daa n ti paa, buŋkobkuuriba kpemba ni zaaliguwusiriba kpabira ba gbaa Yeesu birikonsitiri, ka ku u.
41014002	Ka ba mi yeli, ni ba da niŋi n ŋa Galingaari maa daari, zamusi maa ba da zabira.
41014003	A jemani maa Yeesu daa n bani Befani, a yi Simon n daa n niŋi korite daana la yiri, a dira, ka pogso naa koliba so ba n naa kpaasigu maali la kpe, ka koliba maa paali tulaleso ba n boona naadi la, ka a mari ligiri ga. Niŋi n na, poga maa ŋma koliba maa, ka kpaa tulale maa wuri Yeesu zu.
41014004	Ka niseesi n ba niŋi maa je suuri, ka yeli taaba, ni o saami a putoom,
41014005	a kpali bo, ka o di bi niŋi n ŋa, o n di n tee n koosi a nye botesi ata, a tori nandaandima. Lala n na ba zabi u.
41014006	Yeesu yeli ba, Ya da damtira poga maa, o niŋi ma ni yasuŋŋu,
41014007	a kpali bo, nandaandima ba niŋi taaru, ka jemanso zaa ya n kpabira ya ni tee n moligi ba, ama ma wune ki ba niŋi.
41014008	Pogaa niŋi bunso o n too, a kpaa tulale ŋa wuri m niŋa, o niŋi ma siriya m piibu daari.
41014009	Yamonsi n na, ka ba togsira m baarusuma durinye seela zaa, ba ni yeli yaso o n niŋi ŋa, a teesira u.
41014010	Niŋi n na, Yeesu nyaaŋpaariba pii ni bayi maa yindaana, so ba n boona Juudasi Ikaroti la we buŋkobkuuriba kpemba saani, a wa ti koosi Yeesu ti ba.
41014011	O n yeli ba maa, ba puusi peligi, ka ba ti u noori, ni ba ni ti u ligiri. A zu, o wa ti nye daama ba ti gbaa Yeesu.
41014012	Dindaso ba n daa n kuura pebilisi, ka o yiiŋu ba n di n ya n naag a di Galingaari, a ni paanu so n ka yiisi la, o wuntooŋu, Yeesu nyaaŋpaariba boosi u, Ya n na e kpabira ti wa ti niŋi siriya, a ti di Galingaari ŋa.
41014013	Niŋi n na, Yeesu tumi o nyaaŋpaariba bayi, ka yeli ba, Ya wa ti kpe tiŋŋa puwa, ya ni nye dabso n ziira koom, ya pa o zu,
41014014	ka wa ti kpe jirimbisa so o n kpeera, ka boosi jirimbisa maa daana, Ti karichi yeli, ni ya n na o ni o nyaaŋpaariba ya n di Galingaari ŋa?
41014015	O ni du n wusi ya jirimbisa maa ditintaa yindaana n mari kogusi. Nisaaniŋi ya niŋi siriya.
41014016	Niŋi n na, ba wa ti kpe tiŋŋa maa puwa, ka nye seema o n yeli ba maa, ka niŋi siriya ba ti di Galingaari maa.
41014017	Yiiŋu n ti vibi, Yeesu ni o nyaaŋpaariba pii ni bayi we niŋi, a wa ti di.
41014018	Ba n dira maa, Yeesu yeli, Yamonsi ma yeli ya, niso n ya n ti ba gbaa ma ba kpe, m ni nu n dira.
41014019	Ba sufusi saami, ba boosi u liŋaliŋa, Mani n na?
41014020	Yeesu yeli ba, Ya pii ni bayi ŋa yindaana n na, m ni nu naa paanu sugira katisaluŋko ŋa puwa.
41014021	Mani Naawun Nisaala ni yi durinye puu seema kusu zaa ba n daa n sebi n digili Naawun buku puwa. Ka so n ya n ti ba gbaa ma ŋa ni nye nam ga. A yi o saani, ka ba di daa n bi dogi u n so.
41014022	Ba n daa n dira maa, Yeesu naa paanu suusi Naawunni, ka ŋma u ti ba, ka yeli, Ya dee, m niŋa n na la.
41014023	Ka naa kopu kpeesi Naawunni, ka naa n ti ba zaa ŋu,
41014024	ka yeli ba, M zeem n na la, seesi n ya n yi n moligi nivudamta, bunso Naawunni n daa n ti noori la o niŋi.
41014025	Yamonsi ma yeli ya, m ki lee n ŋu daam zaa, ama m bani Naawun naalim puwa, ka ŋu dapaala.
41014026	Niŋi n na, ba yiimi Naawun yiimini, ka yi n gaari zoso ba n boona Olivi la zu.
41014027	Niŋi n na, Yeesu daa n yeli ba, Ya zaa ni zo, ka che ma, a maa seema kusu zaa ba n daa n sebi n digili Naawun buku puwa, ni Naawunni ni ku pekpagira, ka peeri maa zaa pisimi.
41014028	Ama ka m lee n ti nyisigi kum puwa, m ni pa ya yii gaa Galili paaligu.
41014029	Piita yeli u, Halli ka ba zaa zo n gaari, ma wune ki zo n gaari.
41014030	Yeesu yeli u, Yamonsi ma yeli i, yiiŋaa e ni chisi ma buta poin, ka nodaasi kumi buyidaana.
41014031	Piita yeli u kpeeŋtiri, Halli ka m paasi i kpi, m ki chisi i. Ka nyaaŋpaariba maa zaa yeli lala.
41014032	Niŋi n na, ba daa n paa seela ba n boona Gesemani, ka Yeesu yeli o nyaaŋpaariba, Ya zi kpe, ka m wa ti suusi Naawunni.
41014033	Ka o mari Piita ni Jeemsi ni Jon gaari, ka o sufu saami, ka damtira u ga,
41014034	o yeli ba, M sufu damtira ma ga, a maa ni kpiira. Ya ba kpe, ka nyaasira.
41014035	Niŋi n na, Yeesu we yii beela, a wa ti li tiŋŋa suusi Naawunni, ni ka o sagiya, o nyisi u yi yaso n ya n niŋi u ŋa puwa.
41014036	Ka o yeli, M ba Naawunni, ka e kpabira, e ni tee n niŋi bunso zaa, a zu, nyisi ma yi namso ni ya n nye ŋa puwa. A ni lala zaa, da niŋi seema ni kpabira, ka pa e toori.
41014037	Niŋi n na, Yeesu pori n we o nyaaŋpaariba maa saani, ka ba gbisira, o yeli Piita, Simon, e gbisirini? Halli karifiluŋko e nyaasi n je.
41014038	Ya nyaasira, ka suusira Naawunni, ni Sitaana o da yomsira ya. Ya sufusi kpabira yasuma, ama ya niŋasi beligiya.
41014039	Ka Yeesu lee n we yiya, ka suusira Naawunni seema o n daŋŋi n suusira la.
41014040	Ka o lee n pori n we o nyaaŋpaariba maa saani, ka ba lee n gbisira, a kpali gbeem gbaa ba ga, ka ba bi baŋŋi seema ba n di n yeli u.
41014041	Yeesu n ti ta ba saani butadaana, o yeli ba, Ya na doni, ka gbisira? Yela zaa maaliya. Jemanso nivu n ti nivubeeri gbaa mani Naawun Nisaala la paaya.
41014042	Ya nyisigi, ti gaari. Ya nyaasi, so n ya n ti ba gbaa ma la leeliya.
41014043	Niŋi n na, Yeesu na n togsira maa, Juudasi Ikaroti so n niŋi Yeesu nyaaŋpaariba pii ni bayi maa yindaana ta, ka mari zamu ta, a ni suusi ni daari. Buŋkobkuuriba kpemba ni zaaliguwusiriba ni kpemba n tumi ba.
41014044	Ka Juudasi yeli zamu maa poin, ka ba ta la, ni dabso o ni puusi, ka mugsi u, wune ba gbaa, ka mari u gaari.
41014045	A zu, Juudasi n si n ti paa niŋi, o we Yeesu saani, ka yeli, Karichi, ka mugsi u,
41014046	ka zamu maa gbaag u.
41014047	Niŋi n na, niseesi n za Yeesu saani la yindaana voog o suwa, a ŋma buŋkobkuuriba zudaana tumtumina tubiri basi.
41014048	Ka Yeesu yeli ba, Taaru zaa m yi ba Naawun dii wusira niriba, ka ya bi gbaagira ma. Ama pimpariŋa ya taya, ya ti gbaa ma maa tayugu, a ni suusi ni daari. O niŋini n ŋa, yaseesi ba n daa n sebi n digili Naawun buku puu kusu zaa la loobi yamonsi.
41014050	Niŋi n na, Yeesu nyaaŋpaariba maa zaa zo n gaari, ka che u, ka ba mari u gaari.
41014051	Ka bipoliso n pili wajepeeli ko pa o zu, ba gbaag u,
41014052	o fa n gaari, ka che o waje maa.
41014053	Niŋi n na, ba daa n mari Yeesu gaari buŋkobkuuriba zudaana saani, ka buŋkobkuuriba kpemba ni zaaliguwusiriba ni kpemba zaa laŋsi n zi.
41014054	Ka Piita larimi n pa Yeesu zu, a wa ti kpe buŋkobkuuriba zudaana maa laanta, ka o ni seesi n gbaa Yeesu la zi n wunna bugum.
41014055	Niŋi n na, buŋkobkuuriba zudaana maa ni zamu maa zaa kpabira ba nye dansiyasi, a nye daama ku Yeesu, ka bi nye daama zaa.
41014056	Halli dansiyasi maa nivudamta ŋma jiri pa Yeesu, ba yatoga daa n bi niŋi luŋko.
41014057	Ka dansiyasi maa seesi ŋma jiri yeli,
41014058	Ti wumi o n yeli, ni o ni ŋma ti Naawun dii, niriba n daa n maali la, ka o daba ata daari o n di n lee n me so niriba n ki tee n me.
41014059	Halli ba n yeli lala, ba bi sagi n pa.
41014060	Buŋkobkuuriba zudaana maa nyisigi n za ba sunsuu niŋi, ka boosi Yeesu, Nyaasi seema niribaa n yeli e yela, nyini wune ki yeli seŋ?
41014061	Yeesu muuri, ka za surim. Ka buŋkobkuuriba zudaana maa lee n boosi Yeesu, E niŋini Kristu, so n niŋi Naawun biya, ka ya n ta la?
41014062	Yeesu yeli, Mani n niŋi u, ka ya ni nye mani Naawun Nisaala n zi Naawun nudiya, ka lee n chena sagbana puwa.
41014063	Buŋkobkuuriba zudaana n wumi n ŋa, o cheeg o waje, ka yeli, Ti bi lee n kpabira dansiyasi,
41014064	a kpali ya n wumi seema o n togsi yabeegaa. Wula n na ya nye? Ba zaa yeli, ni o liya, ni o daga ba n ku u.
41014065	Ka ba seesi tusi nuntoori wutira u, ka seesi pobi o nufu, ka ŋmeera u, ka boosi u, ?ani n ŋme i? Ka seesi n gbaag u la buura u.
41014066	Niŋi n na, Piita daa n na ba laanta puwa, ka pogso n tumina buŋkobkuuriba zudaana maa saani la kpe,
41014067	ka nye Piita n wunna bugum, ka nyaasi u, ka yeli, E gba daa n ba Yeesu so n yi Nazire la saani.
41014068	Piita chisi, ka yeli, M bi baŋŋi yaso e n yetira n ŋa. Niŋi n na, Piita yi n we begu maa,
41014069	ka poga maa lee n nye u, ka yetira seesi n ba nisaaniŋi, ni o niŋini Yeesu nyaaŋpaariba yindaana.
41014070	Piita lee n chisi. A n ti niŋi beela, seesi n za nisaaniŋi yeli Piita, Yamonsi n na, e niŋini ba yindaana, a kpali bo, e yini Galili paaligu.
41014071	Piita pe kpeeŋtiri, ka yeli, M bi baŋŋi dabso yela ya n yetira n ŋa.
41014072	A puli maa niŋi, nodaa kumi buyidaana, ka Piita teesi seema Yeesu n yeli u, ni poin ka nodaa kumi buyidaana e ni chisi buta, ni e bi baŋŋi ma. O n fe n ŋa feri, o kumina.
41015001	Boguu niŋi n daa n ti paa, buŋkobkuuriba kpemba maa ni kpemba maa ni zaaliguwusiriba maa ni seriya diriba maa zaa laŋsi n to jina, ba le Yeesu, ka mari u gaari gomina so ba n boona Pailati la saani, o ti di o seriya.
41015002	Niŋi n na, gomina maa boosi u, E niŋini Juusi dima naaba? Yeesu yeli u, Nyini n yeli.
41015003	Ka buŋkobkuuriba kpemba maa zabi Yeesu ga.
41015004	Ka gomina maa lee n boosi u, E bi nye seema ba n zabira i? E ki yeli seŋ?
41015005	Ka Yeesu muuri, a ku gomina maa noori.
41015006	Yumini zaa, ka Galingaari diibu maa daa n yi ti paa, gomina so ba n boona Pailati la yi ti nyisini diyooriba nivuluŋko so ba n kpabira la basi.
41015007	A saŋa maa, toozabira ba n boona Baraba ba niŋi, o ni o taaba daa n zabira Aroom dima, ka kuura niriba, ka ba yo ba dii.
41015008	A zu, zamu maa wa ti suusi gomina maa, ni o nyisi diyooriba nivuluŋko ti ba.
41015009	Ka gomina maa mi baŋŋi maa, pubeerim zu n na buŋkobkuuriba kpemba maa gbaa Yeesu mari u ta o saani, a zu, o boosi zamu maa, So ba n boona Juusi dima naaba la n na ya kpabira ma nyisi n ti ya?
41015011	Ka buŋkobkuuriba kpemba maa ti zamu maa yeli, ni ba kpabirini o nyisi Baraba ti ba.
41015012	Gomina maa boosi ba, Wula n na ma ya n niŋi dabso ya n boona Juusi dima naaba la?
41015013	Ba tasi n yeli, Kpa u tabi daa, o kpi.
41015014	Gomina maa boosi ba, Wula? Bo yabee n na o n niŋi? Ba tasi ga yeli, Kpa u tabi daa.
41015015	Niŋi n na, gomina maa kpabira o maa ba sufusi, a zu, o nyisi dabso ba n boona Baraba la ti ba, ka ti soojisi feebi Yeesu, ka mari u gaari, ba wa ti kpa u tabi daa.
41015016	Niŋi n na, soojisi maa daa n mari Yeesu kpe gomina maa yiri, ka booli ba taaba soojisi zaa,
41015017	ka ba naa wajezee pili u, ka naa goosi maali zupiligu, a maa nadima zupiligu, a pili u,
41015018	ka ba puusira u, a yetira, Ansa, ansa, Juusi dima naaba.
41015019	Ka naa daa ŋme o zu, ka tusi nuntoori wuri u, ka gba tiŋŋa puusira u, seema ba n puusira nadima.
41015020	Ba n niŋi u siya ŋa baasi, ba piligi wajezee maa, ka naa o gbagba bimpinna pili u, ka mari u yi, ba wa ti kpa u tabi daa, o kpi.
41015021	Ba n daa n wara maa, ba tuusi dabyindaana n kpeera tiŋŋa maa, soojisi maa ti o bugi Yeesu kuubu daa gaari. Daba maa niŋi Simon n yi Sariini, o biisi mi niŋi Alisaanda ni Aruufusi.
41015022	Niŋi n na, ba mari Yeesu paa seela ba n boona Goligofa, o gbinni n niŋi zukoori la,
41015023	ka ba naa daam n jebi tiim ti u, o zagsi.
41015024	A jemani maa boguu niŋi karifisi awai, soojisi maa naa Yeesu kpa n tabi daa maa, ka damsi u sabi, ka naa kuga lobi, ba baŋŋi seema ba n di n tori o bimpinna.
41015026	Ka ba sebi n digili daa maa zu bunso zu ba n kpa u tabi la, ni Juusi dima naaba n ŋa.
41015027	Ba n kpa Yeesu maa, ba kpa tayugsi bayi paasi o niŋi, ka damsi daari maa sabi. Yindaana za o nudiya, ka yindaana mi za o nuzaa.
41015029	Niŋi n na, niriba gaatira nisaaniŋi, ka tuura Yeesu, ka yetira, Ee, nyini n yeli, ni ka e di ŋma Naawun dii maa, e n di n lee n tee n me u daba ata,
41015030	a zu sigi daa maa niŋi, a moligi e maŋŋa.
41015031	Lala n na buŋkobkuuriba kpemba ni zaaliguwusiriba gba niŋina Yeesu siya, a yetira taaba, Nyaasi, o moligira niriba, ka ki tee n moligi o maŋŋa.
41015032	Ka wune n niŋi Kristu so n niŋi ti Juusi dima naaba la, o sigi daa maa niŋi, ti nye u, ka niŋi u yeride. Ka seesi ba n kpa n tabi n paasi o niŋi la mi tuura u.
41015033	Wuntooŋu n daa n ti paa, wuluŋu pili, paaligu maa puu zaa loobi ligu, zaanoori ti paagira.
41015034	A jemani maa Yeesu tasi n yeli, Aloi, aloi, lama sabatani. O gbinni niŋi, Naawunni, Naawunni, wula n na e zagsi ma?
41015035	Niseesi n ba niŋi, ka wumi seema o n yeli maa yeli, Ya nyaasi, o boona Alayija.
41015036	Ka ba yindaana chee n ti naa gbaari sugi daam, a kusi daa, ka naa n ti Yeesu o ŋu, ka yeli, Ya cheli ti nyaasi, a koo Alayija ni ti sigi u.
41015037	Ka Yeesu tasi kpeeŋtiri, ka kpi.
41015038	A jemani n na, a yi Naawun dii, Naawun patisa cheeg ayi, a yi saazu ti sigi.
41015039	Ka, a yi Yeesu saani, soojisi maa kpeema za n nyaasi seema Yeesu n kpi maa, ka yeli, Yamonsi n na, dabaa niŋini Naawun biya.
41015040	Ka pogidamta n daa n paa Yeesu we Jiruusilim tiŋŋa puu la mi larimi n nyaasira. Ba seesi daa n pa Yeesu zu, ka tumina u, a yi Galili paaligu puwa, ba yuya niŋi Mariama Magiliini, a ni Saloomi, a ni Mariama yindaana, so biisi n niŋi Jeemsibila ni Joozi.
41015042	Zaanoori n daa n ti paa, ka daborigu paagira,
41015043	dabso mari dabilim we gomina so ba n boona Pailati maa saani, a wa ti suusi Yeesu kpiiŋu. Daba maa niŋi Joosefi n yi Arimatiya, o niŋini seriya diriba yindaana, ka ba tira u jilima, ka o kpabira Naawun naalim yela.
41015044	Gomina maa n ti baŋŋi bunso o n suusira u maa, a ku o noori, ni Yeesu tee n kpi. A zu, o booli soojisi kpeema so n di n ba niŋi maa, ka boosi u, ni Yeesu tee n kpi?
41015045	Soojisi kpeema maa sagi, gomina maa yeli daba maa o wa ti sigi Yeesu kpiiŋu maa.
41015046	Niŋi n na, daba maa wa ti da wajepeeli, ka wa ti sigi Yeesu, a yi daa maa zu, ka pili u wajepeeli maa, ka naag u wa ti digili voso ba n daa n chibi kugiri niŋi, ka bilimi kugtintaa nyeri o noori.
41015047	Ka Mariama Magiliini ni Joozi ma Mariama nye seela ba n naag o kpiiŋu maa digili.
41016001	Daborigu maa n daa n ti baasi, o yiiŋu, Mariama Magiliini, a ni Jeemsi ma Mariama, a ni Saloomi da tulalesi, ba wa ti sarigi Yeesu niŋa.
41016002	A n lee n chee bee, Aleedi, ka wuluŋu ya n pusi, ba nyisigi n we kaa maa see.
41016003	Ba n wara maa, ba boosi taaba, ?ani ni bilimi kugtintaa maa yi voori maa noori ti ti?
41016004	Ba n ti paa kaa maa see, ba nyaasi, ka kugtintaa maa bilimiya,
41016005	ka ba kpe kaa maa puwa, ka nye bipolli n zi kaa maa nudii zu, a ni o wajepeeli, a ku ba noya.
41016006	Bipolli maa yeli ba, Ya da ti a ku ya noya. Ya kpabirini Yeesu n yi Nazire, so ba n kpa n tabi daa, o kpi la, o lee n ka kpe, o nyisigiya. Ya nyaasi seela ba n naag u digili.
41016007	A zu, ya wa ti yeli o nyaaŋpaariba, a ni Piita, ni o ni pa ya yii gaa Galili paaligu. Nisaaniŋi ya ni nye u, seema o n daa n yeli ya la.
41016008	Niŋi n na, ba yi kaa maa niŋi, ka chee, a kpali dabeem ni mamaachi yela maa zu, ka bi yeli nira zaa seŋ, a kpali dabeem maa zu.
42001001	M kpeema Tofila, m ya n sebini yeli i yaseesi n daa n niŋi, a yi ti puwa. Jemanso Yeesu n daa n piili n wusira niriba la, nivudamta daa n wumi, ka nye, ka mi yetira ti a yela, ka nivudamta mi lee n sebi a digili. M gba pa n baŋŋi yela maa nene zu, m feni maa, a veelini m sebi seema a n daa n niŋi, a ti i. E tee n wumi a yaseesi, ma kpabira e baŋŋi a yamonsi.
42001005	Dabso daa n nyisigi, ba boona u Herodi, o mi niŋi Judiya paaligu naaba. Dabyindaana mi ba niŋi, ba boona u Zakariya, o mi niŋini Naawun buŋkobkuuriba yindaana, ka o ni buŋkobkuuriba seesi n paasi u tumina, ba boona ba Abiya dima. O poga mi yuuri niŋi Alisibeti, o niŋini Aaron yaŋŋu,
42001006	ka niŋi poginyee, ka o ni o sira zaa kpeera kpebilim, ka ba petira Naawunni, a kpali bo, Naawunni n daa n ti Juusi dima niŋina yaseesi la, barima n niŋina a nene.
42001008	Dindaso, Zakariya ni o taaba buŋkobkuuriba maa daa daa n paa ba gaari Jiruusilim, a wa ti tumina ba buŋkobkuuriba tuma, a yi Naawun dii.
42001009	Ba n ba niŋi maa, ba niŋina seema buŋkobkuuriba yi n niŋi n nyisi ba yindaana, o kpe Naawun dii, a kusi tulale bugum la, ka nyisi Zakariya. Niŋi n na, Zakariya kpe Naawun dii,
42001010	ka zamu maa ba yaŋŋa togsira Naawun saani.
42001011	O n ba nisaaniŋi, o nye Duuma malaki n ti za seela ba yi n kusi bugum la nudii zu,
42001012	dabeem gbaag u ga,
42001013	ka malaki maa yeli u, Zakariya, da zora dabeem, Naawunni wumi e suusigu, e poga Alisibeti ni dogi biduwa, e digili o yuuri Jon.
42001014	E dogi u, e sufu ni peligi ga, ka nivudamta puusi a mi peligi, a kpali ya n dogi u maa zu.
42001015	Ya dogi bii maa, Naawunni ni naag o sii ti u, o loobi Naawun nivukara la yinni, ka ki ŋuura daam zaa,
42001016	ka taasi Juusi dima nivudamta ba pa ba duuma Naawun zu,
42001017	ka Alayija sii ni kpeeŋu kpe o niŋi, o ti naa badima ni biisi maali taaba, ka ti seesi n zagsira la ba dee seema seesi n niŋina nene la n yetira, ka ti niriba niŋi siriya duuma o ta.
42001018	Malaki maa n togsi n baasi, Zakariya yeli u, M ni m poga zaa kpeerini kpebilim, wula ma n niŋi n baŋŋi maa, yaseesi e n yeli la niŋini yamonsi?
42001019	Malaki maa yeli u, M yuuri niŋi Geebiyel, ma ba Naawun saani, o tumi ma, m ti yeli i yaseesi n ya n niŋi maa, ka e bi deeg a.
42001020	A zu, e ni loobi namu pimpariŋa, ka ki lee n tee n togsi zaa, ama yela maa niŋini poin.
42001021	Niŋi n na, zamu maa ba yaŋŋa, a guri Zakariya o yi n ta, ka biina bunso zu o n ba Naawun dii maa puu yuu.
42001022	Niŋi n na, o yi n ta, ka bi teeg o togsi ba saani, ba baŋŋi o nye yaso yi Naawun dii maa puwa, ka o bugsi n wusira ba, ka bi togsira.
42001023	A n niŋi daba ayi, o tumi tuma maa baasi, ka kuli.
42001024	O n kuli la, o bi yuu, ka o poga maa mari puwa, ka sogi o maŋŋa ŋmerisi anu, ka yetira,
42001025	Pimpariŋa m duuma suŋŋi ma, ma mari puwa, niriba ba da lee n tuura ma.
42001026	O ŋmerisi ayoobu daana, Naawunni lee n tumi malaki maa ba n boona Geebiyel la, o gaari tiŋŋa yindaana ba n boona Nazire yi Galili paaligu puwa,
42001027	o wa ti puusi suŋguri yindaana ba n boona Mariama. Mariama mi niŋini dabyindaana poga, ka daba maa na bi naag u. Daba maa yuuri niŋini Joosefi, o mi niŋini naaba Dawuda yaŋŋu.
42001028	Malaki maa n paa Mariama, o puusi u, ka yeli u, Naawunni ti i ni barika, ka ba e saani.
42001029	Mariama n ti wumi o puusigu maa, o sufu damtira u, a kpali bo, o bi baŋŋi o gbinni.
42001030	Ka malaki maa lee n yeli u, Mariama, da zora dabeem, Naawunni ti i ni barika,
42001031	e ni mari puwa, a dogi biduwa, ka digili o yuuri Yeesu.
42001032	Bii maa ni niŋi nivumaŋa, ka ba boona u Naawun biya, ka Naawunni o ti o di o yaa Dawuda naam,
42001033	ka ti o nyaasira Yakubu yaŋsi saŋa ni saŋa zaa, ka o naalim maa ka baasigu.
42001034	Malaki maa n ti togsi n baasi, Mariama yeli u, Nira zaa na bi naa ma, ka wula yaŋama ŋa ya n tee n niŋi?
42001035	Malaki maa yeli u, Naawun sii ni o kpeeŋu ni ti e mari puwa, a dogi bii maa. A zu, ba ni booli bii maa Naawun toori, a ni Naawun biya.
42001036	Pimpariŋa, e dogira Alisibeti, so n kpeera kpebilim, ka ba daa n boona u poginyee la marini puwa, o ŋmerisi ayoobu n na la.
42001037	Nyaasi, Naawun saani, yela zaa ka toom.
42001038	Ka Mariama yeli u, To, m niŋini m duuma tumtumina, cheli o niŋi ma seema e n yeli maa. O n togsi n baasi, malaki maa yi n gaari.
42001039	Niŋi n na, Mariama daa n nyisigi n wa ti du Judiya paaligu zoori yoom, ka wa ti paa tiŋyindaana,
42001040	a wa ti kpe Zakariya yiri, ka puusi o poga Alisibeti.
42001041	Alisibeti n wumi Mariama n puusira u la, bii maa dammi o puu niŋi, ka Naawun sii ti o tasi n yeli Mariama, Naawunni ti i ni barika gaari pogiba zaa, ka ti biso e n ya n dogi maa barika.
42001043	Ka wula zu n na Naawunni niŋi m mi jilima, ma nye niso n ya n dogi m duuma?
42001044	Nyaasi, e n puusi ma la, bii la n ba m puu niŋi maa damini, a kpali pupeelim zu.
42001045	Ka nyini, Naawunni ti i ni barika, a kpali bo, ti duuma malaki n daa n ti yeli i yaseesi n ya n niŋi maa, e niŋi u yeride, ni a n di n niŋi.
42001046	Alisibeti n togsi n baasi, Mariama yeli, M sii kpeesirini m duuma Naawunni,
42001047	wune moligira ma yi yabeeri niŋi, a ti m sufu peligi.
42001048	Mani o tumtumina, o ti m yuuri du, saŋa ni saŋa zaa niriba ba yetira, ni Naawunni ti ma barika ga,
42001049	a kpali bo, wune niŋi kpeeŋudaana, ka mi niŋi ma mamaachi yela. O yuuri mi niŋi bunsuŋŋu,
42001050	ka saŋa ni saŋa zaa, niseesi zaa n zora u, o zora ba nimbaa,
42001051	ka naag o kpeeŋu niŋina yatintaasi, a katira kiŋkinsi, a ni ba sufu niŋi feri feera basira,
42001052	ka mi katira nadima, a yi ba naalim kogusi niŋi, ka mi ti seesi yuya n bi du, a du,
42001053	ka mi naa bunsuma tira nandaandima, ka mi katira bindaandima, a ni ba nuyoosi.
42001054	Ka o tumtuminiba, Juusi dima, o zora ba nimbaa, a moligira ba,
42001055	a maa kusu zaa o n daa n ti ti yaa Ibrahim ni ti yaadima noori, ni saŋa ni saŋa zaa, o ni niŋina la. Lala n na Mariama yeli.
42001056	A jemani maa, Mariama zi nisaaniŋi ŋmerisi ata, ka pori n kuli.
42001057	Alisibeti dogim n daa n ti paa, o dogi biduwa,
42001058	ka tiŋŋa maa dima ni o dogiriba wumi maa, duuma zoni o nimbaa la, ba zaa puusi peligi.
42001059	Daba anii n ti paa, ba ti ŋma bii maa yoori, ka ba kpabira ba naa o ba yuuri n di Zakariya digili u,
42001060	ka o ma zagsi, ka yeli, O yuuri niŋi Jon.
42001061	Ba yeli bii maa ma, Ee, e dogim puu nira zaa na bi di yuuraa.
42001062	A zu, ba bugsi n wusira bii maa ba seema o n kpabira ba digili bii maa yuuri.
42001063	O ba ti ba naa daa ti u, o sebi n digili daa maa niŋi, ni bii maa yuuri niŋi Jon. Yela maa ku ba noya.
42001064	A puli maa niŋi, bii maa ba naŋgbanni yoo, o zulimini larigi, o togsi n kpeesira Naawunni.
42001065	Niŋi n na, dabeem gbaa tiŋŋa maa dima zaa, ka Judiya paaligu dima zaa n ba zoori zuuri togsira yela maa,
42001066	ka seesi zaa n wumi la bi tami o yela, ka yetira, Nyaasi biyaa, ti duuma bani o saani, o yuuri ki du?
42001067	Niŋi n na, Naawun sii daa n ba bii maa ba Zakariya saani, a ti o yeli,
42001068	Ya cheli ti kpeesi ti duuma Naawunni, so ti Juusi dima n tumina la. A kpali bo, o tani ti Juusi dima saani, o ti moligi ti,
42001069	a nyisi niso, a yi o tumtumina naaba Dawuda yaŋsi puwa, o ti moligi ti,
42001070	a maa kusu zaa wune Naawunni daa n ti o chaamesi yeli,
42001071	ni o ni niŋi yela ŋa, a moligi ti, a yi ti dindima ni niseesi zaa n chisi ti yela la saani,
42001072	ka mi zora ti yaadima nimbaa. Kusu zaa, o daa n ti ti yaa Ibrahim noori, ni o ni niŋi yela ŋa, a moligi ti, a yi ti dindima saani, ti da zora ba, ka tumina u, a niŋina yasuma nene ga, ti nyevuya puwa. Ka, a kpali o niŋi Naawunni la zu, o bi zagsi yela maa.
42001076	Ka nyini, m biya, ba ni booli i Naawun chaame, a kpali e ni niŋi siriya, duuma o ta,
42001077	ka mi wusi o niriba, seema o n ya n moligi ba, a che ba yabeeri paŋina ba.
42001078	Naawunni ni niŋi n ŋa, a kpali bo, o marini jilima, a zora niriba nimbaa. O ni ta maa wuluŋu n yi saazu,
42001079	a pusi n naa paaligu tira seesi n ba ligu niŋi, a ni seesi n ya n kpi, ka mari ti gaari niŋgbirimaasim ziya.
42001080	Niŋi n na, bii maa daa n karigi, ka mari yam yi o sufu niŋi, ka wa ti ba dalimpii paaligu puwa, a ti paa jemanso o n daa n piili n wusira Juusi dima la.
42002001	Zakariya n daa n dogi bii maa, ka Aroom naaba niŋini Agasita, ka Kiriniya niŋini gomina, a yi Siriya paaligu, ka Aroom dima daa n na bi kaali niriba zaa, ba naaba maa yeli, ni ba kaali niriba zaa n be o paaligusi puwa.
42002003	A zu, niriba zaa daa n wara ba tiŋsi.
42002004	Lala n na Joosefi n niŋi naaba Dawuda yaŋŋu la ya n du n gaari Betiliham, a yi Judiya paaligu, a kpali bo, nisaaniŋi kusu zaa ba daa n dogi naaba Dawuda la. O n wara maa, o mari o poga Mariama, so o na n bi naa, ka o mari puu la, a yi Nazire n ba Galili paaligu puwa, a we Betiliham, ba wa ti kaali ba.
42002006	Ba n wa ti paa Betiliham, ba bi nye dii ba do, ba wa ti do buŋkobiri zoŋŋu puwa. Ba n ba niŋi maa n na, o dogim paa, o dogi o suŋguri biya, daba, ka naa kparicheesi pili u, a naag u digili buŋkobiri maa moŋobira ziya.
42002008	A jemani maa, pekpagiriba daa n ba moo puu nyaasira ba peeri yiiŋu, a leeli tiŋŋa maa.
42002009	Niŋi n na, ba nye duuma malaki, a ni duuma paaligu n ti peligi n poli n jili ba, dabeem gbaa ba.
42002010	Ka malaki maa yeli ba, Ya da zora dabeem. Ya nyaasi, m marini yasuma ni pupeelim ta, m ti ti ya ni kpe paaligu niriba zaa.
42002011	Zinaa ba dogini biya, a yi naaba Dawuda yiri, wune niŋi ti duuma Kristu, so Naawunni n daa n nyisi la, o ti nyisi niriba yi ba yabeeri niŋi.
42002012	Ya ni baŋŋi, ni yaso ni yeli maa niŋi yamonsi, a kpali bo, ya ni nye ba n naa bii maa pobi kparicheesi, a digili buŋkobiri moŋobira ziya.
42002013	A puli maa niŋi, ba nye malaki maa ni malaki damta n paasi, a kpeesira Naawunni, a yetira,
42002014	Naawunni bani Alizaana, cheli niriba kpeesira u. Niriba bani tiŋŋa, cheli ba seesi n peri Naawunni mari niŋgbirimaasim.
42002015	Niŋi n na, malakisi maa du n gaari saazu, ka pekpagiriba maa yeli taaba, Ya cheli ti gaari Betiliham, a wa ti nye yaso n niŋi maa, ti duuma wusi ti la.
42002016	Niŋi n na, ba we yoom, a wa ti nye Mariama ni Joosefi, ka bii maa do buŋkobiri moŋobira ziya.
42002017	Ba n ti nye bii maa, ba yeli o yaseesi malaki maa n yeli ba la.
42002018	Ka seesi zaa n wumi ba yela, a ku ba noya.
42002019	Ka Mariama naa yela maa niŋi o sufu niŋi, ka biina a.
42002020	Niŋi n na, pekpagiriba maa yi n pori n gaari. Ba n wara, ba kpeesira Naawunni kpeeŋtiri, a kpali bo, yaseesi malaki maa n yeli ba la zaa, ba wa ti wumi, ka nye.
42002021	Bii maa daba anii n daa n ti paa, ba ŋma o yoori, ka digili u Yeesu, seema malaki la n daa n digili u, ka o ma na bi mari o puu la.
42002022	A n ti niŋi daba ayi, Mariama pogidogsa dagiri baasigu paa, ba naa bii maa we Jiruusilim, ba wa ti niŋi seema Musa n daa n zaali kusu zaa la, ni ba naag u ti Naawunni,
42002023	a kpali bo, ba daa n sebi duuma zaaligusi puwa, ni ka ba ti dogi suŋguri bii daba, o niŋini Naawun toori,
42002024	ka ba ku kilisi ayi, koo ŋmena ayi ti Naawunni. Lala n na, Joosefi ni Mariama mi wa ti niŋi.
42002025	Niŋi n na, dabso mi ba Jiruusilim, ba boona u Simiyo, o niŋini nivusuŋŋu, ka zora Naawunni, ka gutira Kristu so Naawunni n daa n yeli o ya n tumi n moligi Juusi dima la, ka Naawun sii mi ba daba maa niŋi.
42002026	Poin ka Mariama ta Jiruusilim la, Naawun sii daa n yeli daba maa, ni o ni nye Kristu maa poin, ka kpi.
42002027	Jemanso Mariama ni Joosefi n ya n mari bii maa kpe Naawun dii laanta, a wa ti niŋi seema Naawun zaaligu n yeli ba niŋi la, Naawun sii ti daba maa gba kpe niŋi,
42002028	a nye bii maa, ka naag u pa kpuŋkpama niŋi, ka kpeesi Naawunni, a yeli,
42002029	M duuma, seema e n daa n yeli ma la, cheli m kpi, a ni niŋgbirimaasim.
42002030	A kpali bo, m nyeni niso e n nyisi, o ti moligi niriba,
42002031	baligusi zaa nufu niŋi.
42002032	Baligusi maa n ba ligu niŋi, wune n niŋi ba paaligu, ba nye moligirisim, ka o mi ti e Juusi dima yuuri du.
42002033	Yeesu ba ni o ma n wumi seema Simiyo n togsira Yeesu yela maa, a ku ba noya,
42002034	ka Simiyo dibi ba, ka lee n yeli Mariama, Nyaasi, biyaa ni ti Juusi dima nivudamta ba nyisigi, ka nivudamta ba li. Halli ka o niŋi Naawun chaame, ba ni zagsi u,
42002035	ka a kpali ba zagsigu maa zu, ba wusi ba sufusi niŋi feri feera. Ka sufusaaŋu ni gbaag i, a maa suu n kusi i.
42002036	Niŋi n na, pogkurigu yindaana mi ba niŋi, ba boona u Ana, ka o niŋi Fanyuwe biya, a yi Juusi dima baligu ba n boona Asa, ka mi niŋi Naawun chaame. Kusu zaa o daa n kulisini o yuma ayapoin, ka o sira kpi,
42002037	o niŋi pogkoori, o yuma ti niŋi yuma pisinii ni anaasi. O yi ba Naawun dii taaru, a tumina Naawunni, ka leera noori, ka togsira Naawun saani yiiŋu ni wuntooŋu.
42002038	A jemani maa, o yi, ka du ba saani, ka nye bii maa, ka puusi Naawunni, ka togsi bii maa yela, a wusi niseesi zaa n gutira Naawunni o moligi Jiruusilim la.
42002039	Niŋi n na, Mariama ni Joosefi niŋi seema zaa ba duuma zaaligu n yeli ba niŋi la, ka pori n gaari ba gbagba tiŋŋa, Nazire, n ba Galili paaligu puwa.
42002040	Niŋi n na, bii maa karigi, a mari kpeeŋu, ka mari yam ga, ka Naawunni ti u barika.
42002041	Niŋi n na, yuma zaa, o ba ni o ma yi we Jiruusilim, a wa ti dira Galingaari.
42002042	Yeesu n ti niŋi yuma pii ni ayi, ba yaa n we, ka mari Yeesu gaari, ba wa ti di.
42002043	Ba n wa ti di n baasi, ka o ba ni o ma pori n kunna, niriba zoo soori maa puu ga, o ba ni o ma fe maa, Yeesu bani ba puwa. Jaa o ka niŋi. Ka ba naa dindaari zaa, a chaŋŋi n kpabira u yi ba zodima ni ba dogiriba puwa, ka o na ba Jiruusilim puwa.
42002045	Ba n kpabi u je, ba pori n gaa Jiruusilim, ba wa ti kpabi u.
42002046	O daba atadaana ba nye u, a yi Naawun dii laanta puwa, ka o ba n zi wusiriba puwa, a wumina, ka boosira,
42002047	ka seesi zaa n wumi seema o n baŋŋi, ka yetira, a ku ba noya.
42002048	O ma ni o ba n wa ti paag u, a ku ba noya, o ma yeli u, Biya, bo n na e niŋi ti lala? M ni e ba gaani kpabira i, a ni sufusaaŋu.
42002049	Yeesu yeli ba, Ka wula n na, ya bi baŋŋi seela ni be? Ya bi baŋŋi maa, o daga m ba m ba dii?
42002050	Ba mi bi baŋŋi o yatogiri maa gbinni.
42002051	Niŋi n na, o ni ba yi nisaaniŋi sigi n gaari Nazire, ka o yi niŋini seema ba n yetira. Ka o ma naa yela maa zaa niŋi o sufu niŋi.
42002052	Niŋi n na, Yeesu karigira, ka o yam maali n paasira, ka o yaniŋisa peri Naawunni ni niriba.
42003001	Yumiso Aroom naaba Tabeeriya n daa n di naalim, o yuma pii ni anu daana, Ponti Pailati mi niŋi Judiya paaligu gomina, ka Herodi mi niŋi Galili paaligu naaba, ka o sunzo Filipi mi niŋi Aturaya ni Takonita paaligusi naaba, ka Lusaniya mi niŋi Abileena paaligu naaba,
42003002	ka Ana ni Kayafa mi niŋi buŋkobkuuriba zudaandima. Ba saŋa maa n na, Jon, Zakariya biya, daa n ba dalimpii paaligu puwa, ka Naawunni tumi u, o wa ti wusira niriba.
42003003	A zu, o yi n chaŋŋi mogiso ba n boona Jooda paaligusi zaa, a wusira niriba, ni ba dee ba saamiya, o su ba koom, ka Naawunni o che ba yabeeri paŋŋi ba.
42003004	Yela ŋa n na, Naawun chaame Azaya daa n sebi n yeli kusu zaa, ni niso ni ba dalimpii paaligu puwa, a tasi n yetira, Ya niŋi siriya, ti duuma o ta, ka maali o soya, a tooli.
42003005	Kosoo zaa ni paali, ka zoori zaa, a sigi, buŋgoŋŋu, o tooli, ka binnyirimanyirima, o loobi boliboli.
42003006	Ka so zaa, ba nye Naawunni moligira niriba.
42003007	Niŋi n na, Jon daa n yi wusini zamuseesi n chena o saani, o su ba koom, ka yeli, Yarima n niŋi maa waagi. Seema ya n kpabira ya zo, a yi Naawun tubiri darigirisim, lala veela?
42003008	Ya wa ti niŋina yaseesi n ti niriba ba baŋŋi ya n dee ya saamiya, ka da yeli maa, a kpali Ibrahim n niŋi ya yaaba zu ya ni zo, a yi tubiri darigirisim maa puwa. Ya nyaasi kuga ŋa, ka Naawunni kpabira, o ni tee n naag a loobi Ibrahim yaŋsi.
42003009	Ya nyaasi, ba niŋini kikpaŋfu siriya, ba naa n ŋma tiso zaa n bi wanna walisuma, a naa n niŋi bugum, o di. Ba ni niŋi niriba seema ba n ya n niŋi tiisi maa.
42003010	O n ti togsi n baasi, zamusi maa boosi u, Ka wula ti ya n niŋi?
42003011	O yeli ba, Ka ya so zaa n mari tagitesi ayi, o nyisi yindaana ti so n bi mari, ka ya so zaa n mari bindira, cheli o gba o niŋi lala.
42003012	Niŋi n na, lampoo deegiriba ta o saani o ti su ba koom, ka boosi u, Ti karichi, ti niŋi wula?
42003013	O yeli ba, Seema ba n yeli ya ya deegira, ya deegira lala, ka da lee n dee n paasira.
42003014	Niŋi n na, soojisi gba ta, ka boosi u, Ti niŋi wula? O yeli ba, Ya da samina niriba putoom, ka da faara bini, ka ligiseesi ba n yoora ya la, a sagsi ya.
42003015	A jemani maa niriba maa zaa guusi n nyaasira Kristu so Naawunni n ya n tumi maa, o ta, ka feera ba sufu niŋi, ni a koo Jon niŋi Kristu maa.
42003016	Ka Jon yeli ba zaa, Ma wune naani koom suura ya, ka niso n gaari ma ni ta, m bi daga m pirigi o sabtaasi. Wune ni ti ya Naawun siya, koo bugum.
42003017	O niŋini siriya o niŋi niriba nyaasi, a maa seema ba n yeena chi, a naa n niŋi kiŋkana puwa, ka wura maa ba niŋi bugum niŋi. Bugum maa mi ka kpisigu.
42003018	Lala Jon daa n niŋi, ka togsi yadamta paasi, a wusira niriba yasuma,
42003019	ka lee n togsi naso ba n boona Herodi la yela. A kpali bo, naaba maa daa n niŋi yabee, a naag o sunzo poga, ba n boona Heroodiya, ka lee n niŋina yabeeri ga. A zu, Jon yeli, ni o bi niŋi nene.
42003020	Naaba maa n ti wumi n ŋa, o lee n niŋi yabee, a gbaa Jon yo dii.
42003021	Dindaso, ka ba na bi gbaa Jon yo dii la, ka Jon su niriba koom baasi, Yeesu ta, ka Jon su u koom. O n ti su u baasi la, Yeesu togsira Naawun saani, ka saazu yoo,
42003022	Naawun sii yi n ŋmaani kili, a sigi n dobi o niŋi, ka goo yi saazu yeli, Nyini n niŋi m bikpabirigu, ka peri ma ga.
42003023	A jemani maa n na, Yeesu daa n piili n wusira niriba, ka o yuma niŋi pisita, ka niriba fe maa, Yeesu ba niŋi Joosefi, Joosefi mi ba niŋi Heela,
42003024	Heela mi ba niŋi Mata, Mata mi ba niŋi Liivai, Liivai mi ba niŋi Meliki, Meliki mi ba niŋi Jana, Jana mi ba niŋi Joosefi,
42003025	Joosefi mi ba niŋi Matatiya, Matatiya mi ba niŋi Amosa, Amosa mi ba niŋi Neesim, Neesim mi ba niŋi Asili, Asili mi ba niŋi Naga,
42003026	Naga mi ba niŋi Maata, Maata mi ba niŋi Matatiya, Matatiya mi ba niŋi Semeena, Semeena mi ba niŋi Jooseki, Jooseki mi ba niŋi Jooda,
42003027	Jooda mi ba niŋi Joonan, Joonan mi ba niŋi Areesa, Areesa mi ba niŋi Zarababe, Zarababe mi ba niŋi Salatiya, Salatiya mi ba niŋi Neri,
42003028	Neri mi ba niŋi Meliki, Meliki mi ba niŋi Adi, Adi mi ba niŋi Koosa, Koosa mi ba niŋi Alimada, Alimada mi ba niŋi Ara,
42003029	Ara mi ba niŋi Yeesu, Yeesu mi ba niŋi Aleeza, Aleeza mi ba niŋi Joorim, Joorim mi ba niŋi Mata, Mata mi ba niŋi Liivai,
42003030	Liivai mi ba niŋi Simiyo, Simiyo mi ba niŋi Juuda, Juuda mi ba niŋi Joosefi, Joosefi mi ba niŋi Joonan, Joonan mi ba niŋi Aliyakim,
42003031	Aliyakim mi ba niŋi Meliya, Meliya mi ba niŋi Menna, Menna mi ba niŋi Matata, Matata mi ba niŋi Neetim, Neetim mi ba niŋi Dawuda,
42003032	Dawuda mi ba niŋi Jesi, Jesi mi ba niŋi Abeda, Abeda mi ba niŋi Booza, Booza mi ba niŋi Sala, Sala mi ba niŋi Naason,
42003033	Naason mi ba niŋi Aminada, Aminada mi ba niŋi Aramin, Aramin mi ba niŋi Arini, Arini mi ba niŋi Asaron, Asaron mi ba niŋi Pere, Pere mi ba niŋi Juuda,
42003034	Juuda mi ba niŋi Yakubu, Yakubu mi ba niŋi Isaaka, Isaaka mi ba niŋi Ibrahim, Ibrahim mi ba niŋi Tera, Tera mi ba niŋi Nako,
42003035	Nako mi ba niŋi Seriga, Seriga mi ba niŋi Araga, Araga mi ba niŋi Pelega, Pelega mi ba niŋi Aba, Aba mi ba niŋi Sala,
42003036	Sala mi ba niŋi Kaana, Kaana mi ba niŋi Apagada, Apagada mi ba niŋi Sem, Sem mi ba niŋi Nuhu, Nuhu mi ba niŋi Lame,
42003037	Lame mi ba niŋi Matuusala, Matuusala mi ba niŋi Ano, Ano mi ba niŋi Jare, Jare mi ba niŋi Malalee, Malalee mi ba niŋi Kaana,
42003038	Kaana mi ba niŋi Anosi, Anosi mi ba niŋi Seti, Seti mi ba niŋi Adam, wune Naawunni piili n maali.
42004001	Niŋi n na, Naawun sii daa n ba Yeesu niŋi, ka ti o yi mogiso ba n boona Jooda la see, a gaari dalimpii paaligu puwa.
42004002	O ba nisaaniŋi dapisinaasi, ka bi dira seŋ, ka Sitaana kpabira o ti Yeesu niŋi yabee. Daasi maa n ti baasi, kom mari Yeesu,
42004003	ka Sitaana ti yeli u, Ka e niŋi Naawun biya, e naa kugiraa loobi bindira.
42004004	Yeesu zagsi, ka yeli u, Ba daa n sebini Naawun buku puwa, ni ka bindira ko zu n na nisaaldima mari nyevuri.
42004005	Niŋi n na, Sitaana naag u du saa, ka wusi u durinye naalima zaa yoom,
42004006	ka yeli u, Mani n mari kpeeŋu, a yi naalima ŋa zaa puwa, ka m ni tee n ti niso zaa ni kpabira, o di a. A zu, ka e kpeesi ma wune, m ni ti e di a zaa, a ni a daama.
42004008	Ka Yeesu zagsi, ka yeli u, Ba daa n sebini Naawun buku puwa, ni nira o tumina o duuma Naawunni ko.
42004009	Niŋi n na, Sitaana lee n mari Yeesu we Jiruusilim, a wa ti ziili Naawun dii zu, ka yeli u, Ka e niŋini Naawun biya, naag e maŋŋa basi,
42004010	a kpali bo, ba daa n sebini Naawun buku puwa, ni Naawunni ni taasi o malakisi, ba nyaasira i,
42004011	ni ka e pa li n chena, ba togili i, e nobiri, o da ŋme kugiri.
42004012	Ka Yeesu zagsi, ka yeli u, Ba daa n sebini o gba, a yi Naawun buku puwa, ni nira o da niŋi o duuma Naawunni nyaasira.
42004013	Sitaana n ti niŋi Yeesu nyaasi n baasi, o gaari, ka o pa nye daama.
42004014	Niŋi n na, Yeesu daa n pori n gaari Galili, ka Naawun sii ba o niŋi ni daama, ka o yela maa pisimi tiŋsi zaa n leeli nisaaniŋi paaligu,
42004015	ka o kpeera ba laŋsigu diisi, a wusira ba, ka so zaa kpeesira u.
42004016	Dindaso, o ta o yiri Nazire. Niŋi n na, daborigu ti paa, o yaa n we laŋsigu dii, ka nyisigi n za, o karimi Naawun buku,
42004017	ba naa Naawun chaame Azaya buku ti u, o yoo seela ba n daa n sebi, ni
42004018	Naawun sii bani m niŋi, a kpali Naawunni nyisi ma ni, m ti togsi yasuma wusi nandaandima, ka yeli girunsi, ni ba ni nyisi ba, a yi ba nam niŋi, ka yeli zooma, ni ba nufu ni yoo, ka yeli seesi n nyaara nam, ni ba ni wumi meesim,
42004019	ka wusi yumiso duuma di n naa barika ti niriba.
42004020	Yeesu n karimi n baasi, o naa buku maa pili, ka naa n ti so n naa n ti u maa, ka zi, ka niriba n ba laŋsigu dii puu maa zaa nyaasira u,
42004021	ka o yeli ba, Zinaa yaso ni karimi maa loobini yamonsi, a yi ya wuminisim puwa.
42004022	Niŋi n na, seesi zaa n wumi maa, a ku ba noya, ba yeli taaba, ni o togsira yasuma, ka ba yetira, Ka Joosefi bii la n ŋa?
42004023	Ka Yeesu yeli ba, M niŋi tama, ni ya ni bo ma kiŋaasa, ni ka m niŋini dokita, m tibi m maŋŋa. A kpali bo, ya wumi yaseesi ni daa n niŋi, a yi Kapaanim la, ka kpabira m lee n niŋi lala, a yi m gbagba tiŋŋa puwa.
42004024	Ama m yeli ya, yamonsi n na, ba bi deegira Naawun chaame zaa yela di, a yi o gbagba tiŋŋa.
42004025	Ya nye, kusu zaa Alayija n daa n ba niŋi, ka saa bi ta yuma ata ni binchee la, kom li ga, a yi ti paaligu zaa. A jemani maa pogkooba daa n ba ti Juusi dima paaligu puu ga,
42004026	ka Naawunni bi tumi Alayija o gaari ba luŋko zaa saani, a wa ti moligi u, ka tumi u o gaari pogkoori yindaana saani n ba Zarifa, a yi Sidon paaligu puwa.
42004027	Ya lee n nye, kusu zaa Naawun chaame Alayisa n daa n ba ti Juusi dima paaligu puwa, korite dima daa n zooya, ka o bi tibi ba liŋini zaa, ka tibi yindaana ba n boona Naaman n yi Siriya paaligu ta la ko.
42004028	Niseesi n ba laŋsigu dii maa n ti wumi n ŋa, suya gbaa ba,
42004029	ba nyisigi n mari u yi tiŋŋa maa n ba zoo zu la, a ta zoo maa noori, ba ti naag u basi, o li,
42004030	ka o chaŋŋi n pulli ba sunsuu niŋi, a yi n gaari.
42004031	Niŋi n na, o daa n sigi n gaari Kapaanim, so n ba Galili paaligu puu la. Daborigu daari o kpe laŋsigu dii wusira ba,
42004032	a ni daama, o wusigu maa ku ba noya.
42004033	Nisaaniŋi dabyindaana ba niŋi, ka mari kikpaarigusi, ka tasi n yeli,
42004034	Ee, Yeesu n yi Nazire, bo e ya n ti niŋi ti? E ya n ti kari ti ni? M baŋŋi niso n niŋi i, e niŋini Naawun nivusuŋŋu.
42004035	Ka Yeesu yeli kikpaarigusi maa, ni a muuri, ka yi daba maa niŋi. Niŋi n na, kikpaarigusi maa naag u lobi ba sunsuu niŋi, ka bi ti u daaŋu, ka yi o niŋi,
42004036	a ku niriba maa zaa noya, ba yeli taaba, Ee, dabaa niŋina naŋgbaŋkuubu yela, o naa daama ni kpeeŋu, a katira kikpaarigusi, ka a bi zagsira.
42004037	Niŋi n na, o yela maa gaa tiŋsi zaa n leeli nisaaniŋi.
42004038	Yeesu n ti nyisigi n yi laŋsigu dii maa, o daa n gaa dabyindaana yiri ba boona u Simon, ka daba maa deempoga niŋa bii ga, o do n beera, ba suusi Yeesu, o tibi u.
42004039	Niŋi n na, Yeesu we o saani, a wa ti za o zu see, ka kari toora maa yi o niŋi. A puli maa niŋi, poga maa nyisigi n tumina ba.
42004040	Wuluŋu n ti liira, niseesi zaa n mari baaradima mari ba ta Yeesu saani, ka o naag o nuusi pa ba zaa niŋi, a tibi ba.
42004041	O n katira kikpaarigusi, a yi la, a daandima yetira, Nyini n niŋi Naawun biya. Ba n yeli n ŋa, Yeesu yeli ba, ni ba muuri, ka bi sagi ba togsira, a kpali bo, kikpaarigusi maa baŋŋi, ni o niŋini Kristu, so Naawunni n tumi la.
42004042	A n chee bee, Yeesu yi n gaari seela nira zaa n ka niŋi, ka niriba kpabi u nye, ka ta o saani, ka bi kpabira o gaari.
42004043	O yeli ba, A veelini m lee n gaari tiŋseesi wa ti wusi Naawun naalim yasuma, a kpali bo, lala zu n na Naawunni tumi ma.
42004044	Niŋi n na, Yeesu daa n we Judiya paaligu, a wa ti kpeera ba laŋsigu diisi wusira ba.
42005001	Dindaso Yeesu daa n pori n gaa Galili paaligu, ka ba Galili beeŋkarigu noori, ka niriba n kpabira ba wumi o yatoga la tutira taaba, a wa ti paag u.
42005002	Niŋi n na, Yeesu nye ŋarima ayi n za kuŋkunni, ka a dima yi n pegira ba awulesi.
42005003	Yeesu wa ti kpe yindaana n niŋi Simon toori, ka yeli u, ni o mari u leeli kuŋkunni, ka Yeesu zi ŋariŋu maa puwa, a wusira niriba maa n ba kuŋkunni la.
42005004	O n ti togsi n baasi, o yeli Simon, Mari ŋariŋaa gaa seela n limini la, a wa ti lobi ya kisiwusi, a gbaa koroto.
42005005	Ka Simon yeli u, M duuma, yiiŋu la zaa ti tumi n je, ka a kpali e n yeli ti ŋa zu, ti ni lee n naag a lobi. Ka naa n lobi.
42005006	Ba n ti niŋi n ŋa, ba gbaa korotosi ga, kisiwusi maa kasigira.
42005007	A zu, ba kamsi ba taaba ba mari ba ŋariŋu ti paasi ba niŋi. Ba n ta, ŋarima ayi maa zaa paali koroto, a ya n muri.
42005008	Simon Piita n ti nye n ŋa, a ku o noori, o li n gba Yeesu yiya, ka yeli, M duuma, m niŋini yabeniŋina, cheli ma, ka wara.
42005009	O ni seesi zaa n ba ŋariŋu maa puwa, a ni o taaba Jeemsi ni Jon n niŋi Zebidi biisi, koroto maa yela maa ku ba zaa noya. Ka Yeesu yeli Simon, Da zora dabeem, a yi zinaa wara, e ni nye niriba ba paara Naawun zu, a maa seema e n nyaara korotosi la.
42005011	Niŋi n na, ba mari ŋarima maa du kuŋkunni, a cheli a zaa, ka pa Yeesu zu.
42005012	Dindaso Yeesu daa n bani tiŋyindaana, ka dabyindaana ba niŋi, o niŋa zaa mari korite. O n nye Yeesu, o li n naag o nufu pili tiŋŋa, ka suusi u yeli, M duuma, ka e kpabira, e ni tee n tibi ma.
42005013	Niŋi n na, Yeesu teeg o nuu siisi u, ka yeli, M kpabira, mari alaanfiya. A puli maa niŋi, korite maa baasi,
42005014	ka Yeesu yeli u, ni o da pa ti yeli nira zaa, ka naag o maŋŋa wa ti wusi buŋkobkuura, ka ti o ku bini ti Naawunni, a maa seema kusu zaa Musa n daa n yeli ba niŋina, niriba ba baŋŋi o n bi lee n beera.
42005015	A ni lala zaa, yela maa yaari ga. A zu, zamusi laŋsi, ba ti wumi, ka o tibi ba.
42005016	Niŋi n na, o yi n gaari dalimpii paaligu puwa, a wa ti togsira Naawun saani.
42005017	Dindaso Yeesu daa n ba yiri yindaana puu togsi n wusira niriba, ka Farisii dima ni zaaliguwusiriba n yi Galili ni Judiya tiŋbaala zaa ni Jiruusilim puu la ba niŋi, o nye duuma kpeeŋu, ka tibira.
42005018	Niŋi n na, dabseesi mari dabyindaana noba n kpi, a digili o bundoori niŋi, a chena, ba ti digili Yeesu saani.
42005019	Ba n ti paa dii maa, ba bi nye zii ba kpe, a kpali zamu maa zu. Ba du pii maa zu chibi voori, ka naag o ni o bundoori maa turi voori maa niŋi, o sigi n paa Yeesu.
42005020	Yeesu n nye ba niŋi u yeride la, o yeli daba maa, Daba, e yabeeri che n paŋŋi i.
42005021	Zaaliguwusiriba ni Farisii dima maa n ti wumi n ŋa, ba togsi taaba saani yetira, Seema dabaa n togsi n ŋmeŋsi Naawunni, lala veela? Naawunni ko ni tee n che yabeeri paŋŋi.
42005022	Ka Yeesu mi baŋŋi yaseesi ba n feera maa, ka yeli ba, Ya da feera n ŋa.
42005023	Wumbo n ba toom, m ni yeli dabaa, o yabeeri che n paŋŋi u, a ni m ni ti o nyisigi n chaŋŋi?
42005024	Ya nye, m ni wusi ya, ya baŋŋi maa, mani Naawun Nisaala mari daama m che yabeeri paŋŋi, a yi durinye ŋa puwa. Ka yeli dabso noba n kpi maa, M yeli i ni, nyisigi n naag e bundoori kunna.
42005025	A puli maa niŋi daba maa nyisigi ba nufu niŋi, a naag o bundoori, a kunna, ka kpeesira Naawunni,
42005026	a ku ba zaa noya, dabeem gbaa ba, ba kpeesira Naawunni, ka yetira, Zinaa ti nyeni mamaachi yela.
42005027	Yeesu n ti niŋi n ŋa baasi, o yi n gaari, ka nye soori lampoo deegira ba n boona Liivai, ka o ba n zi seela o yi n zi n deegira. Yeesu yeli u, Pa m zu.
42005028	Ka daba maa ba n boona Liivai la cheli yaso zaa, ka nyisigi n pa o zu.
42005029	Niŋi n na, daba maa ti Yeesu ta o yiri, ba dugi bindira ga, ka laŋsi o taaba ni o zodima zoo n ta, ba ti di.
42005030	Ka Farisii dima ni ba zaaliguwusiriba maa zabi Yeesu nyaaŋpaariba, a yetira, Bo n na ya ti ya ni lampoo deegiriba ni yabeniŋiniba la, a dira, ka ŋuura?
42005031	Yeesu yeli ba, Alaanfiya dima bi wara dokita saani, ka pa niseesi n beera.
42005032	M bi tani m ti booli nivusuma, m tani m ti booli seesi n niŋina yabeeri, ba dee ba saamiya.
42005033	Niŋi n na, niseesi yeli Yeesu, ni Jon nyaaŋpaariba yi leerini noori, ka togsira Naawun saani, ka Farisii dima nyaaŋpaariba gba niŋina lala, ka nyi wune nyaaŋpaariba dira, ka ŋuura.
42005034	Yeesu yeli ba, Ka dabso naa poga, ka o zodima ti puusi u, ba leerini noori? Akayi, a kpali o n ba niŋi maa zu, ba ki le noori.
42005035	Dindaso ba ni gbaa daba maa gaari. A jemani maa o zodima ni le noori.
42005036	Niŋi n na, Yeesu lee n bo niriba maa kiŋaasa, a yeli, Nira zaa ki sagi n chee kpariga paali, a naa n ligi buŋkurigu. Ka o niŋi lala, o ni saami bimpaali maa, ka buŋkurigu maa o n se la, o kuri taaba niŋi.
42005037	A koo, seema ya n baŋŋi maa, ka ba yi ti dugi daam, ba naa n niŋi kolisi puwa, ka niso zaa mi ki naa dapaala niŋi kolikurigu puwa. Ama ka o niŋi lala, dapaala maa ni ti koligu maa tasi, a zaag a saami.
42005038	A zu, ya naa dapaala niŋi kolipaali puwa.
42005039	A koo, niso ti ŋu dakura, o bi lee n kpabira dapaala, a kpali bo, o feni maa, dakura maa veela n gaari bimpaala la.
42006001	Dindaso daborigu daari, Yeesu ni o nyaaŋpaariba daa n punna pu, ka nye chi n dogi n za, o nyaaŋpaariba meemi a ŋobira, seema Juusi dima yi niŋina la.
42006002	Farisii dima yeli, Bo n na ya niŋina lala? Ti chisirini n ŋa daborigu daari.
42006003	Ka Yeesu yeli ba, Ya nyaasi seema kusu zaa Dawuda n daa n niŋi. Dindaso kom daa n gbaag o ni o taaba,
42006004	o wa ti kpe Naawun tanti dii, ka naa Naawun dii puu paanu, so buŋkobkuuriba ko n ŋobira la, a ŋobi, ka seesi n che, o naa n tori o taaba.
42006005	Ka Yeesu yeli ba, Mani Naawun Nisaala daama n gaari daborigu daama.
42006006	Daborigu yindaana n lee n ti paa, Yeesu daa n kpe laŋsigu dii wusira niriba, ka dabso ba niŋi, o nudii kpi,
42006007	ka zaaliguwusiriba ni Farisii dima mi ba niŋi, ka nyaasira Yeesu ba nye, o ni sagi n tibi daborigu daari? A kpali bo, ka o tibi daborigu daari, ba ni yeli o niŋi yabee.
42006008	Ka Yeesu mi baŋŋi seema ba n feera, ka yeli dabso nuu n kpi maa, ni o ti za kpe. Daba maa nyisigi n wa ti za nisaaniŋi,
42006009	ka Yeesu boosi ba, Wumbo n veela ba n niŋina daborigu daari, yasuma, koo, yabeeri? A moligira nyevuri, koo, a kuura?
42006010	O n boosi ba n ŋa, o nyaasi ba poli n jili, ka yeli daba maa, ni o teeg o nuwa. O teeg u, o nye kpeeŋu maa wune la daana.
42006011	Ka zaaliguwusiriba ni Farisii dima maa je suuri ga, a toora jinasi seema ba n di n niŋi Yeesu.
42006012	A n ti niŋi daba ayi, Yeesu daa n yi n du zoori zu, a wa ti togsi Naawun saani, ka togsira o saani yiiŋu maa zaa.
42006013	Bee n ti chee, o booli o nyaaŋpaariba, a ti nyisi ba pii ni bayi, ka boona ba tumusi.
42006014	Pii ni bayi maa n ŋa, Simon, so o n boona Piita la, a ni o sunzo Andiru, a ni Jeemsi ni Jon, a ni Filipi, a ni Baatolimi,
42006015	a ni Matiyu, a ni Tomasi, a ni Alifiisi bii Jeemsi, a ni Simon so n gamsira la, a ni Jeemsi bii Juudasi,
42006016	a ni Juudasi Ikaroti, so n ya n koosi Yeesu la.
42006017	Niŋi n na, o ni ba sigi n za tiŋŋa, ka zamutintaa ba niŋi. A yi ba puwa, o nyaaŋpaariba zoo n ba niŋi, a ni nivudamta n yi Jiruusilim, a ni Judiya paaligu zaa, a ni Taya ni Sidon paaligu n leeli teeku,
42006018	ba ti wumi o wusigu, ka o tibi ba. Niŋi n na, o tibi seesi zaa n mari kikpaarigusi,
42006019	ka zamu maa zaa kpabi ba siisi u, a kpali bo, daama yiira o niŋi, a tibira ba zaa.
42006020	Ka Yeesu nyaasi o nyaaŋpaariba la, ka yeli, Nandaandima, ya puusi a peligi, a kpali Naawunni niŋi ya naaba.
42006021	Ka ya seesi kom n mari la, ya puusi a peligi, a kpali ya ni piri. Ka ya seesi n kumina la, ya puusi a peligi, a kpali ya ni la.
42006022	Ka ya seesi nisaaldima n chisi, ka katira, ka tuura, ka yetira, ni ya niŋini bimbeeri, a kpali mani Naawun Nisaala zu,
42006023	ya mari pupeelim, a chigsira. A kpali bo, ya sanyoori zooya ga, a yi Alizaana puwa. Lala n na ya yaadima mi daa n niŋina Naawun chaamesi yabeeri.
42006024	Ka ya bindaandima ni nye nam, a kpali bo, ya sali n nye meesim. Ka ya seesi n piri la, ya ni nye nam, a kpali bo, kom ni gbaa ya.
42006025	Ka ya seesi n laara pimpariŋa, ya ni nye nam, a kpali bo, ya ni kumi, ka chaatira.
42006026	Ka ya seesi niriba n kpeesira la, ya ni nye nam, a kpali bo, lala n na ya yaadima daa n kpeesira niseesi n ŋma jiri yeli ba niŋini Naawun chaamesi la.
42006027	Ya seesi n kpabira ya wumi, m yeli ya, ya kpabira ya dindima, ka niŋina seesi n chisira ya yela yasuma,
42006028	ka dibira seesi n siira ya noya, ka suusira Naawunni o naa barika tira seesi n tuura ya.
42006029	Ka niso zaa lobi i nimpegu, loobi nimpegso n che la paasi u. Ka niso zaa naag e kpariga, cheli o naag e tagite paasi.
42006030	Ka niso zaa suusira i, nye n tira u. Ka niso zaa naag e bunso, da yeli u, ni o naa n ti i.
42006031	Niŋi niriba seema e n kpabira ba n niŋina i la.
42006032	Ya nyaasi, ka ya kpabira seesi n kpabira ya, bo tono n na ya ya n nye, a yi Naawun saani? Ka seŋ. A kpali bo, yabeniŋiniba gba kpabirini seesi n kpabira ba yela.
42006033	Koo, ka ya moligira seesi n moligira ya, bo tono n na ya ya n nye, a yi a puwa? Ka seŋ. A kpali bo, yabeniŋiniba gba niŋina lala.
42006034	Koo, ka nira paŋŋi ligiri, a yi ya so zaa saani, ka ya kpabira ya deeg a, bo tono n na ya ya n nye? Ka seŋ. A kpali bo, yabeniŋiniba gba paŋinni taaba ligiri, ka yoora a.
42006035	Ka ma yeli ya, ya kpabira ya dindima, ka niŋina yasuma. Ka nivu paŋŋi ligiri ya saani, ya da lee n ti a yoobu yela tiri ya. Ka ya pa niŋi lala, ya sanyoori n zoo ga, a yi Naawun zu, ka ya loobi Naawun biisi. A kpali bo, Naawunni moligira niriba zaa, halli ka ba ka bunye, koo a ka jilima.
42006036	Lala n na, ya gba, ya zora nimbaa seema ya ba Naawunni n zora nimbaa la.
42006037	Ya nye, ya da choomina taaba, ka Naawunni gba o da choomina ya. Ya da yeli niriba liya, ka Naawunni gba, o da yeli ya liya. Ya che n paŋŋi ya taaba, ka Naawunni gba che n paŋŋi ya.
42006038	Ya naa n tira, ka Naawunni gba o naa n tira ya. O ni bugsi nene, a diisira, ka yigsira, ka naa n paana, a yaari n niŋina ya wajaasi niŋi, a tira ya. Ka seema ya n bugsira la, Naawunni gba ni bugsi lala ti ya.
42006039	Yeesu lee n bo kiŋaasasi yeli ba, Zooma ni tee n wusi o to zooma soori? Akayi. Ka ba niŋi lala, ba zaa ni li bogiri puwa.
42006040	Ya nye, bamsira zaa bi gaatira so n wusira u, ama ka ba ti bamsi n baasi, ba yi paani wusira maa.
42006041	Ya lee n nyaasi, nira ni nye dabila n ba o todaana nufu, ka ki nye dakarigu n ba o gbagba nufu.
42006042	A koo o ni yeli o todaana maa, ni o nyisi dabila, a yi o nufu, ka dakarigu la na ba o gbagba nufu. E yomsira, nyisi dakarigu la, a yi e gbagba nufu poin, ka tee n nyaasi nene, a nyisi dabila maa yi e todaana la nufu.
42006043	Ya lee n nyaasi. Tisuŋŋu zaa bi wanna walibeeri. Koo, tibee zaa mi bi wanna walisuma.
42006044	Tii zaa mi wala n na ba naa n baŋina u. Ba bi poora mangusi, koo gaasi, a yi goosi puwa.
42006045	Nivusuŋŋu ferisuma zu n na, o niŋina yasuma, ka nivubeeri feribeeri zu n na, o niŋina yabeeri. Yaso zaa n ba sufu niŋi n na, naŋgbanni yi togsi.
42006046	Ka Yeesu lee n yeli ba, Bo n na ya boona ma ya duuma, ka bi niŋina seema ni yetira ya?
42006047	So zaa n ta m saani, ka wumi seema ni yetira, ka niŋina lala, m ni wusi ya seema o n be.
42006048	O niŋini maa dabyindaana n meera dii, ka gbi tiŋŋa paa kugitintaa, ka me n tomi o niŋi. Saa n ti ta ga, mogiri paali n ta dii maa see, a ŋma u je, a kpali bo, o zani kugiri maa niŋi.
42006049	Ka so mini wumi seema ni yetira, ka bi niŋi lala, o niŋini maa dabyindaana n meera dii, ka bi gbi tiŋŋa, ka me. Saa n ti ta ga, mogiri paali n ta dii maa see, a puli maa niŋi, dii maa fa n li, o zaa saami.
42007001	Yeesu n daa n wusi ba yela ŋa zaa baasi, o gaari Kapaanim.
42007002	Niŋi n na, soojisi kpeema yindaana ba niŋi, ka mari o tumtumina, ka kpabira u ga. Tumtumina maa mi do n beera, a ya n kpi.
42007003	Niŋi n na, soojisi kpeema maa wumi, ni Yeesu taya. A zu, o tumi Juusi dima kpemba seesi, ba wa ti booli Yeesu, o ti tibi o tumtumina maa.
42007004	Ba n wa ti paa Yeesu, ba suusi u ga, ka yeli, A daga e n di n wa ti tibi tumtumina maa, a kpali bo, halli ka soojisi kpeema maa bi niŋi Juusi daba,
42007005	o kpabira ti Juusi baligu ga, ka me laŋsigu dii ti ti.
42007006	Yeesu paa ba gaari. Ba n wara, ka wa ti leeli yiri maa, soojisi kpeema maa tumi o zodima, ba ti yeli Yeesu, ni o da ta, ni o bi daga Yeesu di n kpe o yiri,
42007007	ni o gbagba mi bi daga o ta Yeesu saani, ka kpabira Yeesu togsi yatoga luŋko, o tumtumina maa o nye alaanfiya.
42007008	A kpali bo, niseesi mari daama gaari u, ka o gbagba mari daama gaari seesi, ka soojisi tumina u, ka o yi tumi ŋa la, o gaari, ka booli ŋa la, o ta, ka yeli o tumtumina o tumi, o tumi.
42007009	Yeesu n ti wumi n ŋa, a ku o noori, o loobi n yeli zamu maa n pa o zu la, M yeli ya ni, a yi Juusi dima puu zaa, m bi nye nira zaa n niŋi ma yeride maa dabaa.
42007010	Niŋi n na, dabseesi soojisi kpeema maa n tumi la pori n gaa yiri, ka nye tumtumina maa ni alaanfiya.
42007011	A n ti niŋi daba ayi, Yeesu gaa tiŋyindaana ba boona Neena, ka o nyaaŋpaariba ni zamu paag u gaari.
42007012	O n wa ti kpeera tiŋŋa maa, o nyeni ba mari kpiiŋu wara, ba wa ti pi, ka zamu yi tiŋŋa maa puu pa ba zu. Kpiiŋu maa niŋini daba, o ko n niŋi o ma biya, ka o ma niŋi pogkoori.
42007013	Yeesu n ti nye kpiiŋu maa ma, nimbaa gbaag u, o yeli u, ni o da kumina,
42007014	ka wa ti siisi bunso niŋi kpiiŋu maa n do maa, ka seesi n mari u wara la loobi n za, ka Yeesu yeli kpiiŋu maa, Bipolli, nyisigima.
42007015	Niŋi n na, kpiiŋu maa nyisigi n togsira, ka Yeesu naag u ti o ma.
42007016	Dabeem gbaa niseesi n ba niŋi maa zaa, ba kpeesi Naawunni yetira, ni Naawun chaameso n mari daama ga ta ba puwa, ka lee n yetira, ni Naawunni tani o niriba saani.
42007017	Niŋi n na, yela maa baaru daa n yaari Judiya paaligu zaa, a ni paaligusi zaa n poli n jili u,
42007018	ka Jon Baatisi nyaaŋpaariba naa yela maa ni yaseesi zaa Yeesu n niŋina la, a wa ti yeli Jon. Niŋi n na, Jon booli o nyaaŋpaariba bayi,
42007019	ka tumi ba ba gaari Yeesu saani, a wa ti boosi u, ni wune niŋi niso n ya n ta maa, a koo, ti kpari n nyaasira nyaaŋa?
42007020	Ba n gaa Yeesu saani, ba wa ti yeli, Jon Baatisi n tumi ti, ti ti boosi i, ni nyini niŋi so n ya n ta la, a koo, ti kpari n nyaasira nyaaŋa?
42007021	A jemani maa Yeesu tibi toorasi ga, ka kari kikpaarigusi, ka yoo zoomisi nufusi ga ba nyaara,
42007022	ka loobi n yeli Jon nyaaŋpaariba maa, ni ba wa ti yeli Jon bunso ba n nye, ka wumi, ni zoomisi nyaara, boobisi chaŋina, koritesi baasira, tikpiya wumina, kpiinsi nyisigira, nandaandima wumina yasuma,
42007023	ka so zaa n tira ma jilima nyaara barika.
42007024	Niŋi n na, Jon nyaaŋpaariba maa pori n gaari o saani, ka Yeesu wusi zamu maa Jon yela, a yeli, Ya n daa n we dalimpii paaligu la, ya bi we ya wa ti nye sauwa n damtira moori,
42007025	koo dabso n pili binsuma, a kpali bo, seesi n pinna binsuma, ka dira binsuma bani nadima saani.
42007026	Ama ya daa n wa ti nye Naawun chaame. Yamonsi n na, o mi gaari Naawun chaame,
42007027	a kpali bo, o yela n na Naawunni daa n ti ba sebi n digili kusu zaa la yeli, Nye, poin ka e ta, m ni tumi m tumtumina, o maali e soori, ka e ta.
42007028	Ka m gbagba yeli ya, a yi pogiba biisi puwa, so zaa bi gaari Jon, ama a yi Naawun naalim puu wune, so n niŋi bibilidaana gaari u.
42007029	Zamusi n daa n wumi seema Jon n wusira la, lampoo deegiriba ni niriba zaa ti Jon su ba koom, ka sagi, ni Naawunni niŋina nene.
42007030	Ka Farisii dima ni zaaliguwusiriba zagsi Naawun kiperi, ni Jon o da su ba koom.
42007031	A zu, m ni wusi ya seema pimpariŋa dima n be.
42007032	Ba niŋini maa biisi n zi daa puwa, a boona taaba, a yetira, Ti n pemsi kabila niŋi ya, ya bi waara. Ti n kumina, ya bi kumi.
42007033	O gbinni niŋi maa, Jon Baatisi n daa n ta, o bi ŋobira paanu, o bi ŋuura daam, ya yeli, ni o marini kikpaarigusi.
42007034	Ka mani Naawun Nisaala ta, a dira, ka ŋuura, ya lee n yeli, ni m kpabira bindira ni daam ga, ka niŋi lampoo deegiriba ni yabeniŋiniba zo.
42007035	Ya nyaasi, seesi n dee yam ni baŋŋi maa, yam maa niŋini yamonsi.
42007036	Niŋi n na, Farisii dima yindaana daa n yeli Yeesu, ni o ta o yiri, ba di. A zu, Yeesu wa ti kpe Farisii daba maa yiri, a chinchiŋi, o di.
42007037	Jagimilu yindaana mi ba tiŋŋa maa puwa, ka wumi, ni Yeesu ba daba maa yiri, o naa tulale kolibapeeli, a wa ti kpe diso puu ba n dira maa,
42007038	a za Yeesu nyaaŋa, a leeli o noba, ka kumina nintam maag o noba, ka gbaag o zukoba bilimina a, ka mugsira a, ka naa tulale la sarigi a.
42007039	Farisii daba maa n nye lala, o fe o sufu niŋi, ni ka Yeesu niŋini Naawun chaame, o ni baŋŋi maa, pogso n siisira u maa niŋini jagimilu.
42007040	Ka Yeesu yeli Farisii daba maa, Simon, m ya n yeli i ni yaso. Ka daba maa mi yeli, Karichi, bo n na?
42007041	Yeesu yeli, Dabso n nyisigi, a mari ligiri ga, ba paŋina. Niŋi n na, niriba bayi paŋŋi o ligiri, ŋa la paŋŋi bote, ka yindaana paŋŋi botesi piiya.
42007042	Ba ligiri yoobu jemani n ti paa, ba yindaana zaa bi nye n yo, a zu, daba maa che n paŋŋi ba zaa. Nivusi bayi ŋa wumbo daana ni kpabira u ga?
42007043	Daba maa yeli, Mani wune saani, so o n che n paŋŋi ga la ni kpabira u ga. Yeesu yeli u, E yeli yamonsi.
42007044	Ka loobi n nyaasi poga maa, ka yeli daba maa, Nyaasi pogaa. Ni ti kpe e yiri, e bi ti ma koom ma pegi m noba, ka wune naag o nintam maa m noba, ka gbaag o zukoba bilimi a.
42007045	E bi mugsi ma, ka jemanso ni ta la zaa, o bi cheli m noba mugsigu.
42007046	E bi naa kpaam sarigi m zukoba, ama wune naa tulale sarigi m noba.
42007047	Lala n na o kpabira ma ga, ka wusira maa, o yabeeri maa n zoo ga la n che n paŋŋi u. Ama ka niso yabeeri n bi zoo, o bi kpabira so n che n paŋŋi u la ga.
42007048	Ka Yeesu yeli poga maa, E yabeeri che n paŋŋi i.
42007049	O n yeli n ŋa, niseesi n dira la yeli taaba, Wula nivu n ŋa? O ni tee n che niriba yabeeri paŋina ba?
42007050	Ka Yeesu yeli poga maa, E yeride niŋinisim moligi i basi, wara, a ni niŋgbirimaasim.
42008001	A n ti niŋi daba ayi, Yeesu daa n chaŋina tiŋsi, a naa Naawun naalim yasuma, a wusira niriba. O nyaaŋpaariba pii ni bayi maa ni pogseesi paag u gaari, ka pogiba maa zoo, ka yi nyisi ba gbagba ligirisi, a paasira ba niŋi. Yeesu daa n tibi pogiba maa seesi toorasi, koo, a kari ba kikpaarigusi basi. Yinni niŋi Mariama Magiliini, Yeesu daa n karini kikpaarigusi ayapoin, a yi o niŋi. Yindaana niŋi Jowana, o sira niŋi Chuuza, ka niŋi naaba ba n boona Herodi la tumtumina. Yinni niŋi Suzana.
42008004	Dindaso niriba daa n yi tiŋsi chena Yeesu saani, ka loobi zamutintaa, o bo ba kiŋaasa, a yeli,
42008005	Dabso n nyisigi, a niŋi kokpaara, ka wa ti yaatira o bumbura. O n yaatira maa, seesi fa n li soori puwa, niriba chaŋŋi a niŋi, niinsi mi ti naag a di.
42008006	Seesi fa n li kparibunyena niŋi, a buli, ka kpi, a kpali bo, a bi nye koom.
42008007	Seesi li goosi puwa, goosi maa karigi n nyaŋŋi a, a bi wali.
42008008	Seesi mi li tansuŋŋu niŋi, a buli, a karigi nene, a wali biisi koowa. Yeesu n yeli n ŋa baasi, o tasi n yeli, So n niŋi wumina, cheli o wumi.
42008009	A n ti niŋi beela, o nyaaŋpaariba boosi u kiŋaasa maa gbinni. O yeli ba,
42008010	Naawunni sagini ya baŋŋi o naalim yamonseesi niriba n bi baŋŋi. Niseesi zaa n che wumina kiŋaasasi maa ko, a kpali bo, ba ni nye, ka ki nye a gbina, ba ni wumi, ka ki baŋŋi a gbina.
42008011	Kiŋaasa maa gbinni n ŋa. Bumbura maa niŋini Naawun yela.
42008012	Seesi n li soori puu la niŋini niseesi n yi wumi, ka Sitaana ti nyisi a, a yi ba sufusi niŋi, ba da deeg a nye moligirisim.
42008013	Seesi n li kparibunyena niŋi la niŋini niseesi n yi wumi, ka deeg a, a ni pupeelim, ba mi ka nyaga, ka dee daba ayi, ka ba ti ba toom puwa, ba zagsi a.
42008014	Seesi n li goosi puu la niŋini niseesi n yi wumi, ama ka ba ti nyisigi n wara, ba feera ba nam ni bindaalim yela ni kiperi yaniŋisa, a yi nyevuya puwa. N ŋa, ka yela maa nyaŋŋi ba, ba da nye tono, a maa waliseesi n bi karigira nene.
42008015	Ka seesi mini n li tansuŋŋu niŋi la niŋini niseesi n yi wumi, ka deeg a niŋi ba sufusi niŋi, a ni yamonsi, ka naa kenyiti nye tono, a maa waliseesi n moogira.
42008016	Niŋi n na, Yeesu daa n lee n bo ba kiŋaasa yeli, Niso zaa ki kusi katulli, ka naa ŋmamini pili o niŋi, koo, a naag u niŋi gideu gbinniŋi. O ni naa n zaali seela so zaa ya n ti kpe, ka nye o paaligu.
42008017	N ŋa n na, bunso zaa n sogi, ba ni nye u, koo, yaso zaa n niŋi zamba, ba ni nye u, ka baŋŋi.
42008018	A zu, ya dasi ya maŋŋa niŋi seema ya n chisira tuba, a kpali bo, so n sali n mari ni nye n paasi, ka so n bi mari, ba ni lee n dee bunso o n fe maa, o mariya gba.
42008019	Niŋi n na, Yeesu ma ni o sunzoba daa n ta, ka ki tee n paag o saani, a kpali zamu maa zu.
42008020	Zamu maa yeli Yeesu, ni o ma ni o sunzoba ba n za yaŋŋa, a kpabira u.
42008021	Yeesu yeli ba, Niseesi zaa n wumi Naawun yela, ka deeg a niŋina la, barima n niŋi m ma ni m sunzoba.
42008022	Dindaso Yeesu ni o nyaaŋpaariba daa n kpe ŋariŋu puwa, o yeli ba, Ya cheli ti gali beeŋkarigaa, a gaari duuraa. A zu, ba naa n wara,
42008023	ka Yeesu gbisira. Ba n wara maa, sautintaa ti vaara, koom damtira, ka kpeera ŋariŋu maa puwa, o ya n muri.
42008024	A zu, ba wa ti nyisigi Yeesu, a yeli, Ti duuma, ti duuma, ti ya n dini koom. Niŋi n na, Yeesu nyisigi n kari sautintaa maa n damtira koom maa la, a zaa cheli, zii niŋi sirim.
42008025	O yeli ba, Bo n na ya bi niŋi ma yeride? Dabeem gbaa ba, a ku ba noya, ba yeli taaba, Ee, ya nyaasi dabaa, halli sauwa ni koom zaa deeg o yela.
42008026	A n ti niŋi beela, ba paa duuri maa. Niŋi n na, Gerasa dima paaligu be, o ni Galili paaligu sunsuu niŋi n na, beeŋkarigu maa do.
42008027	Yeesu n yi ŋariŋu maa puwa, o nye dabyindaana n yi tiŋŋa maa puwa, ka mari kikpaarigusi. A yuuya, ka o na bi lee n pili bimpinna, ka bi doora dii, ka yi wa ti doora kaasi ziya.
42008028	Ka jemanso zaa, kikpaarigusi maa daa n yi ti o kpeera yinyaari. A zu, ba daa n yi niŋi u abanasi, ka nyaasira u, ka o yi kabi abanasi maa, ka kikpaarigusi maa kari u gaari dalimpii paaligusi puusi. Daba maa n nye Yeesu, Yeesu yeli kikpaarigusi maa, ni a yi o niŋi. A zu, daba maa tasi n yeli, Yeesu, Naawun biya, da kpeera m yela niŋi. M suusira i ni, e da namsi ma.
42008030	Niŋi n na, Yeesu boosi u, E yuuri? O yeli, M yuuri niŋi Zamu. Ba boona u lala, a kpali bo, o kikpaarigusi maa zooni ga.
42008031	Niŋi n na, kikpaarigusi maa suusi Yeesu, ni o da ti a gaari bugum ziya.
42008032	Ka pireekusi mi ba n zoo n za zoo zu, a dira. A zu, kikpaarigusi maa suusi Yeesu, ni o ti a wa ti kpe pireekusi maa niŋi. O ti a wa ti kpe.
42008033	A zu, kikpaarigusi maa yi daba maa niŋi, a wa ti kpe pireekusi la niŋi, pireekusi maa chee n sigi zoo maa zu, a wa ti li beeŋkarigu maa puwa, a zaa di koom.
42008034	Pireekukpagiriba maa n ti nye n ŋa, ba zo, a wa ti yeli tiŋŋa maa dima, a ni tiŋseesi n leeli nisaaniŋi.
42008035	A zu, niriba maa yi, ba wa ti nyaasi yaso n niŋi maa, ka paa Yeesu, ka dabso kikpaarigusi maa n yi o niŋi la ba n zi Yeesu yiya, a pili bini, a ni alaanfiya. Dabeem gbaa ba,
42008036	ka seesi n nye yela maa yeli ba seema dabso n di mari kikpaarigusi maa n nye kpeeŋu la.
42008037	Ka nisaaniŋi paaligu dima zaa kari Yeesu, a kpali bo, dabeem gbaa ba ga. A zu, Yeesu wa ti kpe ŋariŋu maa o pori n gaari.
42008038	Ka dabso Yeesu n tibi maa suusi u, o paag u gaari, ka Yeesu bi sagi, ka yeli u,
42008039	ni o kuli, a wa ti yeli niriba seema Naawunni n niŋi u maa. A zu, o kuli, a wa ti yeli tiŋŋa maa niriba zaa seema Yeesu n niŋi u maa.
42008040	Niŋi n na, Yeesu pori n gaari Galili duuri, ka zamu ba n zi n guri u, ba puusi u.
42008041	Niŋi n na, dabyindaana ba n boona Jaarisa be, o niŋini laŋsigu dii kpemba yindaana, ka mi wa ti li Yeesu noba niŋi, ni o ta o yiri,
42008042	a kpali bo, o biluŋko n niŋi poga, ka niŋi yuma pii ni ayi, ka ya n kpi. Yeesu sagi. Ba n ti wara, niriba zoo n poli n jili u, ka tutira u.
42008043	Ka pogso ba niŋi, a niŋi dagiri yuma pii ni ayi, a bi baasira, so zaa tibi u je.
42008044	Niŋi n na, o yi Yeesu nyaaŋa, ka siisi o waje noori. A puli maa niŋi, dagiri maa ŋma.
42008045	Ka Yeesu loobi n boosi, ?ani n siisi ma? So zaa chisi. Piita yeli, M duuma, e bi nye, zamu n poli n jili i, a tutira i, ka e boosira, ni ŋani n siisi i?
42008046	Yeesu yeli, M baŋini ba yindaana n siisi ma, kpeeŋu yi m niŋi.
42008047	Poga maa n ti nye, ni o ki tee n sogi, o yi zamu maa puwa, a chirimi n ti li Yeesu yiya, ka yeli u niriba maa zaa nufu niŋi bunso zu o n siisi u, ka, a puli maa niŋi, o toora maa mi baasi.
42008048	Yeesu yeli u, Bipuŋŋu, yeride niŋinisim zu, e nye kpeeŋu. Wara, a ni niŋgbirimaasim.
42008049	Yeesu na n togsira, dabyindaana yi kpeema ba n boona Jaarisa maa yiri, a wa ti yeli kpeema maa, ni o bii maa kpiya, o da lee n mari Yeesu ta.
42008050	Yeesu n wumi n ŋa, o yeli u, Da zora dabeem, ka niŋi ma yeride, bii maa ni nye kpeeŋu.
42008051	O n wa ti paa yiri maa, o bi ti so zaa kpe yiri maa puwa, ama Piita ni Jon ni Jeemsi, a ni bii maa ba ni o ma,
42008052	ka niriba ba yiri maa puwa, a chaatira, ka Yeesu yeli ba, Ya da kumina, o bi kpini, o gbisirini.
42008053	Ba la u, a kpali bo, ba baŋini o n kpi.
42008054	Ka Yeesu wa ti gbaa bii maa nuwa, ka yeli u, Biya nyisigi.
42008055	Niŋi n na, o lee n nye nyevuri, a puli maa niŋi, o nyisigi, ka Yeesu yeli ba, ni ba naa bindira ti u, o di.
42008056	Yela maa ku o ba ni o ma noya, ka Yeesu yeli ba, ni ba da yeli nira zaa yaso n niŋi maa.
42009001	Dindaso Yeesu daa n booli o nyaaŋpaariba pii ni bayi maa, a laŋsi, ka ti ba kpeeŋu, a ni daama, ba yi n katira kikpaarigusi, ka tibira toorasi,
42009002	ka tumi ba ba wa ti wusira Naawun naalim yela, ka tibira seesi n beera.
42009003	Ka mi yeli ba, Ka ya wara, ya da lee n naa bunso zaa paasi, ya da naa daŋkpalli, koo koligu, koo bindira, koo ligiri, koo bimpinna ayi.
42009004	Seela zaa yiri ya n wa ti kpe, ya ba niŋi, ama ya yini tiŋŋa maa puwa.
42009005	Ka seela zaa ba n zagsi ya, ka ya ti yi tiŋŋa maa puwa, ya pisigi ya noba tana basi, ba baŋŋi, ba n bi niŋi nene.
42009006	Niŋi n na, nyaaŋpaariba maa naa n chaŋŋi n gaari tiŋsi, ka seela zaa ba n we, ba wusira yasuma maa, ka tibira.
42009007	Niŋi n na, naaba ba n boona Herodi la wumi yela maa zaa, ka bi baŋŋi a gbinni. Seesi yeli, ni Jon Baatisi nyisigini, a yi kum puwa.
42009008	Seesi mi yeli, ni Alayija lee n tani. Seesi mi yeli, ni Naawun chaamesi la yindaana n kpi kusu zaa la lee n nyisigini.
42009009	Ka naaba maa yeli, M daa n ti ba ŋma Jon Baatisi zu, ka ŋani n lee n niŋina yela ŋa ma wumina? A zu, naaba maa kpabira o nye Yeesu.
42009010	Nyaaŋpaariba maa n pori n gaari Yeesu saani, ba yeli u yaseesi zaa ba n niŋi. Ka o mari ba yi zamu maa puwa, a gaari tiŋyindaana ba boona Beseeda.
42009011	Zamusi maa n ti baŋŋi, ba wa ti paag u, o puusi ba, ka wusi ba Naawun naalim yela, ka tibi seesi n beera.
42009012	Wuluŋu n ti liira, o nyaaŋpaariba pii ni bayi maa ti yeli u, ni o ti zamu maa pisimi n gaari tiŋsi ni puuri, ba wa ti nye bindira ni diisi, a kpali bo, nisaaniŋi ka diisi ni bindira.
42009013	Yeesu yeli ba, Ya ti ba bunso ba di. Ba yeli u, Ti marini paanusi anu, a ni korotosi ayi ko, ka dabsi maa mi paa tusa anu. A zu, ka ti bi wa ti da bindira, ba zaa ki nye n di. Yeesu yeli o nyaaŋpaariba, Ya barigi niriba maa ziili pisinu anu, pisinu anu.
42009015	Ba niŋi n ŋa, ka ti ba zi tiŋŋa,
42009016	ka Yeesu naa paanusi anu ni korotosi ayi la, a nyaasi saazu, ka suusi Naawunni, ka ŋmaasi a ti nyaaŋpaariba la, ba naa n tori zamu maa,
42009017	ba zaa ŋobi n piri, ka ba piisi bincheesi la, a paali peeri pii ni ayi.
42009018	Dindaso Yeesu daa n togsira Naawun saani, o ni o nyaaŋpaariba ko n ba niŋi, o boosi ba, ?ani n na niriba yeli m niŋiya?
42009019	Ba yeli u, Seesi yeli e niŋini Jon Baatisi, ka seesi mi yeli e niŋini Alayija, ka seesi mi yeli Naawun chaamesi la yindaana n lee n nyisigi.
42009020	Yeesu boosi ba, ?ani n na ya mi yeli m niŋiya? Piita yeli, E niŋini Kristu, so Naawunni n daa n nyisi la.
42009021	Yeesu kpaasi ba tuba ba da yeli nira zaa yelaa,
42009022	ka lee n yeli ba, ni wune Naawun Nisaala ni nye nam, ka kpemba ni buŋkobkuuriba kpemba ni zaaliguwusiriba la ba zagsi u, ka ti ba ku u, ka o daba ata daari Naawunni o nyisigi u.
42009023	Niŋi n na, o yeli niriba maa zaa, Ka nira zaa ya n pa m zu, o da lee n niŋina o kiperi, ka taaru zaa o yi niŋini Naawun kiperi, a paara m zu.
42009024	So zaa n kpabira o moligi o nyevuri ni koŋŋi u, ka so zaa n koŋŋi o nyevuri kpali m zu ni moligi u.
42009025	Bo tono n na nisaala ya n nye, ka o su durinye zaa, ka koŋŋi o nyevuri?
42009026	Ka niso zaa zagsi maa, a ni yaseesi ni wusira ŋa, ka mani Naawun Nisaala pa lee n ta, a ni m kpeeŋu, a ni m ba Naawunni ni o malakisi kpeeŋu, m gba ni zagsi u.
42009027	Yamonsi ma ya n yeli ya, niseesi n za kpe ŋa seesi ki kpi, halli ka ti nye Naawun naalim poin.
42009028	A n ti niŋi daba anii, Yeesu daa n mari Piita ni Jon ni Jeemsi du zotintaa zu, o wa ti togsi Naawun saani.
42009029	O n togsira maa, o nufusee cherigi, ka o bimpinna mi loobi n peligi n nyagsira,
42009030	ka dabsi bayi ti togsira o saani. Ba niŋini Musa ni Alayija, ka ba veela ga, ka togsira seema Yeesu n ya n kpi, a yi Jiruusilim.
42009032	Yela maa n niŋina maa, gbeem mari Piita ni o taaba, ba n bi gbisira, ka nye Yeesu veelim maa, a ni dabsi bayi la.
42009033	Dabsi bayi maa n ya n gaari, ka che Yeesu, Piita yeli Yeesu, M duuma, yasuŋŋu n na ti ba kpe, cheli ti ti suga ata, nyini n su yindaana, Musa n su yindaana, Alayija n su yindaana. Piita mi bi baŋŋi seema o n yetira maa.
42009034	O na n togsira, sagbaŋŋu pili ba, dabeem gbaa ba,
42009035	ka goo yi sagbaŋŋu maa niŋi, a yeli, M bii n na la, ma nyisi, ya wumi n ti u.
42009036	Goo maa n ti togsi n baasi, ba nyeni Yeesu ko. A jemani ba muuri, ka bi yeli nira zaa yaseesi ba n nye maa.
42009037	A n daa n kaa bee, ba sigi zoo maa zu, zamusi tuusi ba.
42009038	Niŋi n na, dabyindaana yi zamusi maa puu tasi n yeli Yeesu, Karichi, m suusira i ni e nyaasi m biduwa, m ka bii paasi o niŋi,
42009039	ka kikpaarigusi duura u, o yirimi n chaatira, ka damtira, funfugsi ti yi o noori, ka namsi u ga, ka bi kpabira o cheli u.
42009040	A zu ma suusi e nyaaŋpaariba ba kari a, ba kari a je.
42009041	Niŋi n na, Yeesu yeli, Yarima bi niŋina Naawunni yeride, ka ya sufusi mi bi lee n veela. M yuuni ya saani, a ni kenyiti, ka ya bi niŋi ma yeride, lala veela? Ka yeli daba maa, ni o mari bii maa ta.
42009042	Bii maa n chena, kikpaarigusi maa du u, a damtira u. Ka Yeesu kari kikpaarigusi maa, a tibi bii maa, ka naag u ti o ba.
42009043	Yela maa ku ba zaa noya, a kpali Naawun kpeeŋu maa zu. Niriba maa na n daa n za n togsira mamaachi yaseesi zaa Yeesu n niŋina la, o yeli o nyaaŋpaariba,
42009044	Ya wumi yaseesi ni ya n yeli ya ŋa, ka da tami a. Dindaso ba ni ti ba gbaa mani Naawun Nisaala.
42009045	Nyaaŋpaariba maa mi bi baŋŋi o gbinni, a kpali bo, Naawunni sogi yela maa gbinni, ba da baŋŋi. Ba mi zora dabeem ba di boosi Yeesu o gbinni.
42009046	Niŋi n na, nyaaŋpaariba maa dira amore ba so n mari daama ga.
42009047	Yeesu n ti baŋŋi ba feri feera, o naa bii zaali o lugimini,
42009048	ka yeli ba, Niso zaa n ti dee biyaa m yuuri zu, mani n na o dee, ka so zaa n dee ma, so n tumi ma la n na o dee. A zu, so n niŋi bibilidaana, a yi ya puwa, wune n gaari ya zaa.
42009049	Jon yeli Yeesu, Duuma, ti nyeni dabyindaana naag e yuuri katira kikpaarigusi, ka bi paara ti zu, ti kari u.
42009050	Yeesu yeli ba, Ya da kari u, a kpali bo, niso n bi niŋi ya dimma, wune n niŋi ya summa.
42009051	Jemanso Naawunni n ya n naa Yeesu du Alizaana la n daa n ti paagira, Yeesu ŋme o sufu gaari Jiruusilim.
42009052	O n wara maa, o tumi niriba ba pa o yiya, a wa ti niŋi siriya, o chena. Niŋi n na, niriba maa wa ti kpe Samaariya dima tiŋyindaana, ba niŋi siriya,
42009053	ka tiŋŋa maa dima bi sagi Yeesu kpe ba yiri, a kpali bo, o ŋmeni o sufu o gaari Jiruusilim.
42009054	Yeesu nyaaŋpaariba, Jeemsi ni Jon, n ti nye, ka niriba maa zagsi la, ba boosi Yeesu, Duuma, e kpabira ti booli bugum, a yi saazu, o ti di ba?
42009055	Ka Yeesu loobi n yeli ba, ni ba cheli.
42009056	Ka ba lee n gaari tiŋyindaana.
42009057	Ba n daa n chaŋina soori maa puwa, dabyindaana yeli Yeesu, Seela zaa e n wara, m ni pa e zu.
42009058	Yeesu yeli u, Buŋkobiri mari a voya, niinsi mari a sona, ka mani Naawun Nisaala bi mari seela m di n do.
42009059	Ka Yeesu yeli dabyindaana, ni o pa o zu, ka daba maa yeli, Cheli m wa ti pi m ba poin.
42009060	Yeesu yeli u, Cheli seesi n ka nyevuri pi ba seesi n kpi, ka e wa ti wusira Naawun naalim yela.
42009061	Yindaana mi yeli, Duuma Yeesu, m ni pa e zu, cheli m wa ti kali niseesi n ba m yiri.
42009062	Yeesu yeli u, Ka e mari naagi koora, ka nyaasira nyaaŋa, e ki ko n tooli. Wune niŋi, e nyaasira nyaaŋa, e bi daga e n di n kpe Naawun naalim puwa.
42010001	Niŋi n na, dindaso, duuma Yeesu nyisi niriba pisiyapoin ni bayi, ka barigi ba bayaayi, ka ti ba pa yiya, a wa ti kpeera tiŋsi zaa o n di n kpe,
42010002	ka bo ba kiŋaasa yeli, Pu bindira niŋiya nene, ka tumtuminiba mi bi zoo. A zu, ya suusi pudaana o kpabi tumtuminiba ba wa ti laŋsi a.
42010003	Ya wa ti niŋi seema ni yeli ya la, ya ni niŋi maa pebilisi, ka sibonasi poli n jili ya.
42010004	Ka ya wara, ya da mari ligiri, koo kolisi, koo sabtaasi, ka ya da za soori puu puusira niriba.
42010005	Poin, ka ya ti kpe yiri zaa, ya yeli, Naawunni ti ya niŋgbirimaasim.
42010006	Ka niso n kpabira niŋgbirimaasim ba nisaaniŋi, ya niŋgbirimaasim maa ni kpe o niŋi. Ama ka nira zaa mi bi kpabira niŋgbirimaasim maa, o ki nye niŋgbirimaasim maa.
42010007	Ka ya da gaa n kpeera yiyasi. Ya kpe yiri maa koluŋko, ka bindira so zaa ba n ti ya, ya di, ka ŋu. A kpali bo, a daga tumtumina n mari sanyoobu.
42010008	Ka ya ti kpe tiŋŋa zaa, ka ba dee ya, ya dira bindiriseesi ba n ti ya maa,
42010009	ka tibira seesi n beera, ka yeli ba, ni Naawun naalim ti leeli ba ni.
42010010	Ka ya mi lee n kpe tiŋŋa zaa, ka ba bi dee ya, ya yi n za ba sunsuu niŋi, ka yeli,
42010011	Ti pisigi ya tiŋaa tanwuligu la n tabi ti noba la gba basi, ya baŋŋi maa, ya bi niŋi nene. A ni lala zaa, ya baŋŋi maa, Naawun naalim leelini.
42010012	Ka Yeesu lee n yeli ba, Naawunni ti di durinye ŋa seriya, tiŋŋa maa dima ni nye nam ga, a gaari Sodom dima.
42010013	Ya Chorazin dima ni Beseeda dima, ya ni nye nam ga, a kpali bo, mamaachi yaseesi ni daa n niŋi, a yi ya puwa, ka a di daa n niŋini Taya ni Sidon tiŋsi puwa, ba di dee ba saamiya, a yi Naawun saani, ka pili kparicheesi zi tampeelim niŋi, niriba ba baŋŋi ba n dee ba saamiya.
42010014	A la zu, ka Naawunni ti di durinye seriya, ya Chorazin dima ni ya Beseeda dima ni nye nam gaari Taya ni Sidon dima.
42010015	Ka ya Kapaanim dima, ya ki paa Alizaana, ya ni sigi n gaa bugum ziya.
42010016	Ka Yeesu lee n yeli, Niso zaa n wumi ya yela, m yela n na o wumi. Ka niso zaa n zagsi ya yela, m yela n na o zagsi. Ka niso zaa n zagsi ma, so n tumi ma la n na o zagsi.
42010017	Niŋi n na, nyaaŋpaariba pisiyapoin ni bayi maa we, ka pori n ta, a ni pupeelim, a ti yeli Yeesu, Ti duuma, a kpali e yuuri zu, ti tee n kari kikpaarigusi gba basira.
42010018	Yeesu yeli ba, M daa n nyaasirini, ka nye Sitaana li maa saa n nyagsi.
42010019	Ya nye, m ti ya ni daama ni kpeeŋu ya no waagi ni nonsi ni ti dimma Sitaana kpeeŋu zaa, ka ya ki nye daaŋu.
42010020	Ya lee n nyaasi. Ya da ti ya puusi a peligi, a kpali ya ni tee n kari kikpaarigusi basira la zu. Ama ya ti ya puusi a peligi, a kpali bo, ya paasini niseesi n ya n kpe Alizaana puu la.
42010021	A saŋa maa Naawun sii ti Yeesu puu peligi, o yeli, M ba Naawunni n niŋi duuma yi saazu ni tiŋŋa, m kpeesira i ni, a kpali bo, e kiperi zu e sogini yela ŋa, a yi yambaŋiniba saani, ka ti biisi ba baŋŋi a.
42010022	Ka Yeesu lee n yeli, M ba Naawunni ti ma ni daama zaa. Niso zaa bi baŋŋi niso n niŋi ma, ka pa m ba. Ka niso zaa mi bi baŋŋi niso n niŋi m ba, ka pa mani, a ni niso zaa ni kpabira m wusi.
42010023	Niŋi n na, Yeesu loobi n yeli o nyaaŋpaariba ko, Niseesi n nye yaseesi ya n nye ŋa mari pupeelim.
42010024	A kpali bo, m yeli ya ni, kusu zaa nadima ni Naawun chaamesi daa n ba niŋi, ka ba nivudamta kpabira ba nye seema ya n nyaara ŋa, ka bi nye, ka lee n kpabira ba wumi seema ya n wumina ŋa, ka bi wumi.
42010025	Niŋi n na, zaaliguwusiriba yindaana nyisigi, a boosi Yeesu, o niŋi u nyaasi, a yeli, Karichi, Wula ma n niŋi, ka nye nyevuri so n ka baasigu la?
42010026	Yeesu boosi u, Wula n na ba daa n sebi n digili Naawun zaaligusi puu e karimi la?
42010027	Zaaliguwusira maa yeli, Ka niso n kpabira o nye n ŋa, o naag o sufu zaa, a ni o sii zaa, a ni o kpeeŋu zaa, a kpabira o duuma Naawunni, ka kpabira o todaana seema o n kpabira o gbagba la.
42010028	Yeesu yeli u, E yeliya nene, niŋi lala, ka nye nyevuri maa.
42010029	Ka zaaliguwusira maa lee n boosi Yeesu, ba baŋŋi o n bi boosi putoom, a yeli, ?ani n niŋi m todaana?
42010030	Yeesu yeli, Dabso n nyisigi. Dindaso o yi Jiruusilim sigi n wara Jeriko. O n wara maa, tayugsi wa ti gbaag u soori, a fa o bini zaa, ka bu u, o see n do, ka ba zo n gaari.
42010031	Niŋi n na, buŋkobkuuriba yindaana pa soori maa sigi n wara, ka wa ti nye daba maa, ka ŋma n dee seela gaari.
42010032	Lala n na Liivai daba gba niŋi, o n ti nye u, o ŋma n dee seela gaari.
42010033	Niŋi n na, Samaariya dabyindaana pa soori maa chena, ka ti nye u, ka zo o nimbaa,
42010034	ka we o saani, a wa ti niŋi kpaam ni daam pegi o nantaya, ka naa kparicheesi le a, ka naag u ziili o bunduurigu zu, a mari u we, a wa ti niŋi chaŋchaŋiniba dii puwa, ka nyaasira u.
42010035	A n chee bee, o nyisi ligiri ti niso n nyaasira dii maa, ka yeli u, Nyaasira dabaa, ka seema zaa e n lee n saami o niŋi, ka ma lee n ta, m ni yo i.
42010036	Yeesu n ti sulimi sulimini maa baasi, o boosi zaaliguwusira maa, Dabsi bata ŋa, ba wumbo daana n niŋi dabso tayugsi maa n gbaa la todaana?
42010037	Zaaliguwusira maa yeli u, So n zo o nimbaa la. Yeesu yeli u, E gba, e wa ti niŋi lala.
42010038	Niŋi n na, Yeesu ni o nyaaŋpaariba daa n wara, ka wa ti kpe tiŋyindaana. Pogiyindaana mi ba niŋi, ba boona u Maata, a ni o sunzo Mariama. Yeesu n wa ti kpe tiŋŋa maa puwa, Maata deeg u niŋi o yiri, ka lee n wa ti tumina o tuma. O tuma maa zooya, ka o sunzo wa ti zi Yeesu yiya, a wumina seema o n wusira maa. A zu, Maata wa ti yeli Yeesu, M sunzo cheli m ko tumina. Lala veela? Yeli u, o paasi m niŋi.
42010041	Yeesu yeli u, Maata, Maata, yadamta tiri i, ka damtira i ga.
42010042	Yaluŋko n daga, Mariama mi niŋina u, nira zaa mi ki kari u.
42011001	Dindaso n na, Yeesu daa n ba seela togsira Naawun saani. O n togsi n baasi, o nyaaŋpaariba maa yindaana yeli u, M duuma, wusi ti ti togsira Naawun saani, seema Jon Baatisi n daa n wusi o nyaaŋpaariba la.
42011002	Yeesu yeli ba, Ka ya togsira Naawun saani ya yeli, Ti ba Naawunni, ti kpabira e yuuri du, ka e naalim o ta.
42011003	Taaru zaa tira ti ti bindira,
42011004	ka che ti yabeeri paŋina ti, a kpali ti n che n paŋina seesi n niŋina ti yabeeri la, ka da ti Sitaana daama o yomsi ti niŋi yabeeri puwa.
42011005	Niŋi n na, Yeesu yeli ba, Ka dindaso tunsuwa saana ta e yiri, ka e ka bindirigu zaa, e ti u, ka gaari e zo yiri, a wa ti yeli u, M zo, saana n ta m yiri, m mi ka bindira, m ti u, m suusira i ni, ti ma paanusi ata, m ti u.
42011007	Ka e zo maa, o yeli, a yi o dii puwa, Cheli ma, m dii kparini, ka m ni m biisi n do, m ki tee n nyisigi n naa bunso zaa ti i.
42011008	Ya nyaasi, m ya n yeli ya ni, ka daba maa n ba yaŋŋa la zagsi, ka bi gaari, ka kpari n suusira, o zo maa ni nyisigi n naa bunso zaa o n kpabira ti u. O ki niŋi n ŋa a kpali o n niŋi o zo zu. O ni niŋi n ŋa, a kpali o n zagsi, ka na suusira la.
42011009	A zu, ma ya n yeli ya, ya suusira, ya ni nye, ya kpabira, ya ni nye, ya kpaasira, o ni yoo.
42011010	A kpali bo, niso zaa n suusira ni nye, so n kpabira ni nye, so n kpaasira o ni yoo.
42011011	Ya nye, ka ya so zaa mari biya, ka bii maa yeli u, ni o kpabira koroto, o ki naa waafu ti u.
42011012	Koo, bii maa yeli, ni o kpabira jilli, o ki naa noŋŋu ti u.
42011013	Lala n na, ka ya wune n niŋi nivubeeri naa bunsuma tira ya biisi, ya ba Naawunni n ba Alizaana puu la gba ni naag o sii ti seesi n suusira u.
42011014	Niŋi n na, dindaso,Yeesu daa n katira kikpaarigusi n ti dabso niŋi namu. Kikpaarigusi maa n ti yi, namu maa togsi, a ku niriba noya.
42011015	Ka ba seesi yeli, O kari kikpaarigusi basira, a kpali kikpaarigusi naaba, so ba n boona Beezibu la n ti u kpeeŋu zu.
42011016	Ka seesi mi kpabira ba niŋi u nyaasi, o niŋi mamaachi yela, a yi Naawun zu.
42011017	Ka Yeesu baŋŋi ba ferisi zaa, ka yeli ba, Ka paaliguluŋko zabira, o ka niŋi, o ti maali zaa. Koo, ka dogim luŋko niriba zabira taaba, dogim maa ki mari kpeeŋu.
42011018	Koo, ka Sitaana ko barigi o maŋŋa zabira, o naalim ni lee n mari kpeeŋu? Akayi. Ka ya yeli, ni m karini kikpaarigusi basira, a kpali kikpaarigusi naaba, so ba n boona Beezibu la n ti ma kpeeŋu zu.
42011019	To, ka ya yeli n ŋa, ŋani kpeeŋu n na ya biisi mi naa n kari kikpaarigusi basira? A zu, ya biisi ni di ya seriya.
42011020	Koo, ka m katirini kikpaarigusi, a kpali Naawun kpeeŋu zu, Naawun naalim paa ya saani.
42011021	Yeesu lee n yeli, Ka dabso n mari kpeeŋu naag o toowa bini nyaasira o yiri, o bini zaa yi ba niŋini boin.
42011022	Ama ka dindaso niso n gaari u ti mari u zabi, ka nyaŋŋi u, o yi deeni o toowa binseesi o n daa n ma n zabira la, ka barigi o dii puu bini maa naa n gaari.
42011023	Niso n bi paara m zu zabira ma ni, ka niso n bi paasi m niŋi n laŋsira pisimina a ni.
42011024	Niŋi n na, Yeesu lee n yeli, Ka kikpaarigu ti yi nira niŋi, o ni dee kokpagu ziisi gaa n kpabira seela o n di n kpe. Ka o bi nye zii zaa, o ni fe feri, ni o ni lee n pori n gaa seela o n yi la.
42011025	O pa ti paa niŋi, o ni nye o seela zaa n veela,
42011026	ka wa ti booli kikpaarigusi ayapoin n be n gaari u, a zaa lagimi n du nira maa. A zu, nira maa ni nye nam ga, a gaari piiligu la.
42011027	Yeesu n yeli n ŋa, pogiyindaana n ba zamu maa puu tasi n yeli u, Pogso n dogi i, e n nyisimi o bisa la mari pupeelim.
42011028	Ka Yeesu yeli, Pa lala, seesi n wumina Naawun yela, ka deeg a la n mari pupeelim.
42011029	Niŋi n na, zamu maa lee n zoogira ga, Yeesu yeli, Pimpariŋa dima niŋini nivubeeri, ba yi kpabirini m niŋi Naawun zu yela, ba nyaasira, ba mi ki nye yelli zaa, ka pa Naawun chaame Joona yelli la ko.
42011030	Seema kusu zaa Joona n daa n nyisigi n naa Naawun yela wa ti wusi Niniva dima la, lala n na, mani Naawun Nisaala gba ni niŋi n wusi pimpariŋa dima.
42011031	Ya nyaasi, dindaso Naawunni n ya n ti di durinye seriya, Siiba pogso n daa n niŋi naaba la ni nyisigi, ka pimpariŋa dima ba mi nyisigi, o yeli ba, ni ba liya. A kpali bo, kusu zaa o daa n yini wogilawogila ti wumi naaba Sulimaana yam, ama pimpariŋa niso n gaari Sulimaana ba kpe, ka ya baga ka niŋi.
42011032	Ya lee n nyaasi, dindaso Naawunni n ya n ti di durinye seriya la, Niniva dima ni nyisigi, ka pimpariŋa dima ba mi nyisigi, Niniva dima ba yeli, ni pimpariŋa dima liya. A kpali bo, kusu zaa Naawun chaame Joona daa n weni Niniva wa ti wusi ba Naawun yela, ba dee ba saamiya, ka pimpariŋa niso n gaari Joona ba kpe, ka ya baga ka niŋi.
42011033	Niŋi n na, Yeesu lee n bo kiŋaasa yeli, Niso zaa ki sagi n kusi katulli naa n sogi, koo, a naa ŋmamini pili u, ka pa o naa n tomi seela nira zaa n ya n ti kpe, ka nye u.
42011034	E nimbiri niŋini maa e niŋa katulli. Ka e nimbiri veela, e niŋa zaa ni mari paaligu. Ama ka e nimbiri bi veela, e niŋa zaa ni mari ligu.
42011035	A zu, fe feri nye e niŋa, o mari paaligu, koo ligu. Ka e niŋa zaa mari paaligu, ka seela zaa bi niŋi ligu, o zaa mari paaligu nene, a maa katulli paaligu.
42011037	Yeesu n togsira n ŋa, Farisii dabyindaana ti yeli, ni o ta ba di. Yeesu wa ti kpe n zi, a ya n di, ka bi pegi o nuusi.
42011038	O n bi pegi maa zu, a ku Farisii daba maa noori.
42011039	Yeesu yeli u, Ya Farisii niriba yi pegi pireetesi ni kopusi nyaana, ka be puu niŋi ga, a kpabira ya zuura bini ga.
42011040	Ya niŋini zolisi. So n daa n maali nyaaŋa maa n maali puu niŋi maa gba.
42011041	A zu, ya niŋi aniya pi piini tira nandaandima, ka ya yaso zaa o veela.
42011042	Ya Farisii dima, ya sagini pa ti zaaligusi zu, halli ka ya yi po, koo, a tugsi ziya zaa, ya yi barigi a bupiiya, ka nyisi luŋko ti Naawunni, ka bi kpabira u ya sufusi niŋi, ka bi dira seriya nene wune. A zu, ya ni nye nam. A veelini ya n kpabira Naawunni, ka dira seriya nene, ka mi lee n barigi bini tira Naawunni.
42011043	Ya Farisii dima ni nye nam. A kpali bo, ya kpabira zisuma ziisi, a yi laŋsigu diisi puwa, ka kpabira niriba ba puusira ya nene, a yi daa puwa.
42011044	Ya Farisii dima ni nye nam. A kpali bo, ya niŋini maa kaasi, seesi niriba n bi nye, ka chaŋŋi a zu gaatira, ka bi baŋŋi.
42011045	Niŋi n na, zaaliguwusira yeli Yeesu, Karichi, ka e yeli n ŋa e tuurini ti gba.
42011046	Yeesu yeli u, Ya zaaliguwusiriba ni nye nam. A kpali bo, o niŋini maa, ya ti niriba ziira zitimsa, ka bi sagi n paasira ba beela zaa.
42011047	Ya zaaliguwusiriba ni nye nam. A kpali bo, Naawun chaamesi ya yaadima n daa n ku la, ya me ba kaasi nene ga.
42011048	A zu, ya niŋini ya yaadima dansiyasi, ka sagi n pa ba zu, a kpali ba n daa n ku ba, ka ya me ba kaasi la.
42011049	A zu, kusu zaa Naawunni daa n ti ba sebi n digili, a yi bukuso ba n boona Naawun yam la puwa, ni o ni tumi o chaamesi ni tumusi ba ta, ka niriba ba namsi seesi ga, ka ku seesi.
42011050	Ka seema ba n daa n sebi n digili maa niŋi. A zu, chaamesi maa zaa ba n daa n ku, a yi durinye piiligu la, pimpariŋa dima yela n na.
42011051	Yamonsi ma ya n yeli ya, a yi jemanso ba n daa n ku Yeebu, a ti paa jemanso ba n ku Zakariya, a yi Naawun dii, seela Naawun zii n be la, a ni seela ba n kuura buŋkobiri la sunsuu niŋi la, pimpariŋa dima gba nuusi ba a niŋi.
42011052	Ya zaaliguwusiriba ni nye nam. A kpali bo, ya bi paasi niriba ba baŋŋi yamonsi. Ya gbagba bi kpabira ya baŋŋi yamonsi maa, ka katira niseesi n kpabira ba baŋŋi.
42011053	Yeesu n togsi n baasi, o yi yiri maa puwa. O n wara, zaaliguwusiriba ni Farisii dima maa zabira u ga, ka boosira u yadamta,
42011054	a niŋi u nyaasi, o yeli yaso n bi maali, ba yeli o liya.
42012001	A jemani maa niriba tusa daa n laŋsi, a noora taaba. Ka Yeesu loobi n yeli o nyaaŋpaariba ko, Ya dasi Farisii dima yomsigu niŋi, o niŋini maa seema ba n naa yiisi niŋi paanu niŋi.
42012002	Yaso zaa n pili, o ni yoo, koo, yaso zaa n sogi, ba ni nye u.
42012003	Yaso zaa ya n yeli ligu niŋi, ba ni wumi paaligu niŋi, koo, yaso ya n waasi n yeli dii puwa, ba ni za piisi zuuri tasi n yeli.
42012004	Ka Yeesu lee n yeli, M zodima, m ya n yeli ya ni yaso. Ya da zora seesi n tee n kuura ya niŋasi, ka ba ti ku ya, ba ki lee n tee n niŋi ya yela zaa.
42012005	M ya n yeli ya ni, ya zora so ni tee n ku ya, ka lee n mari daama di n tee n ti ya siisi kpe bugum niŋi. Yamonsi ma yeli ya, ya zora u ga.
42012006	Yeesu lee n yeli ba, Ya nyaasi. Jelinjeesi ka ligiri, Naawunni baŋŋi a zaa yela,
42012007	ka mi baŋŋi ya zukoba gba seema a n sagi. Ama ya wune ya mari tono gaari jelinjeesi ga, a zu, ya da zora dabeem.
42012008	Ka Yeesu lee n yeli, M ya n yeli ya ni, so zaa n kpabira ba baŋŋi o n paara m zu, mani Naawun Nisaala ni yeli Naawun malakisi, ni o niŋi nene.
42012009	Ka so zaa n zagsi ma, a yi niriba saani, m gba ni zagsi u, a yi Naawun malakisi saani.
42012010	Ka so zaa n tuura mani Naawun Nisaala, o yabeeri ni tee n che n paŋŋi u. Ama so zaa n tuura Naawun siya, o yabeeri ki che n paŋŋi u.
42012011	Ka ba ya n di ya so zaa seriya, a yi laŋsigu diisi puwa, koo, a yi nadima saani, koo, a yi gominasi saani, ya da ti yaso ya n ya n yeli maa tiri ya.
42012012	A kpali bo, Naawun sii ni wusi ya seema ya n ya n yeli.
42012013	Niŋi n na, zamu maa yindaana yeli Yeesu, Karichi, yeli m beeri o barigi o kapite ti ma.
42012014	Yeesu yeli u, M zo, ŋani n ti ma daama m dira e seriya, koo, a barigira e kapite?
42012015	Ka Yeesu yeli zamu maa, Ya dasi, ka da kpabira bini ga. A kpali bo, pa bini ga matigu n niŋi nyevuri.
42012016	Ka Yeesu bo ba kiŋaasa yeli, Dabso n nyisigi, ka mari ligiri ga. Dindaso o pu yi bindira ga,
42012017	o fe o sufu niŋi, M ka zii m zaali m bindira, ka wula ma ya n niŋi?
42012018	Ka yeli, M baŋŋi seema m di n niŋi, m ni tuu m kiŋkana basi, ka lee n maali bintintaasi, ka naa m bindira, a ni m bunso zaa niŋi nisaaniŋi,
42012019	ka yeli m maŋŋa, ni m mari bini ga, a ni paa yuma seem, a zu, m ni vuusi, a dira, ka ŋuura, ka dira m maŋŋa.
42012020	Ka Naawunni yeli u, E zoligiya ga. Yiiŋaa m kpabira e siya, ka binseesi zaa e n nye la, e ki di a tono.
42012021	Lala n na, so zaa n zaali bini ga, ka ka tono Naawun saani zoligi ga.
42012022	Ka Yeesu lee n yeli o nyaaŋpaariba, A zu, m ya n yeli ya ni, ya da ti bunso ya n di n di, a ni ya bimpinna yela, a tiri ya nyevuri puwa.
42012023	A kpali bo, nyevuri gaari bindira, ka niŋa mi gaari bimpinna.
42012024	Ya nyaasi niinsi, a bi butira, a bi cheera, a bi mari kiŋkana, koo, seela zaa a n zaana bindira, ka Naawunni tira a bindira. A zu, o ni ti ya bindira, a kpali bo, yarima n gaari niinsi.
42012025	Ya lee n nyaasi, halli ka nyevuri yela tiri ya ga, ya ki tee n nye nyevuri beela paasi.
42012026	Ka ya ki tee n niŋi yabila ŋa, ya da ti yaseesi n che tiri ya.
42012027	Yeesu lee n yeli ba, Ya niŋini seesi n bi niŋina Naawunni yeride nene. Ya lee n nyaasi puuma, seema a n karigira. A bi koora, a bi miira, ama m yeli ya, naaba Sulimaana, a ni o bimpinsuma daa n bi paag a veelim. Ya lee n nyaasi moori. Naawunni ti a veelim, a ba niŋi zinni, ka soosa ba naag a niŋi bugum. A zu, o ni naa bimpinna ti ya, a gaari a.
42012029	Ka ya da ti bunso ya n di n di, ka ŋu, koo yela zaa tiri ya.
42012030	A kpali bo, durinye puu niriba zaa kpabira a, ka ya ba Naawunni mi baŋŋi ya n kpabira a.
42012031	A zu, ya wa ti kpabi o naalim poin, ka o naa bini maa paasi ya.
42012032	Ka Yeesu lee n yeli ba, M pebilisi, ya da zora dabeem. Ya ba Naawunni kpabirini ya niŋi o naalim kpemba.
42012033	A zu, ya koosi ya bini, ka naag a ligiri ti nandaandima. Ka ya niŋi n ŋa, ya ni nye ligiri borosi, a yi Alizaana puwa. A ki saami, ka a ligiri ki baasi. Tayugsi ni leela mi ki ba niŋi saamina bini.
42012034	Seela ya bini n be, nisaaniŋi yela n na ya feera.
42012035	Ka Yeesu lee n yeli, Ya niŋi aniya niŋi siriya, a maa seema girunsi n niŋi siriya ba yidaana o ta la. Ba ni kirisi, ka kusi katula, ka zi n guri u, o yi o zo yiri ti kpaasi, ba yoo n ti u.
42012037	Yidaana maa ti yi, ka ta, ka o girunsi bi gbisira, o ni ti ba barika. Yamonsi ma yeli ya, yidaana maa gba ni kirisi, ka ti ba zi, ka naa bindira ti ba.
42012038	Halli, ka o yuuya, ka ta tunsuwa, ka nye, ka seesi bi gbisira, o ni ti ba barika.
42012039	Yeesu lee n yeli, Ka yiri daana baŋŋi jemanso tayugu n ya n ti kpe o yiri, o ki sagi n gbisi, ka tayugu maa ti kpe n saami o bini.
42012040	A zu, ya gba, ya niŋi siriya, a kpali mani Naawun Nisaala ni ta jemanso ya n bi fe ma.
42012041	Niŋi n na, Piita boosi u, M duuma, ti ko n na e bo kiŋaasa maa ti, bee, so zaa?
42012042	Ka Yeesu yeli ba, Yidaana zaa yi nyisini tumtuminiso n mari yeride, a ni yam, o loobi tumtuminiba maa zaa kpeema, ka yi tori o taaba maa bindira tira ba.
42012043	Dindaso, ka yidaana maa gaa seela, ka ta, ka tumtumina maa tumina nene, o ni nye barika.
42012044	Yamonsi ma yeli ya, yidaana maa ni ti o nyaasira o bini zaa.
42012045	Ama ka yidaana maa n gaari la, ka tumtumina maa fe o sufu niŋi, ni o ni yuu, ka ki ta yoom, ka buura o taaba tumtuminiba, dabsi ni pogiba, ka dira, ka ŋuura, ka kuuna,
42012046	o yidaana maa ni ta dindaso, a ni jemanso o n bi fe u, ka darigi o tubiri, ka naag u niŋi seesi n bi niŋina Naawunni yeride la puwa.
42012047	Ka Yeesu yeli, Tumtumina zaa n baŋŋi seema o yidaana n kpabira o niŋi, ka bi niŋi, ka mi bi niŋi siriya, ba ni bu u ga.
42012048	Ka tumtumina zaa n bi baŋŋi seema o yidaana n kpabira o niŋi, ka niŋi yaso n daga ba n di n bu u, ba ni bu u beela. Lala n na, so zaa ba n ti ga, ba ni dee ga, a yi o saani, ka so zaa ba n lee n ti n paasi, ba ni dee ga paasi, a yi o saani.
42012049	Yeesu lee n yeli, M tani m ti kusi bugum durinye puwa, a di yeli o sali n kusini.
42012050	Nam ba niŋi, ba ya n ti m nye, a di yeli o sali n baasini.
42012051	Ya fe maa, m marini niŋgbirimaasim ta durinye puwa? Akayi, m yeli ya ni, m ya n ti barigi u ni.
42012052	A yi zinaa, ka niriba banu ba yiri puwa, ba bata ni barigi, a zabira bayi, koo, ba bayi ni barigi, a zabira bata.
42012053	Daba ni o bii ki mari naŋgbanluŋko, ka zabira taaba. Poga ni o bii ki mari naŋgbanluŋko, ka zabira taaba. Poga ni o deempoga ki mari naŋgbanluŋko, ka zabira taaba.
42012054	Niŋi n na, Yeesu loobi n yeli zamusi maa, Ka ya nye sagbaŋŋu, a yi wuluŋu li ziya, a puli maa niŋi, ya yi yeli, ni saa ni ta.
42012055	Koo, ka sau vaara, a yi kiŋkagili, a puli maa niŋi, ya yi yeli, ni zibiiŋu ni ta, ka a mi yi niŋi.
42012056	Yomsiriba ŋa, ya baŋŋi tiŋŋa ni saazu yaniŋisa gbina. Ka wula niriba niŋi ya ya bi baŋŋi yaso n niŋina pimpariŋa gbinni?
42012057	A di veela ya waligi yasuma, a yi yabeeri puwa.
42012058	Ya nyaasi, ka so zaa dimma sami u, ba wa ti di o seriya, ka o ni nu wara, o cheli ba yatoga, a niŋi luŋko. A kpali, ka o bi sagi n ŋa, o ni sami u, ba wa ti di o seriya, ka seriyadira maa, o mi naag u ti pirisi, pirisi maa, o yo u dii.
42012059	Yamonsi n na, ba ki ti o yi zaa, ama o yoni o samini zaa baasi.
42013001	A jemani maa seesi yeli Yeesu, ni Aroom gomina Pailati tini ba ku Galili dimseesi, ka ba korigi buŋkobiri tira Naawunni, ba ni buŋkobiri maa zeema jebi.
42013002	Ka Yeesu yeli ba, Ya nyaasi, Galili dimseesi n nye nam maa, barima n niŋina yabeeri gaari Galili dima zaa?
42013003	Akayi. Ka ya bi dee ya saamiya, ya gba zaa ni kpi lala.
42013004	Ya lee n nyaasi. Siloom n ba Jiruusilim puwa, o jirimbisa tintaa n daa n li niriba pii ni banii niŋi, a ku ba la. Barima n daa n niŋina yabeeri ga gaari Jiruusilim dima zaa?
42013005	Akayi. Ka ya bi dee ya saamiya, ya gba zaa ni kpi lala.
42013006	Ka Yeesu bo kiŋaasa yeli, Dabso n nyisigi, a mari o tiisi pu. Tiyindaana ba boona figi mi ba niŋi. Dindaso daba maa we, o wa ti nyaasi, tii maa waliya. O n gaari, ka o na bi wali.
42013007	O yeli kokpaara maa, Nyaasi, yuma ata n na la ma ti kpabi tii maa wala jeera. A zu, che u basi, o da lee n saami ziya.
42013008	Kokpaara maa yeli, M ba, cheli u yuminaa gba, ka ti m ko n poli n jili u, ka naa nagibina niŋi, ka yumini so n chena, ti nye, o ni wali, koo, o ki wali.
42013009	Ka o waliya, nene. Ka o n bi wali, m ni che u basi.
42013010	Dindaso, daborigu daari, Yeesu daa n ba laŋsigu dii, a wusira niriba.
42013011	Pogiyindaana mi ba niŋi, a beera, o toora maa paa yuma pii ni anii, o kuri n chaŋina, ka ki lee n tee n tooli.
42013012	Yeesu n ti nye u, o booli u, ka yeli, M ma, e nye kpeeŋu,
42013013	ka naag o nuusi, a pa o niŋi. A puli maa niŋi, o tooli, ka kpeesira Naawunni.
42013014	Ka laŋsigu dii kpeema je suuri, a kpali Yeesu n tibi daborigu daari la zu, ka yeli niriba maa, Daba ayoobu so zaa ba tumina, ka che daborigu daagaa, so zaa ba da tumina. A zu, ba tibira niriba daba ayoobaa ko, ka da tibira niriba daborigu daagaa wune.
42013015	Niŋi n na, duuma Yeesu yeli, Yomsiriba ŋa. Daborigu zaa ya zaa yi lerigini ya nagidaasi, koo, ya buŋsi, ka mari a gaari, a wa ti ŋu koom.
42013016	Ya nyaasi pogaa, o niŋini Ibrahim yaŋŋu, ka Sitaana ti toora mari u yuma pii ni anii. O veelini m tibi u daborigu daari, koo, o bi veela?
42013017	O n yeli n ŋa, vi gbaa seesi zaa n zabira u la, ka niriba maa zaa puu peligi, a kpali mamaachi yaseesi o n niŋi maa zu.
42013018	Ka Yeesu lee n yeli, M ya n yeli ya ni Naawun naalim yela, a ni seema o n be.
42013019	O niŋini maa bumburigu bila, nira naag u buri o pu, o buli, ka karigi, a loobi tiya, niinsi ti wogi sona, a niŋi o wula niŋi.
42013020	Ka Yeesu lee n yeli, M ya n yeli ya ni Naawun naalim yela, a ni seema o n be.
42013021	O niŋini maa poga n ŋoo zum gariwa, ka niŋi yiisi niŋi a niŋi, a zaa fuŋsi.
42013022	Niŋi n na, Yeesu daa n chaŋina tiŋsi, a wusira niriba, a wara Jiruusilim.
42013023	Dindaso niso boosi u, M duuma, niseesi Naawunni n ya n moligi la zooya, koo, ba bi zoo? Yeesu yeli ba,
42013024	Ya niŋi aniya mari begumootoo maa puu kpe. Nivudamta ni niŋi aniya kpe, ka kpe n je.
42013025	Ya nyaasi, ka yiri maa daana nyisigi n kpari o dinoori, ya ni ba yaŋŋa, a kpaasira kukuluŋ maa, ka yetira, Ti duuma, yoo ti. O mi yeli ya, M bi baŋŋi seela ya n yi.
42013026	Ya pa yetira, E n daa n ba durinye puwa, ti ni ni n di, ka ŋuura, ka e yi yaŋŋa wusira ti.
42013027	O yeli, M yeli ya ni, m bi baŋŋi seela ya n yi, ya niŋini yabeniŋiniba, ya wara.
42013028	Nisaaniŋi n na, ya ni chaatira, ka ŋobira ya nyina, a ni beerim, a kpali bo, ya nyeni Ibrahim ni Isaaka ni Yakubu ni Naawun chaamesi zaa n ba Naawun naalim puwa, ka ya ba yaŋŋa.
42013029	Ka nivudamta ni yi sazu ni sagbinni ni kiŋkagilisi, a ti zi Naawun naalim puu dira.
42013030	Ya nye, seesi n pa nyaaŋa pimpariŋa ni loobi yipaariba, ka seesi mini n pa yii pimpariŋa ni loobi n pa nyaaŋa.
42013031	A jemani maa Farisii dimseesi ta Yeesu saani ti yeli u maa, o yi nisaaniŋi, a kpali bo, naaba ba n boona Herodi la kpabira u ni, o ku.
42013032	Yeesu yeli ba, Ya wa ti yeli nivubee maa, ni o nye. Zinaa ni soosa m tibirini, ka katira kikpaarigusi, ka a daba ata daari m ni baasi yaso zaa ni niŋina maa.
42013033	Zinaa, soosa ni daari, m ya n weni Jiruusilim, a kpali bo, ba bi kuura Naawun chaamesi seela zaa, ka pa Jiruusilim.
42013034	Ka Yeesu lee n yeli, Jiruusilim dima, Jiruusilim dima, ya yi naani kuga kuura Naawun chaamesi o n tumi ya saani la. Ya nyaasi, m daa n yi kpabirini m laŋsi ya, seema nonyaaŋu yi n laŋsi o nobilisi, ka ŋuni a niŋi la, ya zagsi.
42013035	A zu, Naawunni zagsi ya saani, ka ya mi ki lee n nye ma zaa, halli ka ya ti yeli, ni Naawunni naani barika ti niso o n tumi la.
42014001	Kpeema yindaana daa n ba niŋi, ka niŋi Farisii daba. Dindaso, daborigu, Yeesu we o yiri, o wa ti di. Niseesi n ba niŋi maa nyaasira u,
42014002	ka dabyindaana ba ba puu beera, o niŋa zaa fuŋsi.
42014003	Yeesu boosi zaaliguwusiriba ni Farisii dima, O veela nira n tibi nira daborigu daari, koo, o bi veela?
42014004	Ba zaa muuri. Niŋi n na, Yeesu gbaa daba maa, ka tibi u, ka ti o gaari.
42014005	Ka o yeli ba, Ka ya so zaa n mari buŋŋu, koo nagidaa, ka daborigu daari o fa n li buligu puwa, e ki nyisigi yoom wa ti nyisi u?
42014006	O n yeli lala maa, ba bi tee n di u amore.
42014007	Niŋi n na, niriba na laŋsira, ba ti di, Yeesu nye seema ba n kpabira zimaŋa ziisi. A zu, o bo kiŋaasa yeli, Ka niso dugi bindira zoo, ka booli i, e ni niriba ya wa ti di,
42014008	da wa ti zi zimaŋa ziya, ka pa lala, o boolini niso n niŋi nivumaŋa gaari i,
42014009	ka niso n booli i maa o yeli i, Ti dabaa ziya, vi o gbaag i, e wa ti zi seela n bi na.
42014010	A zu, ka niso booli i, e ni niriba ya wa ti di, wa ti zi seela n bi na la, ka so n booli i maa ti nye seela e n zi maa, o ni tee n yeli i, Ti zi zimaŋa ziya. Ka o yeli i n ŋa, e yuuri n du, a yi seesi zaa n ya n di maa puwa.
42014011	Niŋi lala, a kpali bo, ka so zaa wusi o maŋŋa, o yuuri o du, o yuuri ni sigi. Ama ka so zaa ti o yuuri sigi, o yuuri ni du.
42014012	Niŋi n na, Yeesu yeli dabso n booli u maa, Ka e yi ya n dugi bindira, a booli niriba ti di, da booli e zodima, koo e ma biisi, koo e dogim puwa, koo e taaba bindaandima. A kpali bo, ba gbagba ni tee n dugi, ka booli i, e lee n nye binseesi e n daa n saami la.
42014013	A zu, ka e yi ti dugi bindira, e booli nandaandima ni boobisi ni seesi n liira wobiri ni zoomasi,
42014014	ka e ni nye barika, a yi o puwa, a kpali bo, barima n ki tee n yo i, ama Naawunni ni yo i samini, a yi dindaso o n nyisigira nivusuma la.
42014015	Ba seesi n dira maa yindaana n wumi n ŋa, o yeli Yeesu, Niso zaa n dira bindira, a yi Naawun naalim puwa, o puu yi peligini.
42014016	Yeesu yeli u, Dabso n nyisigi. Dindaso o ya n dugi bindira zoo, ka booli nivudamta.
42014017	Bindira maa jemani ti paa, daba maa tumi o tumtumina, o wa ti booli seesi o n yeli la.
42014018	Ba zaa niŋi u gaafara, ni ba ki tee n ta. ?a la yeli, ni o dani pu, ka ya n wa ti nyaasi, a zu, o ya n niŋi u ni gaafara.
42014019	?a la yeli, ni o dani nagidaasi piiya, a ti ko o pu, ka ya n wa ti nyaasi a, a zu, o ya n niŋi u ni gaafara.
42014020	Ka ŋa la mi yeli, M naani pogipaali, a zu, m ki tee n ta.
42014021	Niŋi n na, tumtumina maa pori n kuli, a wa ti yeli o yidaana, o je suuri, ka yeli u, Yi tiŋaa puu zaa, a wa ti booli nandaandima, boobisi, zoomasi ni seesi n liira wobiri.
42014022	Tumtumina maa we, ka pori n ti yeli u, M ba, m niŋi seema e n yeli m niŋi maa, ka zii kpari n ba niŋi.
42014023	Yidaana maa yeli u, Yi n pa soya ni puuri, a booli niriba kpeeŋtiri ta, m yiri o paali.
42014024	M yeli ya ni, niseesi zaa ni daŋŋi n booli, ka ba zagsi la ki tagsi m bindira ŋa.
42014025	Niŋi n na, zamusi daa n beena Yeesu, ka o loobi n yeli ba,
42014026	So zaa n ya n pa m zu, ka bi zagsi o gbagba ba, a ni o ma, a ni o poga, a ni o biisi, a ni o beya, a ni o sunzoba, a ni o sunzopogiba, a ni o gbagba maŋŋa, o ki tee n pa m zu.
42014027	Ka so zaa n bi kpabira o nye nam pa m zu, o ki niŋi m nyaaŋpaara.
42014028	Ya nyaasi, ka so zaa n ya n me jirimbisa tintaa, o ni wa ti zi n kaali jirimbisa maa ligiri nye, ka a ni paa, o ti me.
42014029	Ama ka o bi niŋi n ŋa, ka maali o zii nene, ka piili n meera, ka ligiri maa baasi, o ki tee n me n baasi, ba ni niŋi u siya yetira,
42014030	Ee, dabaa meera, ka ki tee n me n baasi.
42014031	Koo, ya lee n nyaasi. Ka naso zaa n kpabira o kari o todaana naso n ya n ti zabi u toowa, o yi zini fe feri poin, a koo o ni dabsi tusa piiya ni tee n kari so n mari dabsi tusa pisiyi chena la.
42014032	Ka o ki tee n kari u, ka o todaana naaba maa na n ba wogila chena la, o ni tumi niriba, ba wa ti suusi ba loobi naŋgbanluŋko.
42014033	Lala n na, ka so n bi zagsi o bini zaa, o ki tee n niŋi m nyaaŋpaara.
42014034	Yaarim veela, ama ka a ti borigi a meesim, a ki lee n tee n nye meesim maa,
42014035	ka bi lee n mari tono zaa, ba naag a basi. So n niŋi wumina, cheli o wumi.
42015001	Niŋi n na, lampoo deegiriba, a ni yabeniŋiniba daa n chena Yeesu saani, ba ti wumi o yela.
42015002	Ka Farisii dima ni zaaliguwusiriba mi ba niŋi, a zabi u yetira, ni o deegirini yabeniŋiniba, ka o ni ba dira.
42015003	A zu, Yeesu bo ba kiŋaasa yeli,
42015004	Ya nyaasi. Ka dabso zaa mari peeri koowa, ka mari a gaari moo puwa, a yindaana wa ti borigi, o ni cheli pisiwai ni awai la, a za moo maa puwa, ka o wa ti kpabira so n borigi la.
42015005	O ti nye u, o ni naag u bugi n ta yiri, a ni pupeelim.
42015006	O ti paag o yiri, o ni wa ti booli o zodima yeli, Ya ti ya puusi peligi, a kpali bo, m peso n borigi la, m nye u.
42015007	A zu, m ya n yeli ya ni, ka yabeniŋina luŋko deeg o saamiya, n ŋa taasira pupeelim ga, a yi Alizaana puwa, a gaari nivusuma pisiwai ni bawai, seesi n ka saamiya deegirisim.
42015008	Koo, ka poga mari poŋ piiya, ka luŋko borigi, o ni kusi katulli, a pii dii maa kpabi u ga.
42015009	O n ti nye u, o booli o zodima, a yeli, Ya ti ya puusi peligi, a kpali bo, m lagfu n borigi la m nye u.
42015010	A zu, m ya n yeli ya ni, ka yabeniŋina luŋko deeg o saamiya, Naawun malakisi puusi yi peligini.
42015011	Ka Yeesu bo yindaana yeli, Dabso n nyisigi, a mari biduusi bayi.
42015012	Dindaso bibilidaana yeli o ba, Barigi m kapite toori ti ma. A zu, o ba barigi n ti o ni o beeri.
42015013	A n ti niŋi daba ayi, bibilidaana maa laŋsi o bini zaa, a gaari paaligu yindaana n ba wogilim ga. Niŋi n na, o wa ti di o bunso zaa jagajaga.
42015014	O ligiri maa, a ni o bunso zaa n ti baasi, kom li paaligu maa, o mi bi lee n mari bunso zaag o di.
42015015	A zu, o wa ti tumina paaligu maa dabyindaana saani, ka daba maa ti o gaari o pu, a wa ti tira o pireekusi bindira, a dira.
42015016	Ka a kpali kom n kuura u ga la, o kpabira o paa pireekusi maa dira a bindiridagiri la, niso zaa mi bi ti u.
42015017	Niŋi n na, o ti baŋŋi o maŋŋa niŋi, ka fe feri, M ba mari tumtuminiba ga, ba dira, ka cheera, ka mani n ba kpe, a ya n kpini kom.
42015018	A zu, m ni nyisigi n gaari m ba saani, a wa ti yeli u, ni m niŋi o ni Naawunni yabee,
42015019	m bi daga o n di n lee n booli ma o biya, o cheli m loobi o tumtuminiba ŋa yindaana.
42015020	Niŋi n na, o nyisigi n chena. O na n ba wogila, o ba nye u, ka zo u nimbaa, ka chee n wa ti tuusi u, a gori u, ka mugsi u.
42015021	Ka bii maa yeli o ba, M ba, m daa n niŋi e ni Naawunni yabee, m bi lee n daga e ni booli ma e biya.
42015022	Ka o ba maa yeli o tumtuminiba, Ya nyisi wajemaŋa pili u, ka naa beŋŋu niŋi o nubila, ka naa sabtaasi piri o noba,
42015023	ka gbaa nagibiliso n karigi la, a ti ku, ti deemi.
42015024	A kpali bo, m biyaa daa n kpini, ka lee n nye nyevuri. O daa n borigini, ka lee n ta.
42015025	Niŋi n na ba deemina, bii maa beeri yi pu chena. O n ti paagira yiri, o wumi ba n ŋmeera, ka waara.
42015026	A zu, o booli tumtuminiba maa yindaana boosi u, bunso n ta.
42015027	Tumtumina maa yeli u, E sunzo n ta, a zu, e ba ku nagibiliso n karigi la, a kpali o n lee n nye u, a ni alaanfiya, ka yela zaa bi mari u.
42015028	O beeri maa je suuri, ka zagsi yiri maa kpeebu. Niŋi n na, o ba yi, a ti niŋi u jaandi, o kpe yiri.
42015029	O yeli o ba, Nyaasi, m bani kpe, a tumina i yuma seem, ka na bi zagsi e yela zaa, ka e na bi naa bubila gba ti ma, m ku, m ni m zodima ti ŋobi, ka deemi.
42015030	Ka pimpariŋa, e biso n deeg e ligiri, a wa ti ti jagimilusi la lee n pori n ta, e kpali o zu gbaa nagibilikarigu, a ku.
42015031	O ba yeli u, M biya, e yi bani m saani, ka bunso zaa ni mari loobi e toori.
42015032	A daga ti n deemina, a ni pupeelim, a kpali bo, e sunzo daa n kpini, ka lee n nye nyevuri. O daa n borigini, ka lee n ta.
42016001	Niŋi n na, Yeesu lee n bo o nyaaŋpaariba yeli, Dabso n nyisigi, a mari bini ga, ka naa tumtumina, o nyaasira a zaa. Dindaso ba yeli daba maa, ni tumtumina la saaminini o bini maa.
42016002	A zu, daba maa booli tumtumina maa yeli u, E saamina m bini, a ni wula? Sebi yaseesi zaa e n daa n naa m ligiri niŋi, ti m nyaasi. A kpali bo, m ni nyisi i m tuma niŋi.
42016003	Niŋi n na, tumtumina maa fe o sufu niŋi yeli, M yidaana ni nyisi ma yi o tuma niŋi, wula ma ya n niŋi? M ka kpeeŋu m di n ko, m mi zora vi m di n dibira.
42016004	Mm, m pa baŋŋi seema m di n niŋi, ka m yidaana ti nyisi ma yi o tuma niŋi, niriba ba mari ma gaari ba yiyasi.
42016005	A zu, o booli o yidaana maa samdiriba liŋaliŋa, ka boosi yipaara maa, M yidaana samini ala n ba e zu?
42016006	O yeli, Kpaam gariwasi koowa. Tumtumina maa yeli u, ni o zi, ka lee n sebi o samini gbaŋŋu, kpaam gariwasi pisinu.
42016007	Yindaana lee n ta, o boosi u, Ala samini n ba e zu? O mi yeli, Chi botesi kobsiyi. Tumtumina maa yeli u, ni o zi n sebi chi botesi koowa ni pisiyoobu
42016008	Niŋi n na, yidaana maa wumi tumtumina la birikonsi yela, ka yeli, Ee, o mari yam ga. Ya nyaasi, lala n na seesi n kpabira durinye puu yela mari yam gaari seesi n kpabira Naawun naalim yela.
42016009	Ka Yeesu lee n yeli, M ya n yeli ya ni, ya naa ya durinye puu ligiri, a dira zoolima. Lala n na, ka jemanso paaya ligiri ki lee n tee n da bunso zaa moligi ya, Naawunni ni dee ya, a niŋi o paaligu niŋi, a wara.
42016010	Ka ya ni tee n niŋi nira yeride yabila zu, ya ni tee n niŋi u yeride yakarigu zu. Ka nira mari birikonsi yabila zu, o mi mari birikonsi yakarigu zu.
42016011	A zu, ka ya mari birikonsi yi durinye ŋa puu ligiri ziya, ba ki naa Naawun bindaalim ti ya nyaasira.
42016012	Ka ya mari so bini, ka niŋina a birikonsi, Naawunni ki ti ya gba tono.
42016013	Ya nyaasi, tumtumina ki tee n tumi yidaandima bayi. Ka o ya n niŋi lala, o ni kpabira yinni, ka chisi yinni, koo, o ni tumina yindaana, ka zagsira yindaana. Lala n na, ya ki tee n tumina Naawunni, ka kpabira ligiri.
42016014	Ama Farisii dimseesi n wumi yela ŋa zaa niŋi Yeesu siya, a kpali bo, ba kpabira ligiri ga.
42016015	Ka Yeesu yeli ba, Ya kpabirini ba yeli ya niŋi nivusuma ga, ka Naawunni mi baŋŋi ya sufusi. Ya nyaasi, yaseesi nisaaldima n kpabira, ŋarima n na Naawunni chisi.
42016016	Ka Yeesu lee n yeli, Yaseesi ba n daa n sebi, a yi ti Naawun zaaligusi ni Naawun chaamesi bukusi puwa, daa n ba niŋi, ka Jon Baatisi daa n ta. A saŋa n na, niriba piili n wumi Naawun naalim yela, ka na wumina, ka so zaa kpabira ba mo n kpeera naalim maa puwa.
42016017	Yamonsi, zaaligusi maa beela zaa cherigirisim ba toom gaari saazu ni tiŋŋa baasigu.
42016018	Ka Yeesu lee n yeli, So zaa n kari o poga, ka lee n naa yindaana, niŋi yabee. Ka dabso zaa n naa pogso o sira n kari n basi, koo, o zagsi o sira, o niŋi yabee, a maa o do pogso n bi niŋi o poga la saani.
42016019	Ka Yeesu lee n bo ba kiŋaasa yeli, Dabyindaana n nyisigi n mari bini ga, a yi pili binsuma, ka dira binsuma.
42016020	Nannyaara mi ba niŋi, ba boona u Lazira. Taaru zaa o yi doni bindaana la begu noori, ka o niŋa zaa mari nantaya,
42016021	baasi yi ti leena a. Ka bindaana la yi n ti di, ka seesi n li la, nandaana maa kpabira o piisi a.
42016022	Dindaso nannyaara maa kpi, malakisi mari u gaari Ibrahim saani. O dindaso bindaana la mi ti kpi, ba naag u pi,
42016023	o we kpiinsi ziya, a wa ti nyaara nam ga. Niŋi n na, o nyaasi wogila, ka nye Ibrahim, ka Lazira ba o lugimini.
42016024	A zu, o tasi n yeli, M ba Ibrahim, a kpali bugum zu, m bani beerim puwa, a zu, zo ma nimbaa, ka tumi Lazira o naag o nubila, a wa ti sugi koom ti maa m zulimini.
42016025	Ibrahim yeli, M biya, teesi. E n daa n ba durinye puu la, e daa n dira meesim, ka Lazira mi nyaara nam la. Pimpariŋa o sufu maag u, ka e mi ba beerim puwa.
42016026	Ka a yi ŋama zaa nyaaŋa, bogitintaa bani ti sunsuu niŋi, nira zaa ki tee n yi ti saani gaari e saani, nira mi ki tee n yi e saani, a ta ti saani.
42016027	Daba maa lee n yeli, M ba, m suusira i ni, e tumi Lazira o gaari m dogim puwa,
42016028	a wa ti yeli m ma biduusi banu, ba da ta beerim ŋa ziya.
42016029	Ibrahim yeli, Nyaasi, ba mari bukuseesi Musa ni Naawun chaamesi n daa n sebi la, cheli ba wumi a yela.
42016030	Daba maa yeli, Akayi. M ba Ibrahim, ba ni zagsi. Ama ka niso nyisigi kum puu we wune, ba ni dee ba saamiya.
42016031	Ibrahim yeli u, Nyaasi, ka ba bi dee Musa ni Naawun chaamesi maa yela, halli ka nira kpiya, ka nyisigi n we, ba sufusi ki cherigi.
42017001	Niŋi n na, Yeesu daa n yeli o nyaaŋpaariba, M niŋi tama, ni yaseesi n taasi niriba niŋina yabeeri la ni niŋi, ama niso n taasi ba niŋina yabeeri maa ni nye nam ga.
42017002	Ka ba di naa kugitimsigu le o nuŋgori lobi n niŋi koom niŋi, o di, lala n so o n ba niŋi, a wusira biisaa yabeeri. Ya dasi ya maŋsi niŋi.
42017003	Ka e todaana niŋi i yabeeri, yeli u. Ka o deeg o saamiya, e che n paŋŋi u.
42017004	Halli dindaluŋko, ka o niŋi i yabeeri buyapoin, ka loobi buyapoin yeli i, ni o deeg o saamiya, e mi che n paŋŋi u.
42017005	Duuma Yeesu tumusi maa yeli u, Ti ti niŋi Naawunni yeride ga.
42017006	Duuma yeli ba, Ka ya niŋi duuma yeride, a maa bumburibila, ya ni tee n yeli tiyaa, ni o va, a wa ti sabi mogiri puwa, o niŋi.
42017007	Ka Yeesu lee n yeli, Ka so zaa mari giruŋŋu, ka dindaso o koora, koo, a kpagira peeri, ka tumi o tuma maa baasi, ka yi pu ta, o yidaana maa ni yeli u, ni o ta yoom ti di?
42017008	Akayi. O ni yeli u, ni o dugi n ti u, ka pili o waje, ka naa bindira maa ti u, o ti di, ka ŋu poin, giruŋŋu maa mini o pa di, ka ŋu.
42017009	Ka giruŋŋu maa niŋi seema o yidaana n yeli o niŋi la, o ni puusi u? Akayi.
42017010	Lala n na, ka ya niŋi yaso zaa Naawunni n yeli ya niŋi, ya yeli, Ti niŋini girunsi, ka ka tono, ti niŋini seema n daga ti niŋi.
42017011	Dindaso Yeesu n daa n wara Jiruusilim maa, o dee Samaariya ni Galili paaligusi sunsuu niŋi.
42017012	O n wa ti kpe tiŋyindaana, korite dima pii nye u, ka za wogila,
42017013	ka tasi n yeli u, Ti duuma Yeesu, zo ti nimbaa.
42017014	Yeesu n nye ba, o yeli ba, Ya naa ya maŋsi wa ti wusi buŋkobkuuriba. Ba n wara maa ba toora maa baasi soori, ka ba niŋasi maali.
42017015	Ba yindaana niŋini Samaariya daba, ka ti nye, ka o toora maa baasiya, o pori n wara Yeesu saani, ka tasi n kpeesira Naawunni. O n wa ti paa Yeesu, o li o yii puusira u.
42017017	Yeesu boosi u, Ya seesi n mari korite, ka nye alaanfiya la, ya bi paa niriba piiya? Ka bawai la ba ya?
42017018	A niŋini wula, ba bi pori n ti kpeesi Naawunni, ka che dabaa n bi niŋi Juusi daba, o ko ta?
42017019	Niŋi n na, Yeesu yeli u, Nyisigi n wara, e yeride niŋinisim ti e nye alaanfiya.
42017020	Niŋi n na, Farisii dima boosi Yeesu jemanso Naawunni naalim n ya n ta. Yeesu yeli ba, Ka o ya n ta, niriba ki baŋŋi.
42017021	Ba mi ki yeli, Nyaasi kpe, koo, Nyaasi ziyaa niŋi. A kpali bo, naalim maa bani ya sufusi niŋi.
42017022	Niŋi n na, Yeesu yeli o nyaaŋpaariba, Jemanso ni ta, ya kpabira ya lee n nye mani Naawun Nisaala beela, ka ya mi ki nye.
42017023	Ka seesi ni yeli ya, Ya nyaasi kpe, koo, Ya nyaasi ziyaa niŋi. Ka ba yeli n ŋa, ya da pa ba zu.
42017024	A kpali bo, mani Naawun Nisaala taabu maa ni niŋini maa, saa n nyagsi, ka peligi saazu zaa.
42017025	Poin, ka yela ŋa niŋi, mani Naawun Nisaala ni nye nam ga, ka pimpariŋa dima, ba zagsi ma.
42017026	Ya nyaasi, kusu zaa, Nuhu jemani la, ba daa n dira, ka ŋuura, ka naagira pogiba, ka kulisira dabsi, a ti paa jemanso Nuhu n daa n kpe ŋarintintaa puwa, ka saa ta, koom di ba zaa la. Lala n na, ba ni niŋina, ka mani Naawun Nisaala jemani o ti paa.
42017028	Ya lee n nyaasi, kusu zaa, Loti jemani la, ba daa n dira, ka ŋuura, ka daara, ka koosira, ka butira, ka meera diisi,
42017029	a ti paa jemanso Loti n daa n yi Sodom puwa, ka bugum kuga yi saazu ti di ba zaa n che la.
42017030	Lala n na ba ni niŋina, ka mani Naawun Nisaala lee n yi paaligu.
42017031	Ka jemani maa ti ta, ka so n ba pii zu, ka o bini ba dii puwa, o da sigi n ti kaasi a gaari. Koo, ka so n ba pu, o da pori nyaaŋa.
42017032	Ka ya da tami yaso n daa n niŋi Loti poga, seema o n daa n loobi n nyaasi nyaaŋa, ka kpi la.
42017033	So zaa n kpabira o moligi o nyevuri ni basi u, ka so zaa n basi o nyevuri ni moligi u.
42017034	M yeli ya ni, a dindaari yiiŋu, dabsi bayi ni do gideu zu gbisira, ba ti naa yinni, ka che yinni,
42017035	koo, ka pogiba bayi lagimi n neemina, ba ti naa yinni, ka che yinni.
42017037	Ba boosi Yeesu, Ya n na yela ŋa ya n niŋi? O yeli ba, Seela kpiiŋu n do, nisaaniŋi zugusi laŋsira.
42018001	Niŋi n na, Yeesu daa n bo ba kiŋaasa, ni ba yi togsi n suusira Naawun saani, ka da zagsira o niŋinisim,
42018002	a yeli, Dabso n nyisigi, a niŋi seriyadira, ka bi zora Naawunni, o baga mi ka nisaaldima niŋi.
42018003	Pogkoori mi ba niŋi, ka yi wara o saani ti suusira u, ni o di so n saamina o bini seriya ti u.
42018004	Ka daba maa yi zagsira. Dindaso o fe o sufu niŋi yeli, M bi zora Naawunni, ka m baga gba lee n ka niriba niŋi,
42018005	ama a kpali pogkoori maa n fii ma maa zu, m ni di o binsaamina maa seriya ti u. Ka m bi niŋi n ŋa, o ni fii ma ga.
42018006	Ka Yeesu yeli, Ya nye seema so n bi dira seriya nene maa n yeli.
42018007	A kpali n ŋa zu, ka seesi Naawunni n nyisi la suusira u taaru ni yiiŋu zaa, o ni di seesi n saamina ba seriya ti ba? O ni yuu?
42018008	Akayi. O ni di seesi n saamina ba seriya ti ba yoom. A ni lala zaa, ka mani Naawun Nisaala lee n ta durinye puwa, m ni nye niriba niŋina ma yeride?
42018009	Niŋi n na, Yeesu daa n lee n bo kiŋaasa yindaana, a yeli niseesi n fe maa, ba niŋini nivusuma, ka nyaasira niriba jaga la yela, a yeli,
42018010	Dabsi bayi n nyisigi, ŋa la niŋini Farisii daba, ŋa la mi niŋi lampoo deegira. Dindaso Farisii daba maa we Naawun dii, a wa ti togsi Naawun saani, ka lampoo deegira maa gba we.
42018011	Niŋi n na, Farisii daba maa wa ti za, ka togsi Naawun saani yeli, Naawunni, m kpeesira i ni, a kpali bo, m ka seema dabseesi n be la, tayugsi, zaaligu saaminiba, purimasi, koo, lampoo deegiraa.
42018012	Bakwai zaa m yi leni noori buyi, ka bunso zaa ni nye, ma barigi u bupii zu, a nyisi luŋko ti Naawunni.
42018013	Ka lampoo deegira maa mi za wogila, ka ki lali o zu gba saa, ka ŋme o nyaari, a ni sufusaaŋu, a yeli, Naawunni, m niŋini yabeniŋina, zo ma nimbaa. Ba n ti togsi Naawun saani baasi, ba zaa wara ba yiyasi. Niŋi n na, Yeesu yeli, Lampoo deegira la peri Naawunni, ka o todaana la yela bi peri u. A zu, so zaa n wusi o maŋŋa, o yuuri o du, o yuuri ni sigi, ama so zaa n ti o yuuri sigi, o yuuri ni du.
42018015	Niŋi n na, ba daa n mari bibilisi gba wara Yeesu saani, o siisi ba. Yeesu nyaaŋpaariba n nye n ŋa, ba kari ba, ba cheli.
42018016	Yeesu booli biisi maa, ka yeli o nyaaŋpaariba maa, Ya ti biisi maa ba chena m saani, ka da katira ba, a kpali bo, niseesi n niŋi maa biisi n kpeera Naawun naalim puwa.
42018017	Yamonsi ma yeli ya, so zaa bi sagi Naawunni niŋi naaba yi o niŋi, a maa bibila, Naawunni ki niŋi o naaba.
42018018	Niŋi n na, nayindaana daa n boosi u, Karichisuŋŋu, wula ma n niŋi, ka nye nyevuriso n ka baasigu?
42018019	Yeesu yeli u, Bo n na e booli ma nivusuŋŋu? Naawunni ko niŋina yasuma.
42018020	E tee n baŋŋi Naawun zaaligusi la, da kpabi e todaana poga, da kuura, da zuura, da dira dansiya ni jiri, niŋina e ba ni e ma jilima.
42018021	Naaba maa yeli u, Ni niŋi bii zaa, m bi niŋina a.
42018022	Yeesu n wumi n ŋa, o yeli u, A kpari n che yaluŋko, e niŋi. Wa ti koosi bunso zaag e n mari, a tori nandaandima, a nye tono, a yi Alizaana, ka ti pa m zu.
42018023	Naaba maa n wumi n ŋa, o sufu saami, a kpali bo, o niŋini bindaana.
42018024	Niŋi n na, Yeesu nyaasira u, ka yeli, A ba toom ga, ka bindaandima ba kpe Naawun naalim puwa.
42018025	Bindaana ya n kpe Naawun naalim puu ba toom ga, a gaari nyogima n dee seerigu voori puu yi.
42018026	Seesi n wumi n ŋa yeli, Ee, lala wune, so zaa ki nye moligirisim.
42018027	Yeesu yeli, Yaso nisaaldima n ki tee n niŋi, Naawunni ni tee n niŋi.
42018028	Niŋi n na, Piita yeli Yeesu, Nyaasi, ti cheni ti yiyasi, ka pa e zu.
42018029	Yeesu yeli ba, Yamonsi ma yeli ya, so zaa n che o yiri, koo o poga, koo o ma biisi, koo o ma ni o ba, koo o biisi, a kpali Naawun naalim zu,
42018030	wune ni nye tono ga durinye puwa, ka soosa zu, o ni nye nyevuriso n ka baasigu la.
42018031	Niŋi n na, Yeesu laŋsi o nyaaŋpaariba pii ni bayi maa yeli ba, Ya wumi, ti ya n duni Jiruusilim. Nisaaniŋi n na, mani Naawun Nisaala yaseesi Naawun chaamesi n daa n sebi kusu zaa la ni niŋi.
42018032	Ba ni naa ma ti Aroom dima, ba niŋi ma siya, ka namsi ma ga, a tusi nuntoori wuri ma,
42018033	ka feebi ma, ka ku ma, ka m daba ata daari m ni lee n nyisigi.
42018034	Yeesu nyaaŋpaariba maa mi bi baŋŋi yela maa gbina, a kpali bo, a gbina sogini, ba n bi baŋŋi a.
42018035	Niŋi n na, ba daa n wa ti paagira Jeriko, ka zooma yindaana ba n zi sogbarimini, a dibira.
42018036	O n wumi zamu maa n mari vu gaatira, o boosi bunso ba n niŋina.
42018037	Ba yeli u, Yeesu so n yi Nazire la n ti gaatira.
42018038	A zu, zooma maa tasi n yeli, Yeesu, naaba Dawuda yaŋŋu, zo ma nimbaa.
42018039	Ka seesi n ba yii la zabi u, ni o cheli vu. Ka o lee n maali n tasi ga, a yeli, Naaba Dawuda yaŋŋu, zo ma nimbaa.
42018040	Niŋi n na, Yeesu za, ka yeli ba mari u ta. O n ti leeli u, Yeesu boosi u,
42018041	Bo n na e yeli m niŋi? O yeli, M duuma, m kpabirini e yoo m nufu.
42018042	Yeesu yeli u, Nyaara, e yeride niŋinisim moligi i.
42018043	A puli maa niŋi zooma maa nyaara, ka pa Yeesu zu kpeesira Naawunni. Niriba maa n nye n ŋa la, ba gba kpeesira Naawunni.
42019001	Niŋi n na, Yeesu wa ti kpe Jeriko, a gaa n chaŋina tiŋŋa maa puu gaatira.
42019002	Dabyindaana ba niŋi, ba boona u Zakiya, o niŋini lampoo deegiriba kpemba yindaana, ka niŋi bindaana.
42019003	Niŋi n na, o kpabira o nye niso n niŋi Yeesu, ka mi bi teeg o nye u, a kpali bo, zamu maa zooya, ka o mi niŋi nivujiya.
42019004	A zu, o chee n gaa yiya, a wa ti du tiya, ka Yeesu pa ti gaatira, o nye u.
42019005	Yeesu n paa tii maa gbinni, o nyaasi saa, ka yeli daba maa, Zakiya, sigi n ta yoom, a kpali bo, zinaa m ni do e yiri.
42019006	A zu, daba maa sigi yoom, ka mari Yeesu gaari o yiri, a ni pupeelim.
42019007	Ka so zaa n nye yela maa zabi Yeesu yeli, Ya nyaasi, o kpeni dabso n niŋina yabeeri la yiri, a ti zi.
42019008	Niŋi n na, daba maa yeli Yeesu, M duuma, m ya n yeli i ni yaso, e wumi. M ni barigi m bini buyi ti nandaandima, ama ka m daa n zu niso zaa buŋ, m ni ti u bunaasi.
42019009	Yeesu yeli, Zakiya niŋini Ibrahim yaŋŋu, ka zinaa yabeeri che n paŋinisim ta o yiri.
42019010	Lala zu n na, mani Naawun Nisaala ta n ti kpabi seesi n bi nye ba yabeeri che n paŋinisim, ka moligi ba.
42019011	Ba n daa n wumi n ŋa, ka Yeesu wara Jiruusilim la, ba fe maa, ba ni nye Naawun naalim yoom, a zu, Yeesu bo ba kiŋaasa yeli,
42019012	Dabso n nyisigi n niŋi naaba biya. Dindaso o ya n yi o paaligu gaari paaligu yindaana n ba wogila, a wa ti di o gbagba paaligu maa naam ta.
42019013	O n ya n gaari maa, o booli o tumtuminiba piiya, ka naa ligiri bote bote ti ba zaa, ka yeli ba, Ya dee ligiraa loobira, m chena. O n yeli n ŋa baasi, o naa n gaari.
42019014	Ka o paaligu dima chisi u, ka nyisi biisi, ba wa ti yeli, ni ba da naa naam maa ti u.
42019015	Ka ba zagsi, ka naa naam maa ti u, o pori n ta o paaligu. O n paag o paaligu, o yeli ba booli tumtuminiba pii la o n daa n naa ligiri ti la, o nye seema ba n loobi n nye tono, a yi a puwa.
42019016	Niŋi n na, yinni ti yeli, M yidaana, e bote la paasi botesi piiya.
42019017	Naaba maa yeli u, E niŋi nene ga. A kpali e niŋi bimbila yeride n ŋa, m ni pili i tiŋsi pii naam, e nyaasira a.
42019018	Niŋi n na, yinni lee n ti yeli, M yidaana, e bote la paasi botesi anu.
42019019	Naaba maa yeli u, M ni pili i tiŋsi anu naam, e nyaasira a.
42019020	Niŋi n na, yinni lee n ti yeli, M yidaana, deeg e bote la.
42019021	Ni zora i zu, m naa n le kparichee puu sogi. A kpali bo, e mari sufukpeeŋu, ka yi naa bunso e n bi naa n digili, ka cheera binseesi e n bi butira.
42019022	Naaba maa yeli u, Nyini n niŋi tumtuminibee, m ni wusi i e liya, a kpali yaseesi e n togsi la. E baŋŋi m mari sufukpeeŋu, a naagira binseesi ni bi naa n digili, ka cheera binseesi ni bi buri.
42019023	Ka bo n na e bi naa m ligiri niŋi banki puwa, m di ti nye beela paasi?
42019024	Niŋi n na, naaba maa yeli seesi n ba niŋi maa, ni ba deeg o bote la, a ti so n mari botesi pii la.
42019025	Ba yeli, Ti yidaana, o sali n mari botesi piiya.
42019026	Naaba maa yeli, M yeli ya ni, so n mari, ba ni lee n paasi u, ka so n bi mari, ba ni dee beela la o n mari la yi o saani.
42019027	To, m dindimseesi n daa n bi kpabira m di naam maa, ya mari ba ta kpe, a ti ku ba m nufu niŋi.
42019028	Yeesu n daa n togsi n ŋa baasi, o yi n du n wara Jiruusilim.
42019029	O n wara la, o wa ti paa Befeegi ni Befani tiŋsi n ba zoyindaana zu ba n boona Olivi la, ka o tumi o nyaaŋpaariba bayi yeli,
42019030	Ya gaa tiŋso n ba yiya, a wa ti kpe tiŋŋa maa puwa. Ka ya kpeya, ya ni nye bunduuribila n le n za, nira zaa na bi ba u. Ya lerigi u ti ti ma.
42019031	Ka nira zaa boosi bunso zu ya n lerigira u, ya yeli, Ti duuma n kpabira u, a zu n na ti lerigi u.
42019032	Niŋi n na, ba we, ka nye bunduurigu maa, seema Yeesu n yeli la.
42019033	Ba n lerigira u, o daandima boosi ba, Bo n na ya lerigira bunduuribila maa ya niŋi?
42019034	Ba yeli ba, Ti duuma n kpabira u, a zu ti lerigi u.
42019035	Niŋi n na, ba mari u gaa Yeesu saani, a wa ti naa ba bimpinna pa o niŋi, ka ti Yeesu du n zi o niŋi, ba wara,
42019036	ka ba mi naa ba bimpinna we yiya, a wa ti digili soori.
42019037	Ba n wa ti sigira zoo maa zu, a leena Jiruusilim, o nyaaŋpaariba n zoo la tasi n kpeesira Naawunni, a ni pupeelim, a kpali o n daa n niŋi mamaachi yela, ba nye la zu,
42019038	ka ba yetira, Naawunni tini naso o n tumi la barika, ka niŋgbirimaasim ni Naawun veelim bani Alizaana.
42019039	Niŋi n na, Farisii dimseesi n ba zamu maa puu yeli Yeesu, Karichi, yeli e nyaaŋpaariba maa ba cheli vu.
42019040	Yeesu yeli ba, M yeli ya ni, halli ka ba muuriya, kuga ŋa gba ni tasira.
42019041	Ba n ti leeli tiŋŋa maa puwa, Yeesu nye u, ka kpali o zu kumi,
42019042	ka yeli, A di yeli zinni ya baŋŋi bunso n taasira naŋgbanluŋko, ya mi bi baŋŋi, a kpali bo, a sogini, a yi ya nufusi niŋi.
42019043	Dindaseesi ni ta, ya dindima ba ti me gondaasi poli n jili ya, ya da lee n yiira, ka ba zabira ya lugima niŋi zaa,
42019044	ka ku ya ni ya biseesi n ba ya puusi, ka ki ti birikisi ayi gba pa taaba zu. Bo zu n na a ya n niŋi? A kpali Naawunni tani o ti moligi ya, ya mi bi baŋŋi.
42019045	Niŋi n na, Yeesu kpe tiŋŋa maa puwa, ka wa ti kpe Naawun dii laanta, ka katira seesi n koosira bini,
42019046	a yetira ba, Ba daa n sebini kusu zaa, ni Naawunni yeli, ni o dii ni niŋi seela ba n togsira o saani la, ka ya wune naag u loobi tayugsi dii.
42019047	Niŋi n na, Yeesu wa ti wusira niriba taaru zaa, ka buŋkobkuuriba kpemba ni zaaliguwusiriba ni tiŋŋa maa kpemba kpabira ba ku u.
42019048	Ba mi bi nye daama, a kpali bo, niso zaa kpabirini ba wumi o yela.
42020001	Niŋi n na, dindaso, o daa n naa Naawun yela wusira niriba, a yi Naawun dii laanta, ka buŋkobkuuriba kpemba ni zaaliguwusiriba ni tiŋŋa maa kpemba ti boosi u, Yeli ti, bo daama n na e nye, ka niŋina yela ŋa, koo, ŋani n ti i daama e niŋina yela ŋa?
42020003	Yeesu yeli ba, M gba ni boosi ya bunso, ya yeli ma.
42020004	Jon Baatisi n daa n suura niriba koom la, ŋani n ti u daama, Naawunni, koo nisaaldima?
42020005	Niŋi n na, ba togsi taaba saani yeli, Ee, ka ti yeli, Naawunni, o ni yeli, ni ka bo n na ti daa n bi deeg o yela?
42020006	Ti mi lee n yeli, Nisaaldima, niriba maa ni lobi ti kuga, a kpali bo, ba baŋiya, ni Jon daa n niŋini Naawun chaame.
42020007	A zu, ba yeli Yeesu, ni ba bi baŋŋi so n ti Jon daama.
42020008	Yeesu yeli ba, Lala n na m gba ki yeli so n ti ma daama ŋa, ma niŋina yela ŋa.
42020009	Niŋi n na, o bo niriba maa kiŋaasa yeli, Dabyindaana n buri tiisi, a yi o pu, a wanna yuma zaa. Dindaso o ya n wa ti yuu paaligu yindaana, ka naa tiisi maa ti niseesi nyaasira, ka a ti wali, ba barigi n ti u. O n niŋi n ŋa baasi, o naa n gaari.
42020010	Wala maa naagirisim n ti paa, daba maa tumi o tumtumina, o wa ti deeg a ta, niriba maa moŋŋi u, ka bu u, ka kari u, o mari nuyoosi gaari.
42020011	Niŋi n na, daba maa lee n tumi tumtumina yindaana, o gba ba bu, ka namsi u ga, ka kari u, o mari nuyoosi gaari.
42020012	O lee n maali n tumi yindaana. ?u wune ba bu n ti u daaŋu, ka kari u basi.
42020013	Niŋi n na, pu maa daana yeli, Ka wula ma ya n niŋi? Mani n baŋŋi. M ni tumi m biduu la, so ni kpabira ga la, a koo ba ni zo u vi.
42020014	Niŋi n na, bii maa wa ti paa, niriba maa nye u, ka yeli taaba, Ya nyaasi, daba maa kapite dira n ŋa, ya cheli ti ku u, ka pu maa loobi ti toori.
42020015	A zu, ba mari u yi pu maa niŋi ku. Wula n na pu maa daana ya n niŋi ba?
42020016	O ni ti ku niriba maa, ka lee n naa pu maa ti seesi. Niriba maa n ti wumi kiŋaasa maa, ba yeli, A da pa ti niŋi.
42020017	Yeesu nyaasi ba, ka yeli, Ka lala bi niŋi yamonsi, ya wusi ma yelaa ba n daa n sebi n digili kusu zaa la gbinni, ni birikiso meeriba n nyisi n basi, wune n loobi n niŋini birikisi maa zudaana.
42020018	Ka so zaa fa n li biriki maa niŋi, o ni kabsi. Ka biriki maa mi lee n li so zaa niŋi, o ni merigi u ga.
42020019	Zaaliguwusiriba ni buŋkobkuuriba kpemba n ba niŋi maa baŋŋi maa, Yeesu boni kiŋaasa maa kpali ba zu, ba kpabira ba gbaag u, ka mi zora niriba dabeem,
42020020	ka nyaasira u, ka nyisi niriba ba wa ti niŋi mbara wumi seema o n di n niŋi n togsi n kpe ba niŋi, ba di gbaag u gaari gomina saani, o naag o daama di o seriya.
42020021	A zu, ba yeli Yeesu, Karichi, ti baŋŋi e n togsira yamonsi, ka bi gamsira, ka yi wusira Naawun yamonsi.
42020022	Wumbo n veela, ti yo lampoo tira Aroom naaba, koo, ti da yoora?
42020023	Yeesu pa baŋŋi bunso zu ba n boosi u, ka yeli ba,
42020024	Ya nyisi lagfu wusi ma. ?ani nufusee ni o yuuri n do ŋa? Ba yeli, Aroom naaba n na.
42020025	O yeli ba, Naa Aroom naaba toori ti Aroom naaba, ka naa Naawun toori ti Naawunni.
42020026	A kpali o n yeli n ŋa yi zamu maa puu zu, ba bi tee ba yeli, ni o yeli yabee, ka a ku ba noya, ba muuri.
42020027	Niŋi n na, Sajusii dimseesi ta Yeesu saani. Sajusii dima yi yeli, ni nira kpiya, o ki lee n nyisigi.
42020028	A zu, ba yeli Yeesu, Karichi, kusu zaa Musa daa n sebiya, ni dabso beeri yi kpi, ka che o poga, ka ka biya, o sunzo maa, o naa poga maa dogi biisi ti o beeri maa.
42020029	Ka ti buŋ n ŋa? Dabso n nyisigi, ka mari sunzoba bayoobu. Dindaso daba maa naa poga, ka kpi, ka bi nye biya.
42020030	A zu, niso n pa o zu mi naag u, o gbagba kpi, ka bi nye biya.
42020031	Lala ba zaa niŋi, ka bi nye bii zaa.
42020032	A ni a baasigu zaa poga maa gba kpi.
42020033	Nyaasi, ba bayapoin maa zaa naag u, ka kpi. Ka ba pa ti nyisigi kum puwa, wumbo daana n su poga maa?
42020034	Yeesu yeli ba, Durinye ŋa niriba n naagira pogiba, ka kulisira dabsi.
42020035	Ama seesi n daga ba nyisigi kpiinsi puwa, a nye nyevuri maa, ki naa pogiba, koo, a kulisi dabsi.
42020036	A kpali bo, ba ki lee n tee n kpi, ba ni malakisi ŋmaanini taaba, ka ba mi niŋi Naawun biisi, a kpali ba n lee n nyisigi zu.
42020037	Ya lee n nyaasi seema Musa n daa n wusi, ni nivukpiima ni lee n nyisigi. O n daa n paa vatuso n daa n leegira la, o daa n booli duuma yeli, Naawunni so Ibrahim ni Isaaka ni Yakubu n tumina la.
42020038	To, nyevuya dima Naawunni n niŋi u, o bi niŋi seesi n ka nyevuya dima Naawunni, ka o saani so zaa mari nyevuri.
42020039	Zaaliguwusiriba yeli u, Karichi, e togsi yamonsi.
42020040	Ka niriba maa zaa zora dabeem ba lee n boosi u yaso zaa.
42020041	Ka Yeesu yeli ba, Bo zu n na ba yi tee n yeli, ni Kristu maa ni niŋi naaba Dawuda yaŋŋu?
42020042	Ya nyaasi, naaba Dawuda gbagba daa n yeliya, ka ba sebi n digili Naawun buku yiima puwa, a yeli, Ti duuma yeli m duuma, Zi m nudiya,
42020043	m ti nyaŋŋi e dindima zaa ti i.
42020044	A kpali naaba Dawuda n yeli, ni Kristu maa n niŋi o duuma la, wula n na Kristu maa niŋi o yaŋŋu?
42020045	Niŋi n na, so zaa daa n wumi Yeesu n yeli o nyaaŋpaariba,
42020046	Ya dasi zaaliguwusiriba niŋi. Ba yi pilini wajesuma yi n wusira ba maŋŋa, ka kpabira niriba puusira ba ga yi kulona zu, ka kpabira zisuma ziisi yi laŋsigu diisi puusi, koo, a yi bindira ziya,
42020047	ka zuura pogkooba bini, ka wusira ba maŋŋa togsi Naawun saani yuugira ga. Lala zu, Naawunni ni darigi ba tuba ga.
42021001	Niŋi n na, Yeesu daa n nyaasi n nye bindaandima n lobira ligiri niŋina Naawun dii laanta daka puwa,
42021002	ka mi nye pogkoori nandaana n naa kobu ayi niŋi daka maa puwa.
42021003	Yeesu yeli, Yamonsi ma yeli ya, pogkoori nandaanaa lobi n gaari ba zaa,
42021004	a kpali bo, ba nyisini beela yi ba ligidamta puu lobi, ka ŋu wune, a ni o nandaalim zaa, naa bunso zaa o n mari niŋi.
42021005	Niŋi n na, niseesi togsira Naawun dii yela, ni o mari birikisi suma, a ni bunsuma ba n naa n pi Naawunni piini. Yeesu yeli,
42021006	Ya nyaasi a. Jemanso ni ta ba saami kpe zaa, ka ki ti biriki zaa o pa o todaana zu.
42021007	Ba boosi u, Karichi, jemambo n na yela maa ya n niŋi? Ka a pa ya n ti niŋi, wula n na ti ni niŋi n baŋŋi?
42021008	Yeesu yeli, Ya dasi niriba ba da yomsira ya, a kpali bo, niriba ni zoo n ta, a ti yomsira ya, a yeli, Mani n niŋi so n ya n ta la, koo, Jemani maa paaya. Ya da pa ba zu.
42021009	Ka ya wumi towusi yela ni zabiri yela, ya da zora dabeem, a kpali bo, a zaa ni niŋi poin, baasigu maa mi na ki paa.
42021010	Ka Yeesu lee n yeli ba, Baligusi ni zabi, paaligusi dima gba ba zabi,
42021011	tiŋgbana a yigsira ga, ka seelasi kom o li, toorasi a gbaa niriba ga, ka yatintaasi a niŋi n yi saazu, dabeem o gbaa niriba.
42021012	Poin ka ŋama ŋa niŋi, a kpali m yuuri zu ba ni gbaagira ya, a namsira ya, ka naa ya tira laŋsigu diisi dima, ka yoora ya diisi, ka taasi nadima ni gominasi ba gba ba dira ya seriyasi.
42021013	A jemani n na, ya ni niŋi m dansiyasi.
42021014	A zu, ya ŋme ya sufusi, ka da ti yaso ba n di n boosi ya yela tiri ya,
42021015	a kpali bo, m ni ti ya baŋinisim, ya baŋŋi seema ya n di n yeli, ya saaminiba la zaa ba da tee n di ya amore.
42021016	Ka ya badima ni ya madima ni ya mabiisi ni ya dogim puwa, a ni ya zodima,ba gbaagira ya, a ti ba dira ya seriya, ka ba ku ya seesi,
42021017	ka kpali m zu, niriba zaa ba chisi ya yela.
42021018	Ka ŋama ŋa zaa niŋi ya, ya zukobiri luŋko gba ki li n borigi.
42021019	Ka ya aniya ni kenyiti niŋinisim zu, ya ni nye nyevuri.
42021020	Ka Yeesu lee n yeli, Ka ya nye soojisi n zoo n poli n jili Jiruusilim, ya ni baŋŋi o saaminisim paagira.
42021021	A jemani maa seesi n ba Judiya paaligu ba zo n gaa zoori zuuri, ka seesi n ba tiŋŋa maa puwa, ba mi zo n gaari, ka seesi n ba larima, ba da kpe tiŋŋa maa puwa.
42021022	A kpali bo, a jemani ni niŋi tubiri darigirisim, yaseesi ba n daa n sebi la zaa, a pa niŋi n baasi.
42021023	Ka seesi n mari puusi, a ni seesi ba n nyisimina ni nye nam, ka paaligaa dima ba nye nam ga, a ni tubiri darigirisim.
42021024	Ka soojisi maa ba naa sukara ku ba seesi, ka gbaa seesi loobi girunsi gaari paaligusi zaa, ka ŋma Jiruusilim zaa, o za, a ti paa jemanso baligusi maa kpeeŋu n baasi.
42021025	Saazu, a yi wuluŋu, ŋmeriga ni ŋmeribiisi puwa, ya ni nye yaseesi. A yi durinye puwa, baligusi ni nye nam, ka, a kpali koom n damtira vu zu, ba ki baŋŋi seema ba n di n niŋi,
42021026	ka niseesi n feera yaseesi n ya n niŋi, dabeem o gbaa ba, ba see, a kpali bo, ŋmeribiisi yi saazu ni dammi.
42021027	A jemani maa ba ni nye mani Naawun Nisaala n ba sagbana puu chena, a ni kpeeŋu ni daama ga.
42021028	Ka yaŋama ŋa pa niŋina, ya nyisigi n nyaasi saa, a kpali bo, Naawunni ya n moligi ya ni.
42021029	Ka Yeesu bo ba kiŋaasa yeli, Ya nyaasi tiso ba n boona figi, a ni tiisi zaa.
42021030	A si n ti bosi, ya baŋiya, ni see ya n see.
42021031	Lala n na, ka ya nye yaŋama ŋa, ya ni baŋŋi, ni Naawunni naalim ya n tani.
42021032	Yamonsi ma yeli ya, pimpariŋa dima ki kpi n baasi, ka yela ŋa zaa niŋi.
42021033	Saazu ni tiŋŋa ni baasi, ka m wusigu ki baasi.
42021034	Ka Yeesu lee n yeli, Ya dasi, ka da ti bindira diibu, a ni daam ŋuubu, a ni durinye puu yatitira, a tiri ya, yaseesi n ya n niŋi maa, a da pirigi ya maa seema takpab n gbaagira buŋkoowa. A kpali bo, yela maa ni paa durinye ŋa niriba zaa.
42021036	A zu, taaru ya dasi, ka suusira Naawunni, ya mari kpeeŋu, ka tee n yi yaseesi n ya n niŋi maa puwa, a ni alaanfiya, a ti za mani Naawun Nisaala saani.
42021037	Niŋi n na, bee cheegira zaa, Yeesu yi ba Naawun dii laanta wusira niriba. Yiiŋu zaa, o wa ti ba zoyindaana ba n boona Olivi la zu.
42021038	Ka boguu niŋi zaa, o pori n we Naawun dii laanta, niriba zaa ba wa ti wumina o yela.
42022001	Galingaari diibu n daa n ya n ti paa, ba ya n ŋobi paanu n ka yiisi la,
42022002	buŋkobkuuriba kpemba ni zaaliguwusiriba kpabira ba ku Yeesu, ka mi zora niriba dabeem.
42022003	Niŋi n na, Sitaana kpe Juudasi Ikaroti niŋi, o mi niŋini Yeesu nyaaŋpaariba pii ni bayi la yindaana.
42022004	O we buŋkobkuuriba kpemba ni Naawun dii pirisisi zudaandima saani, ba wa ti to jina, seema o n di n niŋi n ti ba gbaa Yeesu.
42022005	Lala peri ba, ba sagi, ka ti u ligiri.
42022006	A zu, o wa ti kpabira seema o n di n niŋi ba gbaa Yeesu, ka nira zaa da baŋŋi.
42022007	Daa maa n daa n ti paa, ka ba ya n ŋobira paanu n ka yiisi, ka ba kuura Galingaari pebilisi la,
42022008	Yeesu tumi Piita ni Jon, ka yeli ba, Ya wa ti niŋi siriya, ti ti di Galingaari.
42022009	Ba boosi u, Ya n na e kpabira ti wa ti niŋi siriya?
42022010	O yeli ba, Ka ya wa ti kpe tiŋŋa maa puwa, ya ni nye dabyindaana n ŋoogira koom, ya pa o zu, a wa ti kpe jirimbisa so o n kpeera,
42022011	ka boosi jirimbisa maa daana, Ya n na Yeesu ni o nyaaŋpaariba ya n ti di Galingaari?
42022012	O ni du n wusi ya jirimbisa maa ditintaa yindaana n mari kogusi. Nisaaniŋi ya niŋi siriya.
42022013	Niŋi n na, ba we, a wa ti nye seema o n yeli ba maa, ka niŋi siriya ba ti di Galingaari.
42022014	O jemani n ti paa, Yeesu ni o tumusi maa laŋsi, ba ti di.
42022015	Yeesu yeli ba, M daa n kpabirini m ni ya ti di Galingaari ŋa poin, ka m nye nam.
42022016	M yeli ya ni, m ki lee n di u zaa, ama Naawun naalim tani poin.
42022017	Ka naa kopu togsi Naawun saani, ka yeli o nyaaŋpaariba, Ya dee, ya zaa ya ŋu.
42022018	A yi pimpariŋa m ki lee n ŋu daam zaa, ama Naawun naalim tani poin.
42022019	Ka naa paanu togsi Naawun saani, ka ŋma u naa n ti ba, ka yeli, M niŋa n na la.
42022021	Ka lee n yeli, Ya wumi, niso n ya n ti ba gbaa ma la ba kpe, m ni nu n dira.
42022022	Mani Naawun Nisaala ni yi durinye puu seema Naawunni n daa n yeli o ni niŋi la. Ka so n ya n ti ba gbaa ma ŋa ni nye nam ga.
42022023	A kpali o n yeli lala zu, ba zaa boosira taaba so n ya n niŋi yelaa.
42022024	Niŋi n na, amore nyisigi ba puwa, ba wumbo n niŋi yipaara.
42022025	Yeesu yeli ba, Baligusi nadima marini daama ga yi ba zu, ka kpabira niriba ba yi yeli, ni ba niŋi niriba ga.
42022026	A mi ki niŋi lala yi ya saani. So n niŋi ya kpeema, cheli o loobi n niŋi maa biya. So n niŋi ya yipaara, cheli o loobi n niŋi maa so n tumina.
42022027	Ya nyaasi, wumbo n niŋi kpeema, so n yi mari bindira chena, koo, so n dee n dira? So n dee n dira. Ka ma wune n ba ya saani, a niŋi maa so n tumina la.
42022028	Ka Yeesu lee n yeli ba, Yarima n niŋi niseesi m ni ya n daa n nyaara nam ga,
42022029	ka seema m ba Naawunni n daa n nyisi ma m di naalim la, pimpariŋa m gba nyisi ya paasi m niŋi,
42022030	ti di, ka ŋu nisaaniŋi, ka ya zi nadima kogusi niŋi, a dira Juusi dima baligusi pii ni bayi la seriya.
42022031	Ka Yeesu lee n yeli, Simon, Simon, wumi. Sitaana daa n suusi Naawunni ga, ni o ti u daama o niŋi ya nyaasi, a maa ba yigili zum,
42022032	ka ma suusi Naawunni ti i, e da cheli yeride niŋinisim. E pa lee n ti pa m zu, e moligi e taaba nyaaŋpaariba.
42022033	Piita yeli u, M duuma, m niŋini siriya ba yo ma dii, halli ka kum n na, ti zaa ti kpi.
42022034	Yeesu yeli u, Yiiŋaa, e ni chisi buta, ni e n bi baŋŋi ma, poin ka nodaasi kumi.
42022035	Ka Yeesu yeli ba zaa, Ni daa n tumi ya ya yi, ka bi mari ligiri ni koligu ni sabtaasi zaa la, ya kpabi bunso zaa je? Ba yeli, Akayi, ti daa n bi kpabi n je.
42022036	O yeli ba, Pimpariŋa wune so n mari ligiri o naa, lala n niŋi so n mari koligu gba, ka so n ka sukarigu, cheli o koosi o waje wa ti da.
42022037	A kpali bo, ba n daa n sebi kusu zaa, ni ba ni naa nira niŋi yabeniŋiniba puwa, mani n daa n na, ka yaseesi zaa ba n daa n sebi m yela la, a ni niŋi.
42022038	Nyaaŋpaariba maa yeli u, Ti duuma, nyaasi, sukara ayi. O yeli ba, A sagsiya.
42022039	Niŋi n na, o yi, ka yaa n gaari zoo la ba n boona Olivi la zu, ka o nyaaŋpaariba pa o zu.
42022040	O n ti paa seela, o yeli ba, Ya ba kpe suusira Naawunni, ni o da ti Sitaana yomsira ya.
42022041	Ka Yeesu ko we ba yiya, seela ba n di n tee n lobi kugiri paag u, ka gba tiŋŋa togsi Naawun saani yeli,
42022042	M ba, ka e sagiya, nyisi ma yi nam maa ni ya n nye ŋa puwa. A ni lala zaa, da niŋi seema ni kpabira, ka pa e toori.
42022043	Niŋi n na, o nye malaki n yi saazu, a ti tira u kpeeŋu.
42022044	Ka beerim ni sufusaaŋu zu, o suusi Naawunni ga, ka zibiiŋu, a maa zeem, chibi u, a yoosira tiŋŋa.
42022045	O n ti togsi Naawun saani baasi, ka nyisigi, o gaari o nyaaŋpaariba saani, a wa ti nye, ka ba gbisira, a ni sufusaaŋu.
42022046	O yeli ba, Wula n na ya gbisira? Ya nyisigi n suusira Naawunni, ni Sitaana o da yomsira ya.
42022047	Yeesu na n togsira, o nyaaŋpaariba pii ni bayi yindaana ba n boona Juudasi la mari zamu ta, ka o vuu n chena Yeesu saani, a ti puusi u, ka mugsi u.
42022048	Yeesu yeli u, Juudasi, wula n na e ni tee n niŋi yabeegaa, ka ti mugsi mani Naawun Nisaala, ba gbaa ma?
42022049	O nyaaŋpaariba la n za nisaaniŋi maa n nye n ŋa, ba yeli, Ti duuma, ti naa sukara cheera ba, koo?
42022050	Ba yindaana naa suu che buŋkobkuuriba zudaana tumtumina nudii tubiri ŋma.
42022051	Yeesu yeli ba, ni ba cheli, ka o siisi tumtumina maa tubiri tibi u.
42022052	Ka Yeesu yeli buŋkobkuuriba kpemba ni Naawun dii pirisisi zudaandima ni kpemba n ta ba ti gbaag u la, Taaru zaa m ni ya yi ba Naawun dii laanta, ka ya bi gbaa ma. Ama pimpariŋa ya taya, ya ti gbaa ma maa tayugu, a ni suusi ni daari, a kpali ligu maa ti ya daama.
42022054	Niŋi n na, ba gbaa Yeesu, ka mari u gaari buŋkobkuuriba zudaana yiri, ka Piita mi larimi n pa ba zu,
42022055	ba wa ti maali bugum laanta sunsuwa, ka laŋsi n zi, ka Piita ba ba puwa.
42022056	Niŋi n na, tumtumina yindaana n niŋi poga nye Piita n zi paaligu niŋi, ka nyaasi u, ka yeli, Yeesu ni dabaa n daa n na.
42022057	Piita chisi, ka yeli, Poga, ma wune bi baŋŋi u.
42022058	A n ti niŋi beela, niso lee n nye Piita, ka yeli, E niŋini ba yindaana. Piita yeli, Daba, m bi niŋi.
42022059	A n lee n ti niŋi beela, yindaana lee n paasi n yeli, M niŋi tama maa, dabaa di bani Yeesu saani, a kpali bo, o niŋini Galili daba.
42022060	Piita yeli, Daba, m bi baŋŋi yaseesi ya n yetira n ŋa. A puli maa niŋi, o na togsirini, ka nodaa kumi.
42022061	Ka Yeesu loobi n nyaasi u, o teesi Yeesu di n yeli u, ni poin ka nodaasi kumi, o ni chisi u buta la.
42022062	A zu, Piita yi n wa ti kumina, a ni sufusaaŋu
42022063	Niŋi n na, dabseesi n gbaa Yeesu mari la niŋina u siya, ka bu u,
42022064	ka le o nufu, ka boosi u, Naawun chaame, ŋani n ŋme i ŋa?
42022065	Ka ba yeli yadamta tuura u.
42022066	A n kaa bee, tiŋŋa maa kpemba ni buŋkobkuuriba kpemba ni zaaliguwusiriba laŋsi, ka mari Yeesu gaari, ba wa ti di o seriya,
42022067	ka yeli u, Ka nyini n niŋi Kristu maa, e yeli ti. Yeesu yeli ba, Ka m yeli ya gba, ya ni yeli, ni m ŋmaarini jiri, koo,
42022068	ka m mi boosi ya yela, ya ki yeli.
42022069	Ka, a yi zinaa wara, mani Naawun Nisaala ni zi Naawunni kpeeŋu daana nudii zu.
42022070	Ba zaa boosi u, Ama e niŋini Naawun biya? O yeli, O niŋini seema ya n yeli.
42022071	Ba yeli, Ya wumi, ti bi lee n kpabira dansiyasi, a kpali bo, ti gbagba wumi seema o n yeli maa.
42023001	Niŋi n na, ba zaa nyisigi, a mari Yeesu gaari gomina ba n boona Pailati la saani,
42023002	a wa ti yetira, ni Yeesu tini Juusi dima ya n zabi, ka o lee n yetira, ni ba da lee n yo lampoo tira Aroom naaba, ka mi lee n yeli, ni wune n niŋi Kristu, so n niŋi nakarigu.
42023003	Gomina maa boosi Yeesu, Nyini n niŋi Juusi dima nakarigu? Yeesu yeli, Nyini n yeli.
42023004	Ka gomina maa yeli buŋkobkuuriba kpemba ni zamusi maa, ni o bi nye Yeesu yabee zaa.
42023005	Ka ba zagsi, ka yeli kpeeŋutiri, Nyaasi, o damtira Juusi dima zaa sufusi, halli, a yi Galili paaligu, a ti paa kpe, ni ba da pa Aroom naaba zu.
42023006	Gomina maa n ti wumi n ŋa, o boosi, ni Yeesu yini Galili, ba sagi,
42023007	o pa baŋŋi Yeesu n yi naaba ba n boona Herodi la paaligu puwa. A jemani maa naaba maa mi daa n bani Jiruusilim puwa, gomina maa ti ba mari Yeesu gaari o saani.
42023008	Ba n ti mari u gaari naaba maa saani, naaba maa puu peligi, a kpali bo, o daa n yi wumini yaseesi o n niŋina, ka kpabira o nye u, o niŋi mamaachi yelli, o nyaasi.
42023009	A zu, o boosi u yadamta, ka Yeesu muuri u, ka bi yeli yelli zaa.
42023010	Ka buŋkobkuuriba kpemba ni zaaliguwusiriba mi ba niŋi yetira kpeeŋutiri, ni Yeesu liya.
42023011	Ka naaba maa ni o soojisi gba tuura u, ka naa wajesuŋŋu pili u, a niŋina u siya, ka ti ba pori u gaari gomina ba n boona Pailati la saani.
42023012	Poin ka yela ŋa zaa niŋi, naaba maa ba n boona Herodi la ni gomina maa daa n niŋini dindima. A dindaari maa ba di taaba zoolim.
42023013	Niŋi n na, gomina maa booli buŋkobkuuriba kpemba ni Juusi dima kpemba ni niseesi ba laŋsi,
42023014	ka o yeli ba, Ya nyaasi, ya marini dabaa ta, ka yeli, o tini Juusi dima ya n zabi, ka pimpariŋa m boosi u ya nufu niŋi, ka bi nye o n niŋi yabeseesi ya n yetira la liŋini zaa,
42023015	ka naaba Herodi gba bi nye, a zu n na, o pori u ti ti ma. O bi niŋi yaso zaa n daga ba n di n ku u.
42023016	A zu, m ni ti ba feebi u, ka cheli u.
42023018	Ba zaa zagsi, ka tasi n yeli, Ya mari u wa ti ku, ka nyisi Baraba ti ti.
42023019	Aroom soojisi daa n gbaani Baraba maa yo dii, a kpali o daa n taasirini zabiri tiŋŋa puwa, ka kuura niriba.
42023020	Ka gomina maa mi kpabira o nyisi Yeesu, a zu, o lee n togsi ba saani,
42023021	ba zagsi, ka tasi n yeli, Ya ku u, ya ku u.
42023022	Gomina maa lee n yeli ba buta daana, Bo zu ma ya n ku u? M bi nye o yabee zaa n daga ba n di n ku u. A zu, m ni ti ba feebi u, ka cheli u.
42023023	Ka ba zagsi, ka tasi n yetira, ni ba ku u. Ba vu maa zu, gomina maa sufu cherigi,
42023024	o di Yeesu seriya, ni soojisi ba kpa u tabi daa o kpi, seema ba n kpabira la,
42023025	ka nyisi dabso ba n daa n yo dii, a kpali o n taasira zabiri, ka kuura niriba la ti ba.
42023026	Niŋi n na, ba mari Yeesu gaari ba wa ti ku u. Ba n wara maa, ba nye Sariini daba ba n boona Simon n ti kpeera tiŋŋa maa puwa, ba gbaag u, ka ti o naa Yeesu kuubu daa bugi n pa o zu.
42023027	Ka zamutintaa mi pa, ka pogiba zoo n ba ba puu kumi n tira Yeesu.
42023028	Ka Yeesu loobi n yeli pogiba maa, Jiruusilim pogiba, ya da kumi n tira ma, ya kumi n tira ya maŋŋa, a ni ya biisi,
42023029	a kpali bo, jemani ni ta, ba yeli, Poginyeesi puusi a peligi ga,
42023030	ka ba mi yetira, Zotintaasi ni zobilisi, ya li ti niŋi.
42023031	Ka daa maaya, ka ba niŋi n ŋa, ka o ti kuu, ba ni niŋi yabee paasi?
42023032	Ka ba mari yabeniŋiniba bayi paasi Yeesu niŋi, ba wa ti ku.
42023033	Ba n wa ti paa seela ba n boona zukoori la, ba kpa Yeesu ni dabsi bayi maa tabi daari, ka damsi a zaali, Yeesu ba ba sunsuu niŋi.
42023034	Niŋi n na, Yeesu yeli, M ba, Naawunni, che n paŋŋi ba, ba bi baŋŋi yaseesi ba n niŋina ŋa. Ka soojisi maa naa kuga lobi, ba baŋŋi niso n di n dee Yeesu bimpinna.
42023035	Ka niriba za n nyaasira Yeesu. Ka kpemba la niŋina u siya yetira, O daa n moligira niriba, a zu, ka wune n niŋi Kristu so Naawunni n daa n nyisi kusu zaa la, o moligi o maŋŋa.
42023036	Ka soojisi maa gba niŋi u siya, a naa datoosi tira u, ka yetira,
42023037	Ka e niŋini Juusi dima naaba, e moligi e maŋŋa.
42023038	Ka ba sebi o zu see, ni Juusi dima naaba n ŋa.
42023039	Niŋi n na, yabeniŋiniba ba n kpa n tabi la yindaana tu Yeesu yeli, Ka e niŋini Kristu maa, e moligi ti ni ni zaa.
42023040	So n che la zabi o todaana la yeli, E bi zora Naawunni? Nyaasi, ti ni nu zaa nyaarini namluŋko,
42023041	ti mi toori, a ni a soori n na, o mi bi niŋi yabee zaa.
42023042	Ka yeli Yeesu, E pa ti di naam ta, e teesi m yela.
42023043	Yeesu yeli u, Yamonsi ma yeli, zinaa m ni ni ni kpe zisuŋŋu ziya.
42023044	Wuntooŋu n ti paa, wuluŋu pili, paaligu maa puu zaa loobi ligu, zaanoori ti paagira.
42023045	A jemani n na, a yi Naawun dii, Naawun patisa cheeg ayi.
42023046	Ka, a yi Yeesu saani, Yeesu tasi kpeeŋu ga, a yeli, M ba, Naawunni, m naa m sii ti i. O n yeli n ŋa baasi, o kpi.
42023047	Soojisi maa kpeema n ti nye yaso n niŋi ŋa, o kpeesi Naawunni yeli, Yamonsi n na, dabaa bi niŋi yabee zaa la.
42023048	Ka zamusi maa zaa n nye n ŋa, ba pori n kuli, a ni sufusaaŋu.
42023049	Ka Yeesu zodima, a ni pogiseesi n pa o zu yi Galili paaligu puu la za larimini nyaasira yela maa.
42023050	Niŋi n na, dabyindaana daa n ba niŋi, ba boona u Joosefi, o yiri n niŋi Juusi dima tiŋso ba n boona Arimatiya la, ka o niŋi nivusuŋŋu, ka ba Juusi dima kpemba satigu la puwa, ka bi sagi ba n niŋi seema ba n niŋi maa, ka mi kpabira o nye Naawun naalim.
42023052	Yeesu n kpi, o we gomina ba n boona Pailati la saani, a wa ti suusi Yeesu kpiiŋu maa,
42023053	ka wa ti sigi u, a yi daa maa zu, ka sooli u wajepeeli, a naag u wa ti digili kugiri voori ba n daa n chibi, ka na bi naa kpiiŋu zaa digili o puwa.
42023054	Pogiseesi n daa n pa Yeesu zu yi Galili paaligu puu la wa ti nye voori maa ni seema ba n pi u. A jemani maa siriya niŋinisim daari n daa n na, ka wuluŋu liira, daborigu ya n paa.
42023056	Pogiba maa pori n kuli, ba wa ti niŋi kpaam ni tulale ti sarigi Yeesu niŋa. A n kaa bee, daborigu n na, ba vuusi, a kpali Naawun zaaligu maa zu.
42024001	A lee n chee bee, Aleedi bogufifi, ba nyisigi n naa tulalesi la gaari kaa maa ziya, ba wa ti sarigi Yeesu niŋa.
42024002	Ba n wa ti paa niŋi, ba nyeni kugtintaa la ba n daa n naa n nyeri o noori la bi lee n nyeri u.
42024003	Niŋi n na, ba kpe, ka bi nye kpiiŋu maa,
42024004	ka biina o gbinni, ka dabsi bayi ti za ba saani, ba bimpinna nyagsira.
42024005	Dabeem gbaa pogiba maa, ba zulisi ba zuuri tiŋŋa, ka dabsi maa boosi ba, Wula n na ya kpabira nyevuri daana kpiinsi puwa?
42024006	Ya teesi, o n daa n yeli ya, a yi Galili paaligu puwa,
42024007	ni ba ni ti nivubeeri gbaa wune Naawun Nisaala kpa n tabi daa o kpi, ka o daba ata daari o nyisigi.
42024008	Pogiba maa teesi yaseesi Yeesu n daa n yeli la,
42024009	ka pori n gaa yiri wa ti yeli o nyaaŋpaariba pii ni yinni la, a ni nyaaŋpaariba maa zaa.
42024010	Pogiba maa daa n niŋi Mariama Magiliini ni Jowana ni Jeemsi ma Mariama, a ni pogiseesi.
42024011	Ba n yeli Yeesu tumusi maa n ŋa, tumusi maa fe maa, a bi niŋi yam yela, ka bi niŋi ba yeride.
42024013	A dindaari maa zaa n na, Yeesu nyaaŋpaariba bayi daa n yi Jiruusilim wara tiŋso ba n boona Ameyasi, o ni Jiruusilim mi bani wogilim beela. Ba n wara maa, ba togsira taaba saani yaseesi zaa n niŋi la.
42024015	Ka Yeesu ti paasi ba niŋi, ba zaa wara,
42024016	ba mi bi baŋŋi maa, Yeesu n na.
42024017	Ka o boosi ba, Bo yela n na ya chaŋina, ka togsira? Ba loobi n za, a ni sufusaaŋu,
42024018	ka yindaana ba n boona Kiliyopa boosi u, E ko n ba Jiruusilim, ka bi baŋŋi yaseesi n niŋi daba ayi la niŋi la?
42024019	Yeesu boosi ba, Wula yela? Ba yeli u, Yeesu n yi Nazire la yela, o daa n niŋini Naawun chaame, ka o yaniŋisa ni o yatoga niŋi yatintaasi, a yi Naawunni ni nisaaldima saani.
42024020	Ka ti buŋkobkuuriba kpemba ni ti kpemba taasi ba gbaag u, ka yeli o liya, ba kpa u tabi daa o kpi.
42024021	Ti mi daa n feni maa, wune ya n moligi Juusi dima. Ka ŋama zaa nyaaŋa, zinaa niŋi o daba ata daari ba n daa n ku u la,
42024022	ka boguu la pogiseesi n yi ti puu ku ti noya, ni ba daŋini we kaa maa ziya,
42024023	ka bi nye kpiiŋu maa, ba pori n ti yeli, ni ba nyeni malakisi, ba yeli ba, ni Yeesu marini nyevuri.
42024024	A zu, ti seesi we nisaaniŋi, ka wa ti nye seema pogiba maa n yeli la, ka bi nye Yeesu.
42024025	Yeesu yeli ba, Zolisaa, ya maaya ga, a bi tee n deegira yaseesi zaa Naawun chaamesi n daa n yeli kusu zaa la.
42024026	A daga Kristu maa, o nye nam n ŋa, ka di o naalim.
42024027	Niŋi n na, o wusi ba o gbagba yaseesi Musa ni Naawun chaamesi la zaa n daa n sebi n digili la gbina.
42024028	Lala n na, ba wa ti paa tiŋso ba n wara maa, ka ŋu wune niŋi maa, o n kpari n wara yiya,
42024029	ba bi sagi, ka yeli, Nyaasi, wuluŋu liirini, ti kpe ti saani. A zu, o kpe n gaari ba saani.
42024030	Ba n ya n di, Yeesu naa paanu maa suusi barika niŋi o niŋi, ka ŋma u ti ba,
42024031	ba nufu yoo, ba pa baŋŋi Yeesu n na, o lirimi, ka che ba.
42024032	Ba yeli taaba, Ee, yamonsi n na, ti n di n chena, ka o wusira ti yaseesi ba n daa n sebi la, ti puusi di peligi ti ga.
42024033	Niŋi n na, a puli maa niŋi, ba yi n pori n gaari Jiruusilim, ka wa ti paa nyaaŋpaariba pii ni yinni maa n laŋsi, a ni seesi n ba ba saani.
42024034	Ba n nye nyaaŋpaariba bayi maa, ba yeli ba, Yamonsi n na, ti duuma nyisigi, Simon nye u.
42024035	Niŋi n na, ba mi yeli ba yaseesi n niŋi soori maa puwa, a ni seema Yeesu n ŋma paanu, ba pa baŋŋi, o n na.
42024036	Ba na n yetira n ŋa, Yeesu gbagba ti za ba puwa, dabeem gbaa ba,
42024037	ba yirimi, ka fe maa, ba nyeni siya.
42024038	O boosi ba, Bo n tiri ya ya sufusi niŋi, ya bi niŋi tama, ni mani n na?
42024039	Ya nyaasi m nuusi ni m noba, m gbagba n na. Ya siisi ma nye, sii zaa bi mari valisi ni koba, a maa ya n nye ni mari a.
42024041	Ba bi dee, ka na biina, a kpali ba sufusi n maa zu, Yeesu boosi ba, Ya mari bunso m di?
42024042	Ba naa korotokuuŋu ti u,
42024043	o deeg u ŋobi ba nufu maa niŋi.
42024044	Dindaso Yeesu yeli ba, M ni ya n daa n ba niŋi, m daa n yeli ya, ni m yaso zaa Musa ni Naawun chaamesi ni seesi n maali Naawun yiima la n daa n sebi n digili Naawun buku puu kusu zaa la ni niŋi. Ka pimpariŋa a pa niŋiya.
42024045	Niŋi n na, o wusi ba yaseesi ba n daa n sebi maa gbina,
42024046	a yeli ba, Kusu zaa ba daa n sebi, ni Kristu maa ni nye nam, ka o daba ata daari, o nyisigi kum puwa,
42024047	ka o yuuri zu, ba wusi Jiruusilim niriba ni baligusi zaa, ni ba dee ba saamiya, Naawunni o che ba yabeeri paŋŋi ba.
42024048	Yarima n niŋi yela maa dansiyasi,
42024049	ka m taasi m ba, Naawunni, o ti ya bunso o n daa n yeli la. A zu, a yi zinni, ya da yi tiŋaa puwa, ama Naawunni ti ya ni daamaso o n yeli la poin.
42024050	Niŋi n na, Yeesu mari ba yi n gaari Befani, a wa ti lali o nuusi du saa, a dibi ba.
42024051	O na n dibira ba maa, o du saazu,
42024052	ka ba pori n gaari Jiruusilim, a ni pupeelim.
42024053	Niŋi n na, taaru zaa ba yi ba Naawun dii laanta kpeesira Naawunni.
43001001	Bunso zaa piiligu, so ba n boona Yelibii n daa n na, o ba Naawun saani, ka o ni Naawunni niŋi lunko,
43001002	ka o ni Naawunni daa n ba niŋi piiligu maa.
43001003	O zu n na, bunso zaa daa n maali, ka pa o zu, bunso zaa daa n ki maali.
43001004	A kpali o zu, bunso zaa n daa n maali la marini nyevuri, ka nyevuri maa mi ti nisaaldima paaligu, ba nyaara.
43001005	Paaligu maa yi peligi ligu niŋi, ligu maa mi bi kpisira u.
43001006	Dindaso Naawunni daa n tumi dabso ba n boona Jon,
43001007	o ti niŋi dansiya, a yeli paaligu maa yela, so zaa ba ti nye daama deeg a.
43001008	O gbagba bi niŋi paaligu maa, ka daa n ti yeli paaligu maa yela.
43001009	Paaligu maa mari yamonsi, ka daa n chena durinye ŋa puwa, a tira so zaa paaligu.
43001010	O zu n na durinye daa n maali, ka o mi ta durinye puwa, ba bi baŋŋi maa, wune n na.
43001011	O gaari o baligu puwa, ba gba bi deeg u.
43001012	Ama seesi zaa n deeg u, ka niŋi u yeride, o ti ba daama ba loobi n niŋi Naawun biisi.
43001013	Pa nisaaldima n taasi, koo durinye ŋa daama, ama Naawunni.
43001014	Lala n na, Yelibii maa daa n loobi nisaala ba ti puwa, a niŋi nivusuŋŋu ga, ka yetira yamonsi ga, ti mi nye o daama, a maa so ko n niŋi o ba Naawun biya.
43001015	O yela n na Jon daa n tasi n yeli, Wune n niŋi so yela ni daa n yeli, ni halli, ka o pa m zu, o niŋini m kpeema, a kpali bo, o daa n ba n niŋini poin, ka ma ta.
43001016	Ka a yi Yelibii maa daama zu ti nyeni barika ga.
43001017	Kusu zaa Musa n daa n zaali ti Naawun zaaligusi la, ama Yeesu Kristu wusi ti jilima ni yamonsi.
43001018	So zaa na bi nye Naawunni, ama wune n ba o ba Naawun saani. O ko niŋi o biya, ka ti niriba baŋŋi wune Naawunni.
43001019	Dindaso Juusi dimseesi n niŋi Farisii dima daa n tumi buŋkobkuuriba ni Liivai dima, a yi Jiruusilim puwa, ba wa ti boosi Jon, niso n niŋi u.
43001020	Ba n ti paa Jon, ba boosi u, o yeli, Yamonsi, m bi niŋi Kristu so n ya n ta maa.
43001021	Ba lee n boosi u, ni ka pa lala, o niŋini Alayija? O yeli, Akayi. Ba lee n boosi, E niŋini Naawun chaame la? O yeli, Akayi.
43001022	Ba lee n boosi u, Ka ŋani n niŋi i? Yeli ti, ti wa ti yeli seesi n tumi ti la. Wula n na e mi yeli e gbagba yela?
43001023	Jon yeli, Mani n niŋi dabso n ba dalimpii paaligu puu tasi n yetira, Ya maali soori tooli, duuma o ta, seema Azaya n daa n yeli kusu zaa la.
43001025	Ba lee n boosi u, Ka e bi niŋi Kristu maa, koo Alayija, koo Naawun chaame maa, wula n na e suura niriba koom?
43001026	Jon yeli, Koom ma naa n suura ya, ama, a yi ya puwa, yindaana ba niŋi, a ya n pa m zu, ya mi bi baŋŋi u,
43001027	m mi bi daga m pirigi o sabtaa ti u, a kpali bo, o gaari ma ga.
43001028	?ama zaa daa n niŋini seela Jon n daa n suura niriba koom, a yi Befani n ba mogiso ba n boona Jooda la duyindaana.
43001029	A n daa n kaa bee, Jon nye Yeesu n chena o saani, ka yeli, Ya nyaasi, Naawun pebila n ŋa, so n ya n naa durinye dima yabeeri che n paŋŋi ba la.
43001030	Wune n na ma daa n yeli, ni niso ni pa m zu, ka niŋi m kpeema, a kpali bo, o daa n ba niŋini poin, ka ma ta.
43001031	Halli ka m gbagba daa n bi baŋŋi u, m daa n ti suura niriba koom, Juusi dima ba baŋŋi u.
43001032	Ka Jon lee n yeli, M nyeni Naawun sii n ŋmaani kili sigi n dobi o niŋi, ka bi lee n yigi.
43001033	M gba daa n bi baŋŋi u, ka so n tumi ma, m su niriba koom la yeli ma, ni niso zu ni nye o sii n sigi n dobi, wune n tira sii maa.
43001034	Lala n na ma nye, ka di o dansiya, ni wune n niŋi Naawun biya.
43001035	A n daa n chee bee, Jon ni o nyaaŋpaariba bayi ba n za,
43001036	ka nye Yeesu n chaŋina, Jon yeli, Ya nyaasi Naawun pebila n ŋa.
43001037	O nyaaŋpaariba bayi maa wumi seema o n yeli la, ka wa ti pa Yeesu zu.
43001038	Niŋi n na, Yeesu loobi n nye ba n pa o zu, ka boosi bunso ba n kpabira. Ba yeli u, Dabi, o gbinni n niŋi karichi, ya n na e kpeera?
43001039	O yeli ba, Ya ti nyaasi. Niŋi n na, ba wa ti nyaasi, ka, a kpali zaanoori n paa la zu, ba zi nisaaniŋi a dindaari.
43001040	Nyaaŋpaariba bayi maa yindaana n wumi Jon togsi, ka pa Yeesu zu la n niŋi Andiru, Simon Piita sunzo.
43001041	Niŋi n na, o daŋŋi n wa ti kpabi o beeri maa, ka yeli u, ni ba nye Mesaya maa, o gbinni n niŋi Kristu, so Naawunni n daa n ya n tumi la,
43001042	ka o mari o beeri maa gaari o saani. Ba n wa ti paa, Yeesu nyaasi Simon, ka yeli, Nyini n niŋi Simon, Jon biya, ba ni booli i Siifa, o gbinni n niŋi Piita, koo kugiri.
43001043	A n daa n kaa bee, Yeesu daa n ŋme sufu o gaari Galili paaligu, ka nye dabso ba n boona Filipi, ka yeli u, ni o pa o zu.
43001044	Daba maa yiri n niŋi Beseeda, Andiru ni Piita gba yiri n na la.
43001045	Niŋi n na, daba maa wa ti kpabi dabso ba n boona Nataniya, ka yeli u, Ti nye niso Musa ni Naawun chaamesi n daa n sebi o yela digili bukusi puu kusu zaa la, o niŋini Yeesu n yi Nazire, Joosefi biya.
43001046	Nataniya boosi u, Yasuŋŋu ni tee n yi Nazire puwa? Filipi yeli u, Ti nye.
43001047	Ba n wara, Yeesu nye Nataniya n chena, ka yeli o yela, Ya nyaasi, Juusi daba n chena la, o ka birikonsi beela zaa.
43001048	Niŋi n na, Nataniya yeli Yeesu, Wula n na e niŋi n baŋŋi ma? Yeesu yeli u, E n di n ba tiso ba n boona figi gbinni la, ka Filipi booli i la, ma nye i.
43001049	Nataniya yeli u, Karichi, e niŋini Naawun biya, a ni Juusi dima naaba.
43001050	Yeesu boosi u, Wula n na e niŋi ma yeride? A kpali ni yeli i m nye i tii maa gbinni la zu? E ni nye mamaachi yela gaari n ŋa.
43001051	Yamonsi zaa ma yeli ya, ya ni nye saazu n yoo, Naawun malakisi, a sigi n chena mani Naawun Nisaala saani, ka duura.
43002001	A daba ata daari ba daa n naa pogipaali, a yi Keena n ba Galili paaligu puwa, ka Yeesu ma daa n ba niŋi,
43002002	ka ba booli Yeesu ni o nyaaŋpaariba, ba we.
43002003	A n ti niŋi beela, ba daam baasi, o ma yeli u, Ba lee n ka daam.
43002004	Yeesu yeli u, M ma, m ni ni yela kuriya, m jemani na bi paa.
43002005	O ma yeli tumtuminiba la, Ya niŋi seema zaa o ni yeli ya.
43002006	Nisaaniŋi kimbana tintaasi ayoobu ba niŋi, seesi Juusi dima yi n ŋoo koom niŋi n pegira, a kpali ba yaayela zu. A liŋini zaa deegirini gariwasi ata, koo anu.
43002007	Yeesu yeli tumtuminiba maa, ba ŋoo koom paali a zaa. Ba mi niŋi lala.
43002008	O lee n yeli ba, ba ŋoo koom maa wa ti ti bindira maa zudaana. Ba ŋoo n wa ti ti u, a loobi daam, o mi bi baŋŋi seela a n yi,
43002009	ka tumtuminiba maa wune n baŋŋi. Niŋi n na, o tagsi n nyaasi, ka booli pogipaali maa sira yeli,
43002010	Niriba zaa yi dooni dasuma ba ŋu poin, ama ba ya n ti kuuli, ba pa doo seesi n bi meesa, a paasi. Ama nyi wune naa bunsuma zaali n ti paa pimpariŋa.
43002011	Yela maa n daa n niŋi Yeesu mamaachi piiligu, o niŋi u yi Keena n ba Galili paaligu puwa, ka wusi o daama, ka o nyaaŋpaariba deeg o yela di.
43002012	?ama nyaaŋa, Yeesu ni o ma ni o sunzoba ni o nyaaŋpaariba daa n sigi n gaari Kapaanim, a wa ti ba niŋi daba ayi.
43002013	Niŋi n na, Juusi dima Galingaari diibu daa n paagira, a zu, Yeesu du n gaari Jiruusilim.
43002014	O n wa ti paa, o kpe Naawun dii laanta, ka nye niriba n koosira naagi ni peeri ni ŋmena, a ni cheenji ŋmaariba.
43002015	A zu, o naa midaasi maali bulaali, a kari ba ni naagi ni peeri maa zaa basi, ka kpaa cheenji ŋmaariba la ligibaala basi, ka daa ba teebulsi lobi,
43002016	ka yeli seesi n koosira ŋmena la, ni ba naag a yi, ka da naag o ba Naawun dii loobi buŋkoosigu dii.
43002017	O nyaaŋpaariba teesi ba n daa n sebi kusu zaa, ni Naawun dii yela ni tiri u ga.
43002018	Juusi dima boosi Yeesu, Bo n na e ni niŋi n wusi e mari daama, ka ti niŋi n ŋa?
43002019	Yeesu yeli ba, Ka ya ŋma diyaa, m ni me u daba ata.
43002020	Juusi dima yeli, Ti yuma pisinaasi ni ayoobu, ti daa n naa n me Naawun diyaa, ka nyini wune yeli e ni me u daba ata?
43002021	Yeesu mi bi yetira Naawun dii maa yela, o niŋa yela n na o yetira.
43002022	A zu, Yeesu ti nyisigi kum puwa, o nyaaŋpaariba teesi seema o n daa n yeli la, ka niŋi u yeride, ka mi dee seema ba n daa n sebi la yela.
43002023	Yeesu n ba Jiruusilim, ka ba dira Galingaari maa, nivudamta nye mamaachi yela o n niŋina, ka niŋi u yeride,
43002024	ka Yeesu wune bi niŋi ba yeride,
43002025	a kpali bo, o baŋŋi nisaaldima zaa da, ka bi lee n kpabira niso zaa o wusi u, a kpali bo, o sali n baŋŋi.
43003001	Dabso daa n ba niŋi, ba boona u Nikodiima, o niŋini Farisii daba, ka niŋi Juusi dima kpeema.
43003002	Dindaso yiiŋu o we Yeesu saani wa ti yeli u, Karichi, ti baŋŋi e niŋi karichi yi Naawun saani, a kpali bo, nira zaa ki tee n niŋi mamaachi yaseesi e n niŋina ŋa, ka pa Naawunni ti u ni kpeeŋu.
43003003	Yeesu yeli u, Yamonsi ma yeli i, ka ba bi lee n dogi nira buyidaana, o ki tee n ba Naawun naalim puwa.
43003004	Nikodiima boosi u, Ka nira kurigiya, wula ba lee n ya n niŋi n dogi u buyidaana? O ni lee n tee n kpe o ma puwa, o dogi u?
43003005	Yeesu yeli, Yamonsi ma yeli i, ka ba bi dogi nira yi koom, a ni siya, o ki tee n ba Naawun naalim puwa.
43003006	Lala n na nisaala dogira nisaala, sii dogira siya.
43003007	Ni yeli i ba lee n dogi i buyidaana, da ti a ku e noori.
43003008	Sauwa yi vani wara seela o n kpabira, e wumi o vu, e mi ki baŋŋi seela o n yi, a ni seela o n wara. Lala n na, so zaa sii maa n dogi maa be.
43003009	Nikodiima boosi u, Wula n na yela ŋa ya n niŋi n niŋi yamonsi?
43003010	Yeesu yeli u, Nyini n niŋi Naawun yela karichi yi Juusi dima puwa, ka wula n na e bi baŋŋi yela ŋa?
43003011	Yamonsi ma yeli i, ti togsirini yaseesi ti n baŋŋi, ka dira yaseesi ti n nye mi dansiyasi, ka ya bi deegira ti yela maa.
43003012	Ka m yeli ya durinye yela, ka ya bi deeg a, ka ma lee n yeli ya Alizaana yela, wula n na ya ya n niŋi n deeg a?
43003013	So zaa na bi du Naawun zu, ama mani Naawun Nisaala ko n yi Naawun zu sigi.
43003014	Seema kusu zaa Musa n daa n naa waafu la yagili daa zu, a yi dalimpii paaligu la puu la, lala n na ba ni naa mani Naawun Nisaala yagili daa zu,
43003015	ka so zaa n niŋi ma yeride, o ni nye nyevuriso n ka baasigu.
43003016	Ya nyaasi, a kpali Naawunni kpabira durinye dima ga la zu, o daa n tumi o biluŋko Yeesu, ka so zaa ti niŋi u yeride, o ki basi, o ni nye nyevuriso n ka baasigu la.
43003017	Naawunni bi tumi o bii la, o ti di durinye dima seriya, o tumi u ni, o ti moligi ti.
43003018	So n niŋina u yeride, o ka seriya diibu, ka so n bi niŋi u yeride, ba sali n di o seriya, a kpali bo, o bi dee Naawun biluŋko maa yela di.
43003019	Seema seriya maa n dira n ŋa, paaligu n daa n ta durinye puu la, niriba kpabi ligu gaari paaligu maa, a kpali bo, ba yaniŋisa bi veela.
43003020	So zaa n niŋina yabeeri la chisini paaligu maa, ka bi leena u, ba da baŋŋi o yaniŋisa n bi veela.
43003021	Ama so n niŋina yamonsi chena paaligu maa puwa, ba nye u nene, ka baŋŋi maa, Naawunni n taasi o niŋi lala.
43003022	Niŋi n na, Yeesu ni o nyaaŋpaariba daa n yi n chaŋina Judiya paaligu puwa, a ba nisaaniŋi suura niriba koom.
43003023	Ka Jon ba n daa n na bi yo dii la mi ba Ayina, a leeli Salim suura niriba koom, ka niriba chena o saani. O daa n weni niŋi a kpali koom ba niŋi ga.
43003025	Niŋi n na, koom maa suubu yela amore nyisigi, a yi Juusi nira ni Jon nyaaŋpaariba seesi puwa.
43003026	A zu, nyaaŋpaariba maa we Jon saani wa ti yeli u, Karichi, dabso e ni nu n daa n be mogiso ba n boona Jooda la nyaaŋa la, ka e yeli o yela la, wune n ba niŋi suura niriba koom, so zaa wara o saani.
43003027	Jon yeli, Nira zaa ki tee n nye yaso zaa, ka pa Naawunni o naa n ti u.
43003028	Ya gbagba baŋiya, ni m daa n yeli m bi niŋi Kristu maa. Mani n na Naawunni daŋŋi n tumi poin, ka Kristu maa o ta.
43003029	So n naagira pogipaali niŋi poga maa sira, ka o zo mi za n gutira u, ka ti wumi o goo, o puu yi peligini ga, a kpali o zo maa zu. Lala zu, m gbagba puu peligiya ga.
43003030	O yuuri ni du, ka m yuuri sigi.
43003031	Ya nyaasi, so n yi saazu ta mari daama gaari so zaa, ama so n yi durinye ŋa puu mi niŋi durinye ŋa toori, ka togsira durinye ŋa yela. So n yi saazu la yi togsini yaseesi o n daa n nye, ka wumi, ka niriba bi deegira yaseesi o n yetira maa.
43003033	Ama so zaa n dee yela maa yi sagini, ni Naawunni niŋi yamonsi.
43003034	So Naawunni n tumi la togsira Naawun yela, a kpali bo, Naawunni naag o sii nene ti u,
43003035	ka o ba Naawunni kpabira u, ka ti u daama gaari bunso zaa.
43003036	So zaa n niŋina Naawun bii maa yeride mari nyevuriso n ka baasigu. So zaa n zagsi Naawun bii maa ki nye nyevuri maa, ka Naawunni o darigi o tubiri.
43004001	Niŋi n na, Farisii dima daa n wumi, ni Yeesu suurini niriba koom, ka nyaara nyaaŋpaariba gaari Jon.
43004002	Ama Yeesu gbagba daa n bi suura ba koom, ka pa o nyaaŋpaariba.
43004003	Dindaso, Yeesu n ti baŋŋi ba n wumi n ŋa, o yi Judiya paaligu wara Galili paaligu.
43004004	O n wara maa, o dee Samaariya paaligu,
43004005	ka wa ti leeli Samaariya tiŋyindaana ba n boona Suka, a leeli seela Yakubu n daa n naa n ti o bii Yisifu kusu zaa la, ka Yakubu buligu ba niŋi. Wuntooŋu n ti paa, Yeesu ni o nyaaŋpaariba paa buligu maa, ka Yeesu, a kpali o n chaŋŋi n beligi la zu, o loobi n zi nisaaniŋi,
43004007	ka o nyaaŋpaariba gaari tiŋŋa maa puwa, ba wa ti da bindira. Niŋi n na, Samaariya paaligu poga ta, o ti ŋoo koom. Yeesu yeli u, ?oo n ti ma ŋu.
43004009	O n yeli n ŋa, ka a kpali Juusi dima ni Samaariya dima yi n bi dira taaba saani la zu, poga maa boosi u, A niŋini wula nyini Juusi daba suusira ma ni Samaariya paaligu poga koom?
43004010	Yeesu yeli u, Ka e di baŋŋi bunso Naawunni n tira, a ni niso n suusira i koom maa, e n di n suusi u, o mi di ti i nyevuri koom.
43004011	Poga maa yeli u, M ba, ya n na e ya n nye nyevuri koom maa? E bi mari bunso e n di n naa n ŋoo, buligu maa mi ba limsim.
43004012	Nyaasi, ti yaa Yakubu n daa n ti ba gbi u, ka o ni o biisi ni o buŋkobiri ŋu o koom. Nyini n gaari ti yaa maa?
43004013	Yeesu yeli u, So zaa n ŋu buligu ŋa koomaa, konyuuri ni lee n gbaag u,
43004014	ama so zaa n ŋu koso ni ya n naa n ti u la, konyuuri ki lee n gbaag u. Koso ni ya n naa n ti u maa ni niŋi maa buligu yi o niŋi, a bulisi n tira u nyevuriso n ka baasigu.
43004015	Poga maa yeli u, M ba, ti ma koom maa, konyuuri o da lee n gbaa ma, ka m da lee n ta kpe ti ŋoo koom.
43004016	Yeesu yeli u, Wa ti booli e sira, a ta kpe.
43004017	Poga maa yeli u, M bi mari sira.
43004018	Yeesu yeli u, Yamonsi n na e yeli, ni e ka sira. E daa n mari siriba banu, ka so saani e n be n ŋa bi niŋi e sira. E togsi yamonsi.
43004019	Poga maa yeli u, Ee, m ba, m pa baŋŋi e n niŋi Naawun chaame.
43004020	Nyaasi, ti yaadima daa n suusi Naawunni, a yi zoogaa zu, ka ya Juusi dima yetira, ni Jiruusilim ko n niŋi Naawun suusigu ziya.
43004021	Yeesu yeli u, Poga, dee m yela di, jemanso ni paa, ya ki suusira ti ba Naawunni yi zoogaa zu, koo Jiruusilim puwa.
43004022	Ya Samaariya dima yi suusirini so ya n bi baŋŋi, ka ti Juusi dima suusira so ti n baŋŋi, a kpali bo, durinye ŋa moligirisim ni yi Juusi dima puwa.
43004023	Jemanso paagira, halli o sali n paa, ka seesi n kpeesi n suusira ti ba Naawunni nene la, ba naa ba siisi ni yamonsi, a kpeesira u. Lala dima n na ti ba Naawunni kpabira ba kpeesi n suusira u.
43004024	Naawunni niŋini siya, a zu, seesi n kpeesi n suusira u, o daga ba naa ba siisi ni yamonsi, a kpeesi n suusira u.
43004025	Poga maa yeli u, M baŋiya, ni Mesaya ba n boona Kristu la ya n tani. Ka o pa taya, o ni wusi ti yela zaa.
43004026	Yeesu yeli u, Mani so n togsira e saanaa n na.
43004027	A jemani n na o nyaaŋpaariba pori n ta, ka a kpali o n mari poga maa togsira la zu, a ku ba noya. Ba mi bi boosi u bunso zu o n togsira poga maa saani, koo bunso o n kpabira.
43004028	Niŋi n na, poga maa cheli o kimbambila, ka gaari tiŋŋa maa puwa, a wa ti yeli niriba,
43004029	Ya ti nyaasi dabyindaana n yeli ma yaseesi zaa ni daa n niŋina. A koo o niŋini Kristu so n ya n ta maa.
43004030	Niŋi n na, ba yi tiŋŋa maa puwa, a wara Yeesu saani.
43004031	?ama ŋa n niŋina, Yeesu nyaaŋpaariba yeli u, Karichi, ti di.
43004032	Yeesu yeli ba, M mari bindira m di, ya mi ba baŋŋi a.
43004033	A zu, nyaaŋpaariba maa yeli taaba, Niso ti u ni bunso o di?
43004034	Yeesu yeli ba, M bindira n niŋi m niŋi seema so n tumi ma la n kpabira.
43004035	Ya nyaasi, ya yetira, ni a che ŋmerisi anaasi, ka ba cheesi bindira. Ka ma wune yeli, ni ya nyaasi n nye, a sali n bi ni cheesigu.
43004036	So n cheesira la n dira a tono, ka laŋsira bindira zaali nyevuriso n ka baasigu, ka butira maa ni cheesira maa zaa puusi a peligi.
43004037	Pimpariŋa o niŋini yamonsi, ni butira ni cheesira kuriya.
43004038	M tumi ya ni, ya wa ti cheesi seesi ya n daa n bi tumi la tuma, a nye seesi n tumi la tono.
43004039	A kpali poga maa n wa ti yeli, ni Yeesu yelini yaseesi zaa o n daa n niŋina la, nivudamta, a yi Samaariya tiŋŋa maa puwa, dee Yeesu yela di,
43004040	ka we o saani, ka suusi u, ni o zi ba saani. O wa ti zi daba ayi.
43004041	O n we maa, nivudamta lee n deeg o yela di, a kpali yaseesi o n wusi ba maa zu,
43004042	ka ba yeli poga maa, A bi lee n niŋi maa e n yeli ti la zu ti niŋi u yeride. Ti gbagba wumiya, ka baŋŋi maa, o niŋini durinye puu zaa moligira gbagba.
43004043	Daba ayi maa n daa n ti baasi, Yeesu yi nisaaniŋi gaari Galili paaligu.
43004044	Ka Yeesu gbagba yeli, ni Naawun chaame zaa bi nyaara jilima yi o gbagba paaligu.
43004045	O n ti paa paaligu maa, nisaaniŋi dima puusi u nene, a kpali bo, ba daa n we Jiruusilim wa ti di Galingaari, ka nye yaseesi zaa o n niŋi.
43004046	Niŋi n na, o lee n pori n ta Keena, seela o n daa n naa koom loobi daam la. O n ba niŋi maa, kpeema yindaana biduu beera, a yi Kapaanim.
43004047	Daba maa n ti wumi maa Yeesu yi Judiya paaligu ta Galili paaligu, o wa ti suusi u, ni o sigi n we Kapaanim wa ti tibi o biya, a kpali bo, bii maa ya n kpini.
43004048	Yeesu yeli u, Ka pa ya nye mamaachi yela, ya bi deegira Naawun yela dira.
43004049	Daba maa yeli u, M ba, sigi n ta yoom, m bii o da kpi.
43004050	Yeesu yeli u, Wara, e bii ni nyisigi. Daba maa dee seema Yeesu n yeli maa di, ka naa n gaari.
43004051	O n sigi n wara maa, o tumtuminiba tuusi u, ka yeli u, ni o bii maa nye kpeeŋu.
43004052	O boosi ba jemanso o n piili n nyaara kpeeŋu. Ba yeli u, Soosila wuntooŋu toora maa baasi.
43004053	Niŋi n na, daba maa baŋŋi, ni a jemani n na Yeesu si yeli u, ni o bii maa ni nyisigi la. A zu, o ni o yiridima zaa niŋi Yeesu yeride.
43004054	Mamaachi yela maa n paasira buyidaana, Yeesu n yi Judiya, ka ta Galili paaligu la.
43005001	?ama nyaaŋa Juusi dima daa n ya n kpeesi n suusi Naawunni, ka di, a yi Jiruusilim, Yeesu du n gaari.
43005002	O n wa ti paa niŋi, o we kuliso Juusi dima n boona Bezata la, o mi leelini tiŋŋa maa gondaa begunoori ba n boona Peeri la. Kidedesi anu poli n jili kuliga maa,
43005003	ka baaradima zoo n do a puwa, seesi niŋi zoomasi, seesi niŋi boobisi, seesi niŋi wausi.
43005005	Yeesu n wa ti paa niŋi, o nye dabyindaana n beera yuma pisita ni anii.
43005006	Yeesu pa n baŋŋi o n do nisaaniŋi yuu la, o boosi u, E kpabira e nye kpeeŋu?
43005007	Baara maa yeli, M ba, m kpabira, ama m bi nye daama, a kpali bo, ka koom maa yi ti dammi, so zaa ka niŋi o paasi m niŋi n sigi, yindaana n daŋŋi ma sigi.
43005008	Yeesu yeli u, Nyisigi n naag e bindoori chaŋina.
43005009	A puli maa niŋi daba maa nye kpeeŋu, ka nyisigi n naag o bindoori chaŋina. Daborigu daari mini n daa n na.
43005010	Niŋi n na, Juusi dimseesi nye dabso n nye kpeeŋu maa, ka yeli u, Daborigu n na, ka a kpali ti zaaligu zu, da naag e bindoori chaŋina.
43005011	O yeli ba, Dabso n tibi ma maa yeli m naa m bindoori chaŋina.
43005012	Ba boosi u, Daba wumbo n yeli e naag e bindoori chaŋina?
43005013	Daba maa mi bi baŋŋi niso n na, a kpali Yeesu sali n yi n gaari, a kpali zamu maa zu.
43005014	?ama nyaaŋa Yeesu nye daba maa yi Naawun dii laanta, ka yeli u, Nyaasi, e nyeni kpeeŋu, da lee n tumi yabee zaa, yaso n gaari ŋa o da lee n niŋi i.
43005015	Niŋi n na, daba maa wa ti yeli Juusi dima maa, ni Yeesu n tibi u.
43005016	A zu, Juusi dima namsi Yeesu ga, a kpali o n niŋi lala daborigu daari la zu.
43005017	Yeesu yeli ba, M ba Naawunni na tuminini, ka m gba tumina.
43005018	A zaa zu, Juusi dima maa kpabira ba ku Yeesu, a kpali o n tumi daborigu daari la, ka booli Naawunni o ba, a maa o ni Naawunni niŋi luŋko.
43005019	Niŋi n na, Yeesu daa n yeli ba, Yamonsi ma yeli ya, mani Naawun bii ki tee n niŋi yela zaa m gbagba, ka pa m nye yaso m ba n niŋina. Seema zaa m ba n niŋina, lala n na mani o bii gba niŋina.
43005020	M ba maa kpabira ma ni o biya, ka wusi ma seema zaa o n niŋina, ka o ni wusi ma mamaachi yela gaari n ŋa, a ku ya noya.
43005021	A maa seema m ba maa n nyisigira kpiinsi, ka tira ba nyevuya la, lala n na mani o bii mi naa nyevuya tira seesi ni kpabira.
43005022	M ba maa bi dira nira zaa seriya, o naani seriya diibu maa ti mani o biya,
43005023	so zaa ba niŋina ma jilima, a maa ba n niŋina m ba maa seema la. So n bi niŋina ma jilima bi niŋina m ba so n tumi ma la jilima.
43005024	Yamonsi ma yeli ya, so n wumi yaseesi ni yetira ŋa, ka niŋi so n tumi ma la yeride marini nyevuriso n ka baasigu, o ka seriya diibu, a kpali o yini kum puwa, a paa nyevuri puwa.
43005025	Yamonsi ma yeli ya, jemani maa paagirini, halli o sali n ta, kpiinsi ba wumi mani Naawun bii goo, ka seesi n wumi la ni nye nyevuri.
43005026	Naawunni marini nyevuri yi o gbagba niŋi, ka ti mani o bii maa mari nyevuri yi m gbagba niŋi,
43005027	ka mi lee n ti ma daama, m dira seriya, a kpali m niŋi Naawun Nisaala la zu.
43005028	Ya da ti ŋama a ku ya noya, a kpali jemanso ya n paani, seesi zaa n ba kaasi puusi, ba ni wumi m goo,
43005029	ka nyisigi n yi. Seesi zaa n daa n niŋina yasuma la, ba ni nyisigi n nye nyevuri. Ka seesi zaa n daa n niŋina yabeeri la ba mi ni nyisigi n nye tubiri darigirisim.
43005030	Ka Yeesu lee n yeli, A yi m gbagba niŋi m ka daama m niŋi seŋ, seema ni wumina, lala n na ma dira seriya. M seriya diibu maa mi niŋini yamonsi, a kpali ni bi kpabira m kiperi, ka pa so n tumi ma la kiperi.
43005031	Ama ka m loobini di m gbagba zu dansiya, m yela bi niŋi yamonsi.
43005032	Yindaana mi niŋi m dansiya, ma baŋŋi seema o n yetira m yela la niŋini yamonsi.
43005033	Ya nyaasi, ya n daa n tumi niriba Jon Baatisi saani la, o yeli ya yamonsi,
43005034	ama m dansiya maa bi niŋi nisaala, m mi togsini Jon Baatisi yela maa, ya ti nye moligirisim.
43005035	Jon Baatisi daa n niŋini maa katuliso n dira nene, ka mari paaligu, ya daa n kpabira o paaligu maa beela.
43005036	Ya nyaasi, m daansiya maa n gaari Jon. M ba Naawunni tini ma niŋina mamaachi yela, ŋarima n wusira niriba, ni m ba Naawunni tumi ma ni,
43005037	ka o gbagba niŋi m dansiya. Ya na bi wumi o goo, koo, a nye o meeri.
43005038	Ya mi bi deeg o yela di, a kpali ya n bi niŋina niso o n tumi la yeride zu.
43005039	Ya yi karimini Naawun buku ga, a feera maa, ya ni nye nyevuriso n ka baasigu yi o puwa, ka o mi wusira m yela.
43005040	A ni lala zaa, ya zagsi ya ta m saani, a ti dee nyevuri maa.
43005041	Ya nyaasi, ka nisaaldima bi kpeesi ma, a bi tira ma,
43005042	m baŋŋi ya n bi kpabira Naawunni ya sufusi niŋi.
43005043	M ba Naawunni tumi ma ma ta, ya mi bi dee ma, ama ka niso taya ni o gbagba daama, ya ni deeg u.
43005044	Ya kpeesira taaba, ka bi kpabira Naawun luŋko maa o kpeesira ya, a zu, wula ya ni niŋi n dee m yela di?
43005045	Yeesu lee n yeli ba, Ya da fe maa, m ni sami ya yi ti ba Naawunni saani, Musa ni sami ya. Pimpariŋa ya fe maa, Musa ni moligi ya, jaa o ni sami ya.
43005046	Ka ya deeni Musa yela, ya ni dee m gba yela, a kpali bo, kusu zaa Musa daa n sebini m yela.
43005047	Ama ka ya bi deeg o binsebira maa yela, wula ya ni niŋi n dee m yela?
43006001	?ama nyaaŋa Juusi dima daa n ya n dini Galingaari, ka Yeesu ni o nyaaŋpaariba daa n wa ti kpe ŋariŋu, a gaari Galili beeŋkarigu duyindaana. Beeŋkarigu maa yuyindaana niŋi Tabeeriya. Niŋi n na, nivudamta dee beeŋkarigu maa noori pa o zu gaari, a kpali ba n nye seema o n tibira seesi n beera la, ka Yeesu ni o nyaaŋpaariba yi ŋariŋu maa puwa, a du zoori zu, a wa ti zi.
43006005	Niŋi n na, Yeesu nyaasi, ka nye zamu maa n chena o saani, o boosi Filipi, Wula n na ti ni niŋi n da paanu ti niribaa ba ŋobi?
43006006	O yelini lala, o niŋi Filipi nyaasi, ka mi baŋŋi seema o gbagba n ya n niŋi.
43006007	Filipi yeli, ?merisi anii sanyoobu ki paa ba, ba zaa ba nye beelabeela.
43006008	Niŋi n na, Yeesu nyaaŋpaara Andiru, so n niŋi Simon Piita sunzo la yeli Yeesu,
43006009	Biduu yindaana ba kpe, a mari paanusi anu, a ni korotosi ayi, ama niriba maa zooya ga, a ki tee n niŋi seŋ.
43006010	Yeesu yeli, Ya ti niriba maa zi tiŋŋa. Nisaaniŋi mi mari moori ga, ba zi, dabsi maa paa tusa anu.
43006011	Niŋi n na, Yeesu naa paanusi maa suusi Naawunni, ka ti ba tori a ti seesi n zi la. N ŋa n na o niŋi koroto maa gba, so zaa nye seema o n kpabira.
43006012	Ba n ŋobi n piri, Yeesu yeli o nyaaŋpaariba, Ya laŋsi bincheesi la, bunso zaa, a da basi.
43006013	Niŋi n na, ba laŋsi paanusi anu la bincheesi paali peeri pii ni ayi.
43006014	Niriba maa n nye mamaachi yaso Yeesu n niŋi maa, ba yeli, Wune n niŋi chaameso Naawunni n daa n yeli, ni o ni tumi la.
43006015	Yeesu pa n baŋŋi ba n ya n gbaag u kpeeŋtiri loobi ba naaba, o koluŋko lee n du zoori maa zu.
43006016	Zaanoori n daa n ti paa, Yeesu nyaaŋpaariba maa sigi n gaari beeŋkarigu maa wa ti kpe ŋariŋu gaari Kapaanim. Ba n wara maa, yiiŋu vibi, ka Yeesu na bi ta ba saani,
43006018	sau vaara ga, koom maa damtira.
43006019	Ba n ti duusi mayilisi ata, koo anaasi, ba nye Yeesu n chaŋina koom maa zu chena ŋariŋu maa see, dabeem gbaa ba.
43006020	Yeesu yeli ba, Mani n na, ya da zora dabeem.
43006021	A zu, ba ya n ti o kpe ŋariŋu maa puwa, ka a puli maa niŋi ba paa duuri maa, seela ba n wara la.
43006022	A n daa n kaa bee, seesi n che duuri la n nye, ni ŋariŋu luŋko n le n za, ba mi baŋŋi maa, nyaaŋpaariba maa si kpe yindaana gaari, ka Yeesu si bi kpe n paasi ba la.
43006023	Niŋi n na, ŋarima yi Tabeeriya ta nisaaniŋi, seela Yeesu si n suusi Naawunni, ka ba ŋobi paanu la.
43006024	A zu, seesi n che la n nye, ni Yeesu ni o nyaaŋpaariba lee n ka niŋi, ba kpe ŋarima maa gaari Kapaanim, a wa ti kpabira Yeesu.
43006025	Ba n wa ti paa duuri maa, ba nye Yeesu, ka boosi u, Karichi, jemambo n na e ta kpe?
43006026	Yeesu yeli ba, Yamonsi ma yeli ya, pa m yaniŋisa gbina zu n na ya kpabira ma, ama a kpali ya n ŋobi paanu la piri la.
43006027	Ya da tumi n kpabira bindiriseesi n saamina, ama seesi di n ba niŋi paa nyevuriso n ka baasigu la, seesi mani Naawun Nisaala ni ti ya, a kpali Naawunni n ti ma daama.
43006028	Ba boosi u, Wula n na ti ni niŋi n tumina Naawun tuma?
43006029	Yeesu yeli ba, Naawun tuma n ŋa, ya niŋi so o n tumi la yeride.
43006030	Ba boosi u, Wula mamaachi yela n na e ni niŋi, ti nye, ka niŋi i yeride? Koo, bo tuma n na e ni tumi?
43006031	Kusu zaa ti yaadima daa n ŋobira bindiriseesi ba n boona manna la, a yi dalimpii paaligu puu la, seema ba n daa n sebi, ni Naawunni daa n ti ba bindira, a yi saazu, ba di.
43006032	Yeesu yeli ba, Yamonsi ma yeli ya, pa Musa n daa n ti ba bindira maa, a yi saazu la. M ba Naawunni n tira ya bindirisuŋŋu yi Alizaana.
43006033	Bindira maa Naawunni n tira la yini Alizaana, a tira durinye dima nyevuri.
43006034	Ba yeli u, Ti duuma, tira ti bindira maa taaru zaa.
43006035	Yeesu yeli ba, Mani n niŋi bindiriso n tira nyevuri maa. So n chena m saani, kom ki gbaag u. Koo, so n niŋina ma yeride, konyuuri ki gbaag u.
43006036	Ama seema ni daa n yeli ya, ya nye ma, ka bi niŋi ma yeride.
43006037	Seesi zaa m ba Naawunni n tira ma, ba ni ta m saani. Ka ba ta m saani, m ki kari ba.
43006038	A kpali bo, m bi yi Alizaana m ti tumi m kiperi yela, m tani m ti tumi so n tumi ma la kiperi yela.
43006039	So mini n tumi ma la kiperi yelli n niŋi m da ti so zaa o n naa n ti ma la borigi, ka durinye zaa baasigu paa, m nyisigi ba yi kum puwa.
43006040	N ŋa niŋi m ba Naawunni kiperi, ni so zaa n nye mani o biya, ka niŋi ma yeride, o nye nyevuriso n ka baasigu, ka durinye zaa baasigu paa, m nyisigi u yi kum puwa.
43006041	Niŋi n na, Juusi dima zabi u, a kpali o n yeli ni wune n niŋi bindira n yi Alizaana ta la.
43006042	Ka ba mi yeli, Pa Joosefi bii n ŋa? Ti baŋŋi o ba ni o ma. Ka wula n na o yeli, ni o yini Alizaana sigi n ta?
43006043	Yeesu yeli ba, Ya da togsira lala.
43006044	Nira zaa ki tee n ta m saani, ka pa mi ba Naawunni so n tumi ma la mari u ta. O pa taya, durinye zaa baasigu m ni nyisigi u kum puwa.
43006045	Ya nyaasi, Naawun chaamesi daa n sebi, ka yeli, Naawunni ni wusi ba zaa. Lala ka m ba Naawunni wusi so zaa, ka o wumi, o ni ta m saani.
43006046	Yeesu lee n yeli, Nira zaa bi nye ti ba Naawunni, ka pa mani so n yi o saani la n nye u.
43006047	Yamonsi ma yeli ya, so n niŋi ma yeride marini nyevuriso n ka baasigu.
43006048	O niŋini maa, mani n niŋi bindiriso m tira nyevuri maa.
43006049	Ya nyaasi, kusu zaa ya yaadima daa n ŋobini bindiriso ba n boona manna la, a yi dalimpii paaligu puu la, ka kpi.
43006050	Ama nyevuri bindira maa n yi Alizaana sigi n ta la, ka niso zaa di u, o ki kpi.
43006051	Mani n niŋi nyevuri bindira maa n yi Alizaana sigi n ta la, a zu, ka niso zaa di u, o ni ba niŋi wara. Bindira maa ni ya n naa n ti moligi durinye nyevuri la niŋini m valiga.
43006052	Niŋi n na, Juusi dima maa dira amore, a yi taaba saani, a yetira, Wula daba n niŋi u, o ni tee n naag o valiga ti ti, ti ŋobi?
43006053	Yeesu yeli ba, Yamonsi ma yeli ya, ka pa ya ŋobi mani Naawun Nisaala valiga, ka ŋu m zeem, nyevuya ka ya niŋi.
43006054	Ka so n ŋobi m valiga, ka ŋu m zeem marini nyevuriso n ka baasigu, ka durinye baasigu m ni nyisigi u kum puwa.
43006055	M valiga niŋi bindira gbagba, ka m zeem niŋi daam gbagba.
43006056	So n ŋobira m valiga, ka ŋuura m zeem bani m niŋi, ka m gba ba o niŋi.
43006057	M ba Naawunni n niŋi nyevuri daana, ka tumi ma, ka ti ma mari nyevuri. O lala n na, so n ŋobi ma gba ni nye nyevuri, a kpali m zu.
43006058	N ŋa bindira n niŋi bindiriso n yi Alizaana maa sigi n ta la, o bi niŋi maa bindiriseesi ti yaadima n daa n di, ka kpi la. So zaa n di bindira ŋa ni ba niŋi wara.
43006059	Yeesu n daa n wusira niriba n ŋa, o daa n bani Kapaanim laŋsigu dii puwa.
43006060	O nyaaŋpaariba n daa n wumi o yatogiri maa, ba nivudamta yeli, Yela maa ba toom ga, ti ki tee n deeg a.
43006061	Yeesu n baŋŋi ba n togsira o yela n ŋa, o boosi ba, Yela maa bi sagsi ya?
43006062	Ka ya di nye mani Naawun Nisaala n du n wara seela ni daa n be la, wula ya n di n niŋi?
43006063	Naawun sii n tira nyevuri, nisaaldima kpeeŋu ki tee n niŋi seŋ. Yaseesi ni yeli ya ŋa niŋini sii maa yela, ka tira nyevuri.
43006064	Ka ya mi seesi ba niŋi, ka bi sagi n dee m yela. Yeesu yeli n ŋa, a kpali bo, a yi o wusigu piiligu, o baŋŋi seesi n daa n bi niŋina u yeride, a ni so n ya n koosi u la.
43006065	Ka o lee n yeli, Lala zu ma yeli ya, ni nira zaa ki tee n ta m saani, ka pa m ba Naawunni n ti o ta.
43006066	?ama nyaaŋa n na, o nyaaŋpaariba maa nivudamta zagsi u, o ni ba bi lee n gaa n chaŋina.
43006067	Niŋi n na, Yeesu boosi o nyaaŋpaariba pii ni bayi maa, Ya gba ni zagsi ma?
43006068	Simon Piita yeli, Ti duuma, so zaa lee n ka niŋi. Nyini n wusira nyevuriso n ka baasigu la yela,
43006069	ti mi ti baŋŋi, ka niŋi i yeride, ni nyini n niŋi Naawun nivusuŋŋu.
43006070	Yeesu yeli ba, M daa n nyisini ya pii ni bayi, ka ya yindaana niŋi Sitaana nira. O n yeli lala maa,
43006071	Simon Ikaroti bii Juudasi yela n na o yeli. Wune n niŋi pii ni bayi maa yindaana, ka ya n koosi u la.
43007001	?ama nyaaŋa Yeesu daa n gaa n chaŋina Galili paaligu. O bi we Judiya paaligu, a kpali bo, Juusi dima kpemba kpabirini ba ku u.
43007002	A jemani maa Juusi dima ya n weni Jiruusilim, ba wa ti ti suga, ka kpeesi Naawunni.
43007003	A zu, Yeesu sunzoba yeli u, Yi kpe gaari Judiya paaligu, e nyaaŋpaariba ba wa ti nye yaseesi e n niŋina ŋa.
43007004	Nyaasi, ka so zaa kpabira niriba zaa ba baŋŋi o yela, o bi sogi n niŋina yela. A zu, wa ti niŋina yela maa, durinye zaa ba baŋŋi e yela.
43007005	O sunzoba maa yelini lala, a kpali bo, ba bi niŋina u yeride.
43007006	Yeesu yeli ba, M jemani na bi paa, ama ya wune saani jemanso zaa veelini.
43007007	Durinye ki tee n chisi ya, ama ba chisi ma wune, a kpali ni wusira ba maa, yabeniŋiniba niŋi ba.
43007008	A zu, ya wune ya wara, ma wune ki gaari, a kpali bo, m jemani gbagba na bi paa.
43007009	A zu, o sunzoba we niŋi, ka che Yeesu ba Galili paaligu puwa.
43007010	Yeesu sunzoba n daa n du n gaari la, o gbagba sogi n gaari.
43007011	Niŋi n na, Juusi dima kpemba kpabira u, ka boosira, Ya n na o be?
43007012	Ka niriba maa gba yetira o yela ga. Seesi yeli, O niŋini nivusuŋŋu. Seesi mi yeli, Akayi, o yomsirini niriba.
43007013	Ka a kpali ba n zora Juusi dima kpemba maa zu, ba bi togsi o yela zamu maa puwa.
43007014	Suga maa tiibu jemani sunsuu niŋi, Yeesu du n gaari Naawun dii laanta, a wa ti wusira niriba.
43007015	A ku Juusi dima noya, ba yeli, Dabaa na bi be sukuri zaa, ka wula n na o niŋi n nye baŋinisimaa?
43007016	Yeesu yeli ba, Ma wune wusigaa bi niŋi m gbagba toori, so n tumi ma la wusigu n na.
43007017	So zaa n kpabira o niŋi Naawun kiperi, o ni baŋŋi maa, Naawun wusigu n na, koo, m gbagba daama n na.
43007018	So zaa n mari o gbagba daama wusira kpabirini ba kpeesira u. Ama niso n kpabira ba kpeesira so n tumi u, wune n mari yamonsi, jiri ka o niŋi.
43007019	Ya nyaasi, kusu zaa Musa daa n naa Naawun zaaligusi ti ya, ka ya liŋini zaa bi pa a zu. Ka ya di paara a zu, ya di ki kpabira ya ku ma.
43007020	Zamu maa yeli u, E marini kikpaarigusi. ?ani n kpabira o ku i?
43007021	Yeesu yeli ba, Mamaachi yaluŋko ma daa n niŋi, a ku ya zaa noya.
43007022	Ya nyaasi, kusu zaa Musa daa n zaali ya zaaligu, ni ya ŋmaara yoya, seema o yaadima gba n daa n wusi u la, ka dabora daari ya ŋmaara yoya.
43007023	Lala n na ya ŋmaara yoya dabora daari, ya da saami Musa zaaligu maa zu, ama ka je suuri niŋi ma, a kpali ni daa n tibi dabyindaana niŋa zaa daborigu daari la, lala veela?
43007024	Ya da dira seriya n ŋa, ya dira seriya ni yamonsi.
43007025	A kpali Yeesu n togsira zamu maa nufu niŋi n ŋa, Jiruusilim dima boosi taaba, Pa dabaa n na ti kpemba kpabira ba ku la?
43007026	Ka o ba kpe togsira, so zaa wumina, ka ba bi yeli u seŋ zaa. A koo ba baŋŋi maa, o niŋini Kristu, so Naawunni n daa n yeli o ni tumi la.
43007027	Ama ka Kristu maa pa yiya, so zaa ki baŋŋi seela o n yi, ti mi baŋŋi seela ŋa la n yi.
43007028	A zu, Yeesu n wusira Naawun dii laanta puu la tasi n yeli, Ya baŋŋi ma? Ya baŋŋi seela ni yi? Ya nyaasi, m bi ta m zugunni niŋi, ama so mini n tumi ma maa niŋini yamonsi, ya mi bi baŋŋi u.
43007029	Mani n baŋŋi u, a kpali bo, m daa n bani o saani, ka o tumi ma la.
43007030	Niŋi n na, ba kpabira ba gbaag u, ba mi bi gbaag u, a kpali bo, o jemani na bi paa.
43007031	Ka nivudamta deeg o yela di, a yetira, Wune n niŋi Kristu, so zaa ki tee n niŋi mamaachi yela gaari u.
43007032	Niŋi n na, Farisii dima wumi seema zamu n togsira Yeesu yela maa. A zu, buŋkobkuuriba kpemba ni Farisii dima maa tumi pirisisi, ba wa ti gbaa Yeesu.
43007033	Niŋi n na, Yeesu yeli, Pimpariŋa m bani ya saani. A ti niŋi beela, m ni gaari so n tumi ma la saani.
43007034	Ka m gaariya, ya ni kpabi ma je, ya mi ki tee n ta m saani.
43007035	Juusi dima boosi taaba, Ya n na dabaa ya n gaari, ti kpabi u je? A koo, o ya n gaarini Juusi dima saani, seesi n ba Giriiki paaligusi la, a wa ti wusira Giriiki dima.
43007036	Ka seema o n yetira, ni ti ni kpabi u je, ka ki tee n gaari o saani, a gbinni?
43007037	Suga maa tiibu jemani baasigu n daa n ti paa, Yeesu nyisigi n tasi n yeli, Ka konyuuri mari so zaa, ya ti o ta m saani ti ŋu.
43007038	So n niŋina ma yeride, koso n tira nyevuri ni zora o niŋi maa mogiri, a maa seema ba n daa n sebi Naawun buku niŋi la.
43007039	Yeesu n yeli n ŋa maa, Naawun sii yela n na o yetira, so seesi n niŋina u yeride la n ya n dee. A jemani maa, Naawunni na bi naag o sii ti ba, a kpali Yeesu na bi yi durinye gaari Alizaana.
43007040	Zamu maa n wumi yela maa, seesi yeli, Yamonsi, Naawun chaame so n daa n ya n ta la n na.
43007041	Seesi mi yeli, O niŋini Kristu, so n daa n ya n ta la. Seesi mi yeli, ni Kristu maa bi ya n yi Galili paaligu.
43007042	O ni niŋini naaba Dawuda yaŋŋu, ka yi Betiliham, naaba Dawuda maa tiŋŋa, seema ba n daa n sebi Naawun buku niŋi la.
43007043	Lala n na, a kpali Yeesu zu, niriba maa yatoga kuri taaba niŋi.
43007044	Seesi kpabira ba gbaag u, nira zaa mi bi tee n gbaag u.
43007045	Niŋi n na, pirisisi maa pori n gaari buŋkobkuuriba kpemba ni Farisii dima maa saani, ba yeli ba, Bo n na ya bi mari u ta?
43007046	Pirisisi maa yeli, Daba zaa na bi togsi maa dabaa.
43007047	Farisii dima maa yeli ba, O yomsi ya gba?
43007048	Ya nyaasi, ti kpemba ni Farisii dima, ba luŋko zaa bi deeg o yela.
43007049	Ama zamu ŋa bi baŋŋi Musa zaaligusi yela, naŋgbanni siibu n gbaa ba.
43007050	Niŋi n na, ba yindaana Nikodiima, so n daa n gaari Yeesu saani la yeli ba,
43007051	Ka ba ya n naa ti zaaligusi di seriya, ba yi wumini a daana yatoga poin, ka baŋŋi seema o n niŋi. Ka ba bi niŋi n ŋa, ba ki tee n yeli o liya.
43007052	Ba boosi u, E gba yini Galili? Karimi Naawun buku nyaasi, o seela zaa bi yeli maa, Naawun chaame ni yi Galili paaligu puwa.
43007053	Niŋi n na, ba zaa daa n pisimi n gaari ba yiya,
43008001	ka Yeesu wa ti du n gaari zoo la ba n boona Olivi la zu.
43008002	A n che bee, wuluŋu pusigu, Yeesu lee n gaari Naawun dii laanta, so zaa ta o saani, o zi n wusira ba.
43008003	Niŋi n na, zaaliguwusiriba ni Farisii dima mari pogso n saamina o sira dii, ba nye, ka gbaag u ta, a ti zaali zamu maa yiya,
43008004	ka yeli Yeesu, Karichi, pogaa n di saamina o sira dii, ba nye u.
43008005	Musa zaaligu mi yeli ti, ti lobi u kuga, o ti kpi. Ka wula n na e mi yeli o yela?
43008006	Ba mi yelini lala, ba niŋi Yeesu nyaasi, ka nye soori yeli, ni o liya. Niŋi n na, Yeesu naag o zu kpa tiŋŋa, ka naag o nubila sebira tiŋŋa,
43008007	ka ba kpari n boosira u. O nyisigi n yeli ba, Ya cheli ya so na n bi niŋi yabee zaa, o daŋŋi n naa kugiri lobi pogaa.
43008008	Ka lee n naag o zu kpa tiŋŋa naag o nubila sebira tiŋŋa.
43008009	Ba n wumi n ŋa, ba zaa yi liŋiliŋini, ba kpemba mini n daa n pa yiya, ka che Yeesu, ka poga maa za o yiya.
43008010	Niŋi n na, Yeesu lali o zu nyaasi u, ka boosi u, Poga, ba ba ya? Ba yindaana zaa bi sagi n darigi e tubiri?
43008011	Poga maa yeli, M duuma, yindaana zaa bi niŋi. Yeesu yeli u, M gba ki darigi e tubiri. Wara, ka da lee n niŋi yabee zaa.
43008012	Niŋi n na, Yeesu yeli zamu maa, M bi niŋi ligu, mani n niŋi durinye zaa paaligu. So zaa n paara m zu ki chaŋŋi ligu niŋi, o ni chaŋŋi paaligu maa n tira nyevuri niŋi.
43008013	Farisii dima yeli u, E niŋini e gbagba dansiya, a zu, ti ki tee n yeli, ni yamonsi n na.
43008014	Yeesu yeli ba, Halli ka m niŋi m gbagba dansiya, m yela niŋini yamonsi, a kpali bo, m baŋŋi seela ni daa n yi n ta, ka baŋŋi seela ni wara. Ya mi bi baŋŋi seela ni daa n yi n ta, koo, seela ni wara.
43008015	Ya dirini seriya maa nisaaldima n dira, m mi bi dira nira zaa seriya.
43008016	Halli ka m dira, m seriya diibu niŋini yamonsi, a kpali bo, pa m ko n dira, m ni so n tumi ma la n dira.
43008017	Ya nyaasi, a yi ya zaaligusi puwa, ba yeli dansiyasi bayi yatoga niŋi yamonsi.
43008018	Ma wune gbagba niŋini m dansiya, ka m ba so n tumi ma la gba niŋi m dansiya.
43008019	Ba boosi u, E ba ba ya? Yeesu yeli ba, Ya bi baŋŋi ma, koo m ba. Ka ya di baŋŋi ma, ya n di n baŋŋi m ba.
43008020	Yeesu daa n yeli ŋama, a wusira niriba, a yi Naawun dii laanta, seela ba n lobira ligiri, ka nira zaa bi gbaag u, a kpali bo, o jemani na bi paa.
43008021	Niŋi n na, o daa n lee n yeli ba, M ni gaari, ka ya kpabi ma je, ka kpi, ka ya yabeeri bi che n paŋŋi ya. Seela ni ya n gaari ŋa, ya ki tee n paa nisaaniŋi.
43008022	Juusi dima boosi taaba, Seema o n yeli, ni o ya n gaari, ka ti ki tee n we la gbinni? O ya n kuni o maŋŋa?
43008023	Yeesu yeli ba, Ya yini tiŋŋa, ka m mi yi saazu. Ya niŋini durinye niriba, m mi bi niŋi durinye nira.
43008024	M yeli ya, ni ka ya pa ti kpi, ya yabeeri ki che n paŋŋi ya. Ka ya bi sagi, ni mani n niŋi u, ya ni kpi lala.
43008025	Ba boosi u, ?ani n niŋi i? Yeesu yeli ba, M niŋini so ni daa n yeli ya piiligu zaa, a ti yini zinni la.
43008026	Ya nyaasi, m kpari n ya n togsini ya yela ga, ka di a seriya. So n tumi ma la niŋini yamonsi, ma mi wusira durinye yaseesi o n wusi ma la.
43008027	Ba mi bi baŋŋi o n togsira Naawun yela.
43008028	A zu, Yeesu lee n yeli ba, Dindaso ya ni naa ma du n yagili. A jemani ya ni baŋŋi, ni m niŋini niso ni yeli ya la, ka bi naa m gbagba daama yeli yelli zaa, ka pa yaseesi m ba n wusi ma la, ma togsira.
43008029	Wune n daa n tumi ma, ka ba m saani. O bi zagsi ma, a kpali m yi niŋina seema o n kpabira.
43008030	Yeesu n yetira n ŋa, nivudamta deeg o yela di.
43008031	Niŋi n na, Yeesu daa n yeli Juusi dimseesi n deeg o yela di la, Ka ya yi dee m yela, ka bi zagsira a, ya niŋini m nyaaŋpaariba gbagba.
43008032	Ya ni baŋŋi yamonsi, ka yamonsi maa ni nyisi ya, ya da lee n niŋi maa girunsi.
43008033	Ba yeli u, Ti wune niŋini Ibrahim yaŋsi, ka na bi niŋi nira zaa girunsi, ka wula n na e yeli, ni yamonsi maa ni nyisi ti la?
43008034	Yeesu yeli ba, Yamonsi ma yeli ya, so zaa n niŋina yabeeri niŋini maa giruŋŋu.
43008035	Ya nyaasi, giruŋŋu ki ba yiri taaru wara, ama yiri maa biduu ba niŋi wara.
43008036	A zu, ka Naawun bii nyisi ya yi yabeeri niŋi, o nyisi ya ni gbagba.
43008037	M baŋŋi ya n niŋi Ibrahim yaŋsi, ka, a ni lala zaa, ya kpabira ya ku ma, a kpali ya n bi deegira seema ni yetira maa.
43008038	M yetirini yaseesi ni daa n nye, ka m ba m ba saani la. Ya mi niŋini seema ya n wumi, a yi ya ba saani.
43008039	Ba yeli u, Ibrahim n niŋi ti yaaba. Yeesu yeli ba, Ka ya di niŋi Ibrahim yaŋsi, ya n di n niŋina seema Ibrahim n daa n niŋina la.
43008040	Ya nyaasi, mani yetira ya yamonsi seesi ni wumi Naawun saani la, ka ya kpabira ya ku ma, Ibrahim daa n ki sagi n niŋi lala. Ya niŋinini seema ya ba n daa n niŋi.
43008041	Ba yeli u, Ti bi niŋi seejasi, Naawunni gbagba n niŋi ti ba zaa ti n mari.
43008042	Yeesu yeli ba, Ka Naawunni di niŋi ya ba, ya n di n kpabira ma, a kpali m yini Naawun saani ta. M bi ta m zugunni niŋi, wune n tumi ma.
43008043	Wula n na ya bi baŋina yaseesi ni yetira ŋa gbina? A kpali ya n bi kpabira a wuminisim la.
43008044	Sitaana n niŋi ya ba, ka ya mi kpabira ya niŋina o kiperi. A yi piiligu maa, o daa n kuurini niriba, ka bi kpabira yamonsi zaa, a kpali o n ka yamonsi. Ka o da mi niŋi jiri ŋmaabu, a kpali bo, o ŋmaarini jiri ga, ka taasira jiri zaa.
43008045	Ka mani, a kpali ni yetira ya yamonsi zu, ya bi niŋina ma yeride.
43008046	Ya so zaa ki tee n wusi maa, m niŋi yabeeri. Ama ka m yetira yamonsi, wula n na ya bi dee n yela di?
43008047	So n yi Naawun saani n wumina Naawun yela. Wula n na ya bi wumina yela ŋa gbina? Ya n bi yi Naawun saani la zu.
43008048	Niŋi n na, Juusi dima maa yeli u, Ka ti yeli e niŋini Samaariya daba, ka mari kikpaarigusi, a bi niŋi yamonsi?
43008049	Yeesu yeli, M bi mari kikpaarigusi. M niŋini m ba Naawunni jilima, ka ya wune bi niŋina ma jilima.
43008050	Ma wune bi kpabira ba niŋina ma jilima, ka yindaana kpabira ba niŋina ma jilima, wune n niŋi niriba zaa seriyadira.
43008051	Yamonsi ma yeli ya, ka so zaa n dee m yela, ka niŋina a, o ki kpi zaa.
43008052	Juusi dima maa yeli u, Ee, pimpariŋa ti baŋŋi e mari kikpaarigusi. Nyaasi, Ibrahim ni Naawun chaamesi daa n kpiya, ka nyi wune yeli, ni so zaa n deeg e yela ki kpi zaa.
43008053	Nyini n gaari ti yaaba Ibrahim, a ni Naawun chaamesi la n kpi la? ?ani n na e yeli e niŋiya?
43008054	Yeesu yeli, Ka m kpeesi m maŋŋa, m kpeesigu maa ki niŋi seŋ. M bi kpeesira m maŋŋa, ka pa m ba Naawunni so ya n yetira, ni ya Naawunni la n ti m yuuri du.
43008055	Ya mi bi baŋŋi u, mani n baŋŋi u. Ka m di yeli, M bi baŋŋi u, m di niŋi jiriŋmaara, a maa yarima. M mi baŋŋi u, ka deeg o yela mari.
43008056	Ya nyaasi, ya yaa Ibrahim n daa n pa ti baŋŋi maa, o ni nye m jemani, o puu peligi. O n ti nye u mini, o puu mi peligi.
43008057	Juusi dima maa yeli u, Ee, e na bi paa yuma pisinu, ka nye Ibrahim?
43008058	Yeesu yeli ba, Yamonsi ma yeli ya, ba n daa n na bi dogi Ibrahim, ka m ba niŋi.
43008059	Lala zu, ba naa kuga ba lobi u ku, Yeesu sogi, ka yi Naawun dii laanta maa puwa.
43009001	Dindaso Yeesu daa n wara, ka nye dabyindaana n zoomi o dogim daari zaa.
43009002	Yeesu nyaaŋpaariba n nye daba maa, ba boosi u, Karichi, ŋani n daa n niŋi yabee ba dogi dabaa, o bi nyaara, o niriba bee, o gbagba?
43009003	Yeesu yeli, Pa dabaa yabeeri niŋinisim, koo, o niriba yabeeri niŋinisim zu, ba dogi u lala. O niŋini lala, niriba ba nye Naawun kpeeŋu yi o niŋi.
43009004	Ya cheli ti tumina so n tumi ma la tuma, ka paaligu na ba niŋi. Yiiŋu ti vibi, nira zaa ki lee n tee n tumi.
43009005	Jemanso zaa ni ba durinye ŋa puwa, m tira durinye paaligu.
43009006	O n yeli n ŋa, o tusi nuntoori digili tiŋŋa, ka jebi a ni tanni, ka va n sarigi zooma maa nufu, ka yeli u, Wa ti pegi e nufu yi kuliso ba n boona Siloom la puwa. Kuliga maa yuuri gbinni n niŋi Niso ba n tumi.
43009007	Niŋi n na, daba maa wa ti pegi, ka pori n ta, ka nyaara.
43009008	Seesi n zi n leeli nisaaniŋi, a ni seesi n daa n nye u, ka o dibira la boosi, Ka dabaa n yi zi n dibira la?
43009009	Seesi yeli, ni wune n na. Seesi mi yeli, Akayi, o ŋmaani u ni. Ka o gbagba yeli, Mani n na.
43009010	Ba boosi u, Wula n na e nufu niŋi n yoo?
43009011	O yeli, Daba la ba n boona Yeesu la n niŋi veri, a sarigi m nufu, ka yeli ma, We Siloom puu wa ti pegi a. Ma we, a wa ti pegi a, ka nyaara.
43009012	Ba boosi u, O ba ya? O yeli, M bi baŋŋi.
43009013	Niŋi n na, ba mari daba maa gaari Farisii dima saani.
43009014	Daborigu daari mini n na Yeesu yoog o nufu maa.
43009015	Niŋi n na, Farisii dima maa lee n boosi u seema o nufu n niŋi n yoo. O yeli ba, Dabso n naa veri sarigi m nufu, ma pegi a, ka nyaara.
43009016	Farisii dima maa seesi yeli u, Daba maa bi niŋi Naawun nira, a kpali bo, o saamini ti daborigu zaaligu. Seesi mi yeli, Niso n niŋina yabeeri ki tee n niŋi mamaachi yela n ŋa. Lala n na ba loobi naŋgbana ayi,
43009017	ka lee n boosi dabso nufu n yoo maa, E nufu n na o yoo, wula n na e mi yeli o yela? O yeli, O niŋini Naawun chaame.
43009018	Juusi dima kpemba maa bi sagi, daba maa di zoomini, ka lee n nyaara, halli ka ba wa ti booli o niriba.
43009019	Ba n ta, ba boosi ba, Ya biso ya n daa n dogi, ka o bi nyaara la n ŋa? Ka wula n na o lee n nyaara?
43009020	Daba maa niriba yeli, Ti baŋŋi ti bii n na, ti dogi u zooma.
43009021	Ti mi bi baŋŋi yaso n niŋi, o nyaara n ŋa, koo, so n yoog o nufu. Ya boosi u, o bi niŋi biya, o gba ni yeli.
43009022	Ba yelini n ŋa, a kpali bo, ba zorini Juusi dima kpemba maa dabeem, a kpali Juusi dima kpemba maa n daa n yeli, ni nira zaa yeli, ni Yeesu n niŋi Kristu so n ya n ta la, ba ni kari u yi laŋsigu diisi puusi.
43009023	A zu, ba yeli, ni o bi niŋi biya, ba boosi u la.
43009024	Juusi dima kpemba maa lee n booli dabso di n bi nyaara maa buyidaana, ka yeli u, Kpeesira Naawunni, ti baŋiya dabso n tibi i maa niŋini yabeniŋina.
43009025	Daba maa yeli, Halli ka o niŋi yabeniŋina ma wune bi baŋŋi. Yaluŋko ma baŋŋi, m daa n bi nyaara, ka pa ti nyaara.
43009026	Ba lee n boosi, Bo n na o niŋi i? Wula n na o niŋi n yoog e nufu?
43009027	Daba maa yeli, Ee, m sali n yeli ya, ya zagsi ya wumi. Bo n na ya kpabira ya lee n wumi? Ya gba kpabirini ya loobi o nyaaŋpaariba?
43009028	O n yeli lala maa zu, ba tuura u yetira, Ee, nyini n niŋi o nyaaŋpaara, ti wune niŋini Musa nyaaŋpaariba,
43009029	ka baŋŋi ni Naawunni daa n wusi u. Dabso n tibi i ŋa, ti bi baŋŋi seela o n yi.
43009030	Daba maa yeli, Ee, ya nyaasi, naŋgbana kuubu yela n ŋa. O yoo m nufu, ka ya bi baŋŋi seela o n yi.
43009031	Ti baŋiya, ni Naawunni bi wumina yabeniŋiniba yela, ka so zaa n kpeesira u, ka niŋina o kiperi, o wuminini o yela.
43009032	Ka a yi durinye piiligu, ti na bi wumi ba n yoo niso ba n dogi zooma nufu.
43009033	Ka daba maa di bi yi Naawun saani ta, o di ki tee n niŋi yelli zaa.
43009034	Juusi dima kpemba maa yeli u, Ee, nyaasi, ba daa n dogi i ni yabeniŋina, ka e kpabira e wusi ti. Lala mari soori? Ba n yeli n ŋa, ba kari u basi.
43009035	Niŋi n na, Yeesu wumi ba n kari u la. O wa ti kpabi u, ka boosi u, E niŋina Naawun Nisaala yeride?
43009036	Daba maa yeli, M ba, ŋani n niŋi u, ma niŋi u yeride?
43009037	Yeesu yeli u, E nye u ni. Mani so n togsira e saani maa n na.
43009038	Daba maa yeli, M duuma, m niŋi i yeride. Ka kpeesira u.
43009039	Yeesu yeli, M tani durinye ŋa puwa, m ti di seriya, seesi n zoomi ba nyaara, ka seesi n nyaara ba zoomi.
43009040	Farisii dimseesi mi ba niŋi, ka wumi seema o n yeli la. A zu, ba boosi u, Ti gba zoomini?
43009041	Yeesu yeli ba, Ka ya zoomini, ka niŋina bunso seesi n nyaara n bi niŋina, o bi niŋi ya yabee. Ama ya yetira, ni ya nyaarini. A zu, ya yabeeri doni ti ya.
43010001	Dindaso Yeesu daa n bo kiŋaasa yeli, Yamonsi ma yeli ya, so zaa n bi dee peeri zoŋŋu dinoori kpeera, ka duura gondaa sigira, o niŋini tayugu.
43010002	Ka so n dee dinaŋgbanni maa kpeera, wune n niŋi pekpagira maa,
43010003	so n nyaasira zoŋŋu maa, o yoo n ti u, o kpe, peeri maa mi wumi o goo, ka o booli o gbagba peeri maa, a pa o zu yi n gaari.
43010004	O ti mari o peeri maa zaa yi, o yi gaarini yiya, ka a pa o zu, a kpali a n baŋŋi o goo la zu.
43010005	A ki sagi n pa saana zu, a ni zo, ka che u, a kpali bo, a bi baŋŋi o goo.
43010006	Kiŋaasa ŋa n na Yeesu bo ba, ba mi bi baŋŋi o gbinni.
43010007	A zu, Yeesu lee n yeli ba, Yamonsi ma yeli ya, mani n niŋi peeri maa zoŋŋu noori.
43010008	Seesi zaa n daŋŋi ma ta la niŋini tayugsi, peeri maa bi wumi n tira ba.
43010009	Mani n niŋi dinoori maa, ka so zaa n dee niŋi kpe ni nye moligirisim. O ni kpeera, ka yiira, a nyaara bindira.
43010010	Ama ka tayugu yi ta, o ya n ti zuni, koo, a ku, koo, a saami n basi. M mi tani, ba ti nye nyevuri, a ni o tono zaa.
43010011	Ma wune niŋini maa pekpagirisuŋŋu. Ya nyaasi, pekpagirisuŋŋu zaa yi niŋini siriya o naag o nyevuri moligi o peeri.
43010012	Ama so ba yi n yoora ligiri, ka o nyaasira peeri la bi niŋi pekpagirisuŋŋu, a kpali bo, peeri maa bi niŋi o toori. A zu, ka o nye sibona n chena, o ni chee, ka naa peeri maa basi, ka sibona maa o gbaa peeri maa, a pisimi.
43010013	Daba maa yi zoni, a kpali bo, ba yi yoora u ni, ka o baga ka peeri maa niŋi.
43010014	Ma wune niŋini maa pekpagirisuŋŋu, a baŋŋi m toori, ka m toori baŋŋi ma,
43010015	a maa m ba Naawunni baŋŋi ma, ka ma baŋŋi u la, ka niŋi siriya m naa m nyevuri moligi m peeri.
43010016	M lee n mari peseesi n ka zoŋaa puwa, m ni mari a ta, ka a ki zagsi m goo, a ti loobi luŋko, a ni pekpagiriluŋko.
43010017	M ba Naawunni kpabira ma ni, a kpali m niŋini siriya m kpi, ka lee n nyisigi.
43010018	Nira zaa ki tee n nyisi m nyevuri, m gbagba niŋini siriya m kpi. M mari daama m di n kpi, ka mari daama m di n lee n nyisigi. Lala n na, m ba Naawunni tumi ma m ti niŋi.
43010019	A kpali Yeesu n yeli yela maa zu, Juusi dima naŋgbana loobi ayi.
43010020	Ba nivudamta yeli, O marini kikpaarigusi, a kpeera yinyaari, ya da wumi n ti u.
43010021	Seesi mi yeli, O yatoga bi ŋmaani maa kikpaarigusi daana yatoga. Kikpaarigusi ki tee n yoo zooma nufu.
43010022	Dindaso, jemanso waari n ba niŋi ga la, Juusi dima daa n lee n laŋsi Jiruusilim puwa, ba wa ti teesi jemanso ba n daa n lee n me Naawun dii baasi kusu zaa la. Niŋi n na, Yeesu chaŋina naaba Sulimaana kidede puwa, a yi Naawun dii laanta puwa,
43010024	ka Juusi dima ti poli n jili u, ka boosi u, Jemambo n na e ki lee n sogi e yela? Ka e niŋini Kristu so n daa n ya n ta la, e yeli ti, ti baŋŋi.
43010025	Yeesu yeli ba, M sali n yeli ya, ya mi bi dee. Mamaachi yaseesi ni niŋina, a kpali m ba Naawunni zu la wusira m yela.
43010026	Ya mi bi deeg a, a kpali bo, ya bi niŋi m peeri.
43010027	M peeri wumina m goo, ma baŋŋi ba, ka ba paara m zu,
43010028	ka ma tira ba nyevuriso n ka baasigu la, ba da kpi zaa, so zaa mi ki tee n fa ba yi m saani.
43010029	M ba Naawunni gaari bunso zaa, ka naa ba ti ma, so zaa mi ki tee n fa ba yi o saani.
43010030	M ni m ba Naawunni niŋini luŋko.
43010031	Yeesu n yeli n ŋa, Juusi dima maa naa kuga ba lobi u ku,
43010032	Yeesu yeli ba, M ba Naawunni ti ma niŋina mamaachi yadamta. A wumbo daana zu ya kpabira ya lobi ma kuga?
43010033	Juusi dima maa yeli u, Pa a kpali e mamaachi yasuŋŋu zaa zu, ti ya n lobi i kuga, ama a kpali e n tu Naawunni la zu. Nyini nisaala yeli, ni e ni Naawunni niŋini luŋko.
43010034	Yeesu yeli ba, Ba daa n sebini ya zaaligusi puwa, ni Naawunni yeli, ni ya ŋmaani wune Naawunni.
43010035	Ya nyaasi, Naawun buku gbinni ki tee n cherigi, ka o yeli, ni seesi n dee Naawun yela di ŋmaani Naawunni.
43010036	Ama ya yeli maa, mani so Naawunni n daa n niŋi siriya, ka tumi durinye ŋa puu la tuni Naawunni, a kpali ni yeli m niŋini Naawun bii la zu.
43010037	Ka m bi niŋina mamaachi yaseesi m ba Naawunni n tira la, ya da niŋi ma yeride.
43010038	Halli ka m niŋina a gba, ka ya ki tee n niŋi ma yeride, ya niŋi yela maa wune yeride, ka ya pa baŋŋi maa, m ba Naawunni bani m niŋi, ka m gba ba o niŋi.
43010039	O n yeli n ŋa zu, Juusi dima lee n kpabira ba gbaag u, o gaari, ka che ba.
43010040	Niŋi n na, Yeesu yi Jiruusilim gaari mogiso ba n boona Jooda la, a wa ti du duuri, seela Jon Baatisi n daa n piili n be, a suura niriba koom la, a zi niŋi.
43010041	Ka nivudamta ta o saani, a yetira taaba, Jon gbagba daa n bi niŋi mamaachi yela, ka seema zaa o n daa n yeli dabaa yela la niŋini yamonsi.
43010042	A zu, nivudamta niŋi Yeesu yeride nisaaniŋi.
43011001	Dabyindaana daa n ba Befani tiŋŋa, o yuuri n niŋi Lazira, o ni o sunzopogiba, Mariama ni Maata.
43011002	Mariama maa niŋi so n ŋoo tulale, a sarigi Yeesu, ka naag o zukoba bilimi o noba la.
43011003	Dindaso Lazira beera ga, o sunzopogiba tumi Yeesu saani yetira, Duuma, so e n kpabira ga la n beera.
43011004	Yeesu n ti wumi, o yeli, Toora maa ki taasi kum, ka, a kpali toora maa zu, niriba ni nye Naawunni kpeeŋu n tumi, ka o ti mani Naawun bii yuuri du.
43011005	Niŋi n na, a kpali Yeesu n kpabira Lazira ni Maata ni Mariama yela ga la zu,
43011006	ka ba ba niŋi beeri ayi paasi,
43011007	o yeli o nyaaŋpaariba, Ya cheli ti lee n gaari Judiya paaligu.
43011008	O nyaaŋpaariba yeli u, Ee, karichi, nyaasi, a bi yuu, ka Judiya dima daa n kpabira ba lobi i kuga ku, ka wula n na e lee n ya n gaari niŋi?
43011009	Yeesu yeli, Ya nyaasi. Karifisi pii ni ayi n niŋini dindaluŋko, ka so zaa n chaŋina ki ŋme o nobiri, a kpali paaligu n ba niŋi la zu.
43011010	Ama ka yiiŋu vibiya, ka so zaa chaŋina, o ni ŋme o nobiri, a kpali bo, paaligu ka niŋi.
43011011	Ka lee n yeli, Ti zo Lazira gbisirini, m ni wa ti nyisigi u.
43011012	O nyaaŋpaariba yeli u, Ti duuma, ka o gbisira, o ni nyisigi.
43011013	Yeesu yelli maa gbinni niŋi maa, Lazira kpiya, ba baŋŋi maa, o doni vuusira.
43011014	A zu, Yeesu yeli ba, Lazira kpiya.
43011015	Ni daa n ka nisaaniŋi, ka o kpi maa n so, ya ti nye seema ni ya n niŋi, ka niŋi ma yeride. Ya cheli ti gaari o saani.
43011016	Tomasi so ba n boona Jaa la yeli o taaba maa, Ya cheli ti gaari, ba ku ti ni nu zaa.
43011017	Niŋi n na, ba gaa Befani, o ni Jiruusilim niŋini mayilisi ayi. Ba n wa ti paagira niŋi, ka ba sali n digili Lazira kaa puu daba anaasi,
43011019	Juusi dima nivudamta ba niŋi, ba ti puusi Maata ni Mariama, ba sunzodaba maa kuuri la.
43011020	Maata n ti wumi, ni Yeesu chenni, o yi n tuusi u, a puusi u, ka Mariama na ba dii.
43011021	Maata yeli Yeesu, M duuma, ka e di daa n ba kpe, m sunzodaba di bi kpi.
43011022	Halli pimpariŋa m baŋiya, ka e suusi Naawunni bunso zaa, o ni ti i.
43011023	Yeesu yeli u, E sunzodaba Lazira ni lee n nyisigi.
43011024	Maata yeli u, M baŋiya, ni durinye baasigu Naawunni n nyisigira niriba, o gba ni nyisigi.
43011025	Yeesu yeli u, Mani n niŋi so n nyisigira ba, a tira ba nyevuri. So zaa n niŋi ma yeride, halli ka o kpiya, o ni mari nyevuri.
43011026	Ka so zaa mini n mari nyevuri, ka niŋi ma yeride, o ki kpi zaa. E niŋi lala yeride?
43011027	O yeli u, M duuma, oo, m baŋiya, ni nyini niŋi Kristu, Naawun biya, so n daa n ya n ta durinye puu la.
43011028	O n yeli n ŋa, o wa ti booli o sunzo Mariama, a yeli u boin, Ti karichi n ba kpe, ka booli i.
43011029	Mariama nyisigi yoom gaari Yeesu saani.
43011030	Yeesu mi na bi kpe tiŋŋa maa puwa, ka ba seela Maata n tuusi u la.
43011031	Juusi dimseesi n ba yiri maa puwa, a maagira Mariama sufu la nye Mariama n nyisigi yoom, a yi n wara la, ba fe maa, o warini kaa maa ziya, o wa ti kumi nisaaniŋi, ka pa o zu.
43011032	Mariama n wa ti paa Yeesu, o gba o yiya, ka yeli u, M duuma, ka e di daa n ba kpe, m sunzodaba di bi kpi.
43011033	Yeesu n nye o n kumina, ka Juusi dimseesi n pa o zu la gba kumina, o sufu saami u ga, o siimi,
43011034	ka yeli, Ya n na o kaa be? Ba yeli u, Ti duuma, ti nyaasi.
43011035	Yeesu gba kumi.
43011036	Juusi dima maa yeli, Ya nyaasi seema o n kpabira u ga.
43011037	Ba seesi mi yeli, O daa n yoo zooma nufu, ka wula n na o bi ti Lazira o da kpi?
43011038	Niŋi n na, Yeesu daa n lee n siimina, ka we kaa maa see. Kaa maa mi niŋini zovoori, ba naa kugkarigu nyeri. Yeesu yeli, Ya gbaa kugiri maa yoo.
43011039	Maata, kpiiŋu maa sunzopoga la yeli Yeesu, Ee, m duuma, o daba anaasi n na la, o ŋusira.
43011040	Yeesu yeli u, M bi yeli i, ka e niŋi ma yeride, e ni nye Naawun kpeeŋu?
43011041	Niŋi n na, ba gbaa kugiri maa yoo, ka Yeesu nyaasi saazu, ka yeli, M ba Naawunni, m puusira i, a kpali e n wumi m suusigu zu.
43011042	M baŋiya, e yi wumini m yela, ka a kpali niriba n za kpe la zu ma yeli lala, ba pa baŋŋi e n tumi ma la.
43011043	O n yeli n ŋa, o tasi n yeli, Lazira, ti yi.
43011044	Niŋi n na, kpiiŋu maa yi, ka kparichepeela na leni o noba, a ni o nuusi, a ni o nufu. Ka Yeesu yeli ba, ni ba lerigi u, ka ti o gaari.
43011045	Niŋi n na, Juusi dimseesi n daa n ti puusi Mariama la, ka nye yaso Yeesu n niŋi maa, ba nivudamta niŋi u yeride.
43011046	Ka ba seesi we Farisii dima saani, a wa ti yeli ba yaso Yeesu n niŋi maa.
43011047	Niŋi n na, buŋkobkuuriba kpemba ni Farisii dima maa sari, ka yeli taaba, Daba maa niŋini mamaachi yela ga, wula ti ya n niŋi?
43011048	Ka ti cheli o gaa n niŋina lala, so zaa ni deeg o yela di, Aroom soojisi ba ti saami ti Naawun dii, a ni ti baligu.
43011049	Niŋi n na, dabyindaana ba n boona Kayafa, ka niŋi buŋkobkuuriba zudaana la yeli ba, Ya nyaasi, ya bi baŋŋi seŋ zaa.
43011050	Ya bi baŋŋi yaso n so. Ka ba ku nivuluŋko, ka bi saami ti baligu, a kpali o kum maa zu, lala n so.
43011051	Pa o gbagba sufu niŋi n na o yeli lala, ama a kpali o n niŋi buŋkobkuuriba zudaana a yumini maa, Naawunni taasi o yeli, ni Yeesu ni kpi, ka a kpali o kum maa zu, o baligu ni nye nyevuri.
43011052	Pa o gbagba baligu ko zu n na, o daa n ya n kpi, o daa n ya n laŋsini Naawun biisi zaa n yaari la, ba loobi liŋini.
43011053	A yi dindaari maa, Juusi dima maa to jinasi seema ba n di n niŋi n ku Yeesu.
43011054	A zu, Yeesu bi lee n chaŋina Juusi dima nufu niŋi, ka lee n gaari paaligu yindaana n leeli dalimpii paaligu, o ni o nyaaŋpaariba ba wa ti ba tiŋyindaana ba n boona Yiifeem.
43011055	Dindaso Juusi dima daa n lee n ya n di Galingaari, ba nivudamta yi tiŋsi daŋŋi n du n gaari Jiruusilim, ba wa ti niŋi siriya.
43011056	Ba n ti paa niŋi, ba nyaasi n kpabira Yeesu, ka ba seesi ba Naawun dii laanta boosira taaba, Wula ya fe? O ki ti di?
43011057	Ba yeli lala, a kpali bo, buŋkobkuuriba kpemba ni Farisii dima daa n zaali niriba zaa zaaligu, ni ka so zaa baŋŋi seela Yeesu n be, o yeli ba, ba wa ti gbaag u.
43012001	Daba ayoobu n che, ka ba di Galingaari, Yeesu daa n ta Befani, seela Lazira so o n daa n nyisigi kum puu la n be.
43012002	Ka ba dugi n ti u, ba di. Maata mi ba niŋi, ka naa bindira tira ba. Lazira mini n niŋi seesi n paa Yeesu dira la yindaana.
43012003	Niŋi n na, Mariama naa tulale koliba haafu, seesi ba n boona naadi la ta. A veela ga, ka mari ligiri ga. O naag a sarigi Yeesu noba, ka naag o zukoba bilimi o noba maa. Tulale maa ŋuu paali yiri maa zaa.
43012004	Niŋi n na, Yeesu nyaaŋpaara ba n boona Juudasi Ikaroti, ka ya n koosi Yeesu la yeli,
43012005	ni poga maa di bi niŋi lala, ka koosi tulale maa, a nye ligiri ga, a naa n tori nandaandima, lala n so.
43012006	O n yeli n ŋa, pa a kpali o bagsi n ba nandaandima niŋi zu, ama wune n mari nyaaŋpaariba maa ligiri boro, ka zuura ligiri yi o niŋi.
43012007	Yeesu yeli, Cheli u, o niŋini zaali m piibu daari.
43012008	Taaru zaa ya ni nandaandima n na, m mi ni ya ki ba niŋi taaru zaa.
43012009	Niŋi n na, Juusi dima nivudamta wumi, ni Yeesu ba nisaaniŋi, ka ta. Ba tani maa, Yeesu ni Lazira so o n daa n nyisigi kum puu la zaa zu.
43012010	A kpali n ŋa zu, buŋkobkuuriba kpemba maa to jina ba ku Lazira gba,
43012011	a kpali Lazira yela taasi Juusi dima nivudamta zagsi buŋkobkuuriba kpemba yela, ka dee Yeesu yela.
43012012	A n daa n kaa bee, zamutintaa n ta Jiruusilim ba ti di Galingaari la wumi, ni Yeesu chenni.
43012013	A zu, ba naa beusi vaari wa ti tuusi u, ka tasi n yetira, Naawunni ni moligi u. Naawunni ni ti so o n tumi la kpeeŋu. O niŋini Juusi dima naaba.
43012014	Niŋi n na, Yeesu nye buŋŋu biya, ka du n zi o zu. N ŋa kusu zaa ba daa n sebi Naawun buku puu la yeli,
43012015	Jiruusilim poga, da zora dabeem. Nyaasi, e naaba ba buŋŋu bii chena.
43012016	A jemani maa Yeesu nyaaŋpaariba bi baŋŋi seema o n niŋina maa gbinni, ka halli Yeesu pa ti nyisigi kum puwa, ka du n gaari Alizaana, ba pa teesi, ni ba daa n sebi o yela n ŋa, ka o mi niŋi.
43012017	Zamu maa wa ti tuusi Yeesu, a kpali ba n wumi maa o daa n nyisigi Lazira yi kum puwa, ka booli u yi kaa maa puu la. Seesi n daa n ba niŋi, ka Yeesu moligi Lazira la yeli ba taaba o yela.
43012019	Niŋi n na, Farisii dima yeli taaba, Ya nyaasi, ya ki tee n niŋi seŋ, durinye yi n gaari, ba wa ti pa o zu.
43012020	Niŋi n na, Giriiki dima ba niŋi, a yi seesi n we Jiruusilim, ba wa ti di Galingaari, ka kpeesi Naawunni la.
43012021	Ba seesi we Filipi so n yi Beseeda n ba Galili puu la saani, a wa ti yeli u, Ti ba, ti kpabirini ti gaari Yeesu saani.
43012022	Filipi wa ti yeli Andiru, ka Andiru ni Filipi mi wa ti yeli Yeesu.
43012023	Yeesu yeli ba, Jemani paaya, mani Naawun Nisaala ya n dee kpeeŋu.
43012024	Yamonsi ma yeli ya, ka chi bii li tiŋŋa, ka bi zagi, o ko n ba niŋi. Ka o zagiya, o ni buli, ka wali ga.
43012025	So zaa n kpabira o nyevuri ni koŋŋi u, ka so zaa n bi kpabira o nyevuri durinye puwa, ni nye nyevuriso n ka baasigu.
43012026	So zaa n kpabira o tumina ma, cheli o paara m zu, ka seela zaa ni be, o mi ni ba nisaaniŋi. Ka so zaa n tumina ma, m ba Naawunni ni ti o yuuri du.
43012027	Ka Yeesu lee n yeli, Pimpariŋa m sufu saamiya. Wula ma ya n yeli? Ka m suusi m ba Naawunni o nyisi ma yi yaso n ya n niŋi a puwa, lala veela? Akayi. Yela maa zu ma ba niŋi.
43012028	M ba Naawunni, cheli e yuuri du. Niŋi n na, goo yi saazu yeli, M yuuri sali n du, ka m ni lee n ti o du.
43012029	Zamu maa n za n leeli la seesi yeli, Saa kumiya. Seesi mi yeli, Malaki n togsi o saani.
43012030	Yeesu yeli, Ka m zu n na goo maa togsi, ya zu n na o togsi.
43012031	Pimpariŋa n na durinye seriya ya n di, Naawunni, o kari durinye naaba Sitaana basi.
43012032	Ka mani, ka ba pa ti naa ma du n yagili, m ni ti niriba zaa ba pa m zu.
43012033	Yeesu yelini lala, o wusi seema o n ya n kpi.
43012034	Zamu maa yeli u, Nyaasi, Naawun buku wusi ti, ni Kristu maa ni ba niŋi wara. Ka o n wusi lala, wula zu n na e yeli, ba ni naa Naawun Nisaala du n yagili? ?ani n niŋi Naawun Nisaala?
43012035	Yeesu yeli ba, Paaligu ni ba ya saani daba ayi. A zu, o na n ba ya saani la, ya chaŋina, ligu o da paa ya soori. A kpali bo zu, so n chaŋina ligu niŋi bi baŋina seela o n wara.
43012036	Ka paaligu maa na n ba niŋi ŋa, ya niŋi u yeride, ka loobi paaligu maa biisi. Yeesu n daa n yeli n ŋa, o yi n sogi, ka che ba.
43012037	A kpali bo, halli ka o niŋi mamaachi yela ga yi ba saani, ba bi niŋina u yeride.
43012038	?ama niŋini, a maa seema kusu zaa Naawun chaame Azaya n daa n yeli, ni ti duuma, so zaa bi dee yaso ti n yeli, ba luŋko zaa bi nye Naawun kpeeŋu.
43012039	A zu, ba bi tee n niŋi Yeesu yeride la, a maa seema Azaya n daa n lee n yeli,
43012040	Naawunni zoomi ba nufu, ka yo ba sufusi, ba da lee n naa ba nufu nyaasira, ka da baŋŋi ba sufusi niŋi, ka da loobi n ta m saani, m tibi ba.
43012041	Azaya daa n yelini n ŋa, a kpali bo, o nye Duuma kpeeŋu, ka yeli o yela.
43012042	A ni lala zaa, Juusi dima kpemba nivudamta niŋi Yeesu yeride. Ama a kpali ba n zora Farisii dima zu, ba bi yeli nira zaa, Farisii dima maa ba da kari ba yi laŋsigu diisi puusi.
43012043	A kpali bo, ba kpabira nisaaldima kpeesigu gaari Naawun kpeesigu.
43012044	Niŋi n na, Yeesu tasi n yeli, So zaa n niŋina ma yeride, pa m ko n na o niŋina, so n tumi ma la n na o niŋina yeride.
43012045	Ka so zaa mini n nye ma, o nyeni so n tumi ma la.
43012046	Ma wune n niŋi paaligu ta durinye puwa, ka so zaa n niŋina ma yeride ki ba ligu niŋi.
43012047	Ka so zaa n wumi m yetigu, ka bi deeg a, ma wune ki di o seriya. A kpali bo, m bi tani m ti di durinye seriya, m tani m ti moligi durinye.
43012048	Ka so zaa n zagsi ma, ka bi dee m yetigu, o ni nye seriya diibu durinye baasigu, m yetigu maa o n zagsi la ni di o seriya.
43012049	Pa m gbagba daama zu ma togsira, m ba Naawunni, so n tumi ma la zaali ma zaaligu, seema m di n togsi n yeli.
43012050	M baŋiya, ni o zaaligu tirini nyevuriso n ka baasigu. A zu, ma togsira seema m ba Naawunni n ti ma togsira la.
43013001	A n daa n ya n chee bee yiiŋu ba di Galingaari, Yeesu baŋŋi o ya n barigi durinye gaari o ba Naawunni saani la, ka kpabira o taaba, halli a wa ti paa o durinye barigirisim, a maa seema o n daa n kpabira ba durinye puu la.
43013002	Yeesu ni o nyaaŋpaariba n ti dira yiiŋu bindira, ka Sitaana sali n kpe Juudasi Ikaroti, Simon bii niŋi, o ŋme o sufu o koosi Yeesu.
43013003	Ka Yeesu mi baŋŋi, ni o ba Naawunni n ti u daama zaa, ka o daa n yi Naawun saani ta, ka lee n ya n gaari Naawun saani maa,
43013004	o nyisigi n pirigi o tagitesi, ka naa borodaba kirisi,
43013005	ka kpaa koom niŋi katisa puwa, a wa ti pegira o nyaaŋpaariba maa noba, ka naa borodaba maa bilisira ba.
43013006	O n wa ti paa Simon Piita, Piita yeli u, M duuma, e ya n pegini m noba?
43013007	Yeesu yeli u, Yaseesi ma wune n niŋina n ŋa, e bi baŋŋi a gbinni pimpariŋa, ka pa a niŋi daba ayi e baŋŋi.
43013008	Piita yeli u, E ki pegi m noba zaa. Yeesu yeli u, Ka m bi pegi e noba, e ki lee n niŋi m nyaaŋpaara.
43013009	A zu, Piita yeli u, M duuma, da pegi m noba ko, pegi m nuusi, a ni m zu gba.
43013010	Yeesu yeli u, Ka so zaa su koom, o bi lee n ya n pegi, ka pa o noba ko, a kpali bo, o niŋa zaa veela. Ya wune n veela, ama ka ya zaa.
43013011	O yeli n ŋa, a kpali bo, o baŋŋi niso n ya n koosi u maa.
43013012	Yeesu n pegi ba noba baasi, o pili o bini maa, ka wa ti zi o ziya, ka yeli ba, Yaso ni niŋi ya la, m ni wusi ya o gbinni.
43013013	Ya boona ma Karichi ni Duuma, lala veela, a kpali bo, m niŋini ya karichi, a ni ya duuma.
43013014	Lala n na mani ya karichi ni duuma pegini ya noba, o veela ya gbagba ya pegi taaba noba.
43013015	Ma wune niŋini n ŋa, ya nyaasi, ya ti niŋi taaba, a maa seema ni niŋi ya la.
43013016	Yamonsi ma yeli ya, giruŋŋu zaa bi niŋi nivumaŋa gaari o yidaana, koo, tumina bi gaari niso n tumi u.
43013017	Ka ya baŋŋi n ŋa, ka niŋi lala, ya puusi ni peligi.
43013018	Ka Yeesu lee n yeli, Ya lee n wumi m yelaa, ama pa ya zaa yela ma yetira, m baŋŋi ya seesi ni daa n nyisi la. Yaseesi n ya n niŋi, ni niŋi a kpali Naawun buku niŋini yamonsi, a maa ba n daa n sebi kusu zaa yeli, So n di m bindira la loobi n niŋi m dimma.
43013019	Pimpariŋa m yeli ya yela ŋa poin, ka a niŋi. A kpali bo, ka a pa niŋiya, ya kpari n niŋi ma yeride, ni mani n na.
43013020	Yamonsi ma yeli ya, ka so zaa dee so ni ya n tumi maa, mani n na o dee. Ka so zaa mi dee ma, so n tumi ma la n na o dee.
43013021	Yeesu n togsi n baasi, o sufu damtira u, o yeli, Yamonsi ma yeli ya, ya yindaana ni koosi ma.
43013022	Niŋi n na, o nyaaŋpaariba nyaasi taaba, a kpali bo, ba bi baŋŋi niso yela o n yeli.
43013023	Simon Piita kamsi nyaaŋpaariso Yeesu n kpabira ga la, ka o zi n tabi Yeesu la, a boosi u, ?ani n na o yetira?
43013025	So n zi n tabi Yeesu maa mi boosi u, M duuma, ŋani n na?
43013026	Yeesu yeli, Wune n niŋi so ni ya n naa bindira ŋa sugi ziiri ti la. Yeesu n sugi bindira maa, o naa n ti Juudasi, Simon Ikaroti biya.
43013027	Niŋi n na, Sitaana mi kpe Juudasi niŋi, ka Yeesu yeli u, Yaso e n ya n niŋi maa, wa ti niŋi yoom.
43013028	Seesi zaa n zi niŋi dira maa bi baŋŋi bunso zu o n yeli u lala.
43013029	Seesi fe maa, a kpali Juudasi n nyaasira ligiri boro maa zu n na Yeesu yeli u, ni o wa ti da bunso ba di Galingaari, koo, o nye bunso ti nandaandima.
43013030	A puli maa niŋi, Yeesu n sugi bindira maa ti u la, Juudasi yi, ka yiiŋu n vibi.
43013031	Juudasi n daa n yi la, Yeesu yeli, Pimpariŋa, mani Naawun Nisaala yuuri pa du, m niŋi n na Naawunni mi yuuri du.
43013032	Ka a kpali Naawun yuuri n du m niŋi la, o gba ni lee n ti m yuuri du o niŋi, ka ti o du yoom.
43013033	M biisi, m ni ya ki lee n ba niŋi yuu, ka ya kpabi ma. A maa ni daa n yeli Juusi dima kpemba la, pimpariŋa ma yeli ya lala, ni seela ni ya n gaari, ya ki tee n ta.
43013034	Zaaligupaali ma ya n zaali ya, ya kpabira taaba, a maa seema ni kpabira ya ŋa.
43013035	Ka ya kpabira taaba lala, so zaa ni baŋŋi ya n niŋi m nyaaŋpaariba.
43013036	Simon Piita boosi u, M duuma, ya n na e ya n gaari? Yeesu yeli, Seela ni ya n gaari, ya ki tee n pa m zu gaari pimpariŋa, ka a ti niŋi daba ayi, ya ni ta.
43013037	Piita boosi u, M duuma, wula n na ma ki tee n pa e zu pimpariŋa? M niŋini siriya m barigi durinye a kpali e zu.
43013038	Yeesu yeli, E niŋini siriya e barigi durinye a kpali m zu? Yamonsi ma yeli i, nodaasi ki kumi, ka e chisi ma buta.
43014001	Ka Yeesu daa n lee n togsi n yeli, Ya da ti ya sufusi damtira ya. Ya niŋi Naawunni yeride, ka niŋi m gba yeride.
43014002	A yi m ba Naawunni yiri, diisi ba niŋi ga. Ka lala bi niŋi yamonsi, m di bi yeli ya, ni m ni wa ti maali zii zaali ya.
43014003	Ama ka m wa ti maali zii maa zaali ya, m ni lee n ta, a ti mari ya gaari m saani, ya ba seela ni be.
43014004	Seela ni ya n gaari la, ya baŋŋi o soori.
43014005	Tomasi boosi u, Ti duuma, ti bi baŋŋi seela e n ya n gaari, wula n na ti ni niŋi n baŋŋi soori maa?
43014006	Yeesu yeli u, Mani n niŋi soori maa, a ni yamonsi, a ni nyevuri. Nira zaa ki tee n paa m ba Naawun saani, ka pa m mari u gaari.
43014007	Ka ya di baŋŋi ma, ya n di n baŋŋi m ba Naawunni gba. A yi zinaa wara, ya baŋŋi u, ka nye u.
43014008	Filipi yeli u, Ti duuma, wusi ti e ba maa. Ka e niŋi n ŋa, ti ki lee n kpabira bunso zaa.
43014009	Yeesu yeli u, Filipi, m ba ya saani yuu, ka ya na bi baŋŋi ma, lala veela? So zaa n nye ma nyeni m ba Naawunni. A zu, o bi lee n tiri m wusi ya m ba maa.
43014010	A koo, e bi dee maa, m bani m ba maa niŋi, ka o gba ba m niŋi. Yaseesi zaa ni yeli ya, ka m gbagba daama n na, m ba Naawunni, so n ba m niŋi maa n tumina o tuma.
43014011	Ya niŋi ma yeride, ni m bani m ba Naawunni niŋi, ka o mi ba m niŋi. Ka ya ki tee n niŋi lala, ya niŋi ma yeride a kpali yaseesi ni daa n niŋina la zu.
43014012	Ka Yeesu lee n yeli, Yamonsi ma yeli ya, so n niŋina ma yeride gba ni niŋi yaseesi ni niŋina ŋa, ka lee n niŋi yatintaasi gaari a, a kpali ni ya n gaari m ba Naawun saani la.
43014013	Ka ya suusi bunso zaa m yuuri zu, m ni niŋi a, a ti m ba Naawunni yuuri du, a kpali mani o bii zu.
43014014	Yeesu lee n maali n yeli, Ka ya suusi bunso zaa m yuuri zu, m ni niŋi a.
43014015	Ka Yeesu daa n lee n yeli, Ka ya kpabira ma, ya ni pa m zaaligusi zu,
43014016	ka m suusi m ba Naawunni o lee n ti ya moligira, o dee m ziya, a ba ya saani wara.
43014017	Wune n niŋi Naawun siya, ka wusira yamonsi. Niseesi n kpabira durinye yela ki tee n deeg u, a kpali bo, ba ki nye u, koo, a baŋŋi u. Ya wune n baŋŋi u, a kpali o n ba ya niŋi wara.
43014018	Ka Yeesu lee n yeli, M ki cheli ya maa kpiusi, ama m ni lee n ta ya saani.
43014019	A ti niŋi beela, seesi n kpabira durinye yela ki lee n nye ma, ya wune ni nye ma, ka a kpali ni mari nyevuri zu, ya gba ni mari.
43014020	Ka lala pa ti niŋi, ya ni baŋŋi maa, m bani m ba Naawunni niŋi, ka ya mi ba m niŋi, ka ma mi ba ya niŋi.
43014021	Ya lee n nyaasi, so zaa n paara m zaaligusi zu, a daana kpabira ma ga. Ka so zaa mini n kpabira ma, m ba Naawunni ni kpabira u ga, ka m gba ni kpabira u, ka nyisi m maŋŋa wusi u.
43014022	Juudasi so n bi niŋi Ikaroti la boosi u, Ti duuma, wula n na e ni naag e maŋŋa wusi ti, ka ki naa n wusi durinye dima?
43014023	Yeesu yeli u, Ka nira kpabira ma, o ni dee m zaaligusi, m ba Naawunni o kpabira u, m ni m ba maa ti ta nira maa saani ti ba niŋi.
43014024	Ka so zaa n bi kpabira ma, o ki dee m zaaligusi. Yaseesi ni yeli ya la bi niŋi m gbagba toori, m ba Naawunni so n tumi ma la toori n na.
43014025	Yeesu lee n yeli, M bani ya saani, ka yeli ya yela ŋa zaa.
43014026	A ti niŋi beela, a kpali m zu, m ba Naawunni ni tumi moligira maa, so n niŋi o sii la. Ka o taya, o ni wusi ya yela zaa, ka ti ya teesi yaseesi zaa ni yeli ya la.
43014027	Ka lee n yeli, M ti ya niŋgbirimaasim, o ba ya saani. M bi tira ya seema durinye dima n tira. Ya da ti ya sufusi damtira ya, ka da zora dabeem.
43014028	M yeli ya maa, m ni gaari, ka lee n ta ya saani. Ka ya kpabira ma, ya puusi ni peligi, a kpali bo, m warini m ba Naawunni saani, so n gaari ma.
43014029	Yaso ni yeli ya la na bi niŋi, m mi yeli ya, ka o pa ti niŋi, ya na niŋina ma yeride.
43014030	M ki lee n togsi yela ga wusi ya, a kpali bo, durinye naaba Sitaana chenni. O ka daama yi m zu,
43014031	a kpali m niŋina seema m ba Naawunni n yeli m niŋi, durinye ba baŋŋi, ni m kpabira m ba maa. Ya nyisigi ti gaari.
43015001	Niŋi n na, Yeesu daa n bo kiŋaasa yeli, Mani n niŋi maa tisuŋŋu, ka m ba Naawunni niŋi maa tii maa daana.
43015002	Ka m wulli zaa bi wali, o ni ŋma u basi. Ama ka m wulli zaa waliya, o ŋma o wulibaala, o wali nene.
43015003	Yaseesi ni daa n yeli ya la tee n ti ya loobi Naawun nivusuma.
43015004	A yi zinaa wara, ya da zagsi ma, ka ba m niŋi, ka m gba m ba ya niŋi. Wulli zaa ki tee n wali o gbagba zu, ka pa o tomi tii niŋi. N ŋa n na ya gba ki tee n wali wala, ka pa ya ba m niŋi.
43015005	Ka Yeesu lee n yeli, Mani n niŋi maa tii maa, yarima n niŋi maa o wula. Ya so zaa n ba m niŋi, ka m gba ba o niŋi, o ni wali wala ga, a kpali bo, ka m ka ya niŋi, ya ki tee n niŋi yela zaa.
43015006	Ka niso zaa n ka m niŋi, ba ni kari u basi, a maa ba ŋma tii wula basi, a kuu, ba laŋsi a, a niŋi bugum niŋi, a di.
43015007	Ka ya ba m niŋi, ka m yela ba ya niŋi, ka ya suusi bunso zaa ya n kpabira, o ni niŋi.
43015008	Ka ya wali wala ga, ka niŋi m nyaaŋpaariba, m ba Naawunni yuuri n du.
43015009	Seema m ba Naawunni n kpabira ma la, lala n na m gba kpabira ya, a zu, ya da zagsi m guuligu.
43015010	Ka ya dee m zaaligusi, ya kpabira ma, ka m gba kpabira ya. A maa seema ni dee m ba Naawunni zaaligusi, ka kpabira u, ka o mi kpabira ma la.
43015011	M yelini n ŋa, ya puusi a peligi, a kpali m zu, ka a peligi ga.
43015012	M ni zaali ya zaaligu, ni ya kpabira taaba seema m gba n kpabira ya la.
43015013	Ka nira naag o nyevuri moligi o zodima, nira zaa kpabirisim ki tee n gaari o toori.
43015014	Ka ya mi niŋi seema ni yeli ya niŋi, ya niŋini m zodima.
43015015	Ka Yeesu lee n yeli, M bi lee n boona ya m girunsi, a kpali bo, giruŋŋu bi baŋŋi bunso o duuma n niŋina. M pa boona ya ni m zodima, a kpali bo, m yeli ya ni yaso zaa m ba Naawunni n yeli ma.
43015016	Ya bi nyisi ma, mani nyisi ya, ka tumi ya, ya wa ti wali wala, wala maa, a ba niŋi wara. N ŋa zu, ka ya naa m yuuri suusi m ba Naawunni bunso zaa, o ni ti ya.
43015017	To, m zaaligu maa mini n niŋi, ya kpabira taaba.
43015018	Ka Yeesu daa n lee n yeli, Ya nyaasi, ka durinye dima chisi ya, ya baŋŋi maa, mani n na ba chisi poin.
43015019	Ka ya di kpabira durinye yela, durinye dima gba di n kpabira ya. Ya mi bi kpabira durinye yela, ma mi nyisi ya durinye puwa, lala zu, durinye dima chisi ya.
43015020	Ya teesi, ni m yeli ya, ni giruŋŋu zaa bi niŋi nivumaŋa gaari o duuma. A zu, ka ba seesi namsi ma ga, ba ni namsi ya gba ga. Ka ba seesi mi dee m yela di, ba ni dee ya gba yela di.
43015021	M zu n na, ba ni niŋi yela ŋa zaa, a kpali bo, ba bi baŋŋi so n tumi ma maa.
43015022	Ka m di bi ti wusi ba, ka ba bi dee m yela di, o di ki niŋi ba yabee. M mi wusi ba, ba chisi ma, a zu, ba yabeeri maa ka gaafara niŋinisim.
43015023	So zaa n chisi ma, m ba Naawunni n na o chisi.
43015024	A yi ba saani m niŋini mamaachi yaseesi nira zaa n ki tee n niŋi, ba nye, ka chisi m ni m ba Naawunni zaa. Ka m di bi niŋi n ŋa, ka ba bi dee m yela, a di ki niŋi ba yabeeri.
43015025	Lala niŋi yamonsi, a kpali kusu zaa ba n daa n sebi Naawun buku puwa, ni Ba chisi ma putoom.
43015026	Ka Yeesu lee n yeli, Moligira maa ni ya n tumi, ka o niŋi siya, a ni yamonsi, ka ba m ba Naawunni saani la ni ta. Ka o pa taya, o ni niŋi m dansiya.
43015027	Ya gba niŋini m dansiyasi, a kpali ya n daŋŋi n ba m saani la.
43016001	M yelini ŋama zaa, ya da zagsi ma.
43016002	Ya nyaasi, ba ni kari ya yi laŋsigu diisi puusi. Yamonsi, jemani paagira, ka so zaa pa n ku ya ni fe maa, o tuminini Naawun tuma.
43016003	Ba ni niŋi n ŋa, a kpali bo, ba bi baŋŋi m ba Naawunni, koo, mani.
43016004	M mi yeli ya ni yela n ŋa, ka a jemani pa ti ta, ya ni teesi, ni m yeli ya la. Yeesu daa n lee n yeli, M bi daŋŋi n wusi ya yela ŋa, a kpali ni ba ya saani la zu.
43016005	Ka pimpariŋa m warini niso n tumi ma la saani, ka ya so zaa mi bi boosi ma seela ni wara maa.
43016006	Ama, a kpali ni wusi ya yela ŋa, ya sufusi saamiya ga.
43016007	Yamonsi zaa, ya tono n niŋi ma wara. A kpali bo, ka m bi gaari, moligira maa ki ta. Ka m gaariya, m ni tumi u, o ta ya saani.
43016008	Ka o pa taya, o ni wusi durinye dima, ba baŋŋi yaseesi n niŋi yabeeri, a ni yaseesi n niŋi yasuma, a ni seema Naawunni n ya n di niriba seriya.
43016009	Ba yabeeri maa niŋi maa, ba bi niŋina ma yeride.
43016010	Ba ni baŋŋi yasuma, a kpali bo, m ya n gaarini m ba Naawunni saani, ka ya ki lee n nye ma.
43016011	Ba mi ni baŋŋi seriya diibu maa yela, a kpali bo, durinye naaba Sitaana seriya diya.
43016012	Ka Yeesu lee n yeli, Yadamta na ba niŋi, ma kpabira m wusi ya, ya mi ki tee n deeg a pimpariŋa.
43016013	Ka siso n niŋi yamonsi maa pa taya, o ni wusi ya yamonsi zaa, a kpali o ki naag o gbagba daama wusi ya. Seema o n wumi, halli soosa zu yela, o ni wusi ya.
43016014	Wune ni ti m yuuri du, a kpali bo, o ni naa m gbagba yela wusi ya.
43016015	M ba Naawunni yela zaa niŋini m toori, a zu ma yeli, ni sii maa ni naa m gbagba yela wusi ya.
43016016	Ka Yeesu daa n lee n yeli, A ti niŋi beela, ya ki nye ma, ka, a lee n ti niŋi beela, ya ni lee n nye ma.
43016017	O nyaaŋpaariba seesi boosi taaba, Seema o n yeli ti, ni a ti niŋi beela ti ki nye u, ka, a lee n ti niŋi beela, ti ni lee n nye u la, o gbinni? Ka seema o n lee n yeli, ni o ni gaari o ba Naawunni saani la, o gbinni?
43016018	A ti niŋi beela ŋa gbinni? Ti bi baŋŋi a gbina.
43016019	Niŋi n na, Yeesu baŋŋi maa, ba kpabira ba boosi u. O yeli ba, M yeli ya ni, ni a ti niŋi beela ya ki nye ma, ka, a lee n ti niŋi beela, ya ni lee n nye ma, yatoga maa gbinni n na ya boosira taaba ŋa?
43016020	Yamonsi ma yeli ya, ya ni kumi, ka chaari, durinye dima niŋa a maa, ka ya wune sufusi a saami ga, ama ya sufusaaŋu maa ni loobi sufupeeli.
43016021	Ya nyaasi, ka poga ya n dogi, o nyaara beerim ga, a kpali bo, o jemani paaya. Ka o ti dogi bii maa, o bi lee n teesira beerim maa yela, a kpali bo, o puu yi peligini, a kpali bii maa n ba durinye puu la zu.
43016022	Lala n na, ya gba sufusi saami pimpariŋa, ama ka m lee n ti nye ya, ya sufusi ni peligi, ka nira zaa ki tee n saami ya sufupeelim maa.
43016023	A jemani maa ya ki suusi ma bunso zaa. Yamonsi ma yeli ya, ka ya suusi m ba Naawunni bunso zaa, a kpali m zu, o ni ti ya.
43016024	A yi jemani zaa, ya na bi naa m daama suusi bunso zaa. Ya suusi, ya ni nye, ka ya sufusi a peligi ga.
43016025	Ka Yeesu lee n yeli, M bo ya ni kiŋaasasi wusi ya yela ŋa. Jemani paagirini, ka m ki lee n bo kiŋaasasi wusi ya, ama m ni naa Naawun yela wusi ya nene.
43016026	A jemani maa ya ni naa m daama suusi Naawunni. O gbinni bi niŋi maa, mani n ya n suusi m ba Naawunni ti ya.
43016027	A kpali bo, o gbagba kpabira ya, a kpali ya gba n kpabira ma, ka niŋi ma yeride maa, o n tumi ma la zu.
43016028	M daa n yini m ba Naawunni saani ta durinye puwa, ka pimpariŋa ma lee n ya n yi durinye puu gaari o saani.
43016029	O nyaaŋpaariba yeli, E bi nye? E bi boora kiŋaasa, e yaani yetira.
43016030	Pimpariŋa ti pa baŋŋi e n baŋŋi yaso zaa. Halli ka nira bi boosi i yelli zaa, e baŋŋi yaso o n ya n boosi i maa. Lala zu, ti dee maa, e yini Naawun saani.
43016031	Yeesu yeli ba, Ya dee lala?
43016032	Jemani paagirini, o mi sali n paa, ya zaa ya pisimi n zo n kuli, ka che m ko. Pa m ko n ya n na, m ba Naawunni ni kpari n ba m saani.
43016033	M yeli ya ni n ŋa, m ti ya nye niŋgbirimaasim. Ka ya ba durinye puwa, ya ni nye nam ga. Ya da zora dabeem, m nyaŋini durinye zaa.
43017001	Yeesu n daa n yeli yela ŋa baasi, o nyaasi saazu, ka yeli, M ba Naawunni, jemani maa paaya. Cheli mani e bii yuuri du, m nye daama ti e yuuri du.
43017002	E ti ma ni daama yi nisaala zaa zu, m nye nyevuriso n ka baasigu tira niseesi zaa e n naa n ti ma maa.
43017003	Nyevuriso n ka baasigu maa gbinni niŋini maa ba baŋŋi nyini Naawunni so ko n niŋi Naawunni yamonsi, ka mi baŋŋi ma, Yeesu Kristu, so e n tumi la.
43017004	Ni ba durinye puwa, m baasi tumtumso e n ti ma tumi la, a taasi e yuuri du.
43017005	M ba Naawunni, pimpariŋa ti m yuuri du e nufu niŋi, o ti paa seema o n daa n be, ka durinye daa n na ka niŋi la.
43017006	Yeesu lee n togsi n yeli Naawunni, M naag e yela wusi niseesi e n daa n nyisi n ti ma, a yi durinye ŋa puu la. Ba niŋini e toori, ka e daa n naa n ti ma, ba mi deeg e yela di.
43017007	Ba pa baŋiya, ni bunso zaa e n ti ma maa yini e saani yamonsi.
43017008	M wusi ba yaseesi e n wusi ma la, ba deeg a, ka baŋŋi maa, m yini e saani yamonsi, ka ba mi dee maa, e n tumi ma la.
43017009	Ba zu, m suusira i ni. M bi suusira durinye zaa zu, ka pa seesi e n daa n naa n ti ma maa, a kpali ba niŋini e toori.
43017010	M toori zaa niŋini e toori, e mi toori zaa niŋi m toori, ka taasi m yuuri du.
43017011	Pimpariŋa m ya n tani e saani, ka ki lee n ba durinye puwa, ama ba wune ba durinye puwa. M ba Naawunni, mari ba nene, a kpali e yuso e n daa n naa n ti ma la zu, ba niŋi luŋko, a maa seema ti gba n niŋi luŋko ŋa.
43017012	Ni ba ba saani la, mani n mari ba, a kpali e yuso e n daa n naa n ti ma la zu. Ni mari ba la, ba yindaana zaa bi basi, ka pa luŋko, so Naawun buku n daa n yeli, ni o ni basi la, buku maa yelli loobi n niŋi yamonsi.
43017013	Pimpariŋa m ya n tani e saani, ka na ba durinye puwa, ka yeli yela ŋa, ba sufusi a di peligi maa m toori.
43017014	M wusi ba ni e yela, ama durinye dima chisi ba, a kpali bo, ba bi kpabira durinye yabeeri, a maa m gba n bi kpabira durinye yabeeri la.
43017015	M bi suusira i e nyisi ba yi durinye puwa, m suusira i ni e nyaasira ba, Sitaana o da yomsi ba ba niŋi yabee.
43017016	Ba bi kpabira durinye yabeeri, a maa m gba n bi kpabira a la.
43017017	E yela n niŋi yamonsi, cheli yamonsi maa loobi ba, ba niŋi e nivusuma.
43017018	A maa e n daa n tumi ma durinye puu la n na, m gba tumi ba.
43017019	Ka, a kpali ba zu, m ŋmeni m sufu m tumina e ko, e yamonsi maa o loobi ba, ba niŋi e nivusuma.
43017020	Ka ba ko zu ma suusira, ama seesi ba n pa n ya n wusi, ka ba mi niŋi ma yeride la,
43017021	ba zaa ba niŋi luŋko. Seema nyini m ba Naawunni n ba m niŋi, ka m gba ba e niŋi, m suusira i, ba gba ba ba ti niŋi, durinye dima ba baŋŋi e n tumi ma la.
43017022	Seema e n ti m yuuri du la, m gba n ti ba yuuri o du, ba niŋi luŋko, a maa ti gba n niŋi luŋko ŋa.
43017023	M ba ba niŋi, ka e mi ba m niŋi, durinye dima ba baŋŋi e n tumi ma, ka e kpabira ba seema e n kpabira ma ŋa.
43017024	M ba Naawunni, nyini n naa ba ti ma, ka ma kpabira ba ba seela ni ya n be, ba ti nye m daama, so e n daa n naa n ti ma poin, ka durinye maali la, a kpali e n kpabira ma la zu.
43017025	M ba Naawunni, durinye dima bi baŋŋi i, ama ma wune baŋŋi i, ka niribaa gba baŋŋi e n tumi ma la,
43017026	ka ma taasi ba baŋŋi e yela, ka ni lee n taasi ba baŋŋi, kpabirisim so e n kpabira ma la o ba ba niŋi, ka m gba m ba ba niŋi.
43018001	Yeesu n daa n yeli yela ŋa, o ni o nyaaŋpaariba yi n gaari, a wa ti gali kosoo, so ba n boona Kidiron la, a wa ti kpe puso ba n buri tiisi niŋi.
43018002	Juudasi, so n ya n koosi Yeesu la, bi paa ba gaari, ka mi baŋŋi nisaaniŋi, a kpali bo, Yeesu ni o nyaaŋpaariba yi laŋsini niŋi.
43018003	Niŋi n na, Juudasi wa ti nye soojisi ni pirisisi, a yi buŋkobkuuriba kpemba ni Farisii dima saani, ba we seela Yeesu n be la. Ba n wara maa, ba mari katula ni moori bugum ni binseesi ba n ma n zabira toowa, a gaari.
43018004	Niŋi n na, Yeesu baŋŋi yaseesi zaa di n niŋi u, ka vuu n gaa yii tuusi ba, ka boosi ba, ?ani n na ya kpabira?
43018005	Ba yeli u, Yeesu n yi Nazire. Yeesu yeli ba, Mani n na. Ka Juudasi so n koosi u la za ba puwa.
43018006	Yeesu n yeli ba n ŋa, ba vuu n gaa nyaaŋa, ka li tiŋŋa.
43018007	O lee n boosi ba, ?ani n na ya kpabira? Ba yeli, Yeesu n yi Nazire.
43018008	Yeesu yeli, M yeli ya, ni mani n na. A zu, ka mani n na ya kpabira, ya cheli dabsaa ba wara.
43018009	O yelini n ŋa, yaso o n yeli, ni niseesi Naawunni n naa n ti u la liŋini zaa bi basi la, o kpari n niŋi yamonsi.
43018010	Niŋi n na, Simon Piita voog o karentiya, a ŋma buŋkobkuuriba zudaana tumtumina nudii tubiri basi. Tumtumina maa yuuri niŋi Malika.
43018011	Yeesu yeli Piita, Naag e suu niŋi o pegu puwa. M ni niŋi seema m ba Naawunni n kpabira m niŋi.
43018012	Niŋi n na, soojisi maa ni ba naaba ni pirisiseesi Juusi dima kpemba n tumi la gbaa Yeesu, ka le u,
43018013	ka mari u gaari Ana yiri, o mi niŋini Kayafa deendaba. A yumini maa Kayafa n niŋi buŋkobkuuriba zudaana,
43018014	ka daa n yeli Juusi dima, ni ka nivuluŋko yi kpi, ka che ba baligu zaa, lala n so.
43018015	Niŋi n na, Simon Piita ni Yeesu nyaaŋpaariba yindaana daa n pa Yeesu zu we niŋi. Ba n mari Yeesu kpe laanta maa, nyaaŋpaara maa mi kpe, a kpali o n baŋŋi buŋkobkuuriba zudaana maa zu,
43018016	ka Piita za yaŋŋa. A zu, nyaaŋpaariso n baŋŋi buŋkobkuuriba zudaana maa yi n wa ti togsi pogso n nyaasira laanta maa begunoori la saani, ka mari Piita kpe.
43018017	Pogso n nyaasira laanta begunoori maa boosi Piita, Pa Yeesu nyaaŋpaariba yindaana niŋi i? Piita yeli, M bi niŋi.
43018018	A kpali waari n ba niŋi maa zu, tumtuminiba ni pirisisi maa naa saala maali bugum, ba za n wunna, ka Piita gba za ba puu wunna.
43018019	Niŋi n na, buŋkobkuuriba zudaana Ana daa n boosi Yeesu o nyaaŋpaariba ni o wusigu yela.
43018020	Yeesu yeli u, M yi yaani yetira niriba zaa, ka yi wusira laŋsigu diisi puusi ni Naawun dii laanta puwa, seela Juusi dima yi n laŋsira, ka bi sogira m yela.
43018021	Ka bo n na e boosi ma n ŋa? Boosi seesi ni wusi la, barima n baŋŋi yaso ni yeli.
43018022	Yeesu n yeli n ŋa, pirisisi maa yindaana n za nisaaniŋi naag o nuu ŋme u, ka yeli u, Da yeli ti buŋkobkuuriba zudaana n ŋa.
43018023	Yeesu yeli u, Ka m yeli yabee, wusi ma yabee maa. Ka m togsi nene, bo n na e ŋme ma?
43018024	Yeesu na n le maa, Ana ti ba mari u gaari buŋkobkuuriba zudaana Kayafa yiri.
43018025	Simon Piita na n za n wunna bugum maa, seesi boosi u, E bi niŋi Yeesu nyaaŋpaariba la yindaana, koo? Piita chisi n yeli, M bi niŋi.
43018026	Niŋi n na, tumtumina yindaana ba niŋi, ka tumina buŋkobkuuriba zudaana Ana tuma, ka mi niŋi niso tubiri Piita n ŋma la nira. O boosi Piita, Pa e ni Yeesu n di ba tiisi la pu la?
43018027	Piita lee n chisi. A puli maa niŋi nodaa kumi.
43018028	Niŋi n na, boguu niŋi, ba daa n mari Yeesu yi Kayafa yiri gaari gomina maa zoŋŋu puwa. Ba gbagba bi wa ti kpe, a kpali bo, gomina maa bi niŋi Juusi daba, ka ba kpeya, ba ni niŋi dagiri, ka ki tee n di Galingaari maa.
43018029	A zu, gomina maa ba n boona Pailati maa yi n paa ba, ka boosi, Bo yabeeri ya yeli dabaa niŋi n li?
43018030	Ba yeli u, Ka dabaa di bi niŋi yabeniŋina, ti di bi mari u ta e di o seriya.
43018031	Gomina maa yeli ba, Ya mari u wa ti naa ya zaaligusi di o seriya. Juusi dima kpemba maa yeli u, Ya Aroom dima ki sagi ti di seriya ku nira zaa.
43018032	N ŋa niŋini maa Yeesu n daa n yeli seema ba n di n niŋi n ku u la.
43018033	Niŋi n na, gomina maa lee n kpe o zoŋŋu puwa, ka booli Yeesu, a boosi u, E niŋini Juusi dima naaba?
43018034	Yeesu boosi, E gbagba n boosi ma, koo, ba yeli i ni m yela?
43018035	Gomina maa yeli, M bi niŋi Juusi daba. E gbagba baligu ni ba buŋkobkuuriba kpemba naag i ti ma, m di e seriya. Bo yabee n na e niŋi?
43018036	Yeesu yeli, Ma wune naalim bi niŋi durinye ŋa puwa. Ka m di di naalim durinye ŋa puwa, m tumtuminiba di n zabi, ba da naa ma ti Juusi dima kpemba. M mi naalim ka durinye ŋa puwa.
43018037	Gomina maa boosi u, Seema e n yeli a zu, e niŋini naaba? Yeesu yeli, Nyini yeli m niŋini naaba. Ba daa n dogi ma ni, m ta durinye ŋa puwa, a kpali yaluŋko zu, m ti wusi yamonsi. So zaa n kpabira yamonsi n wumi n tira ma.
43018038	Gomina maa boosi u, Bo n niŋi yamonsi? O n yeli n ŋa, o lee n yi n gaari Juusi dima saani, a wa ti yeli ba, Dabaa bi li.
43018039	Ya nyaasi, yumini zaa, ka ya ya n di Galingaari, m yi nyisini diyooriba yindaana ti ya. ?ani ya kpabira m nyisi, Juusi dima naaba ŋa, koo, yindaana?
43018040	Ba tasi n yeli, Ka dabaa. Cheli Baraba. Baraba maa mi daa n niŋini tayugu.
43019001	Niŋi n na, gomina maa ba n boona Pailati la ti ba feebi Yeesu.
43019002	Ka Aroom soojisi mi naa goosi wogi zupiligu n ŋmaani naaba zupiligu pili o zu, ka naa wajezee pili u,
43019003	ka ta o saani ti puusi u yetira, Ansa, Juusi dima naaba. Ka naa ba nuusi ŋmeera u.
43019004	Niŋi n na, gomina maa lee n yi n yeli Juusi dima maa, Ya nyaasi, m ya n nyisi u ni ta, ya baŋŋi, m bi nye o yabee zaa.
43019005	Niŋi n na, Yeesu yi, ka pili goosi zupiligu maa ni wajezee maa. Ka gomina maa yeli Juusi dima maa, Daba maa n ŋa.
43019006	Buŋkobkuuriba kpemba ni pirisisi maa n nye u, ba tasi n yeli, Ti ba kpa u tabi daa o kpi. Gomina maa yeli ba, Ya gbagba ya ku u, ma wune bi nye o yabee zaa.
43019007	Juusi dima kpemba maa yeli u, Ti Juusi dima zaaligu zu, a daga ba n ku u, a kpali o yeli o niŋini Naawun biya.
43019008	Gomina maa n wumi n ŋa, dabeem lee n gbaag u ga,
43019009	o lee n pori n kpe o zoŋŋu maa puwa, a wa ti boosi Yeesu, Ya n na e yi? Yeesu muuri u.
43019010	Gomina maa lee n boosi u, E muuri ma ni? E bi baŋŋi maa, m mari daama m nyisi i, koo, m ku i?
43019011	Yeesu yeli u, Ka pa Naawunni naa daama maa ti i, e ka daama yi m zu. A zu, so n gbaa ma ti i, e di m seriya la, o niŋi yabee gaari i.
43019012	Yeesu n yeli n ŋa, gomina maa lee n kpabira o nyisi u, ama Juusi dima kpemba tasi n yeli, Ka e nyisi dabaa, e bi niŋi Aroom naaba zo, a kpali bo, so zaa n yeli o niŋini nakarigu, o ni Aroom naaba niŋini dindima.
43019013	Gomina maa n ti wumi n ŋa, o ti ba mari Yeesu yi, ka wa ti zi seriya diibu kogu niŋi. Kuga n na ba daa n naa n maali seela seriya kogu maa n be la, ka boona nisaaniŋi Gabaata, a yi Juusi dima yatoga niŋi.
43019014	Dindaari maa zaa Juusi dima daa n niŋina siriya, o yiiŋu n ya n niŋi daborigu, ba di Galingaari la, ka o wuntooŋu paagira. Niŋi n na, gomina maa yeli Juusi dima maa, Ya naaba n ŋa.
43019015	Ba tasi n yeli, Ti ba mari u gaari, a wa ti kpa u tabi daa o kpi. Gomina maa boosi ba, M ti ba ku ya naaba? Buŋkobkuuriba kpemba maa yeli, Ti ka naaba, ka pa Aroom naaba.
43019016	Niŋi n na, gomina maa ba n boona Pailati la naag u ti soojisi, ba wa ti kpa u tabi daa o kpi.
43019017	Niŋi n na, ba mari Yeesu yi, ka ti o bugi o kuubu daa maa gaari, ba wa ti paa seela ba n boona zukoori, Juusi dima yatoga ba mi boona u Goligofa.
43019018	Nisaaniŋi ba yarigi u kpa n tabi kuubu daa maa, ka damsi u zaali. Lala ba mi tabi dabsi bayi gba paasi Yeesu niŋi, ka Yeesu ba ba sunsuu niŋi.
43019019	Gomina maa ba n boona Pailati la mi ti ba sebi n tabi kuubu daa maa, ni Yeesu n yi Nazire, ka niŋi Juusi dima naaba.
43019020	Niŋi n na, Juusi dima nivudamta karimi u, a kpali bo, seela ba n kpa Yeesu maa leelini tiŋŋa maa puwa, ba mi sebini Juusi dima yatoga niŋi, a ni Aroom dima yatoga niŋi, a ni Giriiki tiri.
43019021	A zu, Juusi dima buŋkobkuuriba kpemba maa yeli gomina maa, Da sebi, ni Juusi dima naaba n na. Sebi, ni daba maa yeli o niŋini Juusi dima naaba .
43019022	Gomina maa yeli, M ki cherigi yaso ni sebi maa.
43019023	Aroom soojisi maa n kpa Yeesu baasi la, ba naag o bimpinna barigi bunaasi, yindaana zaa nye luŋko, ka che o kpariga. Ba mi daa n bi se kpariga maa, lala ba daa n wogi o zaa.
43019024	A zu, soojisi maa yeli taaba, Ya da ti ti cheeg u. Ya ti ti lobi kuga nye niso n su u. N ŋa niŋini, a maa seema ba n daa n sebi Naawun buku puwa, a yeli, Ba naa m bimpinna tori taaba, ka mi lobi kuga nye ba so n di n di a.
43019025	A zu n na, soojisi maa niŋi lala. Niŋi n na, Yeesu ma, a ni Yeesu mapira, a ni Kiloopa poga Mariama, a ni Mariama Magiliini, a ni Yeesu nyaaŋpaariso o n kpabira la za Yeesu daa maa see.
43019026	Yeesu n nye o ma, a ni o nyaaŋpaara maa, o yeli o ma, M ma, nyaasi so n za ŋa, e bii n na la.
43019027	Ka yeli nyaaŋpaara maa mini, Nyaasi e ma n na la. A yi a jemani maa nyaaŋpaara maa mari u gaari o gbagba yiri.
43019028	?ama nyaaŋa Yeesu baŋŋi, ni yela zaa baasiya. O yeli, Konyuuri mari ma. O yetigu maa niŋini seema ba n daa n sebi n digili, a yi Naawun buku puwa.
43019029	Niŋi n na, katisa mi paali datoosi ba niŋi. Ba naa gbaari, a losi a, ka naa daa kusi u, a naa n ti Yeesu o ŋu.
43019030	Yeesu n tagsi a, o yeli, A baasiya. Ka zulisi o zu, a kpi.
43019031	A dindaari zaa ba niŋina siriya, o yiiŋu o ti loobi daboriso n kuri la, Juusi dima kpemba bi kpabira kpiinsi maa n tabi daari maa daborigu maa. A zu, ba suusi gomina maa, o ti ba kabi ba noba, ka sigi ba basi. Gomina maa sagi.
43019032	Niŋi n na, soojisi maa we, ka kabi niseesi ba n kpa n paasi Yeesu niŋi la noba.
43019033	Ba n ti paa Yeesu, ba nye, ka o kpiya, a zu, ba bi kabi o noba.
43019034	Ka soojisi maa yindaana naa kpanni kusi Yeesu pulugimini. A puli maa niŋi, koom ni zeem yi.
43019035	Dabso n nye ŋama maa niŋi yela maa dansiya, ya gba ya deeg a. O mi togsini yamonsi, ka baŋŋi, ni yamonsi n na o togsi.
43019036	Yela maa niŋini maa yaso kusu zaa ba n daa n sebi Naawun buku puwa, o loobi n niŋi yamonsi, ni o kobiri zaa ki kabi.
43019037	Ka Naawun buku lee n yeli, ni ba ni nye so ba n kusi la.
43019038	Niŋi n na, dabyindaana ba niŋi, o yuuri niŋi Joosefi n yi Arimatiya. O mi niŋini Yeesu nyaaŋpaara, ka mi sogi n pa o zu, a kpali o zorini Juusi dima kpemba. Ba n kabi noba maa, o we gomina maa ba n boona Pailati la saani, a wa ti suusi Yeesu kpiiŋu maa. Gomina maa sagi. A zu, o wa ti naag u.
43019039	Ka Nikodiima so n daa n ta Yeesu saani yiiŋu la gba ta, ka mari tulalesi kpaam, a timsim ni gariwa karigu ni koom sagini. Tulalesi maa bani tulim buyi, ba naa n jebi taaba, a yuya niŋi aloo ni maa.
43019040	Niŋi n na, ba naa wajepeela le Yeesu kpiiŋu, ka sarigi u tulale kpaam maa, a maa Juusi dima yaayela.
43019041	A leeli seela ba n kpa Yeesu maa, tiisi ba niŋi, ka kapaali n niŋi zovoori ba nisaaniŋi, ba na bi digili kpiiŋu zaa yi o puwa.
43019042	A kpali Juusi dima daborigu siriya niŋinisim, ka kaa maa leeli nisaaniŋi la zu, ba naa Yeesu digili niŋi.
43020001	Daborigu maa n daa n baasi, ka a chee bee, bogufifi, ka ligu na ba niŋi, Mariama Magiliini gaari kaa maa see. O n wa ti paa niŋi, o nyeni, ka kugkarigu so ba n naa n nyeri kaa maa noori maa lee n ka niŋi.
43020002	O chee n wa ti paa Simon Piita ni nyaaŋpaariso Yeesu n kpabira la, ka yeli ba, Ba naa ti duuma yi kaa maa puwa, ti mi bi baŋŋi seela o n be.
43020003	A zu, Piita ni nyaaŋpaara maa yi n chee n wara kaa maa see. Nyaaŋpaara maa chee n gaari Piita, ka daŋŋi n paa kaa maa,
43020005	ka nyaasi o puwa, a nye wajepeela maa, o mi bi kpe.
43020006	Niŋi n na, Simon Piita pa o nyaaŋa ti kpe kaa maa puwa, ka nye wajepeela maa n do,
43020007	a ni kparichepeeli so ba n naa n le o zu la n pobi n do seela.
43020008	Niŋi n na, nyaaŋpaara maa n daŋŋi n pa yii la kpe, ka nye, ka niŋi yeride.
43020009	A ni lala zaa ba na bi baŋŋi Naawun buku n yeli, ni o ni nyisigi kum puu la.
43020010	Niŋi n na, nyaaŋpaariba maa daa n pori n kuli,
43020011	ka che Mariama za kaa maa see kumina. O n kumina maa, o nyaasi kaa maa puwa,
43020012	ka nye malakisi ayi n pili bimpeela, a zi seela Yeesu di n do maa. Yindaana zi zu see, ka yindaana zi noba see. Ba yeli u, Poga, bo n mari e kumina?
43020013	O yeli ba, Ba naa m duuma, m mi bi baŋŋi seela ba n naag u digili.
43020014	O n yetira la, o loobi, ka nye Yeesu n za, ka mi bi baŋŋi maa, Yeesu n na.
43020015	Yeesu yeli u, Poga, bo n mari e kumina? ?ani n na e kpabira? O fe maa, tiisi maa daana n na, ka yeli u, M ba, ka e naag u ni gaari, wusi ma seela e naag u digili, m wa ti naag u.
43020016	Yeesu yeli u, Mariama O loobi n sagi Juusi dima yatoga niŋi, Dabooni. O gbinni niŋi karichi.
43020017	Yeesu yeli u, Da siisi ma, a kpali bo, m na bi du n gaari m ba Naawunni saani. Wa ti yeli m taaba la, ni m ya n duni gaari m ba Naawunni saani. O niŋini m ni ba zaa ba, ka lee n niŋi m ni ba zaa Naawunni.
43020018	A zu, Mariama Magiliini wa ti yeli Yeesu nyaaŋpaariba, ni o nyeni ba duuma maa, ka lee n yeli ba seema o n yeli u la.
43020019	A dindaari yiiŋu, Yeesu nyaaŋpaariba daa n laŋsi n ba dii, ka yo kukulunsi, a kpali ba n zora Juusi dima kpemba la zu. Niŋi n na, Yeesu ti za ba puwa, ka yeli ba, Naawunni ti ya niŋgbirimaasim.
43020020	O n yeli lala, o wusi ba o nuusi ni o pulugimini, o nyaaŋpaariba puusi peligi ba n nye ba duuma.
43020021	Ka Yeesu lee n yeli ba, Naawunni ti ya niŋgbirimaasim. Seema m ba Naawunni n daa n tumi ma la, m gba mi tumi ya.
43020022	O n yeli lala, o vuusi niŋi ba, ka yeli, Ya dee Naawun siya.
43020023	Ka ya che yabeeri paŋŋi nira zaa, yabeeri maa cheya. Ka ya bi che n paŋŋi, a bi che.
43020024	Yaŋama ŋa n daa n niŋi, Yeesu nyaaŋpaariba pii ni bayi maa yindaana ba n boona Tomasi, ka o niŋi jaa la ka niŋi.
43020025	A zu, nyaaŋpaariba maa yeli u, Ti nyeni ti duuma. Tomasi yeli, Ka pa m nye piima la voya, a yi o nuusi niŋi, ka naa m nubila tumi, ka lee n naa m nuu tumi o pulugimini voori la niŋi, m ki niŋi yeride.
43020026	A n daa n lee n ti niŋi daba anii, Yeesu nyaaŋpaariba maa lee n ba dii la puwa, ka Tomasi ba ba puwa, ka dinoya maa yo. Niŋi n na, Yeesu ti za ba puwa, ka yeli, Naawunni ti ya niŋgbirimaasim.
43020027	Ka yeli Tomasi, Naag e nubila niŋi kpe nyaasi m nuusi, ka lee n teeg e nuu tumi m pulugimini. Da zagsira yeride niŋinisim, niŋi ma yeride.
43020028	Tomasi yeli u, M duuma, a ni m Naawunni.
43020029	Yeesu yeli u, E n nye ma zu n na e niŋi ma yeride? Seesi n bi nye ma, ka niŋi ma yeride nyeni barika.
43020030	Yeesu mi daa n niŋi yela ga, o nyaaŋpaariba maa nufu niŋi, a mi bi sebi n niŋi buku ŋa niŋi.
43020031	Yaseesi n sebi n ŋa, a sebini ya niŋi yeride, ni Yeesu n niŋi Kristu so Naawunni n daa n ya n tumi la, ka mi niŋi Naawun biya, ka ya seesi n niŋina u yeride la, ya ni nye nyevuri, a kpali o yuuri zu.
43021001	?ama nyaaŋa Yeesu daa n lee n naag o maŋŋa wusi o nyaaŋpaariba maa, a yi Galili beeŋkarigu so ba n boona Tabeeriya la noori. Seema o n daa n niŋi n ŋa.
43021002	Simon Piita ni Tomasi, so ba n boona jaa la, a ni Nataniya, so n yi Keena n ba Galili puu la, a ni Zebidi biisi maa, a ni nyaaŋpaariba bayi n daa n ba niŋi.
43021003	Simon Piita yeli ba, M ya n wa ti gbaani korotosi. Ba yeli u, Ti ni paag i gaari. Niŋi n na, ba gaari, a wa ti kpe ŋariŋu puwa, ba gbaa koroto. A dindaari yiiŋu ba bi gbaa seŋ.
43021004	Bee n ti cheegira, Yeesu za duuri, nyaaŋpaariba maa mi bi baŋŋi maa, Yeesu n na.
43021005	Ka Yeesu yeli ba, M biisi, ya bi mari koroto? Ba yeli, Ti bi mari.
43021006	O yeli ba, Ya naa awule maa lobi ŋariŋu maa nudii zu, ya ni gbaa seesi. A zu, ba naag u lobi, o gbaa korotosi ga, ba darigi u je, ba naa n niŋi ŋariŋu maa puwa.
43021007	Niŋi n na, nyaaŋpaariso Yeesu n kpabira la yeli Piita, Ti duuma n na. Simon Piita n wumi n ŋa, o naag o binseesi o n pirigi, a kpali tuma maa zu la pili, ka li beeŋu maa puu gaari duuri.
43021008	Ka nyaaŋpaariseesi n che maa mari ŋariŋu maa darigi korotosi maa wara duuri, a kpali bo, ba ni duuri ka wogilim, a maa yaadisi koowa.
43021009	Ba n wa ti paa duuri maa, ba nye saala bugum, ka koroto tomi, ka paanu mi ba niŋi.
43021010	Yeesu yeli ba, Ya naa korotosi maa ya n gbaa la seesi ta.
43021011	A zu, Simon Piita kpe ŋariŋu maa, ka darigi awule maa ta duuri. Korotodamta daa n ba o puwa, koowa ni pisinu ni ata. A ni lala zaa, a daa n zooya, awule maa mi bi kasigi.
43021012	Yeesu yeli ba, Ya ti sugi noori. Nyaaŋpaariba maa liŋini zaa bi boosi u, ni ŋani n niŋi u, a kpali bo, ba baŋiya, ni ba duuma n na.
43021013	Ka Yeesu naa paanu maa ni koroto maa tori ba.
43021014	Yeesu n daa n nyisigi kum puu la, o butadaana n na la o naag o maŋŋa wusi o nyaaŋpaariba maa.
43021015	Ba n di n baasi, Yeesu boosi Simon Piita, Simon, Jon biya, e kpabira ma gaari ba ŋa? Piita yeli, M duuma, e baŋŋi, ni kpabira i gba. Yeesu yeli u, Guuna m pebilisi.
43021016	Buyidaana o lee n boosi u, Simon, Jon biya, e kpabira ma? Piita lee n yeli, M duuma, e baŋŋi maa, m kpabira i. Yeesu yeli u, Kpagira m peeri.
43021017	Butadaana o lee n boosi u, Simon, Jon biya, e kpabira ma? A kpali Yeesu n boosi u, ni o kpabira u buta la zu, Piita sufu saami, o yeli u, M duuma, e baŋŋi yela zaa, e baŋŋi ni kpabira i. Yeesu yeli u, Guuna m peeri,
43021018	Yamonsi ma yeli i, e n daa n niŋi biya, e daa n yi naani e kirisu kirisi, a chaŋina seela e n kpabira. Ama ka e ti kurigi, e yi teeni e nuusi, yindaana o kirisi i, ka mari i gaari seela e n bi kpabira.
43021019	O yelini lala, a wusi seema Piita n ya n kpi, Naawun yuuri o du. O lee n yeli u, Paara m zu.
43021020	Niŋi n na, Piita loobi n nye nyaaŋpaariso Yeesu n kpabira la n pa ba zu. Wune n daa n zi Yeesu lugimini, ka ba dira, o boosi u, ni ŋani n ya n koosi u la.
43021021	Piita boosi Yeesu, M duuma, ka dabaa mini?
43021022	Yeesu yeli u, Ka m kpabira o ba niŋi, halli ka m lee n pori n ta, a bi nye i. Nyi wune, e pa m zu.
43021023	A kpali n ŋa zu, yela maa yaari, a yi Yeesu nyaaŋpaariba saani, ni nyaaŋpaara maa ki kpi. Yeesu mi bi yeli nyaaŋpaara maa ki kpi, ama o yeli Piita, ni ka wune Yeesu kpabira nyaaŋpaara maa ba niŋi, halli ka wune Yeesu lee n pori n ta, a bi nye u.
43021024	Nyaaŋpaara maa niŋi yela maa dansiya, ka sebi a gbaŋaa niŋi, ka ti mi baŋŋi, ni seema o n yeli maa niŋini yamonsi.
43021025	Yeesu mi daa n niŋi yadamtaseesi n bi sebi n niŋi buku ŋa puwa. Ka a zaa di ya n sebi, m feni maa, durinye puu zaa ki tee n dee bukusi maa zaa.
44001001	Tofila, m lee n ya n sebini yela ŋa yeli i. Ni daa n sebi gbaŋŋu ti i la, m daa n yeli yaso zaa Yeesu n daa n niŋina, ka wusira, a ni seema ba n ku u, ka o lee n nyisigi, Naawunni ti naag u du saa la. Yeesu n daa n nyisigi, ka Naawunni na bi naag u du saa la, Naawun sii ba o niŋi, o togsi o tumusi maa o n daa n nyisi la saani, a yeli seema ba n di n niŋi.
44001003	O n daa n nyisigi la, o dapisinaasi daari, o chena ba saani daasi daasi, ka wusira ba ba baŋŋi o n kpari n mari nyevuri, ka mi wusira ba Naawun naalim yela.
44001004	Yeesu n daa n ba ba saani maa, o yeli ba, Ya da pa ti yi Jiruusilim puwa, ama Naawunni ti nyisi noso o n daa n ti la, seema ni daa n yeli ya la, ni Jon Baatisi daa n yi suurini niriba koom ko, ama Naawunni wune ni naag o sii ti ya.
44001006	Dindaso n na Yeesu ni o tumusi maa daa n laŋsi taaba, ka tumusi maa boosi u, Ti duuma, e ni kari Aroom soojisi yi ti Juusi dima paaligu pimpariŋa, koo?
44001007	Yeesu yeli ba, A bi nye ya ya baŋŋi jemanseesi Naawunni di n niŋi yela, a kpali bo, Naawunni koluŋko n baŋŋi a jemani maa.
44001008	A ni ŋama zaa Naawunni ni ti ya o siya, ya mari daama wusira m yela, a yi Jiruusilim tiŋŋa puwa, a ni Judiya paaligu puwa, a ni Samaariya paaligu puwa, a ni durinye zaa paaligusi puusi.
44001009	Yeesu n togsi yaŋama ŋa baasi, ka o tumusi la na nyaasira u, Naawunni mari u du saa, ka sagbana yuusi u, ba bi lee n nye u.
44001010	Ba na n kabini kpaya, a nyaasira saazu, o n duura maa, ba nye dabsi bayi n pili bimpeela, a ti za ba saani,
44001011	ka yeli ba, Galili paaligu dabsi, bo n na ya za n nyaasira saazu? Seema ya n si nye Naawunni mari Yeesu du saa gaari la, lala n na o ni lee n yi saazu, a sigi n ta.
44001012	?ama zaa daa n niŋini, a yi zoso ba n boona Olivi la zu, ka ba pori n gaari Jiruusilim puwa. Zoo maa ni Jiruusilim niŋini mayil chee.
44001013	Ba n ti paa tiŋŋa maa, ba wa ti kpe jirambisa puwa, seela ba n be. Tumusi la yuya n ŋa, Piita ni Jon ni Jeemsi ni Andiru ni Filipi ni Tomasi ni Baatolimi ni Matiyu ni Jeemsi, Alifiisi biya, a ni Simon Gamsira ni Juudasi, Jeemsi biya.
44001014	Ba ni Yeesu ma Mariama, a ni pogiseesi, a ni Yeesu sunzoba yi laŋsi n togsira Naawun saani.
44001015	Dindaso niriba koowa ni pisiyi laŋsi, ka Piita nyisigi n za ba puwa, a yeli,
44001016	M yidima, kusu zaa Naawun sii daa n ti Juusi dima naaba Dawuda sebi n yeli seema a n di n pa n niŋi Juudasi, so n mari zamu we, ba wa ti gbaa Yeesu la. Seema o n sebi la, a mi niŋiya.
44001017	Ti ni Juudasi daa n niŋini liŋini, ka ti ni nu zaa daa n tumini Yeesu, ka Juudasi niŋi yabee, a koosi Yeesu.
44001018	O n ti koosi Yeesu la, ba ti u ligiri, o naa n wa ti da tiŋŋa, ka fa n li nisaaniŋi, o puu tasi, o puu niŋi bini yi, o kpi.
44001019	Jiruusilim niriba zaa wumi o yela, ka boona nisaaniŋi ba yatoga niŋi Akelidama, o gbinni n niŋi zeem tiŋŋa.
44001020	Yaso naaba Dawuda n daa n sebi la, o sebi Naawun buku yiima la niŋi, a yeli, Cheli o yiri loobi daboo, da ti nira kpe niŋi. ka lee n yeli, Cheli niso deeg o ziya, a tumina.
44001021	A la zu, ya cheli ti lee n nyisi dabyindaana, o dee Juudasi ziya, a wusira niriba, ni Yeesu nyisigini kum puwa, a lee n mari nyevuri. Ka dabso ti n ya n nyisi maa mini, o daga o n daa n ba niŋi, ka Jon Baatisi su Yeesu koom, ka ti ni Yeesu daa n lagimi n tumina, a ti paa jemani la Naawunni n naa Yeesu du saa la.
44001023	Piita n ti togsi n baasi, ba nyisi dabsi bayi, Matiyasi ni Joosefi. Joosefi lee n mari yuya ayi, Baasaba ni Jasita.
44001024	Niŋi n na, niriba maa zaa n ba nisaaniŋi maa togsi Naawun saani, a yeli, Ti duuma, nyini n baŋŋi dabsi zaa, a ni ba sufu, wusi ti dabsi bayi ŋa, so e n nyisi,
44001025	o ti dee Juudasi so n zagsi n we tubiri darigirisim zii la ziya, a tumina ti saani.
44001026	Ba n ti togsi Naawun saani baasi, ba naa kuga lobi, a nyisi Matiyasi, o paasi tumusi pii ni yinni la niŋi.
44002001	Daso ba n boona Pentikosi daari la n daa n ti paa, Yeesu nyaaŋpaariba maa zaa laŋsi taaba ziluŋko.
44002002	A puli maa niŋi ba wumini vu, a yi saazu, a maa sautintaa n vaara, a paali yiri maa zaa ba n zi la.
44002003	Ba mi nye binseesi, a maa bugum zulima, a yaari n zi ba zaa niŋi.
44002004	Ka Naawun sii paali ba zaa niŋi, ba togsira yatogseesi ba n bi wumina, ba vu duura.
44002005	A jemani maa, a yi Jiruusilim puwa, Juusi dabsi n zora Naawunni dabeem, ka yi tiŋsi ni baligusi durinye zaa puu la niŋi zoogirisim.
44002006	Ba nivudamta n ti wumi vu maa, ba we, a wa ti nyaasi, ka wumi seema Yeesu nyaaŋpaariba maa n togsira la, ba zaa wumi ba gbagba yatoga.
44002007	A ku ba noya, ba biina ba sufusi niŋi, ka boosira taaba, Pa Galili paaligu puu niribaa zaa yi?
44002008	A niŋini wula ti wumina ti gbagba yatoga?
44002009	Ti seesi yini Paatiya paaligu, seesi Miida paaligu, seesi Yiilami paaligu, seesi Mesopoteema paaligu, seesi Judiya paaligu, seesi Kapadoosa paaligu, seesi Ponta paaligu, seesi Asiya paaligu,
44002010	seesi Firiga paaligu, seesi Pamfiliya paaligu, seesi Yijipi paaligu, seesi Libiya paaligu see, a leeli Sariini tiŋŋa, seesi Aroom tiŋŋa, seesi Kiriiti paaligu, seesi Areebiya paaligu. Ti seesi niŋini Juusi dima, seesi mi bi niŋi, ka puusira Naawunni seema Juusi dima n puusira u. A ni lala zaa, ti so zaa wumina o gbagba yatoga, ba wusira mamaachi yaseesi Naawunni n daa n niŋi.
44002012	Lala ku ba zaa noya, ka damtira ba sufusi, ba boosi taaba yetira, N ŋa mi gbinni?
44002013	Ama seesi niŋi nyaaŋpaariba maa siya, a yetira, Ba ŋuni dapaala, a kuuna.
44002014	Niŋi n na, tumusi pii ni bayi maa daa n za, ba yindaana Piita tasi n yeli zamu maa, Dabsi n yi Judiya paaligu puwa, a ni seesi n ba Jiruusilim tiŋŋa puwa, m ya n yeli ya ni yaso, ya wumi.
44002015	Ya nyaasi dabsaa, seesi ya n yeli ba kuunini la, ba bi kuuna, boguu niŋi n na, nira zaa bi kuuna.
44002016	Yela ŋa niŋini seema Naawun chaame Joowe n daa n yeli,
44002017	ni durinye baasigu jemani Naawunni ni naag o sii ti baligusi zaa, ka ya biduusi ni ya bipunsi ba wusira Naawun yela, ka ya bipola ni ya dabkura ba zaasira zaasima.
44002018	Saŋa ŋa mini, Naawunni ni naag o sii ti o girunsi, dabsi ni pogiba, ba ti wusira niriba o yela.
44002019	Ka o niŋi mamaachi yela, a yi saazu ni tiŋŋa, ba nye. Zeem, bugum, a ni wusi ni ba niŋi,
44002020	ka wuluŋu pili, ka ŋmeriga loobi bumooŋu, a ŋmaani zeem, poin ka ti duuma daborigu la ta.
44002021	A jemani la ti duuma ni moligi so zaa n suusira u.
44002022	Niŋi n na, Piita lee n yeli, Ya Juusi dima, ya lee n wumi m yatoga ŋa. Ya baŋiya, ni Yeesu daa n yini Nazire tiŋŋa puwa, ka daa n ba ya puwa, ka Naawunni ti o tumi tumtintaasi, a ni mamaachi yela, niriba ba baŋŋi, ni o peri Naawunni.
44002023	Seema Naawunni n daa n le, ka baŋŋi ya n ya n niŋi, ka ya niŋi, a ti nivubeeri gbaa Yeesu, a kpa u tabi daa, o kpi,
44002024	ka Naawunni nyisigi u, a yi o beerim kum niŋi. A kpali bo, kum maa bi tee n ti o da nyisigi.
44002025	O yela n na naaba Dawuda daa n yeli kusu zaa la, a yeli, Taaru zaa m nyaara m duuma, o leeli ma, o ba niŋi m nudiya, m da dammi.
44002026	A zu, m sufu peligiya, ma togsira sufupeeli yatoga, ka marini tama, a yi durinye ŋa puwa.
44002027	A kpali bo, m baŋini maa, e ki zagsi m sii basi kpiinsi ziya, e mi ki ti e nivusuŋŋu maa niŋa poo.
44002028	E daa n wusi ma nyevuri yela, ka e ni lee n ti ma sufupeelim ga. A kpali bo, m ni ni ya n ba niŋi zu.
44002029	Niŋi n na, Piita lee n yeli, M yidima, m ya n yeli ya ni ti yaa naaba Dawuda yela, ya wumi. Kusu zaa o daa n kpiya, ba pi u, ka o kaa maa na ba niŋi.
44002030	O mi daa n niŋini Naawun chaame, ka baŋŋi maa, Naawunni ti u noori, ni o yaŋsi yindaana ni lee n di o naalim maa.
44002031	?ama n na naaba Dawuda daa n baŋŋi yaso n ya n niŋi, ka togsi seema Naawunni n ki zagsi Kristu sii maa basi kpiinsi ziya, ama ka nyisigi u kum puwa, o niŋa o da poo.
44002032	Lala Naawunni daa n nyisigi Yeesu, ka ti mi loobi n niŋi o dansiyasi.
44002033	Pimpariŋa Naawunni tini Yeesu daama o zi o nudiya, ka Naawunni mi daa n ti Yeesu noori, ni o ni naag o sii ti u, ka pimpariŋa Yeesu mi dee sii maa, ka naa n tira niriba, a taasi yaseesi ya n nyaara, ka wumina ŋa.
44002034	Ya lee n nyaasi. Naaba Dawuda n daa n kpi, o bi du saa. Ama o n daa n ba niŋi, o daa n yeli, Duuma yeli m duuma, Zi m nudiya,
44002035	m ti nyaŋŋi e dindima zaa ti i.
44002036	Piita lee n yeli, A la zu, cheli Juusi dima zaa, ba baŋŋi maa, Naawunni naa Yeesu, so ya n daa n ku la, a loobi duuma ni Kristu.
44002037	Zamu maa n wumi seema Piita n yeli la, a tiri ba ga, a yi ba sufusi niŋi, ba yeli Piita ni tumusi maa zaa, Ti yidima, wula ti ya n niŋi?
44002038	Piita yeli ba, Ya cheli ya yabeeri niŋinisim, ka dee Yeesu Kristu yela, ka ti su ya koom. Ka ya niŋi n ŋa, Naawunni ni che ya yabeeri paŋŋi ya, ka naag o sii ti ya.
44002039	Ya nye, Naawunni daa n ti noori, ni o ya n naani o sii ti ya, a ni ya biisi, a ni seesi n ba wogila, a ni niso zaa o n ya n booli.
44002040	Piita n yeli n ŋa, o togsi yadamta paasi, ka lee n yeli ba, Ya niŋina aniya, a nyisi ya zuuri, a yi nivubeeri ŋa niŋi.
44002041	Dindaari maa nivudamta dee Piita yatoga maa di, ka tumusi maa su ba koom. Ba niŋini niriba tusa ata,
44002042	ka yi wara tumusi maa saani, ba wusira ba Naawun yela, ka ŋma paanu ŋobira, a teesira Yeesu kum yela, ka togsira Naawun saani.
44002043	Niŋi n na, dabeem gbaa niriba zaa, ka Naawunni ti o tumusi maa ba niŋina mamaachi yela ga.
44002044	Seesi n dee yela maa loobi liŋini, ka tori bini tira taaba.
44002045	Ba seesi n mari bindaalim yi koosi a, ka nye n ti seesi n bi mari.
44002046	Taaru ba yi laŋsini Naawun dii, ka mi laŋsi ba yiya, a ŋma paanu ŋobira, a teesira Yeesu kum yela, ka dira bindira, a ni pupeelim,
44002047	ka kpeesira Naawunni, a ni sufusuŋŋu, ka ba yaniŋisa petira niriba zaa. Taaru zaa Naawunni yi ti seesi o n moligira la zoo n paasira.
44003001	Dabyindaana daa n ba niŋi. Ba n dogi u zaa, o na bi nyisigi saa chaŋŋi. Taaru zaa ba yi mari u wa ti ziili Naawun dii laanta begunoori ba n boona Veelim la, o dibi n nye bini, a yi seesi n kpeera la. Dindaso, wuluŋgauwa, jemanso niriba yi n we Naawun dii laanta, ba wa ti togsi Naawun saani la, Piita ni Jon nyisigi n we, ba wa ti togsi Naawun saani.
44003003	Ba n wa ti paa begunoori maa, ka ya n kpe, boobi maa nye ba, ka dibi ba.
44003004	Piita ni Jon loobi n nyaasi u, ka Piita yeli, Nyaasi ti.
44003005	Boobi maa nyaasi maa ba ni nye bunso ti u,
44003006	ka Piita yeli, Halli m bi mari ligiri, m ni ti i bunso ni mari. Yeesu Kristu n yi Nazire la ti ma ni daama. Nyisigi saa, a chaŋŋi.
44003007	Piita n ti togsi n ŋa baasi, o gbaa boobi maa nuwa, o nyisigi. A puli maa niŋi, o nobpana ni o nobsiŋkpugila nye kpeeŋu,
44003008	o gbari n nyisigi n za, a chaŋŋi, o ni Piita ni Jon kpe Naawun dii laanta. Ka boobi maa chaŋina, ka chigsira, ka kpeesira Naawunni.
44003009	Niriba maa n ba niŋi maa nye u, o n chaŋina, ka kpeesira Naawunni la,
44003010	ka ba baŋŋi o n niŋi boobi, so n zi begunoori ba n boona Veelim la, a dibira la. Yela maa ku ba zaa noya.
44003011	Niŋi n na, Piita ni Jon daa n ba kidedeso ba n boona Sulimaana kidede la puwa, daba maa tabi ba, ka niriba zaa chee n wa ti laŋsi nisaaniŋi, a kpali yela maa ku ba noya ga.
44003012	Piita n nye seema ba n laŋsi maa, o yeli ba, Juusi dima, wula n na yaso n niŋi ŋa ku ya noya? Ka wula ya nyaasira ti ni dabaa ŋa? Pa ti gbagba daama n na, koo yasuma, ti naa n tibi dabaa, o chaŋina la.
44003013	Naawunni, so Ibrahim ni Isaaka ni Yakubu ni ti yaadima n daa n tumi, wune niŋi yelaa, o tumtumina Yeesu yuuri o du. Yarima n daa n ti ba gbaa wune Yeesu, a mari u gaari gomina ba n boona Pailati la saani. O daa n ya n nyisi u, ya zagsi.
44003014	Lala n na ya chisi Naawun nivusuŋŋu Yeesu, ka yeli gomina maa, ni o nyisi nivukuura la basi, ka che Yeesu.
44003015	Lala n na, ya ku Yeesu, so n tira nyevuri la, ka Naawunni nyisigi u kum puwa, ka tirima n niŋi yela maa dansiyasi.
44003016	Ya nyaasi dabaa. Ya baŋŋi u, ka baŋŋi o n nye kpeeŋu. O n niŋi Yeesu yeride la zu, o nye alaanfiya nene, ya zaa nufu niŋi.
44003017	Piita lee n yeli, M yidima, ya ni ya kpemba n daa n niŋi n ku Yeesu la, ya daa n bi baŋŋi o yela nene, ka Naawunni mi cheli ya niŋi lala,
44003018	seema kusu zaa o n daa n ti o chaamesi zaa yeli maa, o Kristu ni nye nam la.
44003019	A zu, ya dee ya saamiya, ka cherigi ya sufusi, Naawunni o naa ya yabeeri che n paŋŋi ya, ka tira ya niŋgbirimaasim,
44003020	ka ti Yeesu, so n niŋi Kristu, o n daa n nyisi la o ta ya saani.
44003021	Pimpariŋa Yeesu ba Alizaana puwa, Naawunni o ti niŋi yaso zaa o chaamesi n daa n yeli kusu zaa la baasi.
44003022	Kusu zaa Musa daa n yeli, ni ti duuma Naawunni ni nyisi chaame, a yi Juusi dima puwa, seema o n nyisi wune Musa la. Ni ya wumi yaseesi zaa chaame maa n ya n yeli, ka da zagsi.
44003023	Ni ka so zaa n zagsi, ka yeli, ni o ki wumi, Naawunni ni nyisi u, a yi Naawun niriba puwa, ka ku u.
44003024	Lala Musa daa n yeli, ka Naawun chaame Samiyu ni Naawun chaamesi zaa n pa o zu la mi yeli pimpariŋa yela.
44003025	Yarima n niŋi chaamesi la yaŋsi, ka noso Naawunni n daa n ti ya yaadima, a yeli, ni Ibrahim yaŋsi ni ti durinye baligusi zaa nye barika la, yarima yela n na. Lala zu,
44003026	Naawunni daa n nyisigi o tumtumina Yeesu kum puwa, ka tumi u, o ta ya saani, a ti ya barika, ya zaa ya cheli ya yabeeri niŋinisim.
44004001	Piita ni Jon n daa na togsira niriba maa saani, buŋkobkuuriba ni Naawun dii pirisisi zudaana ni Sajusii dima ta,
44004002	a ti je suuri, a kpali seema Piita ni Jon n naa Yeesu kum nyisigirisim la yela, a wusira maa, Naawunni ni nyisigi niriba, a yi kum puwa.
44004003	A zu, ba gbaa ba, ka, a n niŋi zaanoori la zu, ba yo ba dii.
44004004	Ama niriba maa n wumi seema Piita ni Jon n wusi la, ba nivudamta dee Yeesu yela di, Yeesu nyaaŋpaariba pa paa dabsi tusa anu.
44004005	A n kaa bee, a yi tiŋŋa maa puwa, nivudamta sari, nadima ni kpemba ni zaaliguwusiriba,
44004006	a ni buŋkobkuuriba zudaana Ana, a ni Kayafa, a ni Jon, a ni Alisaanda, a ni niseesi n yi buŋkobkuuriba zudaana maa dogim puwa, ba zaa sari,
44004007	ka nyisi Piita ni Jon ni dabso n di n niŋi boobi maa ta, ba ti za seriya diibu ziya, ka ba boosi ba, Bo daama koo yuuri n na ya si naa n tibi dabaa?
44004008	Nisaaniŋi n na, Naawun sii dee Piita niŋi, o yeli ba, Ti nadima, a ni ti kpemba,
44004009	zinaa ya dira ti seriya, a kpali yasuŋso si n niŋi boobi ŋa, seema o n nye alaanfiya la.
44004010	Ti kpabira ya ni Juusi dima zaa ya baŋŋi maa, Yeesu, so ya n daa n ku, ka Naawunni nyisigi u, a yi kum puu la, o yuuri ni o daama n na ti naa n tibi daba maa, o za kpe, a ni alaanfiya.
44004011	Lala n na Yeesu niŋini maa kugiso dimeeriba n daa n meera, ka nyisi n basi, ka o pa loobi kuga maa zaa zudaana.
44004012	A yi durinye ŋa zaa puwa, so zaa ki tee n moligi niriba, a yi ba yabeeri tubiri darigirisim niŋi, ama Yeesu koluŋko. Wune ni tee n moligi ba.
44004013	Kisari maa n ti nye seema Piita ni Jon n mari dabilim la, ka pa baŋŋi maa, ba bi we sukuri zaa, a ku ba noya, ama ba baŋŋi maa, ba ni Yeesu n daa n ba niŋi.
44004014	Ka dabso ba n tibi maa mi za ba saani, a zu, kisari maa bi tee n yeli ba seŋ.
44004015	Ama ba yeli ba ba yi kisari maa niŋi, kisari maa ba togsi taaba saani,
44004016	ka yeli, Wula ti ya n niŋi dabsaa? Jiruusilim dima zaa baŋŋi ba n niŋi mamaachi yela maa, ti ki lee n tee n chisi.
44004017	Ti mi bi kpabira niriba ba wumina Yeesu yela, a zu, ya cheli ti kpaasi ba tuba, ba da lee n togsi Yeesu yela zaa, a wusira niriba.
44004018	A zu, kisari maa booli ba, a ti kpaasi ba tuba yeli ba, Ya da lee n naa Yeesu yela togsi n wusira nira zaa.
44004019	Piita ni Jon yeli ba, Wumbo n so Naawun saani, ti wumi n tira ya, koo, ti wumi n tira Naawunni?
44004020	Ti wune ni yeli yaseesi ti n nye, ka wumi.
44004021	Niŋi n na, kisari maa lee n yeli ba yaseesi, a kpabira ba valisi ba, ka ti ba yi n gaari. Ba bi nye daama darigi ba tuba, a kpali dabso ba n tibi maa gaari yuma pisinaasi, ka so zaa kpeesira Naawunni tira u.
44004023	Ba n ti nyisi ba la, ba daa n gaari ba zodima saani, a wa ti yeli yaseesi kpemba ni buŋkobkuuriba kpemba maa n yeli ba la.
44004024	Ba zodima n wumi n ŋa, ba zaa togsi Naawun saani, ka yeli, Ti duuma, nyini n maali saazu, tiŋŋa, teeku, a ni bunso zaa n ba a niŋi.
44004025	Kusu zaa e sii daa n ti ti yaa naaba Dawuda, so n daa n niŋi e tumtumina la, o yeli, Wula n na baligusi je suuri ga? Ka wula n na ba to jina je?
44004026	Wula n na durinye nadima niŋinini siriya, ba laŋsi n zabi m duuma, a ni o Kristu?
44004027	Seema naaba Dawuda n daa n yeli maa, o lala niŋiya. Yamonsi, a yi tiŋaa puwa, naaba Herodi, a ni Aroom gomina ba n boona Ponti Pailati la, a ni Juusi dima, a ni baligusi,
44004028	ba zaa daa n laŋsi, a ti niŋi e tumtumina suŋŋu Yeesu daaŋu, seema kusu zaa e n daa n le, ka baŋŋi, ka cheli ba niŋi.
44004029	A zu, ti duuma, da ti seema kisari maa n funti ba la niŋi, ka ti ti wune, e tumtuminiba, ti togsira e yela dabilim tiri,
44004030	ka mi naag e daama tibira niriba, ka niŋina mamaachi yela, a kpali e tumtumina suŋŋu Yeesu, a ni o yuuri zu.
44004031	Ba na n togsira Naawun saani la, seela ba n be maa yigsini, ka Naawun sii kpe ba zaa niŋi, ka ti ba togsi Naawun yela dabilim tiri.
44004032	A saŋa la, seesi n paara Yeesu zu la daa n marini naŋgbanluŋko, so zaa bi yetira, ni bunso o n mari niŋini o toori, ama ba yi naani, a tori taaba.
44004033	Niŋi n na, tumusi maa daa n nye daama ga, a wusira niriba seema Naawunni n nyisigi Yeesu, a yi kum puu la. Ka Naawunni ti nyaaŋpaariba maa zaa barika ga,
44004034	ba liŋini zaa bi nyaara nam. A kpali bo, seesi n niŋi bindaandima yi koosi ba bini, a naa ligiri maa ti tumusi maa, ba tori n tira seesi n bi mari la.
44004036	A jemani maa dabso daa n ba niŋi, ba boona u Joosefi, ka tumusi maa mi boona u Baanaba, o yuuri maa gbinni niŋi summa, ka o dogim puu yuuri niŋi Liivai, ka o mi yi Sayipira paaligu.
44004037	Niŋi n na, o koosi o pu, ka naa ligiri maa ti tumusi maa.
44005001	A jemani maa dabyindaana daa n ba niŋi, ba boona u Ananaya. O ni o poga, Safaara, koosi ba mi tiŋŋa,
44005002	ka Ananaya gbaa ligiri maa barigi, a naa seesi sogi, ka naa seesi n che, a wa ti ti tumusi maa, ka o poga mi baŋŋi seema o n niŋi maa.
44005003	O n wa ti paa tumusi maa saani, Piita yeli u, Ananaya, wula n na e sagi Sitaana ba e sufu niŋi, a ti e kpabira e yomsi Naawun sii yeli, ni ligiri maa zaa n ŋa?
44005004	Poin ka e koosi tiŋŋa maa, e buŋ n na. Koo, e n koosi u maa, e ni tee n naa ligiri maa niŋi bunso e n kpabira e niŋi. Wula n na e togsi n za e sufu niŋi e wa ti niŋi yabeegaa? Pa nisaaldima ko n na e ŋma jiri yeli, Naawunni n na e ŋma jiri yeli.
44005005	Ananaya n wumi n ŋa, o fa n li, a kpi. Bipola nyisigi, a naa waje pili u, a wa ti pi. Ka seesi zaa n wumi yela maa, dabeem gbaa ba.
44005007	A n ti niŋi beela, Ananaya poga ta nisaaniŋi, o mi bi baŋŋi o sira n kpi.
44005008	Piita yeli u, Yeli ma, ya n koosi tiŋŋa maa, o ligiri ŋa? Poga maa mi yeli, O ligiri n na.
44005009	Piita yeli u, Wula zu n na e ni e sira zaa to jina, ya ti niŋi Naawun sii nyaasi? Wumi, seesi n mari e sira wa ti pi la, barima n chenni la, ba mi ni lee n mari e gba gaari.
44005010	A puli maa niŋi, o li tiŋŋa, a kpi. Bipola maa n ti kpe, ba nyeni o n kpi, ba naag u, a wa ti pi, a begi o sira.
44005011	A zu, chaachi dima maa zaa, a ni nira zaa n wumi yela maa, dabeem gbaa ba.
44005012	Qama n ti niŋi, tumusi maa daa n niŋi mamaachi yadamta, a yi niriba puwa, ka Yeesu nyaaŋpaariba zaa yi ti laŋsini taaba, a yi naaba Sulimaana kidede puwa.
44005013	Ama seesi n bi dee Yeesu yela yi zorini dabeem ba n di n kpe nisaaniŋi paasi ba niŋi, ka nyaaŋpaariba maa yuya du,
44005014	nivudamta, dabsi ni pogiba, mi paasi n deegira Yeesu yela.
44005015	Ka niseesi n mari baaradima mari ba yi n digili soya, a yi zukogusi ni kalama niŋi, a koo, ka Piita chaŋina, o maasim ni li ba niŋi.
44005016	Ka tiŋseesi n leeli Jiruusilim la dima mari ba baaradima ni kikpaarigusi dima, a ta Jiruusilim, ba zaa ba wa ti nye alaanfiya.
44005017	Niŋi n na, buŋkobkuuriba maa zudaana ni Sajusii dima n ba o saani la daa n mari pubeerim, a kpali Yeesu tumusi la zu.
44005018	A zu, ba ti ba gbaa tumusi maa yo dii.
44005019	Dindaari maa yiiŋu Naawun malaki ti yoo dinoya maa, ka mari ba yi, a yeli ba,
44005020	Ya wa ti za Naawun dii laanta, a naa Yeesu yela togsi n wusira niriba. Bee ti chee, ba kpe Naawun dii laanta wusira niriba.
44005021	A jemani maa buŋkobkuuriba zudaana maa ni seesi n ba o saani la ta, ka booli satigu dima, a ni Juusi kpemba zaa, ba ti sari, ka tumi dabsi, ba wa ti nyisi tumusi maa ba n si n yo dii la ta. Ba we.
44005022	Ba n wa ti paa dii maa, ba nye, ka dinoya maa zaa kparini, ka pirisisi maa ba n za n gu a. Niŋi n na, ba yoo dinoya maa, ka tumusi maa ka niŋi. Ba naa n pori n wa ti yeli, Ti n wa ti yoo dinoya maa, ti bi nye nira zaa.
44005024	Naawun dii pirisisi zudaana ni buŋkobkuuriba kpemba maa n ti wumi yelaa, ka bi baŋŋi seela tumusi maa n be la, ba bi baŋŋi seema a n di n pa n ti niŋi.
44005025	Niŋi n na, niso ti yeli ba, Ya nyaasi, dabseesi ya n si n yo dii la ba n za Naawun dii laanta wusira niriba.
44005026	A zu, pirisisi zudaana maa ni o pirisisi we niŋi, a wa ti mari tumusi maa ta. Ba bi bobi ba ta, a kpali bo, ba zorini niriba dabeem, a koo, ba n di n lobi ba kuga zu.
44005027	Ba n wa ti mari ba ta, ba ti ba za kisari maa yiya, ka buŋkobkuuriba zudaana maa yeli ba,
44005028	Ti daa n kpaasi ya tuba yeli ya, ya da wusira niriba seema Yeesu n daa n wusira la, ka ya na wusira niriba yi Jiruusilim zaa n ŋa, ka yetira, ni tirima n taasi ba ku Yeesu la.
44005029	Piita ni o taaba tumusi maa yeli, Ti n wumi n tira Naawunni n so, a gaari ti n wumi n tira niriba.
44005030	Yarima n daa n ti ba kpa Yeesu tabi daa o kpi, ka Naawunni so ti yaadima n daa n tumina la nyisigi u,
44005031	ka ti o zi o nudii zu, o niŋi niriba yipaara, a ni moligira, Juusi dima ba ti dee ba saamiya, Naawunni o che ba yabeeri paŋina ba.
44005032	Naawunni mi naag o sii ti seesi n wumi n tira u la, ka ti ni sii maa zaa niŋi yela maa dansiyasi.
44005033	Kisari maa n ti wumi n ŋa, ba je suuri ga, a ya n ku ba.
44005034	Niŋi n na, dabyindaana nyisigi, ba boona u Gameeli, o mi niŋini Farisii daba, ka mi niŋi zaaliguwusira, ka niriba zaa niŋina u jilima. O za, ka yeli, Ya cheli tumusi maa, ba yi yaŋŋa beela.
44005035	Ba n yi n baasi, o yeli, Juusi dima, ya dasi seema ya n ya n niŋina dabsaa.
44005036	Kusu zaa dabso n daa n nyisigi, ba boona u Tuuda, ka yeli o marini kpeeŋu, ka dabsi kobsinaasi daa n pa o zu. A n ti niŋi daba ayi, niriba ku u, o nyaaŋpaariba maa zaa zo n borigi, ba mi bi nye yela zaa yi o niŋi.
44005037	Dindaso, ka Tuuda n daa n kpi la, ka ba daa n kaana niriba la, dabyindaana daa n ba niŋi, ba boona u Juuda n yi Galili paaligu puwa, ka niriba paara o zu. A n ti niŋi daba ayi, niseesi ku u, o nyaaŋpaariba maa zaa zo n borigi.
44005038	A la zu, m ya n yeli ya ni Yeesu nyaaŋpaariba maa yela, ya cheli ba boin, ka da niŋi ba yelli zaa. A kpali bo, ka nisaaldima n taasi yaseesi ba n niŋina maa, ba ni niŋi n je, ka baasi.
44005039	Ama ka Naawunni n taasi, ya ki tee n kari ba, ka niriba ba nye ya n katira Naawun yela.
44005040	Ba n wumi o yela maa baasi, ba booli tumusi maa ba lee n ta, ka ti ba feebi ba, ka yeli ba, ni ba da lee n togsira Yeesu yela, ka ti ba yi n gaari.
44005041	Tumusi maa n ti yiira kisari maa puwa, ba sufusi peligi, a kpali bo, ba dagini nam nyaabu Yeesu zu la.
44005042	Ka taaru zaa ba yi ba Naawun dii laanta ni ba yiya, a togsi n wusira Yeesu yela, ni wune niŋi Kristu maa.
44006001	A jemani maa Yeesu nyaaŋpaariba daa n zoogira, ka ba seesi n togsira Giriiki tiri zabi seesi n togsira Juusi dima yatoga, a kpali bo, ka ba yi ti tori ligiri, pogkooba n togsira Giriiki tiri yi bi nyaara ba toori.
44006002	A zu, tumusi pii ni bayi maa booli nyaaŋpaariba maa, ba laŋsi, ka yeli ba, Ti yidima, a bi veela ti n cheli Naawun yela wusigu, a kpali ligiri totigu maa zu.
44006003	A zu, a yi ya puwa, ya nyisi dabsi bayapoin n mari yam ga, a ni Naawun siya, ba totira ligiri maa,
44006004	ka cheli ti togsira Naawun saani, ka wusira niriba Naawun yela.
44006005	Seema tumusi maa n yeli maa peri nyaaŋpaariba maa zaa, ba nyisi dabsi bayapoin. Ba yuya n ŋa, Sitiivin ni Filipi ni Pokoro ni Nikano ni Timo ni Paramena ni Nikola, so n yi Antiyo tiŋŋa puwa, ka puusira Naawunni seema Juusi dima n puusira la. Sitiivin mi niŋina Naawunni yeride ga, ka mi mari Naawun sii ga.
44006006	Niŋi n na, nyaaŋpaariba maa mari dabsi bayapoin maa gaari tumusi maa saani, ka tumusi maa togsi Naawun saani ti ba, ka naa ba nuusi pa ba niŋi.
44006007	A jemani maa, a yi Jiruusilim puwa, Naawun yela maa daa n yaatira ga, ka nivudamta lee n loobira Yeesu nyaaŋpaariba, ka buŋkobkuuriba nivudamta mi loobi n dee Yeesu yela di.
44006008	Niŋi n na, Naawunni naa barika ga ti Sitiivin, ka ti u kpeeŋu o niŋina mamaachi yela, a yi niriba nufu niŋi.
44006009	Ama dabseesi n nyisigi, a dira amore o saani. Ba seesi n yi Sariini ni Alisaandi tiŋsi, ka mi yi laŋsini laŋsigu dii ba boona Kagirunsi, ka ba seesi yi Silisiya ni Asiya paaligusi. Ba n dira amore maa,
44006010	Naawun sii ti Sitiivin feri, o mari yam gaari ba, ka di ba.
44006011	A zu, ba sogi n to jina ti ba seesi ŋma jiri yeli, ni ba wumi Sitiivin n tuura Musa ni Naawunni.
44006012	Lala n ti kpemba ni zaaliguwusiriba ni niriba ba nyisigi n we Sitiivin saani, a wa ti gbaag u, ka mari u gaari kisari dii.
44006013	Ba n wa ti paa kisari dii maa, ba nyisi dabsi ba ŋma jiri ti kisari maa, a yeli, Taaru zaa dabaa yi togsirini yabeeri, a ŋmeŋsira Naawun dii, a ni Naawun zaaligusi.
44006014	Ti mi wumini o n yeli, ni Yeesu n daa n yi Nazire puu la ni saami Naawun diyaa, ka ya n cherigi ti yaadima yaseesi Musa n daa n zaali ti la.
44006015	Dabsi maa zaa n ba kisari maa puu la nyaasi Sitiivin, ka nye o nufusee n ŋmaani malaki nufusee.
44007001	Niŋi n na, buŋkobkuuriba zudaana boosi Sitiivin, Yamonsi n na?
44007002	Sitiivin yeli, M yidima ni m badima, ya wumi m saani. Kusu zaa ti yaa Ibrahim daa n ba Mesopoteema paaligu puwa, ka na bi we Haran tiŋŋa.
44007003	O dindaso Naawunni n ba Alizaana puu la ta o saani, a ti yeli u, ni o cheli o baligu, ka nyisigi n gaari paaligu yinni seela wune Naawunni di n wusi u.
44007004	A zu, Ibrahim nyisigi n yi Chaadii dima paaligu, a gaari Haran, a wa ti ba niŋi. O ba n ti kpi, Naawunni mari Ibrahim ta kpe paaligu, o ti ba niŋi,
44007005	ama Naawunni bi naa kpe paaligu beela zaa ti u, o loobi n niŋi o kapite, o mari. A jemani maa Ibrahim daa n bi mari bii zaa, ka Naawunni ti u noori, ni o ya n naani kpe paaligu ti o yaŋsi.
44007006	Ka Naawunni mi lee n yeli u, ni o yaŋsi ni loobi saamba, a yi paaligu yindaana, ka paaligu maa dima ba naa ba loobi girunsi, a namsi ba yuma kobsinaasi,
44007007	ama o baasigu wune Naawunni ti darigi paaligu maa dima tuba, ka mari Ibrahim yaŋsi maa yi nisaaniŋi, a ta kpe, ba ti tumina wune Naawunni.
44007008	A kpali Naawunni n ti Ibrahim noori maa zu, o mi yeli ba, ni ba ŋmaara yoya. Niŋi n na, Ibrahim dogi Isaaka, o daba anii daari ba ŋma o yoori. Ka Isaaka mi loobi nira dogi Yakubu, ka Yakubu mi loobi nira dogi ti yaadima pii ni bayi la.
44007009	Niŋi n na, Yakubu biisi maa mari ba sunzo Yisifu, a zabira ŋuuri, a gbaag u koosi n ti Yijipi paaligu dima,
44007010	ama ka Naawunni ba o saani, a nyisi u yi nam maa niŋi la. Dindaso ba mari Yisifu gaari Yijipi naaba ba n boona Faaro la saani, ka Naawunni naa barika ni yam ti Yisifu, naaba maa naag u loobi o paaligu nayinni, ka ti o nyaasira o yiri.
44007011	Niŋi n na, kom li Yijipi paaligu ni ti kpe Keenim paaligu zaa, ba nyaara nam ga. Lala n na ti yaa Yakubu ni o biisi maa n daa n ba ti kpe Keenim paaligu puu la mi nyaara nam,
44007012	ka Yakubu wumi, ni bindira ba Yijipi paaligu puwa, o tumi o biisi maa ba wa ti da.
44007013	Ba n lee n ti gaari ba buyidaana, Yisifu naag o maŋŋa ti o beya ni o sunzo, ba baŋŋi u. Niŋi n na, naaba maa pa baŋŋi Yisifu dogim puu yela.
44007014	Ka Yisifu ti ba wa ti mari o ni ba zaa ba Yakubu, ni o dogim puu zaa ta, ba zaa ba pisiyapoin ni banu.
44007015	Lala n na Yakubu daa n we Yijipi paaligu, a wa ti kpi, ka o biisi n niŋi ti yaadima la gba kpi,
44007016	ba naa ba kpiinsi maa ta ti kpe paaligu tiŋŋa yindaana ba n boona Sekim, a ti pi seela Ibrahim n daa n da yi Heemo dima saani la.
44007017	Niŋi n na, a yi Yijipi paaligu puwa, ti yaadima daa n wasiya ga, a ti paa jemanso Naawunni n daa n ya n nyisi ba yi nisaaniŋi, ba ta kpe paaligu, seema Naawunni n daa n ti ti yaa Ibrahim noori la.
44007018	A saŋa maa dabyindaana ba niŋi, ka di Yijipi paaligu naalim, ka mi bi baŋŋi Yisifu yela,
44007019	ka yomsi ti yaadima, ka namsi ba, a ti ba naa ba bileesi yi n diŋina yaŋŋa, ni ba kpi.
44007020	A jemani maa ba dogi Musa, o mi veela ga, ba naag u sogi dii puwa. A n ti niŋi o ŋmerisi ata, ba naag u yi yaŋŋa, a sogi n digili.
44007021	Niŋi n na, naaba maa bipuŋŋu nye u, ka naag u wa ti guuli, o loobi o gbagba biya,
44007022	ka ba wusi u Yijipi dima yam zaa, o loobi nivukarigu, ba wumina o noori, ka o niŋina yatintaasi.
44007023	O n ti niŋi o yuma pisinaasi, o fe o sufu niŋi, o wa ti puusi o yidima, Yakubu yaŋsi, Juusi dima la.
44007024	O n wara, o wa ti nye Yijipi daba n namsira Juusi daba, ka fa Juusi daba la basi, ka ŋme n ku Yijipi daba la, a kpali bo, o toori ka niŋi.
44007025	O feni maa, o yidima ni baŋŋi maa, Naawunni ya n tini o nyisi ba yi ba girunsi tuma ŋa puwa. Ba mi bi baŋŋi.
44007026	A n kaa bee, o lee n we niŋi, a wa ti nye Juusi dabsi bayi n zabira, o kpabira o maa ba sufusi, ba di taaba zoolima. A zu, o yeli ba, Dabsi, ya niŋini baligu luŋko, bo n na ya lee n zabira?
44007027	So toori n ka niŋi la turi u basi, ka yeli u, E bi niŋi ti naaba ni seriyadira.
44007028	Bo n na e ya n ti niŋi? E ya n ti ku ma ni, seema soosila e n ku Yijipi daba la?
44007029	Musa n ti wumi n ŋa, o zo n gaari paaligu yindaana, ba n boona Midiya la, a wa ti zi niŋi n niŋi saana, ka naa poga dogi biduusi bayi.
44007030	Dindaso, o n ti yi Yijipi paaligu maa, ka yuma pisinaasi ti gaari, o daa n ba dalimpii paaligu puwa, a leeli zotintaa ba n boona Sayinai la, ka nye tibila n leegira bugum, ka malaki ba bugum maa puwa.
44007031	Musa n ti nye u, a tiri u, o vuu n leeli, o nyaasi. Niŋi n na, Naawun goo yi bugum maa niŋi, a yeli,
44007032	Mani n niŋi Naawunni, so e yaadima Ibrahim ni Isaaka ni Yakubu zaa n daa n tumina la. Musa n wumi lala, o chirimina, ka ki lee n tee n nyaasi, a kpali dabeem zu.
44007033	Naawunni lee n yeli u, Fugi e sabtaasi yi e noba, a kpali bo, seela e n za ŋa niŋini m tiŋsuŋŋu.
44007034	Nyaasi, m nyeni seema Yijipi dima n namsira m niriba, Juusi dima, ba nyaara nam ga, ka m mi wumi seema ba n fomina. A zu, ma ta, a ya n ti nyisi ba, ka kpabira m tumi i, e gaari Yijipi paaligu.
44007035	Lala n na ti yaadima Yakubu yaŋsi daa n zagsi Musa, a yeli, E n bi niŋi ti naaba ni seriyadira. Ama Naawunni tumi o malaki, a yi tibila maa niŋi, o ti naa naalim ti Musa, o nyisi ti yaadima maa zaa, a yi Yijipi paaligu puwa.
44007036	Niŋi n na, Musa we Yijipi paaligu, a wa ti niŋi mamaachi yela ga, a yi nisaaniŋi ni teeku so ba n boona Teekuzee la, ka mari ti yaadima maa zaa yi paaligu maa puwa, ba di yuma pisinaasi, a yi dalimpii paaligu maa puwa.
44007037	O mi yeli ba, ni dindaso Naawunni ni lee n nyisi chaame yinni yi ba puwa, seema o n nyisi wune Musa la.
44007038	Musa ni ti yaadima maa zaa ni malaki so n daa n togsi o saani, a leeli zotintaa ba n boona Sayinai la daa n ba dalimpii paaligu maa puwa, ka Naawunni zaali Musa zaaligusi, o ti naa n ti ti.
44007039	Ama ti yaadima maa muuri u, ka zagsi o yela deegirisim, ka kpabira ba sufusi niŋi ba niŋina seema Yijipi dima n niŋina la.
44007040	A zu, ba yeli dabso ba n boona Aaron la, ni o maali buga ti ba, ba pa ti wara, ba naag a pa yiya. Ni Musa n mari ba yi Yijipi paaligu ta nisaaniŋi la, ba mi bi baŋŋi seela o n be.
44007041	Niŋi n na, ba naa suga maali bugiri, o ŋmaani nagibila, ka ba maali maaligu ti u, a deemi deema, a kpali bugiri maa zu.
44007042	Ama Naawunni zagsi ba, ka ti ba puusira ŋmeribiisi, ka o ti o chaamesi sebi buku niŋi, Juusi dima, yuma pisinaasi, a yi dalimpii paaligu la puwa, ya daa n kuura buqkobiri, ama pa mani Naawunni n na ya n daa n ku n tira.
44007043	Ya daa n naa tanti dii bugiri, so ba n boona Molo la, a ni qmeribii bugiri ba n boona Arefa la, a ni wundamta ya me, a paasi n maana. A zu, m ni darigi ya tuba, a mari ya gaari paaligu yindaana ba n boona Babilo la.
44007044	Niŋi n na, Sitiivin lee n yeli, Ti yaadima n daa n ba dalimpii paaligu maa puu la, Naawun tanti dii mi ba niqi. Poin, ka ba maali u, Naawunni wusi Musa seema ba n di n niqi n maali u.
44007045	Ama Musa n ti kpi, Josuwa loobi zudaana, ka ti yaadima maa naa Naawun tanti dii maa ta kpe paaligu, ka Naawunni moligi ba, ba nyaqqi ba taaba baligusi kari ba gaari. Lala n na o daa n be, a ti paa naaba Dawuda jemani.
44007046	Wune Dawuda daa n peri Naawunni so Yakubu n daa n tumina la ga, ka kpabira o me dii ti u, ama Naawunni bi sagi,
44007047	ka ti Dawuda bii Sulimaana me dii maa ti u.
44007048	Ama Naawunni kpeequ daana bi doora diseesi niriba n meera la puusi, a maa Naawunni n daa n taasi o chaame yeli,
44007049	Saazu niqini m naalim kogu, ka tiqqa niqi m noba zaabu ziya. Ya ni tee n me dii ti ma, m do o puwa?
44007050	Ya nyaasba baligusi kari ba gaari. Lala n na o daa n be, a ti paa nai, m gbagba n daa n maali bunso zaa ya n nyaara.
44007051	Sitiivin yeli kisari maa, Ya mari zagsigu, a maa seema ya yaadima n daa n zagsira la. Ya sufu niqi ya bi kpabira ya wumina Naawun yela, ka mi zagsira seema Naawun sii n yetira.
44007052	Kusu zaa ya yaadima daa n namsira Naawun chaamesi zaa, ka ku ba seesi n daa n wusi, ni Naawunni ni tumi o nivusuqqu o ta durinye qa puwa. Pimpariqa nivusuqqu maa taya, ya koosi u, ka ku u.
44007053	Halli ka malakisi daa n wusi ya yaadima zaaliguseesi Naawunni n daa n zaali la, ka ya pa baqqi a, ya zagsi a niqinisim.
44007054	Kisari maa n ti wumi Sitiivin n yeli n qa, ba je suuri ga niqi u.
44007055	Ama Naawun sii ba Sitiivin saani, o nyaasi saa, ka nye Naawunni ni o daama, ka Yeesu mi za o nudii zu.
44007056	Sitiivin yeli ba, Ya wumi, m nye saazu n yoo, ka nye Naawun Nisaala n za Naawun nudii zu.
44007057	Kisari maa n wumi n qa, ba tasi n niqi u, ka zagsi o saani wuminisim, ka chee n ti gbaag u,
44007058	a mari u yi tiqqa maa puwa, a wa ti lobi u kuga. Seesi n lobira kuga maa pirigi ba wajaasi, a digili dabso ba n boona Sool la saani.
44007059	Ba na n lobira kuga maa, Sitiivin togsi Naawun saani yeli, M duuma Yeesu, dee m siya.
44007060	Ka o gba tiqqa, ka tasi n yeli, M duuma, da darigi niribaa tuba, a kpali yabeegaa ba n niqina ma qa zu. O n togsi n qa baasi, o kpi.
44008001	O kuubu maa mi peri Sool. Niqi n na, Naawun niriba naa Sitiivin kpiiqu maa pi, ka kumi o kuuri ga. A yi dindaari maa Jiruusilim dima daa n piili n namsira chaachi dima ga, ba zaa zo n yaari Judiya paaligu ni Samaariya paaligu niqi, ka che tumusi maa ko ba Jiruusilim.
44008003	Ka Sool mi namsira chaachi dima ga, ka kpe ba yiyasi gbaagira ba, pogiba ni dabsi, a wa ti yoora dii.
44008004	Niqi n na, seesi n yaari maa gaa n chaqqi n wusira Yeesu yela gaatira.
44008005	Ba yindaana ba n boona Filipi wa ti zi Samaariya paaligu tiqqa, ka wusi ba, ni Yeesu niqini Kristu, so Naawunni n daa n nyisi la.
44008006	Ka tiqqa maa nivudamta mari sufuluqko deeg o yela di, a kpali ba n wumi o wusigu, ka nye mamaachi yaseesi o n niqina,
44008007	halli o kari kikpaarigusi yi nivudamta niqi, ba tasira, ka o tibi boobisi ni wausi ga,
44008008	pupeelim ba tiqqa maa puu ga.
44008009	Niqi n na, dabyindaana daa n ba niqi, ba boona u Simon. Kusu zaa o daa n niqina akiibisi, a kuura Samaariya dima noya, ka yetira, ni o marini daama ga,
44008010	a zu, niriba maa zaa, kpemba ni biisi, daa n yi wumina o noori, ka yetira, ni o mari Naawun daama, a ni o kpeequ ga.
44008011	Lala n na o daa n niqina, a paa yuma seem, a kuura ba noya, ka ba wumi n tira u.
44008012	Ama Filipi pa n ti ta, a wusira Naawun naalim ni Yeesu Kristu yasuma yela la, ba deeg a di, o su ba koom, dabsi ni pogiba.
44008013	Ka Simon gbagba deeg a di, Filipi su u koom, o mi pa Filipi zu, ka nye mamaachi yela ni tumtintaasi Filipi n niqina, a ku o noori.
44008014	A jemani maa Yeesu tumusi maa n ba Jiruusilim puu la wumini maa, Samaariya paaligu dima deeni Naawun yela la. Ba nyisi Piita ni Jon ba we nisaaniqi.
44008015	Ba n wa ti paa niqi, ba baqiya, ni Filipi suni nivudamta koom, a yi duuma Yeesu yuuri zu, ka Naawun sii maa na bi ta ba saani. A zu, Piita ni Jon suusi Naawunni, ni o naag o sii ti ba,
44008017	ka mi naa ba nuusi pa ba niqi, sii maa kpe ba niqi.
44008018	Simon n nye yela maa, o yeli Piita ni Jon,
44008019	ni ka ba ti u daama, o naag o nuusi pa niriba niqi, Naawun sii o kpe ba niqi n qa, o ni ti ba ligiri.
44008020	Piita yeli u, Naawunni naag e ni e ligiri zaa basi bugum ziya. A kpali bo, e feni maa, e n di n tee n da bunso Naawunni n tira.
44008021	A zu e ka torim yi yaso ti n niqina a niqi, ka e feri feera mi bi lee n petira Naawunni.
44008022	E yabeegaa zu, dee n saamiya, ka suusi Naawunni, a koo, o naag e feribeegaa che n paqqi i.
44008023	M nyeni, e zabira quuri ga, ka yabeeri miili i.
44008024	Simon yeli, Suusi ya duuma ti ma, yaseesi e n yeli la, a liqini zaa, o da pa ti niqi ma.
44008025	Niqi n na, Piita ni Jon togsi duuma maa yela, ka pori n wara Jiruusilim. Ba n wara maa, ba kpeni tiqdamta yi Samaariya paaligu puwa, ka togsi Yeesu yasuma, a wusira ba.
44008026	Niqi n na, Naawun malaki daa n yeli Filipi, ni o nyisigi n wara kiqkagili, a wa ti paa soori, soso n do Jiruusilim, a sigi n pulli dalimpii paaligu puwa, a wara Gaaza la.
44008027	Filipi we niqi, a wa ti paa dabyindaana n yi Etoopiya paaligu, ka daa n we Jiruusilim wa ti puusi Naawunni, ka kunna. O mi niqi nivumaqa, ka tumina Etoopiya paaligu naaba n niqi poga, ka ba boona u Kandeesi la, a nyaasira o ligiri zaa.
44008028	O n kunna maa, o zini tirooko puwa, buqkobiri darigi u wara, ka o karimina bukuso Naawun chaame Azaya n daa n sebi kusu zaa la.
44008029	Ka Naawun sii yeli Filipi, ni o wa ti paa tirooko maa.
44008030	O chee n wa ti paag u, ka wumi daba maa n karimina chaame Azaya buku la, ka boosi u, Seema e n karimina n qa, e baqqi o gbinni?
44008031	Daba maa yeli, M bi baqqi o gbinni, ka pa nira o wusi ma. O yeli Filipi, o kpe tirooko maa ba zi.
44008032	Naawun buku seela o n karimina maa n qa, Seema ba n ya n ku pee, koo, a qmaasi o koba, o yi muurini, lala n na o gbagba muuri.
44008033	Ba nyaasi u jaga, ka bi di o seriya ni yamonsi. Kum gbaag u durinye puwa, o bi mari biisi, o yuuri muri.
44008034	Daba maa yeli Filipi, Yeli ma, chaame qa, o gbagba yela n na o togsira, bee, niso yela?
44008035	Filipi yeli u, ni Yeesu yela n na chaame maa n daa n sebi n digili la, ka mi wusi u Yeesu yela.
44008036	Ba n wara maa, ba wa ti paa koom, daba maa boosi u, Nyaasi koom, bo n ya n moqqi ma koom suubu?
44008038	Ka yeli so n duusira maa o za. O za, ka ba sigi n gaa koom maa puwa, Filipi su u koom.
44008039	Ba n ti yi koom maa puwa, Naawun sii ti Filipi gaari, ka che daba maa, o bi lee n nye u zaa, ka mi wara, a ni pupeelim.
44008040	Niqi n na, Filipi paa Asado, ka togsi Yeesu yasuma, a yi tiqsi zaa, a wa ti paa Siiziriya.
44009001	A jemani maa Sool daa n kpabirini o kuura Yeesu nyaaqpaariba, o we buqkobkuuriba zudaana saani,
44009002	a wa ti yeli u, ni o qma gbana ti Juusi dima laqsigu diisi kpemba, a yi Damasika tiqqa puwa, ni ba paasi u gbaa seesi zaa n paara Yeesu zu, dabsi ni pogiba, o le ba gaa Jiruusilim.
44009003	O qma n ti u, o naa n wara. O n wa ti paagira Damasika tiqqa, paaligu nyagsi saazu, a poli n jili u,
44009004	o fa n li tiqqa, ka wumi goo n yeli, Sool, Sool, Wula n na e namsira ma ga qa?
44009005	Sool boosi, M duuma, qani n niqi i? Goo maa yeli, Mani n niqi Yeesu, so e n namsira ga la.
44009006	Nyisigi n kpe tiqqa maa puwa, ba yeli i seema e n di n niqi.
44009007	Dabseesi n beena u maa za surim, ba wumi goo maa, ba mi bi nye nira zaa.
44009008	Niqi n na, Sool nyisigi, a yoog o nufu, ka bi lee n nye seq zaa, ba gbaag o nuwa, a mari u kpe Damasika tiqqa puwa.
44009009	O daba ata, o nufu zoomi, o bi dira, ka bi quura.
44009010	A jemani maa, a yi Damasika, Yeesu nyaaqpaara ba n boona Ananaya daa n ba niqi, ka o zaasi zaasim, ni o duuma booli u, a yeli, Ananaya. Ananaya yeli, M duuma, mani n qa.
44009011	O duuma maa yeli u, Nyisigi n gaari soso ba n boona Sotooli la, a wa ti kpe Juudasi yiri, a kpabi dabso ba n boona Sool la, o mi niqini Taasa tiqqa biya. Pimpariqa o togsira m saani,
44009012	ka nye dabyindaana ba n boona Ananaya n kpe n ta o saani, o ti naag o nuusi pa o niqi, o nyaara.
44009013	Ananaya yeli, M duuma, nivudamta togsi dabaa yela, a wusi ma seema o n daa n niqina e niriba yabeeri ga, a yi Jiruusilim,
44009014	ka buqkobkuuriba kpemba mi ti u daama, ni o ta kpe, a ti le niseesi zaa n paara e zu.
44009015	O duuma maa yeli u, We niqi, m nyisi u ni, o ti tumi n tira ma, balisi ni nadima ni Juusi dima zaa ba baqqi m yela.
44009016	M gbagba ni wusi u namseesi o n di n nye, a kpali m yuuri zu.
44009017	Niqi n na, Ananaya yi n we yiri maa puwa, a wa ti naag o nuusi pa Sool niqi, ka yeli u, M todaana Sool, ti duuma Yeesu, so n tuusi i soori la n tumi ma e saani, e lee n nyaara, ka deeg o siya.
44009018	O n si n togsi n baasi binseesi n qmaani koroto pegiri yi Sool nufu li, o lee n nyaara, ka nyisigi, ka ba su u koom Yeesu zu,
44009019	ka o di, ka nye kpeequ. O daba ayi, a yi Damasika puwa, Sool ni Yeesu nyaaqpaariba n daa n na,
44009020	ka o yi kpe laqsigu diisi, a wusira, ni Yeesu niqini Naawun biya.
44009021	Ka so zaa n wumi o yela qa, a ku ba noya, ba yeli, Pa dabaa n daa n ba Jiruusilim, a namsira Yeesu nyaaqpaariba ga la, ka lee n ta kpe, o ti le ba, a gaa n wa ti ti buqkobkuuriba kpemba?
44009022	Nisaaniqi Sool wusigu daa n loobi kpeequ, o wusira Juusi dima, ni Yeesu niqini Kristu, ba kari wusigu maa je. Kristu maa gbinni n niqi so Naawunni n nyisi.
44009023	A n ti yuu, Juusi dima toni jina ba ku Sool,
44009024	ama o pa ti baqqi ba jina maa. Bee cheegira ni yiiqu zaa ba nyaasirini tiqqa maa begsi noya, ba ti gbaag u ku.
44009025	A zu, dindaso Sool nyaaqpaariba mari u du tiqqa maa gondaa, ka naag u niqi pee puwa, o sigi tiqqa, a gaari Jiruusilim.
44009026	O n paa Jiruusilim, o kpabira maa o naag o zu niqi Yeesu nyaaqpaariba maa niqi, ka ba zaa mi zora u dabeem, a kpali bo, ba bi niqi u tama maa, o loobi n niqi Yeesu nyaaqpaara.
44009027	Niqi n na, Baanaba mari u gaari tumusi maa saani, a wa ti yeli ba, ni Sool n daa n wara Damasika, o nye ti duuma, ka duuma maa togsi o saani, ka Sool naa dabilim wusira Yeesu yela, a yi nisaaniqi.
44009028	Tumusi maa n wumi n qa, ba sagi, ni Sool o ba ba saani, a yi Jiruusilim, ka o yi yi n togsira duuma yela dabilim tiri.
44009029	O ni Juusi dimseesi n togsira Giriiki tiri la yi dira amore, ka ba yi kpabira seema ba n di n niqi n ku u.
44009030	Nyaaqpaariba maa n ti baqqi n qa, ba mari u sigi n gaari Siiziriya tiqqa, o wa ti gaa Taasa.
44009031	Lala n na, chaachi dima yi Judiya ni Galili ni Samaariya paaligusi nye niqgbirimaasim, a ni naqgbanluqko, a zora Naawunni dabeem, ka Naawun sii mi paasira ba niqi, ba zoogira.
44009032	Niqi n na, dindaso, Piita daa n chaqina tiqsi, a wa ti paa Yeesu nyaaqpaariba, a yi Lida tiqqa,
44009033	ka nye dabso n niqi boobi do yuma anii, ba boona u Yiiniya.
44009034	Piita yeli u, Yiiniya, Yeesu Kristu tibi i, nyisigi n kpili e bindoori. A puli maa niqi, o nyisigi n za,
44009035	ka so zaa n ba tiqqa maa puwa, a ni Sarona tiqqa puu nye u, ba loobi Yeesu nyaaqpaariba. A leeli nisaaniqi, a yi Jopa tiqqa puwa, Yeesu nyaaqpaariba yindaana ba niqi, o niqini poga, ba boona u Tabita,
44009036	koo, Dooka, a gbinni n niqi waligu. O yi niqina yasuma taaru, a moligira nandaandima.
44009037	A jemani maa toora daa n gbaag u, o kpi, ba su u koom, a naa n wa ti digili jirimbisa puwa,
44009038	ka baqqi maa, Piita bani Lida tiqqa puwa, a leeli nisaaniqi, ba tumi dabsi bayi ba wa ti booli u, o ta yoom.
44009039	Niqi n na, Piita nyisigi n we niqi. O n wa ti paa, ba mari u kpe jirimbisa la puwa, ka pogkooba maa zaa za n kumina, ka naa bimpinna seesi Dooka n daa n maali, a wusira Piita.
44009040	Niqi n na, Piita kari ba zaa yi yaqqa, ka gba tiqqa, a togsi Naawun saani. O n ti baasi o loobi kpiiqu maa saani, ka yeli, Tabita, nyisigi. O yoog o nufu, a nye Piita, ka nyisigi n zi.
44009041	Piita naag o nuwa, a paasi o niqi, o nyisigi n za. Ka o booli nyaaqpaariba maa ni pogkooba la, a ti wusi ba o n nye nyevuri.
44009042	Niqi n na, niriba zaa n ba Jopa la wumi o yela, ba nivudamta sagi n dee duuma yela.
44009043	Ka Piita wa ti zi Simon so n niqi gbanzaba la yiri daba ayi.
44010001	Niŋi n na, a yi Siiziriya, dabyindaana daa n ba niŋi, ba boona u Koniiliya, o mi niŋini soojisi kpeema, ka o ni o soojisi maa yi Itali paaligu.
44010002	O gbagba mi kpabira Naawun yela, ka o ni o yidima maa zaa zora Naawunni dabeem, a nye ligiri tira nandaandima, ka yi togsira Naawun saani.
44010003	Dindaso, wuluŋgauwa, o zaasi zaasim, a nye malaki n ti kpe, ka yeli, Koniiliya.
44010004	Koniiliya nyaasi u, a ni dabeem, ka yeli, M duuma, wula? Malaki maa yeli, Naawunni baŋŋi seema e n togsira o saani, ka naa ligiri tira nandaandima la.
44010005	A zu, m yetira i, e tumi dabsi, ba gaa Jopa, a wa ti booli Simon, so ba n boona Piita la,
44010006	o ba Simon so n niŋi gbanzaba la yiri n leeli teeku la.
44010007	Malaki maa n ti gaari, Koniiliya booli o tumtuminiba bayi, a ni soojiseesi n ba o yiri la yindaana, so n zora Naawunni dabeem,
44010008	ka yeli ba yela maa zaa, ka tumi ba ba gaa Jopa.
44010009	A n kaa bee wuntooŋu, dabsi bata maa daa n paagira Jopa, ka Piita ba tiŋŋa maa puwa, ka du pii zu, a togsira Naawun saani,
44010010	ka kom wa ti gbaag u, o kpabira bunso o di. Ba na n dugira bindira maa, o zaasi zaasim,
44010011	ka nye saazu n yoo, ba gbaa wajetintaa naŋgbanpiima anaasi, a naa n sigi tiŋŋa.
44010012	Waje maa puwa, buŋkobiri ni tiŋvuurigusi ni niinsi zaa baligu ba niŋi.
44010013	O wumi goo n yeli u, Piita nyisigi n ku n ŋobi.
44010014	Piita yeli, M duuma, akayi, m na bi di bunso zaa Juusi dima n chisira.
44010015	Goo maa lee n yeli, Da chisira bunso zaa Naawunni n naa n ti i, e di.
44010016	Yela maa niŋini lala buta, ka waje maa lee n du saazu.
44010017	A n ti baasi, Piita na ba pii maa zu, ka biina o zaasim maa gbinni, ka dabsi bata maa boosi yiri maa yela, a ta o dinoori,
44010018	a ti booli ba boosi n nye, Simon la ba n boona Piita maa ba niŋi?
44010019	Piita na n biina zaasim maa gbinni la, Naawun sii yeli u, Nye dabsi bata n kpabira i, m gbagba n tumi ba,
44010020	sigima, ya gaari, ka da ti e weebu maa tiri i.
44010021	Niŋi n na, Piita sigi n gaari dabsi bata maa saani, a wa ti yeli, Mani n na ya kpabira, bo zu ya ta?
44010022	Ba yeli, Koniiliya, so n niŋi soojisi kpeema la, ka niŋi nivusuŋŋu, a zora Naawunni dabeem, ka Juusi dima zaa togsira o yasuma yela, o nye Naawun malaki. Malaki maa yeli u, ni o tumi ti, ti ti booli i, e ta o yiri, o wumi seema zaa e n ya n yeli.
44010023	A zu, Piita mari ba kpe o yiri. A n kaa bee, o ni ba daa n nyisigi n gaari, ka Yeesu nyaaŋpaariba maa n ba Jopa puu la seesi paa ba gaari.
44010024	Bee yinni n lee n chee, ba paagira Siiziriya, Koniiliya laŋsi o niriba ni o zodima, a nyaasira ba soori.
44010025	Piita n ti kpe, Koniiliya tuusi u, a do tiŋŋa puusi u.
44010026	Piita lali u saa, ka yeli, Nyisigi n za, m gba niŋini nisaala.
44010027	Ka Piita ni Koniiliya togsi n kpe dii, Piita wa ti nye nivudamta n laŋsi n zi,
44010028	ka yeli ba, Ya baŋŋi maa, a kpali Juusi Naawun yela zu, ba chisirini ba taaba balisi zaa puusigu, ama daari la Naawunni wusi ma, m da chisira niso zaa puusigu,
44010029	a zu, ya n booli ma la, m bi zagsi, ka ta. Bo zu n na ya booli ma?
44010030	Koniiliya yeli, Dantanyaaŋa la, o wuluŋgauwa, jemanso seesi yi n togsira Naawun saani la, m daa n ba m dii, a togsira Naawun saani, ka nye daba n za m yiya, a pili bimpinna, a nyelisira,
44010031	ka o yeli ma, Koniiliya, Naawunni wumi e n togsira o saani, ka naa bini tira nandaandima.
44010032	A zu, booli Simon, so ba n boona Piita la, a yi Jopa puwa, o bani Simon gbanzaba yiri n leeli teeku la.
44010033	A puli maa niŋi, m daa n tumi dabsi, ba wa ti booli i, e mi mari jilima ta. Pimpariŋa ti zaa ti laŋsi Naawun nufu niŋi, ti ti wumi yaseesi o n ya n ti e yeli.
44010034	Piita yeli, Yamonsi, m ti baŋini maa, Naawunni bi gamsira baligusi.
44010035	Ama baligusi zaa puwa, seesi zaa n zora u dabeem, ka niŋina yasuma, barima n petira u.
44010036	Wune n daa n ti Yeesu Kristu, so n niŋi so zaa duuma, o ta Juusi dima saani, a ti wusi ba seema ba ni niŋi n nye sufu maagirisim.
44010037	Pimpariŋa ya baŋŋi yaseesi n daa n niŋi, a yi Galili paaligu poin, ka yi Judiya paaligu zaa, seema Jon Baatisi n daa n wusira niriba, ka su ba koom,
44010038	a ni seema Naawunni n naag o sii ni kpeeŋu ti Yeesu n yi Nazire tiŋŋa puwa, o gaa n chaŋina, a niŋina yasuma, ka kari kikpaarigusi zaa basira, a kpali Naawunni n ba o saani la zu.
44010039	Ka yaseesi zaa o n daa n niŋi, a yi Jiruusilim tiŋŋa puu ni Juusi dima paaligu zaa la, ti mi niŋi a zaa dansiyasi. Ka ba kpa u tabi daa, o kpi.
44010040	O daba ata daari, Naawunni nyisigi u, a yi kum puwa, ka naag u wusi niseesi,
44010041	seesi zaa o n kpabira ba loobi yela maa dansiyasi. Naawunni n ti nyisigi u kum puu la, ti seesi ni nu n di, ka ŋu, ti loobi o yela maa dansiyasi,
44010042	ka o yeli ti, ni ti wusi niriba, ni wune n niŋi so Naawunni n nyisi, o ti niŋi kpiinsi ni nisaaldima seriyadira la.
44010043	Ya nyaasi, Naawun chaamesi zaa gba daa n wusi, ni so zaa n niŋina Yeesu yeride, Naawunni ni naag o yabeeri che n paŋŋi u, a kpali Yeesu zu.
44010044	Piita n daa n na togsira n ŋa, Naawun sii kpe seesi n wumina maa niŋi.
44010045	Niseesi n pa Piita zu, a yi Jopa la niŋini seesi n ŋmaara yoya, ka dee Yeesu yela di. Ba n ti nye Naawun sii n kpe baliguseesi n bi ŋmaara yoya maa niŋi, ka ba togsira yatogseesi ba n bi wumina, a kpeesira Naawunni, a ku ba noya. Piita yeli ba,
44010047	Naawunni naag o sii ti niribaa seema o n daa n naa n ti ti la, a zu, ka ti zagsi ba koom suubu, lala veela?
44010048	Ka Piita yeli niriba maa, Ya cheli ti su ya koom, a kpali Yeesu yuuri zu. ?ama n ti niŋi, ba yeli Piita, ni o ba niŋi daba ayi.
44011001	A jemani maa tumusi maa ni nyaaŋpaariba n ba Judiya paaligu puu la wumiya maa, baligusi maa mi deeni Naawun yela di.
44011002	A zu, Piita n ti du n gaari Jiruusilim, nyaaŋpaariba maa seesi n kpabira niriba zaa ba ŋmaara yoya la zabi u,
44011003	a yeli, Bo n na e wa ti kpe dabseesi n bi ŋma yoya la saani, a dira?
44011004	Piita nyisi yaso n daa n niŋi maa yeli ba,
44011005	M daa n bani Jopa tiŋŋa puwa, a togsira Naawun saani, ka zaasi zaasim nye wajetintaa, ba gbaag o naŋgbanpiima anaasi, ka mari u yi saazu, a sigi n ta m saani.
44011006	Ni nyaasi nene, m nyeni yiri buŋkobiri ni moo puu buŋkobiri ni tiŋvuurigusi ni niinsi,
44011007	ka ma wumi goo n yeli ma, Piita, nyisigi n ku n ŋobi.
44011008	Ma yeli, M duuma, akayi, m na bi di bunso zaa Juusi dima n chisira.
44011009	Goo maa lee n togsi buyidaana, a yi saazu yeli, Da chisira bunso Naawunni n naa n ti i, ni e di.
44011010	Yela maa niŋini lala buta, ka bini maa zaa lee n du saazu.
44011011	A puli maa niŋi, dabsi bata paa diso ni be la. Ba tumi ba ni, a yi Siiziriya, ba ta m saani.
44011012	Halli ka ba baligu kurini, Naawun sii yela ma, ni m paa ba gaari. A zu, ma we, ka nyaaŋpaariba bayoobu ŋa paa ma wa ti kpe dabso n booli ma maa yiri,
44011013	ka daba maa yeli ti, ni o nyeni malaki n za o dii, ka yeli u, ni o tumi ba gaa Jopa wa ti booli Simon, so ba n boona Piita la,
44011014	o ti yeli u seema o ni o yiri di n niŋi, ka Naawunni o naa ba yabeeri che n paŋŋi ba.
44011015	Niŋi n na, ka ma piili n togsira ba saani, Naawun sii kpe ba niŋi, seema o n daa n kpe ti niŋi la,
44011016	ma teesi kusu zaa ti duuma n daa n yeli ti, ni Jon Baatisi suura niriba koom, ka Naawunni wune ni naag o sii ti ti.
44011017	Ya nyaasi. Seema ti n daa n dee Yeesu yela maa di la, ka Naawunni naag o sii ti ti la, lala n na o naa n ti ba gba. A zu, ka m zagsi bunso Naawunni n wusi ma maa, o veela?
44011018	Nyaaŋpaariba maa n wumi Piita n yeli n ŋa, ba cheli zabirisim, ka kpeesi Naawunni yetira, Jaa Naawunni lee n ti baliguseesi ba dee ba saamiya, ka nye nyevuri.
44011019	Jemanso ba n daa n ku Sitiivin, ka ba namsira nyaaŋpaariba maa ga, ba yi n yaari la, seesi daa n paa Foniisiya paaligu ni Sayipira paaligu ni Antiyo tiŋŋa, a togsira Yeesu yela, a yi Juusi dima ko saani.
44011020	Ama nyaaŋpaariba dabseesi n yi Sayipira paaligu ni Sariini tiŋŋa paa Antiyo tiŋŋa, ka togsi Yeesu yela, a wusi baliguseesi niriba,
44011021	ka ti duuma ti ba nivudamta deeg o yela di.
44011022	Niŋi n na, Jiruusilim chaachi dima ti wumi yela maa, ka tumi Baanaba, o we Antiyo, a wa ti nye.
44011023	O mini n wa ti paa niŋi, o nyeni seema Naawunni n naa barika tira chaachi dima maa. O sufu peligi ga, ka o duusi ba zuuri niŋina, ba naa duuma maa yela loobi ba sufu niŋi yela, ka da zagsi u.
44011024	O gbagba niŋini nivusuŋŋu, ka Naawun sii ba o niŋi ga, ka o niŋina Naawunni yeride ga. Niŋi n na, nivudamta dee duuma yela nisaaniŋi di.
44011025	A zu, Baanaba yi Antiyo gaa Taasa wa ti kpabi Sool.
44011026	O n nye u, o mari u pori n ta Antiyo puwa, o ni nu, ba ti wusira niriba maa. Ba yumgunni ba wusira chaachi dima maa nivudamta. Antiyo puu n na ba piili n booli Yeesu nyaaŋpaariba Kristu dima.
44011027	A jemani maa Naawun chaamesi daa n yi Jiruusilim sigi n ta Antiyo puwa,
44011028	ka Naawun sii taasi ba yindaana ba n boona Agaba o yeli, ni kom ni li durinye paaligu zaa. Niŋi n na, kom maa daa n li, a yi jemanso Kiloodiya n daa n niŋi Aroom dima naaba.
44011029	Kom maa n daa li maa zu, nyaaŋpaariba maa n ba Antiyo puu la lobi ligiri seema ba n nye, a wa ti ti ba taaba la n ba Judiya paaligu puwa.
44011030	Ba naani ligiri maa ti Baanaba ni Sool ba wa ti ti Judiya chaachi kpemba.
44012001	A jemani n na, naaba daa n ba niŋi, ba boona u Herodi, ka o namsira chaachi dima,
44012002	ka ti soojisi naa sukara ku Jeemsi, Jon beeri.
44012003	O n niŋi n ŋa, yela maa peri Juusi dima, naaba maa ti ba lee n gbaa Piita yo dii. O bi ku u, a kpali bo, Juusi dima ya n dini Galingaari,
44012004	ama o naag u ti soojisi turimbunaasi zu, ba nyaasira u, ka ba ti di Galingaari baasi, o di o seriya niriba zaa nufu niŋi.
44012005	Piita dii yoobu maa zu, chaachi dima daa n suusira Naawunni tira u ga.
44012006	Yiiŋu, a n di n chee bee ba nyisi u la, o na bani dii maa niŋi, ba le u ni abanasi, a digili soojisi bayi sunsuu niŋi, o gbisira, ka soojisi mi za yaŋŋa, a gu dinoori.
44012007	Niŋi n na, malaki ta dii maa, paaligu pa ba niŋi, o ti ŋme Piita lugimini, o nyisigi, ka o yeli u, Nyisigi yoom. O gbari n nyisigi, abanasi la lerigi n li,
44012008	ka malaki maa lee n yeli u, Naag e bini pili, ka piri e sabtaasi. Piita niŋi lala, ka malaki maa lee n yeli u, Naag e waje pili, ka pa m zu.
44012009	Malaki maa yi, ka Piita pa o zu. O bi baŋŋi maa, yaso n niŋina la niŋini yamonsi, ka naa n niŋi zaasim niŋi.
44012010	Niŋi n na, ba begsi sooja maa n gu dinoori maa, ka lee n begsi yindaana, a wa ti paa yiri maa kutiri dinoori. O gbagba yoo, ba yi, a pa soori chaŋŋi beela, ka malaki maa gaari, ka che u.
44012011	Niŋi n na, Piita pa baŋŋi maa, yaso n niŋi maa niŋini yamonsi, ka yeli, Pimpariŋa m baŋiya, ni m duuma tumini o malaki, o ti nyisi ma, a yi seema zaa naa maa ni Juusi dima maa di n kpabira ba niŋi.
44012012	Piita n ti baŋŋi n ŋa, o we Mariama yiri. Mariama mi bii niŋi Jon, so yuyindaana n niŋi Maaki la. O n wa ti paa yiri maa, nivudamta ba niŋi, a togsira Naawun saani,
44012013	o wa ti kpaasi begu kukuluŋ, ba ti yoog u. Suŋguri so n tumina nisaaniŋi, ka ba boona u Arooda la we, o wa ti yoog u, ka wumi Piita goo.
44012014	O n wumi maa, o puu peligi ga, o tami begu maa yoogirisim, ka chee n wa ti yeli ba, ni Piita ba n za begu niŋi.
44012015	Ba yeli u, ni o kpeerini yinyaari. O mi yeli, ni yamonsi n na. Ba yeli, ni o malaki n na.
44012016	Ama Piita na kpaasira, ba wa ti yoo begu maa, ka nye u, a ku ba noya.
44012017	O mi naag o nuu niŋi ba, ni ba da mari vu, ka yeli ba seema o duuma maa n nyisi u yi diyoorigu maa puwa. Ka lee n yeli ba, Ya yeli Jeemsi ni ti taaba la yela maa. Piita n togsi n baasi, o yi n gaa seela.
44012018	A n kaa bee, Piita ka diyoorigu maa puwa, soojisi maa mi bi baŋŋi seela o n be, dabeem gbaa ba ga.
44012019	Naaba maa ba n boona Herodi la n ti wumi n ŋa, o ti ba kpabi u, ka ba kpabi u je. A zu naaba maa di soojisi maa seriya, ka ti ba ku ba. Niŋi n na, naaba maa yi Judiya paaligu, a sigi n gaa Siiziriya, a wa ti ba niŋi.
44012020	Dindaso naso ba n boona Herodi la daa n je suuri niŋi Taya ni Sidon niriba. A zu, niriba maa laŋsi, ba wa ti puusi u, ka suusi niŋgbirimaasim, a kpali bo, ka ba bi niŋi lala, ba ki lee n tee n da bindira yi o paaligu niŋi. Ba n wa ti paa naa maa yiri, ba nye Bilasita, so n nyaasira yiri maa, ka suusi u, o paasi ba kpabira niŋgbirimaasim. O sagi, ka naa maa zaali ba daa.
44012021	Daa maa n ti paa, naa maa pili o naalim kpariga, ka wa ti zi o naalim kogu niŋi, ka togsi n tira ba.
44012022	Niriba maa tasi n kpeesi u, a yeli, ni pa nisaala yatoga n na, Naawun yatoga n na.
44012023	Naa maa dee ba naŋgbanmeesim, ka bi kpeesi Naawunni. A zu, a puli maa niŋi, Naawun malaki wa ti ti toora gbaag u, bimbaala seesi saami o niŋa, o kpi.
44012024	A jemani maa n na, Naawun yela pa maali n nyisigi ga.
44012025	Dindaso, Baanaba ni Sool n ti tumi ba tuma la baasi, a yi Jiruusilim, ba mari Jon Maaki paasi ba niŋi, a pori n gaa Antiyo.
44013001	A yi Antiyo chaachi dima niŋi, Naawun chaamesi ni wusiriba daa n ba niŋi. Ba yuya n ŋa, Baanaba ni Simiyo so ba mini n boona Gbambiraa la, a ni Luukiya n yi Sariini, a ni Maneen n niŋi naaba Herodi zo, a ni Sool.
44013002	Dindaso ba le noori, ka togsira Naawun saani, ka Naawun sii yeli ba, ni ba nyisi Baanaba ni Sool ti u, ba wa ti niŋi yaseesi o n yeli ba ba niŋi.
44013003	Ba n le noori, ka togsi Naawun saani baasi, ba naa ba nuusi pa Baanaba ni Sool niŋi, ka ti ba yi n gaari.
44013004	Lala n na, Naawun sii daa n ti Baanaba ni Sool yi, ka ba wa ti sigi n gaari Silusiya n leeli teeku, a wa ti kpe ŋarintintaa gaari Sayipira paaligu.
44013005	Ba n wa ti paa, ba kpe Salami tiŋŋa puwa, a wa ti kpe ba Juusi dima laŋsigu diisi, a wusira Naawun yela, ka Jon Maaki paasi ba niŋi.
44013006	Niŋi n na, ba chaŋŋi n kogsi paaligu maa zaa, a wa ti paa Pafo tiŋŋa, ka nye dabso n niŋina akiibisi. O niŋini Juusi nira, o yuuri n niŋi Baayeesu, o Giriiki tiri mini n niŋi Elima. O yi ŋmani jiri yetira, ni o niŋini Naawun chaame, o mi bi niŋi.
44013007	Gomina maa mi ba nisaaniŋi, ba boona u Saajiya Poola, ka mari yam ga, ka niŋi akiibiniŋina maa zo. Dindaso o booli Baanaba ni Sool ba ti wusi u Naawun yela,
44013008	ka akiibiniŋina maa ba niŋi, ka kpabira o kari Baanaba ni Sool, gomina maa o da dee Yeesu yela di.
44013009	Ama Naawun sii ba Sool ba n boona Pool la niŋi ga, o nyaasira akiibiniŋina maa,
44013010	ka yeli, Nyini n niŋi Sitaana biya, e bi kpabira yasuma, e yi yomsirini niriba, ka niŋina yabeeri, ka yi yetira, ni ti duuma yamonsi bi niŋi yamonsi.
44013011	A zu, ti duuma ni darigi e tubiri, e ni loobi zooma daba ayi, ka ki lee n tee n nye wuluŋu. A puli maa niŋi, o nufu zoomi, o gaa n kpabira niriba, ba matira u daŋkpalli.
44013012	Gomina maa n nye yaso n niŋi maa, o dee ba duuma yela di, a kpali bo, yela maa kuni o noori.
44013013	?ama n ti baasi, Pool ni o taaba daa n kpe ŋarintintaa, a yi Pafo puwa, a gaari Paaga n ba Pamfiliya paaligu niŋi. Nisaaniŋi n na, Jon Maaki zagsi ba, ka pori n gaa Jiruusilim,
44013014	ba mi we Antiyo yindaana n ba Pisidiya paaligu puwa. Juusi dima daborigu n ti paa, Pool ni Baanaba kpe laŋsigu dii wa ti zi,
44013015	ka ba naa Musa zaaligusi buku ni Naawun chaame buku yindaana, a karimina. Ba n ti karimi n baasi, laŋsigu dii maa kpemba yeli Pool ni Baanaba, Ti yidima, ka ya mari yaso zaa ya n kpabira ya yeli ti, ya yeli ti.
44013016	A zu, Pool nyisigi, a niŋi ba nuwa ba wumi n ti u, ka yeli, Juusi dima ni ya baliguseesi n zora Naawunni dabeem, ya wumi.
44013017	Kusu zaa Naawunni so ti Juusi dima n tumina ŋa daa n nyisini ti yaadima, ka mari ba gaa Yijipi paaligu puwa, ba wa ti zoo. A n ti yuu, Naawunni naag o kpeeŋu mari ba yi nisaaniŋi,
44013018	ka ba yuma pisinaasi, a yi dalimpii paaligu puwa, o guuna ba,
44013019	ka saami balisi tirimbuyapoin, a yi Keenim paaligu puwa, ka naa paaligu maa ti ba, o loobi ba toori yuma kobsinaasi ni pisinu.
44013020	Ba n ti nye zii zii la, Naawunni ti ba seriyadiriba, ba nyaasira ba, a ti paa jemanso Naawunni n nyisi o chaame Samiyu.
44013021	A jemani maa n na, ti yaadima daa n kpabi naaba, ka Naawunni nyisi Sool o loobi ba naaba. O ba n niŋi Kisi, ka o Juusi dima baligu niŋi Benjami, ka o di naalim maa yuma pisinaasi.
44013022	?ama n ti baasi, Naawunni lee n ti nyisi Sool, ka ti Dawuda di naalim, ka yeli Dawuda yela, ni wune Dawuda, Jesi biya, peri wune Naawunni ga, ka kpabira o niŋi o kiperi zaa.
44013023	To, pimpariŋa, seema Naawunni n daa n ti noori kusu zaa la, o nyisini naaba maa yaŋsi yindaana ta Juusi dima saani, a ti moligi ba yi ba yabeeri tubiri darigirisim niŋi. O yaŋŋu maa mi yuuri niŋi Yeesu.
44013024	Poin ka Yeesu ta, Jon Baatisi daa n yi wusini Juusi dima, ka yeli ba, ni ba zaa ba dee ba saamiya, ka o su ba koom.
44013025	Jon n ti baasira yaso Naawunni n yeli o niŋi la, o yeli, ?ani ya feera maa, m niŋiya? M bi niŋi so Naawunni n daa n yeli o ya n nyisi la. A che daba ayi, ka dabyindaana o lee n ta, m bi daga m pirigi daba maa sabtaasi gba.
44013026	Ka Pool lee n yeli, M yidima, Ibrahim yaŋsi, a ni ya baliguseesi n zora Naawunni dabeem la, Naawunni taasi ti baŋŋi seema o n nyisira niriba yi ba yabeeri niŋi.
44013027	Ya nyaasi, Yeesu daa n ba niŋi, ka Jiruusilim dima ni ba kpemba daa n bi baŋŋi maa, Naawunni n tumi u. Daborigu zaa, a yi laŋsigu diisi zaa, niriba karimina Naawun chaamesi bukusi, ka Jiruusilim dima ni ba kpemba maa na bi baŋŋi a gbinni, ka di Yeesu seriya, seema kusu zaa chaamesi maa n daa n yeli ba ni niŋi la, a ti ba ku Yeesu.
44013028	Halli ba bi nye Yeesu yaso zaa n daga ba n di n ku u, ba suusi gomina, so ba n boona Pailati la, ni o ti ba ku u.
44013029	Niŋi n na, ba niŋi Yeesu seema zaa Naawun chaamesi n daa n yeli ba ni niŋi la, o kpi, ka ba wa ti yeeg u, a yi daa maa zu, a digili kaa puwa.
44013030	O daba ata daari, Naawunni nyisigi u, a yi kum puwa,
44013031	o daba ayi, o wa ti puusi seesi n daa n paag u, a yi Galili paaligu, a du n gaa Jiruusilim la, ka ba loobi o yela maa dansiyasi.
44013032	Ka ti gba ta kpe ti ti yeli ya, ni yaseesi Naawunni n daa n ti ti yaadima noori, o ya n niŋi la,
44013033	a niŋiya, a yi ti nufu niŋi, Naawunni nyisigi Yeesu. O niŋini maa seema ba n daa n sebi yiima ayidaana, a digili Naawun buku niŋi la, a yeli, Nyini n niŋi m biya, zinaa ma loobi e ba.
44013034	Kusu zaa Naawunni mi daa n lee n yeli, ni o ni nyisigi dabso o n nyisi maa, a yi kum puwa, o niŋa o da poo. Seema o n yeli maa n ŋa, M ni ti ya barika ga, seesi ni daa n ti naaba Dawuda noori la.
44013035	Ka naaba Dawuda daa n lee n yeli, o yiima yindaana niŋi, E ki ti e nivusuŋŋu niŋa o poo.
44013036	Ama naaba Dawuda n daa n ba niŋi la, o daa n peri Naawunni ga, ka kpi, ba pi u o yaadima kaasi ziya, o poo.
44013037	Ama Yeesu, so Naawunni n daa n nyisigi kum puu la, wune bi poo.
44013038	A zu, m yidima, ya baŋŋi maa, a yi dabaa niŋi, ti wusira ya ni ya yabeeri zaa che n paŋinisim.
44013039	Musa zaaligusi ki tee n nyisi niriba yi ba yabeeri niŋi, ama so n niŋina Yeesu yeride, Naawunni naag o yabeeri zaa che n paŋŋi u.
44013040	Kusu zaa Naawun chaamesi daa n yeli, Ya nivunyaara, ya nyaasi, yela ni ku ya noya, ya kpi. A kpali bo, ya saŋa maa, m ni niŋi yaso, halli ka nira kpabira o nyisi o gbinni ti ya, ya ki dee. Ya dasi ya maŋsi niŋi maa, seema ba n yeli maa bi niŋi ya toori.
44013042	Pool n ti togsi n baasi, o ni Baanaba yi, ka niriba maa yeli ba, ni daborigu so n lee n chena ba ta, a lee n ti wusi ba.
44013043	A n ti niŋi beela, niriba maa zaa yi laŋsigu dii maa puwa, ka nivudamta n niŋi Juusi dima, a ni baliguseesi n puusira Naawunni seema Juusi dima n puusira la, ba pa Pool ni Baanaba zu, ka ba wusi ba, ka yeli ba, ni ba niŋina Naawunni yeride, ni o moligira ba.
44013044	Daborigu n lee n ti paa, tiŋŋa maa puu dima gaalinga laŋsi, ba ti wumi Naawun yela maa.
44013045	Juusi dima n ti nye zamusi maa laŋsi, ba mari pubeerim ga, a tuura Pool, ka zabira u, ni yaseesi o n ti yetira maa niŋini jiri.
44013046	Ama Pool ni Baanaba naa dabilim, a togsi n yeli Juusi dima maa, Seema ti n daa n daŋŋi n wusi ya Naawun yela la, lala veela, ama ya zagsi, a wusira maa, ya bi daga ya n di n nye nyevuriso n ka baasigu la puwa. A zu, ti ni wa ti wusira baligusi,
44013047	a maa seema ti duuma n daa n tumi ti, a yeli, M nyisi i ni, e tira baligusi paaligu, a wusira durinye zaa seema m di n niŋi n nyisi ba, a yi ba yabeeri niŋi.
44013048	Baliguseesi n ba niŋi maa n ti wumi n ŋa, ba puusi peligi, ba kpeesira Naawun yela maa, ka ba seesi Naawunni n nyisi ba nye nyevuriso n ka baasigu la sagi n pa.
44013049	Niŋi n na, duuma yela maa yaari paaligu maa zaa.
44013050	Ama Juusi dima ti tiŋŋa maa kpemba ni pogkariseesi n puusira Naawunni seema Juusi dima n puusira la, ba namsi Pool ni Baanaba ga, ka kari ba, a yi paaligu maa niŋi.
44013051	A zu, Pool ni Baanaba wa ti pirigi ba sabtaasi kpaasi a tana, a wusi niriba maa, ba baŋŋi ba n bi niŋi nene, ka mi wa ti gaari Ikoniyo tiŋŋa.
44013052	Ka Naawun sii ba nyaaŋpaariba seesi n che maa saani, ba puusi peligi.
44014001	Ba n wa ti paa Ikoniyo, ba bayi maa zaa daa n wa ti kpe Juusi dima laŋsigu dii, a wa ti wusi ba, ka ba nivudamta, Juusi dima ni baliguseesi dee ba yela di.
44014002	Ama Juusi dima seesi n bi dee ba yela maa nyisigi baligusi sufusi, ba je suuri niŋi seesi n dee la.
44014003	A zu, Pool ni Baanaba yuu niŋi ga, a naa dabilim togsira duuma yasuma, ka o ti ba niŋina mamaachi yela ni tumtintaasi.
44014004	Ka tiŋŋa maa niriba barigi buyi zu, seesi dee Juusi dima yela, ka seesi mi dee tumusi bayi maa yela.
44014005	Dindaso Juusi dima ni baligusi, kpemba ni niriba to jina ba namsi Pool ni Baanaba, a lobi ba kuga, ba kpi.
44014006	Pool ni Baanaba n ti wumi yela maa, ba zo n gaa paaligu yindaana ba n boona Likooniya, a wa ti togsi Yeesu yela, a yi o tiŋsi puwa. Tiŋsi maa ba n we maa ayi niŋini Lisita ni Daabi.
44014008	Ba n daa n wa ti paa Lisita, ba daa n nye dabyindaana n niŋi boobi zi, a yi o dogim daari zaa,
44014009	ka Pool togsira, o wumina. Niŋi n na, Pool loobi n nyaasira u, ka pa baŋŋi maa, o niŋina Naawunni yeride zu, o ni tee n tibi u,
44014010	ka tasi n yeli u, ni o nyisigi n za o noba niŋi. Daba maa gbari n nyisigi, ka chaŋina.
44014011	Zamusi maa n nye yaso Pool n niŋi maa, ba tasi n togsi ba Likooniya yatoga niŋi, a yetira, ni Naawunni loobini nisaaldima, a sigi n ta ba saani.
44014012	A zu, ba digili Baanaba yuuri ni Zuusi, ka Pool mini n togsira ga la ba digili u Haami.
44014013	Niŋi n na, a yi tiŋŋa maa begunoori yaŋŋa, dikarigu ba niŋi, seela ba yi n maali maaligu ti so ba n boona Zuusi la. Dii maa buŋkobkuura n ti nye yaso n niŋi n ŋa, o kpabira o ni niriba maa ba maali maaligu ti Pool ni Baanaba, o naa nagidaasi ni moori ni tiisi puumasi, a gaari tiŋŋa maa begunoori maa wa ti maali.
44014014	Tumusi maa, Baanaba ni Pool, n wa ti wumi n ŋa, ba chee ba bimpinna, ka chee n jebi zamu maa niŋi, a tasi n yetira,
44014015	Wula? Ti gba niŋini nisaaldima seema ya n be ŋa. Ti tani ti ti wusi ya, ya da lee n maana maaligu zaa, ka tumina Naawunni so n niŋi yamonsi, ka daa n maali saazu ni tiŋŋa ni teeku ni bunso zaa n ba a niŋi la.
44014016	Saŋa la o daa n yi tini balisi ba niŋina seema ba n kpabira ba niŋi,
44014017	ka moligira ba, a ti saa o ta, ba nye bindira di n pitira, a ni pupeelim, ba baŋŋi o n ba niŋi.
44014018	Halli ba n yeli yela ŋa zaa, beela n che, ka ba di kari ba je, a yi maaligu maa niŋi.
44014019	A n niŋi daba ayi, Juusi dima n yi Ikoniyo ni Antiyo n ba Pisidiya paaligu puu la ta nisaaniŋi, ka loobi nisaaniŋi dima sufusi, ba paasi ba niŋi, a lobi Pool kuga. Ba n lobi Pool kuga, ka fe maa, o kpini, ba vebi u yi tiŋŋa maa puwa, a wa ti basi.
44014020	Ka Yeesu nyaaŋpaariba wa ti poli n jili u, o nyisigi, ka lee n kpe tiŋŋa maa puwa. A n kaa bee, o ni Baanaba yi n gaa Daabi,
44014021	a wa ti togsira Yeesu yela nisaaniŋi, ka nivudamta loobi Yeesu nyaaŋpaariba. Niŋi n na, ba daa n pori n gaari Lisita ni Ikoniyo ni Antiyo,
44014022	a wa ti duusi nyaaŋpaariba la n ba nisaaniŋi maa zuuri, ni ba mari dabilim, ka da zagsi Yeesu yeride niŋinisim, ka lee n yeli ba, ni ba ni nye nam poin, ka kpe Naawun naalim puwa.
44014023	Tiŋsi maa zaa Pool ni Baanaba le noori, ka nyisi chaachisi maa yipaariba, ka suusi Naawunni o nyaasira niriba zaa n niŋina u yeride la.
44014024	?ama n ti niŋi, ba yi Antiyo, a chaŋŋi n yi Pisidiya paaligu gaari Pamfiliya paaligu puwa,
44014025	a wa ti paa Paaga, ka wusi Yeesu yela nisaaniŋi, ka lee n sigi n gaa Ataliya n leeli teeku,
44014026	a wa ti kpe ŋarintintaa gaari Antiyo n ba Siriya paaligu puwa, seela chaachi dima n daa n suusi Naawunni, o nyaasira ba, ka ba daa n yi n wa ti niŋi yaso n niŋi la.
44014027	Ba n wa ti paa niŋi, ba laŋsi chaachi dima maa zaa, ka yeli ba seema zaa Naawunni n paasi ba, ba niŋi, a ni seema Naawunni n taasi baliguseesi deeg o yela di.
44014028	Ka ba yuu nyaaŋpaariba maa saani.
44015001	Dindaso dabseesi daa n yi Judiya paaligu sigi n ta Antiyo, ba ti wusi nyaaŋpaariba maa, ka yeli, ni ka ba bi ŋma ba yoya seema Musa n daa n yeli la, Naawunni ki nyisi ba yi ba yabeeri niŋi.
44015002	Ba ni Pool ni Baanaba di amore ga. A zu, nyaaŋpaariba maa tumi Pool ni Baanaba ni seesi, ni ba gaari Jiruusilim, a wa ti wumi o yamonsi, a yi tumusi ni chaachi kpemba la saani.
44015003	Ba n wara la, ba dee Foniisiya ni Samaariya paaligusi wara, ka wusira Yeesu nyaaŋpaariba seema baligusi n dee Yeesu yela di, nyaaŋpaariba maa puusi peligi ga.
44015004	Pool ni Baanaba n wa ti paa Jiruusilim, chaachi dima ni tumusi maa ni kpemba la puusi ba, ka ba yeli ba yaseesi zaa Naawunni n paasi ba, ba niŋi.
44015005	Ama Farisii dimseesi n dee Yeesu yela di la nyisigi n yeli, ni ka ba bi ŋma baligusi yoya, koo, ba bi paara Musa zaaligusi zu, Naawunni ki nyisi ba yi ba yabeeri niŋi.
44015006	Niŋi n na, tumusi maa ni chaachi kpemba maa laŋsi, ba baŋŋi yela maa niŋi.
44015007	Ba n togsi n yuu ga, Piita nyisigi n yeli ba, M yidima, ya baŋŋi maa, saŋa la Naawunni daa n nyisi ma ni, m togsi Yeesu yela wusi baligusi dima, ba sagi n pa.
44015008	Naawunni baŋŋi so zaa sufusi, ka daa n naag o sii ti ba seema o n daa n naa n ti ti la.
44015009	O bi gamsi ti ni ba zaa, a nyisi ba yi ba yabeeri niŋi, a kpali ba n niŋina u yeride la zu. N ŋa la zu, o naa ti ni ba loobi liŋini.
44015010	A zu, ka ya zagsi seema
44015011	Ama ti baŋiya maa, ti duuma Yeesu ni naag o barika ti ti ni ba zaa, a moligi ti zaa, a yi ti yabeeri niŋi.
44015012	Piita n ti togsi n baasi, seesi n ba niŋi maa zi surim, ka wumi Baanaba ni Pool n togsi seema Naawunni n paasi ba niŋi, ba niŋi tumtintaasi ni mamaachi yela, a yi baligusi puwa.
44015013	Ba n ti togsi n baasi, Jeemsi yeli, M yidima, ya wumi.
44015014	Simon Piita tee n yeli ti seema Naawunni n daa n daŋŋi n nyisi baligusi dima, ba loobi n pa o zu la.
44015015	Lala yela n na Naawun chaamesi daa n sebi kusu zaa, a yeli,
44015016	ni Naawunni yeli, ni dindaso o ni pori n ta, a ti lee n me naaba Dawuda yiri dikogirisi maa, a maali a nene,
44015017	baligusi zaa, ba seesi zaa o n booli maa, ba ni ti kpabi u.
44015018	Lala wune Naawunni n daa n yeli kusu zaa.
44015019	A zu, m toori niŋi, ya da ti ti namsira baliguseesi n dee Naawun yela ŋa,
44015020	ama ya sebi n ti ba, ba chisira bindirigu zaa ba n naa n ti wunasi ni bugasi, ka da kpabira taaba pogiba ni siriba seema baligusi n kpabira la, ka chisira binseesi n bi korigi, a ni zeem.
44015021	A kpali bo, kusu zaa ti yini zinni, a yi tiŋŋa zaa puwa, seesi ba niŋi wusira Musa zaaligusi, ka daborigu zaa ba karimina o yela yi laŋsigu diisi puusi.
44015022	Jeemsi n ti togsi n baasi, tumusi maa ni kpemba maa ni chaachi dima zaa daa n fe maa, o veela ba n di n nyisi dabseesi, a yi ba puwa, a tumi ba ni Pool ni Baanaba, ba gaa Antiyo. A zu, ba nyisi Juudasi Baasaba ni Sayila, ba mi niŋini chaachi maa yipaariba bayi,
44015023	ka sebi gbaŋaa n lee n pa la tumi ba, ba gaari, Ti taaba n yi baligusi n ba Antiyo tiŋŋa ni Siriya ni Silisiya paaligusi puu la, tirima tumusi ni chaachi dima kpemba puusira ya.
44015024	Ti wumiya maa, niseesi yini kpe we ya saani, a wa ti togsi n saamina ya sufusi. Ti bi yeli ba ba yeli seema ba n yeli maa.
44015025	A zu, ti zaa feni maa, yasuŋŋu n na ti nyisi dabsi yi ti puwa, a ti ba ni Baanaba ni Pool ba ta ya saani.
44015026	Baanaba ni Pool yi kpabirini ba tumina ti duuma Yeesu Kristu, ka ti mi kpabira ba.
44015027	Dabsi maa ti n nyisi maa n niŋi Juudasi ni Sayila, ka ba ti ta, ba ni yeli ya seema ti n sebi kpe,
44015028	ni ti ni Naawun sii sagi n yeli, ya da lee n naa yatooma zaa paasi yaseesi n daga ti n ya n yeli ya ŋa niŋi,
44015029	ni ya chisira bindira zaa ba n naa ti wunasi ni bugasi, ka chisira zeem, a ni buŋkobseesi ba n bi korigi, ka da kpabira taaba pogiba ni siriba seema baligusi n kpabira la. A veela ya niŋina yaŋama ŋa. Ti baasiya.
44015030	Niŋi n na, Pool ni Baanaba ni dabsi maa yi n sigi n gaa Antiyo, a wa ti laŋsi chaachi dima, ka naa gbaŋŋu maa ti ba.
44015031	Ba n ti karimi gbaŋŋu maa, ba puusi peligi, a kpali bunso ba n yeli ba niŋi maa zu.
44015032	Ka Juudasi ni Sayila mi niŋi Naawun chaamesi, ka duusi nyaaŋpaariba maa zuuri niŋi, ka ti ba mari dabilim.
44015033	Dabsi maa n ti yuu beela nisaaniŋi, nyaaŋpaariba maa beeli ba soori, ba pori n gaa Jiruusilim, a wa ti puusi seesi n daa n tumi ba la,
44015035	ka che Pool ni Baanaba yi Antiyo puwa, ba ni nivudamta wusira duuma yela.
44015036	A n ti niŋi daba ayi, Pool daa n yeli Baanaba, Cheli ti wa ti puusi ti taaba, a yi tiŋsi zaa ti n daa n wusi ti duuma yela, ba dee la.
44015037	Baanaba mi kpabira o mari Jon Maaki gaari,
44015038	ka Pool mi fe maa, o bi maali o n di n paa ba gaari, a kpali bo, ba n daa n wara, ka wa ti paa Pamfiliya paaligu la, o kulini, ka che ba, ba tumina ba tuma maa.
44015039	Yela maa loobi ba naŋgbana ayi, ba barigi taaba, Baanaba mari Maaki ba wa ti kpe ŋarintintaa gaa Sayipira paaligu,
44015040	ka Pool mi nyisi Sayila, o ti paag u gaari, ka nyaaŋpaariba maa suusi Naawunni o nyaasira ba,
44015041	ka ba yi n chaŋina Siriya ni Silisiya paaligusi, a duusira chaachi dima maa zuuri.
44016001	Ba n daa n wara maa, ba wa ti paa Daabi ni Lisita tiŋsi. A yi Lisita, ba nye Yeesu nyaaŋpaariba yindaana ba n boona Timoti, o ma mi niŋini Juusi poga, ka daa n dee Yeesu yela di. O ba mi niŋini Giriiki daba.
44016002	Ka Yeesu nyaaŋpaariba n ba Lisita ni Ikoniyo togsira Timoti yela, ni o niŋini nivusuŋŋu,
44016003	Pool kpabira o mari u gaari, o wa ti paasi ba niŋi. Ama, a kpali Juusi dima zaa n ba tiŋsi maa puu la n baŋŋi maa Giriiki daba niŋi o ba la zu, Pool ti ba ŋma o yoori, ka o paasi ba we.
44016004	Ba n wara maa, ka paa tiŋsi, ba wusira Yeesu nyaaŋpaariba seema tumusi maa ni chaachi kpemba, a yi Jiruusilim, n yeli Yeesu nyaaŋpaariba zaa ba niŋina la.
44016005	Lala n na ba duusi ba zuuri niŋi, ba niŋi Naawunni yeride, ka taaru zaa chaachi dima maa yi zoogira.
44016006	Niŋi n na, Naawun sii daa n bi ti Pool ni o taaba kpe Asiya paaligu puwa, a togsi Yeesu yela. A zu, ba gaa Firiga ni Galeetiya paaligusi puwa.
44016007	Dindaso ba wa ti paa Misiya paaligu noori, a kpabira ba wa ti kpe Bitiniya paaligu, ka Yeesu sii bi ti ba kpe.
44016008	A zu, ba gali Misiya sigi n gaa Tiroowa.
44016009	Dindaso yiiŋu, Pool zaasi zaasim nye dabyindaana n yi Masidoona paaligu puwa, a suusira u, ka yeli, Ta Masidoona paaligu, a ti moligi ti.
44016010	Pool n ti zaasi o zaasim maa baasi, ti baŋiya maa, Naawunni n kpabira ti wa ti wusi Masidoona dima Yeesu yela, a zu, a puli maa niŋi ti niŋi siriya wa ti gaa nisaaniŋi.
44016011	Niŋi n na, ti daa n wa ti kpe ŋarintintaa, a yi Tiroowa, ka wa ti paa Samoteesa paaligu. A n kaa bee, ti lee n wa ti paa Naapoli tiŋŋa,
44016012	ka yi ŋariŋu maa puwa, a lee n gaa Filipai tiŋŋa, o niŋini Masidoona paaligu lugimbegu yindaana, so Aroom dima n daa n me la.
44016013	A n ti niŋi daba ayi, daborigu, ti yi tiŋŋa maa puu gaa mogiri, a kpali ti feni maa, zii ba niŋi niriba yi laŋsi n togsira Naawun saani. Ti n paa nisaaniŋi, ti zi seela pogiseesi n laŋsi n zi, ka wusi ba Yeesu yela.
44016014	Pogiba maa yindaana yuuri niŋi Lidiya, o yini Tayataara, ka koosira wajezeesi, seesi n mari ligiri ga, ka puusira Naawunni maa Juusi dima n puusira la. O n ti wumi Pool n togsira la, duuma yoog o sufu, o dee yela maa di,
44016015	Pool su o ni o yidima koom. Poga maa yeli ti, Ka ya baŋŋi maa, m deeni ya duuma yela yamonsi di, ya ti kpe m yiri zi. Ti sagi n pa o zu.
44016016	A n ti niŋi daba ayi, ka ti daa n lee n wara seela ba n laŋsi n togsira Naawun saani la, bipuŋso tuusi ti, ka mi niŋi giruŋŋu, ka mari kikpaarigusi, ka kikpaarigusi maa yi taasi o bogi n nye ligiri ga, a naa n wa ti ti o yidaandima.
44016017	Niŋi n na, o pa ti ni Pool zu, a tasi n yetira, Dabsaa niŋini Naawun tumtuminiba, ka wusira niriba ba yabeeri cheebu yela.
44016018	O niŋi lala paa daba seem, a bi peri Pool, o loobi n yeli kikpaarigusi maa, A yi Yeesu Kristu yuuri zu, ya yi o niŋi. A puli maa niŋi kikpaarigusi maa yi n gaari.
44016019	Bii maa yidaandima n ti nye, ni o ki lee n nye ligiri ti ba, ba gbaa Pool ni Sayila kpeeŋu tiri, ka mari ba gaa tiŋŋa maa daa diibu ziya,
44016020	seela ba n satira, ka yeli seriyadiriba maa, Dabsaa niŋini Juusi dima, ka mari tiŋaa dima, a niŋina waliwali,
44016021	ka wusira ti ti niŋi yaseesi n bi veela, a kpali ti n niŋi Aroom dima la zu.
44016022	Niŋi n na, zamu maa mi zabira Pool ni Sayila. A zu, seriyadiriba maa chee Pool ni Sayila bimpinna basi, ka ti ba naa daari bu ba.
44016023	Ba n ti bu ba ga, ba naa ba wa ti yo dii, ka yeli dabso n nyaasira dii maa, o guri ba nene.
44016024	Daba maa mari ba kpe diisi maa zaa sunsuu niŋi, a wa ti naa ba noba niŋi daari niŋi, ba da niŋi n nyisigi n yi.
44016025	Tunsuu n ti paa, Pool ni Sayila togsira Naawun saani, ka yiimina yiima kpeesira u, ka seesi gba ba n yo dii la wumina.
44016026	A puli maa niŋi, zii maa yigsi ga, a saami dii maa zaabu ziya, dinoya maa zaa yoo, binseesi ba n naa n le ba maa zaa lerigi.
44016027	Dabso n nyaasira diisi maa n nyisigi n nye, ka dinoya maa zaa yoo, o fe maa, diyooriba maa zoni, o naag o sukarigu, a ya n ku o maŋŋa.
44016028	Pool n ti nye ŋama maa, o tasi n yeli u, Da pa ti niŋi e maŋŋa daaŋu, ti zaa ba niŋi.
44016029	Daba maa yeli, ni ba naa katula ta, ka chee n ti kpe n li tiŋŋa, a yi Pool ni Sayila yiya, a chirimina, a kpali dabeem n gbaag u zu.
44016030	Niŋi n na, daba maa nyisi ba yi, ka boosi, Wula ma ya n niŋi, Naawunni o nyisi ma yi m yabeeri puwa?
44016031	Ba yeli u, Niŋi ti duuma Yeesu yeride, Naawunni o naag e yabeeri che n paŋŋi i, a ni e yiri dima zaa.
44016032	Ka ba mi naa Naawun yela wusi o ni seesi n ba o yiri la zaa,
44016033	ka daba maa mari ba yiiŋu maa, a wa ti pegi ba nantaya, ka Pool ni Sayila su o ni o yiri dima zaa koom,
44016034	ka o mari ba kpe o dii, a wa ti ti ba bindira ba di. Ka o ni o yiri dima zaa puusi peligi, a kpali o n dee Naawun yela la zu.
44016035	A n kaa bee, seriyadiriba maa tumi pirisisi yeli, ni ba wa ti nyisi dabsi maa ba wara.
44016036	Dabso n nyaasira diisi maa wa ti yeli Pool, a yeli, Seriyadiriba maa tumini pirisisi, ba ti nyisi ya ya gaari. A zu, ya ti yi n wara, a ni niŋgbirimaasim.
44016037	Pool yeli pirisisi maa, Ti niŋini Aroom dima, ka, a ni lala zaa, seriyadiriba maa bi di ti seriya, ka ti ba bu ti, ka naa ti yo dii, ka pimpariŋa ba kpabira ba sogi n nyisi ti. Lala veela? Ti ki sagi, ya cheli ba gbagba ba ti nyisi ti.
44016038	A zu, pirisisi maa naa lala, a wa ti yeli seriyadiriba maa, ni Pool ni Sayila niŋini Aroom dima, dabeem gbaa ba,
44016039	ba we niŋi, a wa ti maa ba sufu, ka nyisi ba dii maa puwa, ka suusi ba ba yi tiŋŋa maa puu gaari.
44016040	A zu, Pool ni Sayila yi dii maa puwa, ka wa ti puusi Lidiya ni ba taaba maa, ka duusi ba zuuri niŋi, ka yi tiŋŋa maa puu gaari.
44017001	Ba n wara maa, ba daa n wa ti saa Afipoli tiŋŋa ni Apoloona tiŋŋa, ka paa Tesalonika. Juusi dima laŋsigu dii ba nisaaniŋi,
44017002	ka Pool, seema o yi n niŋina la, o wa ti kpe dii maa wusira niriba. Niŋi n na, daborisi ata, Pool wa ti kpe n nyisi Naawun buku gbinni wusira ba,
44017003	a yetira, ni o daga maa, Kristu so kusu zaa Naawunni n daa n yeli o ni tumi la nye nam kpi, ka nyisigi kum puwa. Ni Yeesu so yela o n togsira ŋa n niŋi Kristu maa.
44017004	Niŋi n na, Juusi dima maa seesi dee yela maa di, ka Giriiki dima seesi n puusira Naawunni seema Juusi dima n puusira la ni tiŋŋa maa kpemba pogiba, ba nivudamta mi deeg a di, ka paasi Pool ni Sayila niŋi.
44017005	Ama Juusi dimseesi mari pubeerim, ba laŋsi nivubeeri n ka waali ba ti niŋi zamu, a tasira tiŋŋa maa zaa puwa, a ni suya, ka we Jeesin dii, a wa ti kpabira Pool ni Sayila, ba mari ba yi n ti ti zamu maa.
44017006	Ba n kpabi ba je, ba gbaa Jeesin ni Yeesu nyaaŋpaariba seesi kpeeŋutiri, a wa ti ti tiŋŋa maa kpemba, ka tasi n yeli ba, ni dabseesi n taasira zabiri seela zaa tani kpe,
44017007	ka Jeesin dee ba, ka ba zaa zagsi Aroom naaba zaaligusi yeli, ni nayindaana ba n boona Yeesu ba niŋi.
44017008	Kpemba maa ni tiŋŋa maa naaba n ti wumi yela maa, o tiri ba ga,
44017009	ba ti Jeesin ni o taaba digili ligiri, ka ti ba kuli.
44017010	O yiiŋu nyaaŋpaariba maa ti Pool ni Sayila yi tiŋŋa maa puwa, a gaa Biriya. Ba n wa ti paa nisaaniŋi, ba kpe Juusi dima laŋsigu dii puwa,
44017011	ka Juusi dima maa kpabira ba baŋŋi Yeesu yela, a gaari Tesalonika Juusi dima. Taaru zaa ba karimina Naawun buku, ba baŋŋi, ni Yeesu yela niŋi yamonsi, koo jiri.
44017012	Ka ba nivudamta ni Giriiki nivudamta, dabsi ni pogkpemba dee yela maa di.
44017013	A jemani maa Juusi dima maa n ba Tesalonika wumi maa, Pool n wusira Yeesu yela yi Biriya, ba we niŋi, a wa ti taasi zamusi ba niŋina waliwali.
44017014	A puli maa niŋi, nyaaŋpaariba maa n ba Biriya la ti Pool kpe ŋarintintaa gaari, ka che Sayila ni Timoti.
44017015	Ka seesi n beena Pool yi ŋariŋu maa puu la mari u gaa Atani tiŋŋa, ka Pool tumi ba, ni ba pori n wa ti yeli Sayila ni Timoti, ba ta yoom.
44017016	Pool na n ba Atani tiŋŋa puu la, a gutira Sayila ni Timoti, o daa n nye, ka tiŋŋa maa mari wunasi ga, o sufu saami u ga.
44017017	Taaru zaa o yi we laŋsigu dii, a wa ti mari Juusi dima ni baliguseesi n puusira Naawunni la dira amore, ka yi lee n we daa puu wa ti wusira niriba, o ni ba yi dira amore.
44017018	Dindaso karichiseesi ba n boona Apikuuri dima ni Sitooka dima paa Pool, ka o wusira Yeesu yela, ba seesi yeli taaba, Wula n na dabso n togsira ga ŋa togsi n yetira? Seesi yeli, A niŋini maa, o n togsira saamba Naawun yela. Ba yelini lala, a kpali Pool n wusira Yeesu yela, seema o n kpi, ka Naawunni nyisigi u kum puwa.
44017019	A zu, dabsi maa mari Pool gaa zoyindaana ba n boona Are zu, ka yeli u, Ti wumini e n wusira yapaala, ka kpabira ti baŋŋi a gbina, wusi ti.
44017021	Ba yelini lala, a kpali bo, Atani dima zaa ni ba saamba zaa bi kpabira ba niŋina seŋ, ka pa yatogipaala wuminisim.
44017022	Niŋi n na, Pool za niriba maa sunsuu niŋi, ka yeli, Ya Atani dima, m pa baŋŋi ya n puusira ya wunasi ga.
44017023	Ni gaa n chaŋina tiŋaa puwa, a nyaasira seelasi ya n puusira ya wunasi maa, m nyeni kugitintaa, ka ba sebi o niŋi, So ti n bi baŋŋi la toori. So ya n puusira, ka bi baŋŋi u maa, ma ta m ti wusi ya la.
44017024	Naawunni n na, ka daa n maali durinye ni binseesi zaa n ba niŋi, ka niŋi duuma yi saazu ni tiŋŋa. O mi bi doora diseesi nisaaldima n meera maa puusi,
44017025	ka tumseesi nisaaldima n tumi n tira u bi moligira u. A kpali bo, wune n tira nisaala zaa nyevuri ni vuusim ni bini zaa,
44017026	ka kusu zaa o daa n naa nivuluŋko maali baligusi zaa n ba durinye ŋa puwa, ka ti ba ba paaligusi ni ba saŋasi.
44017027	O niŋini lala, niriba ba nyaasi n kpabira u, ka pa ti baŋŋi o yela. Ti ni nu zaa mi leeli taaba,
44017028	a kpali o n tira ti kpeeŋu, ti ba niŋi, a vuusira, ka chaŋina. A maa seema ya yiima sebiriba n daa n yeli, Ti niŋini o biisi.
44017029	A kpali ti n niŋi Naawun biisi la zu, ti da feera maa, Naawunni niŋini maa suga, koo kutiri, koo kugiri, koo bunso zaa nisaala n maali. Lala n na niriba daa n feera, ka Naawunni muuri ba feebu maa.
44017030	Ama pimpariŋa o yeli so zaa, ni ba dee ba saamiya.
44017031	O mi zaali daa, dindaso o n di n naa dabso o n nyisi la o di durinye zaa seriya, a ni yamonsi. O nyisigini daba maa yi kum puwa, so zaa ba baŋŋi maa, seriya diibu maa ni niŋi.
44017032	Wuminiba maa n wumi o n yeli dabyindaana kpini, ka Naawunni nyisigi u yi kum puu maa, seesi la u, ka seesi mi yeli, ni ba ni lee n ti wumi o yela.
44017033	Niŋi n na, Pool yi ba puwa,
44017034	ka niseesi pa o zu, ka dee yela maa di. A yi ba puwa, dabso ba niŋi, ba boona u Diyonusi, ka o mi niŋi zoo maa yambaŋiniba yinni, ka pogiyindaana ba n boona Damari mi ba niŋi.
44018001	N ŋa n ti niŋi, Pool daa n yi Atani gaa Korinti,
44018002	a wa ti paa Juusi dabyindaana n niŋi Ponta paaligu biya, ka ba boona u Akila. A jemani maa o ni o poga Pisila yini Itali paaligu, a kpali Aroom dima naaba ba n boona Kiloodiya karini Juusi dima zaa yi Aroom tiŋŋa puwa.
44018003	Pool ni daba maa tuma niŋini luŋko, ba seerini tanti diisi, a zu, Pool wa ti ba o saani, a tumina.
44018004	Ka daborigu zaa, Pool yi gaarini Juusi dima laŋsigu dii puwa, o ni Juusi dima ni Giriiki dima dira amore, ka ba seesi sagi n pa o zu.
44018005	A n ti niŋi daba ayi, Sayila ni Timoti yi Masidoona paaligu puwa, a wa ti paa Pool. Ka Pool tuma mi zooya, a wusira Juusi dima, ni Yeesu niŋini Kristu, so Naawunni n daa n ya n tumi la.
44018006	Ama Juusi dimseesi zagsi o wusigu maa, ka tuura u, o zagili o bimpinna wusi ba, ni ba bi niŋi nene, ka yeli ba, Ka ya ti Naawunni bi naa ya yabeeri che n paŋŋi ya, a bi lee n niŋi m yela. M ni wa ti wusira baliguseesi.
44018007	Ka Pool yi nisaaniŋi gaari dabyindaana ba boona Titiya Jasita yiri. Daba maa kpabira Naawun yela, ka o yiri mi begi laŋsigu dii maa.
44018008	Ka laŋsigu dii maa zudaana ba n boona Kisipa ni o yiri zaa dee duuma yela di, ka Korinti dima nivudamta mi dee Pool yela maa, ba su ba koom.
44018009	Dindaso yiiŋu Pool zaasi zaasim, Naawunni yeli u, Wusira m yela, ka da zagsira, koo, a zora dabeem.
44018010	M bani e saani, nira zaa ki tee n gbaag i niŋi i daaŋu, a kpali bo, m niriba zooya yi tiŋaa puwa.
44018011	A zu, Pool ba nisaaniŋi yumgunni ni binchee, a wusira ba Naawun yela.
44018012	A n ti niŋi daba ayi, ka Galiyo niŋi Giriiki dima gomina, Juusi dima laŋsi n gbaa Pool, a gaa kisari maa puwa,
44018013	ka yeli gomina maa, Dabaa wusira niriba ba tumina Naawunni seema n kuri ti zaaligusi niŋi.
44018014	Pool na ya n togsini, ka gomina maa yeli Juusi dima maa, Ya Juusi dima, ka dabaa niŋini yabee, koo, a niŋi nira daaŋu, m ni wumi ya saani,
44018015	ama ya mari u ta, a kpali yatoga ni yuya ni ya zaaligusi zu. Mani n ki sagi n di a seriya, ya gbagba ya dira a.
44018016	O n togsi n baasi, o kari ba,
44018017	ka niriba maa zaa gbaa Juusi dima laŋsigu dii zudaana ba n boona Sositini, a bu u, a yi kisari maa dima nufu niŋi, ka gomina maa muuri ba.
44018018	A n daa n lee n ti yuu, Pool kali o taaba Yeesu nyaaŋpaariba, ka kpe ŋarintintaa wara Siriya paaligu, ka Akila ni o poga Pisila paag u gaari. Ba n wa ti paa Senkiriya, Pool puni o zu, a kpali bo, o tini Naawunni noori.
44018019	Ka ba lee n kpe ŋarintintaa gaari Afesu. Ba n wa ti paa niŋi, Akila ni Pisila gaari, ka che Pool. Ka o gbagba wa ti kpe Juusi dima laŋsigu dii, o ni ba di amore.
44018020	Ba yeli u, ni o ba niŋi yuu, o zagsi.
44018021	O n ya n gaari, ka che ba, o yeli, Ka Naawunni sagiya, m ni lee n pori n ta. Ka yi n wa ti kpe ŋarintintaa gaari.
44018022	O n wa ti paa Siiziriya, o yi ŋariŋu maa puwa, ka du n gaa Jiruusilim, a wa ti puusi chaachi dima maa, ka lee n sigi n gaari Antiyo, so n ba Siriya paaligu la.
44018023	O yuu nisaaniŋi beela, ka lee n yi n gaari Galeetiya ni Firiga paaligusi, a wa ti duusi nisaaniŋi nyaaŋpaariba maa zuuri niŋina.
44018024	A jemani maa Juusi dabyindaana ba n boona Apolosi ta Afesu. O niŋini Alisaandi tiŋŋa biya, ka mari yatoga baŋinisim, ka baŋŋi Naawun buku nene,
44018025	ka ba mi wusi u ni duuma Yeesu yela, o moo nufu wusira a nene, ama ka baŋŋi Jon Baatisi koom suubu ko.
44018026	O n ti paa Afesu la, o kpe Juusi dima laŋsigu dii, a wusira niriba dabilim tiri, ka Akila ni Pisila wumi, ba mari u we, a wa ti wusi u Naawun yela paasi.
44018027	A n ti niŋi daba ayi, o kpabira o wa ti gali teeku gaari Giriiki dima paaligu, Yeesu nyaaŋpaariba n ba Afesu puu la duusi o zu niŋi, ni o wema, ka sebi gbaŋŋu ti Yeesu nyaaŋpaariba, a yi Giriiki paaligu puwa, ni ka o pa taya, ba mari u nene. O n wa ti paa niŋi, o moligira seesi Naawunni n ti barika ba dee Yeesu yela di.
44018028	Ka o ni Juusi dima di amore so zaa nufu niŋi, o naa Naawun buku wusi ba maa, Yeesu niŋini Kristu maa, ka di ba.
44019001	Apolosi n daa n ba Korinti tiŋŋa puu la, Pool daa n saa paaliguseesi, a sigi n gaa Afesu tiŋŋa, a wa ti paa nyaaŋpaariba seesi,
44019002	ka boosi ba, Ya n daa n dee yela ŋa di, Naawun sii kpe ya niŋi? Ba yeli, ni ba na bi wumi Naawun sii yela.
44019003	Pool lee n boosi ba, Ba n daa n su ya koom, o gbinni? Ba mi yeli, Ba su ti ni koom seema Jon Baatisi n daa n suura la.
44019004	Pool lee n yeli ba, Jon Baatisi daa n suura niseesi n dee ba saamiya la koom, ka mi yeli ba, ni ba niŋi niso n ya n pa o zu la yeride. So n daa n ya n pa Jon zu maa n niŋi Yeesu.
44019005	Ba n ti wumi n ŋa, ba ti Pool su ba koom, a yi duuma Yeesu yuuri zu,
44019006	ka Pool mi naag o nuusi pa ba niŋi, Naawun sii kpe ba niŋi, ba togsi yatogipaala ni Naawun yela.
44019007	Dabsi maa zaa ba pii ni bayi.
44019008	Niŋi n na, o ŋmerisi ata Pool yi kpe Juusi dima laŋsigu dii, a togsi dabilim tiri, a dira amore, ka togsira Naawun naalim yela.
44019009	Ka seesi zagsi yela maa deegirisim, ka yetira laŋsigu dii maa niriba, ni yela maa niŋini yabee. A zu, Pool ni ba seesi n dee yela maa di la bi lee n wara laŋsigu dii maa puwa. Taaru zaa o yi weni dabyindaana ba boona Tirana sukuri, a wa ti wusira Yeesu yela,
44019010	ka o yuma ayi o ba niŋi wusira ba. Lala n na Asiya paaligu dima, Juusi dima ni baligusi zaa wumi duuma yela maa.
44019011	Niŋi n na, Naawunni ti Pool niŋina mamaachi yela,
44019012	halli niriba naa Pool kparicheesi ni wajaasi seesi o n pili, a wa ti ti baaradima, ba toorasi ni kikpaarigusi yi ba niŋi.
44019013	A jemani maa Juusi dima seesi yi n chaŋŋi n katira kikpaarigusi basira, ka kpabira ba naa Yeesu yuuri, a katira a basira, a yetira, Yeesu so yela Pool n togsira la yuuri zu, ya yima.
44019014	Niŋi n na, Juusi dima buŋkobkuuriba kpeema ba n boona Sikiiva, o biduusi bayapoin gba daa n katirini kikpaarigusi n ŋa,
44019015	ka kikpaarigusi maa yeli ba, Yeesu ti baŋŋi, Pool ti baŋŋi, ama ya wune ti bi baŋŋi ya.
44019016	Ka dabso n mari kikpaarigusi maa chee n kpe ba puwa, a nyaŋŋi ba zaa kpeeŋu, ka bu ba, ba niŋasi furi, ka chee ba wajaasi, ba mari alabanasi yi n zo yiri maa puwa.
44019017	Ka seesi zaa n ba Afesu, Juusi dima ni baligusi zaa wumi yela maa, o dabeem gbaa ba, ka Yeesu yuuri du.
44019018	Niŋi n na, Yeesu nyaaŋpaariba nivudamta laŋsi n dee ba saamiya, a yetira yabeseesi ba n daa n niŋina.
44019019	Ba seesi n daa n niŋina akiibisi laŋsi ba akiibisi gbana yi, a kusi bugum, so zaa nufu niŋi. A ligiri paa botesi tusa ayoobu.
44019020	Lala n na duuma yuuri du, nivudamta deeg o yela di.
44019021	Niŋi n na, Pool fe o sufu niŋi, ni o ni dee Masidoona dima paaligu ni Giriiki dima paaligu, a gaari Jiruusilim, o daba ayi, ka lee n yi n gaari Aroom tiŋŋa.
44019022	A zu, o tumi Timoti ni Arasita, seesi n paasi u tumina la, ba pa o yii gaa Masidoona paaligu, ŋu wune na n ba Asiya paaligu, a niŋi daba ayi.
44019023	A jemani maa, a yi Afesu tiŋŋa puwa, nimbirimoo yela n nyisigi.
44019024	Dabyindaana daa n ba niŋi, ba boona u Dimiitiriya, ka o yi naa sugasi maali dibaala, ka mi yi naa tuma ti o taaba, ba maali n tira u, o koosi n nyaara ligiri. Dibaala maa ba n maana maa ŋmaanini ditintaa so ba n kpe n puusira Atemisi la.
44019025	Niŋi n na, daba maa ti o taaba maa ni seesi zaa n tumina tuma maa laŋsi, ka o yeli ba, M taaba, ya baŋiya, ni ti tuma ŋa niŋinisim zu ti nyaara ligiri,
44019026	ka pimpariŋa ya wumiya, ka nye, a yi Afesu tiŋŋa, a ni Asiya paaligu zaa, nivudamta loobi n paara Pool zu, ka o yetira ba, ni bugseesi niriba n maana bi niŋi seŋ.
44019027	A zu, ti feni, ni niriba ki lee n kpabira ti dibaala ŋa daabu, koo, a we Atemisi kpeeŋu daana la dii, a wa ti puusi u. A saŋa la, Asiya paaligu ni durinye zaa dima daa n puusira u, ka pimpariŋa ti feni maa, ba ni kari u yi o naalim kpeeŋu niŋi.
44019028	Daba maa taaba n wumi o yela maa, suuri gbaa ba, ba tasi n yetira, Atemisi n ba Afesu tiŋŋa, wune n niŋi kpeeŋu daana.
44019029	Lala n na ba gaa n niŋina vu yi tiŋŋa maa puwa, a loobi zamu, ka wa ti gbaa Pool zodima bayi, Gaya ni Aritaaka n yi Masidoona paaligu, ka paag u chaŋina la, ba mari ba chee n gaari tiŋŋa maa laŋsigu ziya.
44019030	Niŋi n na, Pool kpabira o kpe zamu maa puwa, o nyaaŋpaariba mi bi sagi,
44019031	ka tiŋŋa maa kpeemseesi n niŋi o zodima mi tumi nira, ni o da pa ti kpe zii maa niŋi.
44019032	Zamu maa zooni, ka ba nivudamta bi baŋŋi bunso zu ba n laŋsi la, ba seesi chaari n yetira yayindaana, ka seesi mi chaari n yetira yindaana, ba vu du ga.
44019033	Juusi dima seesi ti dabso ba n boona Alisaanda, o wa ti za zamu maa yiya, ka zamu maa seesi yeli o togsi. O niŋi zamu maa nuwa, ba muuri, o togsi.
44019034	Ama ba n ti baŋŋi maa, o niŋini Juusi daba, ba tasi n yuu ga, a yetira, Atemisi n ba Afesu tiŋŋa, wune n niŋi kpeeŋdaana.
44019035	Niŋi n na, gomina chaame ti ba sabi vu, ka o yeli ba, Ya Afesu dima, so zaa baŋiya maa, tiŋaa dima nyaasira Atemisi kpeeŋdaana ditintaa la, a ni kugiso n daa n yi saazu li la.
44019036	So zaa ki tee n chisi yela maa. A zu, ya muuri, ka da yulimi n niŋi yaso n bi veela.
44019037	Dabseesi ya n ma n ta kpe n ŋa bi zu bunso zaa yi Atemisi ditintaa la puwa, ba mi bi togsi Atemisi yabee zaa.
44019038	A zu, ka Dimiitiriya ni o taaba tumtuminiba la pa naa yatoga paa nira zaa, ba sami ba satigu puwa, koo gominasi saani.
44019039	Ama ka ya na kpabira yela zaa, ka kpemba laŋsi, ba ni togsi a ku.
44019040	Yaso ti n niŋi zinaa la zu, Aroom dima di n tee n yeli, ni ti laŋsi n niŋi yabee, ka taasi vu putoom.
44019041	O n togsi n ŋa baasi, o ti zamu maa zaa pisimi.
44020001	Yela maa n daa n ti baasi, Pool booli nyaaŋpaariba la, a ti duusi ba zuuri niŋi, ka kali ba, ka yi n wa ti gaa Masidoona paaligu.
44020002	O n wa ti paa paaligu maa, o chaŋŋi n duusi Yeesu nyaaŋpaariba zuuri niŋina, ka wa ti paa Giriiki paaligu,
44020003	a zi nisaaniŋi ŋmerisi ata. ?merisi ata maa n ti baasi, o ya n kpe ŋarintintaa gaari Siriya paaligu, ba yeli u maa, Juusi dima to jina, ni ba niŋi u yabee. A zu, o cherigi o sufu, ni o ni pori n dee Masidoona paaligu wara Siriya paaligu.
44020004	O n wara maa, seesi paag u gaari. Ba mi yuya n niŋi Sopata, Pira biya, n yi Biriya, a ni Aritaaka ni Sekundusi n yi Tesalonika, a ni Gaya n yi Daabi, a ni Timoti, a ni Tikika ni Tirofima n yi Asiya paaligu.
44020005	Barima n kpe ŋarintintaa pa ti yii gaa Tiroowa,
44020006	ka che ti, a yi Filipai, ka ti di Galingaari nisaaniŋi poin, ka wa ti kpe ŋarintintaa. Ti daba anu ti paa ti taaba, a yi Tiroowa, ka zi nisaaniŋi daba ayapoin.
44020007	Asibiti n ti paa, o yiiŋu, ti daa n laŋsi taaba, a yi jirimbisa puwa, a ya n ŋma paanu ŋobi, a teesi Yeesu kum yela. Ka Pool kpabira o kaa bee gaari. A zu, o wusi ti, tunsuu ti paa,
44020008	ka katula mi zoo n ba dii maa puwa,
44020009	ka bipoliso ba n boona Yutika zi tokiro niŋi. Pool na n togsira la, gbeem gbaa bipolli maa, o gbisi, a fa n yi diisi ata daana tokiro niŋi, a li tiŋŋa. Ba chee n ti sigi n paag u, ka fe maa, o kpini.
44020010	Ka Pool mi sigi, a li n pa o niŋi, a naag o nuusi gari u, ka yeli, Ya da ti yela maa tiri ya, o na marini nyevuri.
44020011	Niŋi n na, Pool ni ba lee n du jirimbisa maa, ka ŋma paanu maa ŋobi, a teesi Yeesu kum yela, ka o ni ba togsira bee ti chee, o yi n gaari.
44020012	Ka ba mari bipolli maa kuli, a ni alaanfiya, ba puusi peligi ga.
44020013	A jemani maa Pool daa n kpabira o chaŋŋi noba niŋi, a wa ti paa ti Asosi, ka ti seesi n che la wa ti kpe ŋarintintaa gaari nisaaniŋi.
44020014	Ti n wa ti paa niŋi, ti nye Pool, ka o kpe ŋariŋu maa, ti zaa gaari Mitileeni.
44020015	A n kaa bee, ŋariŋu maa lee n naa ti gaari. O zaanoori ti wa ti leeli Chiyosi, ka za. A chee bee, ti wa ti saag o zu, a gaari Samo. A lee n kaa bee, ti wa ti paa Mileeta n leeli Afesu.
44020016	Pool bi kpabira o we Afesu gbagba, o da yuu Asiya paaligu puwa, a koo o ni tee n paa Jiruusilim poin, ka daso ba n boona Pentikosi la paa.
44020017	Ama o tumi seesi ba gaari Afesu ba wa ti booli ba chaachi kpemba ba ta.
44020018	Chaachi kpemba maa n daa n ta, Pool yeli ba, M zodima, ya gbagba baŋiya, ni dindaso ni daa n piili n ta Asiya paaligu la, taaru zaa m ni ya n daa n na,
44020019	ka m daa n tumina ti duuma, a ni nintam, ka bi kpalimina, ka nyaara nam, a kpali Juusi dima n daa n toora m jinasi la.
44020020	Ka mi yeli ya yaseesi zaa ni baŋŋi, ni a ni tee n moligi ya, ka daa n wusira ya niriba nufu niŋi, a ni ya yiyasi.
44020021	Juusi dima ni baligusi zaa ma daa n wusira la, ni ba dee ba saamiya, a yi Naawun saani, ka niŋi ti duuma Yeesu Kristu yeride.
44020022	Pimpariŋa Naawun sii tumi ma ni, ni m gaa Jiruusilim. M bi baŋŋi bunso n di n niŋi ma, a yi nisaaniŋi,
44020023	ama tiŋŋa zaa ni wara, Naawun sii ti ma baŋŋi, ni m di n nye nam, ka ba yo ma dii.
44020024	M baga ka nyevuri niŋi, ama m kpabira m baasi yaso zaa ti duuma Yeesu n daa n yeli m niŋi, niriba ba baŋŋi seema Naawunni n kpabira o ti ba barika, a zora ba nimbaa.
44020025	Saŋa la m daa n gaa n chaŋina ya puwa, a wusira Naawun naalim yela la. Pimpariŋa m baŋiya, ni ya ki lee n nye ma zaa.
44020026	A zu ma ya n yeli ya, ka ya so zaa zagsiya, ka bi nye nyevuri maa, a bi yi m niŋi,
44020027	a kpali bo, m bi zagsi m wusi ya Naawun yela zaa ni baŋŋi.
44020028	Ya nyaasi. Yeesu n daa n kpi la, o kum maa zu ti niriba loobi n niŋi Naawun chaachi dima, ka Naawun sii mi nyisi ya ya loobi chaachi maa yipaariba. A zu, ya dasi ya maŋsi niŋi, ka guuna ba zaa nene.
44020029	Ya lee n nyaasi. M baŋiya, ka m pa ti gaari, niriba ni ta, a ti niŋi chaachi dima maa daaŋu maa sibonasi,
44020030	ka chaachi dima maa mi seesi ni nyisigi, a cherigira yaseesi ni daa n wusi ya la, a kpali bo, ba kpabira chaachi dima maa ba pa ba zu.
44020031	A zu, ya dasi, ka da tami ni daa n ba ya saani yuma ata, a wusira ya, wuntooŋu ni yiiŋu zaa, a ni nintam la.
44020032	Ka pimpariŋa m suusira ti duuma o nyaasira ya, ka ya da tami seema o n zora niriba nimbaa la. Wune ni tee n ti ya loobi naŋgbanluŋko, ka ti ya ziya, a yi seesi zaa o n nyisi la.
44020033	Ya lee n nyaasi. Ni daa n ba ya saani, m bi kpabira ya ligiri, koo, ya bimpinna,
44020034	ka ya gbagba baŋŋi, ni m daa n yi tumina m tuma, a daara binseesi m ni m taaba zaa n kpabira.
44020035	Lala n na ma daa n wusi ya, ni o veela ti tumi n moligira seesi n ka kpeeŋu, a maa ti duuma Yeesu n daa n yeli, ni niso n tira, wune n nyaara barika gaari so n deegira.
44020036	Pool n ti togsi n baasi, o gba tiŋŋa, o ni ba zaa togsi Naawun saani.
44020037	Ba n togsi n baasi, ba ti gotira u, ka puusi u,
44020038	a ni sufusaaŋu, a kpali seema o n yeli ba, ni ba ki lee n nye u zaa la zu. Ka ba beeli u, o wa ti kpe ŋariŋu maa puwa.
44021001	Niŋi n na, ŋariŋu maa daa n naa ti gaari Kosi. A n kaa bee, o lee n naa ti gaari Aroodi. A n chee bee, o lee n naa ti gaari Patara, ti yi,
44021002	ka nye ŋarintintaa yindaana n ya n gaari Foniisiya paaligu, ti kpe u gaari.
44021003	Ti n wara la, ti nye Sayipira paaligu, ka saag u nuzaa zu, a gaari Taya n ba Siriya paaligu, ba wa ti nyisi ŋariŋu maa ziirisi.
44021004	Nisaaniŋi ti wa ti kpabi Yeesu nyaaŋpaariba, ka di daba ayapoin ba saani. Ka Naawun sii ti nyaaŋpaariba maa kpaasi Pool tubiri, ni o da gaa Jiruusilim.
44021005	Daba ayapoin maa n ti baasi, ti nyisigi n yi tiŋŋa maa, ka nyaaŋpaariba maa zaa ni ba pogiba ni ba biisi beeli ti gaari teeku noori, ti zaa gba tiŋŋa, a togsi Naawun saani, ka kali taaba,
44021006	ka ti wa ti kpe ŋariŋu maa puu gaari, ka ba pori n kuli.
44021007	Ti n wara la, ti paa Tolimeeya, ka wa ti puusi Yeesu nyaaŋpaariba, ka do ba saani dindaluŋko.
44021008	A n kaa bee, ti lee n gaari Siiziriya, a wa ti kpe Filipi so n wusira Yeesu yela la yiri. O mi niŋini dabsi bayapoin la yindaana seesi chaachi dima n daa n nyisi ba totira ligiri la,
44021009	ka o mari bipunsi banaasi, ba na bi kulisi, ka wusira Naawun yela.
44021010	Ti n kpe o yiri la, ti wa ti ba niŋi daba ayi, ka Naawun chaame yindaana ba n boona Agaba yi Judiya sigi n ta.
44021011	O n ti paa ti, o gaa Pool saani, a wa ti deeg o biŋkirisigu, a le o gbagba nuusi ni o noba, ka yeli, N ŋa n na Naawun sii yeli, ni Juusi dima n yi Jiruusilim ya n le dabso n su biŋkirisigaa, ka naag u ti balisi dima.
44021012	Ti n wumi n ŋa, ti ni seesi n ba nisaaniŋi maa zaa suusi Pool, o da we Jiruusilim.
44021013	Ka Pool yeli, Seema ya n kumi n saamina m sufu ŋa, lala veela? A kpali ti duuma Yeesu zu, m niŋini siriya m gaari Jiruusilim ba ti yo ma dii, koo, a ku ma.
44021014	Ti n suusi u je, ti cheli, ka yeli, Seema Naawunni n kpabira, cheli a niŋi.
44021015	Ti daba ayi daari maa n daa n ti paa, ti niŋi siriya, ka ti ni Siiziriya nyaaŋpaariba seesi du n gaari Jiruusilim. Ti n wa ti paa Jiruusilim, ba mari ti wa ti kpe ?meesim yiri, ti wa ti zi. Sayipira paaligu bii niŋi u, ka o daa n daŋŋi n paara Yeesu zu.
44021017	Niŋi n na, Jiruusilim nyaaŋpaariba maa ti puusi ti ga.
44021018	A n kaa bee, ti ni Pool we Jeemsi saani, ka chaachi yipaariba maa zaa ba niŋi,
44021019	ti puusi ba, ka Pool yeli ba yaseesi zaa Naawunni n daa n ti o niŋi, a yi baligusi puu la.
44021020	Ba n ti wumi yela maa, ba kpeesi Naawunni, ka yeli, Ti todaana Pool, niriba tusa n niŋi Juusi dima deeni Yeesu yela di, ka kpabira ba niŋina seema Musa n daa n wusi Juusi dima la,
44021021	ka ba mi wumi e n wusira Juusi dima, a yi baligusi puwa, ni ba zagsi seema Musa n daa n wusi la, a da lee n ŋmaara yoya, ka da lee n pa ba yaa yela zu.
44021022	A ti niŋi beela, ba ni wumi, ni e taya. Ama ka e bi niŋi seŋ maa ba sufu, lala veela?
44021023	A zu, niŋi seema ti n ya n yeli i n ŋa. Dabsi banaasi n ba niŋi, ka ti Naawunni noori,
44021024	e wa ti naag e zu paasi ba niŋi, e ni ba zaa dagiri basira, ka e ti ba ligiri, ba niŋi ba yela, ka puni ba zuuri. E niŋi n ŋa, Juusi dima zaa ni baŋŋi maa, seema ba n wumi maa niŋini jiri, ka e gbagba e niŋina seema Musa n daa n yeli Juusi dima ba n niŋina la.
44021025	Ka baligusi n dee Yeesu yela la, ti daa n ŋmani gbaŋŋu tolimi ba, ni ba chisira bindira zaa ba n naa n ti wunasi ni bugasi, ka chisira zeem ni buŋkobseesi ba n bi korigi, ka ba da kpabira taaba pogiba ni siriba seema baliguseesi n kpabira la.
44021026	Ba n ti togsi n baasi, Pool wa ti naag o zu paasi dabsi banaasi maa niŋi. A n kaa bee, ba zaa piili n niŋi siriya wa ti kpe Naawun dii laanta maa, a wa ti zaali buŋkobkuuriba maa dindaso ba dagiri basigu maa di n baasi, ba ku ba buŋkobiri ti Naawunni.
44021027	A jemani maa Juusi dimseesi n yi Asiya paaligu daa n ba Jiruusilim, ka nye Pool yi Naawun dii laanta. Pool ni o taaba maa dagiri basigu maa daba ayapoin n ya n paa, Juusi dima maa dammi tiŋŋa maa, ba gbaa Pool,
44021028	a tasi n yetira, Ya Juusi dima, ya wumi, dabaa niŋini yabee. Seela zaa o yi n wara, o yi wusini niriba ba zagsi ti Juusi dima yela, a ni Musa zaaligusi, a ni Naawun diyaa. Ka o mi lee n mari Giriiki dima kpe Naawun dii laanta ŋa, a dagira u.
44021029	Ba yelini n ŋa, a kpali ba n nye Pool ni Tirofima, so n niŋi Afesu tiŋŋa biya, a yi Jiruusilim, ka fe maa, Pool mari u ni kpe Naawun dii laanta.
44021030	Yatoga maa zu, tiŋŋa maa puu niriba zaa je suuri, ka chee n laŋsi n gbaa Pool, a ma n yi Naawun dii laanta puwa, ka yo o begunoya,
44021031	a ya n ku u. Ama Aroom soojisi naaba wumi maa, tiŋŋa maa dima zaa zabira,
44021032	o nye yoomyoom, a booli soojisi ni ba kpemba, ba chee n sigi n gaa nisaaniŋi. Zamu maa n ti nye soojisi naaba ni soojisi maa, ba cheli Pool buubu,
44021033	ka soojisi naaba maa ti soojisi maa gbaa Pool, ka le u abanasi ayi, ka boosi, ?ani n na? Bo n na o niŋi?
44021034	Zamu maa seesi tasi yayindaana, ka seesi mi tasi yindaana. Ba vu maa zu, soojisi naaba maa bi nye a yamonsi, o ti ba mari Pool gaari soojisi maa yiri.
44021035	Ba n ya n wa ti du n kpe yiri maa, zamu maa je suuri ga, ka zabira, soojisi maa naa Pool wara.
44021036	Ka zamu maa pa ba zu, a tasi n yetira, Ya ku u.
44021037	Ba n ya n wa ti kpe yiri maa, Pool daa n naa Giriiki yatoga yeli soojisi naaba maa, Cheli m yeli i yayindaana. Soojisi naaba maa n ti wumi n ŋa, o yeli u, Ee, e wumini Giriiki yatoga.
44021038	Poin ka e togsi Giriiki yatoga, m feni maa, e niŋini Yijipi daba so n daa n ti niriba laŋsi n zabi, ka mari zabazabiriba tusa anaasi gaari dalimpii paaligu la puu la. Nyini bi niŋi u?
44021039	Pool yeli u, Akayi, m niŋini Juusi nira, a yi Taasa n ba Silisiya paaligu niŋi, m tiŋŋa maa yuuri duya ga. M suusira i ni, cheli m togsi zamu maa saani.
44021040	Soojisi naaba maa sagi, ka Pool nyisigi n za darisi maa niŋi, ka naag o nuu niŋi zamu maa ba muuri. Ba n ti muuri, o naa Juusi dima yatoga yeli ba,
44022001	M yidima ni m badima, ya wumi, ka m togsi n fa m maŋŋa.
44022002	Ba n ti wumi o n togsira Juusi dima yatoga, ba muuri,
44022003	ka o yeli ba, M niŋini Juusi nira, ka ba daa n dogi ma yi Taasa n ba Silisiya paaligu niŋi. Dindaso ba daa n mari ma ta tiŋaa, ka dabso ba n boona Gameeli la daa n wusira ma ti yaa yela, ma kpabira yela maa ga, a ni nimbirimoo, a maa seema ya gbagba n kpabira a zinaa ŋa.
44022004	A jemani maa ma daa n namsira Yeesu nyaaŋpaariba, a kuura, ka lee n gbaa seesi, dabsi ni pogiba, a yoora dii.
44022005	?ama maa ti buŋkobkuuriba zudaana ni ti Juusi satigu dima zaa baŋŋi. Dindaso ba daa n sebi gbana ti ma, m wa ti tolimi Juusi dima n ba Damasika puwa, m wa ti gbaa Yeesu nyaaŋpaariba n ba nisaaniŋi le, a mari ba pori n ta Jiruusilim, ba ti namsi ba.
44022006	Ni daa n wara maa, ka paagira Damasika wuntooŋu, paaligu nyagsi yoom ta, a ti poli n jili ma,
44022007	ma fa n li tiŋŋa, ka wumi goo n yeli ma, Sool, Sool, wula n na e namsira ma ga ŋa?
44022008	Ma yeli, M duuma, ŋani n niŋi i? O yeli ma, M niŋini Yeesu n yi Nazire so e n namsira ga la.
44022009	Ma yeli, M duuma wula ma ya n niŋi? Duuma maa yeli ma, Nyisigi n kpe Damasika puwa, ba yeli i seema Naawunni n zaali i, e niŋi. Seesi n paa ma wara la nye paaligu maa, ba mi bi wumi goo maa n togsira m saani la.
44022011	Ni nyisigi, m bi lee n nyaara, a kpali paaligu maa n nyagsi maa zu, m taaba gbaa m nuwa, a mari ma kpe Damasika.
44022012	A yi nisaaniŋi, dabyindaana ba n boona Ananaya ba niŋi, ka niŋina seema Musa n daa n yeli Juusi dima ba niŋina la, ka Juusi dima zaa n ba tiŋŋa maa puu yetira o yela, ni o niŋina nene.
44022013	A jemani maa o daa n ta m saani, a wa ti za n leeli ma, ka yeli, M todaana Sool, lee n loobi n nyaara. A puli maa niŋi ma nyaara, ka nye u,
44022014	ka o yeli ma, Naawunni so ti yaadima n daa n tumina la daa n nyisi i ni, e baŋŋi o yela, ka nye o nivusuŋŋu, ka wumi o gbagba goo la,
44022015	a kpali bo, e n di n loobi n niŋi o dansiya, a wa ti yeli niriba zaa yaseesi e n nye, ka wumi la.
44022016	A zu, da lee n yuu, nyisigima, ba su i koom, ka e suusira ti duuma o che e yabeeri paŋŋi i.
44022017	N ŋa n daa n ti niŋi, ma pori n gaa Jiruusilim, a we Naawun dii laanta, a wa ti togsi Naawun saani. Ni togsira Naawun saani la, ma zaasi zaasim,
44022018	ka nye Yeesu, o yeli ma, Nyisigi n yi yoom, a yi Jiruusilim, a kpali bo, e pa ti togsira m yela, niseesi n ba kpe ŋa ki deeg a di.
44022019	Ma yeli, M duuma, ba gbagba baŋiya, ni Juusi dima laŋsigu diisi zaa m daa n yi gbaani seesi n niŋina i yeride, a yo ba dii, ka bu ba la.
44022020	Halli ba n daa n kuura e dansiya Sitiivin la, m daa n sagira, ka ba seesi n daa n kuura u maa piligi ba bimpinna digili, ma nyaasira a.
44022021	Yeesu lee n yeli ma, Nyisigi n yi. Dindaso m ni tumi i, e gaa wogila, a wa ti paa baligusi.
44022022	Pool n yeli n ŋa, ba seesi n wumina maa zagsi wuminisim, ka tasi n yetira, O bi daga o n di n ba niŋi, ti ba ku u. Ka ba naa ba bimpinna vibira, ka ŋoo tana, a basira saazu.
44022024	A zu, soojisi naaba maa ti soojisi gbaa Pool kpe ba yiri, ka yeli ba feebi u, ba baŋŋi yaso zu niriba maa n mari vu la.
44022025	Niŋi n na, ba wa ti naa gbandeerigusi le u, ka soojisi kpemba maa yindaana za n nyaasira, ka Pool boosi u, Ka nira niŋi Aroom nira, ka ba na bi di o seriya, o li, ba feebira u?
44022026	Soojisi kpeema maa n wumi n ŋa, o wa ti yeli soojisi naaba maa, ni dabaa niŋini Aroom nira, ba ki tee n feebi u.
44022027	Niŋi n na, soojisi naaba maa wa ti boosi Pool, ka yeli, Yeli ma, e niŋini Aroom nira? Pool yeli, Mm.
44022028	Soojisi naaba maa yeli, M gbagba daa n yoni ligiri ga, ka loobi Aroom nira. Pool yeli, Aroom nira n dogi ma zu, ma niŋi Aroom nira.
44022029	A kpali n ŋa zu, seesi n di n ya n feebi u la cheli, ka dabeem gbaa soojisi naaba maa gba, a kpali o n pa n baŋŋi maa, Pool niŋini Aroom nira, ka o ti ba le u, a ya n feebi.
44022030	A n daa n kaa bee, soojisi naaba maa kpabira o baŋŋi a yamonsi, bunso zu Juusi dima n yeli Pool niŋini yabeeri la. A zu, o booli buŋkobkuuriba kpemba ni Juusi dima kisari maa zaa ba laŋsi, ka ti ba lerigi Pool, a mari u sigi n gaa ba saani, o wa ti za ba yiya.
44023001	Niŋi n na, Pool nyaasira kisari maa, ka yeli, M yidima, m sufu wusi ma maa, m yi niŋini Naawun kiperi, a ti yini zinni.
44023002	A kpali Pool n yeli n ŋa zu, buŋkobkuuriba zudaana Ananaya yeli seesi n za n begi u, ni ba ŋme o noori.
44023003	Pool yeli u, E niŋini gondapeeli, ka be puu niŋi. Naawunni ni ŋme i. A kpali bo, e tani e ti naa zaaligusi di m seriya, ka ti ba ŋme ma seema zaaligusi maa n yeli ba da niŋina.
44023004	Seesi n za n begi Pool la yeli u, Ee, e tuni ti buŋkobkuuriba zudaana.
44023005	Pool yeli, Gaafara, m bi baŋŋi maa buŋkobkuuriba zudaana n na, a kpali bo, ba daa n sebini ya da tuura ya yipaara zaa.
44023006	Niŋi n na, Pool pa baŋŋi kisari maa seesi n dee Sajusii dima yela, a yi yeli, ni kpiinsi bi nyisigira, ka malakisi ni siisi ka niŋi, ka kisari maa mi seesi n dee Farisii dima yela, ka yi yeli, ni kpiinsi nyisigira, ka malakisi ni siisi ba niŋi. A zu, Pool tasi n yeli, M yidima, m deeni Farisii dima yela di, ka zinaa ya dira ma seriya, a kpali ni deeg a maa kpiinsi ni nyisigi la. Pool n togsi n baasi, Farisii ni Sajusii dima maa dira amore, ka ba vu du ga,
44023009	ka zaaliguwusiriba seesi n dee Farisii dima yela di la nyisigi n yeli, Ti bi nye dabaa yabee zaa, a koo yamonsi n na, malaki togsi o saani.
44023010	Niŋi n na, amore maa loobi zabiri, soojisi naaba la fe maa, ba n di n niŋi Pool daaŋu, o ti soojisi sigi n gaari, a wa ti fa Pool, o yi ba puwa, ka mari u du n gaa soojisi maa yiri maa.
44023011	O yiiŋu duuma ti za n begi Pool, ka yeli, Da zora dabeem. Seema e n niŋi m dansiya yi Jiruusilim, lala n na e ni lee n niŋi, a yi Aroom tiŋŋa puwa.
44023012	A n daa n kaa bee, Juusi niriba n gali pisinaasi laŋsi n to jina, ka ti Naawunni noori, ni ka ba bi ku Pool, ba ki lee n di bindira, koo, a ŋu.
44023014	Ba n ti to jina baasi, ba wa ti yeli kpemba ni buŋkobkuuriba kpemba maa, a yeli, Ti tini Naawunni noori, ni ka ti bi ku Pool, ti ki di.
44023015	A zu, ya ni kisari maa zaa ya ti ba wa ti yeli soojisi naaba maa, ni ya lee n kpabirini ya laŋsi n di daba maa seriya nene, ka ti ba mari u sigi n ta kisari maa puwa. Ba ti mari u sigi n chena, ti ni sogi n ku u.
44023016	Niŋi n na, Pool sunzopoga biduu wumi ba jina maa, o wa ti kpe soojisi yiri maa, a yeli Pool.
44023017	Ka Pool booli soojisi kpemba la yindaana, a ti yeli u, ni o mari bii maa gaa soojisi naaba saani, o wa ti yeli u yaso.
44023018	Niŋi n na, o mari bii maa gaari, a wa ti yeli soojisi naaba maa, ni Pool so ba n yo dii la n booli u, ni o mari bii maa ta o saani, o ti yeli u yaso.
44023019	Soojisi naaba maa gbaa bii maa nuwa, a mari u gaa larimini, a wa ti sogi n boosi u, Wula n na e ya n yeli ma?
44023020	O yeli u, Juusi dima seesi toni jina, ba ti yeli i, e ti ba mari Pool gaa kisari puu soosa, ba lee n wa ti di o seriya nene.
44023021	Nivusi gali pisinaasi ti Naawunni noori, ni ka ba bi ku Pool, ba ki di, koo, a ŋu. Ka ba mi ya n sogini, ba pa ti mari u wara la, ba yi n ku u. A zu, ba nyaasira i ni, e sagi. Da sagi.
44023022	Soojisi naaba maa yeli bii maa, ni o da yeli nira zaa, ni o yeli u, ka ti o yi n gaari.
44023023	Niŋi n na, soojisi naaba maa daa n booli soojisi kpemba bayi, ka yeli ba, M kpabirini ya niŋi siriya, a nyisi soojisi kobsiyi, a ni binduurigusi dima pisiyapoin, a ni kpana dima kobsiyi,
44023024	ka naa binduurigusi paasi. Yiiŋu ya naa Pool ziili binduurigusi maa yindaana niŋi, a mari u nene gaari, a wa ti ti Fiilisi n niŋi gomina, a yi Siiziriya.
44023025	Ka soojisi naaba maa ŋma gbaŋŋu, a yeli,
44023026	Gomina Fiilisi, mani Kiloodiya Lusiya puusira i.
44023027	M ya n naani dabso ti e saani. Daari la Juusi dima seesi gbaag u ni, ka ya n ku u, ma wa ti baŋŋi maa, Aroom nira n na, ka wa ti fa u.
44023028	A chee bee, soosila, ma kpabira m baŋŋi yabeso o n niŋi, ma ti ba mari u gaari Juusi dima kisari,
44023029	ka ba wa ti mari u togsi ba gbagba zaaligusi yela, ka yeli o liya. M mi bi nye yabeso o n niŋi, ba n di n ku u, koo, a yo u dii.
44023030	Ka zinaa ma wumi ba n to jina ba n di n ku u, ma kpabira ba naag u ti e saani, ma yeli seesi n yeli o togsi n li la ba gaari e saani, e di o seriya.
44023031	Yiiŋu maa soojisi niŋi seema o n yeli ba la, a mari Pool wa ti paa Antipatiri.
44023032	A n chee bee, soojisi maa ni kpana dima maa pori n kuli, ka binduurigusi dima la ko mari Pool gaari Siiziriya.
44023033	Ba n wa ti paa Siiziriya, ba mari gbaŋŋu la ni Pool we gomina maa saani.
44023034	Gomina maa karimi gbaŋŋu maa, ka boosi Pool, ni ya paaligu n na o yi. Pool yeli, ni o yini Silisiya.
44023035	Gomina maa yeli, Ka seesi n yeli e n togsi n li la pa taya, m ni di e seriya. Niŋi n na, o ti soojisi nyaasira u, a yi zoŋŋu puso naa Herodi n daa n me la.
44024001	Daba anu daari buŋkobkuuriba zudaana Ananaya, a ni o chaame Taatula, a ni Juusi dima kpemseesi daa n sigi n we Siiziriya, a wa ti naa Pool yela niŋi gomina maa toŋine.
44024002	Ba n ti sari, Taatula nyisigi n yetira Pool yela, a yeli, Ti gomina Fiilisi ti puusira i ni. A kpali e n niŋi ti gomina zu, ti marini niŋgbirimaasim, ka e zaali zaaligusi, a moligira ti Juusi dima.
44024003	?ama ŋa zu, ti puusi peligiya, a yi seela zaa ti n wara.
44024004	To, m bi kpabira m togsi n yuu, ka suusira i e wumi ti yabilaa.
44024005	Ti baŋini maa, dabaa, so ba n boona Pool la yi taasirini yabeeri. Seela zaa o n daa n yi n we, a wa ti paa Juusi dima seesi n jebi baligusi puu la, o yi nyisigini ba suya, ba tasira taaba. O mi lee n niŋini seesi n dee Nazire yela la yipaara.
44024006	Dindaso o daa n ta Jiruusilim, ka ya n dagi Naawun dii laanta, ti gbaag u.
44024008	Ka e boosi u yaseesi zaa ti n naa n paara u ŋa, o ni yeli a yamonsi.
44024009	O n togsi n baasi, Juusi dima n ba niŋi maa paasi n yeli, ni yela maa zaa o n yeli la niŋini yamonsi.
44024010	Niŋi n na, gomina maa daa n naag o nuu niŋi Pool, ni o togsima. Pool yeli, M baŋiya, ni yuma kusu zaa e dirini m yidima seriya. A zu, m puu peligiya, ma chisira m noori, a yi e saani, e dirini m seriya.
44024011	Seema ba ni tee n yeli i, m yela n ŋa. A bi gaari dapii ni ayi, ka ma daa n du n we Jiruusilim, a wa ti kpeesira Naawunni,
44024012	ka ba bi nye ma, a yi Naawun dii laanta, koo, a yi Juusi dima laŋsigu diisi, koo, a yi tiŋŋa maa puu zaa, ma mari nira dira amore, koo, a nyisigira zamu suya.
44024013	Ka yaseesi zaa ba n ŋma n pa ma maa, ba ki tee n wusi a yamonsi.
44024014	Ba yaluŋko ma sagi, ni o niŋi yamonsi. Yeesu so yela ba n yetira, ni o bi niŋi yamonsi, ma dee, a tumina Naawunni so ti yaadima n daa n tumina la, ka lee n dee seema zaa Musa ni Naawun chaamesi n daa n yeli kusu zaa, ka sebi la.
44024015	Ka seema niribaa n dee la n na, m gba deeya, ni seesi zaa n kpi, nivubeeri ni nivusuma, Naawunni ni nyisigi ba zaa.
44024016	A zu, m niŋina aniya m mari sufusuŋŋu, a peri Naawunni, a ni nisaaldima.
44024017	Yuma n niŋi seem, m daa n yini kpe paaligu, a gaa seela, m daasi ayi n na la, ma lee n ta, ka mari ligiri, m ti ti m taaba, ka ti ku buŋkobiri ti Naawunni.
44024018	A zu, ma naa m dagiri basi, a we Naawun dii laanta, a kpabira ba ku buŋkobiri ti Naawunni. Ni ba niŋi maa, zamu ka niŋi, vu ka niŋi, ka Juusi dimseesi n yi Asiya paaligu la nye ma, ka ti ba gbaa ma.
44024019	Juusi dima maa bi ta kpe. Ka ba kpabira ba yeli, ni m niŋi yabee, cheli ba ta kpe.
44024020	Koo, dabsaa n ta kpe ŋa, barima n daa n di m seriya, ti ba yeli yaso ni niŋi n li.
44024021	Yaluŋko n daa n ba niŋi, ka ba n dira m seriya maa, ma tasi n yeli, Zinaa ya dirini m seriya, a kpali bunso zu ni dee, ni Naawunni nyisigirini kpiinsi la.
44024022	Gomina ba n boona Fiilisi la tee n baŋŋi Yeesu yela, o yeli satigu maa dima, ni o ki tee n di seriya maa pimpariŋa, ama soojisi naaba Lusiya pa sigi n ta, o ni di o seriya.
44024023	A zu, o yeli soojisi kpemba yindaana, ni ba nyaasira Pool, a yi zoŋŋu maa puwa, ka ti o niŋina seema o n kpabira, ka ti o zodima ti tira u bunso zaa o n kpabira.
44024024	A n ti niŋi daba ayi, gomina maa ni o poga n niŋi Juusi poga, ka ba boona u Dusila la daa n ta. Gomina maa booli Pool, o we, a wa ti wusi u Yeesu Kristu yeride niŋinisim.
44024025	O n wusira u la, o naa yamonsi niŋinisim, a ni sufu diisigu yela, a ni durinye ŋa seriya diibu wusi u, dabeem gbaa gomina maa, o yeli, Cheli, ka wara, m pa lee n ti nye daama, m ni lee n booli i.
44024026	O mi kpabira Pool o nye ligiri ti u, a la zu, o ti ba booli u buyaayi, o ta, ba togsira.
44024027	Yuma ayi n daa n ti paa, ba ya n nyisi gomina ba n boona Fiilisi la yi o tuma niŋi, ka dabyindaana ba n boona Pokiyo Fesita la o deeg o ziya. Gomina maa mi kpabira o maa Juusi dima sufu, a ti Pool na ba diyoorigu maa puwa.
44025001	A n ti niŋi daba ayi, gomina ba n boona Fesita maa daa n ta paaligu maa niŋi, o wa ti ba Siiziriya daba ata, ka du n gaa Jiruusilim.
44025002	Niŋi n na, buŋkobkuuriba kpemba ni Juusi dima kpemba yeli u, ni Pool daa n niŋina yabeeri,
44025003	ka suusi u, ni o ti Pool ta Jiruusilim. Ba yelini n ŋa, a kpali bo, ba toni jina ba ti seesi sogi soori, ka o pa chena, ba yi n ku u.
44025004	Gomina maa yeli, ni ba yoni Pool dii, a yi Siiziriya. A che daba ayi, m ni lee n pori n gaari,
44025005	ya tumi dabsi, ba paasi ma gaari, ba wa ti sami u yabeseesi o n daa n niŋi la.
44025006	Niŋi n na, gomina maa zi nisaaniŋi daba anii, koo dapiiya, ka wa ti sigi n gaari Siiziriya, ka Juusi dima seesi paag u gaari. A n kaa bee, o ti ba sari, o di Pool seriya, ka yeli soojisi, ba mari Pool ta.
44025007	Ba mari u ta, Juusi dima maa nyisigi n yeli, ni o daa n niŋina yabeeri, ba mi ki tee n wusi, ni yela maa ba n togsira maa niŋini yamonsi.
44025008	Ba n ti togsi n baasi, Pool mi nyisigi n togsi o toori, a yeli, M daa n bi saami Juusi dima zaaligu zaa, koo, a saami Naawun dii laanta, koo, a zagsi Aroom naaba zaaligusi.
44025009	Gomina maa kpabira o maa Juusi dima maa puusi, o boosi Pool yeli, E kpabirini e gaa Jiruusilim, m wa ti di e seriya nisaaniŋi?
44025010	Pool yeli, Aroom naaba daama zu n na e dira m seriya. Lala veela. E baŋiya, ni m bi niŋi Juusi dima yabee zaa.
44025011	Ama ka m niŋini yabeso zu ba n kuura nira, ti ba ku ma. Ama ka m bi niŋi yabeso ba n yetira maa, e ki tee n naa ma ti ba. A zu, m suusirini Aroom naaba o di m seriya.
44025012	Pool n yeli n ŋa, gomina maa ni o nandolibasi togsi yela maa, ka gomina maa yeli Pool, E suusini Aroom naaba, m ni ti e gaari o saani.
44025013	A n daa n ti niŋi daba ayi, naso ba n boona Agipa, a ni o poga Baniisi ta, ba ti puusi gomina maa ba n boona Fesita maa, ka ti yuu.
44025014	Niŋi n na, gomina maa togsi Pool yela, a wusi naaba maa, a yeli, Gomina so n pa m yii la daa n yo dabso dii, o na ba niŋi.
44025015	Ni daa n we Jiruusilim, buŋkobkuuriba kpemba ni Juusi dima kpemba yeli ma daba maa yela, ni m di o seriya maa, o liya.
44025016	Ma yeli ba, ni Aroom dima ki sagi maa, so zaa liya, ama o ni seesi n yetira, ni o niŋini yabee la laŋsi taaba, o nye daama fa o maŋŋa.
44025017	A zu, ba seesi daa n ta kpe, a ti di daba maa seriya, ka m bi laŋŋi ba yuu. A n kaa bee, ma ti ba sari, ka ti ba mari daba maa ta.
44025018	O n ta, niseesi n yeli o liya la nyisigi, a ti yeli yabeseesi o n daa n niŋi la. Ma fe maa, ba n di n yeli, ni o daa n niŋina yabeeri ga, ba n bi yeli,
44025019	ka ba naa ba yaayela, a ni dabso ba n boona Yeesu la yela, a dira amore. Ba yeli, ni Yeesu daa n kpiya, ka daba maa mi yeli, ni o ba niŋi.
44025020	A kpali m bi baŋŋi yaŋama gbina la zu, ma boosi daba maa, a koo, o n kpabira o we Jiruusilim, m wa ti di o seriya nisaaniŋi,
44025021	o zagsi, ka suusi Aroom naaba o pa nye daama di o seriya. A zu, ma ti ba nyaasira u, ka m pa ti nye daama m ti o gaari Aroom naaba saani.
44025022	O n togsi n baasi, naaba Agipa yeli u, M gba kpabirini m wumi daba maa noori puu yatoga. Gomina maa yeli u, Soosa e ni wumi.
44025023	A n chee bee, soojisi nadima ni tiŋŋa maa kpemba laŋsi n wa ti paa naaba Agipa ni o poga Baniisi ba kpe zoŋtintaa maa puwa, a ni ba bimpinsuma wusigu. Ka gomina maa yeli, ni ba mari Pool ta.
44025024	O n ti ta, gomina maa yeli, Naaba Agipa ni so zaa n ba kpe, ya nyaasi dabaa. A kpali o zu, Juusi dima zaa n ba kpe ni Jiruusilim puwa daa n suusi ma, a tasi n yetira, ni m da lee n ti o ba niŋi.
44025025	Ama m daa n bi nye o yabee zaa ba n di n ku u, ka o gbagba suusi ma, ni m cheli, Aroom naaba o di o seriya.
44025026	A zu, m ŋme sufu ba mari u gaari nisaaniŋi, m mi bi baŋŋi seema m di n sebi o yela, a tolimi Aroom naaba. A zu, naaba Agipa ni ya zaa, m mari u ni ta, ti zaa ti wumi o yela, ka m baŋŋi seema m di n sebi o yela.
44025027	A kpali bo, m feni maa, ka e mari diyoora gaari, ka bi wa ti yeli yabeso o n niŋi, o lala yi bi veela.
44026001	Gomina maa n ti togsi n baasi, naaba Agipa daa n yeli Pool, Ti ti i ni soori, e mi togsi, a fa e maŋŋa. A zu, Pool teeg o nuwa, ka yeli,
44026002	Naaba Agipa, m baŋiya, ni e baŋŋi Juusi dima yaayela ni ba amoresi ga. A zu, zinaa m puu peligiya, m di n tee n chisi m noori, a yi Juusi dima n ŋma jiri paara ma la saani, ka ma suusira i, e di kenyiti, a wumi m yela.
44026004	Juusi dima zaa baŋiya seema ni daa n ba niŋi, ka niŋi bii zaa ti yini zinni. Ba baŋiya, ni a piiligu m daa n ba niŋi m niriba saani, ka ta Jiruusilim.
44026005	Ka ba kpabira, ba ni tee n yeli i seema ni daa n dee Farisii dima yela, seesi zaaliguniŋinisim n ba toom ga la di.
44026006	Ka pimpariŋa ya mari ma dira seriya, a kpali m niŋina Naawunni yeride, ni o ni niŋi seema kusu zaa o n daa n ti ti yaadima noori la.
44026007	Ti Juusi baligusi pii ni bayi la gba kpabira Naawunni o niŋi seema o n daa n ti noori maa, a zu, ba tumina u wuntooŋu ni yiiŋu. Naaba Agipa, n ŋa zu n na Juusi dima yeli m niŋi yabee.
44026008	Ama ka ba yetira, ni Naawunni ki tee n nyisigi niriba, a yi kum puwa, lala veela?
44026009	Kusu zaa m daa n feni maa, a daga m kari Yeesu n yi Nazire la yuuri basi.
44026010	A zu, a yi Jiruusilim, buŋkobkuuriba kpemba daa n ti ma daama ma gbaa Yeesu nyaaŋpaariba nivudamta, a yoora ba dii. Ka seesi n daa n kuura ba, m daa n yi sagini paasi ba niŋi.
44026011	A yi Juusi dima laŋsigu diisi zaa n na, ma daa n ti ba darigi Yeesu nyaaŋpaariba tuba, a ti ba tuura Yeesu, ka m mi je suuri ga we baligusi tiŋsi, a wa ti namsira Yeesu nyaaŋpaariba ga.
44026012	Lala zu, buŋkobkuuriba kpemba maa daa n ti ma daama ma wara Damasika.
44026013	Naaba Agipa, ni wara maa wuntooŋu, ma nye paaligu n nyagsi ga, a gaari wuluŋu, a yi saazu, a ti poli n jili m ni seesi n wara maa,
44026014	ti zaa li tiŋŋa, ka ma wumi goo n togsi Juusi dima yatoga, a yeli, Sool, Sool, wula zu n na e namsira ma ga ŋa? E niŋini maa nagiso n zagsira koobu, ka toora daa, o beera i.
44026015	Ma boosi, M duuma, ŋani n niŋi i? Duuma maa yeli, Mani n niŋi Yeesu, so e n namsira ga la.
44026016	Nyisigi n za, m naani m maŋŋa wusi i, a kpali bo, m nyisi i ni, e loobi m tumtumina, a ni m dansiya, e wa ti yeli niriba, ni e nye ma zinni, ka lee n yeli yaseesi ni ya n naa m maŋŋa wusi i.
44026017	Ka m ni tumi i e gaa baligusi puwa, a wa ti yoo ba nufu, ba yi ligu niŋi, a ta paaligu niŋi, ba zagsi Sitaana, ka dee Naawun yela, ka niŋi ma yeride, Naawunni o naa ba yabeeri che n paŋŋi ba, ba nye ziya, a yi niseesi o n nyisi la puwa. Ka seela zaa ni ya n tumi i, m ni moligira i, a yi Juusi dima, koo baligusi puwa.
44026019	Ka Pool lee n yeli, Naaba Agipa, Naawunni n naa ŋama wusi ma la, m bi zagsi,
44026020	ka we Damasika ni Jiruusilim ni Judiya paaligu zaa ni baligusi paaligusi, a wa ti yeli ba, ni ba dee ba saamiya, ka loobi n pa Naawun zu, ka niŋi yela niriba ba baŋŋi, ba n dee ba saamiya la.
44026021	Dindaso ma daa n lee n we Jiruusilim, ka kpe Naawun dii laanta, ka Juusi dima gbaa ma, a kpali yela maa zaa zu, ka ya n ku ma.
44026022	Ya nyaasi. A ti yini zinni, Naawunni yi moligira ma ni, ma na kpari n ba niŋi, a za kpe togsira ya nivumansi ni seesi n che ŋa saani la. Ka seema ni yetira ŋa n na, kusu zaa Naawun chaamesi ni Musa daa n yetira, ni a ni niŋi.
44026023	Yela maa ba n daa n yeli la gbinni n niŋi, ni Kristu ni nye nam, a kpi, ka loobi n niŋi niso n daŋŋi n nyisigi, a yi kum puwa, ka mi wa ti wusi Juusi dima ni baligusi yamonsi.
44026024	Pool na n yetira n ŋa, gomina maa tasi n yeli, Pool, e kpeerini yinyaari, e baŋinisim aligaya la ya n tini e kpe yinyaari.
44026025	Pool yeli, M ba Fesita, m bi niŋi yinyaa, seema ni yetira ŋa niŋini yamonsi gbagba.
44026026	Naaba Agipa baŋŋi yela maa, a zu n na ma togsira o saani, ka bi zora dabeem. Yaseesi zaa n niŋi maa bi sogi, a zu, m baŋiya maa, o baŋini a zaa gbina.
44026027	Ka Pool loobi n boosi, Naaba Agipa, e sagini yaseesi Naawun chaamesi n daa n yeli la? M baŋini e n deeg a.
44026028	Naaba Agipa yeli Pool, E fe maa, e ni tee n ti m loobi Kristu nyaaŋpaara yoom n ŋa?
44026029	Pool yeli, Ka a niŋi yoom, koo, a maa, m suusira Naawunni, e ni seesi zaa n wumina m saani, ya loobi seema ni be ŋa, ka che abanasi ŋa.
44026030	Niŋi n na, naaba maa ni o poga ni gomina maa ni seesi n zi ba saani maa nyisigi n yi, ka yeli taaba, Dabaa bi niŋi yabee zaa ba n di n ku u, koo, a yo u dii.
44026032	Naaba Agipa yeli gomina maa, Ka dabaa di bi suusi Aroom naaba, o di o seriya, ti n di n cheli u, o wara.
44027001	Niŋi n na, soojisi kpemba yindaana daa n ba niŋi, ba boona u Juliya, o ni o taaba soojisi zaa yuuri niŋi naaba Agasita soojisi. A jemani maa gomina ba n boona Fesita la ŋme o sufu, ni jemanso paaya, ba ti mari diyooriba gaari Itali paaligu, o naa Pool ni diyooriba la seesi ti soojisi kpeema maa o nyaasira ba.
44027002	Ka ti ni ba zaa wa ti kpe ŋarintintaa n yi Adamitiya, ka ya n gaari tiŋseesi n ba Asiya paaligu noori, ka dabso ba n boona Aritaaka, ka niŋi Tesalonika n ba Masidoona paaligu puu la biya paa ti gaari.
44027003	A n chee bee, ŋariŋu maa paa Sidon, ka soojisi kpeema maa mari Pool ni jilima, ka ti o wa ti puusira o zodima, ba mari u, ka o pori n kpe ŋariŋu maa puwa, ti gaari.
44027004	Ti n wara la, sau ŋmeera ŋariŋu maa, ti saa Sayipira paaligu,
44027005	ka lee n wa ti saa Silisiya ni Pamfiliya paaligusi, ka wa ti paa tiŋŋa yindaana ba boona Mira, ka o ba Lisiya paaligu noori.
44027006	Nisaaniŋi n na ti yi ŋariŋu maa puwa, ka soojisi kpeema maa nye ŋarintintaa yindaana n yi Alisaandi, ka ya n ti gaari Itali paaligu, ti wa ti kpe u,
44027007	ka o yi n chaŋina beelabeela, ti di daba ayi, ka paa Nida, a ni nimbirimoo. Ama a kpali sauwa n bi sagi ti wara yii zu, ti loobi n wa ti saa Salimooni n ba Kiriiti paaligu,
44027008	ka chaŋina beelabeela begsi paaligu maa noori, a wa ti paa tiŋso ba n boona Zisuŋŋu, a leeli tiŋŋa yindaana ba n boona Lasiya.
44027009	Poin ka ti paa nisaaniŋi, ti duusi ŋariŋu maa yuu, naŋgbanleebu daa ti gali, a paa jemanso niriba n zora dabeem ba duusira ŋarima, a yi teeku puwa, ka pa paa niŋi. Pool yeli ba,
44027010	M taaba, m baŋiya, ka ti yi n gaari ti ni nye daaŋu, ka saami ti ziirisi, a ni ŋariŋu maa, a ni ti nyevuya.
44027011	Ama soojisi kpeema maa zagsi Pool noori, ka wumi ŋariŋu duusiriba kpeema ni ŋariŋu maa daana noya.
44027012	Ka a kpali seela ba n be la bi veela ba n yuugira niŋi, a yi waari jemani, ba nivudamta mi kpabira ba yi nisaaniŋi duusira, a koo ba ni tee n paa tiŋso ba n boona Fiiniki, ka ba Kiriiti paaligu noori, ka to wuluŋu liya.
44027013	A n ti niŋi daba ayi, sau daa n wa ti yi kiŋkagili, a vaara boinboin, ba fe maa, ba ni paa seela ba n kpabira. A zu, ba nyisi ŋariŋu maa kutiri, a yi koom puwa, ka o wa ti begsi Kiriiti paaligu noori.
44027014	A n ti niŋi beela, sautintaa yi kiŋkagili maa yindaana, a gali paaligu maa, ka ti ŋme ŋariŋu maa,
44027015	ŋariŋu maa bi teeg o za, ka loobi n wara kosunsuwa,
44027016	a wa ti saa kuŋkunni yindaana ba n boona Kooda. Ti n wara maa, ti niŋi aniya naa ŋarimbila n ba koom puu maa, a du biŋkarigu maa puwa, ka le. O yela wumi ti ga, ka ti niŋi u,
44027017	ka lee n na midaasi, a le ŋarintintaa maa poli n jili, o da saami. Niŋi n na, ba fe maa, sau ni mari ba gaari seela n bi limsira, a wa ti saami ŋariŋu maa. A zu, ba lerigi ŋariŋu maa tantitintaa, sauwa o da lee n ŋmeera u mari ba wara yoomyoom, ka o dolisi n gaatira.
44027018	A n chee bee, sau vaara ga, ka koom damtira ga, ba piili n nyisi ziirisi basira.
44027019	A n lee n kaa bee, daba ata daari, ba gbagba nyisi ŋariŋu maa binseesi basi.
44027020	Ti lee n di daba ayi, ka bi nye wuluŋu, koo ŋmeribiisi zaa, ka koom na damtira ga, ti zaa fe maa, ti ki baa.
44027021	Lala n na ti yuu, ka so zaa bi di bindira. A jemani maa Pool nyisigi n za, a yeli, M taaba, ti n daa n na ba kuŋkunni zu la, m yeli ya, ni ya da ti ŋariŋu maa yi Kiriiti paaligu gaari seela zaa, ka ya zagsi, a nye namaa, ka ya bini lee n saami.
44027022	Ya niŋi aniya da zora dabeem, ya yindaana zaa ki kpi, ka ŋariŋu maa wune ni saami.
44027023	Wula ma niŋi n baŋŋi n ŋa? Yiiŋu la Naawunni so n niŋi m duuma, ka ma tumina u la tumi o malaki o ta m saani,
44027024	a ti yeli ma, Pool, da zora dabeem, e ni paa Aroom naaba, o di e seriya, ka Naawunni ki ti e taaba la n ba e saani, a yi ŋariŋu maa puu maa liŋini zaa o kpi.
44027025	M niŋini Naawunni yeride, ni seema malaki maa n yeli maa ni niŋi, a zu, ya da zora dabeem.
44027026	Dindaso ŋariŋaa ni saami, a yi kuŋkunso n ba teeku ŋa sunsuu niŋi.
44027027	Ti dapii ni anaasi yiiŋu, sauwa mari ŋariŋu maa gaatira, a yi teeku so ba n boona Adiriya la. Tunsuu n ti paa, ŋariŋu la duusiriba maa fe maa ti leelini duuri,
44027028	ba naa kutiri wa ti bugsi koom maa limsim, o niŋi yaadi pisinaasi. A n ti niŋi beela, ba lee n bugsi, o niŋi yaadi pisita,
44027029	ba fe, a koo ŋariŋu maa ni ŋme kugitintaasi, o gbinniŋi o chibi. A zu, ba nyisi kutiya anaasi, a basi o nyaaŋa, o da lee n chaŋina, ka suusi Naawunni beeg o chee.
44027030	Niŋi n na, ŋariŋu duusiriba maa kpabira ba zo, ka che ti, a zu, ba yeli, ni ba ti nyisi ŋarimbila maa, a wa ti le kutiya, a niŋi ŋarintintaa maa yiya.
44027031	Ama Pool yeli soojisi ni ba kpeema maa, ni ka dabsaa ka ŋariŋu maa puwa, ba ki baa.
44027032	A zu, soojisi maa ŋmaasi ŋarimbila maa midaasi, o dolisi n gaari.
44027033	Bee ya n ti chee, Pool yeli ba zaa, Zinaa n niŋi ya dapii ni anaasi, ka ya zora dabeem, ka bi dira seŋ.
44027034	A zu, ya niŋi aniya di bindira, a nye kpeeŋu. Yamonsi, ya liŋini zaa ki nye daaŋu zaa.
44027035	O n ti togsi n basi, o za ba zaa puwa, ka naa paanu, ka togsi Naawun saani, ka ŋma u ŋobira.
44027036	Niriba maa zaa n ba kobsiyi ni pisiyapoin ni bayoobu nye zuuri duusigu, ka di bindira.
44027038	Ba n di n piri, ba naa chiseesi n che, a lobi n niŋi koom niŋi, ŋariŋu maa du beela.
44027039	A n kaa bee, ba nye kuŋkunni, ba mi bi baŋŋi u, ka lee n nye koom noori n mari tambisigu, ba kpabira ba mari ŋariŋu maa paa niŋi.
44027040	A zu, ba seesi nyisi kutiya maa basi koom niŋi, ka ba seesi mi larigi midaasi yi seela ba n gbaa n duusira la, ka ba naa tanti yagili ŋariŋu maa yiya, o chaŋŋi n wa ti paa niŋi.
44027041	Ba n wara maa, ka na bi paa duuri maa, ŋariŋu maa gbinniŋi to tiŋŋa, o yii firi, o chaŋŋi n je, ka koom maa n damtira la saami o nyaaŋa.
44027042	Soojisi to jina ba ku diyooriba la, ba da li koom, a zo n gaari.
44027043	Ka soojisi kpeema maa mi bi kpabira ba ku Pool, o yeli, ni ba da niŋi lala, ka yeli niriba maa zaa, ba seesi zaa n baŋŋi koom liibu, ba li n du,
44027044	ka seesi n bi baŋŋi, ba gbaa ŋariŋu maa daari, a wa ti du duuri. Lala ti zaa niŋi n du kuŋkunni maa.
44028001	Ti n daa n ti du n baasi la, ti pa baŋŋi maa, ba boona paaligu maa Molita.
44028002	Ka paaligu maa dima ta ti saani, a ti moligi ti ga, a maali bugum, a kpali saa n misira, ka waari ba niŋi la zu.
44028003	Niŋi n na, Pool wa ti laŋsi daari, a naa niŋi bugum niŋi, waafu ba a puwa, bugum maa bii n gbaag u, o yi n dumi Pool nuwa, a yagili.
44028004	Paaligu maa niriba n nye waafu maa n yagili la, ba yeli taaba, ni dabaa niŋini sonye. Ni halli ka o bi di koom, so n darigira niriba tuba la ki ti o ba niŋi.
44028005	Ama Pool zagili waafu maa niŋi bugum niŋi, ka bi nye beerim zaa,
44028006	ka niriba maa za n nyaasira, o nuu maa o mori, koo, o fa n li n kpi. Ba n ti za n yuu, ka yela zaa bi niŋi Pool, ba cherigi ba sufusi, a yeli, ni o niŋini Naawun nira.
44028007	A jemani maa paaligu maa naaba ba n boona Pabiliya ba paaligu maa puwa, ka o puuri leelini seela ti n be maa. O n ti baŋŋi ti yela, o mari ti gaari o yiri, a wa ti mari ti nene daba ata.
44028008	Niŋi n na, naaba maa ba do n beera, o niŋa bii, ka o saara ga. Pool wa ti puusi u, ka suusi Naawunni ti u, ka naag o nuusi pa o zu, a tibi u.
44028009	N ŋa n ti niŋi, paaligu maa baaradima zaa ta, ka Pool tibi ba,
44028010	ka ba pi ti piini ga. A n daa n ti niŋi ŋmerisi ata, ti wa ti kpe ŋarintintaa yindaana, ka paaligu maa dima naa bunso zaa ti n bi mari ti ti. ?ariŋu maa yuuri n niŋi Jaasi, ka o daa n yi Alisaandi tiŋŋa, ka wa ti zi paaligu maa, teeku duusigu jemani o lee n ti paa.
44028012	Niŋi n na, ti yi n we, ka wa ti paa kuŋkunni yindaana, a ni o tiŋŋa ba n boona Sirikuusi la, a wa ti do niŋi daba ata,
44028013	ka lee n kpe ŋariŋu maa goŋŋi n gaari Degiya. A n kaa bee, sau yi kiŋkagili, a ti vaara nisaaniŋi, ti lee n wara, ka a chee bee ti paa Putooli.
44028014	Niŋi n na, ti yi ŋariŋu maa puwa, ka wa ti kpabi Yeesu nyaaŋpaariba seesi n ba niŋi la, ba yeli ti ti zi daba ayapoin. Daba ayapoin maa n ti baasi, ti yi n wa ti chaŋŋi n wara Aroom, ka Yeesu nyaaŋpaariba n ba Aroom mi wumi ti n ya n ta, ba ti tuusi ti soori. Ba seesi tuusi ti, a yi Apiya daa, ka ba seesi mi tuusi ti, a yi seela chaŋchaŋiniba diisi ata n be la. A kpali ba zaa zu, Pool kpeesi Naawunni, ka o niŋa maa,
44028016	Ti n wa ti paa Aroom, ba ti Pool ba dii, o koluŋko, ka sooja nyaasira u.
44028017	A n daa n ti niŋi daba ata, Pool laŋsi nisaaniŋi Juusi dima yipaariba, ba ti wumi o yela. Ba n ti laŋsi, o yeli ba, M yidima, halli m daa n bi niŋi ti Juusi dima yabee zaa, koo, ti yaayela, Juusi dima n yi Jiruusilim daa n taasi Aroom soojisi gbaa ma, a yo ma dii.
44028018	Ba n ti di m seriya, ka baŋŋi m bi niŋi yabee zaa ba n di n ku ma, ba kpabira ba nyisi ma, a yi dii maa puwa,
44028019	ka Juusi dima maa bi sagi ba nyisi ma, a zu, ma suusi Aroom naaba o di m seriya, ama m bi kpabira m yeli m yidima niŋi yabee.
44028020	A la zu, ma booli ya, ya niŋi aniya ta kpe, m baŋŋi ya, ka togsi ya saani, ni, a kpali so Naawunni n daa n yeli o ya n tumi la zu, ba daa n niŋi ma abanasi maa.
44028021	Juusi dima yipaariba maa yeli u, Ti yidima n ba Judiya paaligu bi sebi gbana zaa yeli e yela, ka Juusi nira zaa na bi ta kpe, a togsi e yabee,
44028022	ka ti kpabira ti ti wumi yaseesi e n dee, a kpali bo, ti baŋŋi maa, seela zaa ba yetira, ni Yeesu yela bi veela.
44028023	Ba n ti togsi n baasi, ba zaali daa. Daa maa n ti paa, ba zoo ga, a ta seela Pool n be maa. O boguu niŋi o togsi yela maa, zaanoori ti paa, a naa seema Musa ni Naawun chaamesi n daa n yeli la, a wusira Naawun naalim ni Yeesu yela, a kpabira ba deeg a.
44028024	Ba seesi deeg a di, ka seesi zagsi.
44028025	N ŋa ba niŋi naŋgbanchee, a ya n yi, Pool yeli, Seema kusu zaa Naawun sii n daa n ti Naawun chaame Azaya yeli ya yaadima la niŋini yamonsi. O yeli,
44028026	We e Juusi dima saani wa ti yeli ba, ni ba ni wumi, ba mi ki baŋŋi a gbina, ba ni nye, ba mi ki baŋŋi a gbina.
44028027	A kpali bo, ba sufusi zagsi, ka ba tuba bi kpabira a wumi, ka ba nimbiisi pobi, ba nimbiisi a da nyaara, ka ba tuba a da wumina, ka ba sufusi a da baŋina yela, ba da loobi m saani m tibi ba.
44028028	Ka Pool lee n yeli ba, A zu, ya baŋŋi maa, Naawunni n kpabira o moligi baligusi zaa, a yi ba yabeeri niŋi. Barima ni deeg a di. O n togsi n baasi, ba yi n gaari.
44028030	Niŋi n na, Pool daa n ba niŋi yuma ayi, ka yoora o dii ligiri, ka puusira niseesi zaa n chena o saani,
44028031	ka naa dabilim togsira Naawun naalim ni o duuma Yeesu Kristu yela, ka niso zaa bi kari u.
45001001	Ya Naawun nyaaŋpaariba n ba Aroom tiŋŋa puwa, mani Pool puusira ya. M niŋini maa Yeesu Kristu giruŋŋu, o tumi ma, m wa ti wusira Naawun baarusuma,
45001002	seema kusu zaa o n daa n ti noori, ka ti o chaamesi togsi a yela, ba sebi a digili Naawun buku puu la.
45001003	Baarusuma maa niŋini o bii Yeesu Kristu yela, so n daa n niŋi naaba Dawuda yaŋŋu durinye puu la,
45001004	ama Naawun saani, a kpali o n nyisigini kum puu la zu, ti baŋiya maa, o niŋini Naawun biya, a ni daama, ka ti mi boona u ti duuma Yeesu Kristu.
45001005	O zu Naawunni daa n ti ti barika, ka tumi ti ti gaari baligusi paaligusi zaa, ti ti niriba niŋina Yeesu Kristu yeride, ka paara o zu nene.
45001006	Yarima n niŋi ba seesi, ka Yeesu Kristu daa n nyisi ya, ya loobi o toori.
45001007	A zu n na ti puusira ya Aroom dimseesi Naawunni n kpabira, ka nyisi, ya loobi o toori la. Ti ba Naawunni, a ni ti duuma Yeesu Kristu ti ya barika, a ni niŋgbirimaasim.
45001008	Ya nyaasi, m kpeesira Naawunni, a yi Yeesu Kristu niŋi, a tira ya zaa, a kpali bo, seela zaa dima wumina seema ya n niŋina Yeesu yeride.
45001009	M gba mi tumina Naawunni, a ni m sii zaa, a wusira o bii Yeesu Kristu baarusuma. Ka wune Naawunni niŋini m dansiya, ni ka m togsira o saani, m yi yetira ya yela,
45001010	a suusira u maa, dindaso o ni ti ma daama m ta ya saani.
45001011	M kpabira m niŋi n ŋa, a ti wusi ya Naawun sii daama yela, a moligira ya,
45001012	m ni ya zaa ti duusira taaba zuuri, ti zaa ti niŋina Yeesu yeride nene.
45001013	M taaba, m kpabira ya baŋŋi maa m daa n yi kpabira m ta ya saani, m ti nye tono, a yi ya puwa, a ni baligusi zaa puwa. A kpali bo, o tiri ma ga m moligira niriba zaa, halli Giriiki dima ni saamba, koo yambaŋiniba ni zolisi. A zu n na ma kpabira m ta ya Aroom dima gba saani, a ti wusira ya Yeesu baarusuma. Ama m na bi nye daama.
45001016	Ya nyaasi. Yeesu baarusuma wusigu maa bi ti ma mari vi. A kpali bo, a niŋini Naawun daama moligira niseesi zaa n niŋina Yeesu yeride, halli, a yi o piiligu, Juusi dima, a ni pimpariŋa baligusi zaa.
45001017	Ka Naawunni ti niriba baŋŋi maa, yeride niŋinisim maa koluŋko ni loobi ba nivusuma, seema kusu zaa ba n daa n sebi n digili, ni so n loobi nivusuŋŋu, a kpali o yeride niŋinisim la zu, wune ni nye nyevuri.
45001018	Ya nyaasi. Ti baŋiya maa, Naawunni, so n ba Alizaana puu la ni darigi yabeniŋiniba zaa tuba, a kpali seema ba n niŋina yabeeri la, ka bi paara yamonsi zu.
45001019	O ni niŋi n ŋa, a kpali bo, wune Naawunni tee n wusi niriba o gbagba yela, yabeniŋiniba maa baŋŋi maa, ba n di n tee n deeg a, ama ka zagsi.
45001020	Ya lee n nyaasi. A yi durinye ŋa zaa piiligu, niriba daa n baŋŋi Naawun yela, a kpali yaseesi zaa o n daa n maali maa. Lala n na, halli niriba daa n ki tee n nye u, ba baŋŋi maa, o niŋini Naawunni, ka mari daama ga, a wara saŋa ni saŋa zaa. A zu, yabeniŋiniba ka gaafara zaa.
45001021	A kpali bo, halli ba baŋŋi Naawunni maa, ba bi tira u jilima, koo, a kpeesira u. Ama ba feera zoltiri, ka lee n ka yam.
45001022	Ba yetira maa, ba mari yam, ka loobi zolisi,
45001023	a maana wuna, seesi ba gbagba n me, a maa nisaaldima, koo niinsi, koo buŋkobiri, koo waagi, ka bi tumina Naawunni, so n mari daama ga, a wara saŋa ni saŋa zaa la.
45001024	Lala n na ba zagsi Naawun yela n niŋi yamonsi, ka paara jiri, a maana wuna, ka bi tumina wune Naawunni, so n daa n maali bunso zaa. A zu, wune Naawunni, so n mari daama ga, a wara saŋa ni saŋa zaa la zagsi ba, ba niŋina seema ba sufusi n kpabira, a niŋina yabeeri, a yi seema dabsi ni pogiba n doora.
45001026	Lala n na, Naawunni zagsi ba, ba niŋina yabeeri. Halli pogseesi bi lee n kpabira ba doora ba siriba saani, ka doora taaba saani,
45001027	ka dabseesi gba mi niŋina n ŋa. Ba yabeeri maa zooya, ka ti ba nye nam, a yi ba niŋasi niŋi.
45001028	Lala n na, a kpali ba n bi kpabira ba paara Naawun zu la, o ti ba paara ba gbagba feribeeri zu, ka niŋina yabeeri ga, a mari pubeerim, koo halibee, koo, a zabira ŋuuri, koo, a kuura, koo, a zabira, koo, a yomsira, koo, a zuura taaba nyaana,
45001030	koo, a tuura taaba, koo, a chisira Naawunni, koo, a mari yakara, koo, a poo, koo, a kpalimina, koo, a feera seema ba n ya n niŋi yabeeri paasira, koo, a zagsira ba niriba noya,
45001031	koo, a zoligi, koo, a ka yamonsi, koo, a bi kpabira taaba, koo, a bi zora taaba nimbaa.
45001032	Ba baŋŋi maa, Naawunni daa n yeli, ni niseesi n niŋina n ŋa, o daga ba n ku ba, ama ba niŋina yela ŋa, ka mi sagi n paara seesi n niŋina n ŋa zu.
45002001	Ya nyaasi. Ka ya so zaa zabira o todaana, a kpali o yabeeri zu, ka mi niŋina yabeeri maa gba, o yabeeri maa lee n ka gaafara. A kpali bo, ka o zabira o todaana la, o zabirini o gbagba.
45002002	Ka ti baŋŋi maa, Naawunni ni di so zaa n niŋina yabeeri ŋa seriya, a ni yamonsi.
45002003	A zu, nyi wune, ka e zabira e todaana la, ka mi niŋina lala, da feera maa, Naawunni ki di e seriya.
45002004	A koo, halli ka e niŋina yabeeri, e fe maa, Naawunni ni zo i nimbaa, a kpali o bunye ni kenyiti la zu. Ama Naawunni tira niriba bunye, ba ti dee n saamiya.
45002005	A zu, ka e mari naŋgbankpeemini, ka bi dee n saamiya, e taasira e gbagba tubiri darigirisim, a yi daboriguso Naawunni di n di so zaa seriya nene,
45002006	a ti so zaa, a kpali seema o yaniŋisa n be la zu.
45002007	Lala n na, seesi n naa kenyiti niŋina yasuma, a kpabira Alizaana, a ni o veelim, a ni o jilima, a ni o nyevuri, Naawunni ni ti ba nye nyevuriso n ka baasigu la.
45002008	Ama seesi n zabira, ka bi paara yamonsi zu, ama yabeeri, ba ni nye tubiri darigirisim ga.
45002009	Lala n na nisaala zaa n niŋina yabeeri ya n nye nam ni beerim ga. Juusi dima ni nye nam maa poin, ka baligusi ba mi nye.
45002010	Ama seesi zaa n niŋina yasuma ba ni nye kpeesigu, a ni jilima, a ni niŋgbirimaasim. Juusi dima ni nye poin, ka baligusi ba mi nye.
45002011	A kpali bo, Naawunni bi gamsira.
45002012	Ya nyaasi. So zaa n bi baŋŋi Naawun zaaligusi, ka niŋina yabeeri, ba ni kpi, ama ba ki naa zaaligusi maa di ba seriya. Ama seesi zaa n baŋŋi zaaligusi maa, ka niŋina yabeeri, ba ni naa zaaligusi maa di ba seriya.
45002013	A kpali bo, seesi n baŋŋi zaaligusi maa, ka bi niŋina a, ba ki loobi maa niseesi Naawunni n boona nivusuma la, ama seesi n niŋina a.
45002014	A zu, baliguseesi n bi baŋŋi zaaligusi maa, ka niŋina seema zaaligusi maa n wusira, ba zaalini ba gbagba zaaligusi,
45002015	ka ba yaniŋisa wusira maa ba sufusi kpabira seema zaaligusi maa n wusira maa, ka ba feri feera ni ku ba, koo, a moligi ba,
45002016	a yi daboriguso Naawunni di n ti Yeesu Kristu di so zaa seriya la. Lala n na baarusumseesi ni wusira maa yetira.
45002017	Ya nyaasi. Ka ya so zaa sagi n pa maa, o niŋini Juusi nira, a fe maa, Naawun zaaligusi ni ti o nye moligirisim, ka yetira maa, o kpabira Naawun yela,
45002018	ka baŋŋi Naawun kiperi, a ni yaseesi n veela, a kpali o n baŋŋi zaaligusi maa zu,
45002019	ka mari tama maa, o ni tee n wusi zoomisi soori, a tira seesi n ba ligu niŋi paaligu,
45002020	koo, a wusira zolisi ni biisi yam, a kpali zaaligusi maa n wusira u baŋinisim, a ni yamonsi la zu.
45002021	Lala n na o wusira ba, ama ka o bi paara o gbagba wusigu maa zu, lala veela? A koo, o yetira maa, ba da zuura, ka o gbagba zuura.
45002022	Koo, o yetira maa, ba da kpabira taaba pogiba, koo siriba, ka ŋu wune niŋina n ŋa. Koo, o chisira buga, ka zuura bini, a yi buga diisi.
45002023	Koo, o yetira maa, Naawun zaaligusi mari tono ga, ka bi paara a zu. Lala n na o bi tira Naawunni jilima.
45002024	Ya Juusi dima, a kpali ya zu, baligusi togsi yabeeri ŋmeŋsira Naawunni, seema kusu zaa ba n daa n sebi n digili Naawun buku puu la.
45002025	Ya nyaasi. Ka ya paara Naawun zaaligusi zu, yoya ŋmaabu mari tono. Ama ka ya bi paara a zu, yoya ŋmaabu ki tee n niŋi seŋ, o niŋini maa, ba bi ŋma yoya maa.
45002026	Lala n na, ka niso zaa yoori n bi ŋma, ka o paara zaaligusi maa zu, o niŋini maa, o yoori n ŋma.
45002027	A zu, seesi yoya n bi ŋma, ka paara zaaligusi maa zu, barima ni di seesi yoya n ŋma, ka baŋŋi zaaligusi maa, ka bi paara a zu la seriya.
45002028	Ya nyaasi. Juusi dima nivudamta bi niŋi Juusi dima gbagba, ka saŋkariŋmaasi dima nivudamta bi niŋi Naawun niriba.
45002029	Ama so n niŋi Juusi nira gbagba niŋini so n kpabira Naawun yela o sufu niŋi. Lala n na, niseesi n niŋi Naawun niriba, o bi niŋi maa, ba yoya n ŋma, ama a kpali ba n kpabira Naawun yela ba sufusi niŋi, a ni ba siisi la zu. Halli ka niriba bi tira ba jilima, Naawunni kpeesira ba.
45003001	Wula tono n na Juusi dima mari, a gaari niriba zaa? Koo, wula tono n na ba yoya ŋmaabu mari?
45003002	Ba mari tono ga. A kpali bo, Juusi dima n na Naawunni daa n piili n wusira o yela kusu zaa la.
45003003	Ama halli ka ba seesi daa n zagsi ba noya, Naawunni ki zagsi o noori. Koo, halli ka so zaa paara jiri, wune Naawunni mari yamonsi, seema kusu zaa ba n daa n sebi n digili, ni niriba ni baŋŋi maa, e yatoga niŋi yamonsi, ka sagi n pa maa, e niŋina nene.
45003005	Ama a kpali ti Juusi dima yabeeri n wusira seema Naawunni n mari yasuma la zu, Juusi dimseesi yetira maa, o bi veela o darigira ba tuba. Durinye yam n na,
45003006	o bi niŋi yamonsi. A kpali bo, ka a di niŋi yamonsi, Naawunni di ki tee n di durinye dima seriya.
45003007	Koo, niso ni yeli, ni ka o jiri ŋmaabu ti ba nye seema Naawunni n mari yamonsi la, o bi veela Naawunni o darigi o tubiri, a kpali jiri ŋmaabu maa zu. Ama ba yetigu maa ka yamonsi.
45003008	Ka niseesi ŋma jiri yetira maa, ti gba yetira, ni niriba ba niŋina yabeeri, Naawunni o nye daama niŋina yasuma. O daga ba nye tubiri darigirisim.
45003009	Ya nyaasi, Juusi dima bi so baligusi. A kpali bo, yabeeri miina niriba zaa, halli Juusi dima, koo baligusi, seema ni sali n yeli ya la,
45003010	a maa seema kusu zaa ba n daa n sebi n digili, ni so zaa bi niŋi nivusuŋŋu,
45003011	koo, a baŋŋi yam, koo, a kpabira Naawunni.
45003012	Ba zaa zagsi Naawunni, a loobi nivubeeri, ka ba so zaa bi niŋina yasuma.
45003013	Ba yatoga dagiya ga, ka bi niŋi yamonsi, ka niŋini maa waafu zalim,
45003014	ka ba yi siira niriba noori ga,
45003015	ka nyisigira suuri yoomyoom, a kuura niriba,
45003016	ka taasira nam ni sufusaaŋu,
45003017	ka bi baŋŋi bunso n tira niŋgbirimaasim,
45003018	ka bi zora Naawunni dabeem.
45003019	Ya nyaasi, ti baŋiya maa, Naawunni daa n wusi niriba o zaaligusi, ba niŋina a, ba yabeeri a da lee n mari gaafara, ka o ti di durinye dima zaa seriya.
45003020	Ama zaaligusi maa paarisim ki tee n ti nivu loobi maa niseesi Naawunni n boona nivusuma la. A kpali bo, zaaligusi maa ti niriba baŋŋi maa, ba niŋini yabeniŋiniba.
45003021	Ama pimpariŋa ti baŋiya maa, seema niriba n loobira nivusuma, a yi Naawun saani la bi niŋi zaaligusi maa paarisim, ama zaaligusi maa ni Naawun chaamesi daa n wusira,
45003022	ni so zaa n niŋina Yeesu Kristu yeride loobini maa niseesi Naawunni n boona nivusuma la. Ya nyaasi, niriba zaa niŋini luŋko,
45003023	a kpali ba zaa niŋina yabeeri, ka na bi paa seema Naawunni n kpabira,
45003024	ama ba zaa ni tee n nye barika putoom, Yeesu Kristu o moligi ba, ba loobi maa niseesi Naawunni n boona nivusuma la.
45003025	Naawunni daa n tumi Yeesu, seesi zaa n niŋina u yeride ba nye ba yabeeri che n paŋinisim, a kpali o kum maa zu, ka lee n baŋŋi seema wune Naawunni n niŋina yasuma. Ya nyaasi, kusu zaa Naawunni daa n mari kenyiti nyaasira niriba yabeeri,
45003026	ama pimpariŋadima baŋŋi maa, Naawunni niŋina yasuma, ka ti seesi zaa n niŋina Yeesu yeride ba loobi maa niseesi o n boona nivusuma la.
45003027	Ya lee n nyaasi, so zaa ki tee n kpalimi, a yi Naawun saani. A kpali bo, o yaniŋisa bi ti o loobi nivusuŋŋu la, ama yeride niŋinisim maa.
45003028	Lala n na yaniŋisa bi moligira, ama yeride niŋinisim maa ko.
45003029	Ya lee n nyaasi, Naawunni bi niŋi Juusi dima ko toori. O niŋini luŋko, ka mi niŋi baligusi zaa toori, ka ni ti niriba loobi maa niseesi o n boona nivusuma la, a kpali ba yeride niŋinisim maa zu, halli saŋkariŋmaasi dima, koo kusoolisi dima.
45003031	N ŋa bi saami zaaliguseesi Naawunni n daa n zaali niriba la, ama a sagi n pa.
45004001	Ya nyaasi ti yaa Ibrahim yela, a ni seema o n daa n loobi Naawun nivusuŋŋu. Ka o yaniŋisa daa n ti o loobi n ŋa, o daa n di mari bunso o n di n naa n kpalimina, ama so zaa ki tee n kpalimi, a yi Naawun saani.
45004003	Ya nye seema Naawun buku n yeli, ni Ibrahim daa n niŋina Naawunni yeride, ka lala daa n ti Naawunni yeli, ni o niŋini nivusuŋŋu.
45004004	Ya nyaasi. So n tumina, ka ba yoora u, o sanyoobu maa bi niŋi maa ba n piira u piini, ama o niŋini o jeerisi.
45004005	Ama so n niŋina Naawunni yeride, o ti loobi u nivusuŋŋu la, o bi niŋini maa so n tumina, a nyaara sanyoobu, a kpali bo, o yeride niŋinisim maa n ti Naawunni yeli, ni o niŋini nivusuŋŋu.
45004006	Lala daana barika yela n na naaba Dawuda daa n yeli, ni
45004007	seesi yabeeri n che n paŋŋi, barima n mari pupeelim.
45004008	Koo so yabeeri Naawunni n ki naa n di o seriya, wune n mari pupeelim.
45004009	N ŋa barika bi niŋi saŋkariŋmaasi dima ko toori, ama o niŋini kusoolisi gba toori. Ya nyaasi. Ti baŋiya maa, Naawunni daa n yeli, ni Ibrahim niŋini nivusuŋŋu, a kpali seema Ibrahim n daa n niŋina u yeride.
45004010	Ama a jemani maa o yoori daa n bi ŋma,
45004011	ka Naawunni ti ba ŋma o yoori, a wusi maa, o loobini maa niseesi Naawunni n boona nivusuma la, a kpali seema o n daa n niŋina u yeride, poin ka ba ŋma u la. Lala n na kusoolisi dimseesi n niŋi Naawunni yeride, a loobi o nivusuma la, Naawunni ti Ibrahim loobi ba zaa yaaba,
45004012	a ni saŋkariŋmaasi dimseesi n niŋina Naawunni yeride la gba yaaba. A kpali bo, ba paara seema ti yaaba Ibrahim n daa n niŋina yeride la, poin ka ba daa n ŋma u la.
45004013	Ya nyaasi, kusu zaa Naawunni daa n ti Ibrahim ni o yaŋsi noori, ni durinye ŋa ni loobi ba toori. O daa n yelini n ŋa, pa a kpali Ibrahim n daa n paara zaaligusi la zu, ama o yeride niŋinisim n ti o loobi nivusuŋŋu la zu.
45004014	Ama ka niseesi n paara zaaligusi maa zu ya n nye laada maa, yeride niŋinisim maa ka tono, ka Naawun naŋgbantiibu maa di niŋi putoom.
45004015	Ama zaaligusi maa taasira tubiri darigirisim, ka seela zaaligusi n ka niŋi, zaaligusi saaminisim gba ka niŋi.
45004016	A zu, naŋgbantiibu maa niŋini barikaso Naawunni n tira yeride niŋiniba, Ibrahim yaŋsi zaa ba mari tama ba ni nye a, halli zaaligusi zu paariba, a ni yeride niŋiniba, seesi n niŋina seema ti zaa yaaba Ibrahim n daa n niŋina la,
45004017	seema kusu zaa ba n daa n sebi n digili, ni Mani Naawunni ni ti e loobi baliguwusa yaaba. Lala n na Naawunni, so Ibrahim n daa n niŋina yeride la, ka o tira kpiinsi nyevuri, ka maana binseesi n daa n ka niŋi, wune n daa n ti Ibrahim noori.
45004018	Ka Ibrahim, halli o daa n bi mari biya, o daa n mari yeride, a ni tama, a maa o n di n loobi baliguwusa yaaba, seema Naawunni n daa n yeli u o yaŋsi yela la.
45004019	Halli o daa n ya n niŋini yuma koowa, ka lee n ka kpeeŋu, ka o poga mi niŋi pogkurigu, ka bi lee n pegira, o bi cheli yeride niŋinisim, ama o yi kpeesira Naawunni, ka o yeride niŋinisim paasira,
45004021	a baŋŋi maa, seema Naawunni n daa n ti u noori maa ni niŋi yamonsi.
45004022	A zu n na o yeride niŋinisim ti Naawunni daa n yeli, ni o niŋini nivusuŋŋu,
45004023	ka ba sebi seema Naawunni n yeli la digili. Ama pa o koluŋko zu n na ba daa n sebi a,
45004024	ba sebi a ni, ba ti moligi ti gba. Lala zu, ka ti niŋina wune Naawunni yeride, ti yeride niŋinisim maa ni ti o yeli, ni ti niŋini nivusuma. Ya nyaasi, ba daa n ku ti duuma Yeesu, a kpali ti yabeeri zu, ama Naawunni daa n nyisigi u, a yi kum puwa, ti ti loobi o nivusuma.
45005001	Ya lee n nyaasi, a kpali ti n niŋina ti duuma Yeesu Kristu yeride la zu, Naawunni yeli, ni ti niŋini o nivusuma, ka ti mari naŋgbanluŋko, a yi o saani.
45005002	Wune Yeesu ti ti nye barika ŋa, ka ti mari pupeelim, a ni tama maa, ti ni nye Naawun naalim.
45005003	Ka ti mi mari pupeelim, a kpali namso ti n nyaara maa zu. A kpali bo, nam maa tira ti kenyiti,
45005004	ka kenyiti maa mi petira Naawunni, ka n ŋa ti ti mari tama,
45005005	ka ti ni di tama maa tono, a kpali bo, Naawunni ti ti ni o siya, ti ti kpabira u, a ni ti taaba nene.
45005006	Ya nyaasi, a yi jemanso ti n daa n niŋi yabeniŋiniba, ka ka daama ti n di n loobi maa niseesi Naawunni n boona nivusuma la, a niŋi n na, Kristu daa n kpi, o ti moligi ti.
45005007	Ti baŋiya maa, nivu ki kpi, a ti moligi zaaligupaara, a koo, seesi ni kpi, a ti moligi durinye puu nivusuma,
45005008	ama Naawunni daa n wusi seema o n kpabira ti, a kpali seema o n daa n ti Kristu kpi, o ti moligi ti, halli ka ti daa n na niŋi yabeniŋiniba la.
45005009	Lala n na, a kpali Yeesu kum zu, ti loobini Naawun nivusuma, a baŋŋi maa, o ni moligi ti, a yi tubiri darigirisim niŋi.
45005010	Ya nyaasi, ti daa n niŋini Naawun dindima, ka o bii Yeesu daa n kpi n ti ti, ti ni Naawunni ti mari naŋgbanluŋko. Ka pimpariŋa Yeesu lee n mari nyevuri. A zu, ti mari tama maa, o ni moligi ti ga,
45005011	ka ti kpeesira Naawunni ga, a kpali wune ti duuma Yeesu Kristu, so n ti ti ni Naawunni mari naŋgbanluŋko la zu.
45005012	Ya nyaasi, kusu zaa yabeeri daa n tani durinye ŋa puwa, a kpali dabso ba n daa n boona Adam la ko zu, ka yabeeri maa zu kum mi daa n ba niŋi, niriba zaa ba kpi, a kpali ba zaa niŋina yabeeri.
45005013	Lala n na yabeeri daa n ba niŋi durinye ŋa puwa, poin ka Naawunni daa n wusi Musa o zaaligusi la. Ama seela zaaligusi n ka niŋi, yabeeri bi mari o tubiri darigirisim. Halli n ŋa, kum daa n ba niŋi, a yi Adam jemani, a ti paa Musa jemani, ka seesi yabeeri n bi paa Adam yabee maa, kum daa n nyaŋina ba gba. Wune Adam daa n niŋi maa Yeesu so n daa n ya n ta,
45005015	ama ba bayi maa zaa bi niŋi luŋko, a kpali bo, barikaso Naawunni n tira maa kurini Adam yabee maa. Yamonsi n na, nivudamta daa n kpi, a kpali Adam yabee maa zu, ama nivudamta nyeni Naawun barika, a kpali barikaso dabso ba n boona Yeesu Kristu la n tira putoom la zu.
45005016	Lala n na, barika maa kuri yabee maa niŋi. A kpali bo, yabeluŋko maa seriya diibu taasira tubiri darigirisim. Ama barika maa ni ti yabeniŋiniba loobi maa niseesi Naawunni n boona nivusuma la.
45005017	Ya nyaasi, nivuluŋko yabee maa zu, kum daa n ta durinye ŋa puwa. A zu n na, ti mari tama maa, nivuluŋko so ba n boona Yeesu Kristu la ni ti niriba ba nye barika, ka loobi Naawun nivusuma putoom, ka nye nyevuri, a ni yuya duubu.
45005018	Seema nivuluŋko yabee maa n ti niriba zaa nye tubiri darigirisim la, lala n na nivuyindaana maa yasuŋŋu n ti ba nye moligirisim, a ni nyevuri.
45005019	Yabee maa ti nivudamta loobi yabeniŋiniba, ama yasuŋŋu maa ti yabeniŋiniba damta loobi nivusuma.
45005020	Seesi n baŋŋi Naawun zaaligusi, ka niŋina yabeeri, a niŋini maa ba niŋina yabeeri ga, a gaari seesi n bi baŋŋi a, ama Naawunni ti ba barika ga,
45005021	barika maa o nyaŋŋi seema yabeeri n taasira kum, ka ti ba loobi nivusuma, a nye nyevuriso n ka baasigu la, a kpali ti duuma Yeesu Kristu zu.
45006001	Ya nyaasi, ka niso yetira ti, ni o veela ti n niŋina yabeeri, Naawunni o nye daama tira ti barika ga, a moligi ti, lala veela?
45006002	Akayi. A kpali bo, yabeeri lee n ka daama ti saani, ti ki lee n tee n niŋina a.
45006003	Ya lee n nyaasi. Ba n su ti koom, a kpali Yeesu Kristu zu, o niŋini maa ti ni nu n kpi,
45006004	ka seema ba n daa n pi u la, ti koom suubu maa niŋini maa ba pi ti ni nu zaa, ti ti nyisigi n mari nyevuripaali, seema o ba Naawunni n daa n naag o daama nyisigi u, a yi kum puu la.
45006005	Lala n na, ka o niŋini maa ti ni nu n kpi la, ti ni nyisigi seema o n daa n nyisigi la.
45006006	Ka ti mi baŋŋi maa, ti yakura kpini, seema ba n daa n kpa Yeesu, o kpi la. Lala n na ti yabeeri kpabirisim kpi, yabeeri maa a da lee n miina ti.
45006007	A kpali bo, seesi n kpi la bi lee n kpabira ba niŋina yabeeri.
45006008	Lala n na, ka ti ni Kristu n kpi la, ti baŋŋi maa, ti ni nu ni ba niŋi.
45006009	A kpali bo, ti baŋiya maa, Naawunni daa n nyisigi Kristu, a yi kum puu la, ka o ki lee n tee n kpi zaa, a kpali bo, kum lee n ka daama o saani.
45006010	O n kpi la, o kpi n ti nyaŋŋi yabeeri zaa nyam, ka ki lee n kpi zaa. Ama nyevuriso o n mari la zu, o bani Naawun saani, ka tumina u.
45006011	Lala n na ya gbagba ya baŋŋi maa, yabeeri lee n ka daama ya saani, ama Naawunni ti ya nyevuri, ya ti tumina u, a kpali Yeesu Kristu zu.
45006012	A zu, ya da ti durinye ŋa puu niŋasi ti ya niŋina yabeeri,
45006013	koo, a naa ya niŋasi maa wula niŋina yabeeri, ama ya naa ya wula ni niŋasi zaa paara Naawun kiperi zu, a maa ya n kpi, ka lee n nyisigi.
45006014	Lala n na, yabeeri ki lee n mari daama ya saani, a kpali bo, ya bi lee n paara zaaligusi zu, a kpabira moligirisim jeera, ama Naawunni zora ya nimbaa.
45006015	Ya lee n nyaasi, a kpali ti n bi lee n paara zaaligusi zu, a kpabi moligirisim jeera, ama Naawunni zora ti nimbaa la zu, o bi daga ti niŋina yabeeri.
45006016	A kpali bo, ya baŋiya maa, ka ya sagi n paara maa gi maa girunsi, ka ni kpi. Ama ka ya paara yamonsi zu, ya niŋini yamonsi maa girunsi, ka a ti ya loobi maa niseesi Naawunni n boona nivusuma la.
45006017	A zu, ti kpeesira Naawunni. A kpali bo, ya daa n niŋini yabeeri girunsi, ama ya loobi n paara yaseesi ba n wusi ya maa zu, a ni sufuluŋko,
45006018	ka bi lee n niŋi yabeeri girunsi, ama yasuma.
45006019	Ya nyaasi, m naani nisaaldima yela ŋa wusira ya, a kpali ya n feera maa nisaaldima la zu. Seema ya n daa n niŋi yabeeri girunsi, a niŋina yabeeri ga, ma kpabira ya niŋi yasuma girunsi pimpariŋa, seema n petira Naawunni.
45006020	Jemanso ya n daa n niŋi yabeeri girunsi la, ya baga daa n ka yasuma niŋi.
45006021	Ama ya daa n bi nyaara tono, a yi yabeeri maa puwa. A kpali bo, a yi taasira kum, ka pimpariŋa yaseesi ya n daa n niŋina maa ti vi gbaagira ya.
45006022	A kpali bo, ya pa loobi Naawun girunsi, yabeeri lee n ka daama ya saani. N ŋa mari tono ga, a kpali bo, ya niŋini Naawun toori, ka nSeema ya n daa n niŋi yabeeri girunsi, a niŋina yabeeri ga, ma i nye nyevuriso n ka baasigu la.
45006023	Lala n na, yabeeri taasira kum, ama Naawunni naa nyevuriso n ka baasigu la piira ti piini, a kpali ti duuma Yeesu Kristu zu.
45007001	M taaba, ya baŋŋi Naawun zaaligusi, a ni seema a n mari daama, a yi nivu niŋi, ka o na bi kpi.
45007002	A zu, poga ki tee n zagsi o sira. Ama ka o sira maa pa ti kpi, zaaligusi maa bi lee n yetira maa o na niŋini o sira.
45007003	Lala n na, ka o sira na bi kpi, ka o kulisi daba yindaana, ba ni yeli, ni o saami o sira dii. Ama ka o sira maa pa ti kpi, ka o kulisi yindaana, o bi saami zaaligusi maa, ka mi bi saami so n daa n niŋi o sira la dii.
45007004	Lala m taaba, zaaligusi maa lee n ka daama ya saani, a kpali bo, o niŋini maa ya kpiya, ka loobi Kristu toori, ti ti tumina Naawunni, a nye tono tira u. Wune Kristu n daa n kpi, a taasi n ŋa, ka pimpariŋa o lee n nyisigi.
45007005	Jemanso ti n daa n niŋina durinye kiperi, ti yabeeri kpabirisim daa n nyaŋina zaaligusi maa, ti ti niŋina yabeeri, ka n ŋa taasira kum.
45007006	Ama pimpariŋa zaaligusi maa lee n ka daama ti saani, a kpali bo, o niŋini maa ti kpini. A zu, ti bi lee n paara zaaligukura, seesi ba n daa n sebi n digili kusu zaa la zu, ama Naawun siya, ka o ti ti nyevuripaali.
45007007	Ya nyaasi, zaaligusi maa bi taasira yabeeri. Ama zaaligusi maa daa n ti ma baŋŋi bunso n niŋi yabeeri, a kpali bo, zaaligusi maa yeli, ni ba da kpabira binseesi n bi niŋi ba toori. Ama ka a di bi yeli n ŋa, m di bi baŋŋi maa kpabirisim maa niŋini yabee.
45007008	Lala n na, a kpali zaaligu maa zu, yabeeri daa n nye daama m saani, ka ti ma kpabira n ŋa ga. Ama ka zaaligusi maa di ka niŋi, ti di bi baŋŋi bunso n niŋi yabeeri.
45007009	Lala n na, kusu zaa m daa n bi baŋŋi zaaligusi maa. Ama m pa n ti baŋŋi zaaligu maa, m pa baŋŋi bunso n niŋi yabee, ka a niŋi maa m kpini.
45007010	Lala n na, zaaliguseesi ni daa n baŋŋi maa, a tira nyevuri la, ŋarima n daa n ti ma kpi la.
45007011	A kpali bo, zaaligusi maa zu yabeeri nye daama yomsi ma, ka ku ma la.
45007012	Halli n ŋa, zaaligusi maa zaa petira Naawunni, ka mari yamonsi, a ni yasuma.
45007013	Zaaligusi maa n veela la bi ti ma kpi, ama yabeeri. Yabeeri maa nye daama, a yi zaaligusuma maa niŋi, a ti ma kpi, m ti baŋŋi bunso n niŋi yabeeri ga.
45007014	Ti baŋiya maa, Naawun zaaligusi niŋini o sii yela, ama ma wune niŋini nisaala, ka niŋina yabeeri,
45007015	ka bi baŋŋi bunso zu ma niŋina a, a kpali bo, yaseesi ni bi kpabira, ŋarima n na ma niŋina.
45007016	Lala n na, ka m niŋina yaseesi ni bi kpabira m niŋi, o wusira maa, m sagi n pa maa zaaligusi maa veela.
45007017	Ama pa m gbagba n niŋina yabeeri maa, yabeseesi n ba m niŋa niŋi la niŋina a.
45007018	M baŋiya maa, m niŋa bi kpabira yasuma niŋinisim. Halli ka m sufu kpabira yasuma niŋinisim, m ki teeg a niŋi.
45007019	Lala n na, m bi niŋina yasumseesi m sufu n kpabira m niŋi, ama yabeseesi ni bi kpabira, ŋarima n na ma niŋina.
45007020	A zu, ka m niŋina yaseesi ni bi kpabira m niŋi, pa m gbagba n niŋina a, ama yabeseesi n ba m niŋa niŋi la n niŋina a.
45007021	Yamonsi n na, ka m kpabira m niŋina yasuma, yabeeri yi ba niŋi.
45007022	M sufu niŋi m kpabira Naawun zaaligusi ga,
45007023	ama m niŋa zaa kpabira zaaligu yindaana. M niŋa zaaligu maa bi sagi n paara m sufu kiperi zu, ama yabeeri, a ti m yi niŋina yabeeri.
45007024	A zu, sufusaaŋu daana n niŋi ma. Ama yindaana ba niŋi di n moligi ma, a yi m niŋa n taasira kum la niŋi.
45007025	Wune n niŋi ti duuma Yeesu Kristu, o zu n na ma kpeesira Naawunni. M gbagba sufu niŋi m tumina Naawun zaaligusi, ama m niŋa tumina yabeeri zaaligusi maa.
45008001	Ya nyaasi, seesi n paara Yeesu Kristu zu lee n ka tubiri darigirisim.
45008002	A kpali bo, Naawun sii n tira nyevuri, a yi Yeesu Kristu niŋi la moligi ma, a yi yabeso n taasira kum la niŋi.
45008003	Halli zaaligusi maa moligi ti je, a kpali ti niŋasi kpabira yabeeri la zu, Naawunni daa n tumi o gbagba bii Yeesu, o loobi nisaala, a nyaŋŋi yabeeri durinye puwa.
45008004	O niŋini n ŋa, o ti ti seesi n bi kpabira niŋasi kiperi yela, ama o sii yela la ti loobi nivusuma, seema zaaligusi maa n yetira.
45008005	Niseesi n paara ba niŋasi kiperi zu yi feerini ba niŋasi kiperi feri feera. Ama seesi n paara Naawun sii maa zu yi feerini sii maa yela.
45008006	Seesi n yi n feera ba niŋasi kiperi la ni nye kum. Ama seesi n yi n feera sii maa yela la ni nye nyevuri, a ni niŋgbirimaasim.
45008007	A kpali bo, so n yi n feera niŋasi kiperi, ka niŋina a, o niŋini Naawun dimma, a kpali bo, o bi sagi n paara Naawun zaaligusi maa zu, ka ki tee n paara a, ka ki lee n tee n petira u.
45008009	Ama ya wune, ka Naawun sii ba ya puwa, ya bi lee n paara ya niŋasi kiperi zu, ama sii maa zu. Ama so zaa n bi mari sii maa, so Kristu n tira la, o bi niŋi o toori.
45008010	Ya nyaasi. A kpali ya yabeeri zu, ya niŋasi bani kum puwa, ama ka ya paara Kristu zu, ya siisi marini nyevuri, a kpali seema ya n loobi maa niseesi Naawunni n boona nivusuma la zu.
45008011	Lala n na, ka Naawun sii maa ba ya puwa, wune Naawunni, so n daa n nyisigi Yeesu Kristu, a yi kum puu la, o ni ti ya niŋasi n kpiira la gba nye nyevuri.
45008012	A zu, m taaba, ti ki tee n zagsi sii maa paarisim, ama ti niŋasi kiperi paarisim. A kpali bo, seesi yi n kpabira ba niŋasi kiperi ni kpi, ama seesi n bi lee n niŋina ba niŋasi kiperi, a kpali sii maa daama zu, ba ni nye nyevuri.
45008014	Seesi zaa n paara Naawun sii maa zu niŋini Naawun biisi.
45008015	A kpali bo, Naawunni daa n bi ti ya zora dabeem, a maa girunsi, ama o naa ya loobi o biisi, ya gba ya boona u ya ba.
45008016	Lala n na o sii maa, a ni ti gba siisi sagi n wusira maa, ti niŋini Naawun biisi,
45008017	ka seesi n niŋi o biisi maa ni nye barika ga, a yi o saani. A zu ti gba ni nye barika maa, a maa seema Kristu n daa n nye la, ama ti ni nye nam poin, seema Kristu gba n daa n nye nam la, ti ni nu zaa ti ti nye barika maa.
45008018	M mari tama maa, namseesi ti n nyaara pimpariŋa ki tee n paa meesim so ti n ya n wa ti nye Alizaana puwa.
45008019	Ka bunso zaa Naawunni n daa n maali maa gutira nimbirimoo tiri, a ti baŋŋi seesi n niŋi Naawun biisi.
45008020	Kusu zaa bunso zaa Naawunni n maali maa daa n veela, ka Naawunni daa n si a noori. Ama o ti a mari tama maa,
45008021	dindaso a n di n lee n loobi, a yi a nam ni beerim maa niŋi, a nye meesim, a ni jilima, a yi seema Naawun biisi maa di n nye.
45008022	Ti baŋiya maa, a ti yini zinni, bunso zaa Naawunni n daa n maali maa nyaara nam, a ni beerim, a maa poga n dogira.
45008023	Ka ti seesi n mari barikaseesi Naawun sii n tira la, ti gba nyaara beerim maa, a gutira jemanso ti n di n nye ti guunisim maa meesim, a ni ti niŋa moligirisim, a niŋi Naawun biisi.
45008024	Ya nyaasi. Ti nyeni moligirisim, ama ti na bi nye a zaa, ka niŋina tama maa, ti n di n nye a. Ama ka niso mari bunso, lala bi niŋi tama niŋinisim. A kpali bo, so zaa n nye bunso ki mari tama gutira u.
45008025	A zu, ka ti mari tama gutira bunso ti n bi nyaara maa, ti marini kenyiti, a gutira u.
45008026	Ya lee n nyaasi, ti ka daama, ka bi baŋŋi seema n daga ti togsira Naawun saani, ama Naawun sii gbagba moligira ti, a suusira u tira ti, seema niriba n ki tee n suusi.
45008027	Ka Naawunni, so n baŋŋi niriba zaa feri feera maa baŋŋi seema sii maa n yetira. A kpali bo, sii maa baŋŋi Naawun kiperi, a suusi n tira Naawun niriba.
45008028	So zaa n kpabira Naawunni, ka o nyisi ba ba tumina u, ti baŋiya maa, o ti bunso zaa loobira yasuma, a yi ba saani.
45008029	Ba seesi o n baŋŋi maa, ba n di n paara o zu, o daŋŋi n nyisi ba, ba ti niŋi maa o bii Yeesu la, o bii maa o niŋi nivudamta maa zudaana.
45008030	Ka seesi o n nyisi la, o booli ba, ka ti ba loobi o nivusuma, a ni yuya duubu.
45008031	A zu, ya nyaasi. Ka Naawunni moligira ti, so zaa ki tee n nyaŋŋi ti.
45008032	Wune Naawunni daa n tumi o bii Yeesu, o ti nye nam, a moligi ti zaa. A zu, ti baŋŋi maa, o ni ti ti bunso zaa, a paasi o bii maa niŋi.
45008033	Ka so zaa ki tee n sami niseesi Naawunni n nyisi la. A kpali bo, wune Naawunni ti ti loobi o nivusuma.
45008034	So zaa mi ki tee n yeli maa, ti liya. A kpali bo, Yeesu Kristu daa n kpini, ka Naawunni nyisigi u, a yi kum puwa, ka pimpariŋa o ba Naawun saani, a yi o nudii zu, ka suusi u tira ti.
45008035	Lala n na, yaso zaa, halli nam nyaabu, koo beerim, koo naŋgbansiibu, koo kom, koo nandaalim, koo dabeem yela, koo toowa zabirisim, a zaa ki tee n ti Kristu zagsi ti kpabirisim.
45008036	Ka ti baŋŋi maa, ti ni nye nam ŋa, a kpali seema kusu zaa ba n daa n sebi n digili, ni zinni zaa ba kuura ti, a kpali o yela zu, a maa ba n kuura peeri.
45008037	Halli lala zaa, ti nyaŋina a ga, a kpali seema Yeesu n daa n kpabira ti, a kpi n ti ti la zu.
45008038	Ka m mari tama maa yaso zaa, halli kum, koo nyevuri, koo malakisi, koo nadima, koo yaseesi n niŋina, koo yaseesi n ya n niŋi, koo daama,
45008039	koo saazu, koo tiŋŋa, koo bunso zaa n ba durinye ŋa puwa, a zaa ki tee n ti Naawunni o zagsi ti kpabirisim, a yi ti duuma Yeesu Kristu niŋi.
45009001	Yaseesi ni ya n yeli ya ŋa niŋini yamonsi, ka bi niŋi jiri. A kpali bo, m paarini Kristu zu. M sufu ni Naawun sii gba baŋŋi seema ni mari sufusaaŋu ga taaru zaa, a kpali m taaba Juusi dima zu.
45009003	Ba niŋini Asiree dima, ka kusu zaa Naawunni daa n boona ba o biisi, ka daa n ti ba nye o daama, ka o ni ba daa n maali sagirisim, ka o daa n zaali ba o zaaligusi, ka wusi ba seema ba n di n kpeesira u, ka ti ba noya. Ka ba yaadima n daa n niŋi Ibrahim, a ni Isaaka, a ni Yakubu, a ni o biisi, ka Kristu, so Naawunni n daa n tumi durinye ŋa puu la niŋini ba baligu. Wune Naawunni mari daama gaari bunso zaa, cheli niriba ba kpeesira u, a wara. Halli lala zaa, ba zagsirini Kristu. A zu, m kpabira m gba m di nye naŋgbansiibu, ka di bi lee n niŋi Kristu toori, m ti moligi ba.
45009006	Yela ŋa gbinni bi niŋi maa Naawun naŋgbantiibu ka daama. O gbinni niŋi maa, pa Yakubu yaŋsi zaa n niŋi o toori,
45009007	koo, pa Ibrahim yaŋsi zaa n niŋi maa Ibrahim, a maa seema Isaaka yaŋsi koluŋko n niŋi Ibrahim yaŋsi.
45009008	O gbinni niŋi maa Naawun biisi bi niŋi Ibrahim yaŋsi, a maa seema pogiba n dogira ba, ama seesi zaa Naawunni n ti noori la. Barima n niŋi maa Ibrahim yaŋsi.
45009009	Ya nyaasi. Kusu zaa Naawunni daa n ti ti yaa Ibrahim noori, a yeli, Yumini n ŋa saŋa zu m ni lee n ta, ka e poga Seera ni dogi biduwa. Jemani maa n daa n ti paa o dogi bii maa. Ba boona u Isaaka. Niŋi n na, Isaaka nyisigi, ka naa pogiso ba n boona Arebeka, ka ti o mari jaasi puwa.
45009011	A jemani maa ba yaadima yela daa n niŋi maa jaso n piili n yi wune n niŋi kpeema. Ama ka poga maa daa n na bi dogi jaasi maa, ba yeli u maa, so n ti pa nyaaŋa ni loobi kpeemdaana. Ba yelini n ŋa, ka o daa n na bi dogi jaasi maa, jaasi maa na bi niŋi yela zaa, halli yasuma, koo yabeeri. A zu, ti baŋiya maa, pa jaasi maa yaniŋisa zu ba daa n yeli n ŋa, ama a kpali Naawunni n daa n nyisi ba yindaana la.
45009013	Seema kusu zaa Naawunni n daa n ti ba sebi n digili, ni Yakubu ma kpabira, ka bi kpabira Yiiso.
45009014	A kpali yela ŋa zu, seesi ni yeli maa, Naawunni bi dira seriya nene. Ama lala bi niŋi yamonsi,
45009015	a kpali seema kusu zaa Naawunni n daa n yeli Musa, ni o ni zo nimbaa tira seesi zaa o n kpabira.
45009016	A zu, nisaaldima yaniŋisa bi taasira moligirisim, ama seema Naawunni n zora nimbaa la.
45009017	Lala n na, kusu zaa Naawunni daa n yeli Yijipi paaligu naaba, ni m daa n ti e nyisigi, nisaaldima ba nye seema m kpeeŋu n be, a yi seema ni ya n niŋi i, so zaa ba yetira m yela, a yi durinye ŋa puu zaa.
45009018	A zu n na, Naawunni zora seesi o n kpabira nimbaa, ka mi ti seesi zagsi o yela.
45009019	Ama ya ni yeli ma maa, nivu zaa ki tee n zagsi seema Naawunni n kpabira. A zu, wula n na Naawunni yetira maa, nivu n niŋina yabeeri?
45009020	Ya nyaasi. Ka nivu mari naŋgbaŋkpeemini Naawun saani n ŋa, lala veela? Akayi. A kpali bo, dugu ki tee n boosi dugumeera bunso zu o n me u n ŋa.
45009021	Ama meera maa mari daama o naa yagiri meera seema o n kpabira, halli duguso n mari jilima, koo so ba n naa n dugira.
45009022	Lala n na, kusu zaa Naawunni gba daa n maali nisaaldima, ka mari kenyiti, a yi yabeniŋiniba saani, seesi o n maali ba ti nye tubiri darigirisim, a ni kum la, a wusira niriba seema o n di n ti ba nye tubiri darigirisim, a ni seema o daama n be.
45009023	O niŋini n ŋa, o ti wusi seema o ni zora niriba nimbaa ga, seesi o n daa n maali, ba ti nye o barika ŋa.
45009024	Ka o nyisi ti ni, a yi Juusi dima, a ni baligusi zaa puusi,
45009025	seema kusu zaa Naawun chaameso ba n boona Hosiya la n daa n sebi n digili, ni Naawunni yeli, Seesi n daa n bi niŋi m niriba, m ni booli ba m niriba. Koo, niseesi ni daa n bi kpabira, m ni booli ba m bikpabiriba.
45009026	Ka seela ba n daa n yeli ba maa, ba bi niŋi m niriba, nisaaniŋi ba ni booli ba Naawunni gbagba biisi.
45009027	Ka kusu zaa Naawun chaameso ba n boona Azaya la daa n yeli Juusi dima yela, ni halli ka Yakubu yaŋsi loobi n zoo maa teeku tambisigu, ba beela ko ni nye moligirisim.
45009028	A kpali bo, ti duuma ni di durinye dima zaa seriya yoom.
45009029	Seema Naawun chaame Azaya n daa n yeli ni, ti duuma Naawunni, ka o daa n di bi ti ti yaadima dogira biisi, ti di ki ba niŋi, a maa tiŋseesi ba n daa n boona Sodom ni Gomora la dima.
45009030	Ya nyaasi. Baliguseesi, halli ba daa n bi moo nufu loobira niseesi Naawunni n boona nivusuma la, ba loobini n ŋa, a kpali ba n niŋina Yeesu yeride la zu.
45009031	Ama Juusi dima daa n moo nufu loobira niseesi Naawunni n boona nivusuma la, ka loobi n je.
45009032	A kpali bo, ba ka yeride niŋinisim maa, ama yaniŋisa ko. Lala n na ba tulimi, a maa ba ŋme nobiri li,
45009033	seema kusu zaa ba n daa n sebi n digili, ni Ya nyaasi, mani Naawunni ya n naani kugiri, a digili Jiruusilim tiŋŋa puwa, ka niriba ni ŋme ba noba, a liira. Ama seesi n niŋina u yeride, vi ki gbaa ba.
45010001	M taaba, m sufu niŋi m kpabira m taaba Juusi dima ba nye moligirisim, ka m suusira Naawunni n ŋa.
45010002	M baŋiya maa, ba tumina Naawunni ga, ama ba feri ka yamonsi baŋinisim maa niŋi.
45010003	A kpali bo, ba bi baŋŋi soso Naawunni n ti niriba loobira nivusuma, ka mi kpabira ba paara ba gbagba soori, a loobi nivusuma. Lala n na, ba zagsi seema Naawunni n ti niriba loobira nivusuma.
45010004	Pimpariŋa Yeesu Kristu ti zaaligusi maa lee n ka daama, ama so zaa n niŋina wune Yeesu yeride, o ni loobi maa niseesi Naawunni n boona nivusuma la.
45010005	Ya nyaasi. Kusu zaa Musa daa n sebi n digili, ni seesi n paara Naawun zaaligusi zaa zu nene, a kpabira ba loobi nivusuma, ba ni nye nyevuri, a yi a puwa.
45010006	Ama so n niŋi Yeesu yeride loobi nivusuŋŋu la, o gbinni n ŋa, niso o da yeli o sufu niŋi maa, o tiriya ba du n gaari Alizaana, a ti Yeesu Kristu sigi n ta.
45010007	Koo, ba sigi n gaari kpiinsi ziya, a ti nyisigi Yeesu Kristu, a yi kum puwa.
45010008	Ya nyaasi, ya tee n baŋŋi yamonsi. A niŋini Yeesu yeride niŋinisim yela ti n wusira maa, ka ba ya sufusi niŋi, ka ya togsira a yela,
45010009	ni ka so zaa yetira, ni Yeesu n niŋi duuma, ka o sufu niŋi o mari tama maa, Naawunni nyisigi Yeesu, a yi kum puwa, o ni nye moligirisim.
45010010	A kpali bo, so zaa n niŋina Yeesu yeride o sufu niŋi, o ni loobi maa niseesi Naawunni n boona nivusuma la, ka so zaa n togsi n wusira a, o ni nye moligirisim.
45010011	Ya nyaasi. Naawun buku wusira maa, so zaa n niŋina u yeride la ki di vi,
45010012	halli Juusi dima, koo baligusi. A kpali bo, Naawunni bi gamsira, ama duumaluŋko maa n niŋi ba zaa duuma. Ka seesi zaa n suusira u, o tira ba o barika.
45010013	A kpali bo, so zaa n suusi ti duuma maa ni nye moligirisim.
45010014	Ya nyaasi. Ka niriba bi niŋina ti duuma maa yeride, ba ki tee n suusi u seŋ. Ama ka ba na bi wumi o yela, ba ki tee n niŋi u yeride. Ama ka so zaa bi wusira ba, ba ki tee n wumi o yela.
45010015	Ama ka ba bi tumi niso, o ki tee n wusi ba. O niŋini maa seema ba n daa n sebi n digili, ni seesi n wusira baarusuma la chena, ba taabu maa niŋini sufupeeli yela.
45010016	Ama ba nivudamta bi dee Yeesu baarusuma maa, seema Naawun chaame Azaya n daa n yeli, Ti duuma, nivudamata bi dee ti wusigu.
45010017	Lala n na, niriba wusira Yeesu Kristu baarusuma maa, ka niseesi mi wumina a, ka loobi n niŋina yeride.
45010018	Ama ti baŋiya maa, Juusi dima mari daama wumi a, a kpali bo, wusigu maa bani durinye puu seela zaa.
45010019	O bi niŋi maa, ba n bi baŋŋi a gbina. Ama ba yela n na Naawun chaame Musa daa n yeli kusu zaa la, ni wune Naawunni ni ti ya Juusi dima ya mari pubeerim, a kpali niseesi n bi niŋi baligu. Halli ka ya baŋŋi maa, ba ka yam, Naawunni ni ti ba barika, a ti ya je suuri.
45010020	Ka kusu zaa Naawun chaame Azaya daa n yeli dabilintiri, ni seesi n daa n bi kpabi Naawunni, daa n nye u. Ka seesi n daa bi suusira u, o we ba saani.
45010021	Ama wune Naawunni daa n lee n yeli Juusi dima yela, ni m kamsira m nuu zinni zaa, a tira seesi n mari zagsigu ga.
45011001	Ya nyaasi. Halli lala zaa, Naawunni na bi zagsi ti Juusi dima. M gbagba niŋini Juusi nira, a kpali bo, Ibrahim ni o yaŋŋu Benjami niŋi m yaadima, ka m baŋŋi maa, Naawunni na bi zagsi ti, halli kusu zaa o daa n baŋŋi seema Juusi dima n ya n niŋi. Ya nyaasi seema ba n daa n sebi Naawun chaame Alayija yela, a yi Naawun buku puwa, seema o n daa n suusira Naawunni tira Juusi dima, a yeli,
45011003	M duuma, ba ku e chaamesi zaa, ka saami seelasi ba n kuura buŋkobiri tira i, ka m ko n che, ka ba kpabira ba ku ma.
45011004	Ama Naawunni daa n yeli u, Niriba tusa ayapoin n che, ka tumina ma, ka na bi gba tiŋŋa maali bugso ba n boona Beewu la.
45011005	Lala n na pimpariŋa, Naawunni ti ba seesi barika, a nyisi ba.
45011006	O bi nyisi ba, a kpali ba yaniŋisa zu, ama o ti ba ni barika putoom. Lala n na barika tiibu bi niŋi yaniŋisa sanyoobu.
45011007	N ŋa zu Juusi dima bi nye bunso ba n kpabira maa. Ba seesi Naawunni n nyisi la nye u, ama seesi n che loobi maa tikpiya.
45011008	A maa seema kusu zaa ba n daa n sebi n digili, ni Naawunni daa n ti ba niŋi maa ba n gbisira, ba nufu a da nyaara, ba tuba a da wumina, a ti paa zinni.
45011009	A ni seema kusu zaa naaba Dawuda n daa n yeli, ni cheli ba gbaa ba, a yi ba bindira ziya, a maa takpab n gbaagira, koo awuleso n beri, koo, ba li bogiri niŋi, a nye tubiri darigirisim.
45011010	Ka ti ba nufusi zoomi, ba da lee n nyaara, ka da lee n mari kpeeŋu zaa.
45011011	Halli Juusi dima n li la, ba ni lee n nyisigi. Ama a kpali ba yabeeri zu, baligusi nyeni moligirisim, ka n ŋa ti Juusi dima maa mari pubeerim.
45011012	Lala n na, a kpali ba n bi paara yasuma zu, baligusi nye barika ga. A zu, ka ba ti paara yasuma zu, ti zaa ni nye barika ga, a paasi.
45011013	Ya baligusi, Naawunni daa n tumi ma m ti wusira ya, ka m yi moo nufu tumina n ŋa,
45011014	a koo m ni tee n ti m taaba Juusi dima mari pubeerim, a loobi n nye moligirisim.
45011015	Pimpariŋa ba zagsigu maa ti baligusi zaa nye daama ba ni Naawunni loobi naŋgbanluŋko. Ama ka Juusi dima ti loobi n paara, o ni niŋi maa nyevuri, a yi kum puwa.
45011016	Ya nyaasi. Ka bunso piiligu niŋi Naawun toori, o zaa niŋini o toori. Koo, ka tii nyaga niŋi Naawun toori, o wula zaa niŋini o toori.
45011017	Ama ka o wuliseesi kabi, ka ba naa moo puu tii wula, a ŋma n tabi tii maa, moo puu tii wula maa ni lee n bosi nene, ka nye tii maa kpeeŋu. Ya baligusi niŋini maa wuliseesi ba n ŋma n tabi la.
45011018	A zu, ya da kpalimina, a yi wuliseesi n kabi la saani. Ama ka ya zagsi, ka kpalimina, ya teesi maa, nyaga n tira wula kpeeŋu, ka wula bi tira nyaga kpeeŋu.
45011019	Ama ya ni yeli maa, ba kabini wula maa, ba ti ŋma wulipaala tabi la.
45011020	Yamonsi n na. Ama seesi ba n kabi la niŋini maa Juusi dimseesi n bi niŋina Yeesu yeride, ka ya ba niŋi, a kpali ya yeride niŋinisim la zu. A zu, ya da kpalimina, ama ya zora dabeem.
45011021	A kpali bo, seema Naawunni n ti ba kabi tii maa wula gbagba la, lala n na o ni tee n kabi wuliseesi ba n ŋma n tabi la basi.
45011022	A zu, ya nye seema Naawunni n zora nimbaa, a ni seema o n darigira tuba. Seesi zaa n li, o darigira ba tuba. Ka seesi zaa n paara o zu, o zora ba nimbaa. Ama ka ba zagsira n ŋa, o ni kabi ba basi.
45011023	Ama Juusi dimseesi n piili n kabi la, ka ba ti loobi n niŋina Yeesu yeride, ba ni lee n naa ba tabi tii maa, a kpali bo, Naawunni ni tee n niŋi n ŋa.
45011024	A kpali bo, ka ba ni tee n ŋma moo puu tiisi wula tabi tiyindaana, seema niriba n niŋina, ti baŋŋi maa, ba ni lee n tee n naa tii maa wula gbagba, a ŋma n tabi tii maa.
45011025	M taaba, m kpabira ya baŋŋi Juusi dima yela ŋa, ya da feera maa, ya mari yam gaari ba. Ama ba mari tubikpeeŋu, a ti paa jemanso baliguseesi Naawunni n nyisi la zaa n kpe o naalim puwa.
45011026	Lala n na Juusi dima zaa ni nye moligirisim, seema kusu zaa ba n daa n sebi n digili, ni moligira maa ni yi Jiruusilim tiŋŋa puwa, a wa ti nyisi yabeeri zaa, a yi Juusi dima puwa.
45011027	A jemani maa mani Naawunni ni che ba yabeeri paŋŋi ba, seema kusu zaa ni daa n ti noori la.
45011028	Ya nyaasi. Juusi dima zagsini Yeesu baarusuma maa wuminisim, a zu, ba niŋini Naawun dindima, ya baligusi ya nye moligirisim. Ama kusu zaa Naawunni daa n nyisini ba yaadima, a ni ba baligu zaa, a zu, o kpabira ba.
45011029	A kpali bo, Naawunni ki zagsi seesi o n nyisi, ka ti ba barika la.
45011030	Ya lee n nyaasi. Ya baligusi, ya daa n bi paara Naawun zu, ama pimpariŋa Naawunni zo ya nimbaa, a kpali bo, Juusi dima zagsini o zu paarisim.
45011031	Ama Juusi dima maa, a kpali ba n bi paara Naawun zu la, o ni tee n zo ba nimbaa, seema o n zo ya nimbaa la.
45011032	Lala n na, Naawunni ti niso zaa ba baŋŋi maa, ba niŋina yabeeri, o ti nye daama zora ba nimbaa.
45011033	Ya nyaasi. Naawun yela, a ni o yam, a ni o baŋinisim zooya ga. So zaa ki tee n baŋŋi bunso zu o n niŋina yela, a ni seema o n niŋina a.
45011034	A maa seema kusu zaa ba n daa n sebi n digili, ni so zaa bi baŋŋi ti duuma feri feera, koo, a wusira u yam.
45011035	Koo, so zaa bi ti u seŋ, o ti nye sanyoobu.
45011036	A kpali bo, wune n daa n maali bunso zaa, ka o zu n na bunso zaa mi ba niŋi, ka a zaa niŋi o toori. A zu, cheli so zaa ba kpeesira u, a wara saŋa ni saŋa zaa.
45012001	M taaba, a kpali seema Naawunni n zora ya nimbaa la, m suusira ya ni, ya naa ya niŋasi tira u, seema ba n naa buŋkobiri ku n tira u, ama ya wune na ba durinye puwa, ka niŋina o kiperi. N ŋa niŋinisim n daga.
45012002	A zu, ya da niŋina seema durinye ŋa dima n niŋina, ama ya ti Naawunni cherigi ya, a ti ya feripaala, ya baŋŋi o kiperi, so n veela ga.
45012003	Ya nyaasi. A kpali barikaso Naawunni n ti ma maa zu, m yetira ya zaa, ni ya da mari yakara, ama ya feera yamtiri, a maa seema Naawunni n ti ya so zaa niŋina Yeesu yeride la.
45012004	Ya lee n nyaasi. So zaa mari o niŋa, ka o niŋa maa mari wula ga, ka a zaa tuma kuri.
45012005	Lala n na, ti Yeesu Kristu nyaaŋpaariba zoo, ama ti zaa niŋini maa niŋaluŋko. Ka so zaa niŋi maa niŋa maa wulli.
45012006	A zu, so zaa mari o tuma, seema Naawunni n ti u daamasi. So n niŋi Naawun chaame, o niŋina lala, seema o yeride niŋinisim n be.
45012007	So n niŋi moligira, o moligira. So n niŋi wusira, o wusira.
45012008	So n duusira niriba zuuri, o duusira. So n piira piini, o piira nene. So n mari daama, o tumina nene. So n zora nimbaa, o niŋina lala, a ni pupeelim.
45012009	Ya niŋi aniya kpabira taaba yamonsi, ka chisira yabeeri, ka yi niŋina yasuma,
45012010	ka kpabira taaba maa nira ni o mabiya, ka niŋi aniya tira jilima,
45012011	ka da mari zinyagiri, ka moo nufu tumina ti duuma,
45012012	ka mari pupeelim, a kpali ya tama niŋinisim zu, ka mari kenyiti, a yi nam niŋi, ka yi togsira Naawun saani,
45012013	ka tori n tira Naawun niseesi n niŋi nandaandima, ka deegira saamba.
45012014	Ya suusira Naawunni o tira seesi n namsira ya la barika, ka da siira ba noya,
45012015	ka mari pupeelim, a yi seesi n mari pupeelim saani, ka kumina, a yi seesi n kumina saani.
45012016	Ya moo nufu mari naŋgbanluŋko taaba saani, ka da mari yakara, ama ya moligira nandaandima, ka da kpalimina.
45012017	Ama ka nivu niŋi ya yabeeri, ya da niŋi u yabee, ama ya yi niŋina yasuma tira niriba zaa,
45012018	ka moo nufu nyaara niŋgbirimaasim, a yi niriba zaa saani.
45012019	M taaba, ka nivu niŋi ya yabeeri, ya da niŋi u yabeeri, ama ya cheli Naawunni o darigi o tubiri, a maa seema kusu zaa ba n daa n sebi n digili, ni mani Naawunni ni darigi yabeniŋiniba tuba.
45012020	A zu, ka kom mari e dimma, ti u bindira, o di. A koo, konyuuri mari u, ti u, o ŋu. A kpali bo, ka e niŋi lala, e ni ti vi gbaag u ga.
45012021	Da ti yabeeri nyaŋŋi i, ama naa yasuma nyaŋina yabeeri.
45013001	So zaa o paara nadima zaaligusi zu. A kpali bo, ba daama yini Naawun saani, so ko n tira daama.
45013002	A zu, so zaa n zagsira nadima zaaligusi zagsirini seema Naawunni n zaali, ka ni nye tubiri darigirisim.
45013003	A kpali bo, nadima bi ti dabeem mari seesi n niŋina yasuma, ama yabeniŋiniba. A zu, ka ya kpabira ya da zora naso zaa dabeem, ya niŋina yasuma, ka ya nye kpeesigu.
45013004	A kpali bo, nadima niŋini Naawun tumtuminiba, a moligira ya. Ama ka ya niŋina yabeeri wune, ya zora dabeem. A kpali bo, ba bi niŋi nadima putoom, ama Naawunni n ti ba daama, ba darigira yabeniŋiniba tuba.
45013005	A zu, paara ba zu, Naawunni o da darigi ya tuba, ka ya feri feera, a da wusira ya maa ya niŋina yabeeri.
45013006	N ŋa zu n na, ya yoora lampoo. A kpali bo, Naawunni n ti nadima daama ba deegira n ŋa.
45013007	Lala n na, ya ti so zaa seema n daga, halli lampoo yoobu, koo jilima tiibu, koo kpeesigu.
45013008	Ya da ti bunso zaa samini pa ya, ama taaba kpabirisim ko. A kpali bo, so n kpabira o todaana paarini Naawun zaaligusi zu
45013009	Ya nyaasi. Naawun zaaligusi maa wusira maa, nira o da kpabira o todaana poga, koo sira, ka da kuura, ka da zuura, ka da kpabira taaba bini. Zaaligusi ŋa, a ni a seesi n che maa gbinni n niŋi maa, so zaa o kpabira o todaana, a maa seema o n kpabira o gbagba la.
45013010	A kpali bo, so n kpabira o todaana ki niŋi u yabee. A zu, taaba kpabirisim niŋini zaaligusi maa paarisim.
45013011	Ya lee n nyaasi. Ya baŋiya maa, jemani maa paagira, a zu, ya nyisigi gbeem niŋi, a kpali bo, ti n daa n piili n niŋina Yeesu yeride la, a wa ti paa o taabu daari daa n yuuya ga, ama pimpariŋa a ki lee n yuu ga, ka o ta.
45013012	O niŋini maa yiiŋu n baasira, ka bee ya n chee. A zu, ti da niŋina yaseesi n niŋi ligu toori, ama yasuma, seesi n niŋi paaligu toori, a da kuuna, koo, a kpabira taaba pogiba, koo siriba, koo, a kpabira yabeeri, koo, a zabira, koo, a mari pubeerim.
45013014	Ama ya paara ti duuma Yeesu Kristu zu, ka da lee n paara ya niŋasi kiperi la zu.
45014001	Ya nyaasi niso n bi niŋina Yeesu yeride nene la niŋi. Ya cheli o chena ya saani, ka da zabira u.
45014002	A kpali bo, niso ni fe maa, o veela o n di bunso zaa, ama so na n bi dee ti wusigu nene ni fe maa, o bi veela o di valiga.
45014003	Ama so n dira bunso zaa, o da nyaasira so n zagsira bunso la jaga, ka so n zagsira bunso, o da zabira so n dira bunso zaa la. A kpali bo, Naawunni n deeg u.
45014004	A zu, niso o da dira nivuyindaana tumtuminiba seriya. A kpali bo, tumtuminiba maa yidaana ni yeli ba maa, ba liya, koo, ba bi li. Ama ba ki li, a kpali bo, ba yidaana maa ni ti ba da li.
45014005	Ya lee n nyaasi. Niso feera maa, dindaluŋko n niŋi daborigu, ka yindaana feera maa, daasi zaa niŋini lunko. Ya cheli so zaa o mari o feri feera nene.
45014006	A kpali bo, so n paara daborigu la zu niŋina n ŋa, o ti ti ti duuma jilima. Lala n na, so n dira bunso zaa tira ti duuma jilima, a kpali bo, o kpeesira Naawunni, a kpali o bindira maa zu. Lala n na, so n zagsira bindiriseesi zagsira a ni, a kpali o n kpabira o tira ti duuma jilima, ka mi kpeesira Naawunni.
45014007	Ya lee n nyaasi. So zaa n ba durinye ŋa puwa, pa o ko yela n na. Koo so zaa n kpi, pa o ko yela n na.
45014008	A kpali bo, ka ti ba niŋi, ti tumina ti duuma. Koo, ka ti kpiya, ti na niŋini o toori. A zu, halli nyevuri, koo kum, ti niŋini ti duuma toori.
45014009	Lala zu n na Kristu daa n kpi, ka lee n nyisigi, o ti loobi seesi n kpi la duuma, a ni seesi na n ba niŋi.
45014010	Ya lee n nyaasi. Ya seesi zabira taaba, ka seesi nyaasira taaba jaga. Lala veela? Akayi. A kpali bo, Naawunni ni di ti zaa seriya,
45014011	a maa seema kusu zaa ba n daa n sebi n digili, ni mani Naawunni marini nyevuri, ka so zaa ni gba tiŋŋa, a ti ma jilima, ba zaa ni yeli maa, m niŋini Naawunni.
45014012	Lala n na, Naawunni ni di ti zaa seriya.
45014013	A zu, ti da lee n zabira taaba, ama ti moo nufu, a da lee n niŋi bunso di n ti ti taaba li.
45014014	Ti duuma Yeesu ti ma baŋŋi maa, bunso zaa bi niŋi bindagu. Ama ka niso fe maa, bindagu n na, o niŋini bindagu, a yi o saani.
45014015	Lala n na, ka e bindira diibu yela ti e todaana mari sufusaaŋu, e bi kpabira u nene. A zu, da ti e bindira yela ti e todaana, so zu Kristu n daa n kpi la koŋŋi o nyevuri.
45014016	Koo, da ti bunso n niŋi bunsuŋŋu, a yi e saani, loobi bimbee, a yi e todaana saani.
45014017	A kpali bo, Naawun naalim yela bi niŋi bindira ni binyuura, ama yasuma, a ni niŋgbirimaasim, a ni pupeelim, seema o sii maa n tira.
45014018	N ŋa n na Naawunni kpabira so zaa o niŋi n tumina Kristu, ka a mi petira niriba.
45014019	A zu, ya cheli ti niŋina yaseesi n taasira niŋgbirimaasim, ka moligira taaba,
45014020	ka da ti bindira yela saami Naawun tuma. Ti baŋiya maa, bindira zaa veela niriba ba dira a, ama da ti e bindira diibu ti e todaana o li, a kpali bunso e n ti u o di maa zu.
45014021	Lala n na o veela e da ŋobira valiga, koo, a ŋuura daam, koo, a niŋina bunso zaa di n ti e todaana li.
45014022	Ama seema zaa e n feera yela ŋa, e ti Naawunni ko baŋŋi a yela. So zaa n feera maa, o niŋina nene, wune n mari pupeelim.
45014023	Ama ka niso n feera maa bunso diibu n bi veela, ka dira, o liya. A kpali bo, yaso zaa niriba n niŋina, ka feera maa, o bi veela, o niŋini yabee yi ba saani.
45015001	A zu, ti seesi n mari tama la, o daga ti da niŋina ti gbagba kiperi, ama ti moligira ti taaba, seesi n ka tama la.
45015002	Lala n na ya cheli so zaa o tumina o todaana, a moligira u.
45015003	A kpali bo, Kristu gba daa n bi niŋina o ko kiperi, a maa seema kusu zaa ba n daa n sebi n digili, ni seesi n tuura Naawunni, ba tuubu maa loobi n niŋi maa, ba tuura ma ni.
45015004	Ya nyaasi. Bunso zaa ba n daa n sebi n digili Naawun buku puu la, ba sebi a ni, ba ti wusi ti, ka duusi ti zuuri, ti ti naa kenyiti mari tama.
45015005	Naawunni, so n tira kenyiti, ka duusira zuuri, o ti ya mari naŋgbanlunko, a paara seema Yeesu Kristu n daa n niŋina la,
45015006	ya zaa ya kpeesira Naawunni, so n niŋi ti duuma Yeesu Kristu ba, a ni naŋgbanlunko.
45015007	A zu, ya deegira taaba, a maa seema Kristu n dee ya la. N ŋa tira Naawunni jilima.
45015008	Ya nyaasi. Kristu daa n ti tumina Juusi dima saani, a kpali Naawun yamonsi zu, o ti noseesi Naawunni n daa n ti Juusi dima yaadima kusu zaa la loobi yamonsi,
45015009	a ni baligusi gba ba kpeesira u, a kpali seema o n zora ba nimbaa, a maa seema kusu zaa ba n daa n sebi n digili, ni m ni kpeesira Naawunni, a yi baligusi puwa, ka yiimi n tira u.
45015010	A ni, Ya baligusi, a ni ya Juusi dima, ya mari pupeelim, a ni naŋgbanlunko.
45015011	A ni, Ya baligusi zaa, a ni niriba zaa, ya kpeesira ti duuma.
45015012	Ka Naawun chaame Azaya daa n yeli kusu zaa, ni Jesi yaŋŋu ni nyisigi, ka loobi n niŋi baligusi naaba, ka ba ni niŋina u yeride.
45015013	Naawunni, so n tira tama, o ti ya mari pupeelim, a ni niŋgbirimaasim, a yi ya Yeesu yeride niŋinisim puwa, ya ti mari tama ga, a kpali o sii maa daama zu.
45015014	M taaba, m gbagba baŋiya maa, ya niŋina yasuma ga, ka baŋŋi Yeesu yela nene, a tee n wusira taaba.
45015015	Halli lala, m naani dabilimtiri sebi n ti ya, m ti teesi ya n ŋa. M niŋini n ŋa, a kpali barikaso Naawunni n daa n naa n ti ma,
45015016	m ti tumina Yeesu Kristu, a yi baligusi puwa, a wusira Naawun baarusuma, o sii maa o ti ba paara o zu nene.
45015017	A zu n na, a kpali m paara Yeesu Kristu zu, m kpabira m togsira seema ni tumi n tira Naawunni.
45015018	Ama m ki yeli yaso zaa, ama yaseesi Kristu n daa n ti ma niŋi, ka yeli, o ti baligusi paara o zu,
45015019	a ni seema o n ti ma o sii daama, ka ti ma niŋina mamaachi yela. Lala n na ma wusi Yeesu Kristu baarusuma nene, a yi Jiruusilim tiŋŋa puwa, a ti paa Alirika paaligu puwa,
45015020	a kpabira m wusira baarusuma maa, a yi seela niso zaa na n bi wumi a, m da deegira m todaana ziya.
45015021	A maa seema kusu zaa ba n daa n sebi n digili, ni seesi n daa n bi wumi o yela ni wumi, ka baŋŋi o yela maa gbina.
45015022	M daa n yi kpabira m ta ya saani, ama m bi nye daama, a kpali m tuma ŋa zu.
45015023	Ama pimpariŋa n na, ma baasi tuma maa, ka na gutira jemanso m di n ti puusi ya.
45015024	A zu, m kpabira m dee ya saani, a wara Sipeeni paaligu, m ni ya ti puusi taaba beela, ka ya ti moligi ma, a yi m chaŋinisim maa puwa.
45015025	Pimpariŋa m warini Jiruusilim tiŋŋa puwa, m wa ti moligi Naawun niriba.
45015026	A kpali bo, Yeesu nyaaŋpaariba, a yi Masidoona ni Giriiki paaligusi lobi ligiri ti Naawun niriba nandaandima, a yi Jiruusilim, ma mari ligiri maa wara.
45015027	Barima n ŋme ba sufusi ba niŋi n ŋa, ka lala daga, a kpali bo, Naawun niriba, a yi Jiruusilim n daa n ti baligusi baŋŋi Naawun barika yela, a zu, o daga baligusi maa gba nyisi ba bini moligira ba.
45015028	M pa naa ligiri maa ti ba baasi, m ni dee ya saani gaari Sipeeni paaligu.
45015029	M mi baŋŋi maa, ka m pa ti ta ya saani, Kristu barikasi n na ma ni ma n ta ga.
45015030	M taaba, a kpali ti duuma Yeesu Kristu, a ni taaba kpabirisim, so Naawun sii n tira la zu, m suusira ya ni, ya paasi m niŋi, a yi suusi Naawunni tira ma maa,
45015031	o moligi ma a yi Judiya paaligu dimseesi n bi niŋina Yeesu yeride la puwa, ka lee n ti Yeesu nyaaŋpaariba, a yi Jiruusilim tiŋŋa puwa, ba dee ligiri maa, a ni pupeelim.
45015032	A zu, ka Naawunni sagiya, m ni ta ya saani, a ni pupeelim, ya ti duusi m zu.
45015033	Naawunni ti ya zaa niŋgbirimaasim.
45016001	M taaba, pogiso ba n boona Fiibi, ka niŋi suŋina, a yi Senkiriya chaachi la puu chena ya saani.
45016002	Ya deeg u nene, seema n daga ba deegira Naawun niriba, a kpali ti duuma zu, ka ya tira u bunso zaa o n kpabira. A kpali bo, o gba moligira nivudamta, a ni mani.
45016003	M puusira Akila ni o poga Pisila. A kpali bo, ba daa n paasi ma tumina Yeesu Kristu,
45016004	ka daa n niŋi siriya ba kpi n ti moligi ma. A zu, m puusira ba ga, ka baligusi chaachisi zaa gba puusira ba.
45016005	M mi puusira Yeesu nyaaŋpaariba, seesi yi n laŋsira ba yiri. M puusira m zo Apaneto, so n daa n piili n loobi Yeesu nyaaŋpaara, a yi Asiya paaligu puu la.
45016006	M puusira Mariama, so n daa n tumi n ti ya ga la.
45016007	M puusira Andironika, a ni Juniya. Ba niŋini m taaba Juusi dima, ka daa n daŋŋi ma paara Yeesu zu, ka ba daa n yo m ni ba zaa dii. Ba yuya mi daa n du, a yi Yeesu tumusi maa saani.
45016008	M puusira Ampilata. O niŋini m zo, a kpali ti duuma zu.
45016009	M puusira Wuribana, so n daa n paasi ti tumina Kristu. M mi puusira m zo Taku.
45016010	M puusira Apele, so n tumina Kristu nene la, a ni Aritobula yiri dima,
45016011	a ni Herodona, ti Juusi dima todaana, a ni Yeesu nyaaŋpaariba, seesi n ba Naasisa yiri la.
45016012	M puusira ti duuma pogituminiba Tirufiina ni Tirufosa, a ni Perisi, so yela ti n kpabira la. Wune n daa n tumina ti duuma ga.
45016013	M puusira Aruufusi, so n tumina ti duuma nene, ka mi puusira m ni nu zaa ma.
45016014	M puusira Asunkita, a ni Filega, a ni Haami, a ni Patiroba, a ni Haama, a ni ba taaba Yeesu nyaaŋpaariba n laŋsira ba saani la.
45016015	M puusira Filoga, a ni Juliya, a ni Nera ni o sunzopoga, a ni Alimpa, a ni Naawun niriba zaa n laŋsira ba saani la.
45016016	Ya puusi taaba nene. Kristu chaachi dima zaa puusira ya.
45016017	M taaba, m suusira ya ni, ya dasi seesi n zagsira seema ba n daa n wusi ya la, ka taasira barigirisim ni yabeeri. Ya da paara ba zu.
45016018	A kpali bo, seesi n niŋina ŋa bi tumina ti duuma Yeesu Kristu, ama ba gbagba kiperi. Ba yi marini naŋgbanmeesim, a yomsira seesi n bi baŋŋi yomsiriba yela.
45016019	M marini pupeelim, a kpali niriba zaa baŋŋi seema ya n paara ti duuma zu, ama m kpabira ya mari yam, a niŋina yasuma, ka da niŋi yabee zaa,
45016020	Naawunni, so n tira niŋgbirimaasim la, o nyaŋŋi Sitaana ti ya yoom. Ti duuma Yeesu Kristu ti ya barika.
45016021	M todaana tumtumina Timoti puusira ya, ka m taaba Juusi dima, Lukiya ni Jeesin ni Sopata gba mi puusira ya.
45016022	Mani Taatiya, so n sebi gbaŋaa digili puusira ya, a kpali ti duuma zu.
45016023	Gaya, so n dee mani Pool, a ni chaachi maa zaa puusira ya. Arisita, so n nyaasira tiŋaa ligiri, a ni ti todaana Kaata puusira ya.
45016025	Ya nyaasi. Naawunni, so n ka baasigu la ni tee n naa Yeesu Kristu yaseesi m ni niseesi n wusira la, a ti ya za ziluŋko. A yi bunso zaa pii ŋa. Ama Yeesu Kristu daa n ta, ka wusi a gbina. Ka Naawunni ti ti naag a, a ni yaseesi o n daa n ti o chaamesi sebi n digili kusu zaa la wusira baligusi zaa, ba ti niŋina u yeride, a paara o zu.
45016027	A zu, Naawunni, so ko n mari yam, ya cheli ti kpeesira u, a yi Yeesu Kristu niŋi, a wara saŋa ni saŋa zaa.
46001001	Ya chaachi dima n ba Korinti tiŋŋa puwa, mani Pool ni ti todaana Sositini puusira ya. Ti ba Naawunni, a ni ti duuma Yeesu Kristu ti ya barika, a ni niŋgbirimaasim. Naawunni daa n booli ma, m ti niŋi Yeesu Kristu tumu, ka o mi booli ya, ya ti tumina u, ka niŋi o niriba, a kpali seema Yeesu Kristu n daa n niŋi. Wune Yeesu Kristu n niŋi ti duuma, ka so zaa n ba seela zaa, ka tumina u, o mi niŋi o duuma.
46001004	M yi kpeesirini Naawunni tira ya, a kpali seema Yeesu Kristu n ti ya nye barika,
46001005	a yi ya yatoga zaa, a ni baŋinisim zaa puwa.
46001006	Pimpariŋa ya deeni Yeesu yela nene,
46001007	ka nye barika zaa, ka gutira u, o lee n ta durinye puwa.
46001008	Wune ti duuma Yeesu Kristu ni mari ya, a ti paa dindaso o n di n lee n ta durinye puu la, ya da mari yabee zaa.
46001009	Ti baŋŋi n ŋa, a kpali Naawunni ki zagsi o noori. Wune n daa n booli ya, ya ni o bii Yeesu Kristu so n niŋi ti duuma la ya ti mari naŋgbanluŋko.
46001010	M taaba, a kpali ti duuma Yeesu Kristu daama zu, m yetira ya ni, ya da dira amore, ama ya mari naŋgbanluŋko, a ni sufuluŋko.
46001011	M yelini n ŋa, a kpali Kilowe dima yeli ma, ni ya yi dira amore.
46001012	Ya seesi yetira, ni ba paarini mani Pool zu, ka seesi mi yetira, ni ba paarini Apolosi zu, ka seesi mi yetira, ni ba paarini Piita zu, ka seesi mi yetira, ni ba paarini Yeesu Kristu zu.
46001013	Ya nyaasi, Yeesu bi barigi. Pa mani Pool n na ba daa n kpa n tabi daa la m ti moligi ya. Koo, ba n daa n su ya koom, pa m daama zu n na. M ŋmaarini jiri?
46001014	Ya lee n nyaasi, m puu peligini, a kpali m daa n bi su ya so zaa koom, ama Kisipa ni Gaya.
46001015	A zu, ya yindaana zaa ki tee n yeli, ni ba su u ni koom a kpali m daama zu.
46001016	Ee, pimpariŋa ma teesi, ni m daa n su Tefana ni o yiri dima zaa koom, ka m bi lee n teesi maa, m su yindaana zaa paasi.
46001017	Yeesu Kristu daa n tumi ma, pa m ti su niriba koom, ama m ti wusira o baarusuma, ni m da naa nisaaldima yam yatoga wusira a, yam maa o da saami Yeesu kum maa daama yela.
46001018	Ya nyaasi, so zaa n bi kpabira Yeesu o moligi u, o yi feera maa, Yeesu kum maa yela niŋini zolim, ama ti seesi n nyaara moligirisim maa, ti baŋiya maa, yela maa niŋini Naawun daama.
46001019	Lala n na kteesi, ni m daa n su Tefana ni o yiri dima zaa koom, ka m bi lee n teesi maa, m su yindaana zaa paasi.
46001020	A zu, ya nyaasi yambaŋiniba yela, a ni karichisi yela, a ni amorediriba yela. Naawunni naani ba durinye yam yela zaa loobi zoltiri.
46001021	A kpali bo, Naawunni ki sagi niriba ba naa durinye yam yela baŋŋi u, ama yaseesi ti n wusira, ka ba boona a zoltiri la, ŋarima Naawunni n kpabira ba dee, a nye moligirisim maa.
46001022	Ya nyaasi, Juusi dima yi kpabira ba nye mamaachi yela, ka Giriiki dima yi kpabira ba baŋŋi yam yela,
46001023	ka ti mi wusira Yeesu kum maa yela. Juusi dima mi chisira a, ka baligusi feera maa, a niŋini zoltiri.
46001024	Ama niseesi Naawunni n nyisi, halli Juusi dima, koo baligusi, ba baŋiya maa, Yeesu Kristu kum maa yela niŋini Naawun daama ni yam zaa.
46001025	A kpali bo, Naawun zoltiri mari yam gaari nisaaldima yam, koo, Naawun pugirisim mari kpeeŋu gaari nisaaldima kpeeŋu.
46001026	M taaba, ya teesi seema ya n daa n be, ka Naawunni daa n booli ya. Ya seesi n daa n mari yam, a yi durinye yela niŋi daa n bi zoo. Ka seesi n daa n mari daama, koo, a niŋi nadima biisi mi daa n bi zoo.
46001027	Ama Naawunni booli seesi n ka yam, o ti vi gbaa yambaŋiniba, ka mi booli seesi n ka daama, o ti vi gbaa daama dima,
46001028	ka lee n booli nandaandima, a ni seesi niriba n niŋina siya, a ni seesi n ka tono zaa, o ti saami seesi n mari tono la yela.
46001029	A zu, ka niso zaa paa Naawun saani, o ki tee n kpalimi.
46001030	Wune Naawunni ko n taasira ya nye nyevuri, a kpali seema o n naag o yam ti Yeesu Kristu moligi ya, ya loobi n niŋi maa niseesi o n boona nivusuma la, ka niŋina o kiperi.
46001031	A zu, so zaa o da kpalimina, ama o kpeesira Naawunni, seema ba n daa n sebi n digili kusu zaa la.
46002001	M taaba, ni daa n ba ya saani wusira ya Naawun yela maa, m daa n bi naa durinye yam yela, koo yatogitintaasi wusira ya.
46002002	A kpali bo, m daa n bi kpabira m wusi ya yela zaa, ka pa Yeesu Kristu yela, a ni seema ba n daa n kpa u tabi daa la ko.
46002003	A jemani maa m daa n ka kpeeŋu, ka m sufu damtira ma, a kpali dabeem zu.
46002004	Ka seema ni daa n wusira ya maa bi niŋi maa seema nisaaldima yi n wusira yam, ama Naawunni daa n naag o sii ni daama wusi ya,
46002005	ya niŋina Naawun daama yeride, ka da niŋina nisaaldima yam yeride.
46002006	Ama seesi n dee Naawun yela di nene la, ti wusira ba yam. Yam maa bi niŋi nisaaldima yam, koo nadima yam, a kpali nadima ni kpi, a baasi.
46002007	Yam maa ti n wusira maa niŋini Naawun yam, ka nisaaldima bi baŋŋi a. A niŋini yaseesi kusu zaa Naawunni n daa n zaali, poin ka o maali durinye la, seema o n di n niŋi n moligi ti, ka tira ti barika.
46002008	Ka durinye nadima bi baŋŋi a, a koo, ka ba di baŋŋi a, ba di bi naa ti duuma kpeeŋu daana kpa n tabi daa la o kpi.
46002009	Yela ŋa n na ba daa n sebi n digili Naawun buku puwa, a yeli Nisaala zaa na bi nye, koo, a wumi, koo, a fe o feri o sufu niŋi, seema Naawunni n ya n naa barika ti seesi n kpabira u.
46002010	Ama pimpariŋa o sii naag a wusi ti. Naawun sii maa ni tee n niŋi n ŋa, a kpali bo, o baŋŋi bunso zaa, halli Naawun yela zaa.
46002011	Ya nyaasi, so zaa bi baŋŋi o todaana feri, ama o gbagba siya. Lala n na Naawun sii ko baŋŋi Naawun feri,
46002012	ka Naawunni naag o sii maa ti ti. O bi naa durinye sii ti ti, o naani o gbagba sii ti ti, ti ti baŋŋi yaseesi o n tira ti.
46002013	Ti n wusira yela maa, ti bi naa nisaaldima yam wusira a, ama Naawun sii wusi ti seema ti ni tee n wusi seesi n mari Naawun siya.
46002014	Niso n bi mari Naawun sii maa ki tee n dee Naawun sii yela, koo, a baŋŋi a gbina, a kpali bo, Naawun sii ko n wusira a gbina, a zu, a niŋini maa zoltiri yi nira maa saani.
46002015	Ama niso n mari Naawun sii maa ni tee n baŋŋi yela maa zaa gbina, ka so n bi mari la ki tee n baŋŋi niso n mari la yela,
46002016	a kpali bo, so zaa ki tee n baŋŋi ti duuma feri, ka ki tee n wusi u, ama ti wune feri feera niŋini maa Yeesu feri.
46003001	M taaba, ni daa n ba ya saani, m daa n bi wusira ya seema ni wusira seesi n mari Naawun sii la. M daa n wusira ya seema ni wusira durinye dima, koo seesi n dee Yeesu Kristu yela, ka na niŋini maa bileesi.
46003002	Lala n na ya daa n bi karigi n paa bindira, a zu ma naa bisiri koom tira ya, halli a ti paa zinni ya na ki tee n di,
46003003	a kpali ya na kpabira durinye yela. Halli ya mari pubeerim, ka dira amore, yela ŋa wusiya maa, ya na niŋini maa durinye dima.
46003004	Ka ya seesi yetira, ni ya paara mani Pool la zu, ka seesi mi yetira ni ya paara Apolosi la zu, lala n na ya yi niŋina seema durinye dima n niŋina.
46003005	Ya nyaasi Apolosi yela, a ni mani Pool yela. Ti niŋini tumtuminiba, a tumina seema Naawunni n zaali ti luŋko zaa, ka o daa n ti ya dee ti wusigu maa, a niŋina Yeesu yeride.
46003006	O niŋini maa mani n daa n butira, ka Apolosi mi daa n ŋoo koom wutira a, ka Naawunni ti a karigira.
46003007	So n butira, a ni so n wutira a koom maa bi tiri, Naawunni ko yela n tiri, a kpali bo, wune n ti a karigira.
46003008	So n butira, a ni so n wutira a maa, ba zaa sagini, ka Naawunni ni yo ba samini, a kpali seema ba n tumi maa zu.
46003009	Ti wune n niŋi Naawun tumtuminiba, ka yarima n niŋi maa Naawun pu, koo diso ba n me n tira Naawunni, seela ti n tumina.
46003010	Mani n niŋi maa memeeriba zudaana, a kpali seema Naawunni n daa n ti ma baŋinisim, ka m daa n maali dii maa zii nene ga, ka seesi meera nisaaniŋi. Ya cheli ba dasi meebu maa niŋi.
46003011	Zii maa n maali maa niŋini maa Yeesu Kristu, ka yindaana zaa ki tee n niŋi maa zii maa.
46003012	Ka memeeriba maa seesi ni naa sugasi meera, seesi ni naa kugsuma, seesi ni naa daari, seesi ni naa moori, a meera zii maa niŋi.
46003013	Jemani paaya, ka ti duuma dira niriba seriya, ba ni baŋŋi seema ba zaa n daa n niŋi n meera la, a kpali ba ni moo bugum kusi a, a nyaasi a nye, a dira?
46003014	Niso n me, ka ba kusi a bugum, ka a bi di, o ni nye o laada.
46003015	Niso n me, ka ba kusi a bugum, ka a di, o ki nye o laada, ama o gbagba ni nye moligirisim, a maa niso n kpe bugum niŋi, ka yi.
46003016	Ya nyaasi, ya niŋini maa Naawun dii, ka Naawun sii ba ya niŋi.
46003017	Ama ka so zaa ti ya niŋina yabeeri, Naawunni ni darigi o tubiri, a kpali bo, ya niŋini o toori.
46003018	So zaa o da yomsira o maŋŋa. A zu, ka ya so zaa baŋŋi maa, o mari yam yi durinye puwa, cheli o loobi n niŋi maa zoliga, a yi durinye nufu niŋi, o ti loobi n mari Naawun yam.
46003019	A kpali bo, Naawunni baŋŋi maa, nisaaldima yam niŋini zoltiri. Seema kusu zaa ba n daa n sebi n digili, ni Naawunni saamina yambaŋiniba yam yela.
46003020	A ni, Ti duuma baŋŋi yambaŋiniba feri feera, ni a ki tee n niŋi seŋ.
46003021	A zu, so zaa o da naa nisaaldima yaniŋisa kpalimina. Ya nyaasi, bunso zaa niŋini ya toori,
46003022	halli mani Pool, koo Apolosi, koo Piita, koo durinye, koo nyevuri, koo kum, koo pimpariŋa yela, a ni yaseesi na n bi niŋi, a zaa niŋini ya toori,
46003023	ka ya mi niŋi Yeesu Kristu toori, ka Yeesu Kristu mi niŋi Naawun toori.
46004001	Ya nyaasi, tirima n wusira ya la, ti niŋini Yeesu Kristu tumtuminiba, ka wusira Naawun yaseesi nisaaldima n bi baŋŋi.
46004002	Ka tumtuminiso n mari daama, a yi o yidaana saani, o tiriya o da mari birikonsi zaa.
46004003	Ama o bi tiri ma seema ya ni nisaaldima zaa n yetira m yela, ka ma wune bi dira m maŋŋa seriya,
46004004	a kpali bo, ma wune fe maa, m bi li. Ama m feri maa bi tiri, a kpali bo, ti duuma ni di m seriya.
46004005	A la zu, ya da dira taaba seriya, ama jemani maa ti paa, ti duuma o ta, a pa ti di ti seriya. O ni wusi yaseesi n sogi pimpariŋa, a ni so zaa feri feera. Ka Naawunni ni kpeesi niseesi zaa n bi li.
46004006	M taaba, yaso ni yeli n ŋa, mani Pool ni Apolosi n na ma togsi n ŋmeŋsi, a wusira ya, ya deeg a di, ka niŋina seema kusu zaa ba n daa n sebi n digili, ni ya da kpalimi n kpabira nivuluŋko, ka chisira luŋko.
46004007	So zaa o da feera maa, o gaarini o taaba, a kpali bo, Naawunni n ti u bunso zaa o n mari, a zu, o da kpalimina.
46004008	Ya feera maa, ya sali n mari bunso zaa, ka feera maa, ya sali n loobi bindaandima, ka feera maa, ti nyaaŋa n na ya loobi maa nadima. Ama a bi niŋi yamonsi. M kpabira ya di niŋi maa nadima, ti ni ya zaa ti niŋi maa nadima.
46004009	O niŋini maa Naawunni ti ti o tumusi maa yuya sigi n gaari so zaa, a maa niseesi ba n ya n ku, nisaaldima ni malakisi nufu niŋi.
46004010	A kpali Yeesu Kristu zu ti niŋini maa zolisi, ama ya ki sagi n pa n ŋa. Ti ka kpeeŋu, ka ya wune mari kpeeŋu. Ya yuya duura, ka ti wune yuya sigira.
46004011	A ti yini zinni, kom ni konyuuri gbaa ti, ka ti wajaasi kpiira, ka ba buura ti, ka ti chaŋina tiŋsi,
46004012	ka yi tumi n beligira. Halli ka ba tuura ti, ti suusi Naawunni tira ba. Ba n namsira ti, ti dira kenyiti.
46004013	Ba n zabira ti, ti maagira ba sufusi. Ka pimpariŋa ti niŋini maa durinye sagiri.
46004014	M bi sebi n ŋa ti ya, m ti vi gbaa ya. M sebini n ŋa, a kpali ya niŋini maa m biisi, ka ma kpabira ya, ka kpaasira ya tuba.
46004015	Halli ya mari nivudamta n wusira ya Yeesu Kristu yela, m ko niŋi maa ya ba, a kpali bo, mani n daa n piili n wusira ya Yeesu Kristu baarusuma yela.
46004016	A zu, ma yetira ya, ya niŋina seema ni niŋina.
46004017	Pimpariŋa m tumini Timoti o ta ya saani, a ti teesi ya seema ni tumina Yeesu Kristu, ka wusira chaachi dima seela zaa la. Wune n niŋi maa m bikpabirigu, ka tumina ti duuma nene.
46004018	Ya nyaasi, a kpali m na n bi lee n ta ya saani zu, ya seesi kpalimina.
46004019	A che daba ayi, ka ti duuma sagiya, m ni lee n ta ya saani, a ti nyaasi ya seesi n togsi n kpalimina la nye, ba mari daama?
46004020	Naawun naalim yela bi niŋi yatoga, ama daama.
46004021	Wumbo n na ya kpabira, m ti darigi ya tuba, koo, m ti ti ya jilima, ka ba niŋi boin?
46005001	M wumini maa ya niŋina yabeeri, seema seesi n bi paara Naawun zu gba n bi niŋina, halli dabso naag o ba poga.
46005002	A zu, o daga ya n di n mari sufusaaŋu, ama ya na kpalimina. Ya kari dabso n niŋi yabee maa yi ya saani.
46005003	Pimpariŋa, m ka ya saani, ama m daama ba niŋi, o niŋini maa m gbagba n ba niŋi la, ka m naa ti duuma Yeesu daama di dabso n niŋi yabee maa seriya. A zu, ka ya laŋsini, m gba daama ni ti duuma Yeesu daama ni ba niŋi,
46005005	ya naa daba maa ti Sitaana o nye tubiri darigirisim, ama ti duuma Yeesu lee n ti ta, daba maa sii ni nye moligirisim.
46005006	Ya nyaasi, ya kpaliminisim maa bi veela, a zu, ya dee kiŋaasa ŋa. Yiisibila ni tee n saami paanu zaa.
46005007	A zu, ya nyisi yiisikurigu maa zaa basi, ka loobi n niŋi maa paanupaali so n ka yiisi. A kpali bo, Yeesu Kristu niŋini maa pebiliso ba n daa n ku n ti Naawunni, ti ti di Galingaari.
46005008	A zu, ka ti dira Galingaari la, ti da dira paanu n mari yiisi, ka dira paanu n ka yiisi. Lala n na, ti da niŋina halibee ni yabeeri, ama yeride ni yamonsi.
46005009	Ni daa n sebi n tolimi ya, m yeli ya, ni ya da di yabeniŋiniba zoolim,
46005010	o gbinni bi niŋi maa, ya da togsira yabeniŋiniba n ba durinye puu la saani, halli seesi n kpabira ba taaba pogiba, koo seesi n mari pubeerim, koo tayugsi, koo wunmaaniba, a kpali m bi kpabira ya giligira durinye dima.
46005011	Ya chaachi dima yabeniŋiniba yela ma daa n togsira maa, halli seesi n kpabira ba taaba pogiba, koo seesi n mari pubeerim, koo wunmaaniba, koo seesi n tuura ba taaba, koo dakuuniba, koo tayugsi, ya da dira ba zoolim, ka da sagi n dira ba saani.
46005012	M bi dira yaŋŋadima seriya, a kpali Naawunni ni di ba seriya. Ama seesi n niŋi chaachi dima, ya dira ba seriya, ka kari dabso n niŋi yabee maa yi ya saani.
46006001	Ya lee n nyaasi, m wumini maa ya samina taaba. Ya niŋina yabee, a kpali seema ya n wara yaŋŋadima saani, ba dira ya seriya. Wula n na ya bi wara Naawun tumtuminiba saani, ba ti di ya seriya?
46006002	A koo, ya bi baŋŋi Naawun tumtuminiba di n di durinye dima zaa seriya. Lala zu, ka ya ya n di niriba zaa seriya, wula n na ya ki tee n di ya taaba yabilisi seriya pimpariŋa?
46006003	Ti ni di malakisi gba seriya. A zu ya baŋŋi maa, ti ni tee n di durinye dima seriya.
46006004	A la zu, ka ya kpabira ya sami taaba, wula zu n na ya mari a wara niseesi n ka daama chaachi puu la saani?
46006005	M yelini n ŋa, vi o gbaa ya. A kpali bo, ya ni tee n nye yambaŋina, a yi ya seesi n paara Yeesu zu la puwa, o dira ya seriyasi.
46006006	Ama pimpariŋa ya samina taaba tira seesi n bi paara Yeesu zu, ba dira ya seriyasi.
46006007	Ya liya, a kpali ya n samina taaba la zu. Ya nyaasi, ka ya yindaana zu o todaana bini, koo, a niŋi u yabeeri, o da sami u n so.
46006008	Ama ya gbagba niŋina ya taaba gba yabeeri, ka zuura ba bini.
46006009	Ya nyaasi, ya da ti ba yomsira ya, yabeniŋiniba ki tee n kpe Naawun naalim puwa, halli seesi n kpabira ba taaba pogiba, koo wunmaaniba, koo disaaminiba,
46006010	koo tayugsi, koo seesi n mari pubeerim, koo dakuuniba, koo seesi n tuura ba taaba, koo faariba, ba zaa ki tee n kpe Naawun naalim puwa.
46006011	Ya seesi gba daa n niŋinini n ŋa, ka Naawunni pegi ya yabeeri basi, ya loobi o niriba, a niŋi maa seesi na n bi li, a kpali o sii ni ti duuma Yeesu Kristu daama zu.
46006012	Ya nyaasi, ya yetira, ni ya ni tee n niŋi yela zaa, ka da chisira a, ama a zaa ki tee n moligi ya. M gba yetira, ni m ni tee n niŋi yela zaa, ka da chisira a, ama m ki sagi a luŋko zaa miili ma.
46006013	Seesi yetira, ni puu niŋini bindira toori, ka bindira mi niŋini puu toori, ama Naawunni ni saami a zaa. To, ti niŋasi bi niŋi yabeeri toori, a niŋini ti duuma toori, ka o moligira a.
46006014	Naawunni daa n naag o daama nyisigi ti duuma kum puwa, ka ni nyisigi ti gba.
46006015	Ya lee n nyaasi, ya niŋasi niŋini maa Yeesu Kristu niŋa wula. A zu, ka Yeesu Kristu niŋa wula yindaana kpabira jagimilu, o veela? Akayi.
46006016	A kpali bo, ka niso kpabira jagimilu, o ni jagimilu maa loobi niŋaluŋko, a kpali seema ba n daa n sebi n digili, ni ba bayi maa loobi luŋko.
46006017	Ama ka niso kpabira ti duuma, o sii ni ti duuma maa sii loobi luŋko.
46006018	A zu, ya da kpabira taaba pogiba, ka da saamina ya siriba diisi. A kpali bo, yabeniŋina n niŋina yabeegaa niŋina o niŋa yabee, ama yabeseesi zaa n che bi niŋina o niŋa yabee.
46006019	Ya nyaasi, ya so zaa niŋa niŋini maa Naawun sii dii. A kpali bo, Naawunni naag o sii maa ti ya, ka o ba ya niŋi. Ya lee n nyaasi. Ti duuma n su ya,
46006020	a kpali seema o n daa n kpi n ti da ya la. A zu ya ti ya gba niŋasi niŋina Naawun kiperi.
46007001	Pimpariŋa, m kpabira m sebi yaseesi ya n daa n sebi n boosi ma la. Ka daba bi naa poga, o veela.
46007002	Ama, a kpali Sitaana ni ti o kpabira pogiba zu, o veela daba zaa o naag o poga, ka poga zaa o kulisi o sira.
46007003	Cheli daba ni o poga ba doora, ba yindaana zaa ba da zagsira.
46007004	A kpali bo, poga maa lee n ka o gbagba niŋa daama, ka pa o sira. O sira maa gba mi lee n ka o gbagba niŋa daama, ka pa o poga.
46007005	A zu, ya da zagsira doobu maa, ka pa ya bayi maa zaa sagi ya da do daba ayi, ya ti togsira Naawun saani. A jemani ti gaari ya lee n do, Sitaana o da nye daama ti ya niŋina yabeeri, a kpali yuugirisim maa zu.
46007006	Yela ŋa bi niŋi zaaligu. M yeli a ni, m moligi ya, ya da niŋina yabeeri.
46007007	M sufu niŋi m kpabira daba zaa o niŋi dabkoori, a maa mani, ama Naawunni totira so zaa o torim.
46007008	M ya n yeli ya ni dabkooba ni pogkooba yela, ni o veela ba da kulisira siriba, koo, a da naagira pogiba, seema ni be n ŋa.
46007009	Ama, ka ba yi baŋŋi maa, ba ka kenyiti, o veela daba maa o naa poga, ka poga maa gba o kulisi, o so a n wumina ba.
46007010	Ya seesi n mari pogiba, koo siriba, ti duuma ti ma yeli ya, ni daba o da kari o poga, ka poga o da zagsi o sira. Ama ka poga zagsi o sira, o da lee n kulisi yindaana, ama o ni tee n pori n gaari o sira maa dii.
46007012	Ya seesi n che, mani n yeli ya, pa ti duuma, ka ya so zaa n mari pogso n bi paara Yeesu zu, ka o bi zagsi u, o gba o da kari u.
46007013	Ka ya so zaa n mari siriso n bi paara Yeesu zu, ka o bi kari u, o gba o da zagsi u.
46007014	A kpali bo, so n paara Yeesu zu la ni ti o sira, koo o poga, o nye tono Naawun saani. A koo, ka lala di bi niŋi, ba biisi di bi niŋi Naawun toori.
46007015	Ama ka so n bi paara Yeesu zu la kpabira o kari o poga, koo o zagsi o sira, ya cheli o niŋi, a kpali bo, Naawunni kpabira ti ba niŋi, a ni niŋgbirimaasim.
46007016	Poga, ka e n di n ti e sira nye moligirisim, e bi baŋŋi. Sira, ka e n di n ti e poga nye moligirisim, e gba bi baŋŋi.
46007017	Chaachisi maa zaa puu n na ma wusira, ni seema ti duuma n totira so zaa o torim, a ni seema Naawunni n booli u, cheli o niŋina lala.
46007018	Ka ti duuma booli ya yindaana, ka o yoori tee n ŋma, o bi tiri. Ama ka ti duuma lee n booli yindaana, ka o yoori na bi ŋma, o da ti ba ŋma u.
46007019	A kpali bo, o bi tiri, ka ba ŋma e yoori, koo, ba bi ŋma. Yaso n tiri n niŋi ya paara Naawun zaaligusi la zu.
46007020	Ya so zaa, seema o n daa n be, ka Naawunni booli u la, o ba lala.
46007021	Halli ka ya seesi n daa n niŋi girunsi, ka Naawunni booli ya la, o bi tiri. Ama ka ya nye daama, ka ki lee n niŋi girunsi, ya niŋi lala.
46007022	Ya nyaasi, giruŋso ti duuma n booli bi niŋi maa giruŋŋu o saani. Lala n na, niso zaa ti duuma n booli, ka o bi niŋi giruŋŋu, o niŋini maa giruŋŋu yi Yeesu Kristu saani.
46007023	A kpali bo, Yeesu daa n kpi n ti da ya, a zu, ya da loobi n niŋi nisaaldima girunsi.
46007024	M taaba, seema ya so zaa n daa n be, ka Naawunni booli u la, o ba niŋi lala, ka Naawunni o ba o saani.
46007025	Ya so zaa n ka poga, koo sira, ti duuma na bi wusi ma seema m di n yeli. Ama m ni naa m feri yeli ya, a kpali Naawunni zo ma nimbaa, ma mari yeride.
46007026	Ama m feya maa, a kpali namseesi ti n nyaara maa, so zaa o be seema o n be n ŋa.
46007027	A zu, ka o mari poga, o da kpabira o kari u. Ka o bi lee n mari poga, o da kpabira yindaana.
46007028	Ama, ka o naa poga, pa yabee n na. Lala n na, ka poga mi kulisi daba, pa yabee n na. Ama seesi n naagira pogiba, koo, a kulisira dabsi, ba ni nye nam durinye puwa, ka m bi kpabira ya nyaara nam maa.
46007029	M taaba, m ya n yeli ya ni, ni saŋa maa lee n ka wogilim, ka ti duuma o lee n ta. A zu, a yi zinni, ya seesi n mari pogiba, ya niŋi maa seesi n bi mari.
46007030	Ya seesi n kumina, ya niŋi maa seesi n bi kumina. Ya seesi n laara, ya niŋi maa seesi n bi laara. Ya seesi n daara, ya niŋi maa ya n bi su a.
46007031	Ya seesi baga n ba durinye puu niŋi, ya niŋi maa ya baga ka o niŋi. A kpali bo, durinye ŋa ni baasi.
46007032	M bi kpabira bunso zaa yela kagili ya. Ya nyaasi. Dabso n ka poga, o yi kpabira ti duuma yela, seema o n di n niŋi, a peri u.
46007033	Ama dabso n mari poga, durinye yela n tiri u paasi, seema o n di n niŋi n peri o poga.
46007034	A zu, o sufu bi za ziluŋko. Ama pogkoori, koo suŋguri, o baga ba ti duuma niŋi, seema o yaniŋisa ni o feri zaa di n tee n peri u. Ama pogso n mari sira, durinye yela n tiri u, seema o n di n niŋi n peri o sira.
46007035	M bi yeli n ŋa, m ti zaali zaaligu, ama m kpabirini m moligi ya, ya niŋina yasuma, ka kpabira ti duuma yela koluŋko.
46007036	Ka dabso bii n niŋi suŋguri, ka paa sira, ka daba maa fe maa, o bi veela o kari u yi kulisigu niŋi, ya cheli o niŋi seema o n kpabira maa, bii maa o kulisi. Pa yabee n na.
46007037	Ama ka dabso bii n niŋi suŋguri, ka daba maa ŋme o sufu o bii maa o da kulisi, ka o na bi ti so zaa noori, ka mi mari daama o niŋi seema o n kpabira la, o niŋina nene.
46007038	A zu, dabso n ti o bii kulisi la niŋi nene, ama so n bi ti o bii kulisi niŋi nene gaari u.
46007039	Poga zaa ka daama o zagsi o sira, a ti paa o sira maa kum daari. Ka o sira ti kpi, o mari daama o lee n kulisi dabso o n kpabira, ama daba maa o paara Yeesu zu.
46007040	Ama m fe maa, ka o bi lee n kulisi n so, o ni mari sufupeeli gaari so n kulisi. Ka m fe maa, Naawun sii mi kpabira lala.
46008001	M ya n yeli ya ni buga bindira yela. Ti baŋŋi maa, niso zaa mari baŋinisim, ka baŋinisim maa ti niriba kpalimina. Ama ka niso kpabira o taaba ni Naawunni, kpabirisim maa moligira ba.
46008002	Ama ka niso fe maa, o mari baŋinisim, o baŋinisim maa na bi paa seema n daga.
46008003	Ama ka niso kpabira Naawunni, wune n na Naawunni baŋŋi.
46008004	Ya nyaasi buga bindira yela, buga maa ki tee n niŋi yela zaa, Naawunni koluŋko mari daama.
46008005	Halli ka niriba n yetira, ni siisi ni buga n zoo, a yi saazu, koo durinye ŋa niŋi,
46008006	ti wune saani, ti ba Naawunni ni ti duuma Yeesu Kristu ko n ba niŋi. Ba zu n na, ti ni bunso zaa ba niŋi.
46008007	Ama ya seesi na bi baŋŋi maa, buga ki tee n niŋi seŋ, a kpali ba n daa n maana buga zu, ka fe maa, buga bindira ni tee n niŋi bunso. A zu, ka ba nye buga bindira, ba sufusi damtira ba, ba fe maa, ba niŋina yabeeri.
46008008	Ama bindira diibu bi tiri Naawun saani, a kpali bo, ka ti dira, koo, ti zagsira a, o bi niŋi seŋ Naawun saani.
46008009	Ka ya dasi ya diibu niŋi, ni ya da ti so na n bi dee Yeesu yela di nene niŋi yabee.
46008010	Ya nyaasi, ka ya so zaa baŋŋi maa, buga ki tee n niŋi seŋ, ka wa ti zi buga dii puu dira, ka o todaana so buga yela na n damtira o sufu la nye u, a koo n ŋa ni taasi o gba o di.
46008011	Ka niso n niŋi n ŋa, a kpali o baŋinisim maa zu, o ni ti so na n bi dee Yeesu yela di nene la zagsi Yeesu zu paarisim, halli so zu Yeesu n daa n kpi maa.
46008012	Lala n na nira maa niŋi Yeesu Kristu yabee, a kpali o niŋi o todaanso na n bi dee Yeesu yela nene maa yabee, a damtira o sufu.
46008013	A zu, ka buga bindira ti m todaana niŋina yabee, m ki lee n ŋobi valiga zaa, m da ti o niŋi yabee maa.
46009001	Ya nyaasi, m marini daama m niŋi bunso ni kpabira, ka m niŋini ti duuma Yeesu tumu, ka mi daa n nye u, ka tumso ni daa n tumina ti duuma maa daa n ti ya gba loobi n tumina u.
46009002	Halli ka seesi n yetira, ni m bi niŋi tumusi maa yindaana, a yi ya wune saani m niŋiya, ka seema ya n niŋina maa n ti niriba baŋŋi maa, m niŋini ti duuma maa tumu.
46009003	Ka seesi n kpabira ba dira ma seriya, m yeli ba,
46009004	M mari daama m dira, ka ŋuura.
46009005	M mari daama m di n naa poga, o paa ma chaŋina, seema tumuseesi n che maa n niŋina, a ni ti duuma Yeesu sunzoba, a ni Piita.
46009006	Ka seema ba n niŋina, m ni Baanaba mi mari daama ti n di n zagsi ti tuma, a kpali Naawun tuma maa zu.
46009007	Ya nyaasi, soojisi zaa bi tumina putoom, ba yi yoora ba ni ligiri. Koo, seesi n butira bini yi dirini a wala. Koo, seesi n kpagira buŋkobiri ŋuura a bisim.
46009008	M yelini n ŋa, pa a kpali nisaaldima daama zu, ama ti Naawun zaaligusi daama zu.
46009009	O niŋini seema kusu zaa Musa n daa n sebi n digili Naawun buku niŋi, ni ka nagidaasi n buura chi, ba da le a noya. O bi niŋi maa Naawun baga ba nagidaasi ko niŋi,
46009010	ama ti zu n na, Naawunni daa n yeli n ŋa, ni niso n koora, a ni niso n cheesira, ba zaa mari tama ba n di n nye bindira maa.
46009011	Tirima n daa n wusira ya Naawun yela, a zu, ka ti daa n di dee bini yi ya saani, lala veela.
46009012	Ya tee n tira seesi, a kpali ba tuma zu, o veela ya mi niŋi siriya, a naa n ti ti gaari ba, a kpali ti tuma maa zu. Halli ka ti yeli n ŋa, ti na bi yeli ya, ni ya naa n tira ti, ka ki yeli, a kpali bo, ka ti nyaara nam ga n so ti n deegira ligiri, ka niso o zagsi Yeesu baarusuma la.
46009013	Ama niseesi n tumina Naawun dii maa puwa yi nyaara ba bindira yi dii maa puwa, ka buŋkobkuuriba maa mi yi nyaara ba buŋkobiri torim.
46009014	Lala n na ti duuma daa n yeli, ni o veela seesi n wusira o baarusuma nyaara ba bini yi ba wusigu maa niŋi.
46009015	Halli ka m di n tee n nyaara bini, a yi m wusigu maa niŋi, m na bi yeli ba niŋi ma lala, ka bi sebi n yetira ya, ni ya naa n tira ma. M sufu niŋi, ka m pa ti kpi, ka so zaa na bi ti m da lee n mari daama yeli n ŋa, lala veela.
46009016	Ya nyaasi, ka m di zagsi Yeesu baarusuma wusigu maa, m di n nye nam ga. A zu, m wusira a maa, m ki tee n yeli, ni a kpali ni niŋi nivusuŋŋu zu ma wusira a.
46009017	Koo, ka wusigu maa di niŋi m gbagba tuma, m di n di a tono, ama a niŋini ti duuma tuma, o ti ma tumina.
46009018	Ama m tono n ŋa, m wusira Yeesu baarusuma, ka bi deegira a ligiri, ama m mari daama m di n deegira a ligiri.
46009019	Halli m bi niŋi niso zaa giruŋŋu, m kpabira m tumina niriba zaa maa giruŋŋu, a ti ba nivudamta ba deegira Yeesu yela.
46009020	A zu, ni ba Juusi dima saani, m yi niŋini maa Juusi dima n niŋina, a ti ba loobi n deegira Yeesu yela. Lala n na, ka m ba niseesi yi n paara zaaligudamta zu la saani, halli ka zaaligusi maa bi mari tono yi ma wune saani, m paara ba zaaligusi maa zu, a ti ba loobi n deegira Yeesu yela.
46009021	Koo, ka ma ba niseesi n bi paara Juusi dima zaaligusi maa zu la saani, m yi loobi ba ni, a ti ba loobi n deegira Yeesu yela. ?ama bi niŋi maa m bi paara Naawun zaaligusi zu, ama m paarini Yeesu zaaligusi zu.
46009022	Koo, ka m ba niseesi na n bi dee Yeesu yela nene la saani, m yi loobi ba ni, a ti ba dee Yeesu yela nene ga. Lala n na, seesi zaa saani ni be, m yi loobi ba ni, a ti nye daama zaa ti ba seesi nye moligirisim.
46009023	Ya nyaasi, Yeesu baarusuma la zu ma niŋina yela ŋa, m ni ba zaa ti wumi a meesim.
46009024	Ya lee n nyaasi, ka niriba n cheegira, a kpabira ba ti di taaba, nivuluŋko ko ni tee n di. Ya gba ya cheegira lala, a ti di.
46009025	Niso zaa n kpabira o chee n di o taaba la yi moo nufu bamsira nene, a ni nam, o ti di ba zaa, a nye o laada n niŋi vaari zupiligu maa. O laada vaari zupiligu maa ki yuu, ama ti laada ti n ya n nye maa ka baasigu.
46009026	Lala n na, m bi cheegira jagajaga, koo, m bi moora jagajaga.
46009027	Halli ka m tumina Naawunni, a wusira nivudamta, m yi namsira m niŋa, o da zagsira bunso ni kpabira, m da koŋŋi m laada.
46010001	M taaba, m ya n teesi ya ni bunso n daa n niŋi ti yaadima saani. Kusu zaa jemanso ba n daa n paara Musa zu la, Naawunni daa n ti sagbaŋŋu pili ba zaa, ka kasigi mogiri, ba zaa chaŋŋi n du duuri maa.
46010002	Ka sagbaŋŋu maa ni mogiri maa yela niŋini maa Naawunni daa n su ba zaa koom, ba loobi Musa niriba.
46010003	Ka Naawunni daa n naa bindira ni koom ti ba, a yi dalimpii paaligu puwa, ba zaa di, ka ŋu. Ka seela zaa ba n daa n wara maa, Yeesu Kristu daa n ba niŋi, a tira ba barika.
46010005	Halli lala, ba nivudamta daa n bi petira Naawunni, a kpiira dalimpii paaligu maa puwa.
46010006	Yela maa zaa yi wusi ti ni, ti da pa ti niŋina yabeeri seema kusu zaa ba n daa n niŋina maa.
46010007	Lala n na, ti da maana buga seema ba seesi n daa n niŋina, a ni seema kusu zaa ba n daa n sebi n digili, ni niriba maa zi n dira, ka ŋuura daam ga, ka nyisigi n waara waa buga maa see.
46010008	Koo, ti da kpabira taaba pogiba, seema ba seesi n daa n niŋina, ka dindaluŋko ba tusa pisiyi ni ata daa n kpi la.
46010009	Koo, ti da lee n niŋi ti duuma Naawunni nyaasira, a maa seema ba seesi n daa n niŋina, ka waagi ti ku ba la.
46010010	Koo, ti da lee n fomina, a maa seema ba seesi n daa n niŋina, ka malaki daa n ti ku ba la.
46010011	Pimpariŋa yela zaa baasigu paagira, ka yaseesi n daa n niŋi ba maa, ba daa n sebi n digili, a ti wusi ti.
46010012	A zu, niso zaa n fe maa, o zani nene, o dasi o maŋŋa niŋi o da li.
46010013	Ya nyaasi, seema Sitaana n yomsira ya, ya niŋi yabeeri, pa ya ko n na o yomsira, niriba zaa n na o yomsira lala. Ama Naawunni ki zagsi o gbagba noori, a sagi Sitaana yomsira ya, a gaari seema ya n di n tee n niŋi n zagsi o yomsigu maa. A zu, ka Sitaana yomsira ya, Naawunni ni ti ya daama, ya da niŋi yabee.
46010014	M taaba, m kpabira ya, ka bi kpabira ya niŋina yabeeri. A zu, ya da maana buga.
46010015	Ya mari yam, ya feera o feri.
46010016	Ya lee n nyaasi. Ti n laŋsi n teesira Yeesu kum yela, ti yi naani kopu ni daam, ka kpeesira Naawunni, ka ŋu, ka mi naa paanu ŋma, a ŋobi. Ti n ŋuura a maa, a niŋini maa Yeesu Kristu zeem, ka paanu maa mi niŋi maa Yeesu Kristu niŋa.
46010017	Paanu maa niŋini luŋko, ka ti ŋma u. Lala n na ti zoo, ka mi niŋi niŋaluŋko, a kpali ti zaa n ŋobira paanuluŋko maa zu.
46010018	Ya nyaasi seema Juusi dima yi n kuura buŋkobiri tira Naawunni, ka ŋobira ba toori. Ba seesi n ŋobira a maa niŋini Naawun toori.
46010019	Ama a yi buga yela, m bi yetira, ni buŋkobseesi ba n naa n maana buga, koo, buga gbagba mari daama.
46010020	M yetirini maa, ka niriba naa buŋkobiri maana buga, ba bi naa n tira Naawunni. Sitaana malakisi n na ba naa n tira, ka m bi kpabira ya niŋi Sitaana malakisi toori.
46010021	A zu, ya ki tee n ŋu ti duuma toori, ka mi paara Sitaana malakisi zu. Lala n na, ya ki lee n tee n di ti duuma toori, ka maana buga.
46010022	A kpali bo, ya bi kpabira ya nyisigi ti duuma suuri, ka bi mari daama gaari u.
46010023	Yamonsi ti mari daama ti niŋi bunso zaa, ka da chisira a, ama a zaa ki tee n moligi ti.
46010024	So zaa o da kpabira o kiperi ko, ama o taaba gba toori.
46010025	Ya mari daama ya da valiga zaa, a yi daa puwa, ka da ti seema ba n ku a maa tiri ya.
46010026	A kpali bo, durinye ŋa, a ni o bunso zaa niŋini ti duuma toori.
46010027	A zu, ka so n bi paara Yeesu zu booli ya, ya ti di, ka ya kpabira ya gaari, ya we, ka di bunso zaa o n naa n ti ya, ka da ti seema ba n ku a maa tiri ya.
46010028	Ama ka niso yeli, ni bindira ŋa niŋini buga toori, ya da dira a, so n yeli ya maa o baŋŋi bunso n veela.
46010029	Koo, ka ya dira a, a ki tee n niŋi ya seŋ, ama ya da dira a, a kpali nivu maa zu. Ama ya seesi ni yeli, ni o bi veela yindaana feri feera wusira ya seema n veela ya niŋi.
46010030	A kpali bo, ka ya yi kpeesini Naawunni ya bindira zu, ba ki tee n yeli, ni ya bi niŋina nene.
46010031	O gbinni niŋi maa, ka ya dirini, koo, a ŋuura, koo, a niŋina bunso zaa, ya niŋina a, Naawun yuuri o du.
46010032	Yela zaa n fenna niriba, halli Juusi dima, koo baligusi, koo seesi n paara Naawun zu, ya da niŋina a.
46010033	Lala n na ma wune kpabira m yaniŋisa zaa petira niriba zaa, a gaari m gbagba kiperi, m ti moligira ba, ba nye moligirisim.
46011001	Ya pontira ma seema m gbagba n pontira Yeesu Kristu n ŋa.
46011002	M taaba, m kpeesira ya ni, a kpali ya yi teesira m yela, ka niŋina seema ni daa n ti wusira ya la.
46011003	M kpabira ya baŋŋi maa, daba zaa zudaana n niŋi Yeesu Kristu, ka poga zudaana mi niŋi o sira, ka Yeesu Kristu zudaana mi niŋi Naawunni.
46011004	Daba zaa n pili zupiligu, ka togsira Naawun saani, koo, a wusira Naawun yela yi fenni o zudaana maa.
46011005	Koo, ka poga zaa bi bobi zuboowa, ka togsira Naawun saani, koo, a wusira Naawun yela, o yi fenni o zudaana, o niŋini maa niso n puni o zu.
46011006	Ama ka poga zaa zagsi zuboowa bobirisim maa, ya cheli ba ŋma o zukoba basi. Ama ka o bi veela o n ŋma o zukoba n ŋa, koo, a puni a, o bobi o zuboowa.
46011007	Bunso zu a n bi daga daba n pinna zupiligu la n ŋa, daba maa niŋini maa Naawunni, ka ti Naawun yuuri duura. Lala n na, poga mi ti o sira yuuri duura.
46011008	A kpali bo, kusu zaa Naawunni daa n bi naa poga seela maali daba, o daa n naani daba seela maali poga.
46011009	O mi daa n bi maali daba ti poga, o daa n maalini poga ti daba.
46011010	N ŋa ni malakisi zu, o veela poga n bobira o zuboowa, a wusira maa, o sira mari daama o saani.
46011011	Ama o piiligu Naawunni daa n maali bunso zaa, ka naa daba seela maali poga, ka pogiba gba mi lee n dogira dabsi. A zu, a yi niseesi n paara ti duuma zu, ka daba ka niŋi, poga gba mi lee n ka niŋi. Ka poga mi ka niŋi, daba gba mi lee n ka niŋi.
46011013	Ya gbagba ya feera feri, o daga poga n togsira Naawun saani, ka bi bobi o zuboowa?
46011014	Ya nyaasi, ka daba mari zukobiwogila, o meeri bi veela durinye puwa.
46011015	Ama ka poga mari zukobiwogila, lala veela. A niŋini maa o zuboowa.
46011016	Ama so zaa n kpabira o di yela ŋa amore, cheli o baŋŋi maa, tirima ni Naawun chaachisi dima ki sagi ba cherigira a.
46011017	M ya n yeli ya ni yayindaana, ka m ki tee n kpeesi ya. A kpali bo, ka ya laŋsira, ya bi moligira taaba, ya niŋina yabeeri.
46011018	Ya nyaasi, m wumini maa, ka ya yi ti laŋsi maa chaachi dima, ya yi barigini, ka m fe maa, a seesi niŋini yamonsi.
46011019	Ama naŋgbana ayi ni ba niŋi, a ti ya baŋŋi niseesi n mari yamonsi.
46011020	Ya n laŋsira maa, ka ya dira, ya bi totira ya bindira, ama so zaa dira o gbagba bindira, a zu, kom mari seesi, ka seesi mi kuuna. Lala n na, ya bi di n teesira ti duuma kum maa yela.
46011022	Ya mari yiyasi, seela ya ni tee n di, ka ŋu. A zu, ya da nyaasira Naawun chaachi dima jaga, koo, a ti vi gbaagira seesi n bi mari bini. Lala bi veela, m ki kpeesi ya.
46011023	M daa n tee n wusi ya yaseesi ti duuma Yeesu n daa n wusi ma, ni jemanso ba n daa n ya n gbaag u la, o daa n naa paanu,
46011024	ka kpeesi Naawunni, ka ŋma u, ka yeli, Ya ŋobira a. A niŋini m niŋa n ti ya nye barika. Ya niŋina n ŋa, a teesira ma.
46011025	Lala n na, ka ba di n baasi, Yeesu lee n naa kopu, ka yeli, Kopu ŋa niŋini seema Naawunni ni nisaaldima n loobi naŋgbanlunko, a kpali m zeem zu. Ya yi dee kopu ŋa ŋuura, a teesira ma.
46011026	Lala n na, m taaba, jemanso zaa ya n ŋobira paanu ŋa, ka dee kopu ŋa ŋuura, ya wusirini ti duuma kum maa yela, o pa lee n ti ta.
46011027	A zu, so zaa n ŋobira paanu ŋa, koo, a dee kopu ŋa ŋuura, ka bi niŋina ti duuma jilima, o niŋi yabee, a nyaasira ti duuma niŋa ni zeem maa jaga.
46011028	A zu, so zaa o niŋi o maŋŋa nyaasi poin, ka pa ŋobi paanu maa ni kopuso ba n ŋuura maa.
46011029	A kpali bo, so zaa n bi niŋi ti duuma niŋa jilima, ka ŋobira paanu maa, koo, a naa kopu ŋa ŋuura la, o ni nye tubiri darigirisim.
46011030	Lala zu ya nivudamta ka kpeeŋu, koo, a beera, ka seesi mi kpi.
46011031	Ama ka so zaa niŋi o maŋŋa nyaasi nene, o ki nye tubiri darigirisim maa.
46011032	Ama ka ti duuma pa ti darigira ti tuba, o wusira ti ni yam, ti da niŋi maa durinye dima n ya n we bugum zii la.
46011033	A zu, m taaba, ya yi ti laŋsi n dira, ya gutira taaba.
46011034	So zaa kom n mari, o di yiri poin, ya da laŋsi n niŋi yabee, a nye tubiri darigirisim maa. Yatogseesi n che la, ama m pa lee n ti ta ni.
46012001	M taaba, m kpabira ya baŋŋi daamaseesi Naawun sii n tira maa yela.
46012002	Ya n daa n na bi paara Yeesu zu, ka kpabira bunso zaa la, ya daa n yi we buga saani. Ama buga ki tee n niŋi seŋ.
46012003	A zu, ma kpabira m yeli ya, ni so zaa n mari Naawun sii ki tee n si Yeesu noori. Ka so zaa n bi mari Naawun sii ki tee n yeli, ni Yeesu n niŋi o duuma.
46012004	Ya nyaasi. Daamasi Naawun sii n tira maa zooya, ama siluŋko maa n tira a.
46012005	Tuma zooya, ka duumaluŋko maa n na ba tumina.
46012006	Tuma zooya, ka Naawunni ko n ti ba zaa tumina a.
46012007	Naawun sii tira so zaa daama o moligira o taaba.
46012008	O ti niso yam yatoga, ka mi lee n ti yindaana o wusira baŋinisim,
46012009	ka ti yindaana niŋina ti duuma yeride ga, ka ti yindaana daama o tibira,
46012010	ka ti yindaana daama o tumina mamaachi yela, ka ti yindaana o wusira maa Naawun chaame, ka ti yindaana o waligira siisi, a koo Naawun siya, koo siyindaana, ka ti yindaana o togsira yatogseesi o n bi wumina, ka ti yindaana o wusira a gbina.
46012011	Siluŋko maa n tira daamasi maa zaa seema o n kpabira, so zaa o nye o toori.
46012012	Ya nyaasi. Niŋa zaa niŋini luŋko, ka mari wula ga, ka wula maa zaa niŋini niŋaluŋko maa. Lala n na Yeesu Kristu nyaaŋpaariba zaa mi niŋi niŋaluŋko,
46012013	a kpali Naawun sii n daa n ti ti zaa loobi n niŋi niŋaluŋko maa, halli Juusi dima, koo baligusi, koo girunsi, koo kagirunsi, ka Naawunni ti ti o sii maa, ti zaa nye.
46012014	Niŋa maa zaa bi niŋi wulluŋko, ama a zooni.
46012015	A zu, ka nobiri yeli, ni a kpali o n bi niŋi nuu zu, o bi niŋi niŋa maa wulli, lala ki tee n ti o da niŋi niŋa maa wulli.
46012016	Koo, ka tubiri yeli, ni a kpali o n bi niŋi nimbiri zu, o bi niŋi niŋa maa wulli, lala ki tee n ti o da niŋi niŋa maa wulli.
46012017	Ya nyaŋko, ka niŋa zaa di niŋini nimbiri ko, o ki tee n wumi. Koo, ka o di lee n niŋi tubiri ko, o ki tee n ŋusira bini.
46012018	Koo ka niŋa zaa di niŋini wulluŋko, o di bi lee n niŋi niŋa. Ama Naawunni ti wula maa zaa ziya, seema o n kpabira.
46012020	Wula maa zooni, ka niŋi niŋaluŋko.
46012021	A zu, nimbiri ki tee n yeli nuwa, ni nuu maa ka tono yi o saani, koo, zu gba mi ki tee n yeli noba, ni a ka tono yi o saani.
46012022	Ama wuliseesi ti n baŋŋi maa, a ka kpeeŋu la mi mari a tono.
46012023	Ka wuliseesi ti n baŋŋi maa, a ka jilima la, ti tira a jilima ga, ka wuliseesi n mari vi la, ti nyaasira a nene.
46012024	Ama ti wuliseesi n veela la bi lee n kpabira seŋ. Ka Naawunni ti wula zaa ziya, ni so n bi mari jilima ni nye jilima ga,
46012025	barigirisim o da ba niŋa maa niŋi, wulli zaa o moligira o taaba zaa.
46012026	A zu, ka wulli nyaara nam, a zaa n nyaara, koo, ka wulli nyaara kpeesigu, a zaa n wumi meesim.
46012027	Lala n na, yarima n niŋi Yeesu Kristu niŋa, ka ya so zaa niŋi o wulli,
46012028	ka a yi chaachi puwa, Naawunni naa so zaa zaali o ziya. Piiligu dima n niŋi Kristu tumusi. Buyidaana n niŋi Naawun chaamesi. Butadaana n niŋi wusiriba. Ka o mi ti seesi niŋina mamaachi yela, seesi ba tibira, seesi ba moligira, seesi ba nyaasira chaachi yela, seesi ba togsira yatogseesi ba n bi wumina.
46012029	Ama ya zaa bi niŋi Kristu tumusi, koo Naawun chaamesi, koo wusiriba, koo mamaachi niŋiniba,
46012030	koo tibiriba, koo seesi n togsira yatogseesi ba n bi wumina, koo seesi n wusira a gbina.
46012031	Ya niŋi aniya kpabira daamaseesi n tiri ga maa, ama m ni wusi ya yayindaana n tiri ga gaari a zaa.
46013001	Halli ka ma togsira maa nisaaldima ni malakisi zaa, ka bi kpabira niriba, m yatoga maa niŋini maa dowuro, koo kutiya ba n naa kpaasira taaba, a mari vu ga jaga.
46013002	Koo, ka m niŋini Naawun chaamesi yindaana, a baŋŋi yela ni baŋinisim zaa, ka mi niŋina Naawunni yeride ga, a ti zotintaasi vuu n gaari, ka m bi kpabira niriba, m bi niŋi seŋ.
46013003	Koo, ka m naa m bini zaa tori nandaandima, ka niŋi siriya ba kusi ma bugum, a kpali Yeesu zu, ama ka ma bi kpabira niriba, putoom n na.
46013004	Ka niso n kpabira o taaba, o mari kenyiti ba saani, ka moligira ba. O ka pubeerim, koo, a poo,
46013005	koo, a kpalimina, koo, a tuura, koo, a nyaasira o gbagba yela ko, koo, a nyisigira suuri yoomyoom, koo, a teesira yabeeri,
46013006	koo, a kpabira yabeeri. Yasuma ko n peligira o puwa,
46013007	ka yi tira niriba gaafara, ka niŋina yeride ga, ka mari tama, a ni kenyiti, a yi bunso zaa niŋi.
46013008	Kpabirisim maa ka baasigu, ama Naawun chaamesi yatogasi, a ni yatogseesi niriba n togsira, ka bi wumina la, a ni baŋinisim zaa ni baasi.
46013009	A kpali bo, ti baŋinisim maa, a ni chaame yatogasi maa zaa niŋini beela ko.
46013010	Ama ka Yeesu pa lee n ta, beela maa ki lee n mari tono.
46013011	Ni daa n niŋi biya, m daa n togsirini maa biya, ka mari baŋinisim maa biya, ka feera maa biya. Ama ni daa n ti loobi daba, m daa n bi lee n niŋina bibila yela maa.
46013012	Lala n na, pimpariŋa ti bi nyaara nene, a maa niso n nyaasira digi ligu niŋi. Ama ka Yeesu taabu jemani maa ti paa, ti ni nyaara nene. Pimpariŋa m baŋŋi beela, ama ka jemani maa ti paa, m ni baŋŋi a zaa, seema Naawunni n baŋŋi m gba yela.
46013013	To, pimpariŋa yeride niŋinisim, a ni tama, a ni taaba kpabirisim maa zaa ba niŋi. Ama taaba kpabirisim maa mari tono gaari a seesi n che la.
46014001	Ya niŋi aniya kpabira taaba, ka mi niŋi aniya kpabi daamaso n ti niriba wusira maa Naawun chaamesi, a ni daamaseesi zaa Naawun sii n tira maa.
46014002	Ama so zaa n togsira yatogseesi o n bi wumina la, o bi togsi n tira nisaaldima, Naawunni n na o togsi n tira. A kpali bo, o sii yetira yaseesi o n bi baŋŋi, ka so zaa bi wumina.
46014003	Ama so n wusira maa Naawun chaame, nisaaldima n na o togsi n tira, a ti moligira ba, ka duusira ba zuuri, ka dibira ba.
46014004	Lala n na, so n togsira yatogseesi o n bi wumina la moligira o ko, ka so n wusira maa Naawun chaame la moligira o taaba chaachi dima.
46014005	M kpabira ya zaa ya togsira yatogseesi ya n bi wumina la, ama ka ya wusira maa Naawun chaamesi, lala n so. A kpali bo, so n wusira maa Naawun chaamesi la mari tono gaari so n togsira yatogseesi o n bi wumina la, ama o nyeni niso n wusira a gbina, a ti moligira chaachi dima maa.
46014006	M taaba, ka m pa ta ya saani, ka togsira yatogseesi ni bi wumina la, ka bi wusi ya maa Naawun chaamesi, koo, a wusi ya baŋinisim, m ni moligi ya je.
46014007	Ya nyaasi, ka so n ŋmeera jirigoo, koo bunso, ka o bi kumina nene, wula n na ba ni niŋi n baŋŋi yiimso o n ŋmeera maa?
46014008	Koo, ka sooja bi pemsira kabilli nene, wula n na soojisi maa zaa ya n niŋi n baŋŋi maa, toowa jemani paaya?
46014009	Lala n na, ka ya bi togsira nene, wula n na ba ni niŋi n baŋŋi bunso ya n yetira maa? Ya togsirini putoom.
46014010	A yi durinye ŋa puwa, yatogasi zooya, ka a zaa mari gbina.
46014011	Ama ka m bi wumina yatogso niso n togsira, m ni nu ni niŋi maa saamba, a yi taaba saani.
46014012	M baŋiya ya n kpabira daamaseesi Naawun sii n tira la ga. A zu, ya niŋi aniya moligira ya taaba chaachi dima nene.
46014013	A la zu, ka niso togsira yatogseesi o n bi wumina la, cheli o suusi Naawunni o mi ti u daama o wusi o yetigu maa gbina.
46014014	A kpali bo, ka m togsira Naawun saani, ka togsira yatogseesi ni bi wumina, m sii ko n togsira maa, ka m sufu bi niŋina seŋ.
46014015	A zu, m ni naa m sii togsira Naawun saani, ka lee n naa m sufu togsira o saani. Koo, a naa m sii yiimi yiima tira u, ka lee n naa m sufu yiimi yiima tira u.
46014016	A kpali bo, ka e kpeesira Naawunni, a ni e sii ko, ka yindaana bi baŋŋi e kpeesigu maa gbinni, wula n na o ya n niŋi n sagi, Aami?
46014017	Halli ka e kpeesira Naawunni nene, e bi moligira nira maa.
46014018	Ya nyaasi, m kpeesira Naawunni, ni m togsira yatogseesi ni bi wumina la gaari ya zaa.
46014019	Ama, a yi chaachi puwa, ka m togsi yatoga biisi anu, a wusi ba, ba wumi, o so ni togsi yatoga biisi tusa piiya, ka nivu zaa bi wumina m yatoga maa gbina.
46014020	M taaba, ya da feera feri maa biisi, ya feera maa nivukara. Ka ya da niŋina yabeeri, a maa bileesi n bi niŋina yabeeri la.
46014021	Ya nyaasi, kusu zaa ba daa n sebi n digili yi Naawun buku puwa, ni ti duuma yeli, ni halli ka o tumi niseesi n togsira saamba yatogasi, ba ti wusira niriba ŋa, ba ki deeg o yela.
46014022	A zu ti baŋŋi maa, yatogseesi niriba n bi wumina la bi wusira niseesi n niŋina Yeesu yeride, ama niseesi n ka yeride la. Lala n na, Naawun chaame yatoga la gba bi wusira niseesi n ka yeride la, ama niseesi n niŋina la.
46014023	A zu, ka ya chaachi dima zaa laŋsi, ka ya zaa togsira yatogseesi ya n bi wumina la, ka seesi n bi baŋŋi ya yela, koo, seesi n bi niŋina Yeesu yeride ta niŋi, ba ni yeli, ni ya kpeerini yinyaari.
46014024	Ama ka ya zaa togsira maa Naawun chaamesi, ka ba ti kpe, ya zaa ni wusi ba yamonsi, ka ba sufusi saami, a kpali ba yabeeri maa zu.
46014025	Ba feriseesi ba n feera maa ni yi paaligu, ka ba gba tiŋŋa, a kpeesira Naawunni, ni yamonsi n na, Naawunni ba ya puwa.
46014026	A zu, m taaba, ya yi ti laŋsi, o daga niso o yiimi yiimini, yindaana o wusira wusigu, yindaana o togsira maa Naawun chaame, yindaana o togsira yatogso o n bi wumina la, yindaana o wusira yatoga maa gbina. Ya cheli ba niŋina a zaa, a ti moligira taaba.
46014027	A zu, ya cheli niseesi n kpabira ba togsira yatogseesi ba n bi wumina a gbina la, ba niŋi bayi, koo bata ko, a togsira, ka tira taaba, ka yindaana o wusira a gbina.
46014028	Ama ka niso zaa ka niŋi di n tee n wusi a gbina maa, ba da togsira n ŋa, a yi chaachi maa puwa, ama ba sufusi niŋi, a tira Naawunni.
46014029	Niseesi n togsira maa Naawun chaamesi la, ba niriba bayi, koo bata, ba nyisigi n togsira, ka ya seesi n che maa ya feera a gbina.
46014030	Ama ka so n togsira n ŋa, ka Naawunni ti niso n zi n wumina maa bunso o n di n yeli, so n togsira maa o cheli.
46014031	Lala n na, ya zaa ni nye daama togsi n wusira maa Naawun chaamesi liŋaliŋa, ya zaa ya bamsira, ka nyaara zuuri duusigu.
46014032	A kpali bo, ka niso togsira maa Naawun chaame, o gbagba mari daama o cheli togsigu maa,
46014033	a kpali Naawunni bi kpabira vu duubu, ama boin. Ya lee n nyaasi pogiba yela. Ya yi ti laŋsi chaachi puwa, ya ti ba zi surim, a tira jilima, seema ba n niŋina, a yi chaachisi zaa puwa, a ni seema Juusi dima zaaligusi la n yeli.
46014035	Ama ka ba kpabira ba boosi bunso zaa, ba boosira ba siriba yiri puwa. A kpali bo, ka pogiba togsira chaachi puwa, o marini vi.
46014036	Ya lee n nyaasi. Pa yarima n daa n piili n wusira Naawun yela. Koo, pa ya ko n na a paa.
46014037	Ama ka ya so zaa feera maa, o niŋini Naawun chaame, koo, o marini Naawun sii daamasi, o baŋŋi maa, ti duuma n ti ma sebi yaseesi ni sebi n ŋa.
46014038	Ama ka niso zaa bi deeg a, ya gba ya da wumina o saani.
46014039	A la zu, m taaba, ya niŋi aniya kpabira daamaso n ti niriba wusira maa Naawun chaamesi, ka da kari niriba yi yatogseesi ba n bi wumina maa togsigu.
46014040	Ka yaso zaa ya n niŋina maa, ya niŋina a nene, a ni a soori.
46015001	M taaba, m ya n teesi ya ni seema ni daa n wusira ya Yeesu baarusuma ya n daa n dee la. Lala n na, ka ya bi zagsi a, ya nyaara moligirisim, ama ya deeg a ni je.
46015003	M daa n wusi ya yaseesi ni daa n nye la, ni yaso n tiri ga niŋini seema Yeesu Kristu n daa n kpi, o ti moligi ti yi ti yabeeri niŋi, seema kusu zaa ba n daa n sebi n digili Naawun buku niŋi poin.
46015004	O n daa n kpi maa, ba pi u, ka o daba ata daari Naawun nyisigi u yi kum puwa, seema kusu zaa ba n daa n lee n sebi n digili Naawun buku niŋi.
46015005	Niŋi n na, Piita daa n nye u, ka o nyaaŋpaariba pii ni bayi maa gba nye u.
46015006	Ka dindaluŋko o nyaaŋpaariba gaari kobsinu gba daa n lee n nye u, ka ba nivudamta na bi kpi, ama ba seesi kpiya.
46015007	A jemani maa Jeemsi mi nye u, ka tumusi maa zaa gba nye u.
46015008	A baasigu, halli ka m daa n na bi deeg o yela, ma n nye u.
46015009	Lala zu, mani n niŋi maa Naawun tumusi maa zaa biya, ka a kpali m daa n namsira chaachi dima ga, m bi daga ba boona ma Naawun tumu.
46015010	Ama Naawunni daa n zo ma nimbaa, ka ti ma loobi n niŋi seema ni be n ŋa. O bi zo ma nimbaa la putoom, a kpali m tumi n gaari Naawun tumusi maa zaa. Ama pa m gbagba n tumina la, Naawun nimbaso o n daa n zo ma maa n ti ma tumina la.
46015011	Halli mani, koo barima n daa n wusi ya, ti zaa wusira Yeesu yela ko, ka ya gba mi daa n deeg a di.
46015012	Ya nyaasi. Ti yi wusira maa, Naawunni daa n nyisigi Yeesu Kristu, a yi kum puwa. A zu, wula n na niseesi n yetira, ni niriba ki nyisigi kum puwa?
46015013	Ama ka lala di niŋi yamonsi, Yeesu Kristu gba daa n di bi nyisigi kum puwa.
46015014	A zu n na, ka Yeesu Kristu daa n di bi nyisigi kum puu la, ti di wusira ya putoom, ka ya di deeg a putoom,
46015015	ka ti di tulimi n wusira ya Naawun yela. A kpali bo, ka niriba di ki nyisigi kum puwa, Yeesu Kristu gba daa n di bi nyisigi, ka ti gba yetira, ni Naawunni daa n nyisigi u kum puu la.
46015017	Lala n na, ka Yeesu Kristu daa n di bi nyisigi kum puu la, ya yeride niŋinisim di niŋini putoom, ka ya yabeeri di ka che n paŋinisim,
46015018	ka niseesi n daa n dee Yeesu Kristu yela, ka kpi la di ki nye moligirisim.
46015019	Lala n na, ka ti durinye puu nyevuri di ti baasi, ka ti di ki lee n nye tono Yeesu Kristu niŋi, niriba zaa di mari tono gaari ti durinye puwa.
46015020	Ama Yeesu kum puu nyisigirisim yela niŋini yamonsi. A zu, seesi gba n kpi la ni nyisigi.
46015021	Kusu zaa dabso ba n boona Adam la daa n ti nisaaldima zaa kpiira. Lala n na dabso ba n boona Yeesu Kristu la daa n ti nisaaldima nyisigira kum puwa, seesi zaa n deeg o yela la ba nyisigi,
46015023	ama so zaa ni o ziya. Yeesu Kristu niŋi zudaana, ka tee n nyisigi. O lee n ti ta durinye puwa, seesi zaa n deeg o yela la ni nyisigi.
46015024	A jemani maa ni niŋi durinye ŋa baasigu, Yeesu o nyaŋŋi nadima ni daamadima zaa, ka naag o naalim maa ti o ba Naawunni.
46015025	Lala n na Yeesu Kristu ni di o naalim, o pa ti nyaŋŋi o dindima zaa,
46015026	ka ti che dinluŋko n niŋi kum, ka o nyaŋŋi o gba.
46015027	Lala Naawunni ni niŋi, seema kusu zaa o n daa n yeli, ni o n di n nyaŋŋi bunso zaa ti u. O gbinni niŋi maa Kristu ni di bunso zaa naam, ama Naawunni.
46015028	A zu, ka Naawunni nyaŋŋi bunso zaa ti o bii Yeesu Kristu la, o bii maa ni ti u jilima, a paara o zu, Naawunni o niŋi so zaa zudaana.
46015029	Ya lee n nyaasi. Ka niriba di ki nyisigi kum puwa, seesi n kpi, ka ba suura niseesi koom ti ba la ki di koom suubu maa tono.
46015030	Koo, ka niriba di ki nyisigi kum puwa, namseesi ni nyaara, m ki di a tono.
46015031	M taaba, taaru zaa m yi bani kum niŋi. N ŋa niŋi yamonsi, a maa seema ti duuma Yeesu Kristu n ti m puu peligi, a kpali ya zu.
46015032	Ama ka niriba di ki nyisigi kum puwa, namso ni daa n nye, a yi Afesu tiŋŋa puwa, a kpali m wusigu maa zu, m ki di nam maa tono. A zu, ka niriba ki nyisigi kum puwa, ya cheli ti dira, ka ŋuura, a kpali soosa zu ti n di n kpi n basi.
46015033	Ya da ti ba yomsira ya, a kpali bo, ka ya miina nivubeeri, ya ni niŋi nivubeeri.
46015034	A zu, ya dee ya saamiya, ka da lee n niŋina yabeeri. O niŋini vi ya saani, a kpali ya seesi n bi baŋŋi Naawunni.
46015035	Ya lee n nyaasi. Seesi ni boosi, Wula n na kpiinsi nyisigira? Koo, wula niŋa n na ba mari?
46015036	Seesi n boosira n ŋa bi fe nene. Ya nyaasi. Ka niso buri bumbutigu, o yi pooni, ka bimpaali pusi.
46015037	Ka bumburiso e n buri maa bi niŋi chiitiri gbagba, o niŋini bii ko, halli kazee, koo chiseesi.
46015038	Ama Naawunni ti bumbura zaa loobi n karigira seema o n kpabira.
46015039	Ya lee n nyaasi. Bunvuusa zaa valisi bi niŋi luŋko. Niriba valisi ni buŋkobiri valisi ni niinsi valisi ni koroto valisi zaa kurini taaba niŋi.
46015040	Lala n na, binseesi n ba durinye puu ŋa mari a niŋasi, ka a kuri binseesi n ba saazu la niŋasi niŋi, ka a zaa mari a daama ni veelim.
46015041	Lala n na, wuluŋu ni ŋmeriga ni ŋmeribiisi zaa mari a daama ni veelim, ka a zaa kuri taaba niŋi, ka ŋmeribiisi gba kuri taaba niŋi.
46015042	N ŋa n na kum nyisigirisim maa ni be. Ba ti pi kpiinsi maa, a ni poo, ama ka ba ti nyisigi, ba lee n ka poogirisim.
46015043	Kpiinsi maa yi ti pi, ba lee n ka veelim, ka lee n ka kpeeŋu, ama ka ba lee n ti nyisigi, ba mari veelim, a ni kpeeŋu.
46015044	Ba yi ti pi kpiiŋu, o niŋini durinye ŋa puu niŋa, ama ka o lee n ti nyisigi, o niŋini Naawun zu niŋa. Lala n na durinye ŋa puu niŋasi ba niŋi, ka Naawun zu niŋasi gba mi ba niŋi.
46015045	Kusu zaa ba daa n sebi n digili, ni dabsi zaa piiligudaana Adam daa n loobi n niŋi nisaala, ka vuusira. Ama Yeesu, so n niŋi maa Adam yindaana, wune n niŋi siso n tira nyevuri.
46015046	Lala n na, durinye ŋa puu niŋasi daa n ta poin, ka pa ti Naawun zu niŋasi.
46015047	Piiligu daba maa, tana n na Naawunni daa n naa n maali u, ama yindaana maa wune, o daa n yini Alizaana.
46015048	Niseesi n ba durinye ŋa puu niŋini maa dabso Naawunni n daa n naa tana maali la. Ama seesi n ba Alizaana niŋini maa so n daa n yi Alizaana la.
46015049	Ti zaa mari durinye ŋa puu niŋa, a maa daba maa, ka ti ni nye Naawun zu niŋa, a maa Yeesu n yi Alizaana la.
46015050	M taaba, ya nyaasi, nisaaldima durinye niŋasi ki tee n kpe Naawun naalim puwa, a kpali bunso n mari baasigu la ki tee n paa bunso n ka baasigu maa.
46015051	To, ya wumi yapaalaa. Ti zaa ki kpi, ama ti zaa ni cherigi.
46015052	Cherigirisim maa jemani ti paa, ba ni pemsi kabilli, ka ki lee n tee n pemsi a zaa, ka seesi n kpi maa ni lee n nyisigi, ka ki lee n mari baasigu, ka ti zaa ni cherigi yoom, a maa ba kamsi nimbiri.
46015053	Lala n na, o tiriya ti niŋasi n mari baasigu la, a loobi n niŋi seesi n ka baasigu la. Koo durinye puu niŋasi ŋa, a loobi n niŋi Naawun zu niŋasi maa.
46015054	N ŋa ti niŋi, seema kusu zaa ba n daa n sebi n digili maa ni loobi yamonsi, ni Ba nyaŋini kum.
46015055	A zu, kum ki lee n nyaŋŋi so zaa, koo, a lee n namsi so zaa.
46015056	Kum nyeni o daama yi yabeeri niŋi, yabeeri mi nyeni o daama yi Naawun zaaligusi niŋi.
46015057	Ama ya kpeesira Naawunni, a kpali o n ti ti nyaŋŋi kum, a yi ti duuma Yeesu Kristu niŋi la.
46015058	A zu, m taaba, ya mari sufuluŋko, ka da zagsira, ka moo nufu tumina ti duuma tuma, a kpali ya n baŋŋi maa, ya bi tumina a putoom.
46016001	To, m ya n yeli ya ni ligiso ya n ya n lobi n ti ya taaba Yeesu nyaaŋpaariba yi Judiya paaligu puu la yela. M ni yeli ya seema ni daa n yeli chaachi dima n ba Galeetiya paaligu puu la ba niŋi.
46016002	Aleedi zaa ya zaa ya lobi ligiri maa zaana, seema Naawunni n ti so zaa ligiri. Lala n na, ka m pa ti ta, a tee n lobi n baasi.
46016003	M pa ti ta la, m ni ti niseesi ya n di n nyisi la gbana, ba naa ligiri maa we Jiruusilim.
46016004	Ama ka m gba pa wara nisaaniŋi, m ni ba zaa ni gaari.
46016005	Pimpariŋa m kpabira m dee Masidoona paaligu poin, ka ta ya saani.
46016006	M bi kpabira m kaa ya, ka wara seela, ama ka ti duuma sagiya, m kpabira m ba ya saani daba ayi, koo, waari jemani ti gaari, ya ti moligi ma, ka beeli ma soori seela zaa m di n ya n we.
46016008	Ama m ni ba Afesu, a ti paa Pentikosi daari,
46016009	a kpali bo, kpe ma mari daama ga m tumina ti duuma nene, ama ti dindima zooya.
46016010	Ka Timoti pa ti ta ya saani, ya deeg u nene, ka da ti so zaa nyaasi u jaga, a kpali bo, o tumina ti duuma seema m gba n tumina u. O pa lee n ti wara, ya beeli u soori, a ni niŋgbirimaasim, o ti pori n ta m saani. A kpali m gutira o ni o taaba maa.
46016012	Ya lee n nyaasi ti todaana Apolosi yela. M daa n yeli u, o paa ba wa ti puusi ya, ama o na bi nye daama. O pa ti nye daama maa, o ni ta ya saani.
46016013	Ama ya dasi ya maŋsi niŋi, ka mari Yeesu yeride nene, a ni dabilim, ka da zagsira zaa,
46016014	ka tumina ya tuma zaa ni kpabirisim.
46016015	M taaba, ya baŋŋi maa, a yi Giriiki paaligu, Tefana ni o yiridima daa n piili n loobi Yeesu nyaaŋpaariba, ka ba yi kpabira ba tumina Yeesu nyaaŋpaariba zaa.
46016016	Ya paara o ni o taaba kpemba ni seesi zaa yi n tumina Yeesu saani la zu.
46016017	M yi kpabira m ba ya saani. A zu, Tefana ni Fotuna ni Akaya n daa n ta m saani, m puu peligi.
46016018	Ba duusi m zu, seema ba n daa n yi duusira ya zuuri la. Ya ti ba ni ba taaba kpemba jilima.
46016019	Chaachiseesi n ba Asiya paaligu puu puusira ya. Akila ni o poga Pisila, a ni chaachi dimseesi n laŋsira ba yiri la mi puusira ya ga, a kpali ti duuma zu.
46016020	Ti taaba nyaaŋpaariba zaa puusira ya. Ya puusira ya taaba nene ga, a ni jilima.
46016021	Mani Pool n naa m nuu sebi kpe puusira ya.
46016022	So zaa n bi kpabira ti duuma, cheli o niŋi maa so n ki tee n paa Naawun zu. Cheli ti duuma o ta yoom.
46016023	Ti duuma Yeesu Kristu moligi ya.
46016024	Ka a kpali o zu, ya kpabira taaba seema m gba n kpabira ya n ŋa.
47001001	Ya chaachi dima n ba Korinti tiŋŋa puu tumina Naawunni, a ni Naawun niriba zaa n ba Giriiki paaligu puwa, mani Pool ni ti todaana Timoti puusira ya. Naawunni n ti m niŋi ti duuma Yeesu Kristu tumu. O ni ti ba Naawunni ti ya barika ni niŋgbirimaasim.
47001003	Ti kpeesira Naawunni, so n niŋi ti duuma Yeesu Kristu ba, a kpali bo, o zora ti nimbaa, ka o ko n duusira ti zuuri, a yi ti nam zaa niŋi, ti gba ti naa zuuri duusigu maa, a duusira ti taaba seesi n nyaara nam.
47001005	Lala n na, ti nyaara nam ga, a kpali Yeesu Kristu zu paabu, ka mi lee n nyaara zuuri duusigu ga, a kpali o zu.
47001006	Namseesi ti n nyaara maa, ti nyaara a ni, ti ti duusira ya zuuri, ya nye moligirisim. Ka zuuri duusigu ti n nyaara maa, ti nyaara a ni, ya gba ya ti nye a, a yi jemanso ya gba n nyaara namseesi ti n nyaara ŋa, a ni kenyiti.
47001007	Lala n na, ka ya nyaara namseesi ti n nyaara la, ya ni lee n nyaara zuuri duusigu so ti n nyaara maa gba. A zu, ti niŋi tama maa ya ni nye moligirisim.
47001008	Ti taaba, ti kpabira ti teesi ya namseesi ti n daa n nyaara, a yi Asiya paaligu puwa. Nam maa daa n zooya ga, a ya n ku ti. N ŋa daa n niŋini, ti da lee n feera maa, ti gbagba ni tee n moligi ti zuuri, ama Naawunni ko, so n nyisigira kpiinsi, a yi kum puwa.
47001010	Wune Naawunni daa n moligi ti, a yi nam maa niŋi, ka ni lee n moligi ti. Yamonsi n na, ti niŋina u yeride maa, o ni lee n moligi ti n ŋa.
47001011	Ya gba ya suusi Naawunni tira ti. Lala n na, nivudamta ni suusira u, ka, a yi jemanso ti n ti nye bunso ba n suusira u maa, ba gba ni kpeesira u.
47001012	Ya nyaasi, ti sufusi ni ti ti kpalimina, a kpali bo, ti n daa n ba ya saani, ti daa n niŋina ya ni durinye dima zaa yasuma, ka mari yeride, seema Naawunni n tira. Ti bi naa durinye yam niŋina n ŋa, ama Naawunni ti ti barika ti niŋina a.
47001013	Yaseesi zaa ti n sebi n tira ya, ya ni tee n karimina a, a baŋŋi a gbina. Ka seema ya n baŋŋi beela, m kpabira ya baŋŋi nene, ni a yi ti duuma Yeesu taabu daari, ya ni tee n kpeesi ti, a maa seema ti gba ni kpeesi ya.
47001015	Ya nyaasi, a kpali m mari tama maa ya n kpeesira ti la zu, m daa n kpabira m ta ya saani poin, ya ti nye barika buyidaana.
47001016	O gbinni niŋi maa, m daa n kpabira m dee ya saani wara Masidoona paaligu, ka lee n pori n dee ya saani, ya beeli ma soori, m wa ti kpe ŋariŋu gaari Judiya paaligu.
47001017	Ni daa n ŋme m sufu n ŋa, m daa n bi deemina. M bi ŋmeera m sufu maa dabso n kpabira durinye puu yela, a niŋi siriya za ziluŋko sagi, ka lee n zagsi.
47001018	Naawunni mari yamonsi, ka wune n baŋŋi maa, ti daa n bi sagi, ka lee n zagsi.
47001019	Ya nyaasi Naawun bii Yeesu Kristu, so yela m ni Sayila ni Timoti n daa n wusira ya, wune n bi za ziluŋko sagi, ka lee n zagsi, ama o yi sagini.
47001020	A kpali bo, noseesi zaa Naawunni n daa n ti la loobi yamonsi, a yi wune Yeesu saani. Lala zu, ka ti togsi Naawun saani baasi, ti boona o yuuri, Naawunni o nye kpeesigu.
47001021	Wune Naawunni ti ti ni ya mari tama maa, Yeesu moligi ti ni, ka o tumi ti,
47001022	ka duligi ti o duligirisim, ka ti ti o gbagba siya, a paasi ti gbagba siisi, ti pa mari tama maa, o ni lee n ti ti barika.
47001023	Ya nyaasi. Naawun zu, m daa n bi kpabira vi o gbaa ya, a zu ma daa n bi ta ya Korinti dima saani.
47001024	Ti wune ki tee n ti ya niŋi yeride, ama ti ni ya tumina, ya ti nye pupeelim, ka niŋina Yeesu yeride nene.
47002001	A zu ma daa n ŋme m sufu, ni m da lee n ta ya saani, a ti saami ya sufusi.
47002002	A kpali bo, ka m di saami ya sufusi, ya di ki tee n ti m puu peligi,
47002003	seema n daga. Ama seesi saamina m sufu. A zu ma daa n sebi yela ŋa ti ya, m da lee n ti nye m sufu saaminisim, a yi ya saani. A kpali bo, m mari tama maa, ka m sufu peligiya, ya gba sufusi peligiya.
47002004	Ama sebirisim maa daa n ba toom, a kpali seema m sufu n daa n saami ga, a ni nintam. M daa n bi kpabira m saami ya sufusi, ama a wusi ya seema ni kpabira ya.
47002005	Ama ka nivu taasi sufusaaŋu yela, pa m sufu n na o saami, ama ya sufusi. M ki yeli maa, ya zaa sufusi n na o saami, m da zabi u ga.
47002006	N ŋa daana, ka o ti nye tubiri darigirisim, a yi ya nivudamta saani, lala sagsiya.
47002007	A zu, ya mi loobi n che n paŋŋi u, ka duusira o zu, o sufusaaŋu a da ti logu yi u.
47002008	M suusira ya ni, ya cheli o baŋŋi maa, ya kpabira u ga.
47002009	Ni daa n sebi n ti ya la, m sebi n ti niŋi ya nyaasi, a koo ya wumina m noori nene.
47002010	So zaa yabeeri ya n che n paŋŋi u, m gba n che n paŋŋi u. Lala n na, ka m che nivu yabeeri paŋŋi u, m che n paŋŋi u, a kpali ya zu, a yi Yeesu Kristu nufu niŋi,
47002011	Sitaana o da nye daama nyaŋŋi ti. A kpali bo, ti baŋŋi Sitaana yaniŋisa.
47002012	Ni daa n ta Tiroowa, m ti wusira Yeesu baarusuma, m daa n nye daama tumina ti duuma,
47002013	ama m sufu bi za ziluŋko, a kpali bo, m todaana Tito ka niŋi. A zu ma che ba, ka we Masidoona paaligu.
47002014	Ama ti kpeesira Naawunni, a kpali bo, o yi mari ti nene, a kpali Yeesu Kristu zu, ka seelasi zaa, o ti ti wusira o yela, a ni a meesim.
47002015	Halli ka ti ba seesi n ya n nye moligirisim saani, koo seesi n ya n gaari bugum ziya, Yeesu Kristu ti ti peri Naawunni, a maa seema tulale n peri niriba.
47002016	Ama ti beebu maa wusira seesi n ya n we bugum zii la, ni ba ni kpi, ama seesi n ya n nye moligirisim la, ni ba ni nye nyevuri. Naawunni ti ti daama ti niŋina n ŋa.
47002017	A kpali bo, ti bi wusira o yela, a maa ba n koosira bini hariha, ama ti togsira yamonsi o nufu niŋi, seema o n kpabira, a ni Yeesu Kristu daama.
47003001	O bi niŋini maa ti n kpalimina, ka o bi tiri ba sebi gbana wusira ya ti yaniŋisa seema a n be, koo, ya gba ya sebi gbana wusira ti yaniŋisa seema a n be, a maa seema seesi n kpabira.
47003002	A kpali bo, ti sufusi niŋi ti baŋŋi maa, nivudamta nyaara ya yaniŋisa, ka n ŋa wusira ti gba yaniŋisa.
47003003	Ka ya yaniŋisa maa wusira maa, ya n paara Yeesu Kristu zu, seema ti n daa n wusi ya la, a ni seema Naawun sii n tira. O bi niŋi ma seema ba n sebira gbana, koo, seema Naawunni n daa n zaali o zaaligusi la, ama ya sufusi niŋi ya kpabira ya niŋina n ŋa.
47003004	M yelini n ŋa, a kpali bo, Yeesu Kristu ti ti mari tama, a yi Naawun saani.
47003005	O bi niŋi maa tirima n taasi, koo, a mari daama, ama Naawunni n taasira,
47003006	ka loobi ti ti naag o sii wusira o yapaala. Yapaala maa bi niŋi maa Naawun zaaligusi n kuura la, ama a niŋini Naawun sii yela, ka tira nyevuri.
47003007	Saŋa la Naawunni daa n wusi Musa o zaaligusi, ka sebi a digili kugtintaa maa niŋi, ka Juusi dima daa n bi tee n nyaasira Musa nufusee, a kpali seema o n daa n nyagsira, halli nyagsirisim maa daa n ti baasira. Ya nyaasi, halli ka zaaligusi maa taasira kum, a taabu maa daa n ti Musa nufusee nyagsira ga.
47003008	A zu, ti baŋŋi maa, Naawun sii, so n tira nyevuri la taabu ni mari daama gaari zaaligusi maa taabu.
47003009	A kpali bo, yaso n ti niriba loobi nivusuma Naawun saani mari daama gaari yaso n ti niriba liira.
47003010	O niŋini maa yaseesi n daa n mari daama lee n ka daama, a kpali bo, yapaala maa mari daama gaari a ga.
47003011	Koo, ka yaseesi n baasira la taabu daa n mari daama, yaseesi n ka baasigu zaa mari daama gaari a ga.
47003012	Tama maa ti n mari maa ti ti mari dabilim ga.
47003013	O bi niŋi maa seema Musa n daa n pili o nufusee, Juusi dima ba da nyaara nyagsirisim maa n baasira la.
47003014	Juusi dima maa daa n mari sufukpeeŋu. Halli ti yini zinni ba karimina Naawun zaaligusi maa, ka bi nyaara a gbina, a kpali bo, a gbina na pilini, ka Yeesu Kristu ko ni tee n piligi a.
47003015	Lala n na, ka Juusi dima karimina yaseesi Musa n daa n sebi la, ba sufusi bi deegira a,
47003016	ama ka niso n paara ti duuma zu, o ni baŋŋi a gbina nene.
47003017	Ama ti duuma maa ni Naawun sii maa niŋini luŋko, ka seela zaa Naawun sii n be, zaaligusi maa ni yabeeri lee n ka daama.
47003018	Ti zaa nyaara ti duuma maa daama nene, ka loobi n ŋmaantira u, a nye daama paasira. Wune ti duuma so n niŋi sii maa taasira.
47004001	Ya nyaasi, Naawunni zo m nimbaa, a zaali tuma ŋa ti ma, a zu m ki zagsi a.
47004002	M mi ki lee n sagi n niŋi yabee, koo, a cherigi Naawun yela, koo, a niŋi bunso zaa di n ti yomsira niriba ba paara m zu. Ama m togsira yamonsi niriba nufu niŋi, a ti ba feera feri paara m zu, Naawun nufu niŋi.
47004003	Ama seesi ki tee n dee baarusuma ni wusira la, a kpali bo, ba ya n weni bugum ziya. Ama ba ko n bi wumina a,
47004004	a kpali bo, durinye yela kpabirisim ti ba ki tee n deeg a, ba da baŋŋi baarusumseesi n wusira Yeesu Kristu so n ŋmaani Naawunni la daama yamonsi.
47004005	Ya nyaasi, pa ti gbagba yela n na ti wusira, ama Yeesu Kristu yela, ni wune n niŋi duuma, ka ti tumina ya, a kpali o zu.
47004006	Bunso zaa piiligu, wune Naawunni daa n yeli, Cheli paaligu nyaŋŋi ligu. Ka o mi ti paaligu ba ti sufusi niŋi, ti ti baŋŋi o gba daama, a yi Yeesu Kristu niŋi.
47004007	Ya nyaasi, ti niŋasi niŋini maa duguri, seesi saaminisim n ka toom, ka Naawunni ti ti baŋŋi o daama ŋa. N ŋa wusira maa, daama maa bi niŋi ti daama, ama wune Naawunni daama.
47004008	Ti wune nyaara nam ga, ama a na bi nyaŋŋi ti. Ti ba toom puwa, ka na bi zagsi.
47004009	Ba namsira ti ga, ama Naawunni ba ti saani. Ba zabira ti ni, ka na bi ku ti.
47004010	Lala n na, jemanso zaa ti n ba durinye ŋa puwa, ti nyaara nam, a maa seema ba n daa n niŋi n ku Yeesu la. Yeesu zu n na ti nyaara nam maa, niriba ba ti nye Yeesu nyevuri, a yi ti niŋasi niŋi.
47004012	N ŋa gbinni n niŋi maa, ti n nyaara nam ga, ka n ŋa ti ya nyaara nyevuri.
47004013	Ya nyaasi, kusu zaa Naawun chaame yindaana daa n yeli, ni o deeni yela di, ka yetira a yela. Lala n na, ti gba niŋi Naawunni yeride, a deeg o yela di, ka yetira a yela.
47004014	Ka ti mi baŋŋi maa, Naawunni so n daa n nyisigi Yeesu, a yi kum puu la ni lee n nyisigi ti, ti ti paa Yeesu, o mari ti ni ya zaa ti gaari Naawun saani.
47004015	Ka namseesi zaa ti n nyaara maa, ya zu n na ti nyaara a, Naawunni o ti nivudamta barika, ba loobi n kpeesira u, ka tira u jilima.
47004016	A la zu, ti ki zagsi ti duuma. Halli ka ti kogira, ti siisi yi nyaara kpeeŋu taaru zaa,
47004017	ka namseesi ti n nyaara bi zoo, ka niŋina ti ni siriya, ti ti ba Alizaana, a dira o meesim ni daama ga, seesi n ka ŋmeŋsigu zaa.
47004018	Ama ti wune bi kpabira durinye ŋa bini, ama binseesi nisaaldima n ki tee n nye. A kpali bo, durinye bini mari a baasigu, ama binseesi nisaaldima n ki tee n nye la ka baasigu zaa.
47005001	Ya nyaasi, so zaa niŋa niŋini maa o durinye dii, ama o ti kpi, Naawunni ni ti u yindaana, so n bi niŋi durinye toori, ka ka baasigu zaa.
47005002	Ti n ba durinye puu ŋa, ti nyaara nam, a kpabira ti wa ti nye ti Alizaana niŋasi maa,
47005003	ti da lee n mari durinye niŋasi ko.
47005004	Lala n nn ka ŋmeŋsigu zaa.
47005005	Naawunni niŋi ti ni siriya, ti ti nye n ŋa, ka ti ti o siya, ti ti mari tama maa ti n di n nye a.
47005006	A la zu, ti yi marini dabilim, ka baŋŋi maa, ka ti na mari ti durinye niŋasi, ti na ka ti duuma saani.
47005007	A kpali bo, ti bi nyaara binseesi ti n di n nye, ama ti niŋi u yeride tumina.
47005008	Lala n na, ti mari dabilim, ka kpabira ti lee n ka durinye ŋa puwa, ka ba ti duuma saani.
47005009	Ama halli ka ti ba durinye puwa, koo ti duuma saani, ti yi kpabira ti petira u.
47005010	A kpali bo, Yeesu Kristu ni di ti zaa seriya, so zaa o nye laada, koo tubiri darigirisim, a kpali seema o durinye yaniŋisa n be.
47005011	A la zu, ti baŋŋi maa, o daga niriba ba zora Naawunni dabeem, ka ti mi yetira ba ba paara o zu. Naawunni baŋŋi seema ti n be, ka m fe maa ya gbagba baŋiya.
47005012	Ama ti bi lee n kpeesira ti maŋŋa, a yi ya saani, ka kpabira ya mari dabilim togsira ti yela, a ti seesi n kpabira durinye ŋa yela, ka mi bi kpabira yasuma.
47005013	Ama ka ti kpeera yinyaari, Naawun yela n na. Ama ka ti mari alaanfiya, ya yela n na.
47005014	Ya nyaasi, Yeesu Kristu mari daama ti saani, a kpali seema o n kpabira ti, ka ti mari tama maa, o kum di n tee n moligi so zaa. O niŋini maa ba zaa n kpi.
47005015	Lala n na o daa n kpi n ti so zaa, ka ba seesi nye nyevuri, ba da lee n kpabira ba gbagba kiperi, ama wune so n daa n kpi, ka Naawunni nyisigi u la kiperi.
47005016	A zu, halli ka ti daa n naa Yeesu Kristu yaniŋisa ŋmeŋsira nisaaldima yaniŋisa, ti bi lee n niŋina n ŋa, ka mi bi lee n ŋmeŋsira so zaa yaniŋisa n ŋa.
47005017	A kpali bo, ka niso paara Yeesu Kristu zu, o niŋini maa Naawunni n lee n maali u. Lala n na, yakura baasi, ka yapaala ba niŋi.
47005018	Naawunni taasi a zaa, a ti Yeesu Kristu loobi wune Naawunni ni tirima naŋgbanluŋko, ka ti ti wusira niriba seema ba ni Naawunni di n loobi naŋgbanluŋko.
47005019	O gbinni niŋi maa, Yeesu Kristu n daa n ba durinye ŋa puwa, Naawunni ba o saani, a tira wune Naawunni ni nisaaldima loobira naŋgbanluŋko. O n niŋina n ŋa, o che ba yabeeri paŋina ba, ka ti ti wusira ba seema o ni ba di n loobi naŋgbanluŋko.
47005020	Lala n na, Naawunni ti ti tumina Yeesu Kristu, a wusira nisaaldima seema n so. A zu, a kpali Yeesu Kristu zu, ti suusira ya ni, ya ni Naawunni ya mari naŋgbanluŋko.
47005021	A kpali bo, wune Naawunni daa n ti Yeesu so n bi niŋi yabee zaa la o nye ti yabeeri tubiri darigirisim, a moligi ti, ti loobi n niŋi seesi Naawunni n boona nivusuma la.
47006001	A kpali ti n tumina Naawunni la ti suusira ya ni, ya da naa barikaso Naawunni n tira la, a tumina jagajaga.
47006002	Ya wumi seema Naawunni n daa n yeli, ni e jemani n daa n ti paa, mani Naawunni wumi e yela, ka ti i barika, a moligi i. Ya nyaasi, pimpariŋa jemani maa paaya, Naawunni ya n ti ti ni barika, a moligi ti.
47006003	A zu, ti bi katira so zaa, ti da saami ti tuma maa,
47006004	ka ti niŋi aniya tumina Naawunni nene, a ni kenyiti ga. Ama ti nyaara nam, ka ba toom puwa,
47006005	ka ba buura ti, ka yoora ti diisi, ka namsira ti, ka ti mi tumina, ka koŋina gbeem, ka kom matira ti.
47006006	Halli lala zaa, ti yi niŋina yasuma, a wusira niriba, a ni kenyiti, ka tira ba jilima, a kpabira ba yamonsitiri, seema Naawun sii n tira,
47006007	ka togsira yamonsi, ka naa Naawun daama niŋina yasuma, a yi bunso zaa niŋi,
47006008	halli ka ti nyaara jilima, koo, a bi nyaara, ti yuuri duura, koo, a sigira. Seesi yetira, ni yomsiriba niŋi ti, ka seesi mi yetira maa, yamonsidiriba niŋi ti. O niŋini maa ti n kpiira, ka na mari nyevuri, koo, ba darigira ti tuba, ka na bi ku ti,
47006010	koo, ti mari sufusaaŋu, ka ti puusi yi peligi, koo, ti niŋi nandaandima, ka ti ti nivudamta nyaara tono, koo, ti ka buŋ zaa, ka mi mari bunso zaa.
47006011	Ya nyaasi, ya Korinti dima, ti piligi ti sufusi zaa ti ya, ka kpabira ya ga,
47006012	ka bi kaŋina ya bunso zaa. Ama ya wune bi kpabira ti nene,
47006013	a zu, m yetira ya ni, a maa biisi, ni ya kpabira ti nene.
47006014	Ya nyaasi, ya da naagira pogseesi n bi paara Yeesu zu, koo, a kulisira dabseesi n bi paara o zu. A kpali bo, yasuma ni yabeeri bi niŋi luŋko, ka ligu ni paaligu gba bi niŋi luŋko,
47006015	ka Yeesu Kristu ni Sitaana gba bi niŋi luŋko, ka seesi n paara Yeesu zu ni seesi n bi paara gba bi niŋi luŋko,
47006016	ka wuna gba ki tee n ba Naawun dii. Ama ti wune niŋini Naawun toori, seema o n daa n yeli, Mani Naawunni ni ba ba saani, ka chaŋina ba puwa, ka ba tumina ma, ka m gba m nyaasira ba.
47006017	Ka Naawunni lee n yeli, Ya yi ba puwa, ka da niŋina maa barima, ama yasuma ko, ka mani Naawunni kpeeŋu daana ni dee ya, a niŋi ya ba, ka ya mi niŋi m biisi.
47007001	Ti taaba, a kpali Naawunni n daa n ti ti noya ŋa, ti da niŋina yabee zaa, koo, a feera feribee zaa, ka zora Naawunni dabeem, a niŋina yasuma zaa.
47007002	Ti taaba, ya niŋi aniya kpabira ti. Ti na bi niŋi ya yindaana zaa yabee, koo, a yomsi ya.
47007003	M bi yetira n ŋa, ya ti mari vi, ama seema ni daa n yeli, ti kpabira ya ga, halli nyevuri, koo kum.
47007004	Ya nyaasi, m niŋi ya tama ga, ka lee n kpeesira ya ga. Halli ka ti nyaara nam la, m dirini meesim, ka m puu peligi ga.
47007005	Ti n daa n gaa Masidoona paaligu, ti daa n bi tee n vuusi, a kpali bo, seela zaa ti daa n nyaara nam, halli seesi zabira ti, ka dabeem mi gbaa ti.
47007006	Ama Naawunni so n duusira namnyaariba zuuri ti Tito tuusi ti, a duusi ti zuuri.
47007007	O n daa n tuusi ti maa, o mi yeli ti ya yela, ni ya duusi o gba zu, ka kpabira ti, ka mari sufusaaŋu, a kpali seema ya n daa n taasi ti sufusaaŋu la zu, ka mi tumina ma ga. A zu, m sufu peligi ga.
47007008	Ya nyaasi, gbaŋso ni daa n sebi n ti ya la daa n ti ya mari sufusaaŋu, ka mi saami m gbagba sufu. Ama o bi lee n tiri ma, a kpali bo, o saami ya sufusi beela ko,
47007009	ka ti ya dee ya saamiya, ka lala ti m sufu maa ma. A kpali bo, Naawunni n taasi sufusaaŋu maa zu, gbaŋŋu maa bi niŋi ya yabee zaa.
47007010	Yamonsi, ka Naawunni n taasira sufusaaŋu, o yi ti niriba ba dee ba saamiya, a nye moligirisim, a ni sufumaagirisim. Ama sufusaanso Naawunni n bi taasira tira kum.
47007011	Ama ya nyaasi sufusaanso Naawunni n ti ya mari la, a ni seema a n ti ya niŋi aniya, a chisira ya noori, ka je suuri niŋi ya zuuri, a ni dabeem, ka kpabira m yela, ka tumina nene, ka darigi nivubee maa tubiri. A yi yela ŋa zaa, ya wusini maa, ya n bi niŋi yabee.
47007012	Ka gbaŋso ni daa n sebi n ti ya la, pa yabeniŋina maa zu, koo so saani o n niŋi yabee maa zu, ma sebi u, ama ya ti baŋŋi maa seema ya n kpabira ti, a yi Naawun saani.
47007013	Ka lala ti ti sufusi peligi. Ka Tito mi sufupeeli paasi ti sufupeeli maa, a kpali bo, ya ti o sufu za ziluŋko.
47007014	Ka yaseesi zaa ni daa n naa n kpeesira ya o saani la loobi yamonsi, ka bi ti ma mari vi, a maa seema yaseesi zaa ti n daa n yeli ya la gba niŋi yamonsi.
47007015	Ka Tito mi kpabira ya yela ga, a kpali o teesira seema ya n daa n wumi o noori, ka deeg u jilimatiri.
47007016	Ka m gba puu peligi ga, a kpali seema m ni tee n niŋi ya yeride, a yi yaso zaa niŋi.
47008001	Ti taaba, ya wumi seema Naawunni n daa n naa barika ti chaachidima n ba Masidoona paaligu puwa.
47008002	Halli ka ba daa n nyaara nam ga, ba daa n mari sufupeeli ga, a ni bunye, a lobira ligiri.
47008003	Yamonsi ba daa n suusi ti ga, ba ti mari daama moligira Naawun niseesi n nyaara nam. A zu, ba lobi ligiri ga, a yi ba kitiri niŋi,
47008005	ka mi niŋi n gaari seema ti n feera, a kpali bo, ba daŋŋi n tumina ti duuma Naawunni, ka lee n tumina ti, seema o n kpabira.
47008006	Lala zu ti yeli Tito, ni seema o n piili n ti ya niŋina yasuŋŋu ŋa, o na ti ya niŋina, a ti baasi.
47008007	Ka seema ya yi n niŋina nene, a yi ya yeride, a ni ya yetigu, a ni ya baŋinisim, a ni ya kenyiti, a ni seema ya n kpabira ti, ya lee n naa yasuŋŋu ŋa niŋina nene paasi.
47008008	Ni yeli ya ŋa, o bi niŋi maa zaaligu, ama m kpabira m wusi ya seema seesi n niŋina, m ti baŋŋi maa, ya kpabira ya taaba Yeesu nyaaŋpaariba nene.
47008009	A kpali bo, ya gba baŋŋi seema ti duuma Yeesu Kristu n naa barika ti ti. O daa n niŋini bindaana, ama a kpali ya zu o loobi nandaana, ya ti naag o nandaalim maa loobi bindaandima.
47008010	M ya n niŋi ya ni feri, ni yaso ya n daa n kpabira, ka piili n niŋina yumini la, ka ya baasi a, a so.
47008011	Lala n na, ya ni tee n nyisi ya bini, a baasi bunso ya n kpabira la.
47008012	A kpali bo, ka nira niŋi siriya o naa bunso n ba o saani piira piini, o sagsiya. O bi tiri o wa ti kpabi bunso o n bi mari la paasi.
47008013	Ama m bi kpabira m ti seesi vuusira, ka ya wune nyaara nam. Pimpariŋa ya mari n gaari ba, a zu, o veela ya piira ba piini, a moligira ba, a yi ba nam maa niŋi, ya zaa ya niŋi luŋko. Ama dindaso ba gba di n mari n gaari ya, ka moligi ya, a yi ya nam niŋi, ya zaa ya niŋi luŋko,
47008015	seema ba n daa n sebi n digili, a yi Naawun buku puwa, ni so n piisi a zoo bi mari a ga, ka so n piisi a beela, a sagsi u ni.
47008016	Ti kpeesirini Naawunni, a kpali bo, o ti Tito kpabira ya yela, a maa seema ti gba n kpabira a.
47008017	Ti n suusi u o gaari ya saani, o sagi, a kpali bo, o gba kpabira o gaari.
47008018	Ti mi ya n tumini yindaana paasi, so yuuri n du, a yi chaachisi zaa, a kpali seema o n wusira baarusuma maa.
47008019	Wune n na chaachidima daa n nyisi o ti paasi ti chaŋŋi n tumina tumsuma maa, seesi ti n tumi n tira ti duuma, ka mi niŋi ti kiperi.
47008020	Ya nyaasi, ti niŋina aniya so zaa o da nye daama zabira ti, a kpali seema ti n nyaasira ligidamta maa ya n lobira la.
47008021	Ti kpabira ti niŋina nene, a yi ti duuma ni niriba nufu niŋi.
47008022	A zu, ti ya n paasi n tumi ti todaana maa ya saani. Ti daa n yi peesira o da, ka baŋŋi maa o mari aniya nene, ka o gba niŋina ya tama.
47008023	Ama Tito wune niŋini m todaana, ka paasi ma tumina ya saani. Ka seesi di n paasi u gaari ya saani, chaachidima tumi ba, ka ba kpabira Yeesu Kristu yuuri o du.
47008024	Ya dee ba nene, chaachisi zaa ba baŋŋi maa ya niŋina nene, ka ti bi kpeesira ya putoom.
47009001	O bi lee n tiri ma m sebi n yeli ya ligiri lobirisim maa yela, a kpali bo, m baŋŋi maa, ya niŋini siriya ya ti lobi n tira Naawun niriba n ba Judiya paaligu la, ka m tee n yeli chaachidima n ba Masidoona paaligu puu seema ya Giriiki paaligu dima n daa n niŋi siriya yumini la ya lobi ligiri maa, ka n ŋa duusi ba nivudamta zuuri.
47009003	A zu n na, m ya n tumi ti taaba maa, seema ti n kpeesira ya maa o da ti niŋi putoom, ama ya niŋina siriya, a niŋina seema ni yetira la.
47009004	Lala n na, ka Masidoona paaligu dima pa m zu ta ya saani, ba ni nye ya n niŋi siriya, ka ti ni ya zaa ki mari vi.
47009005	A zu n na, ma ya n tumi ti taaba maa ba pa m yiya, a ti ya niŋi siriya, a yi ligiri maa yela, seema ya n daa n ti noori la, o da niŋi maa bobirisim, ama ya kiperi piini piibu.
47009006	O niŋini maa, so n buri bumbura beela ni nye beela ko, ka so n buri a zoo ni nye ga.
47009007	A zu so zaa o lobi ligiri seema o n ŋme o sufu, ama o da niŋi maa ba n bobira u, a kpali bo, Naawunni kpabira ba tira a, a ni pupeelim.
47009008	Ka Naawunni ni tee n ti ya barika zaa, ya nye bunso zaa n tiri, ka lee n nye n paasi, a tumina tumsuma zaa.
47009009	A maa seema ba n daa n sebi n digili Naawun buku puwa, ni nandaandima n na o tori n tira, ka o yasuma ni ba niŋi saŋa ni saŋa zaa.
47009010	Naawunni so n naa bumbura tira kokpaariba, ka mi naa bindira tira niriba, wune ni ti ya bini karigi n wanna, ya loobi n niŋi yasuma paasi.
47009011	Ka wune Naawunni ni ti ya nye bindaalim, ya ti mari bunye lobi ligiri maa, ka ligiri maa ti n ya n dee n mari maa ni ti nivudamta ba kpeesira Naawunni.
47009012	A kpali bo, tuma ŋa ni moligi Naawun niriba, a yi ba nam niŋi, ka ti ba kpeesira wune Naawunni.
47009013	Lala n na tuma ŋa ni ti Naawun yuuri o du, a kpali seema ya n paara Yeesu Kristu baarusuma zu, a ni seema ya n mari bunye moligira Naawun niriba.
47009014	Ka ba ni kpabira ya yela, ka suusi Naawunni tira ya, a kpali seema Naawunni n ti ya barika ga ya lobira ligiri n ŋa.
47009015	Ya cheli ti kpeesira Naawunni, a kpali piinitintaa so o n pi ti maa.
47010001	Mani Pool suusira ya ni bunso, a maa seema Yeesu Kristu n daa n ba boin, ka tira jilima la. M baŋŋi ba n yetira, ni ka m ba ya saani m bani boin, ama ka m ti yi ya saani m yi marini dabilim.
47010002	Ama m suusira ya ni, ni ka m ti ta ya saani, ya da ti m mari dabilim, a maa seema m di n mari dabilim, a yi seesi n yetira, ni ti kpabira durinye yela la saani.
47010003	Halli ka ti ba durinye puwa, ti bi zabira toowa maa durinye dima,
47010004	a kpali bo, ti bi mari toowa bini maa durinye dima, ama Naawunni tira ti daama, ti ti katira ti dindima feri feera, a ni bunso zaa n tira niriba ba da baŋŋi Naawun yela, Yeesu Kristu o mari daama, a yi ya feri feera zaa niŋi.
47010006	Ya n ti sagi n ŋa, ti ni niŋi siriya darigi so zaa n bi sagi la tubiri.
47010007	Ya nyaasi yela ŋa nene, ka niso mari tama maa, o niŋini Kristu toori, ti gba mi niŋini.
47010008	Halli ka m naa daamaso ti duuma n naa n ti ti la kpalimina beela, o ki ti vi mari ma, a kpali bo, daama maa bi saamina ya yela, ama o moligira ya.
47010009	M bi kpabira m sebi gbana valisira ya,
47010010	ka mi baŋŋi maa, nira ni yeli, ni m mari dabilim sebira, ama ka m ti ba ya saani, m ka kpeeŋu, ka bi togsira daamatiri.
47010011	Ya cheli nira maa o baŋŋi maa, seema ti n sebira, a ni seema ti n niŋina, a yi ya saani, a zaa niŋini luŋko.
47010012	O bi niŋi maa ti naa ti zuuri ŋmeŋsira seesi n kpeesira ba gbagba zuuri. Lala dima ka yam, a kpali bo, ba naa ba gbagba zuuri ŋmeŋsira taaba.
47010013	Ama ti wune ki kpeesira ti zuuri ga, ama ti niŋina seema Naawunni n zaali ti, halli a ti ti tumina ya Korinti dima saani.
47010014	O bi niŋi maa ti tumi n gaari seema Naawunni n zaali ti, ama wune Naawunni ti ti daŋŋi n mari Yeesu Kristu baarusuma ta ya saani.
47010015	A zu, ti bi naa tumseesi Naawunni n bi zaali ti togsira, ama ti kpabira ya niŋi Yeesu yeride paasira, ti ti lee n nye daama tumina ya saani,
47010016	ka gaari paaliguseesi n gali ya, a wa ti wusira Yeesu baarusuma, ti da nye kpeesigu, a yi tumso nivuyindaana n piili n tumi.
47010017	Ama ya cheli so n kpeesira o kpeesira ti duuma.
47010018	A kpali bo, niso n kpeesira o zu ki nye tono, ama niso ti duuma n kpeesira.
47011001	M taaba, m kpabira m togsi zoltiri beela, ya wumi.
47011002	A kpali bo, Naawunni ti ma kpabira ya yela ga, ka seema ba n naa pogipaali ti o sira, lala n na ma daa n kpabira ya niŋi nivusuma loobi Kristu toori.
47011003	Ama, a maa seema waafu n daa n yomsi Hauwa la, m fe maa, seesi ni yomsi ya, ya da lee n tumina Yeesu Kristu nene.
47011004	A kpali bo, ka niseesi daa n ti cherigi Yeesu yela wusi ya, ya daa n dee ba yela yoom. Ba mi daa n ti ya siso ni baarusuma so ti n daa n bi naa n ti ya la, ka ya deeg a.
47011005	M fe maa, niriba maa bi tumina Naawunni gaari ma.
47011006	Halli ka m bi togsira nene, m mari baŋinisim ga, a maa seema ti n daa n wusira ya yela zaa nene la.
47011007	Ya nyaasi, ni daa n wusira ya Naawun baarusuma la, m daa n bi deegira ya ligiri. Lala n na ma daa n bi ti m yuuri du, ama ya yuya. Lala bi veela?
47011008	Ya lee n nyaasi, ni daa n ba ya saani, ka bi mari bunso zaa, m daa n bi bobira ya so zaa, ama Yeesu nyaaŋpaariba n yi Masidoona paaligu daa n moligira ma. O niŋini maa, m zu ligiri yi ba saani, a ti tumina ya. Lala n na ma daa n bi saami ya ligiri, ka ki sagi n saami a.
47011010	Yamonsi, Kristu zu, m ki sagi n dee ya ligiri, a kpali bo, m kpabira m yetira, ni m bi saami ya Giriiki paaligu dima ligiri zaa.
47011011	A kpali bo, m kpabira ya, a maa seema Naawunni n baŋŋi.
47011012	Ama yaso zaa ni niŋina, m ni lee n niŋina a, niriba maa ba da nye daama kpalimi n yetira, ni ti ni ba zaa tumina tumtumluŋko.
47011013	A kpali bo, ba bi niŋi Kristu tumusi, ama jiri ŋmaariba, a yomsira niriba yetira maa, ba niŋini Kristu tumusi.
47011014	Sitaana n na ba tumina, ka ba niŋina seema ba yidaana maa n niŋina. Wune n yomsi niriba yetira maa, o niŋini Naawun malaki. A zu n na o tumtuminiba maa mi yomsi n yetira, ni ba tumina tumsuma. Ama a baasigu ba ni nye ba tuma maa tubiri darigirisim.
47011016	Ya lee n nyaasi, ka da feera maa, m zoligini. Ama halli ka ya feera maa, m zoligini, ya wumi m yela, ka m kpalimi beela.
47011017	Ti duuma bi ti ma daama m togsira n ŋa, ama m ya n kpalimini, a maa zoliga.
47011018	Nivudamta naa durinye yela kpalimina, a zu, m gba ni kpalimi.
47011019	Ka ya wune, a kpali ya n mari yam la zu, ya yi wumina zolisi yela, a ni pupeelim.
47011020	Ya lee n nyaasi, halli ka nira ti ya loobi girunsi, koo, a bobira ya, koo, a yomsira ya, koo, a ti o yuuri du, koo, a lobi ya nimpegu, ya bi katira u.
47011021	Ama ti wune, ti ki sagi n niŋi ya lala. Koo, ka nira kpeesira o maŋŋa, m ni tee n kpeesi m maŋŋa gaari u, ama zoltiri n na.
47011022	Halli ka o yetira maa, o niŋini Juusi daba, m gba niŋini. Koo, o yetira maa, o niŋini Ibrahim yaŋŋu, m gba niŋini.
47011023	Koo, o yetira maa, o tumina Yeesu Kristu, m tumi n gaari u, ama n ŋa kpaliminisim niŋini zoltiri. Halli lala m tumina Kristu ga, ka ba daa n yoora ma dii ga, koo, a buura ma ga, koo, m yi ya n kpi.
47011024	Lala n na Juusi dima daa n feebi ma bupisita ni awai, ka niŋi n ŋa bunu zu.
47011025	Ka niriba naa daari bu ma buta zu, ka lobi ma kuga buluŋko. M buta zu zaa ŋarima muri ma, a niŋi teeku puwa, ka dindaluŋko, yiiŋu ni wuntooŋu, m pa daa niŋi dolisira teeku.
47011026	M yi chaŋina, ka ba toom puwa, a kpali moga koom, koo tayugsi, koo Juusi dima, koo baligusi, koo tiŋsi dima, koo dalimpii paaligu, koo teeku koom, koo yomsiriba.
47011027	Lala n na ma tumi n nyaara nam ga, a koŋina gbeem ga, a ni kom ni konyuuri, ka waari kuura ma, ka m bi mari bimpinna.
47011028	A ni yela ŋa zaa, m yi nyaasira chaachisi maa zaa, ka ba yela tiri ma ga.
47011029	A kpali bo, ka ba yindaana zaa sufu saamiya, m gba sufu n saami. Koo, ka yindaana niŋi yabee, yela maa damtira m sufu.
47011030	A zu n na, ka m yetira m yela, m ni yeli seema m pugirisim n be.
47011031	Ka Naawunni, so n niŋi ti duuma Yeesu ba, ka ni nye kpeesigu saŋa ni saŋa zaa la, wune n baŋŋi maa, m bi ŋmaara jiri.
47011032	Ya nyaasi, ni daa n ba Damasika tiŋŋa puwa, ba naaba maa, so ba n boona Areta la daa n ti tiŋŋa maa gomina ti ba nyaasira tiŋŋa maa begsi zaa, ba ti gbaa ma,
47011033	ama m zodima mari ma gaari tiŋŋa maa gondaa tokiro, ma yi n kpe pee puwa, ka ba ti o sigi tiŋŋa, ma yi n zo n gaari.
47012001	To, halli ka a ka tono, m ni lee n kpalimi, a yeli seema ti duuma n daa n ti ma zaasi zaasima, a nye yela.
47012002	Lala n na, yuma pii ni anaasi la m baŋŋi maa, Yeesu Kristu nyaaŋpaara daa n du n gaa Alizaana, ama o sii ko, koo, o niŋa zaa m bi baŋŋi, ama Naawunni n baŋŋi, ka yela maa niŋi yamonsi.
47012004	Niŋi n na, o daa n wumi yaseesi n ka yelibu, seema nisaala n ki tee n yeli.
47012005	Qama yela mari kpaliminisim, ama m ki naa m yela kpalimina, ka pa m pugirisim ko.
47012006	Ama ka m di kpabira m kpalimina, m di ki niŋi zoliga, a kpali bo, m di n yetira yamonsi. Ama m ki kpalimi, so zaa o nye ma, ka wumi, a ŋme o sufu, a baŋŋi seema ni be.
47012007	Ama zaasimseesi Naawunni n daa n ti ma zaasira ga la, o bi kpabira a ti m kpalimina. A zu beerim daa n ti ba m niŋa niŋi, a niŋi maa Sitaana malaki n buura ma, m da kpalimina.
47012008	Buta zaa m suusi ti duuma beerim maa yela, ni o nyisi a,
47012009	ama o yeli ma, ni barikaso o n naa n tira ma sagsiya, a kpali bo, o kpeeŋu mari daama, a yi nisaaldima pugirisim niŋi. A zu m niŋi siriya yetira m pugirisim yela, Yeesu Kristu kpeeŋu o ba m niŋi.
47012010	Lala n na, ka m pugiya, koo, niriba tuura ma, koo, ma beligira, koo, a nyaara nam, m sufu peligiya, a kpali bo, ka pugirisim ba niŋi, kpeeŋu gba mi ba niŋi.
47012011	Ni togsira n ŋa, zoltiri n na, ama yarima n bobi ma, ma niŋi n ŋa, a kpali bo, o veela ya n kpeesira ma, ama ya bi kpeesira ma. Halli ka m ka tono gba, niseesi n cherigira m wusigu maa ka tono gaari ma.
47012012	Ama ni daa n ba ya saani, m daa n tumina yatintaasi ni mamaachi yela, a ni kenyiti, a maa niso n niŋi Naawun tumu yamonsi,
47012013	ka daa n nyaasira ya, a maa chaachisi maa zaa, ama m bi yeli ya ya nyisi ligiri ti ma. Ka lala bi veela, ya che n paŋŋi ma.
47012014	Pimpariŋa m ya n tani ya saani butadaana, ama m bi kpabira m deegira ya bini, a kpali bo, yarima n na ma kpabira, pa ya bini. O niŋini maa seema biisi n dira ba badima kapitesi, ama badima bi dira ba biisi kapitesi.
47012015	Lala n na, ma kpabira m tumi n beligi n tira ya, ya ti nye tono Naawun saani. Ama ka m kpabira ya ga, o veela ya gba ya kpabira ma.
47012016	Ama ya seesi yetira, ni halli ka m daa n bi deegira ya bini, m daa n yomsi ya nye tono.
47012017	Ya nyaasi, ni daa n tumi niriba ya saani, ba luŋko zaa daa n bi puni ya.
47012018	Lala n na ma daa n tumi Tito ni o todaana ya saani, ka o bi niŋi ya yabee zaa, a kpali bo, m ni nu mari sufuluŋko, ka tumina tumluŋko.
47012019	Ti taaba, ya da feera maa, ti n moligira ti maŋsi, a yi ya saani, ama seema Naawunni ni Yeesu Kristu n kpabira la ti togsira, a ti moligira ya gba.
47012020	Ama m feera maa, ka m pa ti ta ya saani, ya ki ba seema ni kpabira, ka m gba ki ba seema ya gba n kpabira. A kpali bo, m bi kpabira ya zabira, koo, a mari pubeerim, koo, a jeera suuri, koo, a mari miiri, koo, a tuura taaba, koo, a zuura taaba nyaana, koo, a poo, koo, a ka naŋgbanluŋko.
47012021	Lala zu, ka m pa ti ta ya saani, m fe maa, Naawunni ni ti m mari sufusaaŋu, a kpali seesi n daa n niŋi yabeeri ga, ka na bi dee ba saamiya la.
47013001	Ya nyaasi, m butadaana n ŋa ma ya n ta ya saani. A jemani maa, ka ya ya n sami so zaa, ya nye dansiyasi bayi koo bata poin.
47013002	Ni daa n ba ya saani buyidaana la, m daa n yeli seesi zaa n daa n niŋi yabeeri, a ni niriba zaa, ni ba da niŋina n ŋa. Pimpariŋa m lee n ka ya saani, ka na yetira ya n ŋa, ni ka m pa ti ta, m ni darigi yabeniŋiniba tuba.
47013003	Lala zu ya ni baŋŋi maa, Yeesu Kristu daama n na ma naa n togsira. Ka wune Kristu mari daama nyaasira ya.
47013004	Ba n daa n ku u maa, o pugirisim n na, ama Naawunni ti u daama o nyisigi n ba niŋi. Lala n na, ti gba mari pugirisim, ama Naawunni ni ti ti daama ti ni nu ti ba niŋi, a tumina ya.
47013005	A zu, ya niŋi ya maŋsi nyaasira, a nye ya niŋina Yeesu yeride nene? Wune Yeesu Kristu bani ya so zaa niŋi, ama ya bi tee n niŋi u yeride.
47013006	Ka m fe maa, ya n pa n baŋŋi maa, ti wune bi niŋi u yeride jeera.
47013007	Ka ti suusira Naawunni maa, ya da niŋina yabee zaa. Ama ti bi suusira n ŋa, a ti wusi maa ti gba bi niŋi yabee zaa, ama halli ka ya feera maa, ti bi niŋina nene, ya wune ya yi niŋina nene.
47013008	A kpali bo, ti ki tee n zagsi yamonsi maa, ka tumina a.
47013009	Halli ka ti mari pugirisim, ka ya wune mari kpeeŋu, ti sufusi peligiya, ka ti suusira Naawunni maa, ya yela zaa a maali nene.
47013010	M sebini n ŋa pimpariŋa, a ya n tolimi ya, m da ti ta ya saani, a naa m daama zabi ya. Ti duuma ti ma daama maa m ti moligira ya, pa m ti saamina ya.
47013011	Ti taaba, m gbaŋaa baasigu n ŋa, ya mari pupeelim, ka zagsira yabeeri, ka dasira ya maŋsi niŋi, ka mari naŋgbanluŋko, ka mari niŋgbirimaasim taaba saani, ka Naawunni, so n tira niŋgbirimaasim, ka kpabira ya la ni ba ya saani.
47013012	Ya puusi taaba nene ga.
47013013	Naawun niriba zaa puusira ya.
47013014	Ti duuma Yeesu Kristu ti ya zaa barika, ka Naawunni o ti ya kpabira taaba, ka o sii o ti ya mari naŋgbanluŋko.
48001001	Ya chaachi dima n ba Galeetiya paaligu puwa, mani Pool ni ti taaba zaa n ba m saani puusira ya. M niŋini Naawun tumu. O bi niŋi maa niriba n daa n tumi ma, ama Yeesu Kristu ni o ba Naawunni, so n daa n nyisigi u, a yi kum puu la.
48001003	Ti ba Naawunni ni ti duuma Yeesu Kristu ti ya barika, a ni niŋgbirimaasim.
48001004	Ya nyaasi. Wune Yeesu daa n kpi n ti kpisi ti yabeeri, ka moligi ti, a yi durinye ŋa yabeeri niŋi, seema ti ba Naawunni gba n kpabira.
48001005	Ya cheli o nye kpeesigu, a wara saŋa ni saŋa zaa.
48001006	Ya lee n nyaasi. M bi fe ya n ŋa, a maa seema ya n zagsira Naawunni so n daa n ti Kristu ti ya barika, a nyisi ya la, ka deegira soyindaana.
48001007	A bi niŋi maa baarusumseesi n ba niŋi, ama niseesi damtira ya sufusi, a kpabira ba cherigi Kristu baarusuma maa.
48001008	Ama halli ka tirima, koo malakiso n yi Alizaana cherigi wusiguso ti n daa n wusi ya la, cheli Naawunni o si u noori.
48001009	M ni lee n maali n yeli n ŋa. Ka so zaa wusira ya yaseesi n kuri, cheli Naawunni o si u noori.
48001010	Ya nyaasi. Pa nisaaldima n na ma kpabira m petira, ama Naawunni. Ka m di kpabira m petira niriba, m di bi tumina Kristu.
48001011	M taaba, ya cheli m yeli ya maa, wusiguso ni wusira la bi yi nisaala saani.
48001012	A kpali bo, pa nisaala n daa n naa n ti ma, koo, a wusi ma, ama m daa n nye Yeesu Kristu, ka o ti ma baŋŋi a.
48001013	Ya baŋŋi seema ni daa n paara Juusi dima zaaligusi zu, ka namsira Naawun chaachi dima ga, a kpabira m kari ba, a yi wusigu maa niŋi.
48001014	Ka, a kpali seema ni daa n kpabira Juusi dima yaayela la zu, m yuuri daa n du, a yi Juusi dima bipola puwa.
48001015	Ama Naawunni, so n daa n ti ma barika, a nyisi ma poin, ka ba daa n dogi ma la daa n ti ma baŋŋi o bii Yeesu, m ti wusira baligusi o bii maa yela. A jemani maa m daa n bi to jina nira zaa saani,
48001017	koo, a gaari Jiruusilim, a wa ti boosi Naawun tumusi, seesi n pa ma yii la, ama m daa n we Areebiya paaligu, ka pori n gaari Damasika tiŋŋa puwa.
48001018	A n daa n ti niŋi yuma ata, ma daa n we Jiruusilim, a wa ti puusi Piita, ka ba o saani dapii ni anu.
48001019	Ama tumuseesi n che la, m daa n bi nye ba, ama ti duuma sunzo Jeemsi ko.
48001020	Yamonsi n na. Yaseesi zaa ni yetira n ŋa, Naawun zu, m bi ŋmaara jiri.
48001021	Niŋi n na ma daa n we Siriya ni Silisiya paaligusi.
48001022	A jemani maa Kristu niriba n ba Judiya paaligu puu la daa n bi baŋŋi ma,
48001023	ka wumi ba n yetira m yela, ni so n daa n namsira ba ga pa loobi n wusira wusiguso o n daa n katira la.
48001024	A zu, ba daa n kpeesi Naawunni tira ma.
48002001	A n daa n lee n ti niŋi yuma pii ni anaasi, m ni Baanaba daa n mari Tito, a du n we Jiruusilim,
48002002	a kpali Naawunni n daa n wusi ma m gaari. Niŋi n na, m ni chaachi dima kpemba ko daa n laŋsi, ka ma yeli ba seema ni wusira baligusi baarusuma maa, a kpali bo, m daa n bi kpabira tumseesi ni tee n tumi, a ni tumseesi ni ya n tumi la niŋi putoom.
48002003	Ka Tito, so n niŋi Giriiki daba, ka paa ma gaari la, ba bi bobi u, ni o ŋma o yoori.
48002004	Ama niseesi n daa n yomsi n yeli maa, ba niŋi ti taaba, daa n ba niŋi, ka kpabira ba ŋma o yoori. Niriba maa daa n sogi n kpe, ba ti nye seema Kristu n ti ti mari niŋgbirimaasim, ba ti kari ti, a yi niŋgbirimaasim maa niŋi.
48002005	Ama ti bi sagi n pa ba zu beela zaa, ya ti nye daama baŋŋi baarusuma maa, a ni a yamonsi.
48002006	Ama seesi n daa n ba niŋi, ka niŋi kpemba la daa n bi wusi ti yapaali zaa. O bi tiri ma, ba n niŋi kpemba, a yi niriba saani la, a kpali bo, Naawunni bi gamsira.
48002007	Ama ba pa nyeni maa Naawunni daa n tumi ma, m ti wusira baligusi baarusuma maa, a maa seema o n daa n tumi Piita, o ti wusira Juusi dima la.
48002008	O gbinni niŋi maa Naawunni daa n ti ti bayi maa zaa daama, Piita ti wusira Juusi dima, ka m mi ti wusira baligusi.
48002009	Jeemsi, a ni Piita, a ni Jon, seesi n niŋi kpemba maa pa n ti nye maa Naawunni ti ma ni barika la, ba puusi m ni Baanaba nene, ka yeli maa, ti ti wusira baligusi, ka ba ti wusira Juusi dima.
48002010	Ka ba lee n yeli maa, ti moligira nandaandima, seema ti gba n kpabira ti niŋina.
48002011	Dindaso Piita daa n ta Antiyo, ka ma zabi u, a kpali seema o n niŋi la zu.
48002012	Seema o n niŋi n ŋa. Poin ka Jeemsi daa n tumi niriba, wune Piita ni baligusi daa n dira, ama ba n daa n pa ti ta, o zagsi, ka bi lee n dira ba saani, a kpali bo, o daa n zora seesi n kpabira ba ŋmaara so zaa yoya la dabeem.
48002013	Ka Juusi dimseesi n che la pa o zu, a niŋina yaseesi ba n baŋŋi a n bi veela la, ka ba yomsi Baanaba gba o niŋina n ŋa.
48002014	Ni daa n nye maa, ba n bi paara yamonsi wusigu la zu, ma daa n yeli Piita, a yi ba zaa nufu niŋi, Nyaasi. E niŋini Juusi daba, ka mi niŋina maa baligusi, a zu, da bobira baligusi ba niŋina maa Juusi dima.
48002015	Ya nyaasi. Ti seesi n niŋi Juusi dima, a kpali ti niriba zu, ka bi niŋi yabeniŋiniba, a maa baligusi,
48002016	ti baŋiya maa, zaaligusi zu paabu ki tee n ti nira loobi n niŋi nivusuŋŋu, a yi Naawun saani, ama Yeesu Kristu yeride niŋinisim ko. Lala n na ti gba bi lee n paara zaaligusi maa zu, ka dee Yeesu Kristu yela, a niŋina u yeride, a ti loobi nivusuma, a yi Naawun saani. A kpali bo, zaaligusi maa paabu ki tee n ti so zaa loobi nivusuŋŋu, a yi Naawun saani.
48002017	Ama ka ti niŋina Kristu yeride, a ti loobi nivusuma, a yi Naawun saani la, ka mi niŋina yabeeri, pa Kristu n taasi.
48002018	Ama ka m lee n dee zaaliguseesi ni daa n zagsi la, n ŋa wusira maa, m bi paara zaaligusi maa zu nene.
48002019	A kpali bo, zaaligusi maa daa n ti ma zagsi zaaligusi maa gba, m ti tumina Naawunni.
48002020	O niŋini maa, ba daa n ku m ni Kristu zaa. A zu, pa mani n ba niŋi, ama Kristu ba m niŋi. Ka seema zaa ni niŋina, a yi durinye ŋa puwa, m niŋina Naawun bii Yeesu yeride. Wune n daa n kpabira ma, ka ti ba ku u, o ti moligi ma.
48002021	Lala n na m bi koŋina Naawun barika, a kpali bo, ka zaaligusi maa di n tee n ti niriba loobi nivusuma, a yi Naawun saani, Kristu daa n di kpini putoom.
48003001	Ya Galeetiya paaligu dima, ya niŋini zolisi, a kpali bo, halli ka ba daa n wusi ya, a yi niriba nufu niŋi, seema ba n daa n ku Yeesu la, ya deeni niseesi yomsigu.
48003002	Ya cheli m boosi ya yaso. Ya n daa n dee Naawun sii la, bo n taasi, zaaligusi maa paabu, koo Yeesu Kristu yela deegirisim?
48003003	Piiligu Naawun sii daa n ba ya niŋi, a ni o daama, ama pimpariŋa ya gbagba daama n na ya kpabira. Lala veela?
48003004	Namseesi ya n daa n nye la, ka ya di nye a putoom, lala veela?
48003005	Naawunni, so n naag o sii tira ya, ka niŋi mamaachi yela tira ya, bo n taasi o niŋina n ŋa, zaaligusi maa paabu, koo Yeesu Kristu yela deegirisim?
48003006	Ya nyaasi Ibrahim yela. Kusu zaa la o daa n niŋina Naawunni yeride, ka o yeride niŋinisim maa daa n ti o loobi nivusuŋŋu, a yi Naawun saani.
48003007	A zu, seesi n niŋina yeride n ŋa niŋini Ibrahim yaŋsi.
48003008	Lala n na kusu zaa la Naawunni daa n ti ba sebi yaseesi o n daa n yeli Ibrahim la digili, ni baligusi zaa ni nye barika, a yi o niŋi. Ka yela maa daa n piili n wusi seema Naawunni n ya n ti baligusi loobi nivusuma, a yi o saani, a kpali ba yeride niŋinisim zu. A maa seema Yeesu Kristu baarusuma n wusira.
48003009	A zu, so zaa n niŋina Naawunni yeride nyaara barika, a maa seema Ibrahim n daa n nye la.
48003010	Ya lee n nyaasi. So zaa n paara zaaligusi maa zu, a kpabira o nye moligirisim, naŋgbansiibu n na. A maa seema ba n daa n sebi n digili, a yeli, ni so zaa n bi paara zaaligusi zaa ba n daa n sebi n digili la ni nye naŋgbansiibu.
48003011	Lala n na ti mari tama maa, zaaligusi maa paabu ki tee n ti so zaa loobi nivusuŋŋu, a yi Naawun saani. Ama so zaa n loobi nivusuŋŋu, a kpali o n niŋina Naawunni yeride la zu, wune ni nye nyevuri.
48003012	Ama zaaligusi maa paabu bi niŋi maa yeride maa niŋinisim, a maa seema ba n daa n yeli, ni so zaa n paara zaaligusi maa zaa zu nene ni nye nyevuri.
48003013	Ama, a maa seema ba n daa n sebi n digili, ni so zaa n yagili tii zu nyeni naŋgbansiibu, lala n na Kristu gba daa n nye naŋgbansiibu, o ti moligi ti, a yi zaaligusi maa naŋgbansiibu niŋi,
48003014	ka ti baligusi nye barikaso Ibrahim n daa n nye la, ka ti ti niŋi Nawunni yeride, a nye o siya, a maa seema o n daa n ti noori la.
48003015	Ti taaba, ya nyaasi. A yi durinye ŋa puwa, ka nira ti noori, a yi niriba nufu niŋi, so zaa ki tee n cherigi o notiibu maa.
48003016	Lala n na kusu zaa la Naawunni daa n ti Ibrahim ni o yaŋŋu noori. O bi yeli o yaŋsi, ama o yaŋŋu ko, ka wune n niŋi Kristu.
48003017	A n daa n ti niŋi yuma kobsinaasi ni pisita la, Naawunni daa n zaali Juusi dima o zaaligusi, ama zaaligusi maa bi cherigi noso o n daa n piili n ti la.
48003018	Ka zaaligusi maa paabu tono kurini notiibu maa tono niŋi. Ama Ibrahim daa n nye tono, a kpali Naawunni n ti u noori la zu.
48003019	Bo zu n na Naawunni daa n zaali zaaligusi maa? O daa n zaali a paasi, o ti kari nisaaldima, a yi ba yabeeri maa niŋi, a ti paa Ibrahim yaŋso o n daa n ti noori la jemani. Ya lee n nyaasi zaaligusi maa yela. Naawunni n daa n zaali a la, o daa n ti malakisi yeli Musa, ka Musa mi yeli niriba maa.
48003020	Lala n na Musa niŋi maa sunsuu niŋi nira. Ama Naawunni n daa n ti noori la, o ko n daa n na, sunsuu niŋi nira daa n ka niŋi.
48003021	Ya lee n nyaasi. Zaaligusi maa bi katira notiibu maa, a kpali bo, ka zaaliguseesi Naawunni n daa n zaali la di n tee n ti niriba nye nyevuri, zaaligusi maa di n ti niriba loobi nivusuma, a yi Naawun saani.
48003022	Ama, a maa seema ba n daa n sebi n digili, a yi Naawun buku puu la, nisaaldima zaa niŋini yabeniŋiniba. Ama Naawunni ni ti so zaa n niŋina Yeesu Kristu yeride, ba nye notiibu maa tono.
48003023	Ya lee n nyaasi. Ti n daa n bi baŋŋi Yeesu Kristu yeride niŋinisim, zaaligusi maa paabu daa n namsira ti, a ti paa yeride niŋinisim jemani.
48003024	Lala n na zaaligusi maa daa n mari daama ti saani poin, ka Kristu daa n ta, a ti ti niŋina u yeride, a loobi nivusuma Naawun saani.
48003025	Ama pimpariŋa ti niŋina Kristu yeride, zaaligusi maa lee n ka daama ti saani.
48003026	A kpali bo, Yeesu Kristu, a ni ya yeride niŋinisim maa ti ya zaa loobi Naawun biisi,
48003027	ka ba su ya koom, a kpali ya n paara Kristu zu. O niŋini maa ya zo n pili Kristu.
48003028	A zu, Juusi dima ni baligusi bi kuri, koo, girunsi ni seesi n bi niŋi girunsi gba bi kuri, koo, dabsi ni pogiba gba bi kuri, a kpali bo, ya zaa niŋini luŋko, a kpali Yeesu Kristu zu.
48003029	Ka, a kpali ya n niŋi Yeesu Kristu toori la, ya niŋini Ibrahim yaŋsi, ka ni nye noso Naawunni n daa n ti Ibrahim la.
48004001	Ya lee n nyaasi. Ka biso n di kapite na niŋini biya, o niŋini maa giruŋŋu. A kpali bo, halli ka kapite maa zooya,
48004002	o ki tee n niŋi seŋ, ama ba guuna u, ka naa kapite maa zaali, o pa ti karigi.
48004003	O gbinni n ŋa. Ti n daa n niŋi biisi, ti daa n niŋini maa girunsi, a baŋŋi durinye ŋa zaaligusi maa wusigu ko.
48004004	Ama o jemani n daa n ti paa, Naawunni daa n tumi o biya, ka ti poga dogi u, a yi seesi n paara zaaligusi maa zu,
48004005	o bii maa o ti moligi ti seesi n daa n baŋŋi zaaligusi maa paabu ko, ti ti loobi Naawun biisi.
48004006	Ka, a kpali ti n niŋi o biisi la zu, o ti ti sufusi niŋi maa o bii Yeesu, a boona u, Ti ba, ti ba.
48004007	A zu, ya bi lee n niŋi maa girunsi, ama o biisi, ka seema ya n niŋi o biisi maa, o ni ti ya binseesi o n ya n ti o biisi la.
48004008	Ya nyaasi. Saŋa la ya daa n bi baŋŋi Naawunni, ka niŋi maa girunsi n tumina siseesi n ka daama Naawun saani la.
48004009	Ama pimpariŋa ya pa baŋŋi u, ka o gba baŋŋi ya. A zu, o bi veela ya n lee n loobi n niŋi siseesi n ka kpeeŋu ni daama la girunsi.
48004010	Ama, a yi ŋmerisi ni yuma zaa, ya dira dabora ga, a kpabira moligirisim.
48004011	M fe maa, m daa n tumi ya saani putoom.
48004012	M taaba, m suusira ya ni, ya be seema ni be ŋa, a kpali bo, m gba bani seema ya n be. Ni daa n ba ya saani la, ya daa n bi niŋi ma yabee zaa.
48004013	Ka ya mi baŋŋi maa, ni daa n piili n ta ya saani, a ti wusira ya Yeesu baarusuma la, toora n taasi.
48004014	Ama halli ka m beebu daa n ba toom ya saani, ya daa n bi niŋi ma siya, koo, a tu ma, ama ya daa n dee ma,daa n bi baŋŋi Naawunni, ka niŋi a maa ni niŋi Naawun malaki, koo Yeesu Kristu.
48004015	Ka ya sufusi n daa n peligi la bi lee n peligi. Wula? Yamonsi n na, ka ya daa n di n tee n nyisi ya nimbiisi ti ma, ya daa n di n niŋi lala.
48004016	Ama pimpariŋa, a kpali seema ni wusira ya yamonsi, m loobini ya dimma?
48004017	Ya nyaasi. Halli ka seesi n yomsira ya la kpabira ya yela, ba bi niŋina nene, a kpali bo, ba kpabira ba barigi m ni ya, ya ti paara ba zu.
48004018	Ama ka niriba niŋina nene, o veela ya paara ba zu, halli ka m ba niŋi, koo, m ka niŋi.
48004019	Ya niŋini maa m biisi, ka seema poga yi n ya n dogi, ka nyaara beerim, lala beerim n na ma nyaara, a kpali ya zu, ya pa ti be maa Kristu.
48004020	Ya yela tiri ma ga, o veela m di n ba ya saani pimpariŋa, a togsira ya nufu niŋi.
48004021	Ya seesi n kpabira ya paara zaaligusi maa zu, ya wumi seema zaaligusi maa n yetira.
48004022	A yetira maa, Ibrahim daa n marini biisi bayi. Yindaana ma daa n niŋini giruŋŋu, ka so n che la ma daa n bi niŋi giruŋŋu.
48004023	Giruŋŋu maa daa n dogi o bii maa, a maa seema nisaaldima yi n dogira, ama biso n che la wune, poin ka ba dogi u, Naawunni daa n ti Ibrahim noori, ni o ni dogi u.
48004024	N ŋa niŋini maa kiŋaasa, ka o gbinni n ŋa. Pogiba bayi maa niŋini maa soya ayi, seesi Naawunni n daa n zaali la. A yindaana niŋini zaaliguseesi Naawunni n daa n ti Juusi dima, a yi zotintaa, so ba n boona Sayinai, ka ba Areebiya paaligu puu la. Soori ŋa niŋini maa Ibrahim giruŋŋu poga maa, so ba n boona Heega, ka o dogira girunsi la. O mi niŋi maa Jiruusilim tiŋŋa puwa, a ni Juusi dima, seesi n paara zaaligusi maa, a kpali bo, ba niŋini maa girunsi.
48004026	Ama Jiruusilim yindaana, so n ba Alizaana puu la niŋini maa Ibrahim pogso n bi niŋi giruŋŋu la, ka wune n niŋi ti ma.
48004027	A maa seema ba n daa n sebi n digili, a yeli, Pogso n yuu, ka na bi dogi bii zaa, o mari sufupeeli, a tasira. A kpali bo, pogso o sira n zagsi mari biisi, a gaari pogso n kulisira.
48004028	M taaba, ti wune niŋini Naawun biisi, a kpali o notiibu maa zu, a maa seema Ibrahim bii Isaaka n daa n be.
48004029	Ama biso ba n daa n dogi maa seema nisaaldima yi n dogira la daa n namsi biso ba n daa n dogi seema Naawun sii n daa n ti noori la. Ka lala yi niŋina pimpariŋa.
48004030	Ama ya wumi seema Naawun buku n daa n yeli, ni ba kari giruŋŋu poga maa ni o biya, a kpali bo, giruŋŋu bii ki tee n nye bunso pogso n bi niŋi giruŋŋu la bii di n nye.
48004031	A zu, m taaba, ti bi niŋi maa giruŋŋu poga maa biisi, ama so n bi niŋi giruŋŋu la.
48005001	Ya nyaasi. Kristu daa n ti ti da niŋi maa girunsi, ka kpabira ti ba lala. A zu, ya niŋi aniya, ka da lee n loobi maa girunsi.
48005002	Ya lee n nyaasi. Mani Pool yetira ya, ni ka ya so zaa sagi ba ŋma o yoori, o lee n ka tono Kristu saani.
48005003	Ka m lee n yetira ya so zaa n sagi n ŋma o yoori, ni ka o bi paara Naawun zaaligusi zaa zu nene ga,
48005004	o ki tee n loobi nivusuŋŋu Naawun saani. Ama, a kpali o n kpabira o paara zaaligusi maa, a nye n ŋa, o ki lee n tee n nye barikaso Kristu n tira la.
48005005	Ama ti wune niŋina Naawunni yeride, ka mari o siya, a gutira jemanso ti n di n nye laada, a kpali ti n niŋi nivusuma Naawun saani.
48005006	Lala n na, ka niriba paara Yeesu Kristu zu, yoya ŋmaabu bi lee n tiri, halli a ŋmaya, koo, a bi ŋma, ama yeride niŋinisim maa, a ni taaba kpabirisim n tiri.
48005007	Ya lee n nyaasi. Ya daa n paara Yeesu Kristu zu nene, ka pimpariŋa ya bi lee n kpabira yamonsi. ?ani n taasi?
48005008	Pa Naawunni so n daa n nyisi ya la n na.
48005009	Ama yiisi beela ni ti paanu maa zaa fuŋsi.
48005010	Halli lala, ti duuma ti ma mari tama maa, ya ni pa m wusigu ŋa ko zu, ka o darigi niso n yomsira ya la tubiri.
48005011	M taaba, ka m di wusira yoya ŋmaabu yela, ba di bi namsira ma, a kpali bo, Yeesu Kristu kum maa yela di bi lee n ti ba jeera suuri.
48005012	Ama seesi n yomsira ya, ya ŋmaara ya yoya la, ya cheli ba gba ba feli ba lana.
48005013	M taaba, Kristu daa nyisi ya, ya da lee n niŋi maa girunsi, ama ya da ti yela ŋa ti ya niŋina yabeeri, ama ya kpabira taaba, a tumina taaba.
48005014	A kpali bo, Naawun zaaligusi maa zaa gbinni n ŋa, ya kpabira taaba, a maa seema ya n kpabira ya maŋsi.
48005015	Ama ka ya zabira taaba, koo, a niŋina taaba yabeera, ya dasi, a da saami ya yela zaa.
48005016	Ya nyaasi. Ya ti Naawun sii wusira ya seema n veela ya niŋina, ka da niŋina yabeseesi ya niŋasi n kpabira.
48005017	A kpali bo, kiperi maa nyaŋina sii maa, ka sii maa gba mi nyaŋina kiperi maa, ayi maa zaa niŋini maa dindima, ya da niŋina ya kiperi.
48005018	Ama ka Naawun sii wusira ya seema n veela ya niŋina, zaaligusi maa lee n ka daama ya saani.
48005019	Yabeseesi niriba niŋasi n kpabira n ŋa, taaba pogiba kpabirisim, koo dii saaminisim,
48005020	koo wuna maaligu, koo soolim, koo, a loobira dindima, koo zabirisim, koo pubeerim, koo, a jeera suuri, koo zamba, koo gamsigu,
48005021	koo daam kuunisim, koo yabeseesi n che. A maa seema ni daa n yeli ya la, m lee n yetira ya, ni ya da niŋina a, a kpali bo, seesi n niŋina a ki tee n kpe Naawun naalim puwa.
48005022	Ama yaseesi Naawun sii n tira n ŋa, taaba kpabirisim, a ni sufupeeli, a ni niŋgbirimaasim, a ni kenyiti, a ni jilima, a ni yasuma, a ni yeride niŋinisim,
48005023	a ni boin, ka ka sujeebu jaga. Zaaliguso zaa bi katira yela ŋa,
48005024	ka seesi n niŋi Yeesu Kristu toori bi lee n paara ba niŋasi kiperi, a ni a yabeeri zu.
48005025	Ya lee n nyaasi. Naawun sii ti ti ni nyevuri, a zu, ya cheli ti yi niŋina yaseesi o n wusira maa, a veela,
48005026	ka da kpalimina, koo, a zabira taaba, koo, a mari pubeerim.
48006001	M taaba, ka ya nye niso n niŋina yabee, ya seesi n mari Naawun sii nene la, ya wusi u yamonsi, a ni jilima. Ama ya dasi ya maŋsi niŋi, ya gba ya da pa ti niŋi yabee maa,
48006002	ama ka ziira taaba ziirisi, a kpali bo, n ŋa Kristu kpabira ya niŋina.
48006003	Ama ka nira feera maa o niŋina nene, ka bi niŋina, o yomsirini o maŋŋa.
48006004	A zu, so zaa o nyaasira o gbagba yaniŋisa. Ka a veela, pa o todaana kpeesigu n na, ama o gbagba toori.
48006005	Lala n na, so zaa o ziira o gbagba ziiri.
48006006	Ya lee n nyaasi. Ka nira wusira o todaana baarusuma maa, so n bamsira maa, o naag o binsumseesi tira so n wusira u maa.
48006007	Ya da yomsira ya maŋsi, a maa ya n di n tee n yomsi Naawunni. A kpali bo, yaso zaa nira n niŋina, o ni nye o laada.
48006008	Lala n na so n niŋina o niŋa kiperi ni nye tubiri darigirisim. Ama ka nira niŋina Naawun sii kiperi, sii maa ni ti u nyevuriso n ka baasigu la.
48006009	A zu, ti da zagsira yasuma niŋinisim, koo, a ti a fiigira ti, ka a jemani ti paa, ti ni nye a laada.
48006010	Lala n na, ka ti nyaara soori, ya cheli ti niŋina niseesi n niŋina Kristu yeride la yasuma, a ni niriba zaa.
48006011	Ya nyaasi seema ni naa m nuu sebi sebirisim tintaasi tira ya n ŋa.
48006012	Ya lee n nyaasi. Niseesi n kpabira ba tira ba jilima, a yi durinye ŋa puwa, barima n naa yoya ŋmaabu yela bobira ya, ba da ti nye namsigu, a kpali Kristu kum maa zu.
48006013	Ka seesi n ŋmaara yoya la gba bi paara Naawun zaaligusi zu nene, ama ba kpabira ya ŋma ya yoya, ba ti naag a kpalimina, a nye kpeesigu, a yi seesi n ŋmaara yoya la saani.
48006014	Ama ma wune, m ki sagi n naa bunso zaa kpalimina, ama ti duuma Yeesu Kristu kum maa yela ko. Ka a kpali o zu, durinye ŋa lee n ka daama m saani, ka m gba bi lee n kpabira durinye ŋa yela.
48006015	O bi tiri, ka ya yoya ŋmaya, koo, a bi ŋma, ama yaso n tiri niŋi ya mari nyevuripaali maa.
48006016	Naawun niriba, seesi n paara n ŋa zu, o ti ba niŋgbirimaasim, ka zora ba nimbaa.
48006017	A yi zinni wara, so zaa o da lee n namsira ma, a kpali bo, tumseesi ni daa n tumi n ti Yeesu la ti ma tee n nye kpalaga, a yi m niŋa niŋi.
48006018	M taaba, ti duuma Yeesu Kristu ti ya barika.
49001001	Ya Naawun niriba n niŋina Yeesu Kristu yeride, mani Pool puusira ya. Naawun kiperi la zu, m niŋini Yeesu Kristu tumu.
49001002	Ti ba Naawunni ni ti duuma Yeesu Kristu ti ya zaa barika, a ni niŋgbirimaasim.
49001003	Ya cheli ba kpeesira Naawunni, so n niŋi ti duuma Yeesu Kristu ba, a kpali bo, a yi Kristu niŋi, o ti ti ni barika zaa n ba Alizaana puwa.
49001004	Lala n na, poin ka o daa n maali durinye ŋa, o daa n nyisi ti, a kpali Kristu zu, ti ti ba niŋi seema o n kpabira, a maa ti na n bi niŋi yabee zaa.
49001005	Lala n na, o kpabira ti, ka daa n zaali ti, ti ti niŋi o biisi, a kpali Yeesu Kristu zu, a ni o gba kiperi,
49001006	o ti nye kpeesigu, a yi seema o n tira ti barika ga putoom, a kpali o bikpabirigu Yeesu zu.
49001007	Ka wune Yeesu kum zu ti nyeni moligirisim, a ni ti yabeeri che n paŋinisim, a kpali seema Naawunni n tira ti barika ga la.
49001009	Ka a kpali o yam ni baŋinisim zaa zu, o ti ti baŋŋi o kiperi n daa n sogi la, a yi seema o n daa n tumi Kristu, o niŋi o kiperi la.
49001010	Lala n na o zaali daa, o ti bunso zaa n ba Alizaana ni durinye ŋa puwa loobi luŋko, Kristu o niŋi a zudaana.
49001011	A kpali wune Kristu zu, Naawunni, so n niŋina bunso zaa seema o n kpabira la daa n nyisi ti, ka zaali ti ti ti nye tama maa, ti n di n nye moligirisim, a yi Kristu niŋi, niriba ba kpeesira wune Naawunni, a ti o yuuri du.
49001013	Ka ya wune, a kpali Yeesu Kristu zu, ya daa n wumi yamonsi, seesi n tira moligirisim, ka niŋi wune Kristu yeride, Naawunni sii o duligi ya, ya niŋi Kristu toori, a maa seema Naawunni n daa n ti noori la.
49001014	Ka, a kpali sii maa zu, ti mari tama maa, ti n di n nye bunso Naawunni n daa n ti noori la, a yi jemanso ti n di n loobi o toori, o yuuri o ti du.
49001015	A kpali yela ŋa, a ni seema ya n niŋina ti duuma Yeesu yeride, ka kpabira ya taaba Naawun niriba zaa nene la zu,
49001016	m yi kpeesira Naawunni, ka suusi u tira ya,
49001017	ni wune Naawunni, so n niŋi ti ba, ka mari daama ga, ka ti duuma Yeesu Kristu n daa n wusira o yela la, o ti ya o siya, ya ti baŋŋi o yela, ka mari yam ni baŋinisim,
49001018	ya Naawun niriba sufusi a pa baŋŋi yaseesi o n nyisi ya, ya ti nye, a ni seema a n veela ga, a yi ya saani,
49001019	a ni seema o naag o daama ga, a moligira ti seesi n niŋina u yeride la. Daama maa ka ŋmeŋsirisim, o naag u nyisigi Yeesu Kristu, a yi kum puwa, ka ti o zi wune Naawunni nudii zu, a yi Alizaana puu la.
49001021	A zu, wune Yeesu Kristu mari daama gaari nadima ni kpemba ni zaaligusi zaa, ka o yuuri du n gaari yuya zaa, halli a yi durinye ŋa puwa, koo a yi durinyeso n ya n ti ta la.
49001022	Ka Naawunni nyaŋŋi bunso zaa ti u, o loobi a zudaana, a moligira chaachi dima.
49001023	Ka ti chaachi dima niŋini maa o niŋa, ka o mi niŋi ti zu, ka ba seela zaa.
49002001	Ya nyaasi. O daa n niŋini maa ya n kpi, a kpali ya yabeeri zu.
49002002	A jemani maa ya daa n niŋina yabeeri maa durinye dima, a paara kikpaarigusi naaba Sitaana zu, so n ti niriba zagsira yasuma.
49002003	Lala n na, ti daa n ba niŋi, a niŋina ti gba kiperi, a maa seema ti niŋasi ni sufusi zaa n daa n kpabira. A zu, ti daa n ya n nye tubiri darigirisim, a maa seesi zaa n che la.
49002004	Ama Naawunni, halli ka ti daa n niŋini maa ti n kpi, a kpali ti yabeeri la zu, o daa n kpabira ti yela, ka ti ti barika moligi ti, ti nye nyevuri, a maa Kristu. O niŋini n ŋa, a kpali o zora nimbaa ga,
49002006	ka a kpali Yeesu Kristu zu, o nyisigi ti ni nu zaa, ti ti ba Alizaana,
49002007	o ti tira ti jilima, a wara saŋa ni saŋa zaa, a kpali wune Yeesu Kristu zu. Lala n na o ni wusi seema o n tira barika ga, a wara.
49002008	Ya nyaasi. A kpali Naawunni ti ya barika, ka ya niŋina u yeride la zu, ya nyeni moligirisim. O bi niŋi maa ya yaniŋisa zu, ama Naawunni pi ya piini.
49002009	Yaniŋisa ki tee n moligi n ŋa, so zaa o da nye daama kpalimina.
49002010	Ama, a kpali Yeesu Kristu zu, Naawunni maali ti n ŋa, ti ti niŋina yasuma, seesi o n daa n zaali ti kusu zaa la, ti ti niŋina a.
49002011	Ya nyaasi. Juusi dima ŋmaara yoya, ka ba boona ba saŋkariŋmaasi dima, ka ba mi boona ya baligusi, kusoolisi.
49002012	Saŋa la ya kusoolisi dima daa n bi baŋŋi Kristu yela, ka bi niŋi niseesi Naawunni n nyisi la dima, ka bi baŋŋi noseesi Naawunni n daa n ti la, ka bi mari tama maa, ya n di n nye moligirisim, ka bi baŋŋi Naawunni, a yi durinye ŋa puwa.
49002013	Ama pimpariŋa, a kpali Yeesu Kristu, a ni o kum maa zu, ya seesi n daa n ba wogila la pa leelini.
49002014	Ka o mi tira ti niŋgbirimaasim, a kpali seema o n daa n saami bunso n daa n barigi saŋkariŋmaasi dima ni kusoolisi dima, ba zaa ba niŋi luŋko, ka da lee n niŋi dindima.
49002015	Seema o n daa n niŋi yela la n ŋa. A kpali o kum maa zu, o daa n ti buŋkobkuuriba zaaligusi ni yaniŋisa, a da lee n mari daama zaa, o ti naa Juusi dima ni baligusi zaa, ba paara o zu, a loobi luŋko, a mari niŋgbirimaasim.
49002016	Ka o kum maa zu mi ti ba bayi maa zaa ba da lee n niŋi Naawun dindima, ama ba niŋi luŋko, a loobi Naawun zodima.
49002017	Lala n na, o daa n naa niŋgbirimaasim yela wusi ya baligusi, seesi n daa n ba wogila la, a ni Juusi dima, seesi n daa n leeli u la.
49002018	Lala n na, a kpali o zu, ti ni ya zaa mari Naawun siya, ka Naawunni mi niŋi ti zaa ba.
49002019	Ya bi lee n niŋi maa saamba, ama ya ni Naawun niriba niŋini luŋko, ka niŋi o biisi.
49002020	Ti zaa niŋini maa dii, ka o piiligu gondaa niŋini Naawun tumusi ni chaamesi, ka ti duuma Yeesu Kristu mi niŋi o zaaziya,
49002021	so n ti o mari kpeeŋu, a za nene, dii maa zaa o loobi Naawun dii.
49002022	Ka wune ti duuma Yeesu mi ti ya zaa ba gondaasi maa niŋi, dii maa zaa o niŋi seela Naawun sii n be.
49003001	A kpali mani Pool n tumina Yeesu Kristu, a tira ya baligusi zu, ba yo ma ni dii.
49003002	Ka ya wumiya maa seema Naawunni n daa n ti ma wusira ya o barika yela.
49003003	M gba daa n bi baŋŋi a, ama wune n daa n wusi ma a yela, ka ma tee n sebi a seesi digili.
49003004	A zu, ka ya karimina a, ya ni baŋŋi seema m Kristu yela baŋinisim n be.
49003005	Saŋa la Naawunni daa n bi naa yela maa wusi niriba, a maa seema pimpariŋa o n ti o sii naag a wusi o tumusi ni chaamesi.
49003006	Ka yela maa gbinni n ŋa, baligusi ni Juusi dima zaa niŋini luŋko, ka ba zaa ni nye noso Naawunni n daa n ti, a yi Yeesu Kristu baarusuma maa niŋi.
49003007	A zu n na Naawunni daa n naag o daama, a ti ma o barika, m loobi n wusira baarusuma maa.
49003008	Halli ka m niŋi Naawun niriba zaa bibilidaana, o daa n ti ma o barika maa, m ti naa Yeesu Kristu yela, a ni seema a n mari tono ga, a wusira ya baligusi,
49003009	ya ti baŋŋi yaso Naawunni n daa n ya n niŋi la. Saŋa la Naawunni, so n daa n maali bunso zaa la daa n bi ti niriba baŋŋi a yela,
49003010	a kpali bo, o kpabira malakisi ni daamadima zaa n ba Alizaana puwa, ba nye o yam zaa, seema o n niŋina, a yi chaachi dima puu pimpariŋa.
49003011	N ŋa n na o daa n ya n niŋi, ka pimpariŋa a loobi yamonsi, a yi ti duuma Yeesu Kristu niŋi.
49003012	Ka, a kpali wune Yeesu, a ni seema ti n niŋina u yeride la zu, ti mari dabilim, a suusira Naawunni.
49003013	A zu, m yetira ya ni, ya da pa ti zagsi, a kpali namso ni nyaara ya zu ŋa. A zaa niŋini ya yuya duubu.
49003014	A zu, m gba tiŋŋa suusira ti ba Naawunni,
49003015	so n ti baligusi zaa n ba Alizaana ni durinye ŋa puu la yuya,
49003016	ni, a kpali o daama ga la zu, o ti ya o siya, ya sufusi a mari daama,
49003017	ka o lee n ti ya niŋina Yeesu Kristu yeride, o ba ya puwa, ya yi ti kpabira taaba nene,
49003018	ya ni Naawun niriba zaa ya mari daama, a baŋŋi seema Yeesu Kristu n kpabira ya ga, a ni seema o kpabirisim maa n gaari bunso zaa, ya ti nye daama ni tono zaa Naawunni n kpabira o ti ya. Ama nisaaldima ki tee n baŋŋi seema Yeesu n kpabira ba ga la zaa.
49003020	Naawunni, a kpali seema o n tira ti daama la ni tee n niŋi n gaari yaseesi zaa ti n suusira, koo, a feera.
49003021	Ya cheli o nye kpeesigu, a ni yuuri duubu, a yi chaachi dima puwa, a ni Yeesu Kristu saani, a wara saŋa ni saŋa zaa.
49004001	A zu, mani so ba n yo diyaa, a kpali ti duuma zu, m suusira ya ni, ni ya niŋi aniya niŋina yasuma, a maa seema n veela niseesi Naawunni n nyisi la ba niŋina,
49004002	a yi tira jilima, ka ba boin, a ni kenyiti, ka kpabira taaba, a moligira taaba,
49004003	ka niŋi aniya mari naŋgbanluŋko, a maa seema Naawun sii n tira, a ni niŋgbirimaasim.
49004004	Ya nyaasi, Yeesu nyaaŋpaariba zaa niŋini niŋaluŋko, ka Naawun sii ko n ba niŋi, a maa seema Naawunni n daa n nyisi ya, ya ti nye moligirisim luŋko.
49004005	Lala n na ti mari duumaluŋko, ka ti yeride niŋinisim niŋi luŋko, ka koom suubu gba niŋi luŋko,
49004006	ka Naawunni ko n ba niŋi, ka niŋi ti zaa ba, ka mari daama gaari bunso zaa, ka ba seela zaa, ka ba ti zaa niŋi tumina.
49004007	Ka Naawunni ti ti lunko zaa barika, a maa Yeesu Kristu n sagi n ti.
49004008	A zu, ba daa n yeli, Yeesu n daa n nyisigi n du n gaari Alizaana la, o daa n ti nivudamta pa o zu gaari, ka pi nisaaldima piini.
49004009	Ba n yeli, ni o daa n du n gaari la, o gbinni niŋi maa, o daa n piili n sigi n ta durinye ŋa puwa.
49004010	Lala n na, so n daa n sigi maa niŋi so n daa n du n gaari la, ka o bi du n paa saazu ko, ama o we Alizaana, a wa ti nyaasira seela zaa.
49004011	Yeesu n daa n pi piini la, o gbinni niŋi maa, o daa n ti seesi niŋi o tumusi, seesi o chaamesi, seesi o baarusuma wusiriba, seesi ba nyaasira chaachi dima, seesi ba wusira.
49004012	O niŋini n ŋa, Naawun niriba ti mari daama tumina o tuma, ka niŋi maa wune Yeesu niŋa, a karigira,
49004013	ti zaa ti pa ti mari naŋgbanluŋko, a yi Naawun yeride niŋinisim niŋi, ka baŋŋi o bii Yeesu nene. Lala n na, ti ni loobi maa nivukara, a maa seema Yeesu Kristu n be, a ni o daama zaa,
49004014	ka ki lee n niŋi maa biisi, seesi yi n cherigira ba sufusi ga, a kpali yabeniŋiniba n yomsira ba, a wusira ba yaseesi n kuri n kuri.
49004015	Ama ka togsira yamonsi, a kpabira taaba, ti ti loobi maa Yeesu Kristu, a yi ti yela zaa niŋi. Wune n niŋi maa ti zu,
49004016	ka ti mi niŋi maa o niŋa wula, a tomi taaba. A zu, ka wula maa zaa tumina a tuma nene, zu maa ti niŋa maa karigira, wula maa zaa a kpabira taaba.
49004017	A zu, m yetira ya ni, ni a kpali ti duuma zu, ya da lee n niŋi maa seema baligusi n niŋina. Barima n yi feera feribeeri,
49004018	ka bi baŋŋi yamonsi, ka ka nyevuriso Naawunni n tira la, a kpali bo, ba zagsigu ti ba ka a baŋinisim.
49004019	Ka ba ka vi zaa, ka niŋina yadagiri, ka kpabira ba niŋina yabeeri zaa.
49004020	Ama ya ki tee n niŋi n ŋa, a kpali ya n baŋŋi Yeesu Kristu la zu.
49004021	Ya daa n wumi o yela, ka ba wusi ya o yamonsi.
49004022	A zu, ya zagsi yabeseesi ya n daa n kpabira, koo, a niŋina, yaseesi n daa n yomsira ya la,
49004023	ka ti ya sufusi kpabira yasuma,
49004024	ya loobi n niŋi maa seema Naawunni n be, a ni o yasuma zaa.
49004025	Ya da lee n ŋmaara jiri zaa, ama so zaa o yetira yamonsi, a yi o todaana saani, a kpali bo, ti zaa niŋini maa niŋa luŋko wula.
49004026	Ka suuri mari ya, ya da ti ya sujeebu maa ti ya niŋi yabee, ka ti ya sufusi a maa, poin ka wuluŋu li,
49004027	Sitaana o da nye daama yomsi ya.
49004028	So n daa n niŋi tayugu, o da lee n zuura, ama o yi tumina tumsuma, o ti nye daama moligira nandaandima.
49004029	Ya da togsira yatogadagiri, ama yatogasuma ko, a yi jemanso n daga ya togsira, ya ti moligira seesi n wumina a maa.
49004030	Ka da saami Naawun sii sufu, a kpali bo, sii maa daa n duligi ya, ya ti nye moligirisim, a yi jemanso Naawunni di n di so zaa seriya.
49004031	Ya da mari pubeerim, koo, a jeera suya, koo, a mari vu zabira, koo, a tuura, koo, a niŋina yabeeri zaa.
49004032	Ama ya tira taaba jilima, ka zora nimbaa, a che taaba yabeeri paŋina ba, a maa seema Naawunni n daa n che ya yabeeri paŋŋi ya, a kpali Yeesu Kristu zu.
49005001	A kpali ya niŋini Naawun biisi, ka o kpabira ya la zu, ya yi niŋina seema o n niŋina,
49005002	a kpabira taaba, a maa seema Yeesu Kristu n daa n kpabira ti, a naag o maŋŋa ti Naawunni, o ti moligi ti, a maa seema n petira wune Naawunni.
49005003	Ama ya da niŋina yadagiri, koo yabeeri zaa, koo, a nyelimina bini ga, ka da togsira a yela, a kpali bo, o bi veela Naawun niriba n togsira a yela, ka da lee n togsira zolim, koo, a tuura, a kpali bo, lala bi veela, ama ya yi kpeesira Naawunni.
49005005	Ya nyaasi, yabeniŋiniba ni seesi n nyelimina bini ga kpabira durinye yela, a gaari Naawunni, ka ki tee n kpe Kristu ni Naawunni naalim puwa.
49005006	Ama ya wune ya da ti so zaa naa zolim yomsi ya, a yi yela ŋa niŋi, a kpali bo, seesi n niŋina yela ŋa zagsini Naawun yela, ka Naawunni ni darigi ba tuba.
49005007	Ya da dira ba zoolim,
49005008	a kpali bo, ya daa n ba ligu niŋi, ama pimpariŋa ya loobini ti duuma niriba, a ba paaligu niŋi, a zu, ya niŋi aniya niŋina maa seesi n kpabira paaligu maa,
49005009	a nye paaligu maa tono, so n niŋi yasuma ni yamonsi zaa,
49005010	ka niŋi aniya a baŋŋi seema n petira ti duuma,
49005011	ka da niŋina maa seesi n ba ligu niŋi. Ba yaniŋisa bi veela, ka ka tono, ya wusi ba paaligu maa yela.
49005012	Ama yaseesi ba n sogi n niŋina, o bi veela ti n yetira a yela gba.
49005013	Ama ka bunso zaa yi ligu niŋi, a wa ti ba paaligu niŋi, so zaa nyaara u,
49005014	o pa loobini paaligu toori. A zu, ba yetira, Gbegbisira, nyisigi saa, a yi kum puwa, ka Yeesu Kristu ni ti i paaligu, e nyaara.
49005015	A zu, ya dasi seema ya n niŋina, ka da niŋina maa zolisi, ama yambaŋiniba,
49005016	a yi niŋina yasuma, a yi daamaso zaa ya n nyaara, a kpali bo, yabeeri ba niŋi ga.
49005017	A zu, ya da niŋi zolisi, ama ya yi kpabira ya baŋŋi ti duuma kiperi.
49005018	Ya da kuuna, a kpali bo, a ni ti ya cheera jaga. Ama ya cheli Naawun sii o ba ya niŋi ga,
49005019	ya ti naa Naawun yiima puusira taaba, ka yiimi n tira ti duuma, a ni ya sufusi zaa.
49005020	Ka ya yi naa ti duuma Yeesu Kristu yuuri kpeesira ti ba Naawunni, a yi yaso zaa niŋi.
49005021	A kpali ya n tira Yeesu Kristu jilima, ya mi tira taaba gba jilima.
49005022	Pogiba, ya tira ya siriba jilima, a maa seema ya n tira ti duuma la.
49005023	A kpali bo, daba zaa niŋini o poga zudaana, a maa seema Kristu n niŋi maa chaachi dima zu, ka ba mi niŋi o niŋa, ka o moligira ba.
49005024	Ka seema chaachi dima n paara Yeesu Kristu zu, ya pogiba gba ya paara ya siriba zu, a yi bunso zaa niŋi.
49005025	Siriba, ya kpabira ya pogiba, a maa seema Kristu gba n daa n kpabira chaachi dima, a sagi o dindima daa n ku u la,
49005026	o ti chaachi dima niŋi seema n petira Naawunni. O niŋini maa o daa n su ti chaachi dima koom, ka ti ti noori,
49005027	ti ti loobi o toori, a ni jilima, ka ka yabeeri zaa, ka niŋi seema Naawunni n kpabira.
49005028	Lala n na, siriba, ba kpabira ba pogiba, a maa seema ba n kpabira ba gbagba niŋasi. A kpali bo, dabso n kpabira o poga kpabirini o maŋŋa.
49005029	Yamonsi n na, so zaa bi zagsira o gbagba niŋa, ama o yi tira u bindira, ka nyaasira u nene, a maa seema Kristu n nyaasira chaachi dima,
49005030	a kpali ti n niŋi maa o niŋa wula la zu.
49005031	A zu, daba yi cheli o ba ni o ma, ka naa poga, o ni nu ba loobi luŋko.
49005032	Yatintaa n na, ka m baŋiya maa, Kristu ni o chaachi dima yela n na.
49005033	Ama daba zaa o kpabira o poga, a maa o gbagba, ka poga maa gba o tira u jilima.
49006001	Biisi, a kpali ti duuma zu, ya wumina ya niriba noori. Lala veela.
49006002	Ya tira ya badima ni ya madima jilima. Naawun zaaligusi maa yindaana n na, ka zaaligu maa n niŋi zaaliguseesi n ti noori la piiligudaana.
49006003	Ka noso o n ti la n ŋa, ka ya tira ya badima ni ya madima jilima, ya ni nye tono, ka yuu, a yi durinye ŋa puwa.
49006004	Badima, ya da namsira ya biisi ba jeera suya, ama ya guuna ba nene, a wusira ba yaseesi n veela, a ni Naawun yela.
49006005	Girunsi, ya wumina ya yidaandima noya, a ni jilima, a ni dabeem, a ni sufupeeli, a maa seema ya n tumina Kristu.
49006006	Ka ya da tumina maa ba seesi n tumina niriba nufu niŋi ko, ama ya tumina ba nene, a ni ya sufusi zaa, a kpali ya n niŋi Kristu girunsi, ka niŋina Naawun kiperi la.
49006007	Lala n na, ya ni tumina nene, a maa ya n tumina ti duuma, ka bi tumina nisaaldima,
49006008	ka baŋŋi maa, yasuma zaa nira n niŋina, halli ka o niŋi giruŋŋu, koo so n bi niŋi giruŋŋu, ti duuma ni ti u o laada.
49006009	Yidaandima, ya gba ya niŋina ya girunsi n ŋa, ka da namsira ba, a kpali bo, ya ni ba mari duumaluŋko, a yi Alizaana puwa, ka wune n bi gamsira.
49006010	Ya nyaasi. Ya niŋi aniya kpabi daamaso ti duuma n mari, ya gba ya ti mari daama.
49006011	O daama maa niŋini maa binseesi toozabiriba n naa n zabira toowa. Ya naag a zaa mari, koo, a pili, ya ti mari daama zagsi Sitaana, a ni seema zaa o n ya n yomsi ya.
49006012	A kpali bo, pa nisaaldima n na ti zabira, ama kikpaarigusi, a ni a seesi n di durinye ŋa ni o yabeeri naama, a ni malakiseesi n kpabira yabeeri, ka ba Sitaana saani, ŋarima n na ti zabira.
49006013	A zu, ya naa daamaso zaa Naawunni n tira, ya ti mari daama, a yi jemanso yabeeri ya n nyaŋŋi ya, o da tee n nyaŋŋi ya, ka o baasigu, ya za nene.
49006014	A zu, a maa seema toozabira n naa kirisu kirisi o see, ya gba ya mari yamonsi. Ka seema o n naa bunso pili o nyaari, suusi da tee n kusi u, ya gba ya niŋina yasuma.
49006015	Ka seema o n pitira sabtaasi, ya gba ya wusira niŋgbirimaasim yela.
49006016	Ka seema o yi n mari bunso n ŋmaani diroŋ piligu, a naa n togili, suusi ni kpana, a da kusi u, ya gba ya niŋina Naawunni yeride, Sitaana o da tee n nye daama niŋi ya daaŋu.
49006017	Ka seema toozabira n pinna zupiliguso suusi n ki tee n che u, ya gba ya dee moligirisimso Naawunni n tira la. Ka seema toozabira n mari o suwa, ya gba ya baŋŋi Naawun yela, a mari o sii daama,
49006018	ka yi naa sii maa togsira o saani ga, a ni kenyiti zaa, a suusi u tira o niriba zaa,
49006019	a ni mani, ni o ti ma dabilim, m wusira o baarusuma yadamta, a tira seesi n bi baŋŋi a.
49006020	A kpali baarusuma maa zu ba yo ma ni dii, ma kpabira m mari dabilim, a wusira a, seema n daga m niŋi.
49006021	Ti todaana Tikika, so n tumina ti duuma nene la ni ti yeli ya yela zaa, ya ti baŋŋi m yaso zaa.
49006022	Lala zu ma ya n tumi u, ya ti baŋŋi ti yela, ka nye zuuri duusigu.
49006023	Ti ba Naawunni ni ti duuma Yeesu Kristu ti ya zaa niŋgbirimaasim, ka ti ya kpabira taaba nene, ka niŋina yeride nene.
49006024	Ka Naawunni o ti so zaa n kpabira ti duuma Yeesu Kristu nene ga la barika.
50001001	Yeesu Kristu yasuma dima zaa n ba Filipai tiŋŋa puwa, a ni ya kpemba, a ni ya suŋiniba, mani Pool ni Timoti n niŋi Yeesu Kristu tumtuminiba, ti puusira ya ni.
50001002	Ti ba Naawunni ni ti duuma Yeesu Kristu ti ya barika, a ni niŋgbirimaasim.
50001003	M si teesi ya yela, ka suusi m ba Naawunni ti ya, m yi kpeesira u ni tira ya, a ni pupeelim.
50001005	A kpali bo, dindaso ya n daa n wumi Yeesu baarusuma la, a ti yini zinni, ya paasira m niŋi, a wusira Yeesu baarusuma maa.
50001006	Ka m mari tama maa, Naawunni so n daa n ti ya loobira nivusuma la ni niŋi lala baasi, a yi jemanso Yeesu Kristu di n lee n ta durinye puu la.
50001007	O veela m feera ya zaa yela n ŋa, a kpali bo, m bagsi ba ya niŋi. Halli ka ba yo ma dii, ka dira m seriya, Naawunni ti ya ni barika ya paasi ma wusira baarusuma maa.
50001008	Ka wune Naawunni niŋi m dansiya, a baŋŋi seema ni kpabira ya zaa ga, a maa Yeesu Kristu gba n kpabira ya la.
50001009	Ka m suusi Naawunni tira ya, ya kpabira taaba ga, a ni yam ni baŋinisim zaa,
50001010	ya ti baŋŋi yaso n veela, ba baŋŋi maa, ya niŋini nivusuma, a yi jemanso Kristu di n lee n ta durinye ŋa puwa.
50001011	Lala n na ya ni mari yasuma ga, seema Yeesu Kristu ko n tira, Naawunni o ti nye kpeesigu, o yuuri o du.
50001012	M taaba, m kpabira ya baŋŋi maa, halli ka ba yo ma dii, n ŋa taasi niriba wumina Yeesu baarusuma maa.
50001013	Nayiri soojisi zaa, a ni nivudamta pa baŋŋi maa, ba yo ma ni dii, a kpali Kristu zu.
50001014	Ka m dii yoobu maa mi ti ti duuma nyaaŋpaariba nivudamta nye zuuri duusigu, a naa dabilimtiri wusira Naawun yela.
50001015	Ya nyaasi, niseesi wusira Kristu yela a kpali ba n mari pubeerim, ka kpabira ba yuya a du n gaari ba taaba. Ama seesi wusira a, a kpali yasuma,
50001016	a ni ba taaba kpabirisim zu, ka ba baŋiya maa, m bani kpe, Yeesu baarusuma a du.
50001017	Ama seesi n kpabira ba yuya a du la, ba wusira baarusuma maa pa a kpali yasuma zu, ka kpabira ba namsi ma, a yi m dii yoobu maa niŋi.
50001018	Ya nyaasi, seema zaa ba n wusira Kristu yela, halli yasuma zu, koo pa yasuma zu, m puu peligiya.
50001019	Ka m puu ni peligi n paasira, a kpali bo, m baŋiya maa, ya Naawun suusigu, a ni Yeesu Kristu sii zu, ba ni nyisi ma,
50001020	ka m kpabira, ka mari tama maa, vi ki di ma, ama seema ni daa n yi mari dabilim, lala n na ma ni lee n mari dabilim pimpariŋa. Halli ka m mari nyevuri, koo, ka ba ku ma, Kristu yuuri ni du, a kpali m niŋa zu.
50001021	A kpali bo, ka m na mari nyevuri, m ni tumi Kristu, a nye m tuma tono, a yi durinye puwa. Ama ka m kpiya, m ni nye tono ga. M bi baŋŋi ŋama ŋa so n so,
50001023	a kpali bo, m sufu kpabira a zaa. M kpabira m barigi durinye gaari Kristu saani, lala mari tono ga.
50001024	Ama a mi daga m ba durinye puwa, a moligira ya.
50001025	N ŋa zu m baŋiya m ni ya zaa ni ba durinye puwa, m ti moligira ya, ya niŋina Yeesu Kristu yeride ga, ka mari pupeelim,
50001026	m ti Yeesu Kristu yuuri o du ga ya saani, a kpali m ba ya puwa.
50001027	M taaba, ya moo nufu niŋina nene, seema n daga Yeesu Kristu baarusuma. A zu, ka m taya, m ti puusi ya, koo, ka m bi ta, m ni wumi maa, ya zani ziluŋko nene, a ni sufuluŋko, ka paasi taaba niŋina Yeesu baarusuma la yeride,
50001028	ka bi zora ya dindima dabeem. Lala n na Naawunni ni ti ba baŋŋi maa, ba ni nye saaminisim, ka ya nye moligirisim.
50001029	Ya nyaasi, Naawunni ti ya ni ya niŋina Yeesu Kristu yeride, ka nyaara nam, a kpali wune Yeesu zu,
50001030	a maa ya moorini ya tumi tumseesi ya n daa n nye ni tumina, ka na wumi ni tumina la.
50002001	Ya nyaasi, a kpali ya n paara Kristu zu, ya nyeni zuuri duusigu, ka kpabira taaba, ka zora nimbaa, ka Naawun sii ba ya puwa.
50002002	A zu, ya moo nufu mari sufuluŋko, a ni naŋgbanluŋko, ka kpabira taaba nene, a ti m puu peligi ga.
50002003	Ka ya da ti ya yuya duubu, koo poomini taasi ya niŋina yela, ama ya ba boin, ka fe maa, ya taaba so ya,
50002004	ka da nyaasira ya ko kiperi, ama ya nyaasira ya taaba kiperi,
50002005	ka feera seema Yeesu Kristu n daa n feera.
50002006	A ni naa zaa o daa n niŋini maa Naawunni, o daa n bi ŋmeŋsira o maŋŋa ni Naawunni,
50002007	ka ti o yuuri sigi, a loobi maa tumtumina, ba dogi u maa nisaala.
50002008	O n ti loobi nisaala la, o ti o yuuri lee n sigi, halli o bi zagsi kum, ba naag u kpa n tabi daa, o kpi.
50002009	A zu, Naawunni ti u daama, ka ti o yuuri du n gaari yuya zaa,
50002010	so zaa, a yi saazu ni tiŋŋa, a ni tiŋŋa gbinniŋi, ba gba tiŋŋa ti wune Yeesu,
50002011	ka yeli ni wune Yeesu Kristu niŋi duuma, ti ba Naawunni yuuri o du.
50002012	A zu, m taaba, seema ni daa n ba ya saani, ya yi wumi m noori, pimpariŋa halli ni ka ya saani, ya na wumina, ka tumina, a ni jilima, a ni dabeem, ya ti nye moligirisim baasi.
50002013	A kpali bo, Naawunni ti ya kpabira o kiperi, ka tira ya daama, ya niŋina a.
50002014	Bunso zaa ya n niŋina, ya da fomina, koo a zabira,
50002015	so zaa ba da yetira ya liya, ama ya niŋi nivusuma, a ni Naawun biisi, ka ka yabeeri, a yi nivubeeri ni birikonsidima saani. Lala n na, ya ni niŋi maa ŋmeribiisi n peligi durinye ligu niŋi,
50002016	a wusira ba seema ba n di niŋi n nye nyevuri. Ka ya niŋina n ŋa, ka Yeesu pa lee n ta, m puu ni peligi, a maa m bi ba niŋi putoom, ka bi tumi putoom.
50002017	Ya nyaasi, seema ya n niŋina Naawunni yeride niŋini maa seema ba n kuura buŋkobiri tira Naawunni. A zu, halli ka ba ku ma paasi ya yeride niŋinisim maa, m puu ni peligi n ti ya.
50002018	Lala n na, ya gba puusi peligi n tia ka yabeeri, a yi nivubeeri ni birikonsidima saani. Lala n na, ma.
50002019	Ti duuma Yeesu sagiya, ka a ti niŋi daba ayi, m ni tumi Timoti o ta ya saani, m wumi ya yela, a ni pupeelim.
50002020	M lee n ka nira zaa maa wune Timoti so bagsi n ba ya niŋi,
50002021	a kpali bo, ba zaa kpabirini ba kiperi, ka bi kpabira Yeesu Kristu kiperi.
50002022	Ya baŋŋi o da, seema o n paasi ma wusira Yeesu baarusuma, a maa seema bii n tumina o ba.
50002023	A zu, m kpabira, ka m ti baŋŋi yaso n ya n niŋi ma, m tumi u ya saani,
50002024	ka m niŋina ti duuma yeride maa, a che daba ayi m gba ni nye daama ta.
50002025	Pimpariŋa o veela m ni tumi Apafirodita ti ya. Wune n na ya daa n tumi, o ti moligi ma, ka o loobi m todaana, ka moo nufu paasi ma tumina,
50002026	ka o kpabira o nye ya ga, a kpali bo, o tiri u, ni ya daa n wumi o n beera.
50002027	Yamonsi n na, o daa n beera ga, halli o daa n ya n kpini, ka Naawunni zo u nimbaa, a ni m gba, o nye alaanfiya, m da mari sufusaaŋu ga.
50002028	A zu n na, ma kpabira m tumi u ya saani, ya nye u, a ni pupeelim, o yela o da lee n tiri ma.
50002029	A zu, o ti paa ya, ya deeg u, a ni pupeelim, a kpali ti duuma zu, ka ti u jilima, o ni seesi zaa n tumina n ŋa,
50002030	a kpali bo, o n daa n tumina Kristu, a ni tumseesi ya n daa n ti u o tumi n tira ma la, o daa n ya n kpini.
50003001	M taaba, ya ti ya puusi a peligi, a kpali ti duuma zu. Halli ka m lee n sebi yela tira ya, a bi ti ma beligira, ka mari tono, a yi ya saani.
50003002	Ya dasi yabeniŋiniba, ba niŋini maa baasi, ka kpabira so zaa ba ŋma yoya.
50003003	Ama ti seesi n naa Naawun sii kpeesira u, ka ti Yeesu Kristu yuuri o du, ka baŋŋi maa yoya ŋmaabu ki tee n moligi ti, tirima n niŋi Naawun niriba.
50003004	Ya nyaasi, ka so zaa ni tee n nye tono, a yi o niŋa niŋi, mani ni tee n nye tono gaari u.
50003005	A kpali bo, m daba anii daari ba daa n ŋma n yoori, ka m yaadima niŋi Yakubu ni o bii Benjami, a zu, m ni m niriba niŋi Juusi dima, ka m daa n paara Juusi dima zaaligusi zu maa Farisii daba,
50003006	ka bi niŋi a je. Ka a kpali lala zu ma daa n namsira chaachi dima ga.
50003007	M daa n feera maa, yela ŋa mari tono ga, ama pimpariŋa, a kpali Kristu zu, m pa baŋiya maa, a ka tono zaa.
50003008	Yamonsi n na, a yi m saani, bunso zaa ka tono, ka pa m duuma Yeesu Kristu baŋinisim n mari tono gaa ga. A kpali o zu, m zagsini a zaa tono, a maa sagiri, Yeesu Kristu o ti niŋi m tono,
50003009	m loobi o toori, a niŋi nivusuŋŋu, a maa seesi Naawunni n boona nivusuma la. Pa a kpali zaaligusi zu ma loobi nivusuŋŋu, ama m niŋina Kristu yeride,
50003010	m ti baŋŋi u, ka nye daamaso o n nyisigi kum puu nye la, a ni namseesi o n daa n nyaara durinye puu la, halli o kum nam maa,
50003011	m gba m ti nyisigi kum puwa.
50003012	M na bi nye yela ŋa zaa, ka na bi loobi nivusuŋŋu la baasi, ka ma moo nufu m ti nye a zaa, a kpali bo, Yeesu Kristu naa ma loobi o toori.
50003013	M taaba, m na bi nye a zaa. Yaseesi ni sali n nye bi tiri ma, ama soosa zu koluŋko.
50003014	A zu n na, ma moo nufu tumina Naawunni, m ti paa baasigu, Naawunni o ti ma barika, Yeesu Kristu booli ma m gaari Alizaana.
50003015	A zu, ti seesi n mari yam, cheli ti kpabira n ŋa, ama ka ya kpabira yaseesi paasi, Naawunni ni wusi ya, ni ya kpabira a.
50003016	Ama yaseesi ti n baŋŋi maa a veela, cheli ti niŋina a.
50003017	M taaba, ya pontira ma, ka mi pontira so zaa n niŋina seema ti n niŋina.
50003018	Ya nyaasi, m daa n yi yetira ya ni, ka kpari n yetira ya, a ni sufusaaŋu ga, ni nivudamta ba niŋi, a niŋi Yeesu Kristu kum yela dindima.
50003019	Ba mi niŋi bindira kpabiriba, ka naa ba yabeeri loobi poomini, ka kpabira durinye yela, ama ba baasigu ni niŋi ba saaminisim.
50003020	Ama ti wune zii n niŋi Alizaana, ka ti gutira ti duuma Yeesu Kristu, o ti yi nisaaniŋi, a moligi ti,
50003021	ka naag o daama, so n tee n nyaŋŋi bunso zaa la cherigi ti durinye niŋasi ŋa, a loobi maa o gbagba daama niŋa.
50004001	M taaba, m kpabira ya, ka mi kpabira m nye ya. Ya niŋini m tono, ka ti m puu peligi, ya da zagsi ti duuma, ka tumina u nene.
50004002	Yuwoodiya, a ni Suntuke, m yetira ya ni, a kpali ti duuma zu, ya moo nufu mari naŋgbanluŋko.
50004003	M zo Suzuge, paasi ba ba niŋina n ŋa. M ni ba, a ni Kementi, a ni m taaba tumtuminiba seesi daa n tumina tumluŋko, a wusira Yeesu baarusuma, ka ba yuya sebi n digili, a yi seesi n ya n nye nyevuri la puwa.
50004004	Ya yi ti ya puusi a peligi, a kpali ti duuma zu. M lee n yeli, ya puusi a peligi,
50004005	so zaa ba baŋŋi ya kenyiti. Ti duuma taabu leelini.
50004006	Ya da ti yaso zaa tiri ya, ama ya togsira Naawun saani, a kpeesira u, ka suusira u,
50004007	ka niŋgbirimaasim so Naawunni n tira, ka o gaari yam zaa la ni ti ya sufusi za ziluŋko, a kpali Yeesu Kristu zu.
50004008	M taaba, a baasigu, yaso zaa n mari yamonsi, koo jilima, koo yasuma, koo veelim, koo bunye, koo kpeesigu, ya feera a feri,
50004009	ka yaseesi ti n daa n wusi ya, ya deeg a la, a ni yaseesi ya n daa n nye ni niŋina la, ya niŋina lala, ka Naawunni so n tira niŋgbirimaasim la ni ba ya saani.
50004010	Ti duuma ti m puu peligi ga, a kpali ya bagsi n lee n ba m niŋi. Ya bagsi yi bani m niŋi, ama ya daa n bi nyaara daama.
50004011	Pa m nandaalim zu ma yetira n ŋa, a kpali bo, m pa baŋiya, ni bunso zaa ni mari sagsi ma ni.
50004012	Ya nyaasi, m baŋŋi nandaalim seema o n be, a ni bindaalim. A zu, yaso zaa n niŋi ma, halli pirim, koo kom, koo bindaalim, koo nandaalim, a zaa sagsi ma,
50004013	ka a kpali so n ti ma kpeeŋu la, m ni tee n niŋi bunso zaa.
50004014	Halli yela ŋa zaa, ya nye niŋi, a maa seema ya n paasi ma, a yi m nam niŋi.
50004015	Ka ya mi baŋŋi maa, jemanso ni daa n yi Masidoona paaligu chaŋŋi n wusira Yeesu baarusuma la, ya Filipai chaachi dima ko n daa n paasi n tira ma ligiri.
50004016	Halli ni daa n ba Tesalonika, ka nyaara nam la, ya daa n tumi n ti ma buyi.
50004017	Pa bini maa zu ma kpabira ya naa n tira ma, ama m kpabira ya nye tonoso tiibu maa n tira.
50004018	Apafirodita mi ti ma binseesi ya n daa n tumi u, o naa n ti ti ma la, a zu, m dini meesim ni tono ga. Ya tiibu maa mari bunye, ka petira Naawunni.
50004019	M ba Naawunni ni ti Yeesu Kristu ti ya bunso zaa n tiri la ga, a yi o bindaalim niŋi.
50004020	Ti ba Naawunni yuuri o du, a wara saŋa ni saŋa zaa.
50004021	Ya puusi Yeesu Kristu nyaaŋpaariba la zaa. M taaba seesi n ba m saani puusira ya,
50004022	ka Naawun nivusumseesi n tumina Aroom naaba yiri, a ni nivusuma maa zaa puusira ya.
50004023	Ti duuma Yeesu Kristu ti ya barika.
51001001	Ti taaba Naawun niriba n niŋina Kristu yeride, ka ba Kolosi tiŋŋa puwa, mani Pool ni ti todaana Timoti puusira ya. Ti ba Naawunni ti ma niŋi Yeesu Kristu tumu. O ti ya barika ni niŋgbirimaasim.
51001003	Ka ti yi naa ya yela togsira Naawunni so n niŋi ti duuma Yeesu Kristu ba la saani, ti yi kpeesi u tira ya,
51001004	a kpali bo, ti wumini seema ya n niŋina Yeesu Kristu yeride, a ni seema ya n kpabira ya taaba Naawun niriba,
51001005	a kpali ya n mari tama ya n di n nye tono, a yi Alizaana puwa. Ya baŋini n ŋa, a kpali niseesi n daa n ta ya saani, a ti wusi ya Yeesu baarusuma yamonsi la. A yi durinye ŋa puu zaa, niriba zoo n deegira yela ŋa, a maa ya gbagba n daa n pa ti baŋŋi, a yi daso Apafira n daa n piili n wusira ya seema Naawunni n tira barika, a ni yamonsi la.
51001007	Wune Apafira niŋini ti todaana tumtumina, a tumina Kristu nene tira ti, ka ti kpabira u,
51001008	ka o mi yeli ti seema Naawun sii n ti ya kpabira taaba.
51001009	Ti n daa n wumi n ŋa, a ti yini zinni, ti yi suusi Naawunni tira ya, ni o sii ni ti ya mari yam ni baŋinisim zaa, a baŋŋi o kiperi nene,
51001010	ka yi niŋina yasuma zaa, seema n veela, ka petira ti duuma nene. Naawunni, o ti ya baŋŋi o yela paasira,
51001011	ka ti ya daama zaa, a maa seema o gbagba daama n be la, ya ti tumina u nene, a ni kenyiti, a ni pupeelim,
51001012	ka kpeesira u. Wune ti ba Naawunni ti ti ni daama ti niŋi o niriba, a nye laada, a yi paaligu niŋi.
51001013	Poin ka n ŋa niŋi, ti daa n bani ligu niŋi, ka o moligi ti, a yi o niŋi, a ti ti ba o bikpabirigu naalim puwa.
51001014	Wune n niŋi Yeesu, ka daa n ti ti loobi o toori, a nye ti yabeeri che n paŋinisim.
51001015	Nivu zaa ki tee n nye Naawunni, ama wune Yeesu ŋmaani u ni, ka niŋi bunso zaa zudaana,
51001016	ka kusu zaa la Naawunni daa n ti o maali bunso zaa, a yi saazu ni tiŋŋa, binseesi niriba n nyaara, a ni binseesi ba n ki tee n nye, halli naalim ni kpebilim ni daama zaa. Wune Yeesu n daa n maali a zaa, ka a loobi o toori.
51001017	Lala n na, o daa n piili n ba niŋi, ka ti bunso zaa ba niŋi.
51001018	Ka chaachi dima niŋini maa o niŋa, ka o mi niŋi maa niŋa maa zu, a kpali bo, wune n piili n nyisigi, a yi kum puwa, a piili yela ŋa, o ti niŋi bunso zaa zudaana.
51001019	O n daa n ba durinye ŋa puu la, Naawunni gbagba daa n sagi n ba o niŋi,
51001020	a ti o kpi, a yi daa maa niŋi, a tira niŋgbirimaasim, ka loobira bunso zaa seema wune Naawunni n kpabira, halli saazu bini ni durinye bini.
51001021	Ama ya wune, a kpali ya n daa n feera feribeeri, ka niŋina yabeeri, ya ni Naawunni daa n bi mari naŋgbanluŋko.
51001022	Ama pimpariŋa, a kpali Kristu kum maa zu, ya ni nu loobi naŋgbanluŋko, ya ti niŋi nivusuma o saani, a da mari yabee zaa.
51001023	Ka o tiriya ya na niŋina u yeride, a ni kenyiti, a ni sufuluŋko, ka da zagsira tamaso baarusuma maa n tira la. Mani Pool wusira baarusuma maa, ka pimpariŋa ya ni baligusi zaa n ba durinye ŋa puwa wumini a yela.
51001024	Halli ka m nyaara nam ya zu, m puu peligiya, a kpali bo, Kristu daa n nye nam, o ti moligi o nyaaŋpaariba, seesi n niŋi maa o niŋa la, ka m nam maa paasi o gba nam maa niŋi.
51001025	Ka m tumina nyaaŋpaariba maa, a maa seema Naawunni n daa n ti ma daama, m ti ya baŋŋi o yela nene la.
51001026	Kusu zaa la so zaa daa n bi baŋŋi yela maa, ka pimpariŋa Naawun niriba pa baŋŋi a.
51001027	A kpali bo, Naawunni ti ba nye seema a n mari tono ga, a yi baligusi puwa. Yela maa gbinni n niŋi, Kristu ba ya puwa, a tira ya tama maa, ya n di n nye Naawun daama.
51001028	Wune Kristu yela n na ti wusira, a ni yam zaa, ni so zaa o niŋi aniya ba seema Kristu n kpabira o be.
51001029	Ka wune Kristu tira ma daama ga, ma moo nufu tumina tuma maa.
51002001	Ya nyaasi. M kpabira ya baŋŋi seema ni tumina ga, a tira ya, a ni Kristu nyaaŋpaariba n ba Loodisiya tiŋŋa puwa, a ni seesi zaa na n bi nye ma,
51002002	m ti duusi ya zuuri, ya niŋi luŋko, a kpabira taaba, ka mari tama ga, a baŋŋi yaseesi zaa Naawunni n daa n ti Kristu niŋi la.
51002003	Ka, a yi wune Kristu niŋi, yam ni baŋinisim zaa ba niŋi.
51002004	M yelini n ŋa, so zaa o da nye daama togsira naŋgbanmeesim yomsira ya.
51002005	Halli ka m ka ya saani, m yi feera ya yela, a maa ni ba niŋi, ka yi mari pupeelim, a kpali bo, ya yaniŋisa ni ya Kristu yeride niŋinisim veela.
51002006	Ya nyaasi. Seema ya n daa n dee ti duuma Yeesu Kristu yela, a niŋina u yeride la, ya na niŋina lala pimpariŋa, a kpa nyaga Kristu niŋi, a mari kpeeŋu, seema ba n daa n wusira ya la. Ka ya yi kpeesira Naawunni.
51002008	Ya lee n nyaasi. So zaa n bi naa Kristu yela, ka naa durinye puu yam yela, koo o yaayela, koo kikpaarigusi yela, ya da ti o yomsi ya ya deeg a, a ka tono zaa.
51002009	A kpali bo, Kristu marini Naawun daama zaa,
51002010	ka mi niŋi nadima ni kpemba zaa zudaana, ka ti ya nye nyevuri zaa,
51002011	a yi seema o n daa n cherigi ya. Cherigirisim maa bi niŋi maa seema nisaaldima n ŋmaara yoya, ama o daa n cherigi ya sufubeeri, ya da lee n niŋina yabeeri,
51002012	ka ba su ya koom. Koom suubu maa gbinni n ŋa, ya ni Kristu n na ba daa n ku, a pi ya, ka, a kpali ya n niŋi Naawunni yeride la zu, ya lee n nyisigi.
51002013	Saŋa la ya daa n niŋina yabeeri, ka bi paara Naawun zu. Lala n na o daa n niŋi maa ya n kpi, ka Naawunni che ya yabeeri zaa paŋŋi ya, ka nyisigi ya ni Kristu zaa, a yi kum puwa.
51002014	O n daa n niŋi lala, o niŋini maa, ba n daa n sebi ti yabeeri zaa digili, Naawunni o ti di ti seriya, ama o kpisi a zaa basi, a kpali Kristu kum maa zu,
51002015	ka mi nyaŋŋi kikpaarigusi ni buga kpeeŋu, niriba ba baŋŋi maa, a lee n ka kpeeŋu, a kpali Kristu zu.
51002016	A zu, ka so zaa yeli, ni yarima n niŋina yabeeri, a kpali ya n bi chisira bindira ni binyuura, ka bi dira dabora, seesi ba n dira yuma ni ŋmerisi ni bakwai zaa la zu, ya muuri ba.
51002017	A kpali bo, bindira ni binyuura ni dabora yela ka tono, a yi yaseesi n ya n niŋi maa puwa. Kristu ko n mari tono, a yi a puwa.
51002018	Lala n na, ka so zaa lee n yeli, ni o zaasi zaasima, a baŋŋi maa, ya bi niŋina nene, a kpali ya n bi suusira malakisi, koo, a leera noya ga, ya muuri u, a kpali bo, o durinye feri feera n ti o kpalimina putoom,
51002019	ka bi dee Kristu yela. Wune Kristu niŋini maa ti zu, ka ti mi niŋi o niŋa. Ka niŋa maa zaa niŋi luŋko, a kpali o marini tomsi ziisi ni jiila, ka o zu maa tira u bindira ni kpeeŋu, o karigira nene. Lala n na Kristu niŋi maa ti zu, a ti ti karigira seema Naawunni n kpabira.
51002020	Ya nyaasi. A kpali ya ni Kristu n kpi la zu, kikpaarigusi ni buga lee n ka daama ya saani, ya da lee n paara a zu, ka da chisira durinye puu chisa,
51002021	halli diibu, koo bini siisigu.
51002022	A kpali bo, ka nira dira bunso zaa, a zaa ni saami o puu niŋi. A zu, ti baŋiya maa, chisa maa niŋini nisaaldima yaayela.
51002023	Ama ba feera maa, ka ba suusira malakisi, ka leera noya ga, a nyaara nam la, ba mari yam. Ama ba ka yam, a kpali bo, yela maa ki tee n ti niriba cheli ba yabeeri niŋinisim.
51003001	Ya lee n nyaasi. A kpali ya ni Kristu daa n nyisigi kum puu la zu, ya moo nufu kpabi Alizaana yela, seela Kristu n ba Naawun nudii zu la,
51003002	ka da ti ya bagsi ba durinye puu yela.
51003003	A kpali bo, o niŋini maa ya n kpi, ka mari nyevuri, a yi Kristu saani, so n ba Naawun saani la.
51003004	A zu, Kristu so n tira ti nyevuri la, ka o pa lee n ti ta, ya ni ba o saani, a ni daama.
51003005	A zu, ya zagsi ya durinye puu yabeeri, halli taaba pogiba kpabirisim, koo diisi saaminisim, koo feribeeri, koo bini kpabirisim, o niŋini maa ya n kpabira durinye bini, a gaari Naawunni.
51003006	N ŋa zaa ni ti Naawunni darigi niriba tuba.
51003007	Saŋa la ya n daa n ba yabeniŋiniba puwa, ka niŋina yabeeri ŋa.
51003008	Ama pimpariŋa ya da lee n niŋina a, halli yabeeri maa, koo suya jeebu, koo zabirisim, koo daaŋu niŋinisim, koo tuubu, koo yatogibeeri.
51003009	Ka ya da ŋmaara jiri taaba saani, a kpali bo, ya pa cherigiya, ka bi lee n kpabira ya yakura maa,
51003010	ka Naawunni ti ya feripaala, a ni baŋinisim, ya loobi maa o gbagba.
51003011	A zu, ya da lee n yetira, ni nivu niŋi Juusi nira, koo Giriiki, koo saŋkariŋmaa, koo kisooli, koo saana, koo baligu, koo giruŋŋu, koo so n bi niŋi giruŋŋu. Ya zaa niŋini Kristu niriba, ka o ba ya zaa niŋi.
51003012	Lala n na, ya niŋi seesi Naawunni n daa n nyisi, ya niŋi o toori, ka o kpabira ya. A zu, ya zora nimbaa, ka tira jilima, ka da kpalimina, ka mari bunye, ka tira taaba kenyiti. Ama ka so zaa niŋi o todaana yabee, o che n paŋŋi u, a maa seema ti duuma n daa n che ya yabeeri paŋŋi ya la.
51003014	Ka a puwa, bunso n gaari a zaa, ya kpabira taaba, ya zaa loobi liŋini,
51003015	ka niŋgbirimaasim, so Kristu n tira la o ba ya sufusi niŋi, seema zaa o n daa n nyisi ya, ya niŋi luŋko, a niŋina la. Ka ya kpeesira Naawunni,
51003016	ka ti Kristu yela zaa ba ya sufusi niŋi, ka wusira taaba, a ni yam zaa, ka yiimina yiimseesi ba n yiimi n tira Naawunni la zaa, ya goosi ni ya sufusi zaa a kpeesira u.
51003017	Ka bunso zaa ya n niŋina, koo, a yetira, ya niŋina a, Yeesu yuuri o du, ka naag o yuuri maa kpeesira ti ba Naawunni.
51003018	Pogiba, ya wumina ya siriba noya, a maa seema n veela ti duuma nyaaŋpaariba ba niŋina.
51003019	Siriba, ya kpabira ya pogiba, ka tira ba jilima.
51003020	Biisi, ya wumina ya niriba noya, a yi bunso zaa niŋi, a kpali bo, n ŋa petira ti duuma.
51003021	Badima, ya da namsira ya biisi, a koo ya ni saami ba sufusi.
51003022	Girunsi, ya wumina ya yidaandima noya, a yi bunso zaa niŋi, ka da tumina maa seesi n yomsira niriba, a tumina ba nufu niŋi ko, ama ya yi tumina nene, a ni sufuluŋko, a tira ti duuma jilima.
51003023	Lala n na, bunso zaa ya n niŋina, ya niŋi aniya, a maa ya n tumina ti duuma, ka bi tumina nisaaldima.
51003024	A kpali bo, ya baŋiya maa, wune ni ti ya laada. Ti duuma Kristu n na ya tumina la.
51003025	Ama yabeniŋiniba zaa, Naawunni ni darigi ba tuba, a kpali ba yabeeri zu. Naawunni bi gamsira.
51004001	Yidaandima, ya guuna ya girunsi nene, a kpali bo, ya gba mari ya yidaana, a yi Alizaana puwa.
51004002	Ya moo nufu togsira Naawun saani, ka da gbisira, ka kpeesira u,
51004003	ka suusi u tira ti, ni ti nye daama wusira Kristu yela, so zu ba n yo ma dii la,
51004004	ka wusira a gbina nene, seema n veela.
51004005	Ama ka ya ba seesi n bi paara Kristu zu la saani, ya mari yam, ka da ba niŋi jaga,
51004006	ka yi togsira jilima tiri, a ni bunye, ya tee n baŋŋi seema ya n di n sagi n wusi ba.
51004007	M ni tumi ti todaana Tikika, o ta ya saani, a ti yeli ya ti yela zaa, ka duusi ya zuuri. O niŋini ti duuma tumtumina, a tumina nene, ka ti kpabira u.
51004009	O ni ti todaana Anesima ni ta. Wune Anesima niŋini ya yindaana, ka mi tumina ti duuma nene, ka ti mi kpabira u. Ba ni yeli ya baaruso zaa n ba kpe.
51004010	Ti todaana Aritaaka puusira ya. M ni nu zaa ba yo dii. Baanaba sunzo Maaki gba puusira ya. M tee n yeli ya o yela, ni ka o pa ti ta ya saani, ya deeg u.
51004011	Yeesu so ba n boona Jusita la gba puusira ya. A yi niseesi n tumina m saani, a wusira Naawun naalim yela la, dabsaa koluŋko niŋi Juusi dima, ka ba duusira m zu.
51004012	Yeesu Kristu tumtumina Apafira so n niŋi ya yindaana la puusira ya. Ka o yi ti togsira Naawun saani, o yi suusira ya yela ga, ni ya za nene, ka mari tama, a yi bunso zaa Naawunni n kpabira.
51004013	M niŋini dansiya, a maa seema o n tumi n tira ya ga, a ni ti taaba n ba Loodisiya ni Hayarapoli tiŋsi puusi.
51004014	Dokita Luuka so ti n kpabira la, a ni Deema puusira ya.
51004015	Ya puusi ti taaba n ba Loodisiya tiŋŋa puwa, ka mi puusi chaachi dima n ba Nimfa yiri.
51004016	Ba ti karimi gbaŋaa ya nufu niŋi, ya cheli ba karimi u, a yi Loodisiya chaachi puu niŋi, ka ya mi karimi gbaŋso ni sebi n ti ba la paasi.
51004017	Ka ya yeli Arikipu, ni o tumi tumso ti duuma n ti u la baasi.
51004018	Ya nyaasi, mani Pool n naa m nuu sebira baasigaa. Ya da tami m yela, ni ba niŋi ma ni abanasi. Naawunni ti ya barika.
52001001	Ya Tesalonika dimseesi n laŋsi n tumina ti ba Naawunni ni ti duuma Yeesu Kristu, mani Pool, a ni Sayila, a ni Timoti ti puusira ya. Naawunni ti ya barika, a ni niŋgbirimaasim.
52001002	Jemanso zaa ti kpeesira ti ba Naawunni, a kpali ya zaa zu, ka suusira u tira ya, ka teesira seema ya n niŋina yeride la, a ni seema ya taaba kpabirisim n ti ya tumina nene, a ni seema ya n mari tama, a yi ti duuma Yeesu Kristu niŋi.
52001004	Ti taaba, ti baŋiya maa, Naawunni kpabira ya ni, ka nyisi ya.
52001005	A kpali bo, ti n daa n wusira ya Yeesu baarusuma la, o daa n bi niŋi yatoga ko, ama Naawun sii daama daa n ba niŋi, a ti ya mari tama maa, o niŋini yamonsi. Ka ya baŋiya seema ti n daa n yi niŋina yasuma, a tira ya.
52001006	Ka ya mi daa n loobi n niŋina maa tirima, a ni ti duuma. A kpali bo, halli ba daa n namsira ya ga, Naawun sii maa daa n ti ya dee wusigu maa, a ni pupeelim.
52001007	Ka ya yaniŋisa ŋa wusira seesi zaa n niŋina Yeesu yeride, a yi Masidoona ni Giriiki paaligusi la, seema ba n di n niŋi.
52001008	A kpali bo, ya wusira ti duuma yela, a yi paaligusi maa, a ni seelasi zaa, ka niriba zaa baŋŋi seema ya n niŋina Naawunni yeride. A zu, halli ka ti bi yetira seŋ,
52001009	barima n yetira ya yela, seema ya n daa n dee ti, ka zagsi buga, a ti tumina so ko n niŋi Naawunni yamonsi,
52001010	ka gutira o bii Yeesu, so o n daa n nyisigi kum puu la, o yi Alizaana ta. Wune Yeesu ni moligi ti, a yi tubiri darigirisim n ya niŋi la puwa.
52002001	Ti taaba, ya gbagba baŋiya maa, jemanso ti n daa n ba ya saani la, ti bi wusi ya je.
52002002	Ya lee n baŋŋi maa, tiŋso ba n boona Filipai la dima daa n namsi ti ga, poin ka ti daa n ta ya saani la. Ka ya taaba daa n kpabira ba katira ti, ama Naawunni ti ti mari dabilim wusira ya o baarusuma maa.
52002003	Ya nyaasi, ti wusigu maa bi niŋini maa jiri, koo bimbee, koo yomsigu,
52002004	ama Naawunni, so n baŋŋi ti feri feera la daa n nyisi ti, ti ti wusira o baarusuma la. A zu, ti yi wusira a seema o n kpabira, ka da paara niriba kiperi zu.
52002005	Ka ya baŋŋi maa, ti daa n bi marini naŋgbanmeesim. Ka Naawunni mi baŋŋi maa, ti daa n bi wusira n ŋa, a ti yomsi ya nye bini.
52002006	Halli ti niŋini Kristu tumusi, ti daa n bi kpabira kpee katira ti, ama Naawunni ti ti mari dabilim wusira ya o baarusuma maa.
52002007	Ama ti daa n bani boin, a maa seema poga n naagira o biya.
52002008	Lala n na, ti daa n kpabira ya ga, ka niŋini siriya ti ti wusira ya baarusuma maa, ka ti kpi n ti ya.
52002009	Ti taaba, ya teesi maa seema ti n daa n moo nufu tumina, yiiŋu ni wuntooŋu zaa, ti da pa ti ti ya so zaa nye nam tira ti bindira, a ni seema ti n daa n wusira ya Naawun baarusuma la.
52002010	Ka yarima, Yeesu yeride niŋiniba, ya ni Naawunni baŋŋi seema ti n daa n yi niŋina yasuma ya saani, ka bi niŋi yabee zaa, ama Naawun kiperi ko.
52002011	Ka ya lee n baŋŋi maa, seema ti n daa n duusira ya zaa zuuri, a maa daba ni o biisi, ka daa n yetira ya maa,
52002012	ya niŋina yasuma, seema n petira Naawunni, so n nyisi ya, ya ti nye o naalim puu daama la.
52002013	Ti taaba, jemanso zaa ti yi lee n kpeesira Naawunni, a kpali seema ya n daa n deeg o yaseesi ti n daa n wusira ya la. Ya daa n bi deeg a maa a yini nisaaldima saani, ama Naawun saani, ka a mi niŋi yamonsi, ka moligira seesi zaa n deeg a,
52002014	ka ya daa n loobi maa seesi n paara Naawunni, a ni Yeesu Kristu zu, a yi Judiya paaligu puu la. A kpali bo, ya taaba baligusi daa n namsira ya ga, a maa seema Juusi dima gba n daa n niŋini Judiya paaligu puu la.
52002015	Ya nyaasi. Juusi dima daa n ku Naawun chaamesi, a ni ti duuma Yeesu gba, ka daa n kari ti. Lala n na ba daa n bi petira Naawunni, ka loobi niriba zaa dindima,
52002016	a kpali seema ba n daa n katira ti, ti da wusira baligusi seema ba n di n nye moligirisim. Lala n na ba yabeeri zooya ga, ka Naawunni ni darigi ba tuba ga.
52002017	M taaba, jemanso ti ni ya n daa n barigi daba ayi la, ti daa n yi feera ya yela, ka kpabira ti ti lee n nye ya ga. Lala n na, mani Pool ni m taaba daa n yi ya n ta ya saani, ama Sitaana daa n kaŋina ti soori.
52002019	Ama ti duuma Yeesu pa lee n ti ta, ya yela ni ti ti mari tama, a ni pupeelim, a ni yuuri duubu, ti naag a wusira so zaa o nufu niŋi.
52003001	To, ti n daa n yuu, ka na bi wumi ya yela la, a tiri ti ga, ti ŋme ti sufu ti ko n ba Atani tiŋŋa puwa,
52003002	ka tumi ti todaana Timoti, so n tumina Naawunni, a wusira Yeesu baarusuma la, o ti moligira ya, ka duusira ya zuuri, namseesi ya n nyaara maa, a da ti ya zagsi ya yeride niŋinisim. Ya baŋiya maa, nam nyaabu niŋini ti toori.
52003004	A kpali bo, ti n daa n ba ya saani, ti daa n yeli ya, ni ti ya n nyeni nam, ka ya baŋŋi maa, a loobini yamonsi.
52003005	Lala n na, ka ya yela daa n tiri ma ga la, m daa n tumi Timoti, o ti baŋŋi seema ya n niŋina yeride, a ti yeli ma. A kpali bo, m daa n di fe maa, a koo Sitaana di n yomsi ya, tumseesi ti n daa n tumina ya saani la, a di niŋi putoom.
52003006	Pimpariŋa Timoti lee n pori n ta ti saani, ka yeli ya yela, a maa seema ya n niŋina yeride nene, ka kpabira taaba nene, ka teesira ti yela, a ni jilima, ka kpabira ya lee n nye ti. Ka ti gba kpabira ti nye ya.
52003007	A zu, ti taaba, halli ka ti nyaara nam ga, ti nyeni zuuri duusigu, a kpali ya yeride niŋinisim la zu.
52003008	A kpali bo, ka ya tumina ti duuma nene, ti mari sufu maagirisim.
52003009	Ka ti kpeesira Naawunni, a kpali ya zu, a ni seema ya n ti ti mari pupeelim.
52003010	Ka ti suusira u ga, wuntooŋu ni yiiŋu, ni ti ni lee n nye ya, a moligira ya, ya niŋina u yeride paasi.
52003011	Ti ba Naawunni ni ti duuma Yeesu, cheli ba maali soori ti ti, ti ta ya saani.
52003012	Ka ti duuma maa o ti ya kpabira taaba nene ga, a ni niriba zaa, seema ti gba n kpabira ya.
52003013	Lala n na, ka o pa lee n pori n ta durinye puwa, a ni o nivusuma zaa, o ni ti ya za ti ba Naawunni saani, a ni yasuma, ka da li.
52004001	M taaba, ti daa n wusi ya seema n daga ya niŋina, a petira Naawunni, ka ya niŋina a. Ama ti suusira ya, ka yetira ya, ya niŋi a paasira, a kpali ti duuma Yeesu zu.
52004002	Ya baŋŋi yaseesi o n daa n ti ti wusi ya,
52004003	ni Naawunni kpabira ya niŋina o kiperi, ka da niŋina yabeeri, a yi seema dabsi ni pogiba n doora.
52004004	A zu, so zaa o naag o poga seema n daga, a ni jilima tiri,
52004005	ka da niŋina u maa baliguseesi n bi baŋŋi Naawunni, ka kpabira o ni nu doobu ko.
52004006	Ka ya da kpabira taaba pogiba, a kpali bo, seema ti n daa n wusi ya la, Naawunni ni darigi n ŋa dima zaa tuba.
52004007	A kpali bo, Naawunni bi nyisi ti, ti ti niŋina yabeeri, ama yasuma.
52004008	A zu, so zaa n zagsira yela ŋa, pa nisaaldima n na o zagsira, ama Naawunni, so n tira ya o sii la.
52004009	Ti taaba, Naawunni daa n wusi ya, ni ya kpabira taaba, ka ti baŋiya maa, ya kpabira ya taaba nyaaŋpaariba zaa n ba Masidoona paaligu puwa. A zu, o bi lee n tiri ti, ti sebi n yeli ya niriba kpabirisim yela, ama ti yetira ya maa, ya kpabira ba paasira,
52004011	ka niŋi aniya ba boin, ka da ba foifoi, ka seema ti n daa n yeli ya la, so zaa o tumina o gbagba tuma,
52004012	a nyaara binseesi n tiri, seesi n bi paara Yeesu zu ba tira u jilima.
52004013	Ti taaba, ti kpabira ya baŋŋi seesi n kpi maa yela, ka da mari sufusaaŋu, a maa seesi n ka tama la.
52004014	Ya nyaasi. Ti baŋiya maa, Yeesu daa n kpini, ka lee n nyisigi. A zu, ti baŋŋi maa, Naawunni ni ti Yeesu mari seesi n daa n niŋina u yeride, ka kpi la ta.
52004015	Yaseesi ti n ya n yeli ya niŋini ti duuma wusigu, ni ti seesi na n mari nyevuri, a yi dindaso ti duuma n lee n ya n pori n ta durinye puu la, ti ki daŋŋi seesi n kpi la paag u.
52004016	A kpali bo, ka ti duuma pa chena, o ni yi saazu sigi, a tasi n yeli daamatiri, a maa malakisi kpeema, koo, a maa ba pemsira Naawun kabilli. A jemani maa seesi n daa n niŋina Kristu yeride, ka kpi la ni nyisigi,
52004017	ka ti seesi na n mari nyevuri la, a ni seesi n kpi maa ni du n laŋsi sagbana puwa, a ti paa ti duuma, a yi saazu. N ŋa n ti niŋi, ti ni ba ti duuma saani, a wara saŋa ni saŋa zaa.
52004018	A zu, ya naa yela ŋa, a duusira taaba zuuri.
52005001	Ti taaba, o bi lee n tiri ti, ti sebi n ti ya, a wusi jemanso ti duuma n ya n ta maa.
52005002	A kpali bo, ya baŋiya maa, ti duuma ni ti pirigi ti, a maa tayugu n chena yiiŋu.
52005003	A jemani maa niriba ni yetira maa, ba mari niŋgbirimaasim, a ni alaanfiya, ama seema peminisim n nyisigira pogiba saani, lala n na kum ni gbaa ba yoom, ba kpabi sogirisim zii je.
52005004	Ama ya wune, ti taaba, ya ka ligu niŋi. A zu, dindaari maa yela ki pirigi ya.
52005005	A kpali bo, ya zaa niŋini paaligu toori, a ni wuntooŋu, ka bi niŋi yiiŋu koo ligu toori.
52005006	A zu, ti da gbisira maa seesi n che la, ama ti tumina, ka baŋŋi ti maŋŋa niŋi.
52005007	A kpali bo, yiiŋu n na niriba yi gbisira, koo, a kuuna.
52005008	Ama ti wune niŋini wuntooŋu toori. A zu, cheli ti baŋŋi ti maŋŋa niŋi, ka seema soojisi n pinna ba toowa bini, ti wune cheli ti mari yeride niŋinisim, a ni taaba kpabirisim, a ni tama maa, ti ni nye moligirisim.
52005009	Naawunni bi zaali tubiri darigirisim ti ti, ama moligirisim, a kpali ti duuma Yeesu Kristu,
52005010	so n daa n kpi, o ti moligi ti la zu, halli ka ti kpiya, koo, a na mari nyevuri, ti zaa ni ba o saani.
52005011	A zu, ya duusira taaba zuuri, ka moligira taaba, a maa seema ya n niŋina ŋa.
52005012	Ti taaba. Niseesi ti duuma n nyisi ba niŋi ya yipaariba, a moligira ya, ka wusira ya yam, ya tira ba jilima,
52005013	ka kpabira ba ga, a kpali ba tuma maa zu, ka mari niŋgbirimaasim taaba saani.
52005014	Ti taaba, ya zabira seesi n mari zinyagiri, ka duusira seesi n ka tama la zuuri, ka moligira seesi n bi niŋina yeride nene, ka mari kenyiti niriba zaa saani.
52005015	Halli ka niso niŋi ya yabee, ya da niŋi u yabee, ama ya yi niŋina yasuma taaba saani, a ni niriba zaa saani,
52005016	ka yi mari pupeelim,
52005017	ka yi suusira Naawunni,
52005018	ka kpeesira u, a kpali ya yela zaa zu. N ŋa n na Naawunni kpabira Yeesu nyaaŋpaariba ba niŋina.
52005019	Ya da zagsira Naawun siya,
52005020	koo seesi n togsira Naawun chaamesi yatoga,
52005021	ama ya niŋi a zaa nyaasi, ka niŋina a seesi n veela,
52005022	ka zagsira yabeeri zaa.
52005023	Naawunni, so n tira ti niŋgbirimaasim la, o ti ya niŋi yasuma ko, ya so zaa o da mari yabee, halli o siya, koo o sufu, koo o niŋa, a ti paa jemanso ti duuma Yeesu Kristu n ya n ta la.
52005024	Naawunni, so n nyisi ya la ki cherigi o sufu, ka ni ti n ŋa niŋi.
52005025	Ti taaba, ya suusira Naawunni tira ti gba.
52005026	Ya puusi ya taaba zaa nene ga,
52005027	ka niŋi aniya karimi gbaŋaa ti ba zaa, a kpali ti duuma zu.
52005028	Ti duuma Yeesu Kristu ti ya barika.
53001001	Ya Tesalonika dimseesi n laŋsi n tumina ti ba Naawunni ni ti duuma Yeesu Kristu, mani Pool, a ni Sayila, a ni Timoti, ti puusira ya.
53001002	Ti ba Naawunni ni ti duuma Yeesu Kristu ti ya barika, a ni niŋgbirimaasim.
53001003	Ti taaba, o daga ti n kpeesira Naawunni tira ya, seema n veela. A kpali bo, ya yeride niŋinisim maa zoogira ga, ka ya taaba kpabirisim gba zoogira.
53001004	A zu, a yi Naawun chaachidima puwa, ti yetira ya yela, ni halli ka ya nyaara nam ga, ya na mari kenyiti, a niŋina yeride.
53001005	N ŋa wusira maa, Naawunni dira seriya nene, a kpali bo, o ti yela ŋa niŋina ya siriya ya kpe o naalim puwa, so zu ya nyaara nam la.
53001006	Ka a yi Naawun saani o daga o namsi seesi n namsira ya,
53001007	ka o ni ti ti ni ya seesi n nyaara nam la gba vuusim. O ni niŋi n ŋa, a yi jemanso ti duuma Yeesu ni o malakisi daamadima di n yi Alizaana puu ta, a ni bugum,
53001008	a darigi seesi n bi baŋŋi Naawunni la tuba, a ni seesi n bi paara ti duuma Yeesu baarusuma ŋa zu.
53001009	Ba ni nye tuba darigirisim, so n ka baasigu, ka da ba ti duuma saani, seela o naalim daama n be la.
53001010	Ama a yi dindaari maa, o niriba, seesi zaa n niŋi u yeride la, ba ni kpeesira u, ka tira u jilima ga. Ka ya wune ni niŋi n ŋa, a kpali ya n daa n dee ti wusigu maa zu.
53001011	N ŋa zu n na, ti yi suusira Naawunni tira ya, o ti ya loobi seema n daga o niriba n be, ka ti ya o daama, ya niŋina yaseesi zaa n veela, seema ya yeride niŋinisim n tira,
53001012	ka ti ti duuma Yeesu yuuri o du, ka o gba ni ti ya yuya du, a kpali seema ti ba Naawunni ni wune ti duuma Yeesu Kristu n tira ti barika la.
53002001	Ti taaba, ti ya n yeli ya ni ti duuma Yeesu Kristu taabu yela, a ni seema ti n di n laŋsi n tuusi u, ama o na bi ta. A zu, ka bunso zaa, halli zaasim, koo yatoga, koo gbaŋso ba n daa n sebi n ti ya, ka yomsi n yetira ni mani n sebi la, ka o wusira maa, ti duuma tee n ta, ya da deeg a di, koo, a ti ya sufusi damtira.
53002003	Ya da ti so zaa yomsira ya n ŋa. A kpali bo, nivudamta ni zagsi Yeesu yela, ka dabso o ta, poin ka Yeesu taabu daari maa o paa. Daba maa ni niŋi yabeniŋina, ka ya n gaari bugum ziya,
53002004	ka zabira bunso zaa niriba n boona naawunni, koo buga, o ti dee ziya, a yi Naawun dii, a yetira maa o niŋini Naawunni.
53002005	Ya teesi, Ni daa n ba ya saani, m daa n wusi ya yela ŋa zaa,
53002006	ka ya baŋŋi yaso n bi ti daba maa ta pimpariŋa. Ama o jemani ti paa, o ni ta.
53002007	Pimpariŋa seesi n niŋina yabeeri ba niŋi, ama ba sogi n niŋina a. A kpali bo, yindaana ti yabeeri bi zoogira, ka o ni niŋina n ŋa, ama o pa ti ka niŋi.
53002008	A jemani maa dabso n ya n niŋina yabeeri ga la ni ta, ama ti duuma Yeesu gba ni ta, ka ti o noori sauwa ku u.
53002009	Ya nyaasi, Sitaana ni ti yabeniŋina maa o ta n ŋa, ka ti u daama ga, o niŋina mamaachi yela, a ni yabeeri, a yomsira niseesi n ya n we bugum ziya. A kpali bo, ba ki kpabira ba dee yamonsi, a ti nye moligirisim.
53002011	A zu n na Naawunni ni sagi ba nye yomsigu, a niŋina jiri yeride.
53002012	Lala n na seesi zaa n bi dee yamonsi, ka kpabira yabeeri la ni nye tubiri darigirisim.
53002013	Ti taaba, ti duuma Yeesu kpabira ya, o daga ti yi kpeesira Naawunni tira ya. A kpali bo, o daa n nyisi ya, a yi piiligu, o sii ti ya loobi o toori, a nye moligirisim, ka dee yamonsi.
53002014	O ti n ŋa niŋi, a kpali seema o n daa n ti ti wusi ya Yeesu baarusuma la, ka ti ya nye daamaso ti duuma Yeesu Kristu n mari la.
53002015	A zu, ti taaba, ya niŋi aniya mari kenyiti, ka da zagsira yaseesi ti n daa n wusi ya, koo, a sebi n ti ya la.
53002016	Ti duuma Yeesu Kristu, a ni ti ba Naawunni, so n kpabira ti ga, ka ti ti barika ti mari tama ga, a ni meesim, a wara saŋa ni saŋa zaa la,
53002017	ba duusira ya zuuri, ka ti ya niŋina yasuma zaa, ka wusira a.
53003001	Ti taaba, ya suusira Naawunni tira ti, ti ti mari daama ga, a wusira ti duuma yela, niriba ba deeg a dira, seema ya gba n daa n deegira a la.
53003002	Ka ya lee n suusira u, o moligira ti, a yi nivubeeri puwa. A kpali bo, pa so zaa n deegira ti wusigu ŋa.
53003003	Ama ti duuma ki cherigi o sufu, ka ni ti ya mari tama, ka moligi ya, a yi Sitaana niŋi.
53003004	Wune ti duuma ti ti mari tama maa, yaseesi ti n yetira ya ŋa, ya niŋina a ni, ka ki zagsi a.
53003005	O ti ya kpabira taaba seema Naawunni gba n kpabira ya, ka ti ya mari kenyiti seema Kristu n mari la.
53003006	Ti taaba, a yi ti duuma Yeesu Kristu niŋi, ti yetira ya ni, ni ya giligira ya taaba seesi zaa n mari zinyagiri, ka bi tumina seema ti n daa n wusi ya la.
53003007	Ka ya baŋŋi maa, o daga ya niŋina seema ti n daa n niŋina la. A kpali bo, ti n daa n ba ya saani, ti daa n ka zinyagiri,
53003008	ama ka ti daa n dira so zaa bindira, ti daa n yoora u samini. Lala zu ti daa n tumina tuma wuntooŋu ni yiiŋu, ti ti nye ligiri maa, a da ti ya so zaa nyaara nam.
53003009	Ama ka ti daa n dira ya bindira la, o veela samini ka niŋi, ama ti daa n yi yoora samini, ti ti wusira ya maa, o veela ya tumina tuma.
53003010	A zu, ti n daa n ba ya saani la, ti daa n yetira ya maa, ka so zaa n zagsira tuma, o bi daga o n dira.
53003011	Ka ti wumini maa, ya seesi marini zinyagiri, ka bi tumina, ama ka chaŋina foifoi.
53003012	Ba da niŋina n ŋa, ama ba moo nufu tumina nene, a nyaara ba gbagba bindira, ka ba boin, a kpali ti duuma Yeesu Kristu la zu.
53003013	Ti taaba, ya moo nufu, a yi niŋina yasuma.
53003014	Ya nyaasi, ka so zaa zagsi seema ti n sebi n yeli ya n ŋa, ya baŋŋi a daana, ka giligira u, vi o gbaag u.
53003015	Ama ya da niŋi u maa ya dimma, ama ya wusi u yam, a maa nira ni o sunzo.
53003016	Ti duuma, so n tira niŋgbirimaasim la, o ti ba ya zaa saani, ka tira ya niŋgbirimaasim maa jemanso zaa.
53003017	Mani Pool gbagba naa m nuu sebira puusigu ŋa. N ŋa n na ma sebira, a yi m gbana zaa.
53003018	Ti duuma Yeesu Kristu ti ya zaa barika.
54001001	Timoti, mani Pool puusira i. E niŋini maa m bii gbagba, a kpali ti yeride niŋinisim puwa. Naawunni, so n moligira ti, a ni Yeesu Kristu n niŋi ti tama niŋina la ti ma loobi n niŋi Yeesu Kristu tumu. Ti ba Naawunni ni ti duuma Yeesu Kristu ti i barika, a ni niŋgbirimaasim, ka zora i nimbaa.
54001003	Seema ni daa n wara Masidoona paaligu la, ka yeli i, e zi Afesu tiŋŋa puu la, na zi nisaaniŋi, a yetira niseesi n cherigi ti wusigu maa, ba da wusira n ŋa,
54001004	ka da lee n paara sulima zu, a ni ba yaadima dogim yadamta zu. Yela ŋa marini amore diibu, ka bi ti niriba niŋina Naawunni yeride.
54001005	Ama yaseesi ti n wusira maa ti niriba mari ferisuma, a kpabira taaba, ka niŋina Naawunni yeride.
54001006	Ama seesi n cherigi ti wusigu maa bi niŋina yasuma ŋa, ka togsira jagajaga.
54001007	Halli ka ba kpabira ba wusira Naawun zaaligusi, ba bi baŋŋi yaseesi ba n yetira daamatiri maa gba gbina.
54001008	Ti baŋiya maa, ka niso n paara Naawun zaaligusi maa, a mari tono, a yi o saani.
54001009	Ama jemanso Naawunni n daa n naa zaaligusi maa wusi niriba, pa nivusuma zu n na, ama zaaligusaaminiba, koo seesi n bi kpabira Naawun yela, koo nivubeeri, koo tuuriba, koo niseesi n kuura ba badima a ni ba madima, a ni nivu zaa,
54001010	koo disaaminiba, koo seesi n kpabira ba taaba pogiba, koo niseesi n zu n gbaagira niriba, koo jiri ŋmaariba, koo yomsiriba, koo niso zaa n bi paara wusiguso n veela.
54001011	Lala n na ti duuma Naawunni baarusuma yetira ka o ti ma wusira a.
54001012	M kpeesira ti duuma Yeesu Kristu, so n tira ma daama, a kpali bo, o daa n niŋi ma yeride, a nyisi ma m tumina u.
54001013	Halli ka m daa n togsi yabeeri ŋmeŋsira u, ka daa n namsira o nyaaŋpaariba ga, ka tuura u, o zo ma nimbaa. A kpali bo, a yi jemanso ni daa n niŋina yabeeri maa, m daa n bi baŋŋi yamonsi, ka bi niŋina u yeride.
54001014	Ka o ti ma barika ga, ma pa ti niŋina u yeride, ka kpabira Naawunni ni m taaba, seema seesi n paara Yeesu Kristu zu n niŋina.
54001015	Nyaasi, a niŋini yamonsi, ka o veela niriba ba deegira a nene, ni Yeesu Kristu daa n tani durinye ŋa puwa, o ti moligi yabeniŋiniba. Halli ka mani n daa n niŋina yabeeri gaari niriba zaa,
54001016	Naawunni daa n zo ma nimbaa, a kpali bo, m niŋi n na, Yeesu Kristu, so n mari kenyiti ga la nye daama naag o kenyiti maa wusira niseesi n ya n niŋi u yeride, a nye nyevuriso n ka baasigu la.
54001017	Cheli ba kpeesira Naawunni, ka tira u jilima, saŋa ni saŋa zaa. O ko n niŋi Naawunni, ka ki tee n kpi. Nivu zaa ki tee n nye u, ka o naalim maa mi ka baasigu. Yamonsi n na.
54001018	M bii Timoti, seema Naawun chaamesi n daa n togsira e yela, m gba ya n yeli i, e paara ba yela maa zu, a yi tumina yasuma,
54001019	ka da zagsira yeride niŋinisim, ka da niŋi yaseesi di n tiri i. Niseesi daa n niŋina yabeseesi n tiri ba, ka a niŋinisim maa ti ba zagsira yeride niŋinisim.
54001020	Ba bayi n niŋi Hameniya ni Alisaanda, ka ma naa ba ti Sitaana, o darigi ba tuba, ba ti bamsi yam, a da tuura Naawunni.
54002001	A zu, piiligu maa, m ya n yeli i ni, ni seesi n paara Yeesu zu, ba moo nufu suusira Naawunni, ka kpeesira u, a tira niriba zaa,
54002002	a ni nadima, a ni niso zaa n mari daama, ti ti nye niŋgbirimaasim, ka tumina Naawunni, ka niŋina jilima ga.
54002003	N ŋa n veela, ka petira Naawunni. Wune n niŋi ti moligira,
54002004	ka kpabira so zaa o nye moligirisim, a ti baŋŋi yamonsi.
54002005	O ko n niŋi Naawunni, ka dabso ba n boona Yeesu Kristu la ko ni tee n niŋi sandaantumina, a wara Naawun saani.
54002006	Wune Yeesu Kristu daa n kpi, o ti moligi niriba zaa, a wusira ba soori.
54002007	Lala zu, Naawunni daa n nyisi ma m loobi o tumu, a wusira yela ŋa tira baligusi, ba ti baŋŋi yamonsi, ka niŋi Naawunni yeride. Yamonsi n na, m bi ŋmaara jiri.
54002008	Lala n na ma kpabira dabsi ba lalli ba nuusi, a suusira Naawunni seela zaa ba n be, ka da jeera suya, koo, a dira amore.
54002009	Lala n na, pogiba gba ba yi so waje seema n daga ba soora, ka da wusira ba maŋsi, koo, a maana ba zukoba gaa ga, koo, a pinna binseesi n mari ligiri ga, halli suga bini, koo kugsuma, koo wajaasi.
54002010	Ama ba yi niŋina yasuma seema n daga pogseesi n paara Naawun zu la niŋina,
54002011	ka zi surim, a bamsira Naawun yela, ka tira jilima.
54002012	Lala n na, m ki sagi pogiba wusira dabsi, koo, a mari daama gaari dabsi, ama ba zi surim.
54002013	A kpali bo, Naawunni daa n maali Adam poin, ka maali Hauwa.
54002014	Koo, pa Adam n na Sitaana daa n yomsi, ama Hauwa n na, ka o loobi yabeniŋina.
54002015	Ama pogiba, ka ba niŋina Naawunni yeride, ka kpabira o ni niriba, ka tira jilima, ka niŋina yasuma, ba ni nye moligirisim, a kpali bidogirisim zu.
54003001	Yamonsi n na, ka dabso kpabira o niŋi chaachi yipaara, lala veela.
54003002	Ama o daga yipaara zaa o da niŋina yabeeri, ka mari pogiluŋko ko, ka dasi o maŋŋa niŋi, ka nyaara jilima, ka deegira saamba, ka wusira nene,
54003003	ka da kuuna, ka da buura niriba, ama o ba boin, ka da mari naŋgbanchee, ka da kpabira ligiri ga,
54003004	ka nyaasira o yiridima nene, o biisi ba wumina o noori, ka tira u jilima ga.
54003005	Nyaasi, ka niso ki tee n nyaasi o yiridima nene, wula n na o ya n niŋi n nyaasira Naawun chaachi dima nene?
54003006	Da ti niso n paara Yeesu zu, ka na bi yuu o loobi chaachi yipaara, Sitaana o da nye daama ti o kpalimi n li.
54003007	Ama o daga yipaara zaa o nyaara jilima, a yi seesi n bi paara Yeesu zu, ba da nye daama zuura o nyaaŋa, seema Sitaana n kpabira.
54003008	Chaachi suŋiniba, o daga ba nyaara jilima, ka da yomsira, ka da ti daam miina ba, ka da mari birikonsitiri kpabira ligiri,
54003009	ka niŋina Yeesu yeride, a ni sufupeeli.
54003010	Ama poin, ka ba loobi suŋiniba maa, niriba ba nyaasira seema ba n niŋina, ni ba bi niŋina yabee zaa.
54003011	Ba pogiba gba ba nyaara jilima, ka da zuura niriba nyaana, ka dasira ba maŋsi niŋi, ka mari yeride ga.
54003012	Chaachi suŋiniba gba ba mari pogiluŋko ko, ka nyaasira ba biisi ni ba yiridima zaa nene.
54003013	Yela ŋa zaa tiriya, a kpali bo, so zaa n niŋi chaachi suŋina, ka tumina nene, o yuuri ni du, ka o ni mari dabilim, a yi seema o n niŋina Yeesu Kristu yeride.
54003014	Halli ka ma kpabira maa daba ayi m ta e saani, m sebira yelaa ti i,
54003015	a koo, ka m pa bi nye daama ta pimpariŋa, e ni baŋŋi seema e n di n niŋi, a yi seesi n paara Naawun zu saani. Naawunni, so ko n niŋi yamonsi la barima n niŋi o chaachi dima, ka tira durinye dima ba baŋŋi yamonsi.
54003016	Nyaasi, yamonsi n na, Naawun yela maa mari daama ga, ni Yeesu daa n loobi n niŋi nisaala, ka Naawun sii daa n wusi niriba maa, o niŋi nivusuŋŋu, ka malakisi daa n nye u, ka niriba daa n wusira baligusi o yela, ba deeg a di durinye ŋa puwa, ka o daa n du n gaari Alizaana.
54004001	Ama Naawun sii maa wusira maa, jemanso ni ta niseesi ba zagsi Yeesu Kristu yeride niŋinisim, ka paara jiri ni kikpaarigusi wusigu zu,
54004002	a kpali niseesi n ŋmaara jiri, ka bi lee n kpabira yamonsi zaa la.
54004003	Lala dima ni yeli ba da kulisira, koo, a naagira pogiba, koo, a dira bindiriseesi. Ama Naawunni maali a, ka ti niseesi n niŋina u yeride, ka baŋŋi yamonsi, ba dira a, a ni pupeelim.
54004004	Nyaasi, bunso zaa Naawunni n maali veela, niriba ba da zagsira a, ama ba deegira a, a ni kpeesigu.
54004005	Lala n na, a kpali Naawun n taasi a, ka ba naag a kpeesira u la zu, a zaa veela.
54004006	Ka e naa yela ŋa wusira e taaba, e ni tumina Yeesu Kristu nene, ka mari daama, a kpali e n paara wusigusuma maa zu.
54004007	Ama e cheli yaseesi n niŋi zoltiri, ka bi petira Naawunni la, ka niŋina o kiperi.
54004008	Nyaasi, so n tumi n nyaara kpeeŋu o mari tono, ama so n paara Naawun zu nyaara tono ga, a kpali bo, o nyaara tono durinye puwa, ama ka o lee n ti kpi, o lee n nye tono Alizaana puwa.
54004009	N ŋa niŋini yamonsi, ka o veela niriba deegira a nene.
54004010	Lala zu, ti moo nufu tumina Naawunni, a ti nyaara yaseesi o n yeli la. Wune n mari daama, ka moligira niriba zaa, ama o moligira seesi zaa n deeg o yela la gaari seesi zaa n che.
54004011	Nyaasi, yi wusira yela ŋa,
54004012	ama halli ka e n niŋi bipolli ŋa, da ti niso zaa nyaasi i jaga. Ama, seema e n togsira, ka niŋina, yi wusira seesi n paara Naawun zu seema n veela, ni ba kpabira niriba, a ni yeride, a ni yasuma.
54004013	Niŋi aniya a karimi Naawun buku tira ba, ka duusira ba zuuri, ka wusira ba, m pa ti ta.
54004014	Ka daamaso e n mari, a yi jemanso kpemba n daa n naa ba nuusi pa e niŋi, ka Naawun chaame togsi n ti i la, da zagsi a niŋinisim.
54004015	Moo nufu niŋina yela ŋa zaa, so zaa ba nye seema e n loobira daamadaana.
54004016	Nyaasira e maŋŋa, a ni e wusigu. Yi niŋina n ŋa, a ti moligi e maŋŋa, a ni niseesi e n wusira maa.
54005001	Da pa ti zabira kpemba, ama e duusira ba zuuri, a maa ba niŋi e badima, ka naa bipola loobi maa e sunzoba,
54005002	pogkura ba loobi maa e madima, suŋguriba ba loobi maa e sunzopogiba, a ni jilima zaa.
54005003	Nyaasi pogkooba yela, ka moligira ba seesi n ka niriba ba n di n nyaasira ba la.
54005004	Ama ka ba so zaa mari biisi, koo yaŋsi, cheli biisi maa nyaasira u, o dira ba tono. Lala n na Naawunni kpabira seesi n paara o zu ba niŋina.
54005005	Ama pogkooso zaa n ka niriba ba n di n nyaasira u la niŋina Naawunni yeride, ni o ni moligira u, ka o mi suusira u taaru ni yiiŋu zaa.
54005006	Ama pogkooso n niŋi bindaana, ka daara bini putoom, o niŋini maa o tee n kpi.
54005007	Yeli ba ba niŋina yasuma ŋa, niriba ba da yetira maa, yabeeri n na.
54005008	Lala n na, ka niso bi nyaasira o niriba ni o yiridima zaa nene, o zagsini Yeesu yeride niŋinisim, ka niŋina yabeeri gaari seesi n bi paara Yeesu zu.
54005009	Da sebi pogkooba la so zaa yuuri diŋina, ama o pa paani yuma pisiyoobu, ka daa n kulisira dabaluŋko ko,
54005010	ka ba baŋŋi maa, o daa n niŋina yasuma, a guuna o biisi nene, ka deegira saamba, ka tumina seesi n paara Yeesu zu, ka moligira seesi n nyaara nam, ka niŋina yasuma ga paasira.
54005011	Ama da pa ti sebi pogkooba seesi na n bi paa yuma ŋa yuya diŋina, a kpali bo, a koo ba n di n lee n kpabira dabsi, a ni kulisigu, a zagsira naŋgbanso ba n daa n ti Yeesu Kristu la, a li.
54005013	A koo, ba n di n mari zinyagiri, a chaŋina yiya jagajaga, a zuura niriba nyaana, a mari kiseenji, a yetira yaseesi n bi daga.
54005014	Lala n na ba seesi tee n paara Sitaana zu, a niŋina n ŋa. A zu, ma wune n kpabira ba lee n kulisira, a dogira biisi, ka nyaasira ba yiyasi, ti dindima ba da nye daama togsi yabeeri ŋmeŋsira ti.
54005016	Lala n na, pogso zaa n paara Yeesu zu, ka o niseesi niŋi pogkooba, cheli o nyaasira ba, chaachi dima ba da nyaara nam, a kpali pogkooba maa zu, ka mi nye daama moligira pogkooba seesi n bi mari niriba.
54005017	Chaachi kpemba seesi n wusira chaachi dima ga, a ni ba seesi zaa n nyaasira chaachi dima nene la, cheli chaachi dima maa tira ba jilima ni sanyoobu paasira,
54005018	seema kusu zaa ba n daa n sebi n digili Naawun buku puwa, ni ka nagidaasi buura chi, ba da leera a naŋgbana, koo, o daga tumtuminiba ba nyaara sanyoobu.
54005019	Ama ka niso sami chaachi kpeema, da di kpeema maa seriya, ama e nyeni dansiyasi bayi, koo bata.
54005020	So zaa n niŋina yabeeri, kpaasi o tubiri, a yi chaachi dima zaa nufu niŋi, ni o da lee n niŋina n ŋa, dabeem o gbaa seesi n che la, ba gba ba da niŋi yabeeri zaa.
54005021	Naawunni, a ni Yeesu Kristu, a ni malakiseesi o n nyisi la nufu niŋi, m yetira i ni, ni e niŋina yela ŋa, ka da gamsira zaa.
54005022	Da yulimi n naag e nuusi pa niso niŋi, o ti loobi chaachi kpeema, a koo, e n di n tulimi n sagi yabeniŋina loobi kpeema. Da niŋina yabeeri zaa.
54005023	E puu toora, a ni yadamta zu, da lee n ŋuura koom ko, ama e ŋu daam beela paasira.
54005024	Seema niseesi n niŋina yabeeri, niriba baŋŋi maa, ba liya, ama seema seesi n niŋina yabeeri, niriba ki baŋŋi maa, ba liya, ama ba di ba ni seriya.
54005025	Lala n na, niriba baŋŋi yasumseesi, ka bi baŋŋi seesi, ama ba ni baŋŋi a.
54006001	Girunsi zaa ba tira ba yidaandima jilima ga, niso zaa ba da nye daama togsi yabee ŋmeŋsi Naawunni, koo ti wusigu maa.
54006002	Ba seesi n mari yidaandimseesi n paara Yeesu zu la, ba da feera maa, a kpali ba zaa n paara la zu, ba ki lee n tira ba jilima, ama ba tumina nene ga, a kpali bo, ba yidaandimseesi n dira ba tono la paarini Yeesu zu, ka Naawunni mi kpabira ba. Moo nufu wusira girunsi ba niŋina n ŋa.
54006003	Ama niso zaa n cherigira ti wusigu ŋa, ka bi sagi n paara ti duuma Yeesu Kristu yamonsi, a ni seema Naawunni n kpabira la zu,
54006004	o pooya, ka bi baŋŋi seŋ, ka amore diibu miina u, a ti pubeerim nyisigira, niriba ba zabira taaba, ka tuura taaba, ka bi tira yeride,
54006005	ka yi dira amore. N ŋa dima ka yam, ka bi kpabira yamonsi, ka tulimi n feera maa, ka ba paara Naawun zu, ba ni loobi bindaandima.
54006006	Ka nivu paara Naawun zu, a ni pupeelim, o mari tono ga.
54006007	Nyaasi, ti bi mari bunso zaa ta durinye puwa, ka ki lee n naa bunso zaa yi durinye puwa,
54006008	a zu, ka ti mari bindira ni bimpinna, lala sagsi ti.
54006009	Ama seesi n kpabira ba loobi bindaandima tira Sitaana daama o ti ba niŋi yabeeri, a maa takpab n gbaa ba, ka ba kpabira yadamta seesi n bi veela. Ya ŋama ŋa n saamina ba yela zaa.
54006010	Nyaasi, ligiri kpabirisim taasira yabeeri zaa, ka a kpali n ŋa zu, seesi tee n zagsi Yeesu yeride niŋinisim, ka nye nam ga.
54006011	Ama nyi wune Naawun nira, da niŋina yabeeri ŋa, ka moo nufu niŋina yasuma, a petira Naawunni, ka niŋina Yeesu yeride, ka kpabira e taaba, ka mari kenyiti, ka ba boin.
54006012	Moo nufu tumina ti tumsuma n niŋi Yeesu yeride niŋinisim, a ti nye nyevuriso n ka baasigu la, seema Naawunni n daa n ti i noori, a yi jemanso e gba n daa n wusi nivudamta, ni e paara Yeesu zu la.
54006013	M ya n yeli i ni bunso, ka Naawunni so n naa nyevuri tira bunso zaa, a ni Yeesu so n daa n togsi yamonsi yi gomina Ponti Pailati saani la niŋini m dansiyasi, ni m yetira i ni,
54006014	e yi paara seema ba n daa n wusi i la, niriba ba da togsi yabeeri ŋmeŋsira i, ti duuma Yeesu Kristu o pa ti ta,
54006015	a yi jemanso Naawunni n zaali la. O ko n niŋi Naawunni, ka mari daama ga, ka niŋi nadima zaa naaba, a ni zudaandima zaa zudaana,
54006016	ka o koluŋko ki tee n kpi. Niso zaa na bi nye u, ka ki tee n nye u, a kpali bo, o bani seela n mari paaligu ga, ka niriba zaa ki tee n paa nisaaniŋi. Wune n nyaara jilima ga, ka o daama ka baasigu.
54006017	Nyaasi, ka yeli durinye puu bindaandima, ni ba da kpalimina, ka da feera maa, ba bini maa ni tee n moligi ba, ama Naawunni ko, a kpali bo, ba bini maa ni tee n saami, ama Naawunni tira ti bunso zaa, ti ti wumina meesim.
54006018	Yeli ba, ni ba niŋina yasuma ga, ka tira seesi n bi mari.
54006019	N ŋa ba ni di tono ga soosa zu, a nye nyevuriso n ka baasigu.
54006020	Timoti, nyaasira yaseesi Naawunni n ti i la nene, ka da togsira jagajaga, ka da wumina yaseesi n jebi, a kpali bo, niseesi n yetira, ni a niŋini yamtiri bi togsira yamonsi, ka a ti ba seesi loobi n zagsi Yeesu yeride niŋinisim. Naawunni ti ya barika.
55001001	M bii Timoti, mani Pool puusira i, ka kpabira i. Naawunni daa n ti ma loobi Yeesu Kristu tumu, m ti wusira niriba seema Naawunni n daa n ti noori, ni o ni naa nyevuri ti seesi n paara Yeesu Kristu zu. Ti ba Naawunni, a ni ti duuma Yeesu Kristu ti i barika, a ni niŋgbirimaasim, ka zora i nimbaa.
55001003	Jemanso zaa ni togsira Naawun saani wuntooŋu ni yiiŋu, m yi teesira e yela, ka kpeesira u. Wune Naawunni n na m yaadima daa n tumina la, ka m gba tumina u, a ni sufupeeli.
55001004	Ni teesira seema e n daa n kumina la, m kpabira m nye i, m sufu o maa ma.
55001005	M mi teesira seema e n niŋina Naawunni yeride ga, a maa seema e yaapoga Loowi, a ni e ma Yuuni n daa n piili n niŋina, ka m baŋŋi maa, e gba niŋina n ŋa pimpariŋa.
55001006	A zu, m teesira i, e lee n nyisigi daamaso Naawunni n daa n ti i, jemanso o n daa n ti ma naa m nuusi pa e niŋi la.
55001007	Naawunni daa n naag o sii ti ti, ti da mari dabeem, ama daama, a ni niriba kpabirisim, a ni sufu diisigu.
55001008	A zu, da mari vi togsira ti duuma yela, koo mani so ba n yo dii la yela, ka naa Naawun daama niŋi siriya nye nam, a wusira Yeesu baarusuma.
55001009	Wune Naawunni moligi ti ni, ka booli ti, ti ti paara o zu. O bi niŋi n ŋa a kpali ti yasuma zu, ama o kiperi ni bunye la zu. Bunso zaa piiligu o daa n ŋme o sufu, ni o n di n ti Yeesu Kristu niŋi n ŋa ti ti,
55001010	ka pimpariŋa Yeesu Kristu, so n niŋi ti moligira daa n tee n ta durinye puwa, ka wusira o baarusuma, ka naa nyevuri ti ti, ti da lee n kpiira, a ti ba niŋi saŋa ni saŋa zaa.
55001011	Ka Naawunni nyisi ma ni, m loobi o tumu, a wusira Yeesu baarusuma ŋa,
55001012	ka wusigu maa ti ma nye nam ŋa. Ama m ka vi, a kpali bo, m baŋŋi so ni niŋina yeride la, ka mari tama maa, o ni nyaasira m yela, a ti paa dindaso o n di n di niriba seriya la.
55001013	Yi niŋina yasuma, seema ni daa n wusi i la, ka niŋina yeride, ka kpabira Naawunni ni niriba, a yi Yeesu Kristu niŋi,
55001014	ka Naawun siya, so n ba ti niŋi la, e naag o daama, a da pa cherigi yasumseesi e n baŋŋi.
55001015	E baŋiya maa, Fijela ni Hamojeni, a ni Asiya paaligu niriba zaa zagsi m yela.
55001016	Ama Anisifora yiridima zaa, cheli Naawunni zora ba nimbaa, a kpali seema Anisifora n daa n yi duusira m zu la. Halli ka ba daa n yo ma dii, m yela daa n bi ti vi gbaag u,
55001017	ama a jemani maa o daa n ta Aroom tiŋŋa, ka kpabi m zii ga, ka nye ma.
55001018	Ka e mi baŋiya maa, seema o n daa n tumina ma nene, a yi Afesu tiŋŋa puwa. Cheli ti duuma zo u nimbaa, a yi dindaso o n di n di niriba zaa seriya la.
55002001	A zu, m bii Timoti, Naawunni ti i daama, a yi Yeesu Kristu niŋi.
55002002	Ka yaseesi zaa ni daa n wusi i nivudamta nufu niŋi la, naag a wusi niseesi e n niŋi yeride, ba mi wusira ba taaba.
55002003	Nyaasi, ka soojisi tumina ba tuma, ba bi lee n tumina tumyindaana, a kpali bo, ba kpabira a petira so n nyisi ba la. A zu, e gba e tumi Yeesu Kristu nyaara nam, a maa seema soojiseesi n tumina nene.
55002005	Lee n nyaasi, ka niso cheegira, o ti di o taaba, ba ki sagi n yeli maa, o di ba, ama o pani cheegirisim zaaligusi maa zu.
55002006	Lala n na, kokpaariso n moo nufu koora, o daga o nye piiligu bindira maa.
55002007	A zu, feera yela ŋa feri, ka ti duuma ni ti e mari a zaa baŋinisim.
55002008	Teesira Yeesu Kristu yela. Wune n daa n niŋi naaba Dawuda yaŋŋu la, ka nyisigi kum puwa, seema ni wusira.
55002009	A kpali o baarusuma wusigu maa zu, ma nyaara nam, ba le ma abanasi, a maa yabeniŋina, ama ba ki tee n le Naawun wusigu maa.
55002010	A zu, halli ka ma nyaara nam, m ni mari kenyiti, a ti moligira niseesi Naawunni n daa n nyisi la, ba nye moligirisim, a ba Alizaana saŋa ni saŋa zaa, a kpali Yeesu Kristu zu.
55002011	Yamonsi n na, ni
55002012	Koo, ka ti nyaara nam, a ni kenyiti, ti ni nu ni mari daama. Ama, ka ti zagsi u, o gba ni zagsi ti.
55002013	Ama, halli ka ti cherigiya, ka bi lee n niŋina u yeride, ŋu wune ki cherigi, a kpali bo, o ki tee n zagsi o maŋŋa.
55002014	Teesira e taaba yela ŋa, ka naa ti duuma daama yeli ba, ni ba da naa yatoga gbina dira amore. N ŋa amore diibu bi moligira seesi n wumina, ama a saamina ba yela.
55002015	Moo nufu tumina seema n petira Naawunni, a maa tumtuminiso n tumina nene, ka ka vi, ka yi wusira Naawun yamonsi nene.
55002016	Da togsira jagajaga, a kpali bo, a yi taasira niriba zagsira Naawun yela, ba loobi n niŋina yabeeri, a maa nantari n loobira takulli. Ba bayi n niŋi Hameniya ni Fileta,
55002018	ka zagsi Naawun yamonsi, a yetira, ni niriba kum puu nyisigirisim tee n gali. Lala n na, ba ti seesi zagsira Yeesu yeride niŋinisim.
55002019	Ama Naawun yamonsi ka cherigirisim, ka ti baŋiya maa, a niŋi yamonsi, a kpali bo, yinni, Ti duuma baŋŋi seesi zaa n niŋi o toori. Ayi, Seesi zaa n yetira, ni ba paarini ti duuma zu, ba da niŋina yabeeri.
55002020	Nyaasi, a yi natintaa yiri, sugasi bini ni katisasi ni ŋmama ni laasi zaa ba niŋi. A seesi mari jilima, ka seesi ka jilima.
55002021	Lala n na, ka niso zaa zagsi yabeeri, ka niŋi siriya niŋina yasuma, o niŋini maa binseesi n mari jilima la, ka ba naag a zaali naaba maa.
55002022	A zu, da kpabira yabeseesi bipola n kpabira, ama kpabira yasuma, a ni yeride niŋinisim, a ni niriba kpabirisim, a ni niŋgbirimaasim, a maa seesi n suusira ti duuma, a ni sufupeeli.
55002023	Ka da kpabira zoltiri amore diibu, a kpali bo, e baŋiya maa, a taasirini zabiri.
55002024	Ka so zaa n tumina ti duuma, o da zabira, ama o tira niso zaa jilima, ka wusira nene, ka mari kenyiti,
55002025	ka naa jilimatiri wusira seesi n bi paara ti wusigu zu. A koo Naawunni di n ti ba dee n saamiya, ka ti baŋŋi yamonsi.
55002026	Lala n na, ba n di n nye yam ni daama zo, a yi Sitaana saani, so n kpabira o gbaa ba, ba tumina u la.
55003001	Lee n nyaasi, poin ka ti duuma pori n ta, niriba ni nye nam ga,
55003002	a kpali bo, niriba ni kpabira ba kiperi, koo ligiri, koo, a poo, koo, a kpalimina, koo, a tuura Naawunni, koo, a bi tira ba niriba jilima, koo, a ka bunye, koo, a bi kpabira Naawun yela,
55003003	koo, a bi lee n kpabira ba niriba, koo, a bi sagira maa, ba liya, koo, a tuura niriba, koo, a nyisigira suuri yoomyoom, koo, a mari halibee, koo, a chisira yasuma,
55003004	koo, a koosira ba taaba, koo a niŋina yabeeri yoomyoom, koo, a feera maa, ba baŋŋi bunso zaa, koo, a kpabira durinye puu yela, ka bi kpabira Naawun yela,
55003005	koo, a niŋina maa seesi n tumina Naawunni, ama ba yaniŋisa wusira maa, ba bi mari daamaso Naawunni n tira. Da paara niriba ŋa zu.
55003006	Ba seesi wa ti bani yiyasi, a yomsira pogseesi n ka yam. N ŋa pogiba paara yadamta zu, ka ba yabeeri mi tiri ba ga,
55003007	ka ba yi wumi seema yomsiriba maa wusira maa, ama ba mi ki tee n baŋŋi yamonsi nene.
55003008	Seema kusu zaa Yane ni Yambire n daa n bi sagi n paara Musa zu la, lala n na dabsi ŋa gba mi bi paara yamonsi zu, ka yi feera feribeeri, ka seema ba n wusira Yeesu yela bi veela,
55003009	ama ba ki tee n yomsi nivudamta, a kpali bo, niriba zaa ni baŋŋi maa, ba wusira zoltiri yela, a maa seema kusu zaa ba n daa n baŋŋi dabsi bayi maa yela la.
55003010	Nyaasi, e baŋŋi seema ni wusira, ka niŋina, ka kpabira, ka niŋina Yeesu yeride, ka mari kenyiti, ka kpabira niriba, ka bi zagsira,
55003011	ka nyaara nam, ka seema ba n daa n namsi ma ga, a yi Antiyo tiŋŋa puwa, a ni Ikoniyo tiŋŋa puwa, a ni Lisita tiŋŋa puwa. E baŋŋi nam maa zaa, ama ti duuma daa n moligi ma, a yi ba zaa niŋi.
55003012	Yamonsi n na, so zaa n kpabira o tumina Naawunni, a ni Yeesu Kristu, ba ni namsi u.
55003013	Ka yabeniŋiniba ni yomsiriba ni loobi n niŋina yabeeri gaa ga, a yomsira ba taaba, seema Sitaana gba n yomsira ba gbagba la.
55003014	Ama nyi wune, moo nufu na paara yaseesi e n daa n wumi, ka dee nene la zu, a kpali bo, e baŋŋi niseesi n daa n wusi i la,
55003015	ka lee n baŋŋi seema e n daa n niŋi biya, ka baŋŋi Naawunni buku la. Naawun buku maa ni tee n wusi niriba seema ba n di n tee n niŋi Yeesu Kristu yeride, a nye moligirisim.
55003016	Nyaasi, Naawunni daa n ti ba sebi o buku maa zaa, ka buku maa wusira yamonsi, ka wusigu maa kpaasira yabeniŋiniba tuba, ba da lee n niŋina n ŋa, ama ba loobi n bamsira Naawun yela niŋinisim.
55003017	Lala n na, Naawun buku ti niso n paara o zu o mari daama niŋina yasuma zaa.
55004001	Lee n nyaasi, Yeesu Kristu ni lee n ta, a ni o naalim daama, a ti di so zaa seriya, halli seesi n kpi, koo seesi na n bi kpi. O ni Naawun daama zu, m yetira i,
55004002	ni jemanso zaa e yi wusira Naawun yela nene, ka yetira ba seema ba n niŋina yabeeri, ka duusira ba zuuri, a ni kenyiti ga.
55004003	Nyaasi, jemanso ni paa, niriba ki lee n wumina wusiguseesi n mari yamonsi, ama seema ba n kpabira, ba ni wumi wusiriba n wusira yaseesi n petira ba, ka paara sulima zu.
55004005	Ama nyi wune, da paara n ŋa zu, ka da zagsira nam nyaabu, ka yi wusira Yeesu baarusuma la, seema zaa Naawunni n kpabira e niŋina.
55004006	Ama ma wune, m jemani paaya, ba ya n ku ma, m barigi durinye.
55004007	M tumini Naawunni nene, a ni nam, a ti paa baasigu, a maa niso n chee n baasi, ka m bi zagsi Yeesu yeride niŋinisim.
55004008	A zu, ti duuma, so n dira seriya nene la pa ti di niriba zaa seriya, o ni ti ma m yasuma laada, ka niseesi zaa n kpabira o taabu la, o ni ti ba gba ba laada.
55004009	Niŋi aniya ta yoom, a kpali bo, Luuka ko n ba m saani. Kirese gaari Galeetiya paaligu, ka Tito gba gaari Dalamatiya paaligu, ka m tumi Tikika o gaari Afesu, ka Deema loobi n kpabira durinye ŋa yela, ka zagsi ma, ka gaari Tesalonika. E pa ti chena la, mari Maaki ta, o ti paasi ma tumina Naawunni, ka e naa tanawajeso ni daa n cheli Kaapa saani, a yi Tiroowa la ta, ka lee n naa gbana maa ta, a seesi yela n tiri ga.
55004014	Alisaanda, so n niŋi bayipo la daa n niŋi ma yabeeri ga, ama ti duuma ni darigi o tubiri, a kpali seema o n niŋi maa zu.
55004015	O daa n zabira ti wusigu ga, a zu, da pa ti wara o saani.
55004016	Ba n daa n ti di ma seriya, o piiligu, m daa n ka nyaanzaara, ba zaa zagsi ma, ama cheli ti duuma o che ba yabeeri ŋa paŋŋi ba.
55004017	Wune ti duuma n daa n ba m saani, ka ti ma daama, ma tee n wusira o wusigu maa nene, baligusi zaa ba wumi a. Ka o moligi ma yi kuubu niŋi.
55004018	Lala n na, o ni moligi ma yi yabeeri zaa niŋi, m pa ti kpe o naalim puwa, a yi Alizaana. Cheli ba kpeesira u saŋa ni saŋa zaa.
55004019	Puusi Akila ni o poga Pisila, a ni Anisifora yiridima.
55004020	M cheli Arasita yi Korinti, ka mi cheli Tirofima yi Mileeta, a kpali bo, o daa n beerini.
55004021	Niŋi aniya ta poin, ka waari jemani paa. Yubula ni Pude ni Lina ni Kilooda, a ni ti taaba zaa puusira i.
55004022	Ti duuma ba e saani, ka ti i barika.
56001001	Tito mani Pool puusira i. E niŋini maa m bii gbagba, a kpali ti Yeesu yeride niŋinisim puwa. Nyaasi, m tuminini Naawunni, ka niŋi Yeesu Kristu tumu, a ti niseesi Naawunni n nyisi la ba niŋina Yeesu yeride nene, ka baŋŋi yamonsi, seema Naawunni n kpabira, ka mari tama maa, ba ni nye nyevuriso n ka baasigu la. Kusu zaa Naawunni daa n ti noori, ni o n di n ti ti nyevuri maa, ka o bi ŋmaara jiri. O jemani maa n daa n paa, wune Naawunni, so n moligira ti, o ti m ni niseesi ti wusira a yela. Ti ba Naawunni, a ni ti moligira Yeesu Kristu, ba ti i barika, a ni niŋgbirimaasim.
56001005	Bunso zu m daa n cheli i yi Kiriiti paaligu n ŋa, e niŋina yaseesi na n bi niŋi la nene, ka nyisira kpemba yi tiŋsi zaa, seema ni daa n wusi i la.
56001006	Chaachi kpemba ba da niŋina yabeeri, ka mari pogiluŋko, ka ba biisi niŋina Yeesu yeride, ka da mari halibee, ka da zagsira ba badima noori.
56001007	So zaa n niŋi chaachi yipaara tumina Naawunni, o da niŋina yabeeri, ka da kpalimina, ka da nyisigira suuri yoomyoom, ka da kuuna, ka da mari halibee, ka da naa zolinsitiri nyaara bini,
56001008	ama, o deegira saamba, ka kpabira yasuma, ka baŋŋi o maŋŋa niŋi, ka kpabira yamonsi, ka tumina Naawunni nene, ka diisira o sufu,
56001009	ka yi paara wusiguso n niŋi yamonsi, seema ba n wusi u la, o naa wusigusuma maa wusira niriba nene, ka mi wusira amore diriba seema ba n bi togsira yamonsi.
56001010	Nyaasi, nivudamta bi paara wusigu maa zu, ka togsira jagajaga, ka yomsira. N ŋa n na niseesi n kpabira ba ŋmaara dabsi zaa yoya la niŋina.
56001011	Ba wusira yaseesi n bi daga, a kpabira ligiri, ka ti yiriguna dima zagsira Yeesu yeride niŋinisim. A zu, o veela e n kari ba, a yi ba wusigu maa niŋi.
56001012	Nyaasi, Kiriiti paaligu dima gbagba chaame daa n yeliya, ni o paaligu dima yi ŋmaara jiri, ka niŋina yabeeri ga, ka mari zinyagiri ga.
56001013	Seema o n daa n yeli maa niŋini yamonsi, a zu, yeli ba kpeeŋtiri, ni ba da wumina Juusi dima sulima, koo zaaliguseesi yomsiriba n wusira, ama ba niŋina Yeesu yeride nene.
56001015	Lee n nyaasi, a yi nivusuma saani, yela zaa niŋini yasuma, ama a yi nivubeeri saani, yeride ka niŋi, ka yela zaa niŋini yabeeri, ka ba sufusi yi feera feribeeri.
56001016	Ba yetira, ni ba baŋŋi Naawunni, ama ba yaniŋisa wusira maa, ba bi baŋŋi u. Ba mari halibee, ka zagsira Naawun yela, ka ki tee n niŋi yasuŋŋu zaa.
56002001	Ama nyi wune, moo nufu wusira yaseesi n sagi n pa yamonsi zu,
56002002	a yeli dabkura, ni ba da kuuna, ka nyaara jilima, ka mari yam, ka niŋina Yeesu yeride nene, ka kpabira ba taaba, ka mari kenyiti.
56002003	Lala n na pogkura gba, ba tira Naawunni jilima, ka da zuura niriba nyaana, ka da ti daam miina ba, ka wusira yasuma,
56002004	a taasira pogsariba ba kpabira ba siriba ni biisi,
56002005	ka baŋŋi ba maŋsi niŋi, ka da saamina ba siriba diisi, ka tumina nene ba yiyasi, ka niŋina yasuma, ka tira ba siriba jilima, niriba ba da nye daama togsi yabeeri ŋmeŋsira Naawun yela.
56002006	Ka e lee n yeli bipola gba, ni ba baŋŋi ba maŋsi niŋi.
56002007	E gba, yaseesi zaa e n niŋina, e yi niŋina yasuma, ba nye, ka e wusira, a ni yamonsi, a ni jilima,
56002008	ka yetira yasuma ko, so ba ki tee n naa n zabira i. Lala n na vi ni gbaag e dindima, a kpali ba ki tee n togsi yabeeri ŋmeŋsi ti.
56002009	Girunsi gba, yaseesi zaa ba n niŋina, ba tira ba yidaandima jilima, ka tumina seema n petira ba, ka da mari naŋgbanchee,
56002010	ka da zuura, ama ba mari yeride ga. Lala n na yaso zaa ba n niŋina ni wusi maa, Naawunni so n moligira ti la wusigu n veela.
56002011	Nyaasi, Naawunni pa tira niriba zaa barika, ba baŋŋi seema ba ni niŋi n nye moligirisim,
56002012	ka o wusira ti, ti da lee n kpabira durinye yabeeri, a ni seesi zaa n bi petira Naawunni, ama ti baŋŋi ti maŋsi niŋi, ka niŋina yasuma, ka kpabira Naawun yela, a yi durinye ŋa puwa,
56002013	a gutira ti moligira Yeesu Kristu, so n niŋi Naawunni o lee n ta. Lala ti kpabira, ka mari tama maa ti ni nye o daama.
56002014	Wune Yeesu daa n ti kpi n ti ti, a ti moligi ti, a yi ti yabeeri niŋi, ti ti loobi n niŋi o gbagba nivusuma, a kpabira yasuma ga.
56002015	Wusira yela ŋa zaa, ka duusira ba zuuri, ka kpaasira ba tuba, a ni e daama zaa. Ka da ti niso zaa nyaasi i jaga.
56003001	Teesira ba, ni ba tira nadima ni kpemba jilima, ka da zagsira, ka niŋi siriya tumina tumsuma zaa,
56003002	ni ba da togsira yabeeri ŋmeŋsira so zaa, ka da dira amoreseesi n taasira zabiri, ama ba ba boin, ka tira so zaa jilima.
56003003	Nyaasi, ti daa n zoligini, a zagsira jilima, ka bi paara yamonsi zu, ka ti kiperi ni yaseesi kpabirisim daa n miina ti, ka ti daa n mari halibee, a ni pubeerim, ka ba daa n chisira ti, ka ti mi daa n chisira taaba.
56003004	Ama Naawunni, so n moligira ti la daa n ti ti nye o yasuma, a ni seema o n kpabira niriba,
56003005	ka moligi ti. O n daa n moligi ti maa, o daa n naag o sii ti ti, ti lee n loobi n niŋi nivupaala, ka ba su ti koom. O niŋi n ŋa, pa a kpali ti yasuma niŋinisim zu, ama o zo ti nimbaa,
56003006	ka ti ti o sii ga, a kpali Yeesu Kristu, so n niŋi ti moligira la zu.
56003007	O niŋi n ŋa, ti ti nye barika, a loobi n niŋi nivusuma Naawun saani, ka mari tama nye nyevuriso n ka baasigu la.
56003008	Yamonsi n na. M kpabira e naa yela ŋa wusira ba daamatiri, ba seesi n niŋina Naawunni yeride ba moo nufu niŋina yasuma. Yela ŋa veela, ka mari tono niriba saani.
56003009	Ama, e chisira amoreseesi n niŋi zoltiri la diibu, a ni yaadima yuya togsigu, a ni zabiri, a ni Juusi dima zaaligusi zabirisim. A kpali bo, a ka tono, ka bi moligira so zaa.
56003010	Nyaasi, so zaa n barigira wusigu maa, zabi u buluŋko, koo buyi. Ama, ka o na zagsira, e da lee n wara o saani.
56003011	A kpali bo, so zaa n niŋina n ŋa bi paara yamonsi zu, ka yabeseesi o n niŋina maa wusira maa, o liya.
56003012	M ŋmeni m sufu maa, waari jemani m ni zi Nikopoli. A zu, m pa ti tumi Atima, koo Tikika, niŋi aniya ta nisaaniŋi.
56003013	Moo nufu moligira Zeena, so n niŋi zaaligubaŋina maa, a ni Apolosi, ba nye bunso zaa ba n kpabira, ka wara tiŋsi.
56003014	A veela e n wusira ti taaba ba yi niŋina yasuma, a moligira seesi n nyaara nam, ka da ba niŋi putoom.
56003015	Seesi zaa n ba m saani puusira i. Puusi seesi n kpabira ti, ka niŋina Yeesu yeride. Naawunni ti ya zaa barika.
57001001	Ti todaana tumtumina Faliimon, mani Pool ni ti todaana Timoti puusira i, ka kpabira i. Pimpariŋa ba yo ma dii, a kpali Yeesu Kristu zu.
57001002	Ti mi puusira poga Afiya, a ni ti todaana tumtumina Arikipu, a ni chaachi dima n laŋsira e yiri la.
57001003	Ti ba Naawunni ni ti duuma Yeesu Kristu ti ya barika, a ni niŋgbirimaasim.
57001004	Ni togsira Naawun saani, ka teesi e yela, m yi kpeesini Naawunni,
57001005	a kpali bo, m wumini seema e n kpabira Naawun niriba zaa, a ni seema e n niŋina ti duuma Yeesu yeride.
57001006	M mi suusira Naawunni, ni ka e ni ba togsira e yeride niŋinisim yela, ba pa baŋŋi barikasi zaa ti n mari la, a kpali Kristu zu.
57001007	M todaana, a kpali e n kpabira Naawun niriba zaa la, ka duusira ba zuuri, m gba zu n na e duusira, ka m puu peligi.
57001008	A zu, m ya n suusi i ni bunso. Halli ka Kristu ti ma daama m yeli i e niŋi yaso, mani Pool ki yeli i, ama m ni suusi i, a kpali m kpabira i ga. Halli ka m niŋini dabkurigu, ka ba yo ma dii, a kpali Yeesu Kristu yela zu,
57001010	m suusira i e giruŋŋu Anesima yela. A kpali bo, halli ka ba yo ma dii, o loobini m biya, ma mi loobi o ba.
57001011	Kusu zaa, o daa n ka tono, a yi e saani, ka pimpariŋa o pa mari tono, a yi m ni ni saani.
57001012	Halli ka m kpabira u ga, m ni ti o pori n gaari e saani.
57001013	Ba n yo ma dii, a kpali Yeesu baarusuma maa zu, o di peri ma, o ba m saani yuu, a tumina ma tira i.
57001014	Ama e mi bi nye daama sagi, a zu, m ki ti e giruŋŋu maa o tumina ma n ŋa, a kpali bo, m bi kpabira m bobi i, e niŋi yasuŋaa, ama e paara e gbagba sufu n ti i seem.
57001015	A koo, Naawunni n daa n ti e ni nu barigi daba ayi, ka o lee n pori n ti ba e saani, a wara.
57001016	O bi lee n niŋi maa e giruŋŋu, ama o gaari giruŋŋu, ka niŋi ti todaana, a yi Kristu nyaaŋpaariba niŋi, ka ma kpabira u, ka e gba ni kpabira u ga, a kpali bo, o niŋini e giruŋŋu, ka mi niŋina ti duuma yeride.
57001017	A zu, ka e feera maa, m niŋini e zo, e deeg u, a maa seema e n di n dee ma.
57001018	Ama ka o daa n niŋi i yabee zaa, koo, a di sama zaa, m gbagba sama n na la.
57001019	Mani Pool gbagba naa m nuu sebira yelaa, m ni yo sama maa. Ama m ki teesi i maa, seema e n daa n di e nyevuri gbagba samini, a yi m saani la.
57001020	M todaana, m kpabira e moligira ma n ŋa, a kpali ti duuma zu, ka duusira m zu, a yi Kristu niŋi.
57001021	N ŋa ma sebi n tira i, a kpali ni mari tama maa, e n di n niŋi seema ni yeli, ka fe maa, e ni niŋi gaari lala.
57001022	E pa ti niŋina n ŋa, nye dii zaali ma, a kpali bo, m fe maa, e Naawun suusigu la zu, m ni paag e saani.
57001023	Apafira puusira i. M ni nu ba yo dii, a kpali Yeesu Kristu zu.
57001024	M taaba tumtuminiba Maaki, a ni Aritaaka, a ni Deema, a ni Luuka, ba puusira i.
57001025	Ti duuma Yeesu Kristu ti ya barika.
58001001	Kusu zaa Naawunni daa n ti o chaamesi wusira ti yaadima, ka seema ba n wusira ba maa kuri taaba niŋi.
58001002	Ama pimpariŋa o tumini o bii o wusira ti. Bii maa n na o daa n zaali, o ti nye bunso zaa, ka daa n naag u maali durinye ŋa.
58001003	Bii maa mi mari Naawun da, ka ti nye Naawun daama, a yi o niŋi, ka o yatoga mari daama nyaasira durinye zaa, ka o daa n moligi niriba yi ba yabeeri niŋi. O n niŋi n ŋa, o wa ti ba Naawun saani nudii zu.
58001004	Lala n na, o mari daama ga gaari malakisi, ka o yuuri du n gaari a yuya.
58001005	Ya nyaasi, seema Naawunni n yeli o bii yela n ŋa, E niŋi m biya, zinni m mi loobi e ba, koo, M ni loobi e ba, ka e loobi m biya. Ama o na bi yeli malaki zaa yela ŋa.
58001006	Ya lee n nyaasi, Naawunni n daa n ya n tumi o bidaamadaana maa durinye ŋa puwa, o daa n yeli, Cheli Naawun malakisi zaa tumina u.
58001007	Ka o mi yeli malakisi yela, ni o ti a loobi maa sauwa, koo bugum zulima, a tumina u.
58001008	Ka Naawunni daa n yeli o bii maa yela, a yeli, Nyini Naawunni, e daama ka baasigu saŋa ni saŋa zaa, ka e naalim seriya diibu mari yamonsi.
58001009	E mi kpabira yasuma, ka chisira yabeeri. A zu, Naawunni, so e n tumina la ti i ni pupeelim, a gaari e taaba.
58001010	Ka Naawunni daa n lee n yeli, Nyini duuma, a yi piiligu e daa n maali saazu ni tiŋŋa.
58001011	Nyi wune ka baasigu, ka ŋama mari a baasigu. A kpali bo, a niŋini maa kpariga, so n ya n kpi,
58001012	koo waje, so e n ya n pobi. Lala n na, a zaa mari cherigirisim, ama nyi wune ka cherigirisim, ka ki kpi zaa.
58001013	Ama Naawunni daa n bi yeli malaki zaa, ama o bii ko, ni o zi o saani, a yi o nudii zu, wune Naawunni o ti nyaŋŋi o dindima zaa ti u.
58001014	Ama Naawunni tumini malakisi maa zaa, a ti tumina seesi n ya n nye moligirisim.
58002001	N ŋa zu, o veela ti n dee yaseesi ti n wumi maa nene, ka da tami a.
58002002	A kpali bo, yaseesi malakisi n daa n yeli kusu zaa la niŋi yamonsi, ka so zaa n daa n bi paara a nye tubiri darigirisim.
58002003	A zu, ka ti bi dee seema Yeesu n moligira ti ga la di, ti gba ni nye tubiri darigirisim. Wune ti duuma Yeesu n daa n piili n wusira o yela, ka seesi n wumi a maa mi wusi ti,
58002004	ka Naawunni gba niŋi mamaachi yela ni yatintaasi, ka lee n naag o gbagba sii daamasi ti nisaaldima seema o n kpabira, o ti wusi maa yela maa niŋi yamonsi.
58002005	Ya nyaasi, durinyeso n ya n ta, so yela ti n togsira la, Naawunni ki sagi malakisi nyaasira u,
58002006	ama a yi seela ba daa n yeli maa, Halli ka nisaaldima niŋi bimbilisi, nyini Naawunni kpabira ba, ka nyaasira ba,
58002007	ka ti malakisi mari daama gaari ba daba ayi, ka ti ba daama ni jilima ga,
58002008	ka nyaŋŋi bunso zaa ti ba. Naawunni n nyaŋŋi bunso zaa ti nisaaldima la, o nyaŋŋi a zaa nyam. Ama seema ti n nyaara, o bi niŋi maa, o nyaŋŋi bunso zaa,
58002009	ama ti nye Yeesu. Naawunni daa n ti Yeesu daama sigi n gaari malakisi daama daba ayi, ama pimpariŋa Yeesu mari daama ni jilima ga, a kpali seema o n daa n nye nam kpi la, o kum maa o ti moligi so zaa, seema Naawunni n tira barika putoom.
58002010	Ya nyaasi, Naawunni, so n daa n maali bunso zaa ti o maŋŋa la, o veela seema o n daa n ti Yeesu nye nam, a baasi o yela zaa, o ti moligi nivudamta, ba loobi Naawun biisi, a nye Naawun daama.
58002011	Wune Yeesu, so n moligira ba yi ba yabeeri niŋi, a ni seesi o n moligira la, Naawunni daa n maali ba zaa. N ŋa zu n na o peri Yeesu o booli ba o taaba,
58002012	a yetira, Naawunni, m ni yetira m taaba e yela, ka kpeesira i, a yi ba zaa puwa.
58002013	Ka o lee n yeli, M ni niŋi Naawunni yeride. Ka lee n yeli, Ya nyaasi, mani n na, a ni biseesi Naawunni n daa n ti ma la.
58002014	Ama biisi maa niŋini nisaaldima, a zu, Yeesu gba daa n loobi nisaala, o ti kpi, a saami Sitaana, so n ti nisaaldima kpiira la,
58002015	ka ti moligi seesi zaa n ba durinye puwa, ka zora kum, a maa seema girunsi n zora ba yidaana dabeem.
58002016	Ya nyaasi, pa malakisi n na Yeesu moligira, ama o taaba maa, Ibrahim yaŋsi. A zu, a daa n tiriya o loobi nisaala nene, a maa barima, o ti tumina Naawunni maa buŋkobkuuriba zudaana, so n zora nimbaa, ka mari yeride, ka kpisira niriba yabeeri.
58002018	Lala n na, a kpali o gba daa n nye nam, ka Sitaana yomsi u je, o di niŋi yabeeri la, o ni tee n moligira seesi Sitaana n yomsira ba niŋi yabeeri la.
58003001	A zu, m taaba, seesi Naawunni n booli, ya ti tumina u la, ya feera Yeesu yela. Ti saani, wune Yeesu niŋini maa buŋkobkuuriba zudaana, a ni Naawun tumu.
58003002	Naawunni daa n nyisi u, ka o daa n tumina u nene, a maa seema kusu zaa Musa gba n daa n tumina Naawun niriba nene la.
58003003	Ama o daga maa Yeesu o mari jilima ga gaari Musa, a maa seema niso n meera dii mari jilima gaari dii maa la.
58003004	A kpali bo, diso zaa mari o meera, ama Naawunni daa n maali bunso zaa.
58003005	Musa n daa n tumina Naawun niriba nene la, o daa n wusira yaseesi Naawunni n wusira u la.
58003006	Ama Yeesu Kristu nyaasira Naawun niriba nene, a maa seema bii n nyaasira o ba bini. Ka ti wune, ka ti bi zagsi ti tama, a ni tama maa wusigu, ti niŋini Naawun niriba.
58003007	N ŋa zu, Naawun sii yetira, Zinni, ka ya wumi o goo,
58003008	ya da mari zagsigu, a maa seema kusu zaa ya yaadima n daa n mari la. A jemani maa ba daa n chaŋina dalimpii paaligu yuma pisinaasi, ka nye m yaniŋisa nisaaniŋi. Halli lala zaa ba daa n zagsi, ka niŋi ma nyaasira.
58003010	A zu, m daa n je suuri niŋi ba, a yeli, ni ba sufusi bi kpabira yamonsi, ka ba bi baŋŋi m kiperi.
58003011	Ka a kpali m suuri maa zu, ma lee n yeli kpeeŋtiri, ni ba ki tee n nye vuusim so ni ya n ti maa zaa.
58003012	A zu, m taaba, ya dasi ya so zaa o da feera feribeeri, koo, a zagsira yeride niŋinisim. A kpali bo, yela maa ni ti o da lee n paara Naawun gbagba zu nene.
58003013	Ama taaru zaa, a ni jemanso zaa, ya duusira taaba zuuri, yabeeri ni yomsigu, a da miina ya luŋko zaa.
58003014	Lala n na, ka ti paara tamaso ti n piili n mari la, a ti paa baasigu, Yeesu Kristu niŋini ti toori.
58003015	A maa seema ba n daa n yeli, Zinni, ka ya wumi o goo, ya da mari zagsigu, a maa seema ya yaadima n daa n zagsira la.
58003016	Ba seesi n daa n wumi, ka zagsira la daa n niŋi seesi zaa Musa n daa n mari yi Yijipi paaligu puwa,
58003017	ka ba chaŋina dalimpii paaligu puwa yuma pisinaasi la. Nisaaniŋi ba nivudamta daa n kpi. Barima n daa n niŋi seesi n daa n niŋi yabeeri, a ti Naawunni je suuri yuma pisinaasi la.
58003018	Ka a kpali ba zagsigu la zu, Naawunni daa n yeli kpeeŋtiri, ni ba ki tee n nye vuusim so o n ya n ti maa zaa.
58003019	Lala n na, a kpali seema ba n daa n bi niŋi Naawunni yeride la, ba daa n bi nye vuusim maa.
58004001	Pimpariŋa Naawunni ti ti ni noori, ti ya n nye vuusim so o n tira la, a zu, cheli ti dasi ti maŋsi niŋi, ba da dira ya so zaa seriya, a yeli, ni o ki tee n nye vuusim maa.
58004002	A kpali bo, ti gba wumini baarusuma, a maa seema ba gba n daa n wumi la, ama yaseesi ba n daa n wumi la daa n bi moligira ba, a kpali seema ba n daa n bi niŋina Naawunni yeride la.
58004003	Ama ti seesi n niŋina Naawunni yeride ya n nye vuusim maa, a maa seema o n daa n yeli, Ni daa n je suuri, m daa n yeli kpeeŋtiri, ni ba ki tee n nye vuusim so ni tira. Halli wune Naawunni daa n maali durinye ŋa baasi, ka lee n ka tuma zaa, o daa n yelini n ŋa.
58004004	Ka o tuma maa baasigu niŋini maa seema ba n daa n sebi daba ayapoin daari yela digili seela, ni daba ayapoin daari Naawunni daa n vuusi, a yi o tuma zaa niŋi.
58004005	A yi nisaaniŋi maa, o lee n yeli, ni ba ki tee n nye vuusim so o n tira la.
58004006	To, ti baŋiya maa, nivuseesi ni nye vuusim maa, ama seesi n daa n piili n wumi baarusuma maa daa n zagsi a, ka bi nye vuusim maa.
58004007	A zu, yuma seem lee n ti paa, Naawunni daa n lee n zaali dayindaana, a ti naaba Dawuda yeli, Zinni, ka ya wumi o goo, ya da mari zagsigu, seema ni tee n sebi n digili la. Lala n na Naawunni daa n zaali daa maa, ka booli u zinni.
58004008	Ya lee n nyaasi. Kusu zaa Musa n daa n ti kpi, ka Josuwa daa n di Juusi dima maa naam, ka mari ba kpe Keenim paaligu puu la, ba daa n bi nye vuusim. Ti baŋŋi n ŋa, a kpali bo, a daa n ti niŋi yuma seem Naawunni daa n zaali dindayindaana la.
58004009	A zu, Naawun niriba ni nye vuusim, a maa seema Naawunni n daa n vuusi daba ayapoin daari la.
58004010	Ka so zaa n nye vuusim so Naawunni n tira la, o tumini o tuma baasi, a maa seema Naawunni gba n daa n tumi o tuma baasi la.
58004011	A la zu, ya cheli ti niŋi aniya nye vuusim maa, so zaa o da zagsira maa ti yaadima maa, ka bi nye vuusim maa.
58004012	Ya nyaasi. Naawun yela mari daama ga. A maa seema suso n mari naŋgbana ayi ni tee n barigi tomu ziisi, koo a kusi kobiri paa kpaam, lala n na Naawun yela ba niŋi, ka mari daama kusira nivu siya, ka baŋina o sufu feri feera zaa.
58004013	Ka nira zaa ni bunso zaa ki tee n sogi, a yi Naawun nufu niŋi, ama wune Naawunni, so n ya n di ti seriya la nyaara so zaa, ka baŋŋi ba yela zaa.
58004014	Ya nyaasi. Naawun bii Yeesu niŋini maa ti buŋkobkuuriba zudaana, ka mari daama gaari buŋkobkuuriba zudaana zaa, ka nyisigi n we Alizaana. A zu, ya cheli ti niŋina u yeride nene.
58004015	Ti zudaana Yeesu maa daa n nyeni beerim ni beligirisim, ka Sitaana daa n ti yomsira u, a maa seema o n yomsira ti ŋa. A zu, o baŋŋi ti yela zaa, ka mi zora ti nimbaa. Ama o daa n bi niŋi yabee zaa.
58004016	A zu, jemanso zaa Sitaana n yomsira ti, ya cheli ti mari dabilim suusira Naawunni, o tira ti barika, a zora ti nimbaa, ka moligira ti.
58005001	Ya lee n nyaasi. Buŋkobkuuriba zudaana zaa ba n nyisi, a yi nisaaldima niŋi yi ku buŋkobiri tira Naawunni, a ti kpisi niriba yabeeri.
58005002	Ama zudaana maa gba niŋina yabeeri, a zu o ni tee n zora seesi n ka baŋinisim, ka niŋina yabeeri la nimbaa.
58005003	Ka buŋkobseesi o n ku n tira Naawunni, o ni niriba zaa yabeeri zu n na.
58005004	Ama ka o ti kpi, ka ba ya n nyisi yindaana, so zaa ki tee n nyisi o maŋŋa o loobi zudaana maa, ama Naawunni ko ni tee n nyisi u, seema kusu zaa o n daa n nyisi Aaron la.
58005005	Lala n na Yeesu Kristu gba bi nyisi o maŋŋa o loobi maa zudaana maa, ama Naawunni daa n yeli u, E niŋini m biya, zinni ma mi loobi e ba.
58005006	Ka o lee n yeli, E ni niŋi zudaana saŋa ni saŋa zaa, a maa seema Mekizade n daa n niŋi la.
58005007	Ya lee n nyaasi. Yeesu n daa n ba durinye ŋa puwa, o daa n naa nintam tasi n suusira Naawunni ga, so di n tee n moligi u, a yi kum puu la. Ka a kpali o n daa n tira Naawunni jilima la zu, Naawunni daa n wumi o suusigu maa.
58005008	Halli o n daa n niŋi Naawun bii la, o daa n nye nam, a paara o ba maa zu.
58005009	Ama o tuma zaa n daa n ti baasi, o daa n loobi n moligira so zaa n paara o zu, ba ti nye moligirisim, a wara saŋa ni saŋa zaa.
58005010	Ka Naawunni daa n booli u zudaana, a maa seema Mekizade n daa n niŋi la.
58005011	Yela ŋa zooya ga, ka ti kpabira ti wusira ya, ama wusigu maa ba toom, a kpali bo, ya bi kpabira a wuminisim.
58005012	Pimpariŋa o veela ya di niŋi wusiriba, ama ya na kpabira niso o wusira ya Naawun buku piiligu yela. O niŋini maa ya na nyisimina bisiri, ka na bi paa bindira diibu.
58005013	So zaa n nyisimina bisiri niŋini bibila, ka bi baŋŋi yasuma.
58005014	Ama so n dira bindira niŋini nivukarigu, ka pa baŋŋi yasuma ni yabeeri, seema a n kuri.
58006001	A zu, ti da ti Yeesu Kristu yaseesi niriba n piili n bamsira lee n tiri ti, ama ti lee n bamsi o yaseesi paasira. Lala n na ti ki lee n bamsi piiligu yela, seema niriba n zagsira yaseesi n ka tono niŋinisim, koo seema ba n niŋina Naawunni yeride,
58006002	koo seema ba n suura niriba koom, koo seema ba n naa ba nuusi paara niriba niŋi, koo seema seesi n kpi maa ni nyisigi, koo seema Naawunni ni di so zaa seriya, ka ti u o laada, koo o tubiri darigirisim, a wara saŋa ni saŋa zaa.
58006003	A zu, ka Naawun sagiya, ti ni wusi ya yaseesi n paasi la.
58006004	A kpali bo, seesi pa n baŋŋi yamonsi, a ni yaso Naawun n tira, ka Naawun sii ba ba puwa, ka ba pa baŋŋi seema Naawun yela n veela, a ni daamaseesi ba n di n nye, a yi jemanso n ya n ta, ka zagsi yela ŋa zaa zu paabu, ba ki lee n tee n dee n saamiya. A kpali bo, o niŋini maa ba gbagba n lee n ku Naawun bii Yeesu, a ti niriba ba laara u.
58006007	N ŋa niŋini maa paaligu seela saa n chena nene, ba koora, ka a bunna, a loobira bindira, niriba dira a. O niŋini maa Naawunni tini paaligu maa barika.
58006008	Ama ka goosi ko bunna, paaligu maa ka tono, o baasigu ba ni kusi u bugum, o niŋi maa Naawunni si o noori.
58006009	Ti taaba, halli ti yetira n ŋa, ti mari tama maa, ya ni nye moligirisim, a ni o yasuma.
58006010	A kpali bo, Naawunni dira seriya nene, ka ki tami tumseesi ya n daa n tumi n tira u, a ni seema ya n daa n kpabira Naawun niriba, ka tumina ba, a kpali wune Naawunni zu, ka na niŋina n ŋa.
58006011	Ka ti mi kpabira maa, ya so zaa o niŋi aniya mari tama maa, o n di n nye yaseesi o n kpabira, a ti paag o baasigu.
58006012	Ya da niŋi zinyagsi, ama ya niŋi maa seesi n mari kenyiti niŋina Naawunni yeride, ka ya n nye yaseesi Naawunni n daa n ti noori la.
58006013	Ya nyaasi. Naawunni n daa n ti Ibrahim noori la, bunso zaa lee n ka niŋi gaari wune Naawunni o n di n naa n pe. A zu, o daa n pe o maŋŋa,
58006014	a yeli, Yamonsi n na, m ni ti i barika e nye yaŋsi ga.
58006015	Niŋi n na, Ibrahim daa n mari kenyiti ga, ka dee seema Naawunni n yeli u maa di.
58006016	Ama ka niriba dira amore, ba yi naani so n gaari ba peera, ka peebu maa ti amore maa baasi.
58006017	Lala n na, Naawunni n daa n kpabira seesi o n daa n ti noori la ba mari tama ga, ni o ki cherigi seema o n yeli maa, o daa n pe o maŋŋa la.
58006018	Ka o noori tiibu maa, a ni peebu maa zaa ka cherigirisim, a kpali bo, Naawunni bi ŋmaara jiri. A zu, ti seesi n kpabira o moligira ti mari zuuri duusigu ga, ti ti niŋi tama maa, yela maa di n niŋi.
58006019	Ka tama maa zu, ti baŋŋi maa bunso zaa ki tee n gbaa ti siisi, ka ti ni gaari Naawun gbagba saani,
58006020	seela Yeesu n tee n we, ka loobi zudaana, a maa Mekizade, a wara saŋa ni saŋa zaa, o ti moligi ti.
58007001	Kusu zaa Mekizade daa n niŋini Salim naaba, ka tumi Naawunni kpeeŋu daana tira niriba. Dindaso Ibrahim ni o toozabiriba daa n zabi nadimseesi ni ba toozabiriba, ka nyaŋŋi ba, ka pori n chena, ka Mekizade tuusi ba soori, a niŋi barika niŋi Ibrahim niŋi.
58007002	Ka Ibrahim daa n barigi o bunso zaa bupiiya, ka ti u luŋko. Mekizade gbinni niŋi yasuma naaba, ka Salim naaba mi gbinni niŋi niŋgbirimaasim naaba.
58007003	So zaa bi baŋŋi Mekizade ba, koo o ma, koo o yaadima, koo o dogim yela, koo o kum yela. A zu, o niŋini maa Naawun biya, ka tumi Naawunni tira niriba, a wara saŋa ni saŋa zaa.
58007004	Ti baŋiya maa, Mekizade daa n niŋi nivukarigu, a kpali bo, ti yaa Ibrahim daa n barigi bini maa, ka ti u luŋko la.
58007005	O niŋini maa seema Naawunni n daa n ti Ibrahim yaŋŋu Liivai mi yaŋsi ba niŋi buŋkobkuuriba, a tumina wune Naawunni, ka daa n ti ba taaba Ibrahim yaŋsi gba ba barigira ba bunso zaa bupiiya, ka naa luŋko tira buŋkobkuuriba maa.
58007006	Ama Mekizade daa n bi niŋi Liivai yaŋŋu, ka Ibrahim daa n barigi n ti u buluŋko la, ka Mekizade mi ti Ibrahim so Naawunni n daa n ti noori la barika la.
58007007	Ama ti baŋŋi maa, ka nira ti yindaana barika, so n niŋi kpeema n tira barika maa.
58007008	Ya lee n nyaasi. Buŋkobkuuribaseesi n deegira bunluŋko toori la niŋini nisaaldima, ka kpiira. Ama ba yetira Mekizade yela, ni o na ba niŋi.
58007009	O niŋini maa, Liivai so yaŋsi ba n barigi n tira la gba daa n barigi n ti Mekizade, a kpali bo, Liivai daa n niŋi Ibrahim yaŋŋu,
58007010	ka a yi jemanso Mekizade n daa n tuusi Ibrahim la, o daa n niŋini maa Liivai na ba Ibrahim puwa.
58007011	Ya lee n nyaasi. A yi jemanso Naawunni n daa n ti Liivai yaŋsi piili n loobi buŋkobkuuriba la, o mi daa n zaali ba taaba Juusi dima zaa o zaaligusi, ni ba paara a zu. Ama ka buŋkobkuuriba maa yaniŋisa di n tee n ti niriba loobi seema Naawunni n kpabira, o di bi lee n tiri yindaana n niŋi maa Mekizade, ka kuri buŋkobkuuriba n niŋi Liivai yaŋsi la o nyisigi n wusi niriba seema ba n di n loobi maa seema Naawunni n kpabira.
58007012	Ama seema Mekizade ni buŋkobkuuriba maa n kuri, lala n na zaaligusi maa ba n paara maa gba mi kuri.
58007013	Ka ti duuma Yeesu, so yela ti n yetira, ka niŋi maa Mekizade la, o bi niŋi Liivai yaŋŋu, ama Liivai sunzo Juuda yaŋŋu. Ka Juuda yaŋsi zaa daa n bi tumina buŋkobkuuriba tuma, a yi Naawun dii, ka Musa mi daa n bi yeli, ni Juuda yaŋsi di n loobi buŋkobkuuriba.
58007015	Ya lee n nyaasi. Ti baŋiya maa, yela maa kurini, a kpali bo, Yeesu daa n nyisigi, ka tumina Naawunni, a maa seema Mekizade n daa n tumina la.
58007016	Pa a kpali o yaa zu n na o tumina tuma maa, ama a kpali o n mari daama, ka ki tee n kpi zaa.
58007017	A maa seema ba n daa n yeli o yela, E ni tumina Naawunni maa Mekizade, a wara saŋa ni saŋa zaa.
58007018	Lala n na, ba daa n kari buŋkobkuuriba zaaligusi maa, a kpali bo, a lee n ka daama zaa,
58007019	ka ki tee n ti niriba ba loobi seema Naawunni n kpabira. Ama pimpariŋa ti nyeni soyindaana n mari daama, a ti ti leena Naawunni.
58007020	Yeesu n daa n loobi zudaana maa, Naawunni daa n ti u noori, a yeli kpeeŋtiri, ni Yeesu ni niŋi zudaana, a wara saŋa ni saŋa zaa, ka n ŋa ka cherigirisim. Ama kusu zaa, ka Naawunni daa n piili n nyisi buŋkobkuuriba maa, o daa n bi ti ba noori n ŋa.
58007022	A zu, Yeesu ni tee n ti niriba nye tono ga, a gaari tonoso buŋkobkuuriba ni tee n ti niriba nye.
58007023	Ya lee n nyaasi. Buŋkobkuuriba maa zooya, a kpali bo, ba kpiira, ka ki lee n tee n tumi ba tuma maa.
58007024	Ama Yeesu wune ni ba niŋi, a wara saŋa ni saŋa zaa, ka so zaa ki deeg o zudaana maa ziya.
58007025	A zu, o ni tee n moligi seesi zaa n naag o daama leena Naawunni la nene. A kpali bo, o ni ba niŋi, a wara saŋa ni saŋa zaa, a suusira Naawunni tira ba.
58007026	O veela Yeesu o niŋi ti zudaana, a kpali bo, o niŋini maa Naawunni, ka bi niŋi yabee zaa, ka lee n ka yabeniŋiniba saani, ama o nyisigi n ba Alizaana puwa.
58007027	Wune n bi niŋi maa buŋkobkuuriba zudaandima la, seesi n ku buŋkobiri tira Naawunni taaru zaa, a kpali ba ni niriba yabeeri cheebu la zu. Ama Yeesu wune, buluŋko n na o daa n naag o maŋŋa ku n ti Naawunni, niriba ba ti nye yabeeri che n paŋinisim.
58007028	Ya lee n nyaasi. Nisaaldima ka daama, ama buŋkobkuuriba zaaligusi yi ti nisaala niŋi buŋkobkuuriba zaa zudaana. Ama zaaligusi maa zaanisim n ti niŋi yuma seem, Naawunni daa n ti noori, ka noori maa daa n ti o bii Yeesu niŋi zudaana,ka pimpariŋa Yeesu mari daama zaa, a wara saŋa ni saŋa zaa.
58008001	Yela maa gbina n ŋa, ti tee n mari n ŋa zudaana, ka o ba Naawun nudii zu, a yi Alizaana,
58008002	ka tumina Naawunni. Nisaaniŋi n veela n gaari Naawun tanti dii, a kpali bo, niriba daa n maali tanti dii maa, ama Naawunni n maali nisaaniŋi.
58008003	Ya nyaasi. Buŋkobkuuriba zudaana zaa tuma n ŋa, o ti naa buŋkobiri ni bini tira Naawunni. A zu, o veela ti zudaana maa gba n nye bunso naa n ti Naawunni.
58008004	Ama ka o di ba durinye puwa, o di ki niŋi buŋkobkuura zaa, a kpali bo, buŋkobkuuriba maa ba niŋi, ka mari ba zaaligusi, seema ba n ku n tira Naawunni.
58008005	Ama ba tuma maa bi paa seema seesi n tumina Naawun saani, a kpali bo, o niŋini maa seema kusu zaa Musa n daa n ya n maali Naawun tanti dii, Naawunni daa n yeli u, ni o maali dii maa bunso zaa seema wune Naawunni n daa n wusi u, a yi zotintaa zu la.
58008006	Ama Yeesu Kristu wune tumina Naawunni, a yi Alizaana, ka o tuma maa veela n gaari buŋkobkuuriba maa tuma, a maa seema tonoso o n ti niriba nyaara gaari tonoso buŋkobkuuriba n taasira, a kpali noseesi Naawunni n daa n ti u la gaari noseesi Naawunni n daa n ti buŋkobkuuriba la.
58008007	Ya lee n nyaasi. Ka buŋkobkuuriba yaniŋisa di n tee n kpisi niriba yabeeri, o di bi lee n tiri yindaana o ta.
58008008	Ama Naawunni daa n zabi Juusi dima, a yeli, Dindaso m ni lee n zaali soyindaana ti Juusi dima, halli Asiree dima, a ni Juuda dima,
58008009	ka soori maa ki niŋi maa seema ni daa n zaali ba yaadima, a yi jemanso kusu zaa ni daa n mari ba yi Yijipi paaligu puwa, ka ba zagsi, ka ma daa n muuri ba la.
58008010	Ka ti duuma daa n lee n yeli, Soso ni ya n zaali Juusi dima n ŋa. A jemani maa, m ni ti ba kpabira m zaaligusi, ka ti a ba ba sufusi niŋi, ka m niŋi ba duuma, ka ba mi niŋi m niriba.
58008011	A jemani maa ba ki wusi ba taaba, koo ba sunzoba, a yetira, Ya ti baŋŋi ti duuma. A kpali bo, ba zaa ni baŋŋi ma, halli bibilisi, a ni nivukara.
58008012	Ka m zo ba nimbaa, a che ba yabeeri paŋŋi ba, ka ki lee n teesi a zaa.
58008013	Lala n na Naawunni yeli soyindaana yela, a maa piiligu soori la lee n ka tono. Ka ti baŋiya maa, bunso n lee n ka tono kurigini, ka ya n kpi.
58009001	Ama piiligu soori maa mari o zaaligusi, seema ba n tumina Naawunni ka mi mari seela ba n tumina u.
58009002	O daa n niŋini tanti dii, so ba n daa n maali, ka barigi buyi zu. Ba yi ti kpe, ba paa seela ba n boona zisuŋŋu ziya, ka katulikarigu ba niŋi, a ni teebul, a ni paanuso ba n naa n tira Naawunni.
58009003	Ka patisa barigi zisuŋŋu zii maa, a ni ziyindaana maa, seela ba n boona Naawun zii la.
58009004	A yi Naawun zii maa, bunso ba n daa n naa suga maali daa n ba niŋi, ba yi moo bugum niŋi o niŋi, ka naa buŋŋusira pa bugum maa niŋi, a ŋusira nene. Ka daka mi ba niŋi, Naawunni n daa n ti ba maali u, a yi jemanso o n daa n zaali ba zaaligusi maa. Ba n daa n maali u maa, ba daa n naa sugasi tabi u poli n jili. Ka o puu niŋi Aaron daŋkpalli so n daa n bosi la ba niŋi, a ni kugseesi niŋi ba n daa n sebi Naawun zaaligusi digili la, a ni koŋkoŋ so ba n daa n naa suga maali, ka koŋkoŋ maa puu niŋi, bindiriso Naawunni n daa n naa n ti ba la ba niŋi.
58009005	Daka maa zu, ba daa n naa sugasi maali buŋkobiri ayi, a tomi o baasigusi, ka a wusira Naawun daama seema o n be. Buŋkobiri maa mi mari niinsi kpuŋkpama, ka a pili a sunsuu niŋi, seela yuma zaa ba n naa zeem wutira, a kpisira niriba yabeeri, ba boona u nimbaa zoobu ziya. Ti ki yeli yela ŋa gbina zaa pimpariŋa.
58009006	N ŋa n na ba daa n zaali tanti dii maa, ka taaru zaa buŋkobkuuriba maa daa n yi kpeni o piiligu zii maa, a tumina ba tuma.
58009007	Ama dikpaari maa wune, yumini zaa buluŋko n na buŋkobkuuriba zudaana maa daa n kpeera niŋi, ka yi mari zeem paasi n kpe, o ti kpisi o ni o taaba Juusi dima yabeeri.
58009008	Lala n na Naawun sii wusira maa, ka tanti dii maa na ba niŋi, niriba ki nye soori kpe Naawun zii maa.
58009009	Lala n na tanti dii maa niŋini maa durinye ŋa puu buŋ. Ama bini ni buŋkobiri seesi ba n naa n tira Naawunni la ki tee n ti seesi n naag a tira la ba mari tama maa ba yabeeri zaa kpisiya.
58009010	Ka a zaaligusi maa mi wusira bindira ni binyuura chisa, a ni koom suubu. Yela ŋa niŋinisim mari a baasigu, a yi jemanso Naawunni ni cherigi bunso zaa.
58009011	Ama Yeesu Kristu tee n nyisigi n loobi yasumseesi ti n ya n nye maa zudaana. Ka o daa n dee seela n veela n gaari tanti dii piiligu zii maa kpe Naawun zii buluŋko ko. Seela o n dee maa veela n gaari tanti dii maa, a kpali bo, pa niriba n maali u, ka o mi ka durinye ŋa puwa. O n kpe Naawun zii la, o bi naa buusi ni nagibilisi zeem kpe, ama o gbagba zeem, a nye daama moligira niriba, a wara saŋa ni saŋa zaa.
58009013	Ya nyaasi. Buŋkobkuuriba zaaligusi maa yeli, ni ka nivu mari dagiriso n ti o da tumina Naawunni, ka ba naa buu koo nagidaa zeem, koo nagibila tampeelim, a wuri u, o niŋa ki lee n mari dagiri maa.
58009014	A zu, ti mari tama maa, Yeesu Kristu so n daa n ka dagiri zaa, ka Naawun sii daa n ti o naag o maŋŋa ti Naawunni la, o zeem maa ni tee n ti ti baŋŋi maa, ti yabeeri kpisiya, ti tumina Naawunni nene.
58009015	Lala n na Yeesu Kristu daa n zaali sopaali maa, so zaa Naawunni n booli, ba nye yasumseesi n ka baasigu, a maa seema wune Naawunni n daa n ti noori la. O ni tee n niŋi n ŋa, a kpali seema Yeesu n daa n kpi n ti moligi ba, a yi ba yabeseesi n saami Naawun zaaligusi o n daa n zaali maa.
58009016	Ti baŋiya maa, ba bi dira nisaalnyaarigu kapite, ama o kpini, ka ba baŋŋi o yela.
58009018	Lala n na piiligu soori maa gba daa n ka daama, ama ba kuura buŋkobiri.
58009019	A zu, kusu zaa Musa n daa n naa Naawun zaaligusi zaa wusi Juusi dima zaa baasi, o naa nagibilisi ni buusi zeema, a jebi koom niŋi, ka naa pekoba ba n si, a loobi binzee, a le n tabi kpiuwa, ka naa n sugi zeema ni koom maa, a wutira seela ba n sebi zaaligusi maa, a ni niriba maa zaa.
58009020	O n niŋina n ŋa, o yetira, Zeemaa zu ya mari tama maa, soso Naawunni n zaali ya la mari daama.
58009021	Ka o lee n misi zeema maa wuri tanti dii maa, a ni dii maa binseesi zaa ba n naa n tumina Naawunni la.
58009022	Lala n na, zaaliguseesi Naawunni n daa n zaali la gaalinga ki tee n ti bunso loobi bunsuŋŋu, ama ba kuni bunso, o zeem yi. Lala n na so zaa mi ki tee n nye yabeeri che n paŋinisim, ama ba kuni bunso, o zeem yi.
58009023	Lala n na ba daa n maali Naawun tanti dii ni o bini maa, a maa binseesi n ba Alizaana puwa, ka naa buŋkobiri zeem wuri a, a loobi bunsuma. Ama Yeesu zeem mari daama gaari buŋkobiri zeem maa, ka o zeem maa ti seesi n ya n we Alizaana loobi nivusuma.
58009024	A kpali bo, Yeesu Kristu bi kpe Naawun ziso niriba n daa n maali maa Alizaana la, ama o kpe Alizaana gbagba, ka ba Naawun saani, a suusira u tira ti.
58009025	Ya nyaasi. Yuma zaa Juusi dima buŋkobkuuriba zudaana yi naani buŋkobiri zeem kpe Naawun zii maa. Ama Yeesu wune bi naag o maŋŋa tira Naawunni yuma zaa.
58009026	Ka o di niŋina n ŋa, o n di n nyaara nam yuma zaa, a yi durinye ŋa piiligu. Ama durinye ŋa daa n yuu n niŋi yuma seem poin, ka Yeesu daa n ta buluŋko, a ti naag o maŋŋa kpisi yabeeri.
58009027	Ka seema nisaaldima zaa yi n kpiira buluŋko, ka nyaara ba seriya diibu,
58009028	lala n na Yeesu Kristu gba daa n ta, ka naag o maŋŋa ti Naawunni buluŋko, o ti kpisi nivudamta yabeeri, ka ni lee n ta buyidaana, pa a kpali yabeeri zu, ama o ti moligi seesi zaa n gutira u.
58010001	Buŋkobkuuriba zaaligusi maa yela wusira seema yasumseesi n ya n ta la n be, ama a bi niŋi yasuma maa gbagba. Ama buŋkobseesi ba yi n ku n tira Naawunni yuma zaa la ki tee n kpisi seesi n naag a tira la yabeeri zaa.
58010002	A kpali bo, ka buŋkobkuubu maa di n tee n kpisi niriba yabeeri zaa, buŋkobkuuriba di ki lee n ku a tira Naawunni, ka niriba maa ba di baŋŋi maa, ba bi lee n niŋi yabeniŋiniba.
58010003	Ama yuma zaa buŋkobkuubu maa ti niriba maa teesira ba yabeeri.
58010004	A kpali bo, nagidaasi ni buusi zeema ki tee n kpisi yabeeri.
58010005	A zu, Yeesu Kristu n daa n ya n ta durinye ŋa puu la, o daa n yeli Naawunni, Pa buŋkobkuubu koo bindira tiibu n na e kpabira. Halli ka valiga maa kabiya, koo, ba ku buŋkobiri, ba ti nye yabeeri che n paŋinisim, a bi petira i. Ama e zaali ma ni durinye niŋa.
58010007	Ka o lee n yeli, Naawunni, nyaasi, m tani m ti niŋi e kiperi, seema kusu zaa ba n daa n sebi m yela digili.
58010008	Lala n na o daa n yeli, ni halli ka ba kuura buŋkobiri, koo, a tira bindira, koo, a niŋina yaseesi la, a maa seema buŋkobkuuriba zaaligusi n yetira la, Naawunni bi kpabira a yela, ka a bi petira u.
58010009	Ama o lee n yeli, M tani m ti niŋi e kiperi. Lala n na o kpisi piiligu soori maa, a ti zaali sopaali.
58010010	Ka sopaali maa tee n ti ti loobi Naawun nivusuma, a wara saŋa ni saŋa zaa, a kpali seema Yeesu Kristu n daa n naag o maŋŋa ti Naawunni buluŋko la zu.
58010011	Ya nyaasi. Taaru zaa buŋkobkuuriba maa yi ku buŋkobiri gaa ga tira Naawunni, ama a ki tee n kpisi ba yabeeri.
58010012	Ama Yeesu Kristu n daa n naag o maŋŋa ti Naawunni kpisi yabeeri buluŋko la, o daa n wa ti bani Naawun nudii zu,
58010013	Naawunni o ti nyaŋŋi o dindima zaa ti u.
58010014	Lala n na, Yeesu daa n naag o maŋŋa ti Naawunni buluŋko, a kpisi niseesi yabeeri zaa nyam, ba loobi Naawun nivusuma, a wara saŋa ni saŋa zaa.
58010015	Ka Naawun sii mi daa n wusi ti, a yeli,
58010016	Ti duuma yeli, ni a yi jemani maa, o ni zaali ba sopaali, ka ti ba sufusi kpabira o zaaligusi.
58010017	Ka o lee n yeli, ni o ki lee n teesi ba yabeeri.
58010018	A zu, ka nira nye n ŋa yabeeri che n paŋinisim, o ki lee n ku buŋkobiri tira Naawunni, o ti nye yabeeri che n paŋinisim.
58010019	A zu, ti taaba, Yeesu zeem maa ti ti dabilim ti dee sopaali kpeera Naawun saani, a kpali seema Yeesu n daa n naag o maŋŋa zaali ti sopaali la, ka na mari daama. Yeesu mi niŋa niŋini maa Naawun tanti dii patisa maa, a ti ti soori ti kpeera Naawun saani.
58010021	Ka wune Yeesu niŋi ti zudaana, a nyaasira Naawun niriba.
58010022	A zu, ya cheli ti kpabira Naawun yela, a ni yamonsi, a ni yeride niŋinisim tama, a ni sufupeeli, a maa ba n naa zeem wuri ti, a kpisi ti yabeeri, ka su ti kosuŋŋu.
58010023	Ya lee n cheli ti wusira bunso zu ti n mari tama maa, ka da zagsira, a kpali bo, so n ti ti noori la ni niŋi a paali.
58010024	Ka ya lee n cheli ti feera seema ti ni tee n duusira taaba zuuri, ti ti kpabira taaba nene, ka niŋina yasuma,
58010025	ka da zagsira taaba laŋsigu, a maa seema seesi n niŋina, ama, a kpali ti duuma buyi taabu n leena la zu, ya duusira taaba zuuri nene.
58010026	Ya nyaasi. Ka ti so zaa baŋŋi yamonsi ŋa, ka lee n zagsi o yela, soori zaa lee n ka niŋi di n ti o lee n nye yabeeri che n paŋinisim.
58010027	Ama dabeem ni gbaag u, a kpali bo, Naawunni ni darigi o tubiri, a kusi o ni Naawun dindima zaa bugum.
58010028	Ya lee n nyaasi. So zaa n daa n zagsi Musa zaaligusi, ka niriba bayi koo bata loobi dansiyasi, ni yamonsi n na, ba daa n bi zora u nimbaa, ama ba yi ku u ni.
58010029	A zu, ka so zaa loobi Naawun nivusuŋŋu, ka lee n zagsi Naawun bii Yeesu, o ni nye tubiri darigirisim gaari n ŋa, a kpali bo, o saamini Yeesu zeem so n zaali sopaali, ka ti o loobi nivusuŋŋu la, ka mi niŋi Naawun siso n tira barika putoom la yabee.
58010030	Ka ti baŋŋi maa, n ŋa niŋi yamonsi, a kpali bo, ti baŋŋi Naawunni, so n daa n yeli, Ka nira niŋi yabee, mani ni darigi o tubiri. Ka o daa n lee n yeli, Duuma ni di o niriba seriya.
58010031	Yamonsi n na, ka Naawunni gbagba darigira nira tubiri, dabeem yela n na.
58010032	Ya lee n teesi seema ya n daa n nyaara nam ga, a yi jemanseesi ya n daa n pa n ti baŋŋi Naawun yela.
58010033	Ba daa n tuura ya, koo, a namsira ya, a yi niriba nufu niŋi, koo, ya daa n moligira seesi n nyaara nam,
58010034	koo, a zora seesi ba n yo dii nimbaa. Koo, ka ba daa n zu ya bini, o bi ti ya mari sufusaaŋu, a kpali ya baŋŋi maa, ya tono ka a puwa, ka ya tono maa ka baasigu.
58010035	A zu, ya da zagsi tama maa niŋinisim, a kpali bo, o mari tono ga.
58010036	Ya mi mari kenyiti, a ti niŋi Naawun kiperi, ka nye yaseesi o n daa n ti noori la, ni
58010037	A che beela, ka so n ya n ta la ni ta, ka ta yoom.
58010038	Ka m nivusuma ni niŋi mani Naawunni yeride, ka nye nyevuri. Ama ka ba so zaa zagsi ma, m gba ki lee n kpabira o yela.
58010039	Ama ti wune ki zagsi, a we bugum ziya, ama ti niŋina Naawunni yeride, ka ni nye nyevuriso n ka baasigu la.
58011001	Ya nyaasi. Ka nira niŋina Naawunni yeride, o mari tama maa o n di n nye yaseesi o n kpabira, ka na bi nye.
58011002	Lala n na saŋa la dima yeride niŋinisim zu, ba daa n peri Naawunni.
58011003	A kpali ti n niŋina Naawunni yeride la zu, ti baŋiya maa, kusu zaa Naawunni daa n naag o daama yatoga maali durinye ŋa. O n daa n maali u maa, o naa binseesi ti n bi nyaara, a maali durinyeso ti n ba niŋi nyaara n ŋa.
58011004	Ya nyaasi seema Yeebu n daa n niŋina Naawunni yeride kusu zaa la. A jemani maa o daa n naa bunso n peri Naawunni la ti u, ama o beeri Keen daa n naa bunso n bi peri Naawunni la ti u, Naawunni dee Yeebu toori, a wusira maa o niŋini nivusuŋŋu, ka bi deeg o beeri toori. A zu, o beeri maa daa n ku u, ama Yeebu yaniŋisa na wusira ti ni.
58011005	Kusu zaa la Yiinoki daa n niŋina Naawunni yeride, ka ba daa n yetira o yela, ni o petira Naawunni. A zu, Naawunni daa n mari u du n gaari, o da kpi, ka ba daa n kpabi u je durinye ŋa puwa.
58011006	Ya nyaasi. Ka nira bi niŋina Naawunni yeride, o ki tee n peri u. A kpali bo, so zaa n bi mari tama maa, Naawunni ba niŋi, koo, a naa laada tira seesi n kpabira ba baŋŋi o yela, wune ki tee n we Naawun saani.
58011007	Ya lee n nyaasi seema Nuhu n daa n niŋina Naawunni yeride. Kusu zaa la Naawunni daa n yeli u yaseesi n ya n niŋi, o daa n wumi, ka maali ŋarintintaa, o ti moligi o yiridima. Lala n na o daa n wusi maa, durinye dima zaa liya, ama wune n daa n loobi nivusuŋŋu, a kpali o yeride niŋinisim la zu.
58011008	Ya nyaasi seema Ibrahim n daa n niŋina Naawunni yeride. Kusu zaa la Naawunni daa n yeli u, ni o yi seela o n be maa, a wa ti ba paaligu yindaana, so wune Naawunni n ti u noori, ni o ni naa n ti u. Ka a kpali Ibrahim daa n niŋina u yeride la zu, o cheli o gbagba paaligu, ka yi n wara seela o n bi baŋŋi,
58011009	ka paa paaligu maa. Niŋi n na, a kpali o yeride maa zu, o daa n niŋini maa saana. O bii Isaaka, a ni o yaŋŋu Yakubu mi daa n ba niŋi, ka Naawunni ti ba gba noori maa. Ka ba zaa daa n doora tanti diisi puusi.
58011010	Lala n na Ibrahim daa n gutira jemanso o n di n nye tiŋso Naawunni n maali n me, a ni o zaabu ziisi.
58011011	Ya lee n nyaasi seema Ibrahim poga Seera n daa n niŋina Naawunni yeride. Halli ka o daa n na bi dogi bii zaa, ka tee n kurigi, o daa n niŋina Naawunni yeride, ni o n di n ti o mari puwa, seema o n daa n ti u noori la. Lala n na Ibrahim poga daa n nye daama mari puwa,
58011012	ka Ibrahim n daa n tee n kurigi ga daa n dogi o bii Isaaka la, ka ti nye yaŋsi n zoo maa ŋmeribiisi, koo tambisigu.
58011013	Niriba ŋa zaa, halli ka ba daa n bi nye yaso Naawunni n daa n ti ba noori la, ba daa n niŋina u yeride, ka kpi. Ama ba daa n nye yela maa beela, a maa a n ba wogilim, ka ba daa n yeli maa, saamba niŋi ba, a yi durinye ŋa puwa.
58011014	Ka ti baŋŋi maa, seesi n togsira n ŋa kpabira paaligu yindaana, seela ba n di n be.
58011015	Ka ti mi baŋŋi maa, ba daa n bi feera paaliguso ba n daa n yi la, a kpali bo, ba daa n mari daama ba pori n we nisaaniŋi.
58011016	Ama ba daa n kpabira paaligu yindaana, so n ba Alizaana puwa, ka mari tono ga. A zu, ka ba boona Naawunni ba duuma, o petira u, ka o maali tiŋyindaana zaali ba.
58011017	Ya lee n nyaasi seema Ibrahim n daa n niŋina Naawunni yeride. Kusu zaa la Naawunni daa n niŋi Ibrahim so o n ti noori la nyaasi, a yeli, ni o ku o biluŋko Isaaka ti u. Ka Ibrahim, halli ka Naawunni daa n ti u noori, ni o bii Isaaka di n ti o nye yaŋsi ga, o daa n bi zagsi, ka niŋi siriya o ku Isaaka ti u.
58011019	A kpali bo, o daa n baŋŋi maa, Naawunni ni tee n nyisigi nira, a yi kum niŋi. A zu, o niŋini maa Ibrahim daa n ku u, ka Naawunni daa n nyisigi u ti u.
58011020	Isaaka n daa n ti kurigi, o daa n niŋi Naawunni yeride, a niŋi barika niŋi o biisi Yakubu ni Yiiso, a yi yaseesi n ya n niŋi.
58011021	Ka Yakubu gba n daa n kpiira, o daa n niŋi Naawunni yeride, a niŋi barika niŋi o bii Yisifu biisi niŋi, ka mi kuri o daŋkpalli niŋi kpeesira Naawunni.
58011022	Ka Yisifu n daa n ya n kpi, o daa n niŋi Naawunni yeride, a yeli seema Naawunni di n mari o ni o taaba yaŋsi Juusi dima yi Yijipi paaligu puwa, ka mi yeli ba seema ba n di n pi u.
58011023	Ya nyaasi seema Musa niriba n daa n niŋina Naawunni yeride. Ba n daa n dogi u kusu zaa la, ba daa n nye maa o veela, ka naag u sogi ŋmerisi ata, a kpali bo, Yijipi paaligu naaba daa n zaali zaaligu, ni ba ku Juusi dima biduusi zaa, ama Musa niriba bi sagi n pa zaaligu maa.
58011024	Ya lee n nyaasi seema Musa gba n daa n niŋina Naawunni yeride. O n daa n niŋi bilee la, Yijipi paaligu naaba bipuŋŋu daa n nye u, ka naag u loobi o biya. Ama ka o n daa n pa ti karigi, o bi lee n sagi ba booli u bipuŋŋu maa biya,
58011025	ka kpabira o nye nam Naawun niriba saani, a gaari o nye pupeelim so yabeeri n tira beela.
58011026	A kpali bo, o daa n kpabira o di tono, ka baŋŋi maa, namso niriba n nyaara, a kpali Kristu zu mari tono gaari Yijipi paaligu binsuma.
58011027	Ka a kpali o yeride niŋinisim maa zu, o daa n bi zora naaba maa suuri jeebu, o yi paaligu maa niŋi, a wa ti ba paaligu yindaana, a ni kenyiti, a maa o n nye Naawunni, so niriba n bi nyaara la.
58011028	Musa n daa n lee n ti pori n gaari Yijipi paaligu, o daa n niŋi Naawunni yeride, a ti Juusi dima ba di Galingaari, a naa pebilisi zeem wuri kukulunsi daari, malakiso n ya n ku piiligu biduusi, o da ku Juusi dima toori.
58011029	Juusi dima maa n daa n yi paaligu maa, Musa daa n niŋi Naawunni yeride, o barigi mogkarigu, so ba n boona binzee la, koom lee n ka, ba zaa chaŋŋi tiŋŋa du n gaari. Lala Yijipi toozabiriba gba daa n kpabira ba ti du, ama ba zaa daa n di koom.
58011030	A daa n cheni yuma pisinaasi, ka Juusi dima maa daa n paa tiŋso ba n boona Jeriko la. Niŋi n na, ba daa n niŋi Naawunni yeride, a chaŋŋi n poli n jinna tiŋŋa maa daba ayapoin, ka gondaso n poli n jili tiŋŋa maa li,
58011031	ba pa kpe n ku seesi n zagsira Naawun yela. Ama Areeha jagimilu wune ba bi ku u, a kpali bo, poin ka Juusi dima zaa paa tiŋŋa maa la, o daa n niŋi Naawunni yeride, a dee ba bayi n daa n we yiya, ba wa ti nyaasi tiŋŋa maa, seema o n be.
58011032	Ya nyaasi. Nivudamta daa n niŋina Naawunni yeride ga, a maa barima maa, ama m ki tee n yeli ba zaa yela. Ba seesi n ŋa, Gidiyo, a ni Baraka, a ni Samsim, a ni Jefita, a ni naaba Dawuda, a ni Samiyu, a ni Naawun chaamesi.
58011033	Ba zaa daa n niŋina Naawunni yeride, a nyaŋina naalima, koo, a niŋina yasuma, koo, a nye Naawun naŋgbantiibu, koo, a kari gbalaŋgbagsi, a da gbaagira ba,
58011034	koo, a kpisi bugum tintaa, koo, a zo n yi kuubu niŋi, koo, a nye kpeeŋu, a yi ba pugirisim niŋi, koo, a zabira toowa, a nyaŋina ba, koo, a katira paaliguseesi toozabiriba,
58011035	koo, pogiba nye ba biisi n lee n nyisigi, a yi kum puwa, koo, niriba daa n namsi ba seesi ku, a kpali ba n zagsi moligirisim, ba ti nyisigi n nye nyevuriso n mari tono ga.
58011036	Koo, niriba daa n niŋi ba seesi siya, koo, a feebi ba, koo, a le ba miisi, koo, a yo ba diisi,
58011037	koo, a lobi ba kuga, koo, a naa suu kasigi ba buyi, koo, a naa karentiya ku ba. Ka ba seesi mi daa n pili peeri ni buusi gbana, a ni kitiri, a ni nam,
58011038	ka chaŋina dalimpii paaligu puwa, a duura zotintaasi, ka doora zovoya puusi, a kpali bo, durinye puu dima bi veela ba n ba ba saani.
58011039	Niriba ŋa zaa, halli ka ba daa n niŋina Naawunni yeride nene la, ba daa n bi nye bunso Naawunni n daa n ti noori la,
58011040	a kpali bo, Naawunni daa n ya n ti ti bunso n veela ga, ti ni ba zaa loobi Naawun nivusuma.
58012001	Lala n na nivudamta wusira ti yeride niŋinisim yela. A zu, cheli ti zagsi yabeeri zaa n ba ti niŋi, ka ti ti nufu kpa Yeesu niŋi, a tumina Naawunni nene, a maa seema niso n cheegira o ti di o taaba ki mari bintimsigu zaa, ama o yi naani kenyiti cheegira nene. Ka Yeesu wune niŋini kpeema, a yi seesi zaa n niŋina Naawunni yeride, ka a kpali meesim so o n daa n ya n nye, a yi Alizaana, o daa n naa kenyiti sagi ba niŋi u vi yela, a kpa u tabi daa la, ka pimpariŋa o ba Naawun nudii zu.
58012003	Lala n na yabeniŋiniba daa n niŋina u yabeeri, a zu, ka ba niŋina ya gba yabeeri, ya da ti ba yabeeri maa kari ya, a yi Naawun yela niŋi,
58012004	a kpali bo, halli ka ya nyaara nam, a katira yabeeri, ba na bi ku ya.
58012005	Ka da tami, ni Naawunni daa n booli ya o biisi, a maa seema ba n daa n yeli, M biya, ka ti duuma Naawunni darigira e tubiri, a wusira i yam, e da zagsi o noori, koo, a ti yela maa saami e sufu.
58012006	A kpali bo, so zaa ti duuma n kpabira, koo, a loobi o biya, o tubiri n na o darigira, a wusira u yam.
58012007	A zu, namso zaa ya n nyaara, cheli o niŋi maa ya ba Naawunni n darigira ya tuba, a wusira ya yam. A kpali bo, darigirisim maa wusira maa, o niŋina ya ni maa o biisi, ka ti baŋiya maa, badima zaa darigira ba biisi tuba, a wusira ba yam.
58012008	Ama ka Naawunni bi darigira ya zaa tuba, a wusira yam, o niŋini maa ya seesi n bi niŋi o biisi, ama seeji biisi ko.
58012009	Ama ti badima n daa n yi ti darigira ti tuba, a wusira ti yam, ti tira ba jilima. A zu, o veela ti niŋina ti ba Naawunni jilima, a ti nye nyevuri.
58012010	Ka ti badima gba daa n darigira ti tuba beela ko, a kpali seema ba n feera n veela. Ama ti ba Naawunni darigira ti tuba, a wusira ti yam, o ti moligira ti, ti ti loobi maa seema o gba n be.
58012011	A yi jemanso ti yi n nyaara tubiri darigirisim, a wumina ti ga, ama a yi ti baasi, seesi tuba n darigi la nyaara niŋgbirimaasim, ka niŋina yasuma.
58012012	A zu, ya seesi nuusi koo noba n ka kpeeŋu, ya niŋi aniya naag a tumina,
58012013	ka tooli n wara yiya, ya noba maa a da kpiira,ama ka nyaara kpeeŋu.
58012014	Ya niŋi aniya mari niŋgbirimaasim niriba zaa saani, ka niŋina seema n petira Naawunni. A kpali bo, so zaa n bi niŋi n ŋa, o ki nye ti duuma.
58012015	Ka ya dasi so zaa o nye barikaso Naawunni n tira putoom la, ya so zaa o da mari pubeerim, a saamina ya yela, a ti ya nivudamta loobi yabeniŋiniba,
58012016	koo, a zagsi seesi n veela, koo, a zagsi Naawun yela, a maa seema Yiiso n daa n naa barikaso o n daa n ya n nye, a kpali o n niŋi kpeema la zu, a tagi bindira buluŋko diibu la.
58012017	Ka ya baŋiya maa, yela ŋa n daa n ti baasi, ka Yiiso ba Isaaka n ya n kpi, Yiiso daa n kpabira o ba o niŋi barika niŋi u, ka bi nye. A kpali bo, halli ka Yiiso daa n kpabira o cherigi seema o n niŋi maa, a ni nintam, o bi nye daama.
58012018	Ya nyaasi. Ya na bi niŋi n paa seela Juusi dima n daa n paa, a yi Musa jemani la. Barima n daa n paa zotintaa, n ba kiŋkiŋ, ka bugum leegira o zu, ka zimsim ni ligu ba niŋi, ka sauwa vaara ga,
58012019	ka ba wumi ba n pemsira kabilli, ka goo togsira. Ama ba n daa n wumi goo maa, ba daa n suusi u, o da lee n togsira ba saani,
58012020	a kpali bo, ba daa n zora yaso o n yeli maa dabeem, ni ka nira koo buŋkoowa zaa siisi zotintaa maa, ba lobi u kuga ku.
58012021	Ka dabeem mi daa n gbaa Musa o chirimina, a kpali bunso o n daa n nye maa zu.
58012022	Ama ya wune, ya paani Naawun gbagba saani, ka o niŋi maa zotintaa ba n boona Zayo, a ni tiŋso ba n boona Jiruusilim n ba o zu la, ka ba Alizaana puwa. Ka malakisi mi laŋsi n zoo niŋi ga, a ni pupeelim,
58012023	Ka niseesi Naawunni n ti daama, ka ba daa n sebi ba yuya digili, a yi Alizaana puu mi laŋsi n ba niŋi. Ka Naawunni, so n niŋi niriba zaa seriya dira la mi ba niŋi. Ka nivusumseesi n loobi maa Alizaana dima mi siisi ba niŋi.
58012024	Ka Yeesu so n daa n zaali sopaali la mi ba niŋi, a ni o zeem ba n wuri, niriba ba n nyaara ba yabeeri che n paŋinisim putoom la. Lala n veela n gaari seema Yeebu zeem n taasira.
58012025	A zu, ya dasi, ka da zagsi so n togsira ya saani. A kpali bo, seesi n daa n zagsi so n ba durinye puu la daa n nye tubiri darigirisim. A zu, ka ti gba zagsi so n ba Alizaana puu la, ti ni nye tubiri darigirisim ga.
58012026	A yi Musa jemani la wune Naawunni daa n ti tiŋŋa yigsira, ka pimpariŋa o tini noori, ni o ni lee n ti tiŋŋa yigsi buluŋko ko, a ni saazu gba.
58012027	O gbinni niŋi maa binseesi o n di n ti a yigsi buluŋko ko la niŋi binseesi o n daa n maali, ka a zaa ni li n baasi, ka che binseesi n ka yigsigu zaa.
58012028	Lala n na ti ni nye naalim, so n ka damtigu. A zu, ya cheli ti kpeesira Naawunni, ka tumina u nene, a ni jilima, a ni dabeem.
58012029	A kpali bo, wune Naawunni niŋini maa bugum n dira bimbeeri.
58013001	Ya cheli ti na kpabira taaba nene, a maa mabiisi,
58013002	ka deegira saamba, a kpali bo, lala n na seesi daa n dee malakisi, ka bi baŋŋi.
58013003	Ka ya moligira seesi ba n yo dii la, a maa ba n yo ya gba dii, ka lee n moligira seesi ba n namsira, a kpali bo, ya gba niŋini nisaaldima.
58013004	Ya cheli kulisirisim ni naagirisim mari jilima, ka da saamina dii, koo, a kpabira pogiyindaana, a kpali bo, Naawunni ni darigi seesi n niŋina n ŋa tuba.
58013005	Ya da ti ya sufusi ba ligikpabirisim niŋi, ka bunso ya n mari, ya ti o sagsi ya, a kpali bo, Naawunni daa n yeli, ni o ki cheli ya zaa, koo, a zagsi ya.
58013006	A zu, ti mari dabilim, a yetira, Duuma n niŋi m moligira, m ki zo dabeem, a kpali bo, nisaaldima ki tee n niŋi ma seŋ.
58013007	Ya yipaariba seesi n daa n wusi ya Naawun yela la, ya teesira ba yela, a ni seema ba n daa n niŋina, a ti kpi, ka ya niŋina Naawunni yeride, a maa seema ba gba n daa n ninina u la.
58013008	Ama Yeesu Kristu wune ka cherigirisim zaa, halli soosila, koo zinni, koo, a wara saŋa ni saŋa zaa.
58013009	A zu, ya da paara wusigu seesi n kuri, a kpali bo, Naawun barika tira ti siisi kpeeŋu, ka lala veela. Ama bindira chisa bi tira a kpeeŋu, ka seesi n paara bindira chisa yela na bi nye tono, a yi a puwa.
58013010	Ya nyaasi. Juusi dima buŋkobkuuriba yi ku buŋkobiri tira Naawunni, a yi Naawun dii maa puwa, ka dira a. Ama ba ki tee n di Yeesu niŋa, so o n naa n ti Naawunni la.
58013011	Ka buŋkobkuuriba maa zudaana yi naa buŋkobiri zeem kpe Naawun zii maa, a yi dii maa puwa, o wa ti kpisi niriba yabeeri, ka ba yi naa buŋkobiri maa yi tiŋŋa maa puwa, a wa ti se a, a ti kabi.
58013012	Lala n na Yeesu gba daa n nye nam kpi, a yi tiŋŋa maa dinyaaŋa, o ti naag o gbagba zeem kpisi niriba yabeeri.
58013013	A zu, ya cheli ti gaari o saani, a yi dinyaaŋa maa, a wa ti naag o vi yela maa, a loobi ti yela.
58013014	A kpali bo, ti ki ba durinye ŋa puwa, a wara saŋa ni saŋa zaa, ama ti kpabira tiŋso ti n ya n nye la.
58013015	Ka, a kpali Yeesu zu, ya cheli ti yi kpeesira Naawunni, ti yatoga a ti o yuuri du,
58013016	ka yi niŋina yasuma, ka totira ya bini, a kpali bo, lala petira Naawunni.
58013017	Ya niŋi aniya yi wumina ya yipaariba noya, ai tiŋŋa maa dinyaaŋa, o ti naag o gbagba zeem kpisi niriba yabeeri.
58013018	Ya niŋi aniya suusira Naawunni ti ti. Ti mari tama maa, ti bi kpabira yabeeri, ka mi kpabira ti niŋina yasuma, a yi yela zaa niŋi.
58013019	A zu, m suusira ya ga, ya suusira Naawunni n ŋa, m ti nye daama pori n ta ya saani yoom.
58013020	Naawunni, so n tira niŋgbirimaasim, ka daa n nyisigi ti duuma Yeesu, a yi kum puwa, o ti naag o zeem maa zaali sopaaliso n ka baasigu, ka niŋi o niriba zudaana, a nyaasira ba, a maa seema pekpagira n nyaasira peeri,
58013021	wune Naawunni o ti Yeesu Kristu cherigira ya, ya niŋina yasuma zaa, seema n petira Naawunni. Ya cheli o yuuri o du.
58013022	M taaba, m suusira ya, ni ya mari kenyiti wumi m wusigu ŋa, a kpali bo, yaseesi ni sebi n ŋa bi zoo.
58013023	M kpabira ya baŋŋi maa, ba nyisini ti todaana Timoti, a yi diyoobu maa puwa. O ti ta yoom, m ni nu ni ta ya saani.
58013024	Ya puusi ya yipaariba zaa, a ni Naawun niriba zaa. Itali paaligu dima puusira ya.
58013025	Naawunni ti ya zaa barika.
59001001	Ya Juusi dima n paara Yeesu zu, ka zi baligusi puwa, mani Jeemsi puusira ya. M tumina Naawunni ni ti duuma Yeesu Kristu.
59001002	M taaba, jemanso zaa ya yi ti nye nam, ya mari pupeelim ga.
59001003	A kpali bo, ya baŋiya maa, ka ya nyaara nam, ka bi zagsira Yeesu yeride niŋinisim, a ni ti ya mari kenyiti paasi.
59001004	Ya moo nufu niŋina kenyiti maa, ka da zagsira, ya ti loobi seema zaa Naawunni n kpabira.
59001005	Ama, ka ya so zaa ka yam, o suusi Naawunni o naa n ti u, o ni ti u, a kpali bo, wune Naawunni tira so zaa n suusira u, ka bi zabira ba.
59001006	Ama o n suusira u la, o niŋi tama ni o n di n nye, ka da feera yela ayaayi, a kpali bo, so n feera yela ayaayi la niŋini maa teeku koom, seema sauwa n daagira a wara yii ni nyaaŋa.
59001007	Lala daana ki tee n mari tama, ni Naawunni ni ti u bunso o n suusi u maa,
59001008	a kpali o yela ayaayi feri feera maa, a ni seema o sufu yi n bi za ziluŋko la zu.
59001009	Ya nyaasi, ya nandaandima, ya mari pupeelim, a kpali Naawunni ti ya yuya du.
59001010	Ya bindaandima gba ya mari pupeelim, a kpali Naawunni ti ya yuya sigi. Seema moori puuma n liira la, ya gba ni kpi.
59001011	Wuluŋu n ti bii, moori yi zagi, ka puuma maa liira, ka a lee n ka veelim. Lala n na bindaandima tumina ba tuma, ka kpiira.
59001012	Ya nyaasi, ka ya so zaa naa kenyiti nyaŋina nam, o mari pupeelim, a kpali bo, o ni nye nyevuriso Naawunni n daa n ti noori, ni o ni ti niseesi n kpabira u la.
59001013	Ka niso ya n niŋi yabee, o da yeli, ni Naawunni n ti o ya n niŋi yabee maa, a kpali bo, yela zaa ki tee n ti Naawunni niŋi yabee, ka o gba ki taasi nivu niŋi yabee.
59001014	Yaseesi niso n kpabira la gba n ti o ya n niŋi yabee, ka yabeeri kpabirisim maa mi karigira, ka o pa ti niŋina a, a miili u, a ti o kpi.
59001016	M taaba, ya da sagi ba yomsi ya.
59001017	Bunso zaa n veela, Naawunni ko n tira a. O daa n maali bunso zaa n ba saazu n tira paaligu la. ?arima yi loobira ligu, ama wune ka cherigirisim zaa.
59001018	O kiperi la zu o wusi ti yamonsi, ti loobi o biisi, ti yuya a du, a yi binseesi zaa o n maali maa niŋi.
59001019	A zu, m taaba, ya dasi yela ŋa niŋi, so zaa o yi wumina, ka da togsira ga, koo, a nyisigira suuri yoom.
59001020	A kpali bo, suuri daandima bi niŋina yaseesi n petira Naawunni.
59001021	A zu, ya da lee n niŋina yabeeri zaa, ama ya ba boin, a dee yaseesi ba n wusi ya la di. ?arima ni tee n moligi ya siisi.
59001022	Ya da yomsira ya maŋsi, a wumina ko, ama ya niŋina seema ba n wusi ya la.
59001023	A kpali bo, so n wumina, ka bi niŋina, o niŋini maa niso n nyaasira digi, ka nye o nufusee o niŋi,
59001024	ka o yi n gaari, o wa ti tami seema o nufusee n be la.
59001025	Ama so zaa n wumina Naawun zaaligusuma n moligira la, ka moo nufu paara a zu, ka bi tamina bunso o n wumi maa, ka niŋina a, o ni nye barika a yi o niŋinisim maa puwa.
59001026	So zaa n fe maa, o tumina Naawunni, ka yetira yabeeri, o yomsira o maŋŋa, ka tumi u je.
59001027	Seema ti ba Naawunni n kpabira seesi n tumina u la n ŋa, ba moligira kpiusi ni pogkooba, a yi ba nam niŋi, ka da niŋina durinye dima yabeeri. Lala niŋinisim veela ga, a yi Naawun saani.
59002001	M taaba, seema ya n paara ti duumasuŋŋu Yeesu Kristu zu, ya da gamsira taaba.
59002002	Ya nyaasi, ka ya ti laŋsi n kpeesira Naawunni, ka bindaana ti kpe, a ni o bimpinsuma, a ni o suga beŋbilisi, ka nandaana gba, a ni o kparicheesi mi ti kpe,
59002003	ka ya ti bindaana maa jilima, a yeli u, ni o ti zi zisuŋŋu ziya, ka mi yeli nandaana maa, ni o wa ti za seela, koo, o wa ti zi tiŋŋa,
59002004	ya mari gamsigu yi ya puwa. Lala n na ya feera feribeeri, ni yindaana so o todaana.
59002005	M taaba, ya wumi, Naawunni nyisini nandaandima nivudamta ba mari yeride ga, a yi Yeesu Kristu niŋi, ka o ni ti ba kpe o naalim puwa, seema o n ti so zaa n kpabira u la noori.
59002006	Ama ya gba bi tira nandaandima maa jilima. Ya nyaasi. Bindaandima n namsira ya, ka samina ya nayiya,
59002007	ka tuura yusuŋso Naawunni n naa n ti ya la. M ŋmaarini jiri?
59002008	Ya lee n nyaasi, ka ya yi niŋini Naawun zaaliguso kusu zaa ba n daa n sebi n digili, ni nivu o kpabira o todaana seema zaa o n kpabira o gbagba la, ya niŋina aniya.
59002009	Ama ka ya gamsira, ya niŋina yabeeri, a kpali Naawun zaaligusi wusiya maa, lala bi veela.
59002010	Halli ka nivu paara Naawun zaaligusi maa zaa zu, ka ti niŋi yabeluŋko gba, o liya zaaligusi maa zaa niŋi.
59002011	A kpali bo, Naawunni daa n yeli, ni niriba ba da kpabira ba taaba pogiba, koo siriba, ka lee n yeli, ni ba da kuura. Lala n na, ka nivu bi kpabira o todaana poga, koo sira, ka ku niso, o saamini zaaligusi maa zaa.
59002012	A zu, bunso zaa ya n yetira, ka niŋina, ya niŋina a zaa maa seesi seriya Naawunni n di n di, ba nye moligirisim.
59002013	Seriya diibu maa jemani n ti paa, ka nivu bi zora o taaba nimbaa, Naawunni gba ki zo u nimbaa. Ama so n zora o taaba nimbaa, Naawunni ni zo o gba nimbaa.
59002014	M taaba, ka niso yeli, ni o niŋina Naawunni yeride, ka bi niŋina yasuma, lala veela? O yeride niŋinisim maa ni moligi u? Akayi.
59002015	Ya nyaasi, ka ya taaba nyaara nam, a bi mari bimpinna ni bindira,
59002016	ka ya yindaana yeli ba, Naawunni ti ya barika, ya wa ti di, ka wunna bugum, ka o bi ti ba binseesi ba n kpabira maa, lala veela?
59002017	Lala n na, ka nivu yeli, ni o niŋina Naawunni yeride, ka bi niŋina yasuma, o yeride niŋinisim maa ka tono zaa.
59002018	Ama ya yindaana ni yeli, ni yindaana niŋina Naawunni yeride, ka yindaana mi niŋina yasuma. Nyaasi, ka e bi niŋina yasuma, wula n na e n di n tee n wusi maa, e niŋina Naawunni yeride la? Ama m yasuma niŋinisim ni wusi maa, m niŋina Naawunni yeride.
59002019	E baŋŋi maa, Naawunni niŋi luŋko? Lala veela, ama kikpaarigusi gba baŋŋi lala, ka zora dabeem.
59002020	E zoligini, cheli m wusi i maa, ka e yetira, ni e niŋina Naawunni yeride la, ka bi niŋina yasuma, e yeride niŋinisim maa ka tono.
59002021	Nyaasi ti yaa Ibrahim yela. Kusu zaa Naawunni daa n yeli u, ni o wa ti korigi o biluŋko Isaaka ti u, ka Ibrahim bi zagsi weebu maa. Lala n na Ibrahim daa n bi niŋina yeride ko, koo, a niŋina yela ko, o daa n niŋina a zaa, a loobi Naawun nivusuŋŋu.
59002023	N ŋa n niŋi seema kusu zaa ba n daa n sebi n digili la gbinni, ni Ibrahim daa n niŋina Naawunni yeride, a loobi niso Naawunni n boona nivusuŋŋu, ka ba mi booli u Naawun zo.
59002024	E bi nye? Yeride niŋinisim ko ki tee n ti nivu loobi nivusuŋŋu yi Naawun saani, ama yeride niŋinisim ni yasuma niŋinisim zaa.
59002025	Ya lee n nyaasi jagimilu Areeha yela. Wune n daa n moligi niriba bayi ba n daa n tumi la, ka wusi ba soyindaana. A kpali o yaniŋisa maa zu o daa n loobi Naawun nivusuma la yindaana.
59002026	Lala n na, ka niso yetira, ni o niŋina Naawunni yeride, ka bi niŋina yasuma, o ka tono, a maa niŋa n ka nyevuri.
59003001	M taaba, ya da ti ya nivudamta loobi wusiriba, a kpali bo, seesi n wusira Naawun yela, ka bi niŋina seema ba gba n yetira maa, ba ni di ba seriya gaari seesi zaa n che.
59003002	Ya baŋiya maa, ti zaa tulimina, ama ka niso bi togsi n tulimina, o niŋini nivusuŋŋu ga, ka baŋŋi o maŋŋa zaa niŋi.
59003003	O niŋini maa ba naa kabariga niŋi baarigu noori niŋi, a wusira u seela ba n kpabira o niŋa zaa n wara.
59003004	Koo ŋariŋu tintaa yela, halli ka sautintaa yi mari u wara, bimbiliso n ba o nyaaŋa niŋi ni tee n loobi o zaa, o wara seela ba n kpabira.
59003005	Lala n na nisaaldima zulima niŋini bimbilisi, ka togsira yatintaasi. Koo, ya lee n nyaasi, bugumbila ni tee n kusi moo puu zaa,
59003006	ka ti mi zulima niŋi maa bugum maa, ka ni tee n ti ba niŋina yabeeri zaa n ba durinye puwa, seema Sitaana n tira. Ka yabeeri maa yi leegirini ti niŋasi zaa, a saamina ti yela zaa.
59003007	Ya lee n nyaasi, nisaaldima mari daama gaari buŋkobiri ni niinsi ni waagi ni korotosi zaa,
59003008	ka ka daama yi ba yatoga zaa niŋi. Lala n na ba yi togsira yabeeri saamina niriba yela, a maa tiseesi n kuura.
59003009	Ya lee n nyaasi, ka ti togsira, ti kpeesira ti ba Naawunni, ka mi tuura niriba, seesi Naawunni n daa n maali, a maa o gbagba la.
59003010	A zaa yiirini naŋgbanluŋko niŋi. M taaba lala bi veela.
59003011	A kpali bo, ziluŋko bi bulisira kodagiri ni kosuŋŋu.
59003012	Lala n na, taami bi wanna ŋaara, koo gaasi bi wanna taami, koo, yaarim koom bi loobira koyoosi.
59003013	Ya seesi n mari yam, ya niŋina yasuma, ka ba boin, a maa seema yambaŋiniba n niŋina.
59003014	Ama ka ya mari pubeerim ga, ka kpabira ya ko kiperi, ya da yetira ni ya mari yam, a yomsira ya gbagba.
59003015	N ŋa bi niŋi maa yamso Naawunni n tira, ama a niŋini durinye ni nisaaldima ni kikpaarigusi yela.
59003016	Seela pubeerim ni ya ko kiperi n be, niŋi n na zabiri ni yabeeri zaa laŋsira.
59003017	Ama yamso Naawunni n tira la veela ga, ba mari niŋgbirimaasim, ka ba boin, ka niŋi wuminiba, ka zora nimbaa ga, ka niŋina yasuma ga, ka bi gamsira, ka bi yomsira.
59003018	Seesi n mari niŋgbirimaasim la, barima n tira niriba niŋgbirimaasim, ba zaa niŋina yasuma.
59004001	M ya n yeli ya ni bunso zu ya n dira amore, ka zabira taaba. Ya kiperi kpabirisim la zu n ti ya niŋina taaba n ŋa.
59004002	Ya nye, binseesi ya n kpabira, ka bi nyaara la n ti ya zabira, ka niŋina yabeeri ga. Ama ya bi nyaara a, a kpali ya n bi suusira.
59004003	Koo, ya suusira, ka bi nyaara a, a kpali binseesi ya n suusira maa niŋini ya ko kiperi, ka bi petira Naawunni.
59004004	Lala n na ya bi lee n paara o zu nene. So zaa n kpabira durinye yela bi kpabira Naawun yela. A zu, ya gba, ka ya kpabira durinye yela, ya bi kpabira Naawun yela.
59004005	A koo ya fe maa, yaso ba n daa n sebi n digili Naawun buku puu la bi niŋi yamonsi, ni ti siisi n ba ti puu la mari pubeerim ga.
59004006	Ama Naawunni tira daama, seema ba n daa n sebi n digili, ni Naawunni bi kpabira seesi n kpalimina la, ka tira seesi n mari jilima la daama.
59004007	A zu, ya niŋi aniya paara Naawun zu, ka zagsira Sitaana yela, ka o gba ni zo n gaari, ka che ya.
59004008	Lala n na, ya loobi n paara Naawunni zu, ka o loobi n moligira ya. Ya seesi n niŋi yabeniŋiniba, ya da lee n niŋina yabeeri. Koo ya seesi n feera feri ayaayi, ya da lee n feera yabeeri.
59004009	Ya ti ya sufusi saami, ka kumina, ka ti ya laari ni pupeelim loobi kumsi ni sufusaaŋu, a kpali ya yabeeri niŋinisim zu,
59004010	ka tira ti duuma Naawunni jilima, ka o ni ti ya yuya duura.
59004011	M taaba, ya da saamina taaba yuya, a kpali bo, so n saamina o todaana yuuri wusira maa, o todaana liya, ka mi saamina Naawun zaaligusi yuya, a wusira maa, a bi veela. Ama ka ya niŋina n ŋa, ya bi niŋina seema zaaligusi maa n wusira.
59004012	A kpali bo, Naawunni ko n daa n zaali ti zaaligusi maa, ka o ni di ti seriya, a moligira, koo, a kuura. Ama ka e naag e gbagba daama wusira maa, e todaana liya, lala veela?
59004013	Ya wumi, ya seesi n yetira, ni dindaso ya ni gaari seela wa ti ba niŋi maa yumini, a dira yawu, a nyaara ligiri,
59004014	ya bi baŋŋi soosa zu. Ya feera ya nyevuya yela, a niŋini maa wulugu n ba niŋi beela, ka lee n kpe.
59004015	A zu, ya da yetira lala, ya yetira, ni ka Naawunni sagiya, ti ni mari nyevuri, ka niŋina yaseesi.
59004016	Ama pimpariŋa ya kpalimina, ka kpaliminisim maa zaa niŋi yabeeri.
59004017	So zaa n baŋŋi bunso n veela, ka zagsi o niŋinisim, o niŋi yabee.
59005001	Bindaandima, ya wumi, ka kumina ga, a kpali ya yabeeri ya n ti ya nye nam zu.
59005002	Ya yabeeri n ŋa, ya bunsuma saamina putoom, ka leela ŋobira ya bimpinna putoom,
59005003	ka ya ligiri gba saamina putoom, ka a saaminisim maa ni wusi maa, ya liya, ya nye nam ga, a maa bugum n dira nira. Ti duuma taabu jemani paagira, ka ya zaana bini putoom.
59005004	Koo, niseesi n daa n koora ya, ka ya yomsi ba, a bi yo ba samini, ba ligiri ya n bi yo ba maa wusi maa, ya niŋi yabeeri, ka bunso zaa duuma wumi seema seesi n ko ya maa n yetira ya yela.
59005005	Koo, ya bani durinye puwa, ka dira meesim ga, a nyaara ya kiperi, ka dira bindira karigira ga, a maa nagkara ba n ya n ku n dira.
59005006	Koo, ya yeli, ni niso n niŋina yasuma liya, ka ku u, ka o bi zabi ya.
59005007	A zu, m taaba, ya mari kenyiti, a guri ti duuma o lee n ta. Seema kokpaara yi n mari kenyiti, a gutira saa o ta, o ti nye piiligu bindira,
59005008	ya gba ya mari lala kenyiti, ka ya sufusi niŋi ya niŋi siriya, a kpali ti duuma taabu leena.
59005009	A zu, m taaba, ya da zabira taaba, ka Naawunni gba o da dira ya seriya. Ya nyaasi, ti duuma n niŋi seriyadira maa ya n tani.
59005010	M taaba, ya nyaasi Naawun chaamesi n daa n naa o daama wusira ti yaadima kusu zaa la. Chaamesi maa daa n nyaara nam ga, ka mari kenyiti ga.
59005011	Ba seesi n bi zagsi, ti yeli ba mari pupeelim. Koo, ya nyaasi Joobi seema o n daa n nyaara nam ga, ka bi zagsi Naawun yeride niŋinisim, ka ya baŋŋi o yela maa baasigu, seema Naawunni n daa n zo u nimbaa, ka moligi u ga la.
59005012	M taaba, o tiriya, ka ya yetira bunso zaa, ya da peera bunso zaa, halli saazu, koo tiŋŋa, koo bunso zaa, ama ya yi yetira, Mm, koo, Akayi, ko, a da yetira yabeeri, Naawunni o da yeli, ni ya liya.
59005013	Ya lee n nyaasi, ka ya yindaana nyaara nam o suusi Naawunni. Koo, ya so n mari pupeelim o yiimi n kpeesira Naawunni.
59005014	Koo, ya so n beera, o booli chaachi kpemba ba ta o saani, ka doo kpaam sarigi o zu, ka suusi Naawunni o tibi u, a kpali ti duuma yuuri zu,
59005015	ka a kpali ba suusigu maa, a ni yeride la, Naawunni ni ti baara maa nye alaanfiya, o nyisigi, ka yabeseesi o n niŋi maa, Naawunni ni che a zaa paŋŋi u.
59005016	A zu, ya yi yetira taaba ya yabeeri, ka suusira Naawunni tira taaba, o tibira ya. Lala n na nivusuma suusigu mari daama ga Naawun saani.
59005017	Ya nyaasi Alayija, o daa n niŋini nisaala maa ti, ka daa n suusi Naawunni ga, ni saa o da ta, ka saa bi ta yuma ata ni binchee.
59005018	Niŋi n na, o daa n lee n suusi Naawunni, ka saa ta, ba lee n nyaara bindira. Lala n na Alayija daa n suusi Naawunni.
59005019	M taaba, ka ya yindaana zagsi Naawun yasuma, ka yindaana ti o loobi n paara a zu,
59005020	ya baŋŋi maa, so zaa n ti yabeniŋina maa loobi n paara Naawun zu ni moligi yabeniŋina maa siya, o da kpi, ka o yabeeri maa zaa gba ni che n paŋŋi u Naawun saani.
60001001	Ya Yeesu nyaaŋpaariba n niŋi maa saamba, a barigi n ba Ponta ni Galeetiya ni Kapadoosa ni Asiya ni Bitiniya paaligusi, mani Piita, Yeesu Kristu tumu, puusira ya.
60001002	Ti ba Naawunni daa n nyisi ya, ka ti ya o siya, ya ti niŋi seema o n kpabira, a wumina Yeesu Kristu noori, a nyaara ya yabeeri che n paŋinisim, a kpali o kum maa zu. Naawunni ti ya barika ni niŋgbirimaasim ga.
60001003	Ya cheli ti kpeesira Naawunni, so n niŋi ti duuma Yeesu Kristu ba. A kpali bo, o daa n zo ti nimbaa ga, a nyisigi Yeesu Kristu, a yi kum puwa, a ti ti mari nyevuripaali ni tama maa ti n di n nye laadaso n veela ga, ka ka baasigu zaa, ka Naawunni zaali u ti ti, a yi Alizaana.
60001005	Ya ni nye n ŋa, a kpali Naawun daama ni ya yeride niŋinisim ni ti ya nye moligirisim, a yi jemanso baasigu.
60001006	Halli ka pimpariŋa ya nyaara nam daba ayi, ya sufusi na n peligi, a kpali yela ŋa zu.
60001007	Ka seema ba yi n naa sugasi n mari saaminisim, a niŋi bugum niŋi, a ti baŋŋi maa, a veela, lala n na ya gba nyaara nam, a ti wusi maa ya yeride niŋinisim maa, so n mari tono gaari sugasi la niŋini yamonsi, ya ti nye kpeesigu ni jilima ni yuuri duubu, a yi jemanso Yeesu Kristu di n lee n ta.
60001008	Halli ka ya na bi nye u zaa, ya kpabira u, ka niŋina u yeride, ka ya sufusi peligiya ga, a gaari bunso zaa.
60001009	Ka, a kpali ya n niŋina u yeride la zu, ya siisi ni nye moligirisim.
60001010	Ya nyaasi. Saŋa la Naawun chaamesi daa n kpabira ba baŋŋi moligirisim ŋa yela, ka daa n yeli seema niriba di n nye barika la, ka ya wune tee n nye u.
60001011	Chaamesi maa n daa n niŋina n ŋa, Yeesu Kristu sii daa n ba ba puwa, a wusira maa seema wune Kristu n daa n ya n nye nam ga, a ti nye yuuri duubu. Ka ba daa n kpabira ba baŋŋi seema Kristu n ya n be, a ni jemanso yela maa di n ya n niŋi.
60001012	Ama ba daa n pa baŋŋi maa, pa ba gbagba n na ba daa n tumi n tira la, ama yarima. Ka seema ba n daa n baŋŋi la, Naawunni daa n tumi o siya, a yi Alizaana, ka sii maa daa n tumi niseesi, ba ti wusi ya Yeesu Kristu baarusuma. Ka malakisi gba mi kpabira ba baŋŋi a yela.
60001013	A zu, ya niŋi aniya ti ya sufusi niŋi siriya, ya niŋina yasuma ko, ka mari tama maa, barikaso ya n di n nye, a yi jemanso Yeesu Kristu di n lee n ta la, o ko ni tee n moligi ya.
60001014	Ka, a maa biseesi n paara ba badima zu, ya da lee n niŋina yabeseesi ya n daa n niŋina, a yi jemanso ya n daa n bi baŋŋi baarusuma maa la.
60001015	Ka, a maa seema Yeesu, so n daa n nyisi ya la yi n niŋina Naawun kiperi, ya gba ya yi niŋina n ŋa.
60001016	Lala yela ba daa n sebi n digili, a yeli, A maa seema mani Naawunni yi n niŋina yasuma, ya gba ya niŋina.
60001017	Ya nyaasi. Naawunni bi gamsira zaa, ama o ya n dini niriba zaa seriya, a kpali ba yaniŋisa la zu, ka ya mi boona u ya ba. A zu, a yi durinye ŋa puwa, ya yi tira u jilima.
60001018	Ya baŋiya maa, ya nyeni moligirisim, a yi ya yaadima yaseesi n ka tono. Pa binseesi n mari saaminisim maa sugasi n na ba daa n naa n moligi ya,
60001019	ama Kristu kum maa, so n mari tono ga la. Wune Kristu daa n niŋi maa pebilisuŋŋu, so yela zaa n daa n veela, ka ba ku n ti Naawunni la.
60001020	A yi durinye ŋa piiligu, Naawunni daa n baŋŋi seema o n di n ti Yeesu Kristu moligi niriba, ka a daa n niŋi yuma seem poin, ka Kristu daa n ta, a ti moligi ya la.
60001021	Ka Naawunni daa n nyisigi u, a yi kum puu la, ka ti o yuuri du. A zu, ti niŋina Naawunni yeride, ka mari tama maa o ni moligi ti.
60001022	Pimpariŋa n na ya pa paara yamonsi maa zu, ya sufusi kpabira yasuma ko, a ti ya pa kpabira taaba nene. Ya niŋi aniya kpabira taaba ga, a ni ya sufusi zaa.
60001023	Ya nyaasi ti nyevuripaali yela. Pa binseesi n mari saaminisim n ti, ama Naawunni daa n ti ti baŋŋi o yela, seesi n ka saaminisim zaa, ka yela maa ti ti nye nyevuri maa.
60001024	A maa seema ba n daa n yeli, Nisaaldima zaa niŋini maa moori, ka seema moori yi n zagira, ka a puuma liira, lala n na nisaaldima daama yi baasira.
60001025	Ama ti duuma yela ka baasigu zaa, a wara saŋa ni saŋa zaa. Yela maa niŋini Kristu baarusuma, seesi ba n daa n ti wusi ya la.
60002001	A zu, ya da lee n niŋina yabeeri zaa, halli taaba yomsigu, koo jiri ŋmaabu, koo pubeerim, koo tuubu.
60002002	Ama a maa seema bileesi yi n kpabira bisiri nyisiminisim, ya gba ya kpabira Naawun yela, ya ti loobi n niŋi siriya nye moligirisim.
60002003	A kpali bo, ya baŋŋi maa, ti duuma Kristu n veela.
60002004	Halli Naawunni daa n nyisi u, ka tira u jilima, ba zagsi u, so n mari nyevuri la. Ama ya wune ya paara o zu,
60002005	a ni ya nyevuripaali, ya loobi n niŋi maa diso Naawunni n be, Yeesu Kristu o ti ya tumina Naawunni nene,
60002006	a maa seema ba n daa n sebi n digili, a yi Naawun buku puwa, a yeli, Ya nyaasi. Mani Naawunni nyisini kugitintaa, so n mari jilima ga, ka ya n naag u digili, a yi Jiruusilim tiŋŋa puwa. Ka so zaa n niŋina u yeride ki niŋi u yeride putoom.
60002007	A zu, ya seesi n niŋina wune Yeesu Kristu yeride la tira u jilima. Ama seesi n bi niŋina u yeride, o niŋini maa, Kugso dimeeriba n nyisi n basi la pa loobini kuga maa zaa zudaana.
60002008	Koo, O niŋini maa kugitintaa, so niriba n ŋmeera ba noba, ka liira. Bunso zu ba n ŋmeera ba noba maa n ŋa, ba bi paara Naawun yela zu, seema Naawunni n daa n zaali ba.
60002009	Ama ya wune, Naawunni daa n nyisi ya, ya ti tumina u, ka niŋi o niriba, a wusira so zaa o yela, seema a n veela, a ni seema o n daa n mari ya yi ligu niŋi, a gaari paaliguso o n tira nene ga la.
60002010	Saŋa la ya daa n bi niŋi Naawun niriba, ama pimpariŋa ya pa niŋini. Saŋa la Naawunni daa n na bi zo ya nimbaa, ama pimpariŋa o pa zo ya nimbaa.
60002011	M taaba, ti niŋini maa saamba, a yi durinye ŋa puwa, a zu, m suusira ya ni, ya da niŋina yabeseesi nisaaldima n kpabira, a kpali bo, yela maa tira niriba siisi, a da nye moligirisim.
60002012	Ka ya ba baligusi puwa, o tiriya ya yi niŋina yasuma ko, a kpali bo, halli ka ba togsi yabeeri ŋmeŋsi ya yaniŋisa, ba n di n loobi n baŋŋi maa, ya yaniŋisa maa n veela, ka kpeesi Naawunni, a yi jemanso o n di n di so zaa seriya.
60002013	Ya nyaasi, a kpali ti duuma zu, ya wumina durinye nadima noya, halli Aroom naaba, so n niŋi durinye nadima zaa kpeema,
60002014	koo gomina dima, seesi naaba maa yi n tumina ba ti darigi yabeniŋiniba tuba, koo, a kpeesi seesi n niŋina yasuma.
60002015	A kpali bo, Naawunni kpabira ya yi niŋina yasuma, zolisi ba da nye daama naa ba zolim togsi yabeeri ŋmeŋsi ya.
60002016	Ya niŋi aniya bani maa seesi n bi niŋi girunsi, ka da naa ya daama maa sogi n niŋina yabeeri, ama ya tumina Naawunni, a maa ya niŋini o girunsi,
60002017	ka tira niriba zaa jilima, ka kpabira ya taaba Yeesu nyaaŋpaariba, ka zora Naawunni dabeem, ka tira Aroom naaba jilima.
60002018	Tumtuminiba, ya yi wumina ya yidaandima noya, ka tira ba jilima ga, halli ka ba ba boin, ka tira ya jilima, koo, a namsira ya.
60002019	A kpali bo, ka nira kpabira Naawunni, ka ba namsira u putoom, ka o mari kenyiti niŋina yasuma, lala petira Naawunni.
60002020	Ya nyaasi. Ka nira niŋi yabeeri, ka ba feebira u, ka o mari kenyiti, a yi o feebirisim maa niŋi, o bi niŋi yuuri duubu. Ama ka nira niŋina yasuma, ka ba namsira u, ka o mari kenyiti, a yi o nam maa niŋi, lala petira Naawunni.
60002021	Ka Naawunni nyisi ya ni, ya ti niŋina n ŋa, a kpali bo, Kristu daa n nye nam, a ti moligi ya, ka o yaniŋisa maa wusira ya seema n veela ya niŋina.
60002022	Kristu n daa n ba durinye ŋa puwa, o daa n bi niŋi yabee zaa, koo, a ŋma jiri zaa.
60002023	Ba n daa n tuura u, o bi yeli seŋ. Ba n daa n namsira u, o bi dee ba dintiri, ama o daa n mari tama Naawunni so n dira seriya nene la saani.
60002024	Ba n daa n kpa u tabi daa, o kpi la, ti yabeeri tubiri darigirisim n na, ti da lee n niŋina yabeeri, ama yasuma ko. O gbinni n ŋa, o nam maa zu, ti nyeni moligirisim.
60002025	Ya daa n niŋini maa peseesi n borigi, ama pimpariŋa ya pa pori n ti paara so n nyaasira ya, ka guuna ya siisi la zu.
60003001	Pogiba, ya wumina ya siriba noya. Ka ya niŋina n ŋa, siriseesi n bi dee Naawun yela ni loobi n dee. A kpali bo, halli ka ba pogiba bi yetira ba seŋ, ba ni nye seema ba n niŋina,
60003002	a tira jilima, ka niŋina yasuma.
60003003	Ka ya da yi kpabira pogsarim, a leera ya zukoba ga, koo, a pitira suga bini, koo, a pinna binsuma,
60003004	ama ya yi kpabira yasuma, a yi ya sufusi niŋi, ka ba boin, ka da mari vu. N ŋa mari tono gaari pogsarim maa, ka ka kurigirisim, ka petira Naawunni ga.
60003005	Lala n na, saŋa la pogseesi n daa n mari tama paara Naawun zu daa n yi niŋina, ka tira ba siriba jilima.
60003006	N ŋa n na Ibrahim poga Seera daa n wumina o sira maa noori, ka tira u jilima, a boona u o yidaana. Ka ya wune, ka ya yi niŋina yasuma, ka bi zora dabeem, ya niŋini maa Ibrahim poga maa biisi.
60003007	Siriba gba, halli ya baŋŋi maa, ya mari kpeeŋu gaari ya pogiba, ya tira ba jilima, a kpali bo, Naawunni tini ya ni ba zaa barika, ya mari nyevuri, bunso zaa o da kaŋina ya Naawun suusigu.
60003008	Ya nyaasi. Ya zaa ya mari naŋgbanluŋko, ka moligira taaba, ka kpabira taaba, a maa nira ni o mabiya, ka zora taaba nimbaa, ka tira taaba jilima.
60003009	Ya da naa yabeeri yoora taaba samini, koo tuubu, ama ya tira ba barika. A kpali bo, lala n na Naawunni kpabira ya niŋina, ya gba ya ti nye barika.
60003010	A maa seema ba n daa n yeli, ni so zaa n kpabira o wumi meesim, koo, a nye tono, a yi durinye ŋa puwa, o da togsira yabeeri, koo, a ŋmaara jiri,
60003011	ama o cheli yabeeri, ka niŋina yasuma, ka yi kpabira niŋgbirimaasim yela.
60003012	A kpali bo, ti duuma nyaasira nivusuma, ka wumina ba suusigu, ama o zagsira yabeniŋiniba.
60003013	A zu, ka ya yi kpabira ya niŋina yasuma, so zaa ki tee n niŋi ya daaŋu.
60003014	Ama halli ka ya yasuma niŋinisim ti ya nyaara nam, ya zu n veela. Ya da zora ba dabeem, koo, a ti ya sufusi damtira ya,
60003015	ka tira ti duuma Yeesu Kristu jilima, a yi ya sufusi niŋi, ka yi niŋi siriya wusira so zaa n boosira ya bunso zu ya n mari tama ya ni nye moligirisim. Ama ka ya wusira nira n ŋa, ya ba boin, ka tira u jilima,
60003016	ka da niŋina yabeeri zaa, a da damtira ya sufusi. Lala n na, ka ya niŋina yasuma paara Kristu zu, ka ba tuura ya, vi ni gbaa ba.
60003017	Ama ka Naawunni sagiya ya nyaara nam, a kpali ya yasuma niŋinisim zu, o so ya n nyaara nam a kpali ya yabeeri zu.
60003018	Ya nyaasi Kristu gba yela. Halli o daa n bi niŋi yabee zaa, o daa n kpi, o ti kpisi yabeniŋiniba yabeeri, ka mari ti gaari Naawun saani. Lala n na, ba daa n ku o niŋa, ama o sii lee n nyisigi,
60003019	ka wa ti wusi siseesi ba n daa n yo dii.
60003020	Siisi maa niŋini seesi n daa n bi wumina Naawun noori kusu zaa la, a yi jemanso Naawunni n daa n mari kenyiti gutira Nuhu, o maali ŋariŋu tintaa maa, a ti moligi niriba banii, a yi koom maa niŋi la.
60003021	Ya nyaasi. N ŋa niŋini maa koom suubu, so n pa moligira ya pimpariŋa. A kpali bo, ka ba suura nira koom, pa niŋa niŋi dagiri koom suubu n na, ama o suusira Naawunni, ni Yeesu Kristu kum nyisigirisim ti o nye yabeeri che n paŋinisim.
60003022	Wune Kristu daa n we Alizaana, a wa ti ba Naawun nudii zu, ka mari daama gaari malakisi ni kikpaarigusi.
60004001	Ya nyaasi. Seema Kristu n daa n nye nam, a yi durinye ŋa puu la, ya gba ya niŋi siriya nye nam. A kpali bo, seesi n nye nam ŋa bi lee n niŋina yabeeri.
60004002	A zu, a ti paa ba kum daari, ba bi lee n niŋina nisaaldima kiperi, ama Naawun kiperi.
60004003	Lala n na, ya gba ya da lee n niŋina yabeseesi baligusi n kpabira ba niŋina, halli taaba pogiba kpabirisim, koo dii saaminisim, koo daam kuunisim, koo wuna maaligu, so n bi petira Naawunni.
60004004	Ba wune bi baŋŋi bunso zu ya n bi lee n paasi ba niŋina yabeeri ŋa. A zu, ba tuura ya.
60004005	Ama Naawunni so n ya n di seesi n kpi, a ni seesi n mari nyevuri la seriya, o ni di ba gba seriya.
60004006	A zu n na, ba daa n wusi seesi baarusuma maa, ka ba kpi, ka nye ba durinye ŋa puu yaniŋisa seriya diibu. Bunso zu ba n wusi ba la n ŋa, ba siisi, a ti ba niŋi, a maa Naawunni.
60004007	Yela zaa baasigu paagira, a zu, ya moo nufu, ka dasi ya maŋsi niŋi, a suusira Naawunni.
60004008	Ama a yi yela zaa niŋi, taaba kpabirisim n tiri ga, a yi ya saani, a kpali bo, ka ya kpabira taaba, ya ni che taaba yabeeri paŋina.
60004009	Ka ya deegira taaba, a ni sufupeeli.
60004010	Ka daamaso zaa Naawunni n ti ya so zaa ya naag a moligira taaba, ya ti niŋi maa seesi n dee barikaseesi Naawunni n tira ga la, a tumina nene.
60004011	So zaa n togsira, o togsira seema Naawunni n ti o togsira. So n tumina o taaba, o yi naa kpeeŋso Naawunni n tira, a tumina tuma maa, Yeesu Kristu o ti Naawunni nye yuuri duubu, a yi yela zaa niŋi. Wune n mari yuuri duubu ni daama zaa, a wara saŋa ni saŋa zaa.
60004012	M taaba, ya da ti namso ya n ya n nye pirigi ya, a maa o niŋi yapaali. Nam maa ni niŋi maa bugum, ka niŋi ya nyaasi.
60004013	Ama ya mari sufupeeli, a kpali bo, namseesi Kristu n daa n nye la, ya gba ni nyaara a, ka a ni ti ya mari sufupeeli, a yi jemanso ya n di n nye o ni o daama.
60004014	Lala n na, ka ba tuura ya, a kpali Kristu zu, o niŋini sufupeeli yela, a yi ya saani, a kpali bo, o wusira maa, Naawun siya, so n mari daama ga la ba ya puwa.
60004015	Ama ya da niŋina yabeeri nyaara nam, halli kuubu, koo zuubu, koo nyaanzuubu.
60004016	Ama ka so n nyaara nam, a kpali o n paara Yeesu Kristu zu, o da mari vi, ama o na paara, Naawun yuuri o du.
60004017	Ya nyaasi. Niriba seriya diibu jemani maa paagira, ka Naawunni ni piili n di ti seesi n niŋi o niriba seriya. A zu, ti baŋiya maa, seesi n bi deeg o baarusuma maa ni nye tubiri darigirisim ga.
60004018	A maa seema ba n daa n yeli, ni ka nivusuma moligirisim ba toom, yabeniŋiniba ni seesi n bi tira Naawunni jilima ki tee n nye.
60004019	A zu, seesi n nyaara nam seema Naawunni n kpabira, ba moo nufu niŋina nene, ka niŋina u yeride maa o n di n moligi ba siisi. Wune n daa n maali durinye ŋa, ka mari yeride.
60005001	Ya kpemba, m niŋini ya todaana kpeema, ka niŋi Kristu nam maa dansiya, ka ni nye yuuri duubu, a yi jemanso o n di n lee n ta. M yetira ya ni,
60005002	ya nyaasira Naawun niriba n ba ya saani la nene, pa a kpali bobirisim, koo tono nyaabu so n bi veela la zu, ama ya kiperi zu.
60005003	Ya da namsira ba, ama ya ti ya yaniŋisa wusira ba seema n veela ba niŋina.
60005004	Ka ya niŋi n ŋa, ka ti zaa kpeema Yeesu lee n ti ta, ya ni nye ya laada, so n niŋi yuuri duubu, ka ka baasigu zaa.
60005005	Ya bipola gba, ya paara ya kpemba zu, ka tira taaba jilima, a kpali bo, Naawunni bi kpabira seesi n kpalimina, ama o tira jilima dima barika.
60005006	A zu, ya ti ya yuya sigi seema Naawunni kpeeŋu daana n kpabira, ka o ni ti a du, a yi jemanso o n kpabira.
60005007	Wune n kpabira ya yela, ya ti o nyaasira ya yaso zaa n tiri ya.
60005008	Ama ya dasi ya maŋsi niŋi, ka nyaasira nene, a kpali bo, ya dimma, so n niŋi Sitaana, chaŋinini maa gbalaŋgbagu, a kpabira niso o n di n gbaa.
60005009	Ama ya za nene, a yi ya yeride niŋinisim maa puwa, a kari u, ka ya baŋiya maa, ya taaba Naawun niriba nyaara nam ŋa, a yi durinye ŋa puu zaa.
60005010	Ama ka ya nyeni nam daba ayi, Naawunni ni moligi ya, ka ti ya za nene, a ni daama. Wune Naawunni tira barika zaa, ka daa n ti Kristu nyisi ya, ya ti ba wune Naawunni saani, a nyaara o daama, a wara.
60005011	Wune Naawunni naalim ni ba niŋi, a wara saŋa ni saŋa zaa.
60005012	Ti todaana Silivana, so ni baŋŋi maa, o mari yeride la paasi ma sebi gbaŋbilaa ti ya, a duusira ya zuuri, ka wusira ya seema barikaso Naawunni n tira n be, ka mari yamonsi. Ya da zagsira a.
60005013	Naawun niriba n ba Babilo puu la puusira ya. M bii Maaki gba puusira ya.
60005014	Ya puusira taaba nene, a ni kpabirisim. Ya seesi zaa n paara Kristu zu, Naawunni ti ya niŋgbirimaasim.
61001001	Ya seesi n niŋina Naawunni yeride, a maa tirima, a kpali yasumseesi Yeesu Kristu so n niŋi Naawunni, ka moligira ti la daa n niŋi, mani Simon Piita puusira ya. M niŋini Yeesu Kristu giruŋŋu, a ni o tumu.
61001002	Naawunni ti ya baŋŋi o ni ti duuma Yeesu Kristu yela, a nyaara barika ni niŋgbirimaasim ga.
61001003	Ya nyaasi. Naawunni daa n naag o daama, ti ti baŋŋi o yela, a nye bunso zaa n tira nyevuri, koo, a tira ti daama ti niŋina seema n petira u. Wune n daa n nyisi ti, ti ti nye o daama, a ni seema o n veela ga,
61001004	ka naag a ti ti noya ga, ti ti nye moligirisim, a yi durinye ŋa puu yabeeri niŋi, seesi nisaaldima kiperi n tira la, ka ba seema o gba n be.
61001005	A zu, seema ya n niŋina u yeride la, ya niŋi aniya niŋina yasuma paasira, ka kpabira baŋinisim,
61001006	ka dasira ya maŋsi nene, ka mari kenyiti, ka tumina Naawunni nene,
61001007	ka kpabira taaba, a ni niriba zaa.
61001008	Ka ya niŋina n ŋa nene, a ni ti ya tumina nene, ka nye tono, a yi ti duuma Yeesu Kristu baŋinisim niŋi.
61001009	Ama so zaa n zagsi a niŋini maa zooma, koo niso n bi nyaara nene, ka tami maa, o tee n nye yabeseesi o n daa n niŋi la che n paŋinisim.
61001010	A zu, m taaba, ya niŋi aniya tumina nene n ŋa, a da koŋŋi seema Yeesu Kristu n daa n nyisi ya la. Ka ya niŋina n ŋa, ya ki li zaa,
61001011	ka nye daama zaa, a kpe Yeesu Kristu naalim puwa. Wune n niŋi ti duuma, a ni ti moligira, ka o naalim maa ka baasigu zaa.
61001012	A zu, halli ka ya tee n baŋŋi yela maa, ka paara yamonseesi ya n baŋŋi la zu, m yi teesira ya a yela,
61001013	ka m fe maa, ka m na ba durinye ŋa puwa, o veela ni teesira ya n ŋa.
61001014	A kpali bo, seema ti duuma Yeesu Kristu n daa n yeli ma, m baŋiya maa, a che daba ayi m ni kpi,
61001015	ka m kpabira maa, ka m lee n ka durinye ŋa puu gba, ya teesira yela maa.
61001016	Ti n daa n wusira ya Yeesu Kristu daama, a ni seema o n di n lee n ta durinye ŋa puu la, ti daa n bi sulimina sulima, ama ti daa n nye u, a ni o daama.
61001017	Lala n na, ti ni nu daa n ba Naawun zotintaa zu, a yi jemanso o ba Naawunni n daa n ti u jilima, a ni yuuri duubu, a ti goo yi saazu yeli, M bikpabirigu n na la, ka o peri ma ga. Ka ti wumi o yetigu maa.
61001019	A zu, ti mari tama maa, yaseesi Naawun chaamesi n daa n yeli la niŋini yamonsi, ka o veela ya wumina a, a kpali bo, a niŋini maa katulli n tira paaligu, a yi ligu niŋi, a ti paa wuluŋpusigu, Yeesu Kristu pa lee n ti ta, a maa simbojafa yi n pusira boguu niŋi la, ka ti ya sufusi peligi.
61001020	Ya nyaasi. Yaseesi kusu zaa Naawun chaamesi n daa n yeli, ka ba sebi a digili, a yi Naawun buku puu la mari a gbina, ka a gbina maa bi niŋi niso zaa feri feebu kiperi,
61001021	a kpali bo, pa niriba n daa n ti chaamesi maa yetira a, ama Naawunni n daa n naag o sii ti ba, ba yetira a.
61002001	Halli lala, yomsiriba daa n nyisigi, a yomsi n yetira, ni ba niŋini Naawun chaamesi. Lala n na, niseesi ni nyisigi n yomsi n wusira ya yaseesi n bi niŋi yamonsi, halli ba zagsi ti duuma Yeesu, so n daa n kpi n ti moligi ba. A zu, ba ni kpi yoom, ka gaari bugum ziya.
61002002	Ama ba n ba niŋi maa, ba ni ti nivudamta pa ba yabeeri maa zu, ka yabeeri maa ni ti niriba togsira yabeeri ŋmeŋsira wusiguso n mari yamonsi la.
61002003	Yomsiriba maa ni kpabira ba kiperi ko, a zu, ba ni ŋma jiri yomsira ya, ba ti nye ba kiperi maa. Ama ba ni nye tubiri darigirisim yoom, seema kusu zaa Naawunni n daa n zaali ba la.
61002004	Ya nyaasi. Naawunni daa n bi che malakiseesi n daa n niŋi yabeeri la gba, ama o naag a lobi beerim ziya, seela ligu n be, a ti paa seriya diibu daari maa.
61002005	Lala n na, kusu zaa Naawunni daa n bi moligi niseesi n daa n bi paara o zu, ama o daa n ti koom di ba, ka moligi Nuhu, so n daa n wusira yasuma la, a ni niriba bayapoin ko.
61002006	Lala n na, Naawunni daa n ti bugum di tiŋseesi ba n daa n boona Sodom ni Gomora la, o ti wusi seesi n bi paara o zu seema tubiri darigirisim n be.
61002007	Ama poin ka bugum di a la o daa n moligi Loti, a yi a puwa. A kpali bo, daba maa daa n kpabira yasuma, ama niseesi n che la daa n kpabira yabeeri, ka yabeseesi ba n daa n niŋina taaru zaa la daa n damtira daba maa sufu ga.
61002009	A zu, ti baŋiya maa, ti duuma mari daama moligira o niriba, a yi nam niŋi, ka ti yabeniŋiniba nyaara tubiri darigirisim, a ti paa seriya diibu daari maa.
61002010	Ka yabeniŋiniba seesi n niŋina yabeeri ga, a yi ba niŋasi niŋi, ka bi paara kpemba zaaligusi zu, ba yabeeri n zoo n gaari seesi n che. Ya nyaasi. Yomisiriba maa mari dabilim, ka kpalimina, ka bi zora dabeem tuura daamadima.
61002011	Ama malakisi, halli ka a mari daama gaari yomsiriba maa ga, a ki sagi n tuura ba, a yi ti duuma nufu niŋi.
61002012	Ama yomsiriba maa niŋini maa buŋkobseesi n ka feri, ka ba gbaagira a, a kuura. A kpali bo, ba togsira yabeeri ŋmeŋsira yaseesi ba n bi baŋŋi. A zu, ba ni ku ba maa buŋkobiri maa,
61002013	ba nye ba yabeeri maa tubiri darigirisim. Yabeniŋiniba maa yi kpabira ba deemina ga wuntooŋu, ka dira ya saani, a yomsira ya,
61002014	ka kpabira taaba pogiba, ka yi kpabira yabeeri, ka yomsira seesi n bi baŋŋi Naawun yela nene, ka mari pubeerim ga. O niŋini maa Naawunni si ba noya,
61002015	a kpali seema ba n zagsi yasuma zu paabu, ka niŋina yabeeri, a maa seema Beya bii Beelim n daa n niŋina, a kpabira ligiri kusu zaa la.
61002016	A jemani maa Naawunni daa n zabi Beelim, ka ti o buŋŋu togsi maa nisaala, a kari u, a yi zolimso o n ya n niŋi la.
61002017	Ya lee n nyaasi. Yomsiriba maa niŋini maa buliso n ka koom, koo tanwuligu so sasapilimpii n vaara, ka Naawunni zaali ba ziya, a yi ligu niŋi.
61002018	A kpali bo, ba kpalimina ga, ka togsira zolim, ka niseesi n ya n zagsi seesi n bi baŋŋi yamonsi la, yomsiriba maa yomsira ba, ba niŋina ba niŋasi kiperi yabeeri.
61002019	Ka yomsiriba maa yi tira ba noori maa, ba ki niŋi maa girunsi, ama yomsiriba maa gba niŋini maa girunsi, a kpali bo, bunso zaa n miili nira, o niŋini maa buŋ maa giruŋŋu, ka yabeeri mi miili ba.
61002020	Lala n na, ka nira ti baŋŋi ti duuma Yeesu Kristu, so n niŋi ti moligira la, a nye moligirisim, a yi durinye ŋa puu yabeeri, ka lee n ti niŋina yabeeri, ka a miili u, o baasigu maa yabeeri n zoo n gaari piiligu.
61002021	A zu, ka o di bi baŋŋi zaaliguseesi n wusira seema nira n loobira nivusuŋŋu Naawun saani la n so, a gaari o n baŋŋi a, ka lee n ti zagsi a.
61002022	N ŋa niŋini maa kiŋaasasi, ni baa wugini, ka lee n pori n di a, koo, pireeku yi suni koom, ka lee n wa ti do veri niŋi.
61003001	M taaba, gbaŋaa n paasira gbana ayidaana ni sebi n tira ya, ka a yi a zaa niŋi, m yeli ya, ya moo nufu,
61003002	a teesira yaseesi Naawun chaamesi n daa n yeli, ni a n di n niŋi la, a ni yaseesi ti duuma, so n niŋi moligira la n daa n wusira, ka ya tumusi mi daa n naag a wusira ya.
61003003	Yinni, o veela ya baŋŋi maa, a yi baasigu jemani, siya niŋiniba ni niŋina yabeeri, ka niŋina ya siya,
61003004	a yetira, ni ya duuma daa n ti noori maa o n di n lee n ta, ni o ba ya? Halli ti badima tee n kpi, yaso zaa na bani maa seema a n daa n ba niŋi, a yi durinye ŋa piiligu, a ti paa zinni.
61003005	Ba n togsira n ŋa, ba bi kpabira ba teesira maa, kusu zaa la Naawunni daa n naag o daama maali saazu ni durinye ŋa. Durinye ŋa o daa n naa koom maali,
61003006	ka, a yi Nuhu jemani la, o daa n ti koom paali n di u,
61003007	ka o ni lee n naag o daama, a kusi saazu ni durinye ŋa zaa bugum, a yi seriya diibu daari maa, ka seesi n bi paara o zu ni nye tubiri darigirisim ga.
61003008	Ama m taaba, ya da tami maa, a yi ti duuma saani, dindaluŋko niŋini maa yuma tusiri, ka yuma tusiri mi niŋi maa dindaluŋko.
61003009	A zu, halli ka seesi yetira, ni ti duuma nagimina, a yi o notiibu maa niŋi, o bi nagimina. Ama o yi mari kenyiti ya saani, a kpabira so zaa o zagsi o yabeeri niŋinisim, a da we bugum ziya.
61003010	Ama ti duuma taabu daa maa ni ta maa tayugu, so zaa ki baŋŋi maa, o ya n tani. A yi jemani maa saazu zaa ni baasi, a ni vu ga, ka bugum ni di ŋmeribiisi, a ni durinye ŋa, a ni bunso zaa n ba o puwa.
61003011	A kpali bini ŋa zaa n ya n baasi n ŋa, o veela ya n paara Naawun zu nene, a ni yasuma zaa,
61003012	a gutira daso Naawunni di n di so zaa seriya la, ka ti daa maa o paa yoom. Seriya diibu maa zu, bugum ni di saazu ni bunso zaa, a nyeligi n baasi.
61003013	Ka seema ti duuma n daa n ti noori la ti mi gutira saazu paali, a ni durinye paali, seela yasuma ko n ba niŋi.
61003014	A zu, m taaba, ya na n gutira seriya diibu daa maa, ya niŋi aniya, ka o pa ti paa, o da nye ya yabee zaa, ama niŋgbirimaasim.
61003015	Ka seema ti duuma n mari kenyiti, a na bi ta la, ya ti o niŋi maa ya moligirisim. Lala n na ti todaana Pool daa n naa yamso Naawunni n daa n ti u la sebi yela ŋa ti ya,
61003016	seema o yi n sebira, a yi o gbana maa zaa niŋi. Ti baŋiya maa, yaseesi o n daa n sebi maa gbina ba toom ga, ka niseesi n ka baŋinisim, a ni niseesi n bi dee Naawun yela nene, ba cherigira a gbina, a ni Naawun buku zaa. Lala n na ba koŋŋi moligirisim.
61003017	Ama, m taaba, ya tee n baŋŋi yela ŋa, a zu, ya dasi ya maŋsi niŋi, a da ti nivubeeri yomsi ya. A kpali bo, a ni ti ya da lee n paara Naawun zu nene.
61003018	Ka ya bamsira ti duuma Yeesu Kristu, so n niŋi ti moligira la yela, ka dee barikaso o n tira la. Naawunni ti u yuuri duubu pimpariŋa, a wara saŋa ni saŋa zaa.
62001001	Ti ya n yeli ya ni niso n niŋi nyevuri daana la yela. A yi bunso zaa piiligu o daa n ba niŋi, ka ti wumi u, ka nye u, ka naa ti nuusi siisi u.
62001002	Lala n na o daa n ta, ka ti nye u la, ka pa baŋŋi o yamonsi, ka pimpariŋa ti wusira ya, ni wune n niŋi nyevuriso n ka baasigu la daana, ka daa n ba ti ba Naawunni saani poin, ka ta ti saani la.
62001003	Ti wusira ya yela ŋa, ti ni ya ti mari naŋgbanluŋko, seema ti ni ti ba Naawunni, a ni o bii Yeesu Kristu n mari naŋgbanluŋko la,
62001004	ka mi sebira a, ti puusi a peligi ga.
62001005	Seema wune n Yeesu n daa n wusi ti n ŋa, Naawunni n niŋi paaligu, ka ligu beela zaa ka o niŋi.
62001006	A zu, ka ti yetira, ni ti ni nu mari naŋgbanluŋko, ka mi chaŋina ligu niŋi, ti ŋmaarini jiri, ka bi niŋina yamonsi.
62001007	Ama, ka ti chaŋina paaligu maa niŋi, seema o n ba niŋi la, ti mari naŋgbanluŋko taaba saani, ka o bii Yeesu zeem pegi ti yabeeri zaa basira.
62001008	Ya nyaasi, ka ti yeli maa ti ka yabeeri, ti yomsirini ti maŋsi, ka bi paara yamonsi.
62001009	Ama, ka ti sagi maa ti niŋina yabeeri, wune Naawunni ni che ti yabeeri maa paŋŋi ti, a pegi a zaa basi, a kpali o n mari yamonsi, ka yi niŋina nene.
62001010	Ama ka ti yeli maa, ti ka yabeeri la, ti bi paara Naawun yamonsi zu, ka naag u loobi maa jiriŋmaara.
62002001	M bikpabiriba, bunso zu m sebi n tira ya n ŋa, ya da niŋina yabeeri. Ama, ka ti so zaa niŋi yabeeri, Naawun nivusuŋŋu Yeesu Kristu ni za o nyaaŋa, a yi Naawun saani.
62002002	Wune Yeesu Kristu n daa n kpi, o ti ti ti yabeeri che n paŋŋi ti, a ni durinye puu niriba zaa yabeeri.
62002003	Ya nyaasi, ka ti paara o zaaligusi zu, ti mari tama maa ti baŋŋi u.
62002004	Ama, niso n yeli maa o baŋŋi u, ka bi paara o zaaligusi maa zu, o ŋmaarini jiri, ka ka yamonsi.
62002005	Ama so n paara o zaaligusi maa zu la kpabira Naawunni nene ga. N ŋa n na ti baŋŋi maa, ti niŋini o toori.
62002006	A zu, so zaa n yetira maa, o niŋini o toori la, o moo nufu niŋina seema Yeesu n daa n niŋina maa.
62002007	M bikpabiriba, zaaliguso ni sebi n zaali ya ŋa bi niŋi bimpaali, ama bunso ya n daa n baŋŋi piiligu, ka wumi o yela la.
62002008	Ama m ya n sebi ya ni zaaligu paali, so zu Yeesu n daa n paara, ka ya mi paara. O gbinni niŋi maa ligu baasirini, ka paaligu maa gba chena.
62002009	Nyaasi, so n yetira, ni o bani paaligu maa niŋi, ka chisira o todaana, o na bani ligu niŋi.
62002010	Ama so n kpabira o todaana nene, o bani paaligu maa niŋi, ka bunso zaa ki ti o li.
62002011	So n chisira o todaana, ka ba ligu niŋi la o bi baŋŋi seela o n chaŋŋi n wara, a kpali bo, ligu maa tini o zoomi.
62002012	Biisi, m sebi n tira ya, a kpali bo, ya yabeeri tee n che n paŋŋi ya, a kpali Yeesu zu.
62002013	Badima, m sebi n tira ya, a kpali bo, ya baŋŋi niso n daa n ba niŋi bunso zaa piiligu. Bipola, m sebi n tira ya, a kpali bo, ya nyaŋini Sitaana.
62002014	Biisi, m sebi n tira ya, a kpali bo, ya baŋŋi ti ba Naawunni. Badima, m sebi n tira ya, a kpali bo, ya baŋŋi niso n daa n ba niŋi bunso zaa piiligu. Bipola, m sebi n tira ya, a kpali bo, ya mari kpeeŋu, ka kpabira Naawun yela, ka nyaŋini Sitaana.
62002015	Ya da kpabira durinye yela, koo o bini. A kpali bo, so n kpabira durinye yela bi kpabira ti ba Naawunni.
62002016	A kpali bo, bunso zaa n ba durinye ŋa puwa, halli yabeeri kpabirisim, koo bini kpabirisim, koo kpaliminisim, a bi yi ti ba Naawunni saani, ama durinye ŋa puwa.
62002017	Ka durinye ŋa ni yaseesi niriba n kpabira maa zaa ni baasi, ama so n niŋina Naawun kiperi ka baasigu.
62002018	M biisi, baasigu maa leena. Ama ba daa n yeli ya ni, ni so n niŋi Kristu dimma ni ta poin, ka pimpariŋa Yeesu Kristu dindima zoo n ba niŋi, a zu, ti baŋiya maa, baasigu maa leena.
62002019	N ŋa dima, halli ka ba yini ti puwa, ba daa n bi niŋi ti taaba, a kpali bo, ka ba di niŋi ti taaba, ba di bi zagsi ti, ama ba yi n gaari, niriba ba baŋŋi maa ba bi niŋi ti taaba.
62002020	Ama ya wune, Kristu ti ya mari Naawun siya, ka ya zaa baŋŋi yamonsi.
62002021	Ya da feera maa, m sebi n ti ya, a kpali ya n bi baŋŋi yamonsi maa zu. Ama m sebi n ti ya a kpali ya n baŋŋi a, ka mi baŋŋi maa jiri bi niŋi yamonsi.
62002022	Ya nyaasi. ?ani ni niŋi jiriŋmaara? Niso n yetira maa Yeesu bi niŋi so Naawunni n nyisi la, wune n niŋi jiriŋmaara, a ni Yeesu Kristu dimma, ka mi zagsira Yeesu ni o ba Naawunni gba.
62002023	A kpali bo, so zaa n zagsira bii maa zagsirini o ba Naawunni. Ama so n paara bii maa zu paarini o ba Naawunni zu.
62002024	Yaseesi zaa ya n daa n wumi piiligu la, ya paara a zu. A kpali bo, seesi zaa n paara n ŋa paarini bii maa ni o ba Naawunni zaa zu.
62002025	Ka ba ni nye nyevuriso n ka baasigu la, seema o n daa n ti ti noori la.
62002026	Ya nyaasi. M sebi n ŋa yeli ya niseesi n yomsira ya la yela,
62002027	ama seema Yeesu n daa n ti ya mari Naawun sii la, sii maa na ba ya saani, ka wusira ya bunso zaa yela, ka wusigu maa bi niŋi jiri yela, o niŋini yamonsi. A zu, ka niriba bi lee n wusira ya, o bi tiri, ama ya paara Yeesu zu.
62002028	M biisi, ya paara o zu, ti ti mari dabilim, a yi dindaso o n di n lee n ta maa, ka da mari vi zo n gaari.
62002029	Ya baŋiya maa, Naawunni niŋina yasuma ga, a zu, ya mari tama maa so zaa n niŋina yasuma niŋini o biya.
62003001	Ya nye seema ti ba Naawunni n kpabira ti, a boona ti o biisi. Yamonsi n na, ti niŋini o biisi. Ama durinye dima bi baŋŋi ti, a kpali ba n daa n bi baŋŋi u zu.
62003002	M bikpabiriba, ti pa niŋini Naawun biisi, ka na bi baŋŋi seema ti n di n loobi. Ama ti baŋiya maa, ka Yeesu pa lee n ta, ti ni loobi seema o n be, a kpali ti ni nye seema zaa o n be.
62003003	Ka so zaa n mari tama maa, Yeesu ni ti o loobi n ŋa, o yi kpabirini yasuma, seema Yeesu gba n kpabira.
62003004	Ya nyaasi, so zaa n niŋina yabeeri saamina Naawun zaaligusi. A kpali bo, yabeeri zaa niŋini zaaligusi maa saaminisim.
62003005	Ya baŋiya maa, Yeesu daa n tani, o ti nyisi niriba yabeeri basi, ka ŋu wune bi niŋi yabee zaa.
62003006	A zu, so zaa n paara o zu bi niŋina yabeeri, ama seesi n niŋina yabeeri na bi nye u, koo, a baŋŋi u.
62003007	M biisi, ya da ti so zaa yomsi ya. So zaa n niŋina yasuma niŋi nivusuŋŋu, a maa seema Yeesu n niŋi la.
62003008	Ama so zaa n niŋina yabeeri niŋini Sitaana toori, a kpali bo, a yi bunso zaa piiligu Sitaana daa n niŋina yabeeri. A zu n na Naawun bii Yeesu daa n ta, o ti kari Sitaana yabeeri zaa basi.
62003009	So zaa n loobi n niŋi Naawun bii bi niŋina yabeeri, a kpali Naawun da ba o niŋi, ka o ki tee n niŋi yabeeri, a kpali o niŋini Naawun bii la zu.
62003010	N ŋa n na ti baŋŋi Naawun biisi, a ni Sitaana biisi. So zaa n bi niŋina yasuma, koo, a bi kpabira o taaba, o bi niŋi Naawun toori.
62003011	Ya nyaasi. Seema ya n daa n wumi, a yi piiligu la n ŋa, ni ti kpabira taaba,
62003012	ka da ba maa Keen, so n daa n ku o sunzo kusu zaa la. O daa n niŋini Sitaana toori, ka niŋina yabeeri, ka o sunzo mi niŋina yasuma. Lala zu n na o daa n ku u la.
62003013	A zu, m taaba, ka durinye niriba chisira ya yela, ya da ti a ku ya noori.
62003014	Ya nyaasi, a kpali ti n kpabira taaba, ti baŋiya maa, ti yini kum puwa, a paa nyevuri puwa, ama so n bi kpabira o taaba na bani kum puwa.
62003015	So zaa n chisira o taaba niŋini kuura, ka ya baŋŋi maa, seesi zaa n kuura la na bi paa nyevuriso n ka baasigu la puwa.
62003016	Ka ti baŋŋi seema niriba kpabirisim n be, a kpali seema Yeesu n daa n kpi, o ti moligi ti. A zu, o veela ti gba n niŋi siriya kpi, a ti moligi ti taaba.
62003017	Ama ka so zaa n niŋi bindaana, ka nye o todaana n ba nam puwa, ka bi moligi u, o ki tee n yeli, ni o kpabira Naawunni.
62003018	A zu, m biisi, ya da naa yetigu ko kpabira niriba, ama ya niŋina yasuma pupeelimtiri, a kpabira ba.
62003019	N ŋa n na ti ni baŋŋi maa, ti paara yamonsi la zu. Halli ka ti feri feera wusira maa, ti liya, yela ŋa wusira maa, ti niŋini Naawun toori. A kpali bo, Naawunni mari daama gaari ti feri feera maa, ka o baŋŋi bunso zaa.
62003021	A zu, m bikpabiriba, ka ti feri feera bi damtira ti, ti marini dabilim, a yi Naawun saani,
62003022	ka o tira ti bunso zaa ti n suusira u, a kpali bo, ti paara o zaaligusi zu, ka ti yaniŋisa petira u.
62003023	O zaaligu maa n ŋa, ni ti niŋina o bii Yeesu Kristu yeride, ka lee n kpabira taaba, seema o n daa n yeli ti la.
62003024	Seesi zaa n paara o zaaligusi maa zu paarini o zu, ka o ba ba saani, ka o sii maa o n ti ti la ti ti baŋŋi maa, o ba ti saani.
62004001	M bikpabiriba, nivudamta yetira maa, ba mari Naawun siya, ka bi mari, ama ba chaŋŋi n wusira niriba. A zu, ya da niŋina wusiriba zaa yeride, ama ya niŋi ba nyaasira, a nye ba mari Naawun siya, koo, ba bi mari.
62004002	Seema ya n baŋŋi Naawun sii n ŋa. So zaa n sagi n yetira, ni Naawunni daa n tumi Yeesu, o loobi nisaala ta durinye puu la marini Naawun siya.
62004003	Ama so zaa n bi sagi n paara n ŋa zu bi mari Naawun sii maa, o marini Kristu dimma siya. Ba daa n yeli ya, ni dimma maa sii ni ta durinye puwa, o mi tee n ta.
62004004	M biisi, ya wune niŋini Naawun toori, ka zagsira seesi n bi wusira nene la yela, a kpali bo, Naawun sii n ba ya niŋi la mari daama gaari Sitaana n ba durinye ŋa niriba niŋi.
62004005	Wusiriba maa niŋini durinye ŋa toori, a togsira durinye ŋa yela, ka durinye niriba wumina.
62004006	Ama ti wune niŋini Naawun toori, ka so zaa n baŋŋi Naawunni wumina ti yela, ama so zaa n bi niŋi Naawun toori bi wumina ti yela. N ŋa n na ti baŋŋi siso n mari yamonsi, a ni siso n ŋmaara jiri.
62004007	M bikpabiriba, ya cheli ti kpabira taaba, a kpali bo, lala Naawunni kpabira. So zaa n kpabira o taaba ni Naawunni niŋini Naawun biya, ka baŋŋi Naawunni.
62004008	Ama so zaa n bi kpabira o taaba ni Naawunni, bi baŋŋi u, a kpali bo, Naawunni n tira kpabirisim.
62004009	Ti baŋiya maa, Naawunni kpabira ti, a kpali seema o n daa n tumi o biluŋko Yeesu ta durinye ŋa puwa, o ti ti nye nyevuri la.
62004010	Ya nye seema kpabirisim maa n be. O bi niŋi maa tirima n kpabira Naawunni, ama wune n kpabira ti, ka daa n tumi o biya, o ti kpi n moligi ti, a yi ti yabeeri niŋi.
62004011	M bikpabiriba, ya nyaasi seema Naawunni n kpabira ti, a zu, o daga ti gba n kpabira taaba.
62004012	So zaa na bi nye Naawunni, ama ka ti kpabira taaba, Naawunni ba ti niŋi, ka ti ti kpabira taaba nene ga.
62004013	Wune Naawunni ti ti o gbagba siya, a zu, ti mari tama maa, ti paarini o zu, ka o gba ba ti niŋi,
62004014	ka ti nye o biya, ka wusira niriba, ni Naawunni daa n tumi u, o ti moligi durinye niriba.
62004015	So zaa n yetira, ni Yeesu n niŋi Naawun biya, Naawunni bani o niŋi, ka o mi paara Naawun zu.
62004016	Ka seema Naawunni n kpabira ti maa, ti baŋiya, ka niŋina u yeride. O ko n tira kpabirisim, ka so n kpabira o taaba ni Naawunni paarini Naawun zu, ka Naawunni ba o niŋi.
62004017	Wune Naawunni ti ti kpabira taaba nene la ga, ti ti mari dabilim, a yi dindaso o n di n di so zaa seriya. Ka ti ni mari dabilim maa, a kpali bo, seema Yeesu n ba niŋi, ti mi ba niŋi durinye ŋa puwa.
62004018	So n kpabira o taaba ni Naawunni bi zora dabeem, a kpali bo, kpabirisim maa katira dabeem. A zu, so n mari dabeem ka kpabirisim ga, ka feera maa o ni nye tubiri darigirisim.
62004019	Ya nyaasi. Ti kpabira taaba, a kpali Naawunni daa n piili n kpabira ti.
62004020	Ama ka so zaa n yetira, ni o kpabira Naawunni, ka bi kpabira o todaana, o ŋmaarini jiri, a kpali bo, so n bi kpabira o todaana, so o ni tee n nye, ki tee n kpabira Naawunni, so o n ki tee n nye.
62004021	A zu n na Yeesu ti ti zaaligu ŋa, ni so n kpabira Naawunni, o mi kpabira o todaana.
62005001	So zaa n baŋŋi maa, Yeesu niŋini Kristu niŋini Naawun biya, ka so zaa n kpabira bii maa ba, kpabirini bii maa.
62005002	Ka Naawunni kpabirisim niŋini maa ti paara o zaaligusi la zu, ka zaaligusi maa paarisim ka toom. A zu, ka ti kpabira Naawunni, ka paara o zaaligusi la zu, ti baŋŋi maa, ti kpabirini o biisi.
62005004	So zaa n niŋi Naawun biya niŋinini Naawunni yeride, ka yeride niŋinisim maa ti o nyaŋina durinye yela.
62005005	Ya nyaasi. So n nyaŋina durinye ŋa yela la niŋini so n mari tama maa, Yeesu niŋi Naawun biya.
62005006	Wune Yeesu Kristu daa n ta, ka ba su u koom, ka seesi ku u. Pa koom suubu ko n na, ama koom suubu, a ni kuubu la.
62005007	Ka Naawun sii niŋi o dansiya, ka yi yetira yamonsi.
62005008	Lala n na yela ata ba niŋi. A niŋini Naawun siya, a ni koom maa suubu, a ni o kum, ka a zaa sagi n pa taaba wusira Yeesu yela.
62005009	Ya nyaasi, ka niriba niŋi dansiyasi, ka yetira yaso, ti niŋina ba yeride. Ama ka Naawunni yetira yaso, o yetigu maa mari daama gaari niriba yela, ka o tee n yeli o bii yela.
62005010	So zaa n niŋina bii maa yeride mari tama, a yi o sufu niŋi. Ama seesi zaa n bi niŋina Naawunni yeride, ba loobi u maa jiriŋmaara, a kpali seema ba n bi deeg o bii maa yaseesi o n yeli la.
62005011	Yela maa n ŋa, ni o tumi o bii maa, niriba ba nye nyevuriso n ka baasigu la.
62005012	So zaa n dee o bii maa deeni nyevuri maa. Ama so zaa n bi dee bii maa ka nyevuri maa.
62005013	M sebini yela ŋa ti ya seesi n niŋina Naawun bii yeride la, ya ti mari tama maa, ya mari nyevuriso n ka baasigu la.
62005014	Ka ti mi mari tama maa, Naawunni ni wumi ti suusigu, ama ti suusigu maa o niŋi maa o kiperi.
62005015	A zu, ka ti baŋŋi maa, o wumina ti suusigu zaa la, ti baŋŋi maa, ti ni nye ti suusigu maa.
62005016	Ya nyaasi, ka so zaa nye o todaana n niŋina yabeso n bi tira nira koŋina nyevuri maa, o suusi Naawunni ti u, ka Naawunni ni ti u nyevuri maa. Ama yabeeri ba niŋi, ka ni tee n ti niriba ba koŋŋi nyevuri maa. M bi yetira, ni ya suusira Naawunni ti yabeniŋiniba ŋa.
62005017	Yabeeri zaa bi petira Naawunni, ama a seesi bi tira nivu koŋina nyevuri maa.
62005018	Ti baŋiya maa, so zaa n niŋi Naawun biya, bi niŋina yabeeri, a kpali bo, Naawun bii Yeesu nyaasira u ni nene, ka Sitaana ki tee n niŋi u seŋ.
62005019	Ti baŋiya maa, ti niŋini Naawun toori, ama niriba zaa n che maa, Sitaana mari daama ba saani.
62005020	Ka ti lee n baŋŋi maa, Naawun bii Yeesu daa n ti yoo ti nufu, ti pa baŋŋi so n niŋi Naawunni yamonsi. Ti wune paarini o zu, a ni o bii Yeesu Kristu zu. O ko n niŋi Naawunni, ka tira nyevuriso n ka baasigu la.
62005021	M biisi, ya da maana buga.
63001001	Pogkarigu, so Naawunni n nyisi la, mani kpeema maa puusira i, e ni e biisi. M ni seesi zaa n baŋŋi yamonsi maa kpabira e yela,
63001002	a kpali yamonsi n ba ti niŋi, ka ni ba ti saani wara saŋa ni saŋa zaa.
63001003	Naawunni ni o bii Yeesu Kristu, so n niŋi o bikpabirigu, a ni yamonsi la, ba ni ti ti barika, a ni niŋgbirimaasim, ka zora ti nimbaa.
63001004	A Z e Wp( ` Ni daa n baŋŋi maa, e biseesi paarini yamonsi maa zu, seema ti ba Naawunni n daa n yeli ti la, m sufu daa n peligiya ga.
63001005	Poga, m ya n sebini yeli i bunso, ni ti zaa ti kpabira taaba. N ŋa bi niŋi zaaligupaali, ama so ti n daa n wumi piiligu la.
63001006	Kpabirisim maa niŋi maa ti paara Naawun zaaligusi zu. Lala n na ya daa n wumi piiligu la, ni ya kpabira taaba.
63001007	Nyaasi, yomsiriba nivudamta bani durinye ŋa niŋi, a yetira maa, Yeesu Kristu daa n bi loobi n A Z e Wp( ` isaala. Lala dima niŋini yomsiriba, a ni Kristu dindima.
63001008	A zu, ya dasi ya maŋsi niŋi, ka da koŋŋi yaseesi ya n tumi n kpabira, ya ti nye a laada zaa.
63001009	So zaa n fe maa, o mari baŋinisim gaari seesi n che, ka bi paara Yeesu Kristu wusigu maa zu, o bi paara Naawun zu. Ama so n paara wusigu maa zu paarini ti ba Naawunni ni o bii maa zu.
63001010	A zu, ka niso ta ya saani, ka wusira wusigu yindaana, ya da pa ti deeg u niŋi ya yiri, koo, a puusira u.
63001011	A kpali bo, so n puusira u la sagi n paara yabeseesi o n niŋina maa zu.
63001012	Halli ka m na kpabira m yeli ya yadamta, m ki sebi n yeli ya, ama m kpabira m ti puusi ya, ka togsi ya saani, ti ti nye pupeelim ga.
63001013	E todaana, so Naawunni n nyisi la biisi puusira i.
64001001	M zo Gaya, mani kpeema maa puusira i, ka kpabira e yela ni yamonsi,
64001002	ka suusira Naawunni o ti i zusuŋŋu, a ni alaanfiya. M baŋiya maa, ya paara Naawun zu nene,
64001003	a kpali bo, ya taaba seesi daa n ta, ka yeli e yela seema e n kpabira yamonsi, ka paara a zu, ka lala ti m sufu peligi ga.
64001004	Lala n na, ka ma wumi maa, m biisi paarini yamonsi la zu, bunso zaa ki tee n ti m sufu peligi, a gaari n ŋa.
64001005	M zo, seema e n moligira saamba seesi n paara Yeesu zu, a ni Yeesu nyaaŋpaariba zaa la, e niŋina nene ga.
64001006	Ka ba seesi ti yeli kpe chaachi dima seema e n kpabira e taaba. A zu, niŋi aniya moligira ba yi ba chaŋinisim puwa, seema n petira Naawunni.
64001007	A kpali bo, Yeesu zu n na ba yi n chaŋina la, ka bi nyaara seŋ, a yi seesi n bi paara Naawun zu saani.
64001008	A zu, o daga ti moligira ba, ti ni ba zaa ti ti tumina tumluŋko, a wusira Naawun yamonsi.
64001009	M sebini gbaŋŋu ti e chaachi taaba, ama Dotirifi, so yi n kpabira o niŋi ba yipaara bi tira ti jilima.
64001010	A zu, ka m pa taya, m ni yeli ya seema zaa o n niŋina, a yetira yabeeri ŋmeŋsira ma, ka mi niŋi yabeeri paasira, a kpali seema o n bi deegira ti taaba la. Ka seesi n kpabira ba deegira ba, o katira ba, a yi chaachi dima puwa.
64001011	M zo, da niŋina yabeeri, ama yasuma. A kpali bo, so n niŋina yasuma niŋini Naawun toori, ama so n niŋina yabeeri na bi nye Naawunni.
64001012	So zaa togsira Dimiitiriya yela, ni o niŋina yamonsi. Ka ti mi niŋi o dansiyasi, ka e baŋŋi maa, ti togsira yamonsi.
64001013	Halli ka m na kpabira m yeli i yadamta, m ki sebi yeli i.
64001014	Ama daba ayi m kpabira m nye i, ka togsi e saani.
64001015	Ti taaba puusira i. Puusi e taaba zaa ti ti. Naawunni ti i niŋgbirimaasim.
65001001	Ya seesi ti ba Naawunni n nyisi, ka kpabira, ka ya niŋi Yeesu Kristu toori la, mani Juuda puusira ya. M tumina Yeesu Kristu, ka m beeri niŋi Jeemsi.
65001002	Naawunni zo ya nimbaa, ka ti ya niŋgbirimaasim, a ni taaba kpabirisim ga.
65001003	M taaba, m kpabira m sebi n yeli ya ti moligirisim yela ga, ama o tiriya m sebi yayindaana, a duusira ya zuuri, ya niŋina Yeesu yeride nene, ka wusira yaseesi Naawunni n daa n wusi ti, ka ka cherigirisim la.
65001004	M yelini n ŋa, a kpali seema seesi n bi paara Naawun zu n daa n yomsi ya, ka kpe ya puwa. Ba yomsira niriba, ni a kpali Naawunni zora nimbaa ga, ba ni tee n niŋi yabeeri, ka ba mi zagsi ti duuma Yeesu Kristu, so ko n niŋi ti yidaana. Kusu zaa Naawun chaamesi daa n sebi ba yela, ni ba ni li n ŋa.
65001005	Halli ka ya daa n baŋŋi yaseesi nene, m kpabira m teesi ya seema Naawunni n daa n moligi Juusi dima yaadima, a yi Yijipi paaligu kusu zaa la. Ama, ba n daa n ti yi paaligu maa la, o ku seesi n bi niŋi u yeride.
65001006	Ya teesi malakisi yela. Ba seesi n daa n zagsi ba tuma, a ni ba yiya, Naawunni daa n le ba abanasi, a yi ligu niŋi, ba ba niŋi, a ti paa daborigu so o n di n di so zaa seriya la.
65001007	Ya lee n teesi tiŋseesi ba n daa n boona Sodom ni Gomora la, a ni tiŋseesi n daa n leeli a la niriba, ni ba daa n niŋina yabeeri ga, a yi seema dabsi ni pogiba n doora. A zu Naawunni daa n darigi ba tuba, a ti bugum yi saazu di ba, seema o ni darigi yabeniŋiniba tuba, a wara.
65001008	Lala n na, yomsiriba maa mi zaasira zaasima, ka niŋina yabeeri, a yi seema dabsi ni pogiba n doora, ka bi paara zaaligusi zu, ka tuura malakisi.
65001009	Ama malakisi kpeema, so ba n boona Mayiku la, ka o ni Sitaana daa n zabira, a kpali ba so n di n dee Musa kpiiŋu zu, o daa n bi tuura u, ama o yeli u, Naawunni ni boosi i.
65001010	Ama niriba maa, ba zabira yaseesi gbina ba n bi baŋŋi, ka yaseesi ba n baŋŋi, a maa seema buŋkobseesi n ka feri la n baŋŋi, yela maa ti ba liira.
65001011	Naawunni ni ti ba nye nam ga, a kpali ba n niŋina yabeeri seema kusu zaa Keen n daa n niŋina, a chisira o sunzo la, a ni seema Beelim n daa n niŋi n kpabira ligiri la, a ni seema Koora ni o nyaaŋpaariba n daa n zagsi zaaligusi, ka kpi la.
65001012	Ya nyaasi, ya n ti laŋsi n dira, a kpali ya n kpabira ya taaba Yeesu nyaaŋpaariba, niriba maa gba mi dira, ka saamina yela, a ni dabilim, ka kpabira ba ko yela. Ba niŋini maa sagbana n ka koom, ka chaŋina. Koo tiseesi n paa wala jemani, ka bi wali. O niŋini maa a n kpi, ba vigi a basi.
65001013	Koo teeku koom n damtira ga, ka niriba nyaara ba yabeeri. Koo ŋmeribiseesi n chaŋina saazu, ka ni loobi ligu, a wara saŋa ni saŋa zaa.
65001014	Niriba maa yela n na dabso ba n boona Yiinoki, ka niŋi Adam dogim nuu ayapoin la daa n togsi, a yeli, ni o duuma Naawunni ni mari o malakisi tusa ta,
65001015	a ti di so zaa seriya, ka ti yeli so zaa n bi paara a zu, ni ba liya. A kpali bo, ba yabeeri bi peri u, ka ba togsi yabeeri ŋmeŋsira u.
65001016	N ŋa niriba fomina ga, ka zabira taaba, ka niŋina ba gbagba kiperi, ka kpalimina, ka mari naŋgbanmeesim yomsira niriba, a ti nyaara tono.
65001017	M taaba, ya teesira seema ti duuma Yeesu Kristu tumusi n daa n yeli yaseesi n ya n niŋi,
65001018	a yeli ya, ni baasigu maa ti paa, niriba ni niŋina ya siya, ka bi paara Naawun zu, ama ba gbagba kiperi.
65001019	Ba kpabira durinye puu yela, ka ti niriba zabira taaba, ka bi mari Naawun siya.
65001020	Ama ya wune, ya moo nufu bamsira Naawun yeride niŋinisim nene, ka naag o sii togsira o saani,
65001021	ka niŋina seema o n kpabira, ka gutira ti duuma Yeesu Kristu, o ti zo ya nimbaa, ya nye nyevuriso n ka baasigu la.
65001022	Ka niseesi n ka tama, ya wusi ba yamonsi,
65001023	a moligi ba, a yi bugum niŋi, ka zora seesi nimbaa, a ni dabeem, a chisira ba bunso zaa ba n daa n naa n niŋina yabeeri.
65001024	Ya nyaasi. Naawunni ni tee n ti ya da li, ka ti ya da mari yabee zaa, a yi jemanso o n di n mari ya gaari o gbagba saani, a ni ya pupeelim.
65001025	O ko n niŋi Naawunni, ka ti ti duuma Yeesu Kristu moligi ti. A zu, cheli niriba baŋŋi maa, o mari kpeeŋu, a ni naalim, a ni daama zaa, a yi jemanso zaa piiligu, a wara saŋa ni saŋa zaa.
66001001	Yaseesi n ya n niŋi, seesi Naawunni n daa n ti Yeesu Kristu, o ti wusira o tumtuminiba, ka wune Yeesu tumi o malaki gaari Jon saani,
66001002	ka Jon yeli yaso zaa o n nye. A niŋini yaseesi Naawunni n yeli, ka Yeesu Kristu niŋi a dansiya.
66001003	So n karimina yela ŋa, niriba wumina, o ni nye barika. Ka seesi n wumi a, ka deeg a di, ni nye barika. A kpali bo, jemani maa paagira.
66001004	Mani Jon puusira ya chaachisi ayapoin n ba Asiya paaligu puwa. Naawunni ni o siisi ayapoin ni Yeesu Kristu ti ya barika, a ni niŋgbirimaasim. Kusu zaa wune Naawunni daa n ba niŋi, ka na ba niŋi, ka ni ba niŋi saŋa ni saŋa zaa, ka o siisi ayapoin maa ba o naalim niŋi, ka Yeesu Kristu niŋi o dansiya, a togsira yamonsi, ka piili n nyisigi kum puwa, ka niŋi durinye nadima naaba. Wune Yeesu so n kpabira ti, ka naag o zeem moligi ti, a yi ti yabeeri niŋi,
66001006	ka ti ti loobi nadima, a tumina o ba Naawunni la, Naawunni o ti o yuuri o du, a ni daama ga, saŋa ni saŋa zaa. Aami.
66001007	Ya nyaasi, Yeesu ni lee n yi sagbana puu ta, so zaa nufu o nye u, halli seesi n ku u gba. Ka durinye ŋa baligusi zaa ni kumi, a kpali o zu. Yamonsi n na.
66001008	Ti duuma Naawunni kpeeŋu daana, so kusu zaa n daa n ba niŋi, ka na ba niŋi, ka ni ba niŋi saŋa ni saŋa zaa la yeli, ni wune n niŋi piiligu ni baasigu.
66001009	A kpali Yeesu zu m ni ya zaa nyaara nam, ka ba o naalim puwa, ka mari kenyiti. Dindaso, a kpali mani Jon ya todaana daa n wusira Naawun yela, a ni Yeesu baarusuma la zu, ba daa n gbaa ma gaari paaliguso ba n boona Patimo la, ka teeku koom poli n jili u, m da lee n wusira n ŋa.
66001010	O dindaso, ti duuma daborigu, Naawun sii gbaa ma, ka a yi m nyaaŋa ma wumi gokarigu, a maa kabilli,
66001011	o yeli, Seema e ni nye, sebi n digili gbaŋŋu niŋi, ka naa n tolimi chaachisi ayapoin, a yi tiŋseesi ba n boona Afesu, a ni Simaana, a ni Paagama, a ni Tayataara, a ni Saadi, a ni Filadelifiya, a ni Loodisiya la puwa.
66001012	Ni wumi n ŋa, ma loobi n nyaasi goo maa n togsira m saani la, ka nye suga bini ayapoin, seela ba n zaana katula,
66001013	ka a sunsuu niŋi niso n ŋmaani Naawun nisaala ba niŋi, ka o pili kpariwogili, ka sugasi mii kirisi o nyaari,
66001014	ka o zu ni zoba zaa peligi maa gumini, koo sakuga, ka o nufu ŋmaani bugum zulima,
66001015	ka o nopana nyagsira maa kutiri ba n naa n niŋi bugum niŋi, ka bilimi, ka o goo ŋmaani koom n paali n zora,
66001016	ka o mari ŋmeribiisi ayapoin, a yi o nudii niŋi, ka sukarigu kagi o naŋgbanni, o lugima ayi zaa pegi, ka o nufusee nyagsira maa wuluŋu.
66001017	Ni nye u, ma li o noba niŋi, a maa ni kpi la, ka o naag o nudii pa ma, ka yeli, Da zora dabeem, mani n niŋi piiligu ni baasigu,
66001018	ka daa n kpi, ka mari nyevuri, a wara saŋa ni saŋa zaa, ka mi mari daama m moligi niriba, a yi kum ni bugum ziya, koo, a zagsi moligirisim maa.
66001019	Pimpariŋa sebi yaseesi e n nye la, a ni yaseesi n niŋi, a ni yaseesi n ya n niŋi.
66001020	?meribiseesi e n nye, a yi m nudii puu la niŋini chaachisi ayapoin maa malakisi, ka suga bini ayapoin, seela ba n zaana katula la niŋini chaachisi ayapoin maa gbagba.
66002001	Sebi n ti Afesu chaachidima malaki, a yeli, So n mari ŋmeribiisi ayapoin, a yi o nudii puwa, ka chaŋina sugasi bini ayapoin maa sunsuu niŋi la yetigu n ŋa.
66002002	M baŋŋi ya yaniŋisa, a ni ya tuma, a ni ya kenyiti, a ni seema ya n zagsira yabeniŋiniba, ka niŋi n nyaasira seesi n ŋmaara jiri yetira maa, ba niŋini Naawun tumusi, a baŋŋi ba yomsigu maa.
66002003	Ya mari kenyiti, a yi nam niŋi, a kpali m zu, ka na bi beligi.
66002004	Ama yaluŋko n che ya, ya bi lee n kpabira ma seema ya n daa n piili n kpabira ma la.
66002005	A zu, ya teesi yasumseesi ya n daa n niŋina la, ka dee ya saamiya, ka lee n niŋina seema ya n daa n niŋina la. Ama ka ya zagsiya, ka bi dee n saamiya, m ni ta ya saani, ka naa ya suga buŋ maa, a yi o zaa zii la gaari.
66002006	Halli lala zaa, ya chisira Nikoladima yaniŋisa, seesi m gba n chisira.
66002007	So zaa n niŋi wumina, cheli o wumi seema Naawun sii n yetira chaachisi. So zaa n nyaŋŋi, m ni ti o di walaseesi n tira nyevuri, ka ba Naawun saani.
66002008	Sebi n ti Simaana chaachidima malaki, a yeli, So n niŋi piiligu ni baasigu, ka daa n kpi, ka lee n nyisigi kum puu la yetigu n ŋa.
66002009	M baŋŋi namseesi ya n nyaara, a ni ya nandaalim, ama ya mi niŋi bindaandima. Ka m lee n baŋŋi seema niseesi n ŋma jiri yetira maa, ba niŋini Juusi dima, ka tuura ya. Sitaana n na ba laŋsi n tumina.
66002010	Ya nyaasi, ya ya n nyeni nam, Sitaana o ti ba yo seesi dii, o niŋi ya nyaasi, a ti niŋi dapiiya ya nye nam maa. Ya da zora nam maa dabeem. Halli ka ba ya n ku ya, ya da zagsi ma, ka m ni ti ya laada, so n niŋi nyevuri.
66002011	So zaa n niŋi wumina, cheli o wumi seema Naawun sii n yetira chaachidima. So zaa n nyaŋŋi, kumso n ba nyaaŋa la ki tee n nyaŋŋi u.
66002012	Sebi n ti Paagama chaachidima malaki, a yeli, So n mari sukarigu, ka o lugima ayi zaa pegi la yetigu n ŋa.
66002013	M baŋiya maa, ya bani seela Sitaana n di o naalim, ama ya na bi zagsi m yuuri. Halli ka a yi Sitaana ziya ba daa n ku Anitipa, so n daa n wusira m yela, ka niŋina ma yeride nene la, ya daa n bi zagsi ma.
66002014	Ama ya niŋina yaseesi n bi petira ma. Yinni, ya seesi dee Beelim wusigu, a maa seema o n daa n ti Beelaki saami Juusi dima yela, a taasi ba dira buga bindira, ka niŋina yabeeri, a yi seema dabsi ni pogiba n doora.
66002015	Ayi, ya seesi mi dee Nikoladima wusigu.
66002016	A zu, ya dee ya saamiya. Ama ka ya zagsiya, m ni ta ya saani yoom, ka naa sukarigu maa n ba m naŋgbanni la, a zabi seesi n zagsira la toowa.
66002017	So zaa n niŋi wumina, cheli o wumi seema Naawun sii n yetira chaachidima. So zaa n nyaŋŋi, m ni ti u bindira seesi n sogi la, ka ti u kugipeeli, so zu ba n sebi yupaali digili, so zaa mi ki baŋŋi yuuri maa, ka pa so n deeg u maa.
66002018	Sebi n ti Tayataara chaachidima malaki, a yeli, Naawun biya, so nufu n ŋmaani bugum zulima, ka o nopana nyagsira maa kutiri ba n bilimi la yetigu n ŋa.
66002019	M baŋŋi ya yaniŋisa, seema ya n kpabira taaba, ka niŋina ma yeride, ka tumina, ka mari kenyiti, a ni seema ya pimpariŋa tuma n gaari ya piiligu tuma la.
66002020	Ama ya niŋina yaso n bi petira ma, a maa seema ya n ti pogso ba n boona Jezabe ba ya puu la. O boona o zu Naawun chaame, ka yomsi n wusira m tumtuminiba, ba dira buga bindira, ka niŋina yabeeri, a yi seema dabsi ni pogiba n doora.
66002021	M ti u ni daama o dee n saamiya, o zagsi.
66002022	A zu, m ni ti o do n beera, seesi zaa n doora o saani ba nye nam ga, ama ba deeni ba saamiya.
66002023	Ka m ni ku o biisi, chaachidima zaa ba baŋŋi maa, mani n niŋi so n nyaasira sufusi ni puusi, ka ni ti ya so zaa o laada, koo o tubiri darigirisim, a kpali o yaniŋisa zu.
66002024	Ya seesi n che, a yi Tayataara chaachidima puwa, ka na bi pa wusigu ŋa zu, koo, a bamsi yaseesi ba n boona Sitaana yakara, m ki yeli ya niŋi yelli zaa paasi,
66002025	ama ya na niŋina yaseesi ya n baŋŋi, m pa ti ta.
66002026	So zaa n nyaŋŋi, ka paara m zu, a ti paa a baasigu, m ni ti u daama, a yi baligusi niŋi,
66002027	o di naam, ka nyaasira ba, a ni kpeeŋu ga, a maa seema kutiri n ŋma dugu, seema m ba Naawunni gba n ti m gba daama la.
66002028	Ka m ni naa ŋmeribiso ba n boona Simbojafa la ti so zaa n nyaŋŋi maa.
66002029	So zaa n niŋi wumina cheli o wumi seema Naawun sii n yetira chaachidima.
66003001	Sebi n ti Saadi chaachidima malaki, a yeli, So n mari Naawun siisi ayapoin, a ni ŋmeribiisi ayapoin la yetigu n ŋa. M baŋŋi ya yaniŋisa, ni ba yetira maa, ya mari nyevuri, ama ya kpini.
66003002	A zu, ya niŋi aniya, a ti seesi n che, ka ya n kpi la, ba nye kpeeŋu. A kpali bo, ya yaniŋisa bi petira m ba Naawunni.
66003003	A zu, ya teesi yaseesi ya n daa n wumi, ka dee la, ka niŋina a, ka dee ya saamiya. Ama ka ya zagsiya, ka bi nyaasira, m ni ti pirigi ya maa tayugu, ka ya ki baŋŋi jemanso m di n ta.
66003004	A yi ya Saadi chaachidima puwa, niseesi na n bi dagi ba bimpinna bi zoo, m ni ba ni pili bimpeela chaŋina, a kpali bo, ba niŋini nivusuma.
66003005	So zaa n nyaŋŋi n ŋa ni pili bimpeela, ka m ki nyisi o yuuri, a yi seesi yuya ba n sebi n digili, ni ba ya n nye nyevuri la puwa. Ka m ni yeli m ba Naawunni ni o malakisi, ni m toori niŋi u.
66003006	So zaa n niŋi wumina, cheli o wumi seema Naawun sii n yetira chaachidima.
66003007	Sebi n ti Filadelifiya chaachidima malaki, a yeli, So n niŋi Naawun toori, ka mari yamonsi, ka mari naaba Dawuda daama, a yoo, so zaa ki tee n yo, koo, a yo, so zaa ki tee n yoo la yetigu n ŋa.
66003008	M baŋŋi ya yaniŋisa. A zu, a yi ya yiya, m zaalini dinoori, o yoo, so zaa mi ki teeg o yo. Halli m baŋŋi maa, ya daama ka kpeeŋu, ya bi zagsi m yuuri, ka na paara m zu.
66003009	Niseesi n laŋsi n paara Sitaana zu, ka ŋma jiri yetira maa, ba niŋini Juusi dima, m ni taasi ba ti gba ya yiya, ba baŋŋi maa, yarima n na ma kpabira.
66003010	Ka a kpali ya n pa m zu, a ni kenyiti la, m ni moligi ya, a yi namso n ya n ti namsi durinye ŋa zaa, a niŋi ba nyaasi.
66003011	A che beela ka m ta, a zu, ya na niŋina yaseesi ya n baŋŋi, so zaa o da dee ya laada di.
66003012	So zaa n nyaŋŋi, m ni ti u ziya, a yi m ba Naawunni yiri, ka o ki lee n yi zaa, ka m ni sebi m ba Naawunni yuuri, a ni o yiri yuuri, a ni m gbagba yupaali pa o niŋi. O yiri maa yuuri n niŋi Jiruusilimpaali, ka ni yi Alizaana sigi n ta.
66003013	So zaa n niŋi wumina, cheli o wumi seema Naawun sii n yetira chaachidima.
66003014	Sebi n ti Loodisiya chaachidima malaki, a yeli, So n mari yamonsi, ka niŋi dansiya yamonsi, ka kusu zaa Naawunni daa n ti o maali bunso zaa la yetigu n ŋa.
66003015	M baŋŋi ya yaniŋisa, seema ya n bi maa, koo, a bii. M di kpabira ya maa, koo, a bii,
66003016	ama ya ba tolatola. A zu, m ni tusi ya, a yi m naŋgbanni basi.
66003017	Yarima n yeli ya niŋini bindaandima, a mari bini ga, ka bi lee n kpabira seŋ. Ama ya niŋini nandaandima, ka ya yela mari nimbaa, ka ya zoomi, ka mari alibalim.
66003018	A zu, m yetira ya ni, ya ta m saani, a ti da sugaseesi ba n naa n niŋi bugum, a loobi bunsuma la, a ti ya loobi bindaandima, ka lee n da wajepeela, a pili ya alibalim maa, ba da lee n nyaara a, ka ya lee n da tiim, a doosi ya nufusi, ya lee n nyaara.
66003019	Seesi ni kpabira, m darigira ba tuba, ka wusira ba yam. A zu, ya moo nufu dee ya saamiya.
66003020	Ya nyaasi, m za dinoori kpaasira. So zaa n wumi m goo, ka yoo, m ni kpe o saani, m ni nu ti di.
66003021	So zaa n nyaŋŋi, m ni ti o loobi naaba, m ni nu ti zi, seema m gba n daa n nyaŋŋi, ka m ba Naawunni ti ma loobi naaba, m ni nu pa zi la.
66003022	So zaa n niŋi wumina, cheli o wumi seema Naawun sii n yetira chaachidima.
66004001	Yela ŋa zaa n ti baasi, ma nyaasi, ka nye kukuluŋ n yoo, a yi saazu, ka goo la ni daŋŋi n wumi maa kabilli la yeli, Du n ta kpe, m wusi i yaseesi n ya n niŋi.
66004002	A puli maa niŋi, Naawun sii gbaa ma, ma nye naalim kogu, a yi Alizaana, ka yindaana zi nisaaniŋi,
66004003	ka ŋmaani kugizee, ka sasuu n niŋi maa mokasiri poli n jili kogu maa.
66004004	Ka a leeli naalim kogu maa ma lee n nye naalim kogusi pisiyi ni anaasi, ka kpemba pisiyi ni banaasi zi nisaaniŋi, a ni ba kparipeela, a ni ba nadima suga zupilisi.
66004005	A yi naalim kogu maa puwa, saa nyagsira, ka tasira, a ni vu ga. O yiya, katula ayapoin za n leegira. ?arima n niŋi Naawun siisi ayapoin.
66004006	Ka naalim kogu maa laanta niŋi bintintaa, ka ŋmaani digi. Kogu maa lugima buŋkobiri anaasi za, a nyaara, ka mari nufusi ga, a yiisi ni a nyaana.
66004007	Buŋkobiri maa yindaana ŋmaanini gbalaŋgbagu, ayidaana ŋmaani nagidaa, atadaana mari nisaala nufusee, anaasidaana ŋmaani bibiri,
66004008	a so zaa mari kpuŋkpama ayoobu, ka mi mari nufusi ga, a yi puu niŋi, a ni a niŋa zaa, ka taaru zaa ni yiiŋu a yi yiimi n tira Naawunni, a yeli Ti duuma Naawunni kpeeŋu daana mari yasuma ga. Kusu zaa o daa n ba niŋi, ka na ba niŋi, ka ni ba niŋi saŋa ni saŋa zaa.
66004009	Jemanso zaa buŋkobiri maa n kpeesira so n zi naalim kogu maa zu, ka ba niŋi saŋa ni saŋa zaa la,
66004010	kpemba pisiyi ni banaasi la gba o yiya, ka kpeesira u, ka naa ba nadima zupilisi digili o yiya, ka yiimi n yeli,
66004011	Ti duuma Naawunni, o daga e yuuri du, ka ba tira i jilima, ka e mari daama. A kpali bo, kusu zaa nyini n daa n maali bunso zaa, a yi e kiperi.
66005001	A yi so n zi naalim kogu maa niŋi la nudii zu, ma nye gbaŋŋu, ba sebi n niŋi o lugima ayi zaa, ka kpili u, ka tabi u buyapoin zu, ba da tee n yoog u.
66005002	Ka ma lee n nye malaki, so n mari kpeeŋu ga, ka o tasi n boosira, ?ani n daga o n di n yagi gbaŋŋu maa tabirisim ziisi, ka yoog u?
66005003	So zaa ka saazu ni tiŋŋa, a ni tiŋŋa gbinniŋi, o n di n tee n yoog u, ka nyaasi o puwa.
66005004	A kpali ba n bi nye so zaa n daga o n di n niŋi lala, ma kumi ga.
66005005	Kpemba maa yindaana yeli ma, Da kumina. Gbalaŋgbagu la n yi Juuda baligu puwa, ka niŋi naaba Dawuda yaŋŋu la nyaŋiya, ka ni tee n yagi o ziisi ayapoin maa, ka yoog u.
66005006	A jemani maa, a yi naalim kogu maa, a ni buŋkobiri anaasi sunsuu niŋi, ma nye pebila n za kpemba maa puwa, a ŋmaani so ba n ku, ka mari siila ayapoin, a ni nimbiisi ayapoin. ?arima n niŋi Naawun siisi ayapoin la o n daa n tumi, a ta durinye puu zaa la.
66005007	Niŋi n na, pebila maa wa ti dee gbaŋŋu maa, a yi so n zi naalim kogu maa nudii la saani.
66005008	O n wa ti dee gbaŋŋu maa, buŋkobiri anaasi la, a ni kpemba pisiyi ni banaasi la li, a yi o yiya. Ka kpemba maa zaa mari jirigoosi, a ni suga katisasi n paali tulale. Tulale maa niŋini maa Naawun nivusuma suusigu.
66005009	Ka kpemba maa yiimi yiimpaali, a yeli, Nyini n daga e n di n yagi ziisi ayapoin maa, ka yoo gbaŋŋu maa. A kpali bo, nyini n na ba daa n ku, ka e kum maa moligi nivudamta ti Naawunni, a yi baligusi ni yatogasi dima zaa puwa,
66005010	ka ti ba loobi baligu yindaana, a tumina ti ba Naawunni, ka nyaasira durinye.
66005011	Niŋi n na ma nyaasi n poli n jili naalim kogu maa ni buŋkobiri maa ni kpemba maa, ka wumi malakidamta goosi, a paa tusa ni tusa,
66005012	ka ba yetira, Pebiliso ba n daa n ku la n daga o mari daama, a ni bindaalim, a ni yam, a ni kpeeŋu, a ni jilima, a ni barika, a ni yuuri duubu.
66005013	Ka ma wumi binvuusira zaa, a yi saazu ni tiŋŋa, a ni tiŋŋa gbinniŋi, a ni teeku puu n yetira, So n zi naalim kogu niŋi, o ni pebila maa yuya a du, ba nye barika, a ni jilima, a ni kpeeŋu, a wara saŋa ni saŋa zaa.
66005014	Buŋkobiri anaasi maa yeli, Aami. Ka kpemba maa gba tiŋŋa, ka kpeesira.
66006001	A jemani maa, ma nye, ka pebila maa yagi gbaŋŋu maa ba n tabi la yinni, ka buŋkobiri anaasi la yindaana tasi n yeli, Ta.
66006002	Ma nyaasi, ka nye bunduurigu peeli n yi, ka so n ba u maa mari logu, ka ba ti u nadima zupiligu, ka o yi n wa ti nyaŋina.
66006003	Niŋi n na, pebila maa lee n yagi ayidaana, ma wumi buŋkobiri ayidaana la n yeli, Ta.
66006004	Bunduurigu yindaana lee n ti yi, a niŋi binzee. Ka niso n ba u maa, ba ti u sukarigu, ka sagi o saami durinye niŋgbirimaasim, niriba ba kuura taaba.
66006005	Niŋi n na, pebila maa lee n yagi atadaana, ma wumi buŋkobiri atadaana la n yeli, Ta. Ma nyaasi, ka nye bunduurigu sobili n yi, ka niso n ba u maa, mari bumbugsira, a yi o nuu niŋi,
66006006	ka ma wumi goo n yi buŋkobiri anaasi maa sunsuu niŋi, a yeli, Kazee kuriwa poŋ pisiyi, koo kamaana kuriwasi ata poŋ pisiyi, ama da saami kpaam ni daam la.
66006007	Niŋi n na, pebila maa lee n yagi anaasidaana, ma wumi buŋkobiri anaasidaana la n yeli, Ta.
66006008	Ma nyaasi, ka nye bunduurigu, o niŋa zaa peligi foo, ka niso n ba u maa yuuri niŋi Kum, ka yindaana pa o zu, o yuuri niŋi Kpiinsi Ziya, ka ba nye daama, a yi durinye lugimbegu, ba ti naa suusi kuura, ka ti kom kuura, ka ti toora kuura, ka ti buŋkobeeri kuura.
66006009	Niŋi n na, pebila maa lee n yagi anudaana, ka a yi seela ba n kuura buŋkobiri tira Naawunni gbinniŋi, ma nye seesi n daa n wusira Naawun yela, ka ba ku ba la siisi,
66006010	a tasi n yeli, Ti duuma Naawunni, so n mari yamonsi, ka niŋina yasuma, sambo e ya n di seesi n ku ti durinye puu la seriya?
66006011	Niŋi n na, ba ti a so zaa wajepeeli, ka yeli a, Ya gutira, durinye dima ba ti ku ya taaba seesi na n wusira Naawun yela durinye ŋa puu la seesi baasi, a maa seema ba n daa n ku ya la.
66006012	Niŋi n na, pebila maa lee n yagi ayoobudaana, ma nyaasi, ka nye tiŋŋa n yigsira ga, ka wuluŋu loobi bunsobili, a maa saala, ka ŋmeriga zaa loobi binzee, a maa zeem,
66006013	ka ŋmeribiisi yi saazu li tiŋŋa, a maa seema sautintaa n vaara tiisi walikasa liira,
66006014	ka saazu borigi, a maa seema ba n kpinna gbaŋŋu, ka zotintaasi ni teeku puu kuŋkuna zaa va, a yi a zaa ziisi.
66006015	A jemani maa durinye nadima, a ni kpemba, a ni soojisi nadima, a ni bindaandima, a ni kpeeŋudima, a ni girunsi, a ni seesi n bi niŋi girunsi, a ni niriba zaa, ba sogi, a yi zotintaasi voya ni kugkara nyaana,
66006016	a tasi n yetira, ni zotintaasi ni kugkara maa a li ba niŋi, so n zi naalim kogu maa o da nye ba, ka pebila maa o da darigi ba tuba.
66006017	A kpali bo, a daari maa so n zi naalim kogu maa, a ni pebila maa ni darigi ba tuba ga, so zaa ki tee n za.
66007001	N ŋa n ti baasi, ma nye malakisi anaasi n za durinye ŋa puu ziisi anaasi, a katira sauwa zaa, a da vaara tana, koo, a damtira koom, koo, a daagira tiisi,
66007002	ka lee n nye malaki yindaana n yi wuluŋpusigu, a chena, ka mari Naawunni gbagba bunduligira, ka tasi n booli malakisi anaasi la ba n ti daama ba saamina tiŋŋa ni teeku la,
66007003	ka yeli ba, Ya da saamina tiŋŋa ni teeku ni tiisi, ama ti pa ti duligi Naawun tumtuminiba gbeesi poin.
66007004	Ba n duligi ba maa, ma wumi, ni niseesi ba n duligi la niŋini tusa koowa, a ni tusa pisinaasi, a ni tusa anaasi, ka ba yi Yakubu yaŋsi baligusi zaa.
66007005	A yi Juuda baligu ba duligi niriba tusa pii ni ayi, a yi Aruube baligu tusa pii ni ayi, a yi Gadi baligu tusa pii ni ayi,
66007006	a yi Asa baligu tusa pii ni ayi, a yi Nafatali baligu tusa pii ni ayi, a yi Manasa baligu tusa pii ni ayi,
66007007	a yi Simiyo baligu tusa pii ni ayi, a yi Liivai baligu tusa pii ni ayi, a yi Isaaka baligu tusa pii ni ayi,
66007008	a yi Zebula baligu tusa pii ni ayi, a yi Yisifu baligu tusa pii ni ayi, a yi Benjami baligu tusa pii ni ayi.
66007009	N ŋa n ti baasi, ma nyaasi, ka nye zamutintaa, nisaala zaa n ki tee n kaali, ka ba yi baligusi zaa yatogsi zaa, ka pili bimpeela, ka za naalim kogu maa yiya, a ni pebila maa yiya, ka beusi vaari ba ba nuusi puusi,
66007010	ka ba tasi n yetira, Ti ba Naawunni, so n zi naalim kogu maa niŋi, a ni pebila maa, barima n moligira ti.
66007011	Ka malakisi zaa za n poli n jili naalim kogu maa yiya, a kpeesira Naawunni,
66007012	a yetira, Yamonsi n na, ya cheli Naawun yuuri o du, o nye barika, a ni yam, a ni kpeesigu, a ni jilima, a ni daama, a ni kpeeŋu, a wara saŋa ni saŋa zaa.
66007013	Niŋi n na, kpemba maa yindaana boosi ma, Bambo n pili bimpeela ŋa, ka ya n na ba yi?
66007014	Ma yeli u, M ba, nyini n baŋŋi. O yeli ma, Niriba ŋa daa n nyaara nam ga, ka yi n ta kpe, ka pegi ba bimpinna, a yi pebila maa zeem niŋi, a peligi.
66007015	A zu ba za Naawun naalim kogu maa yiya, ka tumina u taaru ni yiiŋu, a yi o dii, ka wune so n zi naalim kogu maa niŋi la ni nyaasira ba,
66007016	kom ni konyuuri a da lee n gbaa ba, wuluŋu ni zibiiŋu a da lee n kuura ba.
66007017	Ka pebila maa n za naalim kogu maa yii la gba ni nyaasira ba, a mari ba gaari buliseesi koom n tira nyevuri, ka Naawunni o ti ba da kumina zaa.
66008001	Niŋi n na, pebila maa yagi gbaŋŋu maa ziisi ayapoindaana, Alizaana zaa niŋi surim beela,
66008002	ka ma nye malakisi ayapoin n za Naawun yii la, ka ba ti ba kabila ayapoin,
66008003	ka malaki yindaana naa suga kulifooto ti za suga teebul see, a yi naalim kogu maa yiya, kaa bugum ba teebul maa zu, ka ba ti malaki maa tulale ga, o ti jebi a, a ni nivusuma kpeesigu ni suusigu, a yi teebul maa zu,
66008004	ka tulale maa wusi, a ni kpeesigu ni suusigu maa du nisaaniŋi, a yi Naawunni yiya.
66008005	Niŋi n na, malaki maa naa bugum, a yi teebul maa zu, a niŋi kulifooto maa niŋi, ka naa n lobi durinye niŋi, saa nyagsira, ka tasira, ka vu duura ga, ka tiŋŋa yigsira.
66008006	Niŋi n na, malakisi ayapoin la niŋi siri ba pemsi kabila ayapoin maa.
66008007	Piiligu daana maa pemsi o kabilli, sakuga ni bugum n jebi zeem niŋi li durinye puwa, o lugimbegu ni lugimbegu maa tiisi zaa ni momaasa zaa di.
66008008	Niŋi n na, malakisi maa bayidaana maa pemsi o kabilli, ka bunso n ŋmaani zotintaa n leegira bugum, ba naag u lobi n niŋi teeku puwa,
66008009	teeku maa lugimbegu loobi zeem, o binyaara zaa kpi, o ŋarima maa zaa muri koom.
66008010	Niŋi n na, malakisi batadaana maa pemsi o kabilli, ka ŋmeribikarigu lee bugum, ka yi saazu li mogidamta ni kosoodamta niŋi.
66008011	?meribii maa yuuri n niŋi Toom, ka taasi kooma maa ba toom, nivudamta kpi.
66008012	Niŋi n na, malakisi banaasidaana maa pemsi o kabilli, bunso ŋme wuluŋu lugimbegu, a ni ŋmeriga lugimbegu, a ni ŋmeribiisi damta, a loobi ligu taaru ni yiiŋu zaa jemanseesi.
66008013	Niŋi n na, ma nyaasi, ka nye bibiri n yigira saazu, ka wumi o n tasi n yeli, ni malakisi ata maa n che la pemsi ba kabila, so zaa n ba durinye puu la ni nye nam ni beerim ga.
66009001	Niŋi n na, malakisi banudaana maa pemsi o kabilli, ma nye ŋmeribii n yi saazu li tiŋŋa, ka ba ti u bogiso limsim n ka baasigu saafi biya,
66009002	o yoo bogiri maa noori, wusi yi o puwa, a maa bugumtintaa, ka wusi maa taasi wuluŋu ni zii zaa loobi ligu.
66009003	Niŋi n na, lutiya yi wusi maa puwa, a ba durinye puwa, ka nye daama maa nonsi,
66009004	ka ba yeli a, a da niŋi moori ni tiisi ni bumbunna zaa daaŋu, ka pa nisaaldimseesi n bi niŋi Naawun tumtuminiba, ka ba bi duligi ba gbeesi la,
66009005	ba namsi ba ga ŋmerisi anu, ka da ku ba. Namsigu la n niŋi maa nonsi n dumina ba,
66009006	ba kpabira ba kpi, ka kpi n je.
66009007	Lutiya maa n niŋi maa bunduurigusi n ya n zabi toowa, binseesi n ŋmaani sugasi zupilisi pili a zuuri, ka a nufuseesi ŋmaani nisaaldima nufuseesi,
66009008	ka a zoba ŋmaani pogiba zoba, ka a nyina ŋmaani zuborigudaana nyina,
66009009	ka a gbana ŋmaani kutiya, ka a yigirisim vu niŋi maa bunduurigusi, a ni a tirookusi n chee n wara, a ti kpe toowa puwa,
66009010	ka a zuya ŋmaani nonsi zuya, ka tira a daama a namsira niriba ga ŋmerisi anu la.
66009011	A naaba niŋini malakiso n nyaasira bogiso limsim n ka baasigu la. Juusi dima tiri o yuuri n niŋi Abadona, Giriiki tiri n niŋi Apoliyo, o gbinni n niŋi saamina.
66009012	A jemani nam piiligu maa baasi, ka che ayi, seesi na n bi niŋi.
66009013	Niŋi n na, malakisi bayoobudaana maa pemsi o kabilli, ma wumi goo n yi suga teebul n za Naawun yii la siila anaasi see,
66009014	o yeli malaki maa, Lerigi malakisi anaasi, seesi ba n le n digili mogso ba n boona Yufireeti la saani.
66009015	O lerigi ba. Malakisi anaasi maa daa n gutirini jemani ni dindaari maa gbagba, ba ti ku nivudamta,
66009016	ka ma wumi maa, ba toozabiriseesi n ba bunduurigusi paa niriba tusa tusa kobsiyi.
66009017	Ni nye toozabiriba maa ni ba bunduurigusi la, seema ba n be n ŋa. Kutiya pilini toozabiriba maa nyeya, ka a niŋi binzeesi, a ni burigu, a ni doo zum, ka bunduurigusi maa zuuri ŋmaani gbalaŋgbagsi zuuri, ka bugum ni wusi ni kugituula yiira a noya, a kuura nivudamta.
66009019	Lala n na, a daama yini a noya, a ni a zuya, ka zuya maa mi ŋmaani waagi, a mari zuuri, zuuri maa niŋina niriba daaŋu.
66009020	Nisaaldimseesi n che, ka bugum ni wusi ni kugituula maa bi ku la bi zagsi ba yabeeri, ka kpari n kuura, ka niŋina akiibisi, ka niŋina yabeeri, a yi seema pogiba ni dabsi n doora, ka zuura, ka paara kikpaarigusi zu, a ni bugasi. Ya nyaasi, ba yi naa sugasi, koo danyesi, koo kuga, koo daari maana kikpaarigusi, ka a ki tee n nye, koo, a wumi, koo, a chaŋŋi, ka ba paara a zu.
66010001	Niŋi n na, ma nye malakitintaa yi saazu sigira tiŋŋa, ka o ba sagbaŋŋu puwa, ka sasuu ba o zu see, ka o nufusee ŋmaani wuluŋu, ka o noba ŋmaani bugum,
66010002	ka o mari gbaŋbila n yoo n ba o nuu niŋi. Niŋi n na, o naag o nudii nobiri zaali teeku puwa, ka naag o nuzaa nobiri zaali tiŋŋa,
66010003	ka tasi maa zuborigudaana. O n tasi maa, saa tasi buyapoin.
66010004	Saa maa n tasi n baasi, ma ya n sebi, ka wumi goo, a yi saazu n yetira, Yaseesi saa n tasi n yeli maa, naag a sogi, ka da sebi a digili.
66010005	Niŋi n na, malaki la n za tiŋŋa, a ni teeku puu la naag o nuu du saa,
66010006	ka pe Naawunni, so n ba niŋi, a wara saŋa ni saŋa zaa, ka daa n maali saazu ni tiŋŋa ni teeku ni binseesi zaa n ba a puu la, a maa Naawunni ki lee n yuu,
66010007	ama dindaso malakisi ayapoindaana la n ti pemsi o kabilli, Naawunni ni ti yaseesi n sogi, ka o daa n naag a wusi o chaamesi la a niŋi.
66010008	Ka goo maa ni wumi saazu la lee n maali n togsi m saani, a yeli, Malaki la n za teeku puwa, a ni tiŋŋa la, wa ti dee gbaŋŋu maa n yoo n ba o nuu puu la.
66010009	Niŋi n na, ma we, a wa ti yeli u, ni o naa gbaŋŋu maa ti ma. O yeli ma, Deeg u ŋobi. E naŋgbanni o meesa maa siiri, ama e puu niŋi o ni ba toom.
66010010	Niŋi n na, ma dee gbaŋbila maa, a yi o nuu niŋi, a ŋobi. O meesa naŋgbanni, a maa siiri, ka m puu niŋi o ba toom.
66010011	Ka ba yeli ma, ni m lee n yeli yaseesi n ya n niŋi, a yi baligusi ni nadima saani.
66011001	Niŋi n na, ba ti ma daa, m bugsi, ka yeli ma, nyisigi n bugsi Naawun dii, a ni seela ba n ku buŋkobiri tira Naawunni, ka kaali seesi n kpeesira Naawunni nisaaniŋi,
66011002	ama da pa ti bugsi Naawun dii maa laanta, a kpali bo, o ni loobi baligusi toori, ka ba saami tiŋŋa maa zaa ŋmerisi pisinaasi ni ayi,
66011003	ka m ni ti m dansiyasi bayi daama, ba daba tusiri ni kobsiyi ni pisiyoobu ba pili Naawun chaamesi wajaasi, a wusira Naawun yela.
66011004	Dansiyasi bayi maa niŋi tiisi ayi ba n boona Olivi la, a ni katula zaabu ziisi ayi n za durinye duuma yii la.
66011005	Ama ka niso zaa n ya n niŋi ba daaŋu, bugum ni yi ba noya di u, o kpi, ka lala n daga.
66011006	Jemanseesi ba n wusira Naawun yela la, ba ni mari daama katira saa, ka ti koom loobira zeem, ka ti toorasi gbaagira durinye dima, seema ba n kpabira.
66011007	Dansiyasi bayi maa wusi ba yela maa baasi, buŋkoowa ni yi bogso limsim n ka baasigu la puwa, ka zabi ba toowa, a nyaŋŋi ba, ka ku ba,
66011008	ka che ba kpiinsi maa digili tiŋtintaa maa seela ba n daa n kpa ba duuma tabi daa, o kpi la soori. Tiŋŋa maa puwa, ba niŋina yabeeri ga, a maa seema niriba n daa n niŋina, a yi Sodom tiŋŋa, koo Yijipi paaligu puu la.
66011009	A niŋi daba ata, a ni binchee, kpiinsi maa na ba n do, baligusi zaa nivudamta ba ti nyaasi a, ka ki sagi ba naag a pi.
66011010	Ka durinye dima puusi a peligi, ka piira taaba piini, a kpali bo, dansiyasi bayi maa n daa n namsira ba la kpiya.
66011011	Daba ata ni binchee maa n ti baasi, Naawunni ti nyevuri kpe kpiinsi maa niŋi, ba nyisigi n za, ka so zaa n nye ba, dabeem gbaa ba ga,
66011012	ka ba wumi gokarigu, a yi saazu, a yeli, Ya du n ta kpe. Niŋi n na, ba dindima nufu niŋi, ba du n gaa saazu, a yi sagbana puwa.
66011013	A jemani maa tiŋŋa maa yigsi ga, o diseesi fa n li, niriba tusa ayapoin kpi, ka seesi n che maa dabeem gbaa ba ga, ba kpeesira Naawunni, so n ba Alizaana puu la.
66011014	A jemani maa nam buyidaana maa baasi, ka nam butadaana la ya n ta yoom.
66011015	Niŋi n na, malakisi bayapoindaana maa pemsi o kabilli, ka gokara yi saazu yetira, Durinye naalim loobini ti duuma ni Kristu naalim, ba nyaasira u, a wara saŋa ni saŋa zaa.
66011016	Ka kpemba pisiyi ni banaasi seesi n zi kogusi niŋi, a yi Naawun yii la li tiŋŋa kpeesira Naawuni,
66011017	a yetira, Ti duuma Naawunni kpeeŋudaana, so kusu zaa n daa n ba niŋi, ka na ba niŋi, ti kpeesira i ni, a kpali bo, e dini e naalim, a ni daama zaa.
66011018	Pimpariŋa baligusi zaa je suuri, a kpali bo, jemani paaya, e ti di seesi n kpi la zaa seriya, seesi n daa n tumina i, halli e chaamesi, koo e nivusuma, koo seesi n tira i jilima, halli nivukara, koo nivubilisi, e ni ti ba zaa ba laada. Ama seesi n daa n saamina durinye, e ni saami ba gba.
66011019	A jemani maa, ba yoo Naawun dii, a yi Alizaana puwa, ka o puu niŋi ba nye dakaso kusu zaa ba n daa n naa Naawun zaaligusi niŋi o niŋi la. Niŋi n na, saa nyagsira, ka tasira, ka vu duura, ka tiŋŋa maa yigsira, ka sakuga liira ga.
66012001	Niŋi n na, a yi Alizaana, ma nye yatintaa, poga n pili wuluŋu, ka za ŋmeriga niŋi, ka a yi o zu ŋmeribiisi pii ni ayi pili,
66012002	ka o mari puwa, ka pemina, ka kumina, a kpali beerim maa zu.
66012003	Ka ma lee n nye yayindaana, buŋkobtintaa n niŋi maa nyeutintaa, ka niŋi binzee, ka mari zuuri ayapoin, a ni siila piiya, ka zuuri maa zaa mi pili nadima zupilisi.
66012004	O mi mari zuuri, a kpaasira ŋmeribiisi ga, a basira tiŋŋa. Niŋi n na, nyeutintaa maa wa ti za poga maa n dogira maa yiya, o naa bii maa ŋobi.
66012005	Poga maa dogi daba, so n ya n di baligusi zaa naalim, a nyaasira ba kpeeŋtiri. A puli maa niŋi Naawunni mari bii maa gaari o naalim kogi maa ziya,
66012006	ka poga maa zo n gaari dalimpii puwa, seela Naawunni n maali n ti u, o wa ti ba niŋi daba tusa, ka niŋi binzee, ka mari zuuri ayapoin, a ni siila piiya, ka zuuri maa zaa mi pili nadima zupilisi.
66012007	Niŋi n na, toowa nyisigi, a yi Alizaana, Mayiku ni o malaki taaba zabira nyeutintaa la ni o gba malaki taaba.
66012008	Ka Mayiku ni o malaki taaba di ba, ka kari ba, a yi Alizaana,
66012009	ka naa ba lobi durinye puwa. Nyeutintaa maa niŋini Sitaana, so n yomsira durinye ŋa zaa, ka kusu zaa daa n loobi waafu yomsi Hauwa la.
66012010	Niŋi n na, ma wumi goo, a yi Alizaana, n tasi n yeli, Pimpariŋa ti baŋiya maa, Naawunni dini naali6 ka poga maa zo n gaari dalimpim, a ni daama, a ni Kristu daama, a moligira ti. A kpali bo, so n daa n samina ti taaru ni yiiŋu la, ba lobi u basi.
66012011	Seema ba n nyaŋŋi u la n ŋa, pebila maa daa n kpi, o ti moligi ba, ka ba wusira o yela, a niŋi siriya ba tumina u, halli a ti kpi.
66012012	A zu, ya seesi n ba Alizaana, ya puusi a peligi, ama ya seesi n ba durinye puwa ni nye nam, a kpali bo, Sitaana sigi n ta ya saani, a ni suuri ga, a kpali bo, o baŋiya maa, o saŋa ki yuu.
66012013	Nyeutintaa maa n ti baŋŋi maa, ba naag u lobi durinye puu la, o wa ti kpabi pogso n dogi daba la,
66012014	ka poga maa nye bibiri kpuŋkpama, a yigi n gaari dalimpii puwa, ka che u, ka ti ba niŋi yuma ata ni binchee, a dira.
66012015	Ka nyeutintaa maa ti koom yiira o noori, a maa mogiri, a ti naa poga maa gaari,
66012016	ama tiŋŋa moligi poga maa, a naa mogiri maa ŋu.
66012017	Niŋi n na, nyeutintaa maa je suuri niŋi poga maa, ka wa ti zabi o biseesi n che la toowa. Barima n niŋi seesi n paara Naawun zaaligusi zu, ka wusira Yeesu yela. Ka nyeutintaa maa wa ti za teeku noori.
66013001	Niŋi n na, ma nye buŋkobee n yi teeku duura, ka mari zuuri ayapoin, a ni siila piiya, ka siila maa zaa pili nadima zupilisi, ka o zuuri maa zaa niŋi ba sebi yubee digili,
66013002	ka o niŋa ŋmaani zaŋkama, ka o nobinyeesi zoo ga, ka o noori ŋmaani zuborigudaana, ka nyeutintaa maa naag o naalim ni daama zaa ti u.
66013003	Ka buŋkobee maa zuuri yindaana niŋi takulli, seela ba n daa n naa suu che u, ka o niŋi maa o n ya n kpi, ama ka baasi, durinye dima zaa noya ku, ba pa o zu,
66013004	ka mi kpeesira nyeutintaa maa, a kpali bo, o naag o daama, a ti buŋkobee maa, ka ba kpeesira buŋkobee maa gba, a yetira, So zaa ki tee n paag u, koo, a nyaŋŋi u.
66013005	Ka buŋkobee maa nye daama kpalimi n togsira yabeeri, o naalim jemani ti paa ŋmerisi pisinaasi ni ayi,
66013006	a tuura Naawunni, a ni Alizaana, a ni seesi zaa n ba nisaaniŋi.
66013007	Ka ba ti u daama o zabi Naawun nivusuma toowa, a nyaŋŋi ba, ka lee n mari daama, a yi niriba ni baligusi zaa saani.
66013008	Ya nyaasi, kusu zaa ka ba daa n na bi maali durinye, ba daa n sebi so zaa n ya n nye nyevuri yuuri digili, a yi pebiliso ba n ku la gbaŋŋu puwa. Ka so zaa n ba durinye ŋa puwa, ka o yuuri bi sebi, barima ni kpeesira buŋkobee maa.
66013009	So n niŋi wumina, cheli o wumi n ŋa.
66013010	Ka ba ya n gbaa so zaa, ba ni gbaag u. Koo, ba ya n naa suu ku so zaa, ba ni naa suu ku u. A zu, Naawun nivusuma ba moo nufu mari kenyiti, ka niŋina u yeride.
66013011	Niŋi n na, buŋkobee yindaana nyisigi tiŋŋa puwa, ka mari siila ayi maa pebila, ka togsira maa nyeutintaa maa,
66013012	ka dee buŋkobee so n daa n mari takulli, ka o baasi la daama zaa, a tumi n tira u o nufu niŋi, ka ti durinye dima zaa kpeesira buŋkobee piiligudaana maa,
66013013	ka niŋina yatintaasi, halli bugum yi saazu sigira tiŋŋa, niriba nufu niŋi.
66013014	Ka yatintaasi maa o n niŋi, a yi buŋkobee piiligudaana maa nufu niŋi la yomsi so zaa n ba durinye ŋa puwa, a ti ba maali bunso n ŋmaani buŋkobee so takulli n baasi la, a tira u jilima.
66013015	Ka bunso ba n maali maa, o ti u vuusim, o togsira, ka ti ba ku so zaa n bi tira bunso ba n maali maa jilima.
66013016	Ka lee n ti ba sebi buŋkobee piiligudaana maa yuuri, koo o yuuri namba digili so zaa nudiya, koo o gbee niŋi, halli nivukara, koo bibilisi, bindaandima, koo nandaandima, girunsi, koo seesi n bi niŋi girunsi, ka seesi zaa ba n bi sebi la ki tee n da bini, koo, a koosi.
66013018	Ya nyaasi, so zaa n mari yam, cheli o kaali yuuri maa namba, a baŋŋi o gbinni. Yuuri maa niŋini niso yuuri, ka o namba niŋi kobsiyoobu ni pisiyoobu ni ayoobu.
66014001	Niŋi n na, ma nyaasi, ka nye pebila maa, a ni niriba tusa koowa ni tusa pisinaasi ni tusa anaasi, a yi zotintaa ba n boona Zayo, seela Jiruusilim tiŋŋa n be la. Ka a yi ba gbeesi niŋi ba sebi pebila maa yuuri, a ni o ba Naawunni yuuri.
66014002	Ka a yi saazu ma wumi vu, a maa koom n paali n zora, koo saa n tasira, ka lee n niŋi maa nivudamta n ŋmeera jirigoosi,
66014003	ka yiimi yiimpaali tira so n ba naalim kogu maa, a ni buŋkobiri anaasi maa, a ni kpemba maa. Niriba tusa koowa ni tusa pisinaasi ni tusa anaasi maa Naawunni n moligi, a yi durinye puu la ko ni tee n yiimi n ŋa.
66014004	A kpali bo, barima n daa n bi niŋi yabeeri, a yi seema dabsi ni pogiba n doora, ama yasuma, ka daa n bi ŋmaara jiri, a petira Naawunni, ka ba moligi ba, a yi nisaaldima puwa, ba loobi Naawunni ni pebila maa toori, ka seela zaa pebila maa n wara, ba paara o zu.
66014006	Niŋi n na, ma nye malaki n yigira saazu, ka mari baarusumseesi n ka baasigu, o ti wusi durinye baligusi ni niriba zaa,
66014007	ka o tasi n yeli, Ya zora Naawunni, ka ti o yuuri du, a kpali bo, jemanso o n di n di niriba zaa seriya paaya. Wune n daa n maali saazu ni tiŋŋa ni teeku ni moga, a zu, ya kpeesira u.
66014008	Niŋi n na, ma lee n nye malaki yindaana n paara o zu, ka yetira, Tiŋso ba n boona Babilotintaa ŋmaaya. O niriba daa n ti baligusi zaa ŋuura o daam, a niŋina yabeeri ga.
66014009	Niŋi n na, ma lee n nye malaki yindaana n pa bayi maa zu, a tasi n yetira, So zaa n kpeesira buŋkobee piiligudaana maa, koo bunso ba n maali o ŋmaani u la, koo, ba sebi buŋkobee maa namba digili o gbee, koo o nuu niŋi la,
66014010	Naawunni ni darigi o gba tubiri ga, o nye nam, a ni bugum, a ni kugituula, a yi Naawun malakisi ni pebila maa nufu niŋi.
66014011	Ka ba nam nyaabu maa wusi ni duura saŋa ni saŋa zaa, ka ba ki lee n nye meesim taaru ni yiiŋu.
66014012	A zu, Naawun nivusuma maa n paara o zaaligusi zu, ka niŋina Yeesu yeride la, ba moo nufu mari kenyiti.
66014013	Niŋi n na, ma wumi goo, a yi saazu n yetira, Sebi n ŋa. Seesi n paara ti duuma, ka kpiira, a yi zinaa wara, ba puusi a peligi. Lala n na Naawun sii mi yeli, ba ti nye vuusim, a yi ba tuma niŋi, ka ba ni nye ba tuma maa tono.
66014014	Niŋi n na, ma nyaasi, ka nye sagbanpeeli, ka niso zi o niŋi, a ŋmaani Naawun nisaala, ka pili nadima suga zupiligu, ka o nuu puwa, o mari loojidirigu.
66014015	Niŋi n na, malaki yi Naawun dii, a tasi n yetira u, Durinye puu bini mooya, a naagirisim jemani paaya, a zu, naag e looji maa ŋmaara.
66014016	Ka so n zi sagbaŋŋu maa niŋi la naag o looji ŋmaara durinye puu bini maa, ka ŋma n baasi.
66014017	Niŋi n na, malaki yindaana yi Naawun dii maa n ba Alizaana la, a ni o loojidirigu.
66014018	Ka malaki yindaana yi teebul la ziya, ka mari bugum daama, ka tasi n yeli malakiso n mari looji maa, ni durinye puu wala mooya, o naag o looji maa wa ti ŋma a, ka laŋsi a.
66014019	Ka malaki maa naag o looji maa ŋmaara durinye puu wala maa, ka laŋsi a digili tiŋŋa maa yaŋŋa, seela ba n noora a, a koom yiira. O niŋini maa Naawunni darigira tubiri, ka zeem yi nisaaniŋi, a do tiŋŋa, a limsim paa bunduurigu noori, ka a zora mayilsi kobsiyi.
66015001	Niŋi n na, ma lee n nye yatintaa n niŋi mamaachi yela, a yi Alizaana, malakisi ayapoin, a ni toora ayapoin. Toora maa n niŋi tubiri darigirisim baasigu, ka Naawunni ki lee n niŋi seŋ.
66015002	Ka ma lee nigi, a jebi bugum, ka seesi n nyaŋŋi buŋkobee maa, a ni bunso n ŋmaani u, a ni o yuuri namba la za nisaaniŋi, ka mari Naawun jirigoosi,
66015003	ka yiimina Naawun tumtumina Musa yiimini, a ni pebila maa yiimini, a yetira, Ti duuma Naawunni kpeeŋudaana, so n niŋi naaba, a wara saŋa ni saŋa zaa, e yaniŋisa niŋi yatintaasi, a ni mamaachi, a ni yasuma, a ni yamonsi,
66015004	e ko niŋi Naawunni. A zu, so zaa ni zora i dabeem, ka ti e yuuri du. Ka baligusi zaa ba kpeesira i, a kpali bo, ba nyeni seema e n dira e seriya.
66015005	A jemani maa ma nyaasi Alizaana, ka nye Naawun dii n yoo, ka o puu niŋi ma nye Naawun ziya,
66015006	ka malakisi ayapoin maa mi ba niŋi, a pili bunsuma, ka sugasi miisi kirisi ba nyeya.
66015007	Niŋi n na, ba mari toora ayapoin la, a yi Naawun dii maa, ka buŋkobiri anaasi la yindaana ti ba suga katisasi ayapoin n paali yaseesi Naawunni so n wara saŋa ni saŋa zaa la n ya n naa n darigira niriŋ ka ti e yuuri du. Ka baligusi zaa ba kpeesira i, a kpaba tuba la.
66015008	Ka a kpali Naawun daama ni o yuuri duubu la zu, wusi paali Naawun dii maa, so zaa ki lee n tee n kpe, ka pa toora ayapoin maa malakisi ayapoin la n matira la a baasi.
66016001	A jemani maa ma wumi goo n tasi Naawunni dii, a yeli malakisi ayapoin la, Ya wa ti kpaa katisasi ayapoin tubiri darigirisim la yaari durinye puwa.
66016002	Niŋi n na, malakisi maa yipaara wa ti kpaag bunso n ba o katisa maa puu la yaari tiŋŋa, ka niseesi zaa n kpeesira buŋkobee maa, a ni bunso n ŋmaani u la, ba nye takula ga.
66016003	Niŋi n na, malakisi maa bayidaana wa ti kpaag bunso n ba o katisa maa puu la niŋi teeku niŋi, a loobi kpiiŋu zeem, ka bunso zaa n ba teeku maa puu kpi.
66016004	Niŋi n na, malakisi maa batadaana wa ti kpaag bunso n ba o katisa maa puu la niŋi moga ni kosoosi puwa, a loobi zeem,
66016005	ka ma wumi koom maa malaki n yeli, Naawunni, so kusu zaa n daa n ba niŋi, ka na ba niŋi, e dira seriya nene.
66016006	A kpali bo, seesi zaa n daa n ku e nivusuma ni chaamesi, e ti ba ni zeem, ba ŋu, ka lala veela.
66016007	Ka ma wumi goo, a yi teebul la ziya, n yeli, Ti duuma Naawunni kpeeŋudaana, yamonsi n na, e dira seriya nene ga.
66016008	Niŋi n na, malakisi maa banaasidaana kpaag bunso n ba o katisa maa puu la niŋi wuluŋu niŋi, o vuuna niriba, ka ba tuura Naawunni, a kpali bo, wune n taasi ba nyaara nam maa. Ama ba mi bi dee ba saamiya, koo, a ti Naawunni yuuri o du.
66016010	Niŋi n na, malakisi maa banudaana kpaa bunso n ba o katisa maa puu la niŋi buŋkobee maa naalim kogu, o naalim loobi ligu, ka a kpali beerim maa zu, niriba ŋobira ba zulima,
66016011	ka tuura Naawunni, a kpali ba beerim ni nantaya zu. Ama ba bi dee ba saamiya ba yabeeri niŋi.
66016012	Niŋi n na, malakisi maa bayoobudaana kpaa bunso n ba o katisa maa puu la niŋi mogitintaa la ba n boona Yufireeti la, o koom ŋu, a yi o puwa, soori o do, wuluŋpusigu nadima ba ta.
66016013	Ka ma nye kikpaarigubeeri ata yi nyeutintaa maa ni buŋkobeeri ayi maa noya, a maa pontiya,
66016014	ka niŋi Sitaana toori, ka niŋina yatintaasi, ka we durinye zaa nadima saani, a wa ti laŋsi ba, ba zabi toowa, a yi Naawunni kpeeŋudaana daborigu daari.
66016015	Ya nyaasi, m ni ti pirigi ya maa tayugu, ka naa barika ti so n bi gbisira, ka na pili o bimpinna, niriba ba da nye o alibalim.
66016016	Ka kikpaarigubeeri ata maa ti nadima maa laŋsi, a yi seela ba n boona Juusi dima tiri Aamagedo.
66016017	Niŋi n na, malakisi maa ayapoindaana kpaa bunso n ba o katisa maa puu la niŋi sauwa niŋi, ka goo yi naalim kogu la ziya, a yi Naawun dii maa puwa, a tasi n yetira, O maaliya.
66016018	Ka saa nyagsira, ka tasira, ka vu duura, ka tiŋŋa yigsira ga, seema o na n bi yigsi zaa,
66016019	ka tiŋtintaa maa barigi buta, ka baligusi tiŋsi ŋma, ka Naawunni ti tiŋso ba n boona Babilotintaa la nye nam ni beerim ga,
66016020	ka kuŋkunseesi sigi koom puwa, ka zotintaasi lee n ka niŋi.
66016021	Ka sakuga, a maa tintaga yi saazu liira niriba niŋi, ba tuura Naawunni, a kpali sakuga maa n namsi ba ga la zu.
66017001	Niŋi n na, malakisi ayapoin maa yindaana ti yeli ma, Ta n ti nyaasi jagimilubee so n zi kodamta niŋi, a ni o seriya diibu.
66017002	O ni durinye nadima daa n doora, ka o yabeeri miina durinye dima.
66017003	Niŋi n na, Naawun sii ti malaki maa mari ma gaari dalimpii puwa, ma nye buŋkobee n niŋi binzee, ka mari zuuri ayapoin, a ni siila piiya, ka o niŋa niŋi ba sebi bimbeeri digili la, ka poga ba u,
66017004	ka pili bunsuma n niŋi binzee, a ni sugasi, a ni kugsuma, ka o nuu puwa o mari suga kopu n paali o yabeeri,
66017005	ka o gbee niŋi ba sebi yatoom n ŋa digili, Babilotintaa n na, a ni jagimilusi ma, so n taasi durinye yabeeri.
66017006	Ka poga maa kuuna, a kpali o ŋu Naawun nivusuma zeema seesi n paara Yeesu zu, ka ba ku ba la. Ni nye u, o kuni m noori,
66017007	ka malaki maa yeli ma, Da ti a ku e noori. M ni yeli i seema poga maa, a ni buŋkobee la o n ba la n be.
66017008	Buŋkobee maa daa n ba niŋi, ka lee n ka niŋi, ka ni lee n yi bogso limsim n ka baasigu la puwa, a wa ti kpi. Ka niseesi n ba durinye puwa, ka kusu zaa ba daa n bi sebi ba yuya, a yi nyevuri gbaŋŋu puwa, poin ka ba maali durinye la, yela maa ni ku ba noya, a kpali buŋkobee maa daa n ba niŋi, ka lee n ka niŋi, ka ni lee n ta.
66017009	Ya nyaasi, so n bi mari yam ki tee n baŋŋi yela ŋa gbina. Buŋkobee maa zuuri ayapoin la niŋini zoori ayapoin, seela poga maa n zi,
66017010	ka lee n niŋi nadima bayapoin, ba banu kpi, ka yindaana dira, ka yindaana na ya n di. Ka o pa taya, o ki yuu.
66017011	Ka buŋkobee maa n daa n ba niŋi, ka lee n ka niŋi, o niŋini nadima maa baniidaana, ka ni kpi.
66017012	Ka siila pii maa e n nye la niŋini nadima piiya, ka na bi di naam, ka ba ni buŋkobee maa ni di naalim beela.
66017013	Ka nadima maa ni mari sufuluŋko, a naa ba daama ti buŋkobee maa,
66017014	ka ba ni pebila la ni zabi toowa, ka pebila maa ni nyaŋŋi ba, a kpali bo, o niŋini duumasi zaa duuma, a ni nadima zaa naaba, ka seesi n pa o zu, o nyisi ba, ka booli ba, ka ba ki zagsi u.
66017015	Niŋi n na, malaki maa yeli ma, kodamta seesi e n nye, jagimilu maa n zi maa niŋini nivudamta ni baligusi.
66017016	Ka siila pii la e n nye la, ba ni buŋkobee maa ni chisi poga maa, ka saami o yela, o da lee n mari bimpinna, ka ba ku u, ka kusi u bugum.
66017017	Nadima maa ni niŋi n ŋa, a kpali bo, Naawunni ni ti ba mari sufuluŋko, ba naa ba daama ti buŋkobee maa, yaseesi Naawunni n daa n yeli, ni a ya n niŋi la a ti baasi.
66017018	Ka poga maa e n nye maa niŋini tiŋtintaa maa n di naalim, a yi durinye nadima puu la.
66018001	N ŋa n ti baasi, ma nye malaki yindaana n yi saazu sigira tiŋŋa, ka mari daama ga, ka a kpali o n tira paaligu zu, durinye loobi paaligu,
66018002	ka o tasi n yeli, Babilotintaa ŋmaya, ka kikpaarigusi ba nisaaniŋi, a ni a yabeeri zaa, a ni niinbeeri zaa.
66018003	A kpali bo, o yabeeri miili baligusi zaa, ka durinye nadima paasi u niŋi yabeeri, ka durinye yawudiriba loobi bindaandima, a kpali yabeeri maa zu.
66018004	Niŋi n na, ma wumi goyindaana yi saazu yetira, M niriba, ya yi o puwa, a da niŋina o yabeeri, a nyaara tubiri darigirisim.
66018005	O yabeeri maa zooya, a du n paa saazu, ka Naawunni baŋŋi a,
66018006	ka ni darigi o tubiri, a maa seema o n niŋi o yabeeri, ka lee n darigi o tubiri paasi. Lala n na, o tubiri darigirisim maa, a ni gaari yabeseesi o n daa n niŋi maa.
66018007	O daa n ti o yuuri duura, ka kpabira bindaalim, a zu, o ni nye nam ni kumsi n ŋa. O sufu niŋi o yeli, ni poginaaba n niŋi u, ka bi niŋi pogkoori, ka ki kumi zaa.
66018008	A zu, dindaluŋko, toorasi ni gbaag u, o nye kum, a ni sufusaaŋu, a ni kom, ka bugum o di u. O ni nye nam ŋa, a kpali bo, ti duuma Naawunni n dira o seriya la mari daama ga.
66018009	Ka nadimseesi n paasi u niŋi yabeeri la pa ti nye bugumseesi n dira u la wusi, ba ni kumi n tira u,
66018010	ka za wogila, a ni dabeem, a kpali o nam maa, ka yeli, Babilo tiŋtintaa, e daa n mari tono ga, ka karifiluŋko e nyeni tubiri darigirisim.
66018011	Ka durinye yawudiriba gba ni kumi n tira u, a kpali bo, niriba bi lee n daara binseesi ba n koosira.
66018012	Bini maa ba n koosira maa niŋi sugasi, a ni kugsuma, a ni kugipeela, a nili bo, ti duuma Naawunni n dira o seriya la mari daama ga.
66018013	a ni binseesi n tira bindira meesim, a ni tulalesi, a ni daam, a ni kpaam, a ni zum, a ni chi, a ni naagi, a ni peeri, a ni bunduurigusi, a ni tirookusi, a ni nisaaldima gba, ba loobi girunsi.
66018014	O koŋŋi binseesi o n kpabira, halli bindirisuma ni bunsuma, ka ki lee n nye a.
66018015	Niseesi n koosi bini maa nyaara ligidamta la ni za wogila, a ni dabeem, a kpali o nam maa zu, ka ba ni kumi n tira u, a yetira,
66018016	Tiŋtintaa maa nyaarini nam. Saŋa la wajesuma, a ni wajezeesi, a ni sugasi, a ni kugsuma, a ni kugipeela, a zaa daa n ba niŋi,
66018017	ka karifiluŋko, a zaa saami. Seesi zaa n ba teeku zu, ŋariŋu duusiriba, a ni yawudiriba, ba zaa mi za wogila, a ni dabeem,
66018018	a nyaasira tiŋŋa maa bugum wusi, ka chaari n yeli, Tiŋso zuma ni bunsuma, ka ki lee n nye a.
66018019	Ka ba ŋoo tana, a wuri ba zuuri, ka kumi n yetira, Tiŋtintaa maa nyaarini nam. Saŋa la o daa n ti so zaa n mari ŋarintintaa duusira teeku puu loobi bindaana, ka karifiluŋko, a zaa saami.
66018020	Ama ya seesi n ba Alizaana, Naawun nivusuma ni tumusi ni chaamesi la, ya puusi a peligi. A kpali bo, Naawunni dini tiŋtintaa maa seriya, ni o daa n niŋi ya yabeeri.
66018021	Niŋi n na, malakitintaa naa kogutintaa lobi n niŋi teeku puwa, ka yeli, N ŋa n na, Babilo tiŋtintaa ya n ŋma yoom, ka ki lee n ba niŋi.
66018022	Ka seesi n ŋmeera jinjilansi ni jirigoosi, koo, a pemsira kabila, ba ki lee n wumi ba vu maa, a yi o puwa. Ka seesi n maana bini ki lee n ba niŋi. Ka a yi o puwa, ba ki lee n wumi ba n neemina zum.
66018023	Ka ba ki lee n kusi katula, a yi o puwa, ka ki lee n wumi so n naagira, koo, a kulisira, a yi o puwa. A kpali bo, yawudiriba seesi n daa n yi o puu la n daa n niŋi durinye ŋa kpemba, ka niŋina akiibisi yomsira baligusi zaa,
66018024	ka a yi o puwa ba nye Naawun chaamesi ni nivusuma zeema, a ni so zaa ba n daa n ku, a yi durinye ŋa puu la zeema.
66019001	N ŋa n ti baasi, ma wumi zamutintaa goosi, a yi Alizaana n tasi n yetira, Ya cheli ti kpeesira Naawunni, a kpali bo, o mari daama ga, ka o yuuri du, ka o moligira ti,
66019002	ka dira seriya ni yamonsi, ka jagimilu maa n naag o yabeeri saami durinye puu la o di o seriya, a darigi o tubiri, a kpali seema o n daa n kuura wune Naawunni tumtuminiba la zu.
66019003	Ka ba lee n tasi n yeli, Ya cheli ti kpeesira Naawunni, jagimilu maa bugum wusi duura, a wara saŋa ni saŋa zaa.
66019004	Niŋi n na, kpemba pisiyi ni banaasi maa, a ni buŋkobiri anaasi maa li tiŋŋa kpeesira Naawunni n zi naalim kogu maa niŋi, ka yetira, Yamonsi, ya cheli ti kpeesira Naawunni.
66019005	Ka a yi naalim kogu maa niŋi goo tasi n yeli, Ya Naawun tumtuminiba n zora u dabeem, halli nivukara, a ni biisi, ya cheli ti kpeesira ti ba Naawunni.
66019006	Ka ma lee n wumi goosi, a maa zamutintaa goosi, koo koom n paali n zora, koo saa n tasira, ba yeli, Ya cheli ti kpeesira ti duuma Naawunni kpeeŋudaana n di naalim, ka nyaasira ti,
66019007	ka ti puusi a peligi, ka ti o yuuri o du, a kpali bo, jemani paaya, pebila maa o naag o poga, ka poga maa mi niŋi siriya,
66019008	ka ba ti o pili bimpeelisuma. Ya nyaasi, binsuma maa n niŋi yasumseesi Naawun nivusuma n daa n niŋina.
66019009	Niŋi n na, malaki maa yeli ma, Sebi n digili, ni seesi ba n booli ba ti di, a kpali pebila maa n naag o poga maa la zu, ni nye barika. Ka o lee n yeli ma, ni yela ŋa niŋini Naawun yamonsi.
66019010	Niŋi n na, ma li o noba niŋi, a ti kpeesira u, ka o yeli ma, Da niŋina n ŋa, a kpali bo, m ni ni ni e taaba zaa dee Yeesu yela tumina Naawunni. Ama kpeesira Naawunni. Nyaasi, seesi n wusira Yeesu yela niŋini Naawun chaamesi.
66019011	Niŋi n na, ma nye saazu n yoo, ka bunduurigupeeli yi, ka so n ba u maa ba boona u Yamonsi, a ni so n ka zagsigu, ka o dira seriya nene, ka zabira toowa, a ni yamonsi.
66019012	O nufu ŋmaani bugum zulimini, ka o zu mari nadima suga zupilisi, ka ba sebi yuuri digili u, o ko n baŋŋi o gbinni,
66019013	ka o kpariga zaa si zeem, ka o yuuri di Naawun yela.
66019014	Ka Alizaana toozabiriba n pili bimpeelisuma, a ni ba bunduurigupeela, paara o zu.
66019015	Ka a yi o naŋgbanni, sudirigu ba niŋi, so o ya n naa n zabi baligusi, ka di ba naam, ka nyaasira ba kpeeŋtiri, ka darigira tubiri ga, seema Naawunni kpeeŋudaana n ti o niŋina.
66019016	Ka a yi o kpiiligu ni o kpariga niŋi, ba sebi n digili, nadima zaa naaba, a ni duumasi zaa duuma.
66019017	Niŋi n na, ma nye malaki n za wuluŋu niŋi, ka o tasi n yeli niinsi zaa n yigira saazu, Ya ti laŋsi n di Naawun bindira. A zooya,
66019018	ka niŋi nadima ni toozabiriba kpemba valisi, a ni bunduurigusi ni seesi n ba a valisi, a ni niriba zaa, halli girunsi ni seesi n bi niŋi girunsi, koo nivukara ni biisi zaa valisi.
66019019	Ka ma lee n nye buŋkobee maa, a ni durinye nadima, a ni ba toozabiriba n laŋsi, ba ti zabi so n ba bunduurigu maa ni o toozabiriba la,
66019020	ka ba gbaa buŋkobee maa a ni chaame jiriŋmaara la. Wune n niŋi buŋkobee ayidaana, ka daa n niŋina mamaachi yela, a yi buŋkobee piiligudaana maa nufu niŋi, a yomsira seesi ba n naa buŋkobee maa namba sebi n digili la, a ni seesi n daa n kpeesira bunso n ŋmaani buŋkobee maa la. Ba n gbaa ba la, ba naa ba lobi n niŋi bugum ni kugituula niŋi,
66019021	ka so n ba bunduurigu maa, ka suu yi o naŋgbanni la naa suu maa ku seesi n che, ka niinsi maa zaa di ba valisi maa piri.
66020001	Niŋi n na, ma nye malaki n yi saazu sigi n chena, ka a yi o nuu puwa, o mari bogso limsim n ka baasigu la saafi biya, a ni abanakarigu,
66020002	ka wa ti gbaa nyeutintaa maa n niŋi Sitaana, ka kusu zaa o daa n niŋi waafu la, ka le u abana maa,
66020003	ka naag u lobi bogiri maa puwa, ka yo u, ka kpari u nene, o da lee n yomsi baligusi yuma tusiri. Ka yuma tusiri maa ti baasi, ba ni lerigi u beela.
66020004	Niŋi n na, ma nye naalim kogusi, ka seriyadiriba zi a niŋi. Ka lee n nye niriba siisi seesi ba n daa n ku, a kpali ba n bi zagsi Yeesu ni Naawun yela, ka bi kpeesira buŋkobee maa ni bunso n ŋmaani u la, ka ba bi sebi buŋkobee maa namba, a yi ba gbeesi, koo ba nuusi niŋi la. Ka siisi maa loobi nyevuridima, ba ni Kristu ba di naam nyaasira niriba yuma tusiri.
66020005	Ba kum nyisigirisim maa n niŋi piiligudaana, ka kpiinsi maa seesi n che maa bi nyisigi a jemani, ama yuma tusiri maa ti baasi.
66020006	Seesi zaa n daŋŋi n nyisigi maa mari barika, ka niŋi Naawun toori, ka ki lee n kpi, ka ni tumina Naawunni ni Kristu, a niŋi o naalim maa kpemba yuma tusiri maa.
66020007	Yuma tusiri maa baasiya, ba ni lerigi Sitaana, a yi bogiri maa puwa,
66020008	ka o yi n yomsi baligusi zaa, seesi ba n boona Go ni Mago, ba ti laŋsi n zoo maa teeku tambisigu, ba niŋi siriya zabi,
66020009	ka chaŋŋi n paali soori wa ti poli n jili tiŋsuŋŋu seela Naawun nivusuma n be la, ama bugum ni li saazu di ba,
66020010	ka ba naa Sitaana so n yomsi ba la, a lobi n niŋi bugum ni kugituula la niŋi, seela buŋkobee maa ni chaame jiriŋmaara maa n be la, ba nyaara nam taaru ni yiiŋu, a wara saŋa ni saŋa zaa.
66020011	A jemani maa ma nye naalim kogipeelitintaa, ka so zi o niŋi, ka saazu ni durinye zo o saani, ka lee n ka niŋi.
66020012	Ka ma lee n nye seesi n kpi maa, nivukara ni biisi, ba za kogu maa yiya, ka ba yoo bukusi, a ni yindaana ba n boona nyevuri gbaŋŋu, ka karimi seesi n kpi la yaniŋisa, ka di ba seriya.
66020013	Ka kpiinsi zaa n ba koom puwa, a ni seesi ba n daa n pi tiŋŋa, ba zaa nyisigi, a yi kum puwa, ka ba di ba seriya n ŋa.
66020014	Ka ba naa kum ni kpiinsi ziya lobi n niŋi bugum ziya, a baasi. N ŋa n niŋi kum buyidaana.
66020015	Ka seesi zaa yuya n bi sebi n digili nyevuri gbaŋŋu maa puwa, ba naa ba gba lobi n niŋi bugum maa ziya.
66021001	Niŋi n na, ma nye durinyepaali, a ni saazupaali, ka buŋkura ni teeku lee n ka niŋi.
66021002	Ka ma lee n nye Naawun tiŋŋa, so ba n boona Jiruusilimpaali la n yi Naawun saani dee saazu sigira, a maa pogipaali n niŋi siriya, o sira o naag u.
66021003	Ka ma wumi goo, a yi naalim kogu maa ziya, a tasi n yeli, Ya nyaasi, Naawun tiŋŋa tani nisaaldima saani, ka wune Naawunni ni ba ba saani, ka ba niŋi o toori,
66021004	ka o ti ba da lee n mari sufusaaŋu zaa, ka da lee n kpi, ka da lee n kumi, ka da lee n mari beerim. A kpali bo, yakura zaa baasiya.
66021005	Ka so n zi naalim kogu maa yeli, Ya nyaasi, m maana bunso zaa loobira bimpaala. Ka o lee n yeli ma, Yaseesi m ya n yeli i, sebi a digili, a kpali bo, a niŋini yamonsi.
66021006	Ka o yeli, O maaliya. Mani n niŋi bunso zaa piiligu, a ni a baasigu. Ka seesi konyuuri n gbaa, m ni ŋoo koom ti ba putoom, a yi kosoo, so n mari nyevuya koom.
66021007	So zaa n nyaŋina ni nye yelaa, m niŋi o ba, o mi niŋi m biya.
66021008	Ama so zaa n mari zagsigu, koo, a bi niŋina yeride, koo, a paara bimbeeri zu, koo, a kuura, koo, a niŋina yabeeri, a yi seema dabsi ni pogiba n doora, koo, a niŋina akiibisi, koo, a maana buga, koo, a ŋmaara jiri, ba ni naa ba lobi n niŋi bugum maa ziya, seela kugituula n be la. N ŋa n niŋi kum buyidaana.
66021009	Niŋi n na, malakisi ayapoin n daa n mari katisasi ayapoin n paali toora la yindaana ti yeli ma, Ta m wusi i pebila maa pogipaali.
66021010	Ka o mari m sii gaari zotintaa zu, ka wusi ma Naawun tiŋŋa Jiruusilim n yi saazu sigira,
66021011	a ni Naawun veelim, ka o paaligu ŋmaani kugsumso n mari ligiri ga, a ni digi.
66021012	Ka gondatintaa poli n jili u, ka mari begunoya pii ni ayi, seela malakisi pii ni ayi n be, ka ba sebi Yakubu biisi pii ni bayi la yuya digili begunoya maa.
66021013	Ka begunoya maa ata ba sagbinni, ata ba sazu, ata ba kiŋkagili, ata lee n ba kiŋkagili.
66021014	Ka gondatintaa maa za kugitintaasi pii ni ayi niŋi. A yi a niŋi, ba sebi pebila maa tumusi pii ni bayi la yuya digili.
66021015	Ka so n togsira m saani maa mari suga daa, ba ma n bugsira, o ti bugsi tiŋŋa maa ni o begunoya ni o gondaasi.
66021016	Tiŋŋa maa mari kigboŋfusi anaasi, ka a zaa sagi, ka o bugsi a mayilsi tusiri ni kobsinu, ka o wogilim mi sagi lala.
66021017	Ka malaki maa bugsi gondaasi maa wogilim yaadisi pisiyapoin, a maa seema niriba n bugsira.
66021018	Kugsuma n na ba daa n naa n maali a, ka sugasuma, a maa digi, ba daa n naa n maali tiŋŋa maa puwa.
66021019	Ka kugitintaasi maa mi pili kugsuma ga, a ba pii ni ayi zu, ba boona a jasipa, a ni safaya, a ni agee, a ni amirali, a ni anigisi, a ni kaniliya, a ni kisolayi, a ni beru, a ni topa, a ni kisopee, a ni jasim, a ni amitisi. A seesi n niŋi binzeesi, seesi bimpeela, seesi mokasiri, seesi doo zum, seesi burigu.
66021021	Ka begunoya pii ni ayi maa zaa kukulunsi niŋi kugipeela, a zaa niŋi kugiluŋko, ka tiŋŋa maa soya niŋi sugasuma, a maa digi.
66021022	A yi tiŋŋa maa puwa, m bi nye Naawun dii zaa, a kpali bo, ti duuma Naawunni kpeeŋudaana gbagba ba nisaaniŋi, a ni pebila maa.
66021023	Ka wuluŋu paaligu ni ŋmeriga paaligu bi lee n tiri, a kpali bo, Naawun daama ni pebila maa tira tiŋŋa maa paaligu,
66021024	baligusi zaa ba chaŋina nisaaniŋi. Yiiŋu mi ki vibira, ka begunoya maa ki yo zaa, ka durinye nadima ni ba veelim ni kpe,
66021026	ka baligusi zaa ni naa ba binsuma ni jilima kpe.
66021027	Ama seesi n kpeera maa niŋini seesi yuya ba n sebi n digili pebila maa nyevuya gbaŋŋu maa puu la ko, ka bimbee zaa ni so zaa n niŋina yabeeri, koo, a ŋmaara jiri ki tee n kpe.
66022001	Ka malaki maa mi wusi ma mogso n mari nyevuya koom la. Ka koom maa veela maa digi, ka yi Naawunni ni pebila maa naalim kogu ziya,
66022002	a zora tiŋŋa maa soori sunsuu niŋi, ka o duuri ayi maa zaa tiso n tira nyevuri ba niŋi. Tii maa wanna wala pii ni ayi zu, ŋmeriga zaa ni o wala, ka a vaari tibira baligusi maa.
66022003	A yi tiŋŋa maa puwa, bimbee zaa ki lee n ba niŋi, ama Naawunni ni pebila maa naalim kogu ni ba niŋi, ka o tumtuminiba ba kpeesira u,
66022004	ka nyaasira o nufusee, ka o yuuri o ba ba gbeesi niŋi,
66022005	ka ba duuma Naawunni tira ba paaligu, wuluŋu paaligu ni katula paaligusi bi lee n tiri, ka yiiŋu bi lee n vibira, ka ba ni niŋi nadima, a wara saŋa ni saŋa zaa.
66022006	Niŋi n na, malaki maa yeli ma, Yela ŋa zaa niŋini yamonsi, a kpali bo, ti duuma Naawunni so o chaamesi n daa n tumina la tumi o malaki o ti wusi o tumtuminiba yaseesi n ya n niŋi.
66022007	Nyaasi, a che beela, ka m ta. Seesi zaa n dee yaseesi n sebi n digili, a yi buku ŋa puu la mari pupeelim.
66022008	Mani Jon n wumi, ka nye yela ŋa. Ni wumi a, ka nye a, ma li malakiso n togsira m saani maa yiya, m ti kpeesi u.
66022009	Ka o yeli ma, Da niŋina n ŋa. A kpali bo, m gba niŋini tumtumina, a maa e ni e taaba Naawun chaamesi, a ni seesi zaa n dee buku ŋa yela di la. Ama kpeesira Naawunni.
66022010	Ka o lee n yeli ma, Yaseesi e n wumi, ka nye, ka sebi n digili buku ŋa puu la, da sogi a, a kpali bo, a jemani maa paagira.
66022011	Ama cheli yabeniŋiniba ba na niŋina ba yabeeri, a ni sinsinadima ba na niŋina ba sinsina, ka nivusuma ba na niŋina ba yasuma, ka Naawun niriba ba na niŋi o toori.
66022012	Nyaasi. Mani n niŋi bunso zaa piiligu, a ni a baasigu, a che beela, ka m ta, a ti naa so zaa yaniŋisa di o seriya, ka ti u o laada, koo o tubiri darigirisim.
66022014	Seesi n pegi ba bimpinna, ba ti nye daama ŋobi tiso n tira nyevuri la wala, ka dee tiŋŋa maa begunoya kpe, ba puusi a peligi.
66022015	Ama seesi zaa n niŋina akiibisi, koo, a niŋina yabeeri, a maa seema dabsi ni pogiba n doora, koo, a kuura, koo, a maana buga, koo, a ŋmaara jiri, koo, a yomsira, koo, a niŋina yabee zaa, barima n ba tiŋŋa maa nyaaŋa.
66022016	Mani Yeesu n tumi m malaki e saani, o yeli i yela ŋa, e gba e yeli chaachidima maa. M niŋini naaba Dawuda yaŋŋu, ka niŋi simbojafa.
66022017	Naawun siya, a ni pogipaali maa yeli, Ta. Ka so n wumi, cheli o yeli, Ta. Ka so zaa konyuuri n gbaa, ka o k, ba puusi a peligi.
66022018	M ya n kpaasini ya tuba. So zaa n wumi yaseesi ni sebi n digili buku ŋa puwa, ka mi naa yelli paasi a niŋi, Naawunni ni ti tooraseesi n ba buku ŋa puu la gbaag u paasi.
66022019	Ka so n wumi a, ka bi sagi n deeg a seesi, Naawunni ki ti o nye o torim, a yi tiso n tira nyevuri la wala niŋi, a ni o tiŋŋa maa n ba buku ŋa puu la.
66022020	So n niŋi yela ŋa dansiya yeli, Yamonsi, a che beela, ka m ta. Lala veela. Ti duuma Yeesu, tama.
66022021	Ti duuma Yeesu ti Naawun nivusuma zaa barika. O baasigu n na la.
