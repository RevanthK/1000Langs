40001001	Okutonda obuzaale bwa Yesu Kristo, omwijukuru wa Daudi, omwijukuru wa Abburahamu.
40001002	Abburahamu akazaara, Isaaka, Isaaka yazaara Yakobbo, Yakobbo yazaara Yuda n'abagenzi be.
40001003	Yuda yazaara Perezi na Zeera, nyinabo nuwe Taamali; Perezi akazaara Hezirooni, Hezirooni yazaara Ramu.
40001004	Ramu akazaara Aminadabbu, Aminadabbu yazaara Nahasooni, Nahasooni yazaara Salumoni.
40001005	Salumoni akazaara Bowazi, nyina nuwe Rahabbu; Bowazi yazaara Obedi, nyina nuwe Lusi; Obedi yazaara Yese,
40001006	Yese yazaara Daudi Omukama. Daudi yazaara Solomoni hali ogu ow'akaba ali muka Uriya.
40001007	Solomoni akazaara Rehobbowamu, Rehobbowamu yazaara Abiya, Abiya yazaara Asa.
40001008	Asa yazaara Yehosafaati, Yehosafaati yazaara Yoramu, Yoramu akazaara Uziya.
40001009	Uziya yazaara Yotaamu, Yotaamu yazaara Ahazi, Ahazi yazaara Hezekiya,
40001010	Hezekiya yazaara Manaase, Manaase yazaara Amosi, Amosi yazaara Yosiya.
40001011	Yosiya akazaara Yekoniya n'abagenzi be, omu biro baanyagiirwemu okutwarwa Bbabbulooni.
40001012	Obu baamazire kutwarwa Bbabbulooni, Yekoniya akazaara Seyalityeri, Seyalityeri yazaara Zerubaabeli,
40001013	Zerubaabeli yazaara Abiyudi, Abiyudi yazaara Eliyakimu, Eliyakimu yazaara Azoori.
40001014	Azoori akazaara Zadoki, Zadoki yazaara Akimu, Akimu yazaara Eliyudi.
40001015	Eliyudi akazaara Eryeza, Eryeza yazaara Mataani, Mataani yazaara Yakobbo.
40001016	Yakobbo ogu nuwe yazaire Yosefu iba Mariya, nyina Yesu arukwetwa Kristo.
40001017	Nahabweki okuruga hali Abburahamu okuhika hali Daudi haroho bwijukuru ikumi na bbuna; okuruga hali Daudi okuhika ha kutwarwa Bbabbulooni naho haroho obwijukuru ikumi na bbuna; kandi okuruga ha kutwarwa Bbabbulooni okuhika ha kuzaarwa kwa Kristo, nabwo bwijukuru bundi ikumi na bbuna.
40001018	Eby'okuzaarwa kwa Yesu Kristo bikaba biti: Mariya nyina, obu akaba ajumbiirwe Yosefu, akazooka aina enda ya Mwoyo Ahikiriire.
40001019	Yosefu iba, habw'okusangwa ali musaija ahikiriire, atagonze kumuhemura omu bantu, baitu yacwamu kumuleka omu nsita.
40001020	Obu akaba naakyateekereza ebi, malaika wa Mukana yamubonekera omu kirooto naagamba ati: “Yosefu, mwijukuru wa Daudi, otatiina kugabura Mariya mukazi waawe, habwokuba atwaire enda habw'amaani ga Mwoyo Ahikiriire.
40001021	Alizaara omwana omwojo, olimuruka ibara lye Yesu, habwokuba nuwe alijuna abantu be ebibi byabu.”
40001022	Ebi byona bikabaho nukwo bihikirize MUKAMA ebi yagambiire omu kanwa k'omurangi ati:
40001023	“Omwisiki empikirre alitwara enda, azaale omwana omwojo, kandi alyetwa ibara Emanueli.” (Amakuru gaalyo: Ruhanga ali na itwe.)
40001024	Yosefu obu yasisiimukire, yakora malaika wa MUKAMA eki yamugambiire, yagabura Mariya;
40001025	kandi atamumanye atakazaire omwana omwojo. Yosefu yamuruka ibara lye Yesu.
40002001	Yesu obu yazairwe omu Betelehemu orwa Buyudaaya, omu businge bwa Herode Omukama, abasaija abanyamagezi bakaija Yerusaalemu nibaruga Burugaizooba, baakaguza bati:
40002002	“Omukama w'Abayudaaya anyakuzairwe araha? Habwokuba tukarora enyunyuuzi ye Burugaizooba, hati twizire kumuramya.”
40002003	Omukama Herode obu yahuliire eki, yatuntura hamu n'aba Yerusaalemu boona.
40002004	Nubwo yasoroize banyakatagara abakuru n'abeegesa b'ebiragiro yabakaguliriza nambere Kristo ali w'okuzaarwa.
40002005	Baamugarukamu bati: “Omu Betelehemu orwa Buyudaaya; habwokuba nukwo kyahandiikirwe omurangi kiti:
40002006	‘Iwe Betelehemu orw'omu nsi ya Yuda, toli muke omu balemi baayo; habwokuba omuli iwe nuho haliruga omulemi ow'alirema abantu bange Abaisirairi’.”
40002007	Nubwo Herode yayesire abanyamagezi kumurora omunsita, yabakaguza muno bamumanyise akasumi konyini aka baaroliiremu enyunyuuzi.
40002008	Yabatuma Betelehemu ati: “Mugende muserre muno omwana, obu muraamuzoora, mwije mummanyise, nukwo na nyowe ngende mmuramye.”
40002009	Obu baamazire kuhurra omukama ebi yabaragiire, baagenda; kandi enyunyuuzi eri ei baaroliire Burugaizooba yabeebembera kuhika obu yayemeriire omwana nambere akaba ali.
40002010	Obu baarozire enyunyuuzi, baakyanganuka muno.
40002011	Kandi obu baataahire omunju, baarora omwana na Mariya nyina, baajumara, baamuramya, baasumurra ensaho zaabo, baamurabuka ebisembo: ezaabbu, obubbani, n'emigaju.
40002012	Kandi obu baahabwirwe Ruhanga omu kirooto okutagaruka hali Herode, bakatwarwa omuhanda gundi kugarukayo owabu bo.
40002013	Abanyamagezi obu baamazire kugenda, malaika wa MUKAMA yabonekera Yosefu omu kirooto, naagamba ati: “Imuka, otwale omwana na nyina, osingirwe Misiri, oikaleyo okuhika obu ndikugambira; habwokuba Herode ayeteekaniize kuseera omwana n'okumwita.”
40002014	Nubwo Yosefu yaimukire ekiro, yatwara omwana na nyina, baagenda Misiri;
40002015	baikarayo kuhikya Herode obu yafiire. Nukwo MUKAMA eki yagambisize omurangi kihikirre ngu: “Nkeeta omwana wange aruge Misiri.”
40002016	Herode obu yayetegeriize abanyamagezi nkooku baamugobiize, yakwatwa ekiniga kingi muno. Yaragira kwita abaana aboojo boona abakaba bali omu Betelehemu n'omu byaro ebiherraineho, abakaba bahikize emyaka ebiri n'abatakagihikize, naihirra ha kasumi abanyamagezi aka baamugambiire.
40002017	Aho omurangi Yeremiya eki yarangire kyahikirra ngu:
40002018	“Iraka likahulirwa omu Rama, ery'okutaabaana n'okuteera empamo; Rakeeli naalirirra abaana be, atarukwenda kuhuu muzibwa, habwokuba boona bahoireho.”
40002019	Herode obu yamazire kufa, malaika wa MUKAMA yabonekera Yosefu omu kirooto ali Misiri,
40002020	naagamba ati: “Imuka, otwale omwana na nyina, mugaruke omunsi ya Isirairi; habwokuba abaaserraga kwita omwana bafiire.”
40002021	Nubwo yaimukire, yatwara omwana na nyina, baagarukayo omunsi ya Isirairi.
40002022	Baitu Yosefu obu yahuliire Akiraho nkooku nuwe atiire engoma ya Herode ise, yatiina kugyayo. Obu yahabwirwe Ruhanga omu kirooto, yarugayo yagenda omu isaza lya Galiraaya.
40002023	Yagenda yaikara omu rubuga orurukwetwa Nazareeti, nukwo ekyagambirwe abarangi kihikirre kiti: “Alyetwa Munyanazareeti.”
40003001	Omu biro ebi, Yohaana Omubatiza akaija naarangirra omwirungu lya Buyudaaya,
40003002	naagamba ati: “Mwegarukemu, habwokuba obukama bw'omwiguru buli haihi.”
40003003	Nuwe ogu omurangi Isaaya ou yagambireho ati: “Iraka ly'ogu arukwamiira omwirungu ati: Muteekanirize MUKAMA omuhanda, mutereekereze obuhanda bwe.”
40003004	Yohaana ogu yajwaraga ekijwaro ky'ebyoya by'engamiya, yayeteegesaaga orukoba rw'oruhu; kandi yalyaga enzige n'obwoki bw'enjoki ez'omwirungu.
40003005	Abantu baarugaga Yerusaalemu n'omu isaza lyona erya Buyudaaya n'omunsi eziheriire ekisaaru Yorudaani, nibaija nambere ali.
40003006	Yababatirizaaga omu kisaaru Yorudaani nibaatura ebibi byabu.
40003007	Yohaana obu yarozire Abafalisaayo baingi n'Abasadukaayo nibaija kubatizibwa, yabagambira ati: “Inywe abaana b'enjoka! Nooha ayabahabwire kwiruka obukaya bwa Ruhanga obutagarukirra?
40003008	Mukole ebikorwa ebirukwoleka nkooku mwegarukiremu.
40003009	Muleke kwesigura muti: ‘Twina isenkuru itwe Abburahamu’; baitu nimbagambira nti: Amabaale ganu, Ruhanga asobora kugaihiramu Abburahamu abaijukuru.
40003010	Nangwa na hati endemu etairwe ha bikoro by'emiti. Omuti gwona ogutarukwana bijuma ebirungi nigwija kutemwa, gunagwe omu murro.
40003011	“Nyowe nimbabatiza n'amaizi habw'okwegarukamu, baitu ogu arukwija enyuma, nankiza obusobozi, kandi tinsemeriire n'okumukwatiraho enkaito ze; uwe alibabatiza na Mwoyo Ahikiriire n'omurro;
40003012	kandi akwasire orugali rwe kuhehemukya, naija kusingorra orubuga rwe, nukwo ahunike oburo omu nguli ye, kandi ebisunga abyokye omu murro ogutaraara.”
40003013	Nubwo Yesu yarugire Galiraaya, yagenda Yorudaani kubatizibwa Yohaana.
40003014	Baitu Yohaana yagonza kumwangirra naagamba ati: “Nyowe ninyetaaga ombatize, kandi iwe noija hali nyowe?”
40003015	Baitu Yesu yamugarukamu ati: “Hati iwe ikiriza tukole tuti, nukwo tuhikirize byona Ruhanga ebi arukutugondeza.” Aho Yohaana yaikiriza.
40003016	Yesu obu yamazire kubatizibwa, ahonaaho yaruga omu maizi, iguru lyakinguka, yarora Mwoyo wa Ruhanga naamusirimukaho omu kisisani ky'eriiba, naamwijaho;
40003017	n'iraka lyaruga omwiguru nirigamba liti: “Ogu nuwe Mwana wange omugonzibwa ou nsiima muno.”
40004001	Nubwo Yesu yatwarwa Mwoyo omu irungu okwohebwa Sitaani.
40004002	Obu yamazire ebiro makumi ana nyamusana n'ekiro atarukulya kantu, enjara yamuruma.
40004003	Aho omwohi yamwizira yamwohya ati: “Obu oraaba oli Mwana wa Ruhanga, ragira amabaale ganu gafooke byokulya.”
40004004	Yesu yamugarukamu ati: “Kikahandiikwa kiti: ‘Omuntu taba mwomeezi habw'ebyokulya byonka, baitu aba mwomeezi habw'ekigambo kyona ekiruga omu kanwa ka Ruhanga.’ ”
40004005	Aho Sitaani yamutwara omu rubuga orurukwera, yamuta ha kasu k'Enju ya Ruhanga,
40004006	yamugambira ati: “Obu oraaba oli Mwana wa Ruhanga, wesimbe hansi; habwokuba kikahandiikwa kiti: ‘Alikukwasa bamalaika be’, kandi kiti: ‘Bakukwatirre omu mikono yabo, oleke kuteera ekigere kyawe ha ibaale’.”
40004007	Yesu yamugarukamu ati: “Kandi kikahandiikwa kiti: ‘Otalyohya MUKAMA Ruhanga waawe’.”
40004008	Sitaani yayongera yamutwara ha rusozi oruraihire muno, yamwoleka obukama bwona obw'omu nsi n'ekitiinisa kyabwo.
40004009	Yamugambira ati: “Binu byona ndaabikuha kakuba oteeza amaju okandamya.”
40004010	Yesu yamugarukamu ati: “Rugaho Sitaani! Habwokuba kikahandiikwa kiti: ‘Oramyege MUKAMA Ruhanga waawe, kandi nuwe oheerezeege wenka’.”
40004011	Nubwo Sitaani yamurugaho, bamalaika baija baamuheereza.
40004012	Yesu obu yahuliire Yohaana nkooku akwasirwe, yarugayo yagaruka Galiraaya.
40004013	Obu yarugire Nazareeti, akagenda yaikara Kafaranaumu, orubuga oruli ha musa gw'enyanja, omu nsi ya Zebbuluuni na Nafutaali.
40004014	Nukwo ekyagambirwe omurangi Isaaya kihikirre kiti:
40004015	“Ensi ya Zebbuluuni n'eya Nafutaali, ha bukiizi bw'enyanja, nseeri ya Yorudaani, omu Galiraaya y'Abanyamahanga,
40004016	abantu abakaba bali omu mwirima, bakajwerwa omusana mwingi, nabo abaikaraga omunsi y'ekiituuru ky'okufa emamba ekabasarra.”
40004017	Kuruga omu kasumi ako, Yesu yatandika kwegesa naagamba ati: “Mwegarukemu, habwokuba obukama bw'omu iguru bwiriire haihi.”
40004018	Yesu obu akaba naaraba ha musa gw'enyanja ya Galiraaya, yarora nyineemu babiri, Simooni arukwetwa Petero n'owanyina Andereya, nibanaga akatimba omu nyanja; habwokuba bakaba bali basohi.
40004019	Yabagambira ati: “Mumpondere, ndibafoora basohi b'abantu.”
40004020	Ahonaaho baasiga obutimba bwabo baamuhondera.
40004021	Obu yagenzireho omumaiso kake, yarora banyineemu abandi babiri, Yakobbo na Yohaana, batabani ba Zebedaayo, bali omu bwato hamu na isebo Zebedaayo nibasumiikaniza obutimba bwabo. Nabo Yesu yabeeta.
40004022	Ahonaaho baasiga obwato bwabo na isebo, baamuhondera.
40004023	Yesu akagendagenda omu Galiraaya yoona, naayegesa omu masorrokaniro gaabo, naarangirra Amakuru Amarungi ag'obukama bwa Ruhanga, kandi naakiza buli ndwara n'obusaasi bwona obw'abantu.
40004024	Yaranganwa omu Siriya yoona, baamuleetera abarwaire boona abakaba bakwasirwe endwara n'obusaasi obutali bumu, abakwasirwe emyoyo emibi, abagu b'ensimbo, n'abazingamire; yabakiza.
40004025	Ebitebe by'abantu baingi bakamuhondera nibaruga Galiraaya, n'omu Mbuga Ikumi ezeeteraine, Yerusaalemu, Buyudaaya, na nseeri ya Yorudaani.
40005001	Yesu obu yarozire ebitebe by'abantu, yatemba orusozi, yaikarra hansi, nukwo abeegesebwa be kwija nambere ali,
40005002	yatandika kubeegesa ati:
40005003	“Baina omugisa abeemanya nkooku bali banaku omu mwoyo, habwokuba obukama bw'omwiguru bwabo.
40005004	Baina omugisa abarukuganya, habwokuba Ruhanga alibahuumuza.
40005005	Baina omugisa abaculeezi, habwokuba baligweterwa ensi.
40005006	Baina omugisa abarukurumwa enjara bakakwatwa n'iroho habw'obuhikiriire, habwokuba baliiguta.
40005007	Baina omugisa ab'embabazi, habwokuba baligirirwa embabazi.
40005008	Baina omugisa ab'emitima esemiire, habwokuba balirora Ruhanga.
40005009	Baina omugisa abanyakuteeraniza abantu omu businge, habwokuba balyetwa baana ba Ruhanga.
40005010	Baina omugisa abahiiganizibwa habw'obuhikiriire, habwokuba obukama bw'omwiguru bwabo.
40005011	Inywe mwina omugisa abantu obu baraabajumaga, obu baraabahiiganizaaga kandi bakabahangirra ebintu ebibi byona habwange.
40005012	Musemererwe, mukyanganuke, habwokuba empeera yanyu nyingi omu iguru; nukwo baahiiganiize bati abarangi abaabandize inywe.”
40005013	“Inywe muli kisura ky'ensi; kakuba ekisura kihoibwamu orusa, orusa oru ruligarurwamu ruta? Kiba kitakyagasa, kisigaliire kunagwa n'okurubaatirirwa abantu.
40005014	“Inywe muli kyererezi ky'ensi. Orubuga orwombekerwe ha rusozi tirusobora kuserekwa.
40005015	Busaho muntu ahemba etaara akagijuumikira ekigega, baitu bagita ha kikondo, nukwo emulikire abantu boona abali omu nju.
40005016	Ekyererezi kyanyu nukwo kimulikire kiti abantu, barole ebikorwa byanyu ebirungi, bakugize Isiinywe ow'omu iguru.”
40005017	“Mutateekereza ngu, nkaija kwihaho Ebiragiro n'abarangi. Ebi ntaije kubiihaho, baitu nkaija kubihikiriza.
40005018	Mazimakwo nimbagambira nti: Iguru n'ensi bitakahoireho, busaho enyuguta n'emu ey'omu Biragiro noobu kaakuba kacweka kaayo akaliihwamu, okuhika byona obu birikahikirra.
40005019	Nahabweki weena anyakucwa ekimu ha biragiro binu ebike, kandi akeegesa abandi kubicwa, alyetwa muto omu bukama bw'omwiguru; kandi weena anyakubikwata akabyegesa abandi, alyetwa mukuru omu bukama bw'omwiguru.
40005020	Baitu nimbagambira nti: Obuhikiriire bwanyu obu butalikira obw'abeegesa b'ebiragiro n'obw'Abafalisaayo timulitaaha omu bukama bw'omwiguru.”
40005021	“Mukahurra aba ira nkooku baagambiirwe bati: ‘Otaliita; weena anyakwita w'okusingwa omusango’.
40005022	Baitu nyowe nimbagambira nti: Weena anyakubiihirirwa mugenzi we ali w'okusingwa omusango; weena anyakujuma mugenzi we alitwarwa omu rukurato; kandi weena anyakweta mugenzi we ati: ‘Kidoma we!’ ogu alinagwa omu kiinongoro ky'omurro.
40005023	Habweki, kakuba oba noohayo ekisembo kyawe ha itambiro, okaijuka nkooku mugenzi waawe aina eki arukukujunaana,
40005024	siga aho ekisembo kyawe omu maiso g'itambiro, genda obanze ogarukanganemu nawe, nubwo ogaruke ohonge ekisembo kyawe.
40005025	“Garukanganamu bwango n'ogu arukujunaana, atakakuhikize omu bulemi; nukwo aleke kukunyegerra hali omucwi w'emisango, n'omucwi w'emisango akakukwasa omuserikale, kandi omuserikale akakuta omu nkomo.
40005026	Mazimakwo nyowe ninkugambira nti: Tolirugamu okuhika obu olikasasurra kimu akasente koona.”
40005027	“Mukahurra nkooku kyagambirwe kiti: ‘Otalisiihana’.
40005028	Baitu nyowe nimbagambira nit: Weena ogu arora omukazi akamwegomba, buli omu mutima gwe aba asiihaine nawe.
40005029	Eriiso lyawe ery'obulyo kakuba nirikuleetereza kusiisa, liihemu olinage; haakire ofeerwe orugingo rumu orw'omubiri gwawe, kukira omubiri gwona kunagwa omu kiinongoro ky'omurro.
40005030	Kandi omukono gwawe ogw'obulyo kakuba gukuleetereza kusiisa, gutemeho ogunage; haakire ofeerwe orugingo rumu orw'omubiri gwawe, kukira iwe weena kugenda omu kiinongoro ky'omurro.”
40005031	“Kandi kikagambwa kiti: ‘Omuntu weena obu abingira kimu mukazi we, amuhe ebbaruha erukwoleka nkooku amubingire.’
40005032	Baitu nyowe nimbagambira nti: Omusaija kakuba abingira kimu mukazi we, atarukusigikira ha busiihani, nuwe aba amuleeteriize kusiihana obu aswerwa handi; n'omusaija anyakuswera omukazi ayabingirwe, nawe aba asiihaine.”
40005033	“Mukagaruka mwahurra nkooku abantu ba ira bagambiirwe bati: ‘Otalirahirra busa, baitu eki orahiriire MUKAMA okihikirizeege!’
40005034	Baitu nyowe nimbagambira nti: Mutalirahira naakake konka, noobu lyakuba iguru, habwokuba nikyo kitebe kya Ruhanga;
40005035	rundi ensi, habwokuba nuko akatebe k'ebigere bye; rundi Yerusaalemu, habwokuba nurwo orubuga rw'Omukama omukuru.
40005036	Noobu kwakuba okurahira omutwe gwawe, habwokuba tosobora kuhindura akasoke kamu kuba akarukwera rundi akarukwiragura.
40005037	Leka ekigambo kyawe ‘Ego’ kiikale kiri ‘Ego’, rundi ‘Nangwa’ kiikale kiri ‘Nangwa?’; ebirukukira hali ebi biruga hali Omubi.”
40005038	“Mukahurra nkooku kyagambirwe kiti: ‘Eriiso lirehwe eriiso, n'eriino lirehwe eriino.’
40005039	Baitu nyowe nimbagambira nti: mutalyeholerra enzigu. Omuntu obu araakuteeraga oruhi ha rusaya rw'obulyo, omuhindurre n'orundi.
40005040	Omuntu kakuba nakunyegerra habw'esaati, leka atwale n'ekooti.
40005041	Kakuba omuntu naakuhambiriza kugenda nawe kilomita emu, genda nawe n'eya kabiri.
40005042	Omuntu kakuba akusaba, omuhe; kakuba akwohoza, otalimwangirra.”
40005043	“Mukahurra nkooku kyagambirwe kiti: ‘Ogonzeege mutaahi waawe kandi onobege omunyanzigwa waawe’.
40005044	Baitu nyowe nimbagambira nti: Mugonzeege abanyanzigwa banyu, kandi musabirege abarukubahiiganiza,
40005045	nukwo mube baana ba Isiinywe ali omu iguru, habwokuba ajwisiza omusana ababi n'abarungi, kandi anagira enjura abahikiriire n'abatali bahikiriire.
40005046	Obu muraaba nimugonza abarukubagonza, mulitunga mpeera ki? N'abasorooza b'omusoro tinukwo bakora bati?
40005047	Obu muraaba nimuramukya bagenzi banyu bonka, abandi nimubakizaaho ki? N'Abanyamahanga tinukwo bakora bati?
40005048	Habweki mube bahikiriire nka Isiinywe ow'omu iguru oku ahikiriire.”
40006001	“Mwerinde, muleke kukora ebikorwa byanyu ebirungi omu maiso g'abantu ngu, babarole. Obu muraakora muti, Isiinywe ow'omwiguru talibaha mpeera.
40006002	“Habweki obu oraagabiraga omuseege, leka kukirangaaniza nk'abagobya oku bakora omu masorrokaniro n'omu mihanda, nukwo abantu babanyumize. Mazimakwo nimbagambira nti: Abo bamazire ira kutunga empeera yabu.
40006003	Baitu obu oraagabiraga omuseege, omukono gwawe ogw'emoso guleke kumanya omukono gw'obulyo eki gurukukora.
40006004	Okugaba kwawe kubege kw'ensita; kandi So anyakurora ensita alikuha empeera.”
40006005	“Obu muraabaga nimusaba Ruhanga, mulekege kuba nk'abagobya; habwokuba bbo bagonza kusaba beemeriire omu masorrokaniro n'omu ntangatangano z'emihanda, nukwo abantu babarole. Mazimakwo nimbagambira nti: Abo baamazire ira kutunga empeera yabo.
40006006	Baitu obu oraabaga noosaba, otaahege omu kisiika kyawe, oyekingiremu, nukwo osabe Sso atarukurorwa; kandi Uwe anyakurora ensita alikuha eky'osabire.
40006007	“Obu muraabaga nimusaba muleke kukanyisa ebigambo nkooku Abanyamahanga bakora, nibateekereza ngu, Ruhanga araabahurra habw'ebigambo byabo ebingi.
40006008	Muleke kusisana nk'abo, habwokuba Isiinywe amanyire ebi mwetaaga noobu muba mutakamusabire.
40006009	Nahabweki musabege muti: Isiitwe ali omwiguru, ibara lyawe litiinwe,
40006010	obukama bwawe bwije, ebi ogonza bikorwe omunsi nkooku bikorwa omwiguru.
40006011	Otuhe hati ebyokulya byaitu ebya buli kiro;
40006012	otuganyire ebibi byaitu nka itwe oku tuganyira abatukora kubi;
40006013	otatuleka tukoohebwa baitu otujune omu bubi.
40006014	Obu muraaganyiraga abantu ensobi zaabo, na inywe Isiinywe ow'omwiguru alibaganyira;
40006015	baitu obu mutaganyira abantu ensobi zaabo, na inywe Isiinywe talibaganyira ezanyu.”
40006016	“Obu muraabaga nimusiiba, muleke kwoleka obujune ha maiso nk'abagobya oku bakora, nukwo abantu babamanyirre nkooku barukusiiba. Mazimakwo nimbagambira nti: Abo bamazire kutunga empeera yabo.
40006017	Baitu inywe obu muraabaga nimusiiba, munaabege ha maiso, mwesiige amagita,
40006018	nukwo abantu baleke kubamanyirra nkooku murukusiiba; baitu mumanywe Isiinywe wenka atarukurorwa. Kandi Isiinywe anyakurora eby'ensita alibaha empeera.”
40006019	“Mutalyeyahurra itungo omunsi, erirukusiiswa enkugutu n'obumomi, kandi abasuma nambere barukucwa bakaiba.
40006020	Baitu mweyahurrege itungo omwiguru, nambere litasobora kusiiswa enkugutu n'obumomi, kandi abasuma nambere batarukucwa bakaiba.
40006021	Habwokuba itungo lyanyu nambere liri, oku nuho emitima yanyu eraikaraga.”
40006022	“Eriiso niyo taara y'omubiri. Habweki eriiso lyawe obu liraaba nirihweza kurungi, omubiri gwawe gwona guhwereza kimu;
40006023	baitu eriiso lyawe obu liba litarukuhweza, omubiri gwawe gwona guswekwa omwirima. Okuhweza okuli omuli iwe kakuba kufooka mwirima, omwirima ogu guraingana ha!”
40006024	“Tiharoho anyakusobora kuheereza abakama babiri. Alinobaho omu agonze ondi, rundi aligumira hali omu agaye ondi. Timusobora kuheereza Ruhanga n'okwemarra ha itungo ly'ensi.
40006025	“Nikyo ndukubagambirra nti: Mutalitunturra obwomeezi bwanyu eki muraalyaga rundi eki muraanywaga rundi omubiri gwanyu eki muraajwaraga. Obwomeezi tibuli bw'omuhendo kukira ebyokulya? N'omubiri tiguli gw'omuhendo kukira ebyokujwara?
40006026	Murole enyonyi ez'omu mwanya; tizisiga, tizigesa, kandi tizihunika, baitu Isiinywe ow'omu iguru aziriisa. Inywe timuli b'omuhendo okukira enyonyi ezi?
40006027	Nooha omuli inywe, noobu atuntura ata, arukusobora kwongera akasumi kake ha bwomeezi bwe?
40006028	“Habwaki nimutunturra ebyokujwara? Murorre ha byakyo by'omu kisaka nkooku bikura, tibikora mulimo kandi tibyongosa.
40006029	Baitu nimbagambira nti: Noobwakubaire Solomoni omu kitiinisa kye kyona, atajwale kurungi okwingana ekimu ha byakyo binu.
40006030	Ruhanga obu araaba ajweka ati obunyansi bw'omu kisaka oburoho hati, nyenkya bukanagwa omu kikoomi, talikiraho muno kujweka inywe abaina okwikiriza kuke?
40006031	Habweki muleke kutuntura ngu: ‘Turaalya ki?’ Rundi ‘Turaanywa ki?’ Rundi ‘Turaajwara ki?’
40006032	Habwokuba ebintu nk'ebi Abanyamahanga nibyo baitanira. Isiinywe ow'omwiguru amanyire binu byona nkooku murukubyetaaga.
40006033	Baitu mubanze muserre obukama bwe n'obuhikiriire bwe, n'ebi byona biribongerwaho.
40006034	“Nahabweki, mulekege kutunturra ebya ijo; ekiro kya ijo kiryetunturra kyonka. Leka buli kiro kihwe n'omutalibano gwakyo.”
40007001	“Mutalicwa emisango, na inywe timuligicwerwa;
40007002	habwokuba nkooku mucwera abandi emisango, na inywe nukwo muligicwerwa; n'endengo ei mulengesa, na inywe niyo mulirengerwamu.
40007003	Habwaki noorora akahoiga akali omu liiso lya mugenzi waawe, otarukurora empinju enyakuli omu liiso lyawe?
40007004	Kandi noosobora ota kugambira mugenzi waawe oti: ‘Kankutokoole akahoiga akakuli omu liiso.’ kandi kunu empinju eri omu lyawe?
40007005	Ngobya iwe, banza oihe empinju enyakuli omu liiso lyawe, nukwo osobole kuhweza n'okutokoora mugenzi waawe akahoiga akamuli omu liiso.
40007006	“Mutaliha embwa ekintu ekirukwera; kandi mutalinagira empunu eruuru zanyu z'omuhendo, zikazirubatirra; hanyuma zikabahindukira kubarwanisa.”
40007007	“Musabe muraaheebwa; muserre muraazoora; mwerange muraakingulirwa.
40007008	Habwokuba weena anyakusaba aheebwa, anyakuserra azoora, anyakweranga akingulirwa.
40007009	Muzaire ki omuli inywe, kakuba omwana we amusaba omugaati amuha ibaale?
40007010	Kakuba amusaba encu amuha enjoka?
40007011	Inywe ababi, obu muraaba nimumanya kuha abaana banyu ebisembo ebirungi, Isiinywe ow'omwiguru talikiraho kuha ebirungi abo abarukumusaba:
40007012	Ebi mwenda abantu babakorre, na inywe nibyo mubakorrege. Egi niyo nyegesa yoona ey'Ebiragiro n'abarangi.”
40007013	“Murabe omu irembo erifunzire, habwokuba irembo erigalihire n'omuhanda ogurukwanguha nibyo bitwara omu kuhwerekerra, kandi ababirahamu baingi.
40007014	Ningira irembo erifunzire n'omuhanda ogw'obulemeezi nibyo bitwara omu bwomeezi, kandi ababizoora bake.”
40007015	“Mwerinde abarangi b'ebisuba abaija nambere muli nibeesisaniza nk'entaama, kandi kunu omu nda myaga emikatuzi.
40007016	Mulibamanyira ha bikorwa byabo. Emizaabbibbu baginoga ha makerre rundi emitini ha ngando?
40007017	Omuti omurungi gwana ebijuma ebirungi, kandi omuti omubi gwana ebijuma ebibi.
40007018	Omuti omurungi tigusobora kwana ebijuma ebibi, kandi omuti omubi tigusobora kwana ebijuma ebirungi,
40007019	baitu gutemwa, gunagwa omu murro.
40007020	Nahabweki mulibamanyira ha bikorwa byabo.”
40007021	“Omuntu weena anyakungambira ati: ‘MUKAMA wange, MUKAMA wange,’ tinuwe alitaaha omu bukama bw'omu iguru; baitu ogu anyakukora Isenyowe ow'omwiguru ebi agonza.
40007022	Ha kiro eki, baingi balingambira bati: ‘MUKAMA waitu, MUKAMA waitu, titwarangaga omu ibara lyawe? Titwabingaga emyoyo emibi omu ibara lyawe? Titwakoraga ebyamahano bingi omu ibara lyawe?’
40007023	Obu nubwo ndibaaturra bbwa nti: ‘Tinkabamanyaga. Mundugeho, inywe enkozi z'ebibi!’ ”
40007024	“Omuntu weena anyakuhurra ebigambo byange binu, akabihikiriza, naasisana nk'omuntu omwetegereza ayayombekere enju ye ha mwandara.
40007025	Enjura ekagwa, emigezi yatenta, n'ekiyaga kyateera enju egi, baitu etagwe, habwokuba ekaba eyombekerwe ha mwandara.
40007026	Kandi omuntu weena anyakuhurra ebi ndukugamba atarukubihikiriza, alisisana nk'omuntu omudoma ayayombekere enju ye ha musenyi.
40007027	Enjura ekagwa, emigezi yatenta, n'ekiyaga kyateera enju egi; yagwa, yasingookera kimu!”
40007028	Yesu obu yamazire kugamba ebigambo ebi, ebitebe by'abantu bikahunirizibwa omulingo yabeegesezeemu,
40007029	habwokuba akabeegesa nk' anyakwina obusobozi, atarukusisana nk'abeegesa baabu ab'ebiragiro.
40008001	Yesu obu yasirimukire orusozi, ebitebe bingi bikamuhondera.
40008002	Omugenge akaija nambere ali, yateeza amaju omu maiso ge naagamba ati: “MUKAMA wange, obu oraaba noogonza, noosobora kunkiza.”
40008003	Yesu yagorra omukono, yamukwataho naagamba ati: “Ego, ningonza, kira.” Ahonaaho ebigenge bye byakira.
40008004	Yesu yamugambira ati: “Otakisura okagambiraho muntu n'omu; baitu genda oyeyoleke nyakatagara, ohonge ekihongwa Musa eki yaragiire, bube bwakaiso hali abantu nkooku okiziibwe.”
40008005	Yesu obu yataahire omu Kafaranaumu, omukuru w'ekihanda ky'ab'amahe, Omuroma, yaija nambere ali, yamwesengereza
40008006	naagamba ati: “Waitu, omuheereza wange abyamire omu ka azingamire, naasaasa muno.”
40008007	Yesu yamugambira ati: “Ka nyije, mmukize.”
40008008	Baitu mukuru w'ekihanda ky'abamahe yamugarukamu ati: “MUKAMA wange, tinsemeriire kukutaahya omwange; baitu gamba ekigambo kyonka, omuheereza wange araakira.
40008009	Habwokuba na nyowe ndi muntu arukulemwa; nyina n'abaserikale aba ndukulema. Obu ndagira omu nti: ‘Genda’, agenda; n'ondi nti: ‘Ija’, aija; n'obu ndagira omuheereza wange nti: ‘kora kinu’, akikora.”
40008010	Yesu obu yamuhuliire, yahunirra, yagambira abakaba bamuhondiire ati: “Mazimakwo nimbagambira nti: Tinkaroraga muntu n'omu omu Isirairi anyakwina okwikiriza nk'oku.
40008011	Nimbagambira nti: Baingi baliruga Burugaizooba na Bugwaizooba, baikarre kulya hamu na Abbrahamu, Isaaka, na Yakobbo omu bukama bw'omu iguru
40008012	baitu abaana b'obukama balibingirwa aheeru omu mwirima, nambere abantu baliririrra kandi bakanena ensaya.”
40008013	Yesu nubwo yagambiire mukuru w'ekihanda ky'ab'amahe ati: “Genda; kikukolerwe nkooku oikiriize.” Kandi omu kasumi ako konyini omuheereza we yakira.
40008014	Yesu obu yataahire omunju ya Petero, yasanga nyinazaara abyamire, arwaire omuswija;
40008015	yamukwata ha mukono, omuswija gwakira, yaimuka, yatandika kumuheereza.
40008016	Rwebagyo, izooba obu lyagwire, bakaleetera Yesu abantu baingi abakaba bakwasirwe emyoyo emibi; yagibinga n'ekigambo kye, kandi yakiza boona abakaba barwaire.
40008017	Kinu kikahikiriza omurangi Isaaya eki yagambire ati: “Akeetaho obuceke bwaitu kandi yayetweka endwara zaitu.”
40008018	Yesu obu yarozire ekitebe kingi kimwehinguliriize, yaragira abeegesebwa kwambuka kugenda nseeri y'enyanja.
40008019	Omwegesa w'ebiragiro yaija, yamugambira ati: “Mwegesa, ndaakuhonderaga hoona h'oraakagendaga.”
40008020	Yesu yamugarukamu ati: “Eboha ziina ebiina n'enyonyi ez'omu mwanya ziina ebiju; baitu Omwana w'omuntu taina h'okuta omutwe.”
40008021	Ondi ha beegesebwa yagamba ati: “Waitu, kambanze ngende nziike taata.”
40008022	Yesu yamugarukamu ati: “Iwe mpondera, leka abakafiiri baziike abafu baabu.”
40008023	Yesu obu yataahire omu bwato, abeegesebwa be baagenda nawe.
40008024	Nubwo haimukire ihunga ly'amaani lyateera ha nyanja, ebigonzi byaseeseka omu bwato; baitu Yesu akaba agwijagiire.
40008025	Abeegesebwa baagenda baamusisiimura bati: “Waitu, tujune, twafa!”
40008026	Yabagarukamu ati: “Nimutiina ki inywe abaina okwikiriza okuke?” Nubwo yaimuka, yacoomera omuyaga n'enyanja, byateeka.
40008027	Abantu baahunirra, nibagamba bati: “Mara onu muntu ki arukuragira ihunga n'enyanja bikamuhurra?”
40008028	Yesu obu yahikire nseeri y'enyanja, omu nsi y'Abagadarene, akatangaana abasaija babiri nibaruga omu bituuro, abakaba baroho emyoyo emibi. Bakaba bali b'akabi, hataroho n'omu ayasoboraga kuraba omuhanda ogu.
40008029	Baatokera haiguru nibagamba bati: “Nootwenza ki, iwe Mwana wa Ruhanga? Oizire hanu kutucanza akasumi katakahikire?”
40008030	Haihi aho hakaba haroho igana ly'empunu nizirya.
40008031	Emyoyo emibi yamwesengereza neegamba ati: “Obu oraaba nootubinga, otusindike omu igana ly'empunu.”
40008032	Yagigambira ati: “Mugende”. Nubwo emyoyo emibi yabarugamu, yagenda yataaha omu mpunu. Igana lyona ery'empunu lyajumbuutuka, lyakonkomoka enengo y'orusozi, zaagwa omu nyanja, zaafeeramu.
40008033	Abasaija abakaba nibaziriisa bairuka, baagenda omu rubuga baasubirra buli kintu, n'ebyabaireho abasaija abakaba baina emyoyo emibi.
40008034	Nubwo abantu boona ab'omu rubuga baaturukire okutangaana Yesu. Obu baamurozire, baamwesengereza aruge omu mitaano yabu.
40009001	Yesu akataaha omu bwato, yayambuka enyanja, yahika omu rubuga rw'owaabu.
40009002	Baamuleetera omusaija anyakuzingamire, abyamire ha katabu. Yesu obu yarozire okwikiriza kwabu, yagambira anyakuzingamire ati: “Mwana wange, guma! Ebibi byawe bikuganyirwe.”
40009003	Nubwo abamu ha beegesa b'ebiragiro baagambirangana bati: “Omuntu onu ka naajuma Ruhanga!”
40009004	Baitu Yesu habw'okumanya ebiteekerezo byabu, yabagambira ati: “Nimuteekerereza ki kubi omu mitima yanyu?
40009005	Ekirukukira kurahuka kiraha, kugamba nti: ‘Ebibi byawe bikuganyirwe’, rundi kugamba nti: ‘Imuka ogende’?
40009006	Kinu nikyo muraamanyiraho Omwana w'omuntu nkooku aina obusobozi omunsi obw'okuganyira ebibi” nubwo yagambira omusaija anyakuzingamire ati: “Imuka, ohimbe akatabu kaawe, otaahe.”
40009007	Yaimuka, yataaha omuka.
40009008	Ekitebe ky'abantu obu baarozire eki, baatiina, baakugiza Ruhanga ayahaire abantu obusobozi oburukwingana aho.
40009009	Yesu obu akaba naarugayo, yarora omuntu, ibara lye Matayo, aikaliire omu isoroolerezo ly'omusoro, yamugambira ati: “Mpondera.” Matayo yaimuka, yamuhondera.
40009010	Yesu obu akaba aikaliire mba Matayo naalya, abasorooza b'omusoro n'abasiisi baija, baikaara nawe ha meeza hamu n'abeegesebwa be.
40009011	Abafalisaayo obu baakirozire, baakaguza abeegesebwa be bati: “Habwaki omwegesa wanyu alya n'abasorooza b'omusoro n'abasiisi?”
40009012	Yesu obu yahuliire eki, yagarukamu ati: “Aboomeezi tibeetaaga mufumu, baitu ayetaagwa abarwaire.
40009013	Mugende mwetegereza amakuru g'ekigambo kinu: ‘Ningonza mukole ebikorwa by'embabazi kukira kuntambira ebyonzira.’ Habwokuba ntaizirre kweta abahikiriire, baitu abasiisi.”
40009014	Nubwo abeegesebwa ba Yohaana baija hali Yesu baamukaguza bati: “Habwaki itwe n'Abafalisaayo tusiiba emirundi nyingi, kunu abeegesebwa baawe batarukusiiba?”
40009015	Yesu yabagarukamu ati: “Abagenyi basobora bata kuganya, omuswezi obu aba ainabo? Akasumi kalihika kigabura obu alibaihwaho, nubwo balitandika kusiiba.
40009016	Tiharoho muntu abazirra ekikoba kihyaka ha kijwaro kikuru; habwokuba ekikoba eki kitaagukira kimu ha kijwaro kikuru n'ekihuru kigaliha.
40009017	Kandi tiharoho muntu anyakuta eviini ey'ehiira omu ndyanga enkuru. Kakuba akorakwo, endyanga ebbaruka, eviini eseeseka, kandi endyanga esiisikarra kimu; baitu eviini ey'ehiira bagita omu ndyanga empyaka, kandi byombi biikaraho.”
40009018	Yesu obu akaba naakyabaza nabo, haija omunyoro, yateeza amaju omumaiso ge, naagamba ati: “Muhara wange afiire. Ija omukwateho, ayomeere.”
40009019	Yesu yaimuka yamuhondera aina n'abeegesebwa be.
40009020	Nubwo omukazi ow'akaba arwaire akeejwiso kumara emyaka ikumi n'ebiri yaleesirwe enyuma ya Yesu, yakwata ha mukugiro gw'ekijwaro kye;
40009021	habwokuba akaba naagumya omu mutima gwe ati: “Noobu ndakwataho kwonka ekijwaro kye, ndaakira.”
40009022	Yesu yahinduka, obu yamurozire yagamba ati: “Mwisiki wange, guma; okwikiriza kwawe nukwo kukukirize.” Ahonaaho omukazi yakira.
40009023	Yesu obu yataahire omunju y'omunyoro, yarora abateezi b'endere n'abantu baingi abakaba nibateera empamo,
40009024	yagamba ati; “Murugeho; omwisiki tafiire, baitu agwijagiire.” Baamusekeereza.
40009025	Obu baamazire kutu rukya abantu, Yesu yahingura omu kisiika, yakwata omwisiki ha mukono, yaimuka.
40009026	Amakuru ago gaararanga hoona omu nsi egi.
40009027	Yesu obu akaba naarugayo, abafu b'amaiso babiri baamuhondera nibatoka bati: “Mwijukuru wa Daudi, otuganyire.”
40009028	Obu yataahire omunju, abafu b'amaiso baija nambere ali, yabakaguza ati: “Nimwikiriza nkooku nsobora kukora kinu?” Baamugarukamu bati: “Ego, Waitu!”
40009029	Yabakora ha maiso naagamba ati: “Kibakolerwe nkooku mwikirize.”
40009030	Amaiso gaabo gaiguka. Yesu yabateererra muno ati: “Mwerinde, mutakigambiraho muntu weena!”
40009031	Baitu bbo obu baagenzire, baaranganiza amakuru ago omu bicweka byona eby'ensi egi.
40009032	Abasaija abo obu bakaba nibakyarugaho, abandi baaleetera Yesu omufu w'omunwa anyakuroho omwoyo mubi.
40009033	Yesu obu yamazire kubinga omwoyo mubi, omufu w'omunwa yabaza. Abantu boona baahunirra nibagamba bati: “Ekintu nka kinu tikikarorwahoga omu Isirairi.”
40009034	Baitu Abafalisaayo baagamba bati: “Abinga emyoyo emibi habw'obusobozi bwa mukuru wayo.”
40009035	Yesu yagendagenda naabungira embuga zoona n'ebyaro, naayegesa omu masorrokaniro gaabo, naarangirra abantu Amakuru Amarungi ag'obukama bwa Ruhanga, kandi naakiza abantu endwara eza buli mulingo n'obusaasi bwona.
40009036	Obu yarozire ebitebe by'abantu, yabagirra embabazi, habwokuba bakaba baharaize emitima, bataina kikoonyera, nk'entaama ezitaina muliisa.
40009037	Nubwo Yesu yagambiire abeegesebwa be ati: “Eby'okugesa bingi, baitu abakozi nubo bake.
40009038	Habweki musabe MUKAMA w'eby'okugesa atume abakozi baingi omu musiri gwe.”
40010001	Yesu akeeta abeegesebwa be ikumi na babiri, yabaha obusobozi obw'okubinga emyoyo emibi, n'okukiza endwara zoona n'obusaasi bwona.
40010002	Amabara g'abakwenda ikumi na babiri nugo ganu: ow'okubanza Simooni arukwetwa Petero, na mugenzi we Andereya; Yakobbo mutabani wa Zebedaayo na Yohaana owanyina;
40010003	Filipo na Batolomayo; Tomasi na Matayo, omusorooza w'omusoro; Yakobbo mutabani w'Alifaayo, na Tadeo;
40010004	Simooni omurwanirizi w'ihanga lye na Yuda Isikalyota ayamugobiize.
40010005	Ikumi na babiri abo, Yesu akabatuma naabaragira ati: “Mutaligenda hoona mu Banyamahanga, kandi mutalitaaha omu rubuga rwona orw'Abasamaliya.
40010006	Haakire mugende omu bantu ba Isirairi abarukusisana entaama ezaabuzire.
40010007	Obu muraabaga nimugenda, murangirre muti: ‘Obukama bw'omu iguru bwiriire haihi.’
40010008	Mukize abarwaire, muhumbuule abafiire, mukize abagenge, mubinge emyoyo emibi. Mukaheerwa busa, na inywe muheere busa.
40010009	Mutalitwara ezaabbu n'efeeza, noobu zaakuba sente omu ndyanga zanyu;
40010010	mutalitwara ensaho omu rugendo rwanyu, rundi esaati ibiri, rundi enkaito, noobu gwakuba omwigo. Habwokuba omukozi naasemerra kuheebwa empeera ye.
40010011	“Orubuga rwona rundi ekyaro ha muraataahaga, muserremuga omuntu anyakusemeriire, mwikale nawe okuhika obu mulirugayo.
40010012	Obu muraabaga nimutaaha omunju, abarumu mubagondeze obusinge.
40010013	Enju egi obu eraaba esemeriire, obusinge bwanyu buligiikaraho; baitu obu eraaba etasemeriire, obusinge bwanyu bulibagarukira.
40010014	Kakuba omuntu weena atabatangirra rundi akanga kuhuliiriza ebigambo byanyu, muruge omunju egi rundi omu rubuga oru nimuteeraterra ecuucu y'omu bigere byanyu.
40010015	Mazimakwo nimbagambira nti: Ha kiro ky'okucwerwa omusango, ensi ya Sodomu na Gomora eriganyirwa kukira abantu b'omu rubuga oru.”
40010016	“Dora nimbatuma nk'entaama ezirukugenda omu myaaga hagati; nahabweki mube b'amagezi nk'enjoka, kandi abataina kabi nk'amaiba.
40010017	“Mwerindege abantu; habwokuba balibahayo omu nkurato, balibateeza enkoba omu masorrokaniro gaabu,
40010018	Kandi balibatwara kubatonganiza omu maiso g'abalemi abakuru n'ag'abakama habwange, mube bakaiso bange hali bo na hali Abanyamahanga.
40010019	Obu baraabahayoga, mutalitunturra ebi muligamba, rundi nkooku mulitongana; baitu omu kasumi ako muliheebwa ebi muligamba.
40010020	Habwokuba tibali inywe abalyetonganirra, baitu Mwoyo wa Isiinywe nuwe aligambira omuli inywe.
40010021	“Omuntu alihayo owanyina aitwe, na isemwana alihayo omwana we, kandi abaana baliimukirra abazaire baabo babaise;
40010022	na inywe mulinobwa boona habwange. Baitu ogu aligumiisiriza okuhika ha mpero, nuwe alijunwa.
40010023	Obu balibahiiganiza omu rubuga orumu, mwirukire omu rundi. Mazima nimbagambira nti: Timulimarayo embuga zoona eza Isirairi, Omwana w'omuntu atakaizire.
40010024	“Omwegesebwa takira mwegesa we, n'omuheereza takira mukama we;
40010025	nikihika omwegesebwa okusisana nk'omwegesa we, n'omuheereza kusisana nka mukama we. Nyineeka obu baraaba bamwesire mukuru w'emyoyo emibi, balisura ki hali ab'omu ka ye?”
40010026	“Nahabweki muleke kubatiina, habwokuba busaho ekiswekeriirwe ekitalisuukurwa, rundi ekiserekerwe ekitalimanywa.
40010027	Eki ndukubagambira omu nsita, mukigambe bbwa; kandi eki muhurra omu bihwa, mukyamirirre ha mutwe gw'enju.
40010028	Muleke kutiina abo abaita omubiri, abatasobora kwita omwoyo; haakire mutiine Ogu anyakuhwerekereza byombi: omubiri n'omwoyo omu murro ogutaraara.
40010029	Ebisirya bibiri tibigurwa sente ikumi? Busaho na kimu halibyo ekigwa hansi Isiinywe ow'omwiguru ataikiriize.
40010030	Nangwa n'isoke erya ha mitwe yanyu libazirwe.
40010031	Nahabweki muleke kutiina; inywe muli b'omuhendo kukira ebisirya bingi.”
40010032	“Weena alinyatura omumaiso g'abantu, na nyowe ndimwatura omumaiso ga Isenyowe anyakuli omwiguru;
40010033	baitu weena alinyehakana omumaiso g'abantu, na nyowe ndimwehakana omu maiso ga Isenyowe anyakuli omwiguru.
40010034	“Mutateekereza ngu, nkaija kuleeta obusinge omu nsi. Ntaije kuleeta obusinge, baitu empirima.
40010035	Nkaija kwahukaniza omwana na ise, omwisiki na nyina, mukamwana na nyinazaara;
40010036	habwokuba abanyanzigwa b'omuntu nubo ab'omu ka ye.
40010037	Anyakugonza ise rundi nyina okukira nyowe, tansemeriire; n'ogu anyakugonza mutabani we rundi muhara we okukira nyowe, tansemeriire;
40010038	n'ogu ateetweka musaraba gwe akampondera, tansemeriire.
40010039	Weena anyakutaatira obwomeezi bwe, alibufeerwa; baitu weena alihayo obwomeezi bwe habwange, alibutunga.”
40010040	“Weena anyakujwahukirra inywe, buli ajwahukiriire nyowe; kandi anyakujwahukirra nyowe, buli ajwahukiriire Ogu ayantumire.
40010041	Weena anyakujwahukirra omurangi habwokuba murangi, ogu aliheebwa empeera y'omurangi; kandi weena anyakujwahukirra omuhikiriire habwokuba muhikiriire, ogu aliheebwa empeera y'omuhikiriire.
40010042	Weena anyakuha omu ha bato abo ekikopo ky'amaizi agarukufuka habwokuba mwegesebwa wange, mazimakwo talisubwa mpeera ye.”
40011001	Yesu obu yamazire kwegesa abeegesebwa be ikumi na babiri, yarugayo yagenda kwegesa n'okurangirra Amakuru Amarungi omu mbuga zaabu.
40011002	Yohaana ow'akaba ali omu nkomo, obu yahuliire Kristo ebi arukukora, yatuma abeegesebwa be
40011003	okumukaguza buti: “Niiwe ogu arukugenda kwija, rundi tutegereze ondi?”
40011004	Yesu yabagarukamu ati: “Mugarukeyo, mugambire Yohaana ebi murukuhurra n'ebi murukurora:
40011005	abafu b'amaiso nibarora, abalema nibarubata, abagenge nibakizibwa, abafu b'amatu nibahurra, abafiire nibahumbuurwa, abaseege nibarangirirwa Amakuru Amarungi.
40011006	W'omugisa ogu atarukunyesiitaraho!”
40011007	Abeegesebwa ba Yohaana obu baamazire kurugayo, Yesu yakaguza ebitebe by'abantu hali Yohaana ati: “Omwirungu mukagenda kurorayo ki? Orubingo orurukutengesebwa omuyaga?
40011008	Obu, mukagenderayo ki? Kurora omuntu ajwaire engoye ezirukunekaneka? Abo abajwara engoye ezirukunekaneka baikara omu bikaali by'abakama.
40011009	Obu, mukagenderayo ki? Kurora omurangi? Ego, nimbagambira nti: Naakira n'omurangi.
40011010	Nuwe ogu ou kyahandiikirweho kiti: “‘Dora, nintuma omukwenda wange akwebembere, nuwe akusemereze omuhanda.’
40011011	Mazima nimbagambira nti: Omu bantu abaazairwe abakazi, busamu n'omu arukukira Yohaana Omubatiza ekitiinisa; baitu omuto omu bukama bw'omwiguru nuwe arukumukira.
40011012	Okuruga omu biro bya Yohaana Omubatiza n'okuhika hati, obukama bw'omwiguru burwanirirwa n'amaani, kandi ababurwanirra babunyaga n'amaani.
40011013	Habwokuba Ebiragiro n'abarangi, boona bakaranga ebirukwija kubaho okuhika ha biro bya Yohaana;
40011014	obu muraaba nimwikiriza ebyarangirwe ebi, Yohaana ogu nuwe Eriya ayanihirwaga kwija.
40011015	Anyakwina amatu, ahurre.
40011016	“Abantu ab'obusinge bunu ndabalengesaniza na ki? Nibasisana nk'abaana abaikaliire omu butale, nibeetangana bati:
40011017	“‘Tukabaterra endere, timwazina; twabaterra empamo, timwarra.’
40011018	Yohaana obu yaizire atarukulya byokulya kandi atarukunywa marwa, baagamba ngu: ‘Aroho omwoyo mubi’,
40011019	kandi Omwana w'omuntu obu yaizire naalya kandi naanywa, baagamba bati: ‘Dora omukoizi kandi omutamiizi, enganjani y'abasorooza b'omusoro n'abasiisi!’ Amagezi ga Ruhanga gamanyirwa ha bikorwa byago.”
40011020	Nubwo Yesu yatandika kujunaana embuga nambere yakoliire ebyamahano ebirukukira obwingi, habwokuba bateegarukemu.
40011021	“Olikibona iwe Korazini! Olikibona iwe Betisaida! Ebyamahano ebyakoliirwe omuli inywe, kakuba byakoliirwe Taya na Sidooni, baakubaire beegarukiremu ira, bajwaire ebiguniya, beesiigire n'iju!
40011022	Baitu nimbagambira nti: Ha kiro ky'okucwerwa omusango, Tiiro na Sidooni ziriganyirwa okukira inywe.
40011023	Na iwe Kafaranaumu olinyumizibwa ohike haiguru? Nangwa, oligarurwa hansi okuzimu. Omanye ebyamahano ebyakoliirwe omuli iwe, kakuba byakoliirwe omu Sodomu, yakwikaireho okuhika hati.
40011024	Baitu nimbagambira nti: Ha kiro ky'okucwerwa omusango, ensi ya Sodomu eriganyirwa kukira iwe.”
40011025	Omu kasumi ako, Yesu yagamba ati: “Taata, MUKAMA w'iguru n'ensi ninkusiima, habwokuba ebintu binu okabisereka ab'amagezi n'abarukwetegereza, wabisuukurra abaana bato.
40011026	Ego Taata, eki nikyo wasiimire.
40011027	Isenyowe akankwasa ebintu byona, kandi busaho n'omu amanyire Mwana okwihaho Ise, kandi busaho n'omu amanyire Ise okwihaho Mwana, na weena Mwana ou agonza kumusuukurra.
40011028	Mwije nambere ndi inywena abajwahire n'abalemeriirwe mbahuumuze.
40011029	Muhimbe ekikoligo kyange, mwegere hali nyowe; habwokuba ndi muculeezi kandi ninyebundaaza omu mutima, na inywe mulitungira emyoyo yanyu ekihuumuro.
40011030	Habwokuba ekikoligo kyange tikirukulemeera, kandi n'omutumba gwange nigwanguhirra.”
40012001	Omu kasumi ako Yesu akaba naaraba omu misiri y'engano ha kiro kya Sabbato; abeegesebwa be bakaba nibarumwa enjara, baatandika kucwa entwe z'engano nibazijungirra omu ngaro, nibalya.
40012002	Baitu Abafalisaayo obu baarozire eki, baamugambira bati: “Dora abeegesebwa baawe nibakora ekitarukwikirizibwa ha Sabbato.”
40012003	Nawe yabagarukamu ati: Timukasomaga Daudi eki yakozire obu yarumirwe enjara, hamu n'abo aba akaba ainabo;
40012004	nkooku yataahire omunju ya Ruhanga yalya emigaati enyakuhongerwe etaraikirizibwaga kuliibwa muntu weena kwihaho abanyakatagara bonka?
40012005	Rundi timukasomaga omu Biragiro bya Musa nkooku banyakatagara baasiisaga Sabbato nibakora omu Nju ya Ruhanga, kandi nkooku batarajunaanwaga musango?
40012006	Nimbagambira nti: Hanu haroho arukukira Enju ya Ruhanga.
40012007	Kakuba mubaire mumanyire amakuru g'ekigambo kinu ngu: “Ningonza mukole ebikorwa by'embabazi kukira kuntambira ebyonzira., timwakuhenderiire abataina musango.
40012008	Habwokuba Omwana w'omuntu nuwe MUKAMA wa Sabbato.”
40012009	Yesu yarugayo, yataaha omu isorrokaniro lyabo.
40012010	Hakaba harumu omuntu akabire omukono. Baakaguza Yesu bati: “Nikiikirizibwa okukiza ha Sabbato?” Nukwo babone ekyokumunyegerra.
40012011	Yabagarukamu ati: “Nooha omuli inywe kakuba aba aina entaama ye, ekagwa omu kiina ha Sabbato, atagiihamu?
40012012	Baitu omuntu tali w'omuhendo kukira entaama? Nahabweki nikiikirizibwa kukora ebirungi ha Sabbato.”
40012013	Aho yagambira omusaija ati: “Gorra omukono gwawe.” Yagugorra, gwakira, gwaba nk'ogundi.
40012014	Nubwo Abafalisaayo baaturuka aheeru kuhanuura nkooku baraamwita.
40012015	Yesu obu yamanyire eki, yarugayo, abantu baingi baamuhondera, kandi boona yabakiza.
40012016	Yabateererra kutamuranganiza.
40012017	Kinu kikabaho okuhikiriza ekyagambirwe omurangi Isaaya ati:
40012018	“Onu nuwe muheereza wange ou nkomere, omugonzibwa wange omwoyo gwange ou gusiimira kimu. Ndimutaho Mwoyo wange, amanyise Abanyamahanga emicwere y'obulyo.
40012019	Taliteera mpaka, talitoka, kandi tihalibaho alihurra iraka lye omu makuute;
40012020	orubingo oruhendekere talirucwa, n'ekibugo ekirukucucuuka talikiraaza, okuhikya eby'obulyo obu birisingura;
40012021	kandi Abanyamahanga nuwe balyesiga.”
40012022	Nubwo baaleesire omuntu akwasirwe omwoyo omubi, afiire amaiso n'omunwa. Yesu yamukiza, kateta yabaza, n'amaiso ge gaiguka.
40012023	Abantu boona baahunirra, baakaguza bati: “Onu taakuba Mwana wa Daudi?”
40012024	Baitu Abafalisaayo obu baahuliire eki, baagamba bati: “Ogu abinga emyoyo emibi habwa Beelizebuli, mukuru wayo.”
40012025	Yesu obu yakengere ebiteekerezo byabo, yabagambira ati: “Obukama bwona obu bwecwamu kurwanisangana, buhwerekerra; kandi busaho rubuga rundi eka, obu byebaganizaamu, ebisobora kwikaraho.
40012026	Sitaani nawe obu araaba naabinga Sitaani mutaahi we, ayebaganiizeemu kwerwanisa wenka; obukama bwe buliikaraho buta?
40012027	Nyowe obu ndaaba nimbinga emyoyo emibi habwa mukuru wayo, abeegesebwa banyu bagibinga habw'oha? Nahabweki nubo balibacwera omusango.
40012028	Baitu Omwoyo wa Ruhanga obu araaba ali nuwe ambingisa emyoyo emibi, buli obukama bwa Ruhanga bubahikireho.
40012029	“Rundi omuntu asobora ata kutaahirra omusaija ow'amaani akanyaga ebintu bye, atabandize kumukwata akamuboha? Obu nubwo asobora kunyaga eby'omu nju ye.
40012030	“Atali habwange, buli nampakaniza; kandi atasorooza na nyowe, ararangya.
40012031	Nahabweki nimbagambira nti: Abantu baliganyirwa ebibi byona n'ebijumo byona; baitu anyakujuma Mwoyo Ahikiriire taliganyirwa.
40012032	Kandi weena aligamba kubi Omwana w'omuntu aliganyirwa; baitu alijuma Mwoyo Ahikiriire taliganyirwa omu businge bunu, noobu bwakuba omu businge obuliija.”
40012033	“Semeza omuti, n'ebijuma biraasemera; rundi guleke gusiisikale, n'ebijuma byagwo biraabiiha; habwokuba omuti gumanyirwa ha bijuma byagwo.
40012034	Baana b'encwera inywe! Musobora muta kubaza ebigambo ebirungi, kunu muli babi? Habwokuba ebiijura omutima, nibyo akanwa kagamba.
40012035	Omuntu omurungi aiha ebirungi omu lyahurro lye erirungi; n'omuntu omubi aiha ebibi omu lyahurro lye eribi.
40012036	Nimbagambira nti: Ha kiro ky'okucwerwa omusango abantu balyesoborra ha buli kigambo ekibi eki baabalize;
40012037	habwokuba ebigambo byawe nibyo birikwihisaaho omusango, kandi nibyo birigukusingisa.”
40012038	Abeegesa abamu ab'ebiragiro n'Abafalisaayo baasaba Yesu bati: “Mwegesa, nitugonza otuhe akarorwaho.”
40012039	Yabagarukamu ati: “Abantu ab'obusinge bunu obubi kandi obutarukwesigwa nibasaba akarorwaho; baitu tibaliheebwa karorwaho koona kwihaho aka Yona omurangi.
40012040	Yona nkooku yamazire omu nda y'encu emisana esatu n'ebiro bisatu, n'Omwana w'omuntu nukwo alimara ati okuzimu ebiro bisatu n'emisana esatu.
40012041	Ha kiro ky'okucwerwa omusango, abantu aba Nineve balyemerra n'abantu ab'obusinge bunu, babasingise omusango; habwokuba Yona obu yabarangiriire, bakeegarukamu; kandi hanu haroho arukukira Yona.
40012042	Ha kiro ky'okucwerwa omusango, Omukamakati owa Bukiizi obw'obulyo alyemerra, asingise omusango abantu ab'ebiro binu; habwokuba akaruga ha mpero y'ensi, yaija okuhurra amagezi ga Solomooni; kandi hanu haroho arukukira Solomooni.”
40012043	“Omwoyo omubi obu guruga omu muntu, gugenda niguraba omu biikaro ebitarumu maizi niguserra h'okuhumurra, baitu tiguzooraho.
40012044	Nubwo gugamba guti: ‘Kangaruke owange nambere narugire.’ Obu gugaruka, gusanga enju eri kwonka, esingoliirwe, eteekaniziibwe.
40012045	Gugenda guleeta emyoyo emibi endi musanju erukugukira obubi, ija ikara omu; obwomeezi bw'omuntu ogu obwa hanyuma buba bubi kukira obw'okubanza. Ab'ebiro binu nabo nukwo baliba bati.”
40012046	Yesu obu akaba naakyabaza n'abantu, aho nyina n'abagenzi be baija, baayemerra aheeru, nibagonza kubaza nawe.
40012047	Omuntu omu nukwo kumugambira ati: “Nyoko n'abagenzi baawe beemeriire aheeru nibagonza kubaza na iwe.”
40012048	Baitu Yesu yamugarukamu ati: “Mau nooha? Kandi bagenzi bange nubo baha?”
40012049	Nubwo yamuragirra abeegesebwa be naagamba ati: “Mau n'abagenzi bange nubo banu!
40012050	Weena anyakukora Isenyowe ow'omwiguru ebi agonza, nuwe mugenzi wange, nuwe munyaanya nyowe, kandi nuwe mau.”
40013001	Ha kiro eki Yesu akaruga omunju, yagenda yaikarra ha musa gw' enyanja.
40013002	Ebitebe bingi byamwesoroolezaaho; nukwo kutemba omu bwato, yabwikarramu, kandi ekitebe kyona kyayemerra ha musa gw'enyanja.
40013003	Aho yabagambira ebintu bingi omu nfumo ati: Omusigi akatura okusiga.
40013004	Obu akaba naasiga, embibo ezimu zaaragara ha muhanda rubaju, enyonyi zaija, zaazisoma.
40013005	Ezindi zaagwa ha mwandara, nambere hakaba hatali itaka lingi; ahonaaho zaamera. Baitu habw'itaka kutahama,
40013006	omusana obu gwajwire, gwazookya, kandi habw'okutagira mihama zaahotoka.
40013007	N'ezindi zaagwa omu nahwa, amahwa obu gaakuzire, gaazinyoroza.
40013008	Embibo ezindi zaagwa omwitaka erirungi, zaayana; ezimu zaayana kikumi, ezindi nkaaga, n'ezindi makumi asatu.
40013009	Nukwo Yesu kugamba ati: “Anyakwina amatu, ahurre!”
40013010	Nubwo abeegesebwa baija baamukaguza bati: “Habwaki oikara noobaliza abantu omu nfumo?”
40013011	Yesu yabagarukamu ati: “Inywe mukaheebwa okumanya ensita z'obukama bw'omwiguru, baitu bbo eki batakiheebwe.
40013012	Habwokuba weena anyakwina alyongerwaho, atunge bingi; baitu anyakwina ebike, n'ebi ainabyo birimwihwaho.
40013013	Kinu nikyo mbagambirirra omu nfumo: habwokuba obu barora, tibahweza; n'obu bahurra, basisa abatahulire; kandi n'okwetegereza tibeetegereza.
40013014	Mazimakwo Isaaya eki yarangire nikihikirra hali bo obu yagambire ati: ‘Mazimakwo okuhurra mulihurra, baitu timuhwituka, okurora mulirora, baitu timulihweza.
40013015	Habwokuba emitima y'abantu banu egaraihire, n'amatu gaabo nigahurra kubi, n'amaiso gaabo bagazibiriize. Habw'amaiso gaabo okutarora, n'amatu gaabo okutahurra, n'emitima yabo okuteetegereza, nikyo bayangiire okumpindukira mbakize.’
40013016	Amaiso ganyu g'omugisa habwokuba nigarora, n'amatu ganyu habwokuba nigahurra.
40013017	Mazimakwo nimbagambira nti: Abarangi baingi n'abahikiriire bakeegomba kurora ebi murukurora, baitu batabirole, n'okuhurra ebi murukuhurra, baitu batabihurre.”
40013018	Muhurre nu orufumo rw'omusigi:
40013019	Omuntu weena obu ahurra ekigambo ky'obukama bwa Ruhanga atakyetegeriize, omubi aija asahura ekigambo ekisigirwe omu mutima gwe; egi niyo mbibo eyaragaire omu muhanda.
40013020	Kandi eyaragaire ha itaka erya ha mwandara, nuwe muntu anyakuhurra ekigambo, ahonaaho akiikiriza n'okusemererwa;
40013021	baitu yo habw'okutahama omu mutima gwe, agumiisiriza akasumi kake; obu habaho emihito rundi okuhiiganizibwa habw'ekigambo eki, ahonaaho agwa.
40013022	Kandi egi eyaragaire omu mahwa, nuwe ogu anyakuhurra ekigambo, baitu habw'okumaliza omutima ha by'ensi, n'okutwalirizibwa obuguuda, binyoroza ekigambo eki, tikyaana bijuma.
40013023	Kandi embibo eyasigirwe omwitaka erirungi, nuwe muntu anyakuhurra ekigambo akakikenga; hanyuma akakora ebikorwa ebirungi: omu kukira ha kikumi, ondi nkaaga, n'ondi makumi asatu.
40013024	Yesu akabaganikiza oruganikyo orundi ati: “Obukama bw'omwiguru nibusisanizibwa nk'omuntu ayasigire embibo nungi omu musiri gwe.
40013025	Ekiro, abantu obu bakaba bagwijagiire, omunyanzigwa akaija yasiga emberya omu buro, yayegendera.
40013026	Oburo obu bwakuzire butandikire kutungurra, emberya nayo yazookamu.
40013027	Abakozi ba nyineeka nukwo kwija baamukaguza bati: ‘Waitu, omu musiri gwawe otasigemu embibo nungi? Kandi emberya iziremu eta?’
40013028	Yabagarukamu ati: ‘Omunyanzigwa nuwe yakozire kinu.’ Nubwo abakozi baamukagwize bati: ‘Noogonza tugende tugyomberemu?’
40013029	Nandiki nyineeka ati: ‘Nangwa, habwokuba obu muraaba nimwomberamu emberya, timwikara kutwarranizaamu oburo.
40013030	Muleke byombi bikurre hamu okuhika ha igesa; omu kasumi k'igesa, ndigambira abagesi nti: Mubanze musorooze emberya, mugibohe enganda, eyokebwe; baitu oburo bwo mubuhunike omu nguli yange.’ ”
40013031	Yesu akabacwera orufumo orundi ati: “Obukama bw'omwiguru nibusisanizibwa nk'akasigo ka karadaali, omuntu aka yatwaire yasiga omu musiri gwe;
40013032	ko kaba katoito okukira embibo zoona, baitu obu kakura, kanyeeta okukira ebisaka byona, kafooka muti, kandi enyonyi ziija zoombeka ebiju omu mataagi gaagwo.”
40013033	Akabacwera orufumo orundi ati: “Obukama bw'omwiguru nibusisanizibwa nk'ekitumbisa omukazi eki yatwaire yajwanganiza omu bihi bisatu by'ensaano, okuhika ensaano yoona obu yatumbire.”
40013034	Ebigambo ebi byona Yesu yabigambiraga ebitebe by'abantu nabirabya omu nfumo; busaho kigambo kyona eki yabagambiraga atacwire rufumo.
40013035	Kinu kikahikiriza omurangi eki yagambire ati: “Ndaabaza omu nfumo, nyatule ebyaserekerwe kuruga ha kuhangwa kw'ensi.”
40013036	Hanyuma Yesu yaruga omu kitebe yataaha omu nju. Abeegesebwa be baija nambere ali nibasaba bati: “Tusoborre orufumo rw'emberya y'omu musiri.”
40013037	Yabagarukamu ati: “Ogu anyakusiga embibo enungi, nuwe Mwana w'omuntu;
40013038	omusiri niyo ensi; embibo enungi nubo baana b'engoma y'omwiguru; emberya nubo baana b'Omubi;
40013039	kandi omunyanzigwa ayagisigire omu musiri nuwe Sitaani. Igesa niyo mpero y'ensi, kandi abagesi nubo bamalaika.
40013040	Emberya nkooku esoroozibwa kwokebwa omu murro, nukwo kiriba kiti ha mpero y'ensi.
40013041	Omwana w'omuntu alituma bamalaika be, baihe omu bukama bwe byona ebirukwesiitaza n'enkozi z'ebibi zoona,
40013042	babanage omu kikoomi ky'omurro; oku nuho abantu balirirra banene ensaya.
40013043	Obu nubwo abahikiriire balyangasana nk'izooba omu bukama bwa Isebo. Anyakwina amatu, ahurre.”
40013044	“Obukama bw'omwiguru nibusisana nk'itungo eryaserekerwe omu musiri, omuntu eri yagwireho; nawe yaliswekerra. Habw'okusemererwa yagenda yatunda byona ebi akaba ainabyo, yagura omusiri ogu.”
40013045	“Kandi obukama bw'omwiguru nibusisana nk'omusuubuzi arukuserra amabaale amarungi ag'omuhendo.
40013046	Obu yazoireho limu ery'omuhendo mwingi, akagenda yatunda byona ebi akaba ainabyo, yaligura.”
40013047	“Kandi obukama bw'omu iguru nibusisanizibwa nk'akatimba akaategerwe omu nyanja, kaakwata encu eza buli mulingo;
40013048	obu kaijwire, abantu baakacundamu, baakata ha bwerre, baikarra, baakomorramu encu enungi, baazita omu bigega byabo, baitu embi baazinaga.
40013049	Nukwo kiriba kiti ha mpero y'ensi. Abamalaika baliija baihe abantu ababi omu bahikiriire,
40013050	nukwo ababi babanage omu kikoomi ky'omurro; oku nuho abantu balirirra kandi bakanena ensaya.
40013051	“Ebigambo binu byona mubyetegeriize?” Baamugarukamu bati: “Ego.”
40013052	Uwe yabagambira ati: “Nahabweki buli mwegesa w'ebiragiro anyakutendekerwe habw'obukama bw'omwiguru, naasisana nyineeka anyakwiha omu lyahurro lye ebintu ebihyaka n'ebikuru.”
40013053	Yesu obu yamazire kubacwera enfumo ezi, yarugayo,
40013054	kandi obu yahikire omunsi y'owaabu, yabeegesa omu isorrokaniro lyabo. Abaamuhuliire bakahunirra nibakaguzangana bati: “Omuntu onu, amagezi ganu n'ebyamahano binu, akabiiha nkaha?
40013055	Onu tinuwe mutabani w'omubaizi? Nyina tinuwe Mariya? Kandi Yakobbo, Yosefu, Simooni na Yuda tinubo bagenzi be?
40013056	Banyaanya boona tibali owaitu hanu? Binu byona akabiiha nkaha?”
40013057	Nukwo kumwanga. Baitu Yesu yabagambira ati: “Omurangi aheebwa ekitiinisa hoona hoona, okwihaho omunsi y'owaabu n'omu ka ye.”
40013058	Oku, Yesu atakorreyo byamahano bingi habw'okutaikiriza kwabo.
40014001	Omu kasumi ako, ow'isaza Herode akahurra okurangaanwa kwa Yesu;
40014002	yagambira abagaragara be ati: “Ogu nuwe Yohaana Omubatiza ahumbuukire omu bafu; nikyo arukukorra eby'amaani ebi.”
40014003	Herode akaba akwasire Yohaana, yamuboha, yamuta omu nkomo habwa Herodiya, muka Filipo mugenzi we.
40014004	Habwokuba Yohaana akahana Herode ati: “Ebiragiro bya Musa tibirukukwikiriza kuswera muramu waawe!”
40014005	Herode noobu araaba yagondeze kumwita, baitu akatiina abantu, habwokuba Yohaana baamwetaga murangi.
40014006	Ekiro ky'okuzaarwa kwa Herode obu kyahikire, muhara wa Herodiya akacekeca omumaiso g'abagenyi boona, Herode nawe yasemererwa,
40014007	yaraganiza naarahira kumuha eki arakasaba kyona.
40014008	Omwisiki habw' okuhanulirwa nyina, yagamba ati: “Mpeera ha sahaani hanu omutwe gwa Yohaana Omubatiza.”
40014009	Ow'isaza yasaalirwa; baitu habw'okusangwa arahiire omu maiso g'abagenyi be, yaragira bagumuhe.
40014010	Yatuma bagende omu nkomo batemeho Yohaana omutwe.
40014011	Baaguleetera ha sahaani, baaguha omwisiki, nawe yagutwarra nyina.
40014012	Abeegesebwa ba Yohaana bakaija baatwara omutumbi, baaguziika; nubwo baagenzire kugambira Yesu.
40014013	Yesu obu yahuliire amakuru ago, yarugayo ali omu bwato, yagenda omu irungu. Abantu obu baamanyire eki, baaruga omu mbuga, baamuhondera nibarubata.
40014014	Obu yarugire omu bwato, yarora ekitebe kikooto ky'abantu, yabakwatirwa embabazi, yakiza abarwaire baabo.
40014015	Izooba obu lyagoroobere, abeegesebwa bakaija baamugambira bati: “Hanu tuli omwirungu, kandi n'obwire bwaira; raga abantu bagende omu byaro beegurre ebyokulya.”
40014016	Yesu yagamba ati: “Tibasemeriire kugenda; inywe mubahe ebyokulya.”
40014017	Baamugambira bati: “Hanu twinaho emigaati etaano yonka n'encu ibiri.”
40014018	Uwe yagamba ati: “Mubindeetere hanu.”
40014019	Yaragira abantu kwikarra ha bunyansi; yakwata emigaati etaano n'encu ibiri, yararamira haiguru, yasiima, yabicwamu, emigaati yagiha abeegesebwa be, bagigabire abantu.
40014020	Boona baalya, baiguta. Abeegesebwa obu baasoroize oburagalika obwasaagireho, bwaijuza ebigega ikumi na bibiri.
40014021	Abasaija abaaliire baahikaga nk'enkumi itaano, otabaliiremu abakazi n'abaana.
40014022	Yesu yaragira abeegesebwa be kugwerra omu bwato, bamubanze kwambuka nseeri y'enyanja, uwe abe naakyaraga abantu.
40014023	Obu yamazire kubaraga, yatemba orusozi ali wenka kubaza na Ruhanga. Obwire bwaira akyaliyo wenka,
40014024	baitu omu kasumi ako obwato bukaba buhikire omu nyanja hagati, nibuzongazonga habw'ebigonzi, habwokuba omuyaga gukaba gubaturukire omu maiso.
40014025	Ha nkoko y'okubanza, Yesu yaija nambere bali naarubatira ha maizi.
40014026	Abeegesebwa obu baamurozire naarubatira ha maizi baayekanga muno nibagamba bati: “Muzimu!” Baatoka habw'obutiini.
40014027	Ahonaaho Yesu yabahuumuza ati: “Muhuumule, ninyowe; mutatiina.”
40014028	Nukwo Petero kumugarukamu ati: “MUKAMA wange obu araaba ali iwe, ndagira nyije nambere oli nindubatira ha maizi.”
40014029	Yesu yamugarukamu ati: “Rugayo.” Nubwo Petero yarugire omu bwato, yarubatira ha maizi ahike hali Yesu;
40014030	baitu obu yarozire omuyaga gwaba mwingi, yatiina, yatandika kudikira omu maizi yayamirra ati: “MUKAMA wange, njuna!”
40014031	Ahonaaho Yesu yagorra omukono gwe, yamukwata naagamba ati: “Iwe ow'okwikiriza kuke, habwaki noogurukyagurukya?”
40014032	Obu baataahire omu bwato, omuyaga gwaculeera.
40014033	Abakaba bali omu bwato baamuramya nibagamba bati: “Mazimakwo oli Mwana wa Ruhanga.”
40014034	Obu baamazire kwambuka enyanja, baahika omu nsi ya Genesareeti.
40014035	Abantu ab'omu kiikaro eki obu baamumanyiriire, baatuma hoona hoona omu kicweka eki, baamuleetera boona abarwaire.
40014036	Baamwesengereza ngu, haakire abarwaire bakwate ha mukugiro gw'ekijwaro kye; kandi boona abaakwasireho bakakira.
40015001	Abafalisaayo n'abeegesa b'ebiragiro bakaruga Yerusaalemu baija hali Yesu baamukaguza bati:
40015002	“Habwaki abeegesebwa baawe batakuraatira migenzo y'abaisenkuruitwe? Bbo balya batabandize kunaaba omu ngaro.”
40015003	Uwe yabagarukamu ati: “Habwaki na inywe mucwa Ekiragiro kya Ruhanga nimuhondera emigenzo yanyu inywenka?
40015004	Ningira Ruhanga akaragira ati: ‘Otiinege sso na nyoko’; kandi ati: ‘Weena araajumaga ise rundi nyina mazimakwo aitwege.’
40015005	Baitu inywe mugamba muti: ‘Omuntu kakuba agambira ise rundi nyina ati: Eki naakukuhaire, hati nkihongiire Ruhanga; ogu aba aganyirwe Ekiragiro ky'okutiina ise.’
40015006	Nahabweki habw'okuhondera emigenzo yanyu, nikyo mudibiza Ekiragiro kya Ruhanga.
40015007	Ngobya inywe! Isaaya akahikya obu yabarangireho naagamba ati:
40015008	‘Abantu banu bantamu ekitiinisa kya ha minwa, baitu emitima yabu tendoho;
40015009	bandamiza busa, nibeegesa ebyatairweho abantu ngu, niyo nyegesa ya Ruhanga’.”
40015010	Aho Yesu akeeta abantu kumwirra haihi, yabagambira ati: “Mumpurre kandi mwetegereze:
40015011	ekitaaha omu kanwa k'omuntu, tikiri nikyo ekimusiisa; baitu ekiruga omu kanwa, nikyo kimusiisa.”
40015012	Nubwo abeegesebwa baija bamugambira bati: “Omanyire Abafalisaayo nkooku babiihiirwe obu baahuliire orufumo obacweriire?”
40015013	Yesu yagarukamu ati: “Ekimera kyona Isenyowe ow'omu iguru eki atarabyaire, kiriihwa.
40015014	Mubaleke abo, beebembezi abafiire amaiso. Omufu w'amaiso obu ayebembera omufu w'amaiso mugenzi we, bombi bagwa omu kiina.”
40015015	Baitu Petero yamusaba ati: “Otusoborre amakuru g'orufumo runu'”
40015016	Yesu yamugarukamu ati: “Obu na inywe timukeetegeriize?
40015017	Timurukumanya ngu, ekintu kyona ekitaaha omu kanwa, kiraba omu nda, kandi kituruka aheeru?
40015018	Baitu ekireetwa omu kanwa kiba kirugire omu mutima; eki nikyo kisiisa omuntu.
40015019	Habwokuba omu mutima nuho haruga ebiteekerezo ebibi, obwisi, obusiihani, orwanju, obusuma, okuhangirra, n'okugeya.
40015020	Ebi nibyo bisiisa omuntu; baitu okulya otanaabire omu ngaro tikisiisa muntu.”
40015021	Yesu yarugayo, yagenda omunsi ya Taya na Sidooni.
40015022	Omukazi enzaarwa ya Kanaani, akaija naayamirra ati: “MUKAMA wange, Mwijukuru wa Daudi, ongirre embabazi; muhara wange akwasirwe omwoyo mubi, gumuli kubi muno.”
40015023	Baitu Yesu atamugarukemu kantu. Abeegesebwa be baija baamwesengereza bati: “Mubinge, naatutokerra.”
40015024	Yesu yabagarukamu ati: “Nyowe ntatumwe handi kwihaho omu ntaama ezaabuzire ez'omu ruganda rwa Isirairi.”
40015025	Nubwo mukazi yaija yamuteereza amaju, naagamba ati: “MUKAMA wange, nkoonyera.”
40015026	Yesu yagarukamu ati: “Tikirukuhika kwaka abaana ebyokulya okabinagira embwa.”
40015027	Nandiki omukazi ati: “Ego, MUKAMA wange, baitu embwa nazo zirya oburagalika oburuga ha meeza ya mukama wazo.”
40015028	Yesu yamugarukamu ati: “Mukazi iwe, okwikiriza kwawe ka kwingi! Kikukolerwe nkooku orukugonza.” Ahonaaho muhara we yakira.
40015029	Yesu obu yarugire oku, yaraba ha musa gw'enyanja ya Galiraaya. Yatemba omu nsozi, yaikarayo.
40015030	Ebitebe bingi byaija nambere ali, baamuleetera abalema, abazingamire, abafu b'amaiso, abafu b'eminwa n'abandi baingi. Baabahikya omumaiso ge, yabakiza.
40015031	Abantu bakahunirra obu baarozire abafu b'eminwa nibabaza, abazingamire nibakira, abaramaire nibarubata, n'abafu b'amaiso nibarora; baahaisaniza Ruhanga wa Isirairi.
40015032	Yesu akeeta abeegesebwa be nambere ali yabagambira ati: “Abantu banu nibankwasa embabazi habwokuba baamazire na nyowe hanu ebiro bisatu bataina eki barukulya; tindukwenda kubaraga bakagenda njara, tibaikara kugwa ensazi omu muhanda.”
40015033	Abeegesebwa be baamukaguza bati: “Omwirungu munu turaiha nkaha emigaati eraamara kuliisa abantu abarukwingana aho?”
40015034	Yesu nukwo kubakaguza ati: “Mwinaho emigaati ingaha?” Baamugarukamu bati: “Musanju n'obucu buke.”
40015035	Aho yaragira ekitebe ky'abantu baikarre hansi,
40015036	yakwata emigaati musanju n'encu, obu yamazire kusiima, yabicwamu, yabiha abeegesebwa be, nabo baabigabira abantu.
40015037	Boona baalya, baiguta; nukwo abeegesebwa kusorooza oburagalika obwasigaireho, bwaijuza ebigega musanju.
40015038	Boona abaaliire baahikaga enkumi ina, otabaliiremu abakazi n'abaana.
40015039	Yesu yaraga abantu, yagwerra omu bwato, yagenda omu kicweka kya Magadani.
40016001	Abafalisaayo n'Abasadukaayo bakaija hali Yesu kumulenga nibamusaba abooleke akokurorraho akarukuruga omwiguru.
40016002	Yabagarukamu ati: “Omu bwire bwa rwebagyo mugamba muti: ‘Obwire buraaba burungi; habwokuba iguru niritukura.’
40016003	Nyenkya kara mugamba muti: ‘Harabaho enjura y'ekiyaga, habwokuba iguru niritukura kandi libiihire.’ Mumanyire kukenga iguru nkooku lirukusisana, baitu timusobora kukenga ebihuniriza eby'obusumi bunu obunyakuroho.
40016004	Abantu ab'obusinge obubi kandi obuhabire, nubo barukuserra ekihuniriza; baitu tibaliheebwa kihuniriza kwihaho kya Yona.” Nubwo yabarugireho, yagenda.
40016005	Abeegesebwa be obu baahikire nseeri y'enyanja, baarora nkooku beeberwe kutwara emigaati.
40016006	Yesu yabagambira ati: “Mwerinde kandi mwegendereze ekitumbisa ky'Abafalisaayo n'Abasadukaayo.”
40016007	Baatandika kukaguzangana bati: “Ekirukumugambisa kiti, habwokuba titwina migaati.”
40016008	Yesu obu yayetegeriize eki, nubwo yabagambiire ati: “Inywe ab'okwikiriza okuke! Eby'okutaba n'emigaati nimukibalizaho ki?
40016009	Timukeetegeriize? Timurukwijuka nkooku naliisize abantu enkumi itaano emigaati etaano yonka? Mukasorooza ebigega bingaha eby'oburagalika?
40016010	Rundi obu naaliisize abantu enkumi ina n'emigaati musanju, mukasorooza ebigega bingaha?
40016011	Habwaki mulemerwe kwetegereza nkooku ntabagambire ha by'emigaati? Mwerinde nu ekitumbisa ky'Abafalisaayo n'Abasadukaayo.”
40016012	Nubwo baayetegeriize nkooku atabagambire okwerinda ekitumbisa ky'Emigaati, baitu okwerinda enyegesa y'Abafalisaayo n'Abasadukaayo.
40016013	Yesu yahika omu kicweka kya Kaisaariya orwa Filipi, yakaguza abeegesebwa be ati: “Omwana w'omuntu abantu bamweta bata?”
40016014	Baamugarukamu bati: “Abamu bagamba ngu: Nuwe Yohaana Omubatiza; abandi ngu: Nuwe Eriya; abandi ngu: Nuwe Yeremiya rundi omu hali abarangi.”
40016015	Nandiki Yesu ati: “Baitu inywe munyeta muta?”
40016016	Simooni Petero yamugarukamu ati: “Niiwe Kristo, Omwana wa Ruhanga Atafa.”
40016017	Yesu yamugarukamu ati: “Oli w'omugisa Simooni, mutabani wa Yona, habwokuba amazima ganu togamanyisiibwe muntu kwonka, baitu ogasuukuliirwe Isenyowe anyakuli omu iguru.
40016018	Kandi ninkugambira nti: Niiwe Petero, kandi ha mwandara gunu nuho ndyombeka ekitebe ky'abeeserwe bange, n'amaani g'okuzima tigalikisingura.
40016019	Ndikuha ebisumuruzo by'obukama bw'omu iguru. Kyona kyona eki oliboha omu nsi, kiribohwa n'omu iguru; kandi kyona eki olisumurra omu nsi, kirisumururwa n'omu iguru.”
40016020	Nubwo yateererra muno abeegesebwa be kutagambiraho muntu n'omu nkooku ali Kristo.
40016021	Okuruga obu Yesu yatandika kumanyisa abeegesebwa be nkooku ali w'okugenda Yerusaalemu kubonabonesibwa muno bakuru b'abantu, abanyakatagara abakuru, n'abeegesa b'ebiragiro; n'okwitwa kandi ahumbuurwe haahingwireho ebiro bisatu.
40016022	Petero yamugarra ha rubaju, yatandika kumuhana ati: “MUKAMA wange, eki nikikafuuhe! Tikirukwija kukubaho.”
40016023	Baitu Yesu yahinduka, yagambira Petero ati: “Ngaruka enyuma iwe Sitaani! Onfookiire muhingo, habwokuba ebi orukuteekereza tibiri bya Ruhanga, baitu by'abantu.”
40016024	Nubwo Yesu yagambiire abeegesebwa be ati: “Weena anyakugonza kumpondera, ayehwemu wenka, ahimbe omusaraba gwe, ampondere.
40016025	Weena anyakutaatira obwomeezi bwe, alibufeerwa; kandi weena anyakuhayo obwomeezi bwe habwange, alibutunga.
40016026	Omuntu kirimugasira ki okulya ensi yoona, baitu akafeerwa obwomeezi bwe? Rundi kintu ki omuntu eki alihayo kucungura obwomeezi bwe?
40016027	Omwana w'omuntu aliija n'abamalaika be omu kitiinisa kya Ise, nubwo alisasura buli muntu naasigikira ha bikorwa bye.
40016028	Mali mali nimbagambira nti: Haroho abeemeriire hanu abatalihikwaho rufu batakarozire Omwana w'omuntu naizira omu bukama bwe.”
40017001	Obu haahingwireho ebiro mukaaga, Yesu yatwara Petero, Yakobbo na Yohaana mugenzi we, yabatembya ha rusozi oruraihire bali bonka.
40017002	Yahinduka omumaiso gaabo, amaiso ge gaayangasana nk'izooba, n'ebijwaro bye byayera tiitiiti.
40017003	Nubwo Musa na Eriya baazooka nibabaza nawe.
40017004	Petero yagambire Yesu ati; “MUKAMA wange, kibaire kirungi itwe kusangwa hanu; obu oraaba nogonza, kanyombeke hanu obusiisira busatu: akamu kaawe, akandi ka Musa, n'akandi ka Eriya.”
40017005	Obu akaba naakyabaza, haija ekicu ekirukwangasana, kyabasiikiriza; kandi iraka lyaruga omu kicu, nirigamba liti: “Onu nuwe Mwana wange omugonzibwa ou nsiima; mumuhurre.”
40017006	Abeegesebwa obu baahuliire eki, baagwa bajuumaire, bakwasirwe obutiini bwingi.
40017007	Yesu yaija yabakwataho naagamba ati: “Mwimuke, muleke kutiina,”
40017008	Obu bainunwire amaiso gaabo, batarole muntu, kwihaho Yesu wenka.
40017009	Obu bakaba nibasirimuka orusozi, Yesu yabateererra ati: “Eki mwolekerwe, mutakigambiraho muntu weena, okuhikya Omwana w'omuntu obu alikamara kuhumbuuka omu bafu.”
40017010	Abeegesebwa be nukwo kumukaguza bati: “Habwaki abeegesa b'ebiragiro bagamba ngu: Eriya nuwe alibanza kwija?”
40017011	Yabagarukamu ati: “Mazimakwo Eriya nuwe alibanza kwija, nukwo atereekereze byona.
40017012	Nyowe nimbagambira nti: Eriya akaija ira, abantu batamumanye, baitu bakamukora kyona eki baagondeze. Omwana w'omuntu nawe nukwo balimubonabonesa bati.”
40017013	Aho nuho abeegesebwa be baayetegereriize nkooku arukubagambira ebyo Yohaana Omubatiza.
40017014	Obu baahikire ha kitebe ky'abantu, omusaija akaija yamutereza amaju, naagamba ati:
40017015	“MUKAMA wange, girra mutabani wange embabazi, habwokuba agwa ensimbo kandi zimubonabonesa muno; emirundi nyingi zimunaga omu murro n'omu maizi.
40017016	Nkamuleetera abeegesebwa baawe, baitu batasobole kumukiza.”
40017017	Yesu yamugarukamu ati: “Haa! Inywe ab'akasumi kanu ak'obutaikiriza kandi abahabire, ndihikya nkaha okwikara na inywe nti? Ndibagumiisiriza kuhikya di? Mumundeetere hanu.”
40017018	Yesu yacoomera omwoyo omubi, gwamurugamu, omwojo yakira ahonaaho.
40017019	Ebi obu byahoire nubwo abeegesebwa baizire hali Yesu baamukaguza omu nsita bati: “Habwaki itwe tukalemwa kugubinga?”
40017020	Uwe yabagarukamu ati: Habw'okwikiriza kwanyu okuke. Mazimakwo nimbagambira nti: Obu muraaba mwina okwikiriza okurukwingana nk'akasigo ka karadaali, muligambira orusozi oru muti: “Sinduka hanu, ogende hali' kandi rulirugaho; busaho kintu kyona ekiribalema.” (
40017021	Omwoyo omubi ogwa mulingo gunu tigubingwa kindi, kwihaho okusaba n'okusiiba.)
40017022	Yesu n'abeegesebwa be obu bakaba bakyali Galiraaya, nubwo yabagambiire ati: “Omwana w'omuntu naija kuheebwayo omu mikono y'abantu,
40017023	balimwita, kandi obu halihinguraho ebiro bisatu alihumbuurwa.” Aho bbo baatuntura muno.
40017024	Obu baahikire Kafaranaumu, abasorooza b'omusoro gw'Enju ya Ruhanga baizira Petero baamukaguza bati: “Omwegesa wanyu taha musoro?”
40017025	Yabagarukamu ati: “Aguha.” Petero obu yataahire omu ka, Yesu yabanza kumukaguza ati: “Simooni nooteekereza ki? Abakama ab'omunsi, omusoro n'obusuuru babiihaho bantu ki? Babiihaho abaana baabo rundi abantu abandi?”
40017026	Petero obu yamugarukiremu ati: “Abantu abandi”, nubwo Yesu yamugambira ati: “Nahabweki abaana baabu, ebi tibirukubakwataho.
40017027	Baitu habw'okutabeesiitaza, genda ha nyanja, onagemu irobo, encu ei orabanza kukwasa, ogiihemu; obu orayesamya akanwa kaayo, orasangamu sente; ogibasasule, gube musoro gwange n'ogwawe.” ky'efeeza ekirukwingana siringi nka ina.
40018001	Omu kasumi ako, abeegesebwa bakaija hali Yesu baamukaguza bati: “Arukukira obukuru omu bukama bw'omu iguru, nooha?”
40018002	Yesu yayeta omwana omuto, yamwemereza hagati yabu,
40018003	yagamba ati: “Mazima nimbagambira nti: Obu mutalihinduka, mukaba nk'abaana abato, timulitaaha omu bukama bw'omwiguru.
40018004	Weena anyakwebundaaza nk'omwana omuto onu, nuwe arukukira obukuru omu bukama bw'omwiguru.”
40018005	“Weena anyakujwahukirra omwana omuto nk'onu omu ibara lyange, buli ajwahukiriire nyowe.
40018006	Baitu weena alyesiitaza omu ha baana abato banu abarukunyikiriza, haakire abohwe omu bikya orubengo, anagwe omu nziha y'enyanja.
40018007	“Ensi erikibona habw'ebyesiitazo! Mazima ebyesiitazo tibiri by'okuburaho, baitu alikibona ogu anyakubireeta!
40018008	Kakuba omukono gwawe rundi okuguru kwawe bikuleetereza kusiisa, bitemeho obinage hara; haakire otaahe omu bwomeezi oramaire rundi ogookere, kukira kunagwa omu murro ogutahwaho oina emikono ebiri rundi amaguru abiri.
40018009	Kandi eriiso lyawe obu liraaba nirikuleetereza kusiisa, liihemu, olinage hara; haakire otaahe omu bwomeezi oina eriiso limu, okukira kunagwa omu murro ogutaraara oina amaiso abiri.
40018010	“Mwerinde, muleke kugaya omu ha bato banu, habwokuba nimbagambira nti: Omwiguru bamalaika baabo baikara nibarora amaiso ga Isenyowe anyakuli omu iguru. (
40018011	Ningira Omwana w'omuntu akaija kugarra ekyabuzire.)”
40018012	Nimuteekereza muta? Omuntu kakuba aba aina entaama kikumi, emu hali zo ekabura, tasiga kyenda na mwenda ha nsozi akagenda kuserra enyakubuzire?
40018013	Kakuba agizoora, mazimakwo nimbagambira nti: “Agisemererwa okukira ziri kyenda na mwenda ezitarabuzire.
40018014	Na Isenyowe ow'omu iguru nukwo atagonza omu ha bato abo ahwerekerre.”
40018015	“Mugenzi waawe obu araakusiisiraga, genda omugambire eki asobeze muli inywenka. Kakuba akuhuliriza, buli mugenzi waawe omwegaruliire.
40018016	Baitu kakuba atakuhuliriza, genda n'omuntu omu rundi babiri, nukwo kyona eki muraagamba kigumibwe baakaiso babiri rundi basatu.
40018017	Kakuba ayanga kubahuliriza, kigambire ekitebe ky'abaikiriza; kandi kakuba nabo ayanga kubahuliriza, omusisanize Omunyaihanga rundi omusorooza w'omusoro.
40018018	“Mazima nimbagambira nti: Kyona kyona eki muliboha omunsi, kiribohwa n'omwiguru; kandi kyona eki mulisumurra omunsi, kirisumururwa n'omwiguru.
40018019	Ninyongera kubagambira nti: Kakuba babiri hali inywe muraikirraniza omunsi ha kintu kyona eki murukusaba, Isenyowe ow'omwiguru alikibaha.
40018020	Nambere ababiri rundi abasatu beesorooleza omu ibara lyange, ndaabaga hagati yabo.”
40018021	Nubwo Petero yaizire yamukaguza ati: “Waitu, mugenzi wange obu aransiisiraga, ndamuganyiraga emirundi ingaha? Okuhika emirundi musanju?”
40018022	Yesu yamugarukamu ati: “Tindukukugambira ngu okuhika emirundi musanju; baitu ohikyege nsanju emirundi musanju.”
40018023	“Nahabweki obukama bw'omu iguru nibulengesanizibwa nk'omukama ayagondeze abaheereza be bamubarre ebintu bye.
40018024	Obu yatandikire kubara nabo, baamuleetera omu anyakwina ibanja lye ly'obukaikuru bwa siringi;
40018025	kandi habw'okutasobora kusasura, mukama we yaragira kumutunda hamu na mukazi we, n'abaana be, na byona ebi akaba ainabyo, nukwo amale ibanja.
40018026	Omuheereza yateeza amaju yamwesengereza ati; ‘Mukama wange, ngumiisiriza, ndaakusasura zoona.’
40018027	Mukama we yamugirra embabazi, yamulekera, kandi yamuganyira ibanja eri.
40018028	“Baitu omuheereza ogu obu yaturukire aheeru, yatangaana omu ha baheereza bataahi be, ow'akaba amuliireho ibanja erya sente nke muno; yamukwata, yamuniga naagamba ati: ‘Nsasura.’
40018029	Omuheereza mutaahi we yagwa hansi, yamwesengereza ati: ‘Ngumiisiriza, ndaakusasura.’
40018030	Baitu uwe yayanga, yagenda yamuta omu nkomo okuhika obu alikamara ibanja.
40018031	Abaheereza bataahi be obu baarozire ebibaireho, baasaalirwa muno, baagenda baagambira mukama wabu byona ebibaireho.
40018032	Nubwo mukama we yamweta yamugambira ati: ‘Iwe omuheereza omubi! Nkuganyiirege ibanja eri lyona habw'okunyesengereza;
40018033	na iwe tokuganyiire omuheereza mutaahi waawe, nkooku nyowe nkuganyiire?’
40018034	Mukama we yabiihirwa, yamukwasa abalinzi b'enkomo okuhika obu alikasasura ibanja lyona.
40018035	Isenyowe ow'omu iguru nukwo alibakora ati, obu muraaba mutarukuganyirangana n'omutima gumu.”
40019001	Yesu obu yamazire kugamba ebi, yaruga Galiraaya yagenda omu kicweka kya Buyudaaya nseeri y'ekisaaru Yorudaani;
40019002	ebitebe by'abantu baingi byamuhonderayo, yabakiza endwara.
40019003	Abafalisaayo baija nambere ali, baamulenga nibamukaguza bati: “Ebiragiro bya Musa nibiikiriza omusaija kubinga mukazi we naamujunaana ensonga yoona?”
40019004	Yesu yabagarukamu ati: “Timukasomaga ngu, Ogu ayabahangire kuruga omu kubanza, akahanga omusaija n'omukazi?
40019005	Yayongera ati: ‘Nikyo omusaija araalekeraga ise na nyina agumire hali mukazi we, kandi ababiri abo bafooke mubiri gumu.’
40019006	Nahabweki baba batakyali babiri, baitu omu Ruhanga eki yateeraniize, hatalibaho muntu akyahukaniza.”
40019007	Abafalisaayo baagaruka baamukaguza bati: “Kandi habwaki Musa yaikiriize omuntu kuha mukazi we ebbaruha y'okwahukana, nukwo amubinge?”
40019008	Yabagarukamu ati: “Habw'okugumangana kw'emitima yanyu nikyo Musa yabaikiriize okubinga bakazi banyu, baitu okuruga kara koona kikaba kitalikwo.
40019009	Kandi nimbagambira nti: Omuntu weena anyakubinga mukazi we atamutuzire obusiihani, akaswera ondi, buli asiihaine; kandi weena aliswera omukazi anyakubingirwe, buli nawe asiihaine.”
40019010	Abeegesebwa be baamugambira bati: “Eby'omusaija n'omukazi obu biraaba biri biti, haakire omuntu okutaswera.”
40019011	Baitu uwe yabagarukamu ati: “Tibali boona abasobora kuhondera eki ngambire, kwihaho abo bonka Ruhanga aba akihaire.
40019012	Habwokuba haroho abakonwa abaazairwe kwo, kandi haroho abaakonerwe abantu, kandi haroho abaayekonere bonka habw'obukama bw'omwiguru. Arukusobora kukwata kinu, akikwate.”
40019013	Nubwo baamuleetiire abaana abato abakwateho, abasabire. Abeegesebwa be baacoomera ababalesire;
40019014	baitu Yesu yabagambira ati: “Muleke abaana bato baije nambere ndi, mutabatanga; habwokuba abali nk'abo, obukama bw'omwiguru bwabo.”
40019015	Nubwo yabataho emikono, yarugayo.
40019016	Omuntu akaija hali Yesu, yamukaguza ati: “Mwegesa, kikorwa ki ekirungi eki nsemeriire kukora, nukwo ntunge obwomeezi obutahwaho?”
40019017	Yamugarukamu ati: “Nonkaguliza ki ha kintu ekirungi? Haroho omurungi omu wenka. Obu oraaba noogonza kutaaha omu bwomeezi, okwatege Ebiragiro.”
40019018	Uwe yamukaguza ati: “Biragiro ki?” Yesu yamugarukamu ati: “Otaliita. Otalisiihana. Otaliiba. Otalihangirra.
40019019	Otiinege sso na nyoko. Ogonzeege mutaahi wawe nkooku oyegonza wenka.”
40019020	Omusigazi ogu yamugarukamu ati: “Ebi byona nkabikwata, ninkuyaburwaho kiha?”
40019021	Nandiki Yesu ati: “Obu oraaba noogonza kuhikirra, genda otunde ebyawe byona, sente eziraarugamu ozigabire abaseege, nubwo olitunga itungo omwiguru; nukwo oije onkuraatire.”
40019022	Omusigazi obu yahuliire eki, yagenda agwerirwe, habwokuba akaba aina itungo lingi.
40019023	Yesu yagambira abeegesebwa be ati: “Mazimakwo nimbagambira nti: Ka nikiremeera omuguuda kutaaha omu bukama bw'omwiguru.
40019024	Ninyongera kubagambira nti: Nikirahuka engamiya kuraba omu nyindo y'enkinzo, kukira omuguuda kutaaha omu bukama bwa Ruhanga.”
40019025	Abeegesebwa be obu baahuliire kinu, baahunirra muno, baagamba bati: “Mara nooha alisobora kujunwa?”
40019026	Baitu Yesu yabarolerra naabagambira ati: “Kinu abantu tibarukukisobora, baitu Ruhanga naasobora byona.”
40019027	Nubwo Petero yamukaguza ati: “Dora itwe tukasiga byona twakuhondera; obu, tulitunga ki?”
40019028	Nandiki Yesu ati: “Mazimakwo nimbagambira nti: Omu bwomeezi oburukwija, Omwana w'omuntu obu aliikarra ha kitebe kye eky'ekitiinisa, na inywe abampondiire mulikarra ha bitebe ikumi na bibiri, mucwere emisango enganda ikumi na ibiri eza Isirairi.
40019029	Omuntu weena ayasigire amaju ge, rundi bagenzi be, rundi banyaanya, rundi ise, rundi nyina, rundi abaana be, rundi ebibanja bye habwange, aliheebwa emirundi kikumi, kandi atunge n'obwomeezi obutahwaho.
40019030	Baitu baingi ab'okubanza baliba b'enyuma, kandi ab'enyuma baliba b'okubanza.”
40020001	“Obukama bw'omwiguru nibusisana nyineeka ayazindukire nyenkya kara kugulirra abakozi b'okulima omu rugonjo rwe rw'emizaabbibbu.
40020002	Obu yamazire kwikirraniza nabo empeera y'ekiro kimu, yaboohereza omu rugonjo rwe orw'emizaabbibbu.
40020003	Obu yaturukire nka ha saaha isatu, yarora abandi beemeriire omu katale bataina eki barukukora;
40020004	yabagambira ati: ‘Na inywe mugende omu rugonjo rwange mukole, ninyija kubaha ekibasemeriire.’ Baagenda.
40020005	Yayongera yaturuka nka ha saaha mukaaga na ha saaha mwenda, nabwo yakora ati.
40020006	Kandi ha saaha ikumi n'emu yaturuka aheeru, yasanga abandi beemeriire, yabakaguza ati: ‘Habwaki musiibire hanu ekiro kyona mutaina eki murukukora?’
40020007	Baamugarukamu bati: ‘Habwokuba busaho muntu atwesire.’ Yabagambira ati: ‘Na inywe mugende omu rugonjo rwange mukole.’
40020008	“Izooba obu lyagoroobere, mukama w'orugonjo rw'emizaabbibbu yagambira omukeeto we ati: ‘Yeta abakozi, obahe empeera yabo, obandize ha b'enyuma, omalirirre ha b'okubanza.’
40020009	Abaatandikire ha saaha nka ikumi n'emu obu baizire, buli omu yatunga empeera y'ekiro kimu.
40020010	Ab'okubanza obu baizire, baanihira ngu nibaija kusasurwa kukiraho; baitu buli omu omuli bo nawe akasasurwa empeera y'ekiro kimu.
40020011	Obu bakaba nibakyagiheebwa, baahyemera nyineeka,
40020012	nibakaguza bati: ‘Abaizire hanyuma bakozire esaaha emu yonka, kandi obainganiize na itwe abakozire ekiro kyona tutiirwe n'omusana?’
40020013	Uwe yagarukamu omu hali bo ati: ‘Mugenzi wange, tinkukozire kubi. Tituragainege empeera y'ekiro kimu?
40020014	Twara eyawe, ogende; ngondeze kusasura owa hanyuma nkooku nkusaswire.
40020015	Haroho arukuntanga kukozesa ebyange nkooku ndukugonza? Rundi nondora eriiso libi habw'obwenda bwange?’
40020016	Nahabweki ab'enyuma baliba b'okubanza, kandi ab'okubanza baliba b'enyuma.”
40020017	Yesu obu akaba naagenda Yerusaalemu, akagarra abeegesebwa be ikumi na babiri ha rubaju. Obu bakaba nibakyagenda yabagambira ati:
40020018	“Hati nu, nitugenda Yerusaalemu; Omwana w'omuntu naija kuheebwayo hali abanyakatagara abakuru n'abeegesa b'ebiragiro, balimucwera omusango gw'okumwita,
40020019	kandi balimuhayo hali Abanyamahanga kumusekeereza, okumuteera enkoba, n'okumubamba ha musaraba; baitu alihumburwa hahingwireho ebiro bisatu.”
40020020	Nubwo nyina batabani ba Zebedaayo yaija nabo hali Yesu, yateeza amaju omumaiso ge aina eki arukumusaba.
40020021	Yesu yamukaguza ati: “Noyenda ki?” Yamugarukamu ati: “Ikiriza abaana bange banu baikarre, omu ha mukono gwawe ogw'obulyo ondi ha gw'emoso omu bukama bwawe.”
40020022	Baitu Yesu yagarukamu ati: “Timurukumanya eki murukusaba. Nimusobora kubagana ha mabone aga ndukwija kubonabona?” Baamugarukamu bati: “Nitusobora.”
40020023	Nandiki Yesu ati: “Amabone aga ndukwija kubonabona na inywe muligabona, baitu okwikarra ha mukono gwange ogw'obulyo n'ogw'emoso, tali nyowe arukukigaba, baitu ky'abo aba kiteekaniriziibwe Isenyowe.”
40020024	Kandi ikumi obu baahuliire eki, babiihirirwa banyineemu abo ababiri.
40020025	Baitu Yesu yayeta boona, yabagambira ati: “Mumanyire abalemi b'Abanyamahanga nkooku babalemesa itwale, kandi n'abakuru baabo nkooku babaragiza obusobozi.
40020026	Tikiriba kiti omuli inywe; baitu arukwenda kuba mukuru omuli inywe, naasemerra kuba muheereza wanyu;
40020027	kandi arukwenda kuba w'okubanza omuli inywe, naasemerra kuba muheereza wanyu,
40020028	nkooku Omwana w'omuntu ataraiziire kuheerezibwa baitu okuheereza, n'okuhayo obwomeezi bwe okucungura baingi.”
40020029	Obu bakaba nibaruga Yeriko, ekitebe kikooto ky'abantu kyahondera Yesu.
40020030	Kandi abafu b'amaiso babiri abakaba baikaliire ha muhanda rubaju, obu baahuliire ngu, Yesu naahingura, baayamirra nibagamba bati: “Omwana wa Daudi, tugirre embabazi!”
40020031	Ekitebe ky'abantu kyabacoomera nikibaigaliriza ngu baculeere; baitu bbo baatokera haiguru okukiraho bati: “Waitu, Omwana wa Daudi, tugirre embabazi!”
40020032	Yesu yayemerra, yabeeta, yabakaguza ati: “Nimugonza mbakorre ki?”
40020033	Baamugarukamu bati: “Waitu, nitugonza amaiso gaitu gaiguke.”
40020034	Yesu yabakwatirwa embabazi, yabakora ha maiso, ahonaaho baarora, kandi baamuhondera.
40021001	Obu bairiire haihi na Yerusaalemu, baahika Betifage, ha rusozi rw'emiti Oliva. Nubwo Yesu yatumire babiri ha beegesebwa be,
40021002	naabagambira ati: “Mugende omu kyaro eki muroleriire, nimwija kusangayo endogoyi esibikirwe, ina omwana gwayo; muzisibule, muzindeetere.
40021003	Obu haraabaho omuntu arukubakaguza, mumugarukemu muti: ‘Mukama waitu naazeetaaga’; naija kuzigarra bwango.”
40021004	Kinu kikabaho kuhikiriza ekyagambirwe omurangi ati:
40021005	“Mugambire abantu ba Siyoni muti: Dora, omukama waawe naija nambere oli, ayebundaize, atembere endogoyi, endogoyi ento, omwana gw'endogoyi.”
40021006	Abeegesebwa baagenda, baakora nkooku Yesu yabaragiriire;
40021007	baaleeta endogoyi n'omwana gwayo, baazitaho ebijwaro byabo, Yesu yaikarraho.
40021008	Abantu baingi baayarra ebijwaro byabo omu muhanda, abandi baacwa amataagi g'emiti, baagarra omu muhanda.
40021009	Ebitebe by'abantu ebikaba bimwebembiire n'ebyamukuraatiire baakatoka nibagamba bati: “Hangiriza Omwana wa Daudi! Ahaisanizibwe arukwija omu ibara lya Atahwaho! Hangiriza anyakusinga haiguru muno!”
40021010	Obu yataahire Yerusaalemu, orubuga rwona rwayooka, abantu baakaguzangana bati: “Ogu nooha?”
40021011	Ebitebe by'abantu baagarukamu nibagamba bati: “Onu nuwe Yesu, omurangi anyakurugire Nazareeti orwa Galiraaya.”
40021012	Yesu akataaha omu Nju ya Ruhanga, yatandika kubinga boona abakaba nibatundiramu n'abakaba nibagurramu, yajuumika emeeza ez'abakaba nibahingisa sente, n'entebe z'abo abakaba nibatunda amaiba.
40021013	Yabagambira ati: “Kikahandiikwa kiti: ‘Enju yange eraayetwaga nju y'okusabiramu’; baitu inywe mugifoire bwingira bw'abanyagi.”
40021014	Abafu b'amaiso n'abalema baija nambere ali omu Nju ya Ruhanga, yabakiza.
40021015	Baanyakatagara abakuru n'abeegesa b'ebiragiro obu baarozire ebyamahano ebi yakozire, kandi n'abaana nibatokera omu Nju ya Ruhanga bati: “Hangiriza Omwana wa Daudi!” baabiihirwa muno;
40021016	baamukaguza bati: “Noohurra abo ebi barukugamba?” Yesu yabagarukamu ati: “Ego, mbihuliire; inywe timukasomaga muti: ‘Omu kanwa k'abaana abato n'enkerembe numwo watungire okukugizibwa okuhikire?’ ”
40021017	Nubwo yabarugireho, yaturuka orubuga, yagenda Betaniya kugonyayo.
40021018	Nyenkya, Yesu obu akaba naagaruka omu rubuga, yarumwa enjara.
40021019	Obu yarozire omuti omutini ha muhanda rubaju, yaguhikaho, baitu tiyasangaho kantu okwihaho ebikoora byonka. Yagugambira ati: “Otaligarukira kwana ebijuma ebiro byona!” Ahonaaho omutini ogu gwahotoka.
40021020	Abeegesebwa be obu baakirozire baahunirra muno, nibagamba bati: “Omutini gunu gwahotoka guta bwango?”
40021021	Yesu yabagarukamu ati: “Mazimakwo nimbagambira nti: Obu muraaba mwina okwikiriza mutarukugurukyagurukya, timulikora nk'ekyakorwa ha muti gunu kyonka, baitu noobu muligambira orusozi oru muti: ‘Sinduka ogwe omu nyanja’, nukwo kiriba.
40021022	Obu muraaba mwina okwikiriza, kyona eki muraasabaga nimwesengereza, muraakiheebwaga.”
40021023	Yesu obu yataahire omunju ya Ruhanga, banyakatagara abakuru n'abakuru b'abantu baija nambere ali nakyayegesa, baamukaguza bati: “Busobozi ki oburukukukoza binu, kandi okabuheebwa oha?”
40021024	Yesu yabagarukamu ati: “Na nyowe ka mbakaguze ekikaguzo kinu; obu murangarukamu, nubwo ndabagambira obusobozi oburukunkoza binu.
40021025	Okubatiza kwa Yohaana kukaruga nkaha? Kukaruga hali Ruhanga rundi omu bantu?” Bbo baatandika kuhakanizangana bati: “Obu turaagamba ngu: ‘Kukaruga hali Ruhanga’, naija kutukaguza ati: ‘Habwaki mutaramwikiriize?’
40021026	Baitu obu turaagamba ngu: ‘Kukaruga omu bantu’, nitutiina ekitebe ky'abantu, habwokuba boona bananukire Yohaana nkooku akaba ali murangi.”
40021027	Nukwo baagarukamu Yesu bati: “Titumanyire.” Uwe yabagambira ati: “Na nyowe tindukwija kubagambira obusobozi oburukunkoza binu.”
40021028	“Nimuteekereza muta? Omusaija akaba aina abatabani be babiri; akagenda yagambira omukuru ati: ‘Mwana wange, hati genda okole omu rugonjo rw'emizaabbibbu.’
40021029	Omwana yamugarukamu ati: ‘Tindukugyayo’, baitu hanyuma yayegarukamu, yagenda.
40021030	Isebo yagenda hali omuto yamugambira nk'ebi yagambiire omukuru. Nandiki uwe ati: ‘Ego taata,’ ka ngende; baitu tiyagyayo.
40021031	Hali abo ababiri, nooha ayakozire ise eki akaba naagonza?” Baamugarukamu bati: “Omukuru.” Nandiki Yesu ati: “Mazimakwo nimbagambira nti: Abasorooza b'omusoro n'abamalaaya nibaija kubabanza kutaaha omu bukama bwa Ruhanga.
40021032	Habwokuba Yohaana Omubatiza akaija hali inywe naabooleka omuhanda ogu musemeriire kurabamu, mutamwikirize; baitu abasorooza b'omusoro n'abamalaaya bbo bakamwikiriza. Inywe noobu mwarozire eki, nabwo muteegarukemu mukamwikiriza.”
40021033	Yesu yabagambira ati: “Muhurre oruganikyo orundi. Hakaba haroho nyineeka ayabyaire orugonjo rw'emizaabbibbu, yaruzitirra, yalimamu endeeba, yayombekamu endindiro, yarusigira abapangisa, yagenda omu ihanga erindi.
40021034	Obusumi bw'okunoga emizaabbibbu obu bwahikire, yatuma abaheereza be hali abapangisa abo, bamutwekere ha bijuma by'emizaabbibbu ye;
40021035	abapangisa baakwata abaheereza be, omu baamuteera, owa kabiri baamwita, owa kasatu baamuteera amabaale.
40021036	Yagaruka yatumayo abaheereza abandi baingi okukiraho ab'okubanza; nabo nukwo baabakozire.
40021037	Hanyuma yabatumira mutabani we naateekereza ati: ‘Omwana wange baraamugayuka.’
40021038	Baitu abapangisa abo obu baarozire omutabani, baagambirangana bati: ‘Onu nuwe mugwetwa, leka tumwite, obugwetwa bube bwaitu.’
40021039	Baamukwata, baamuturukya aheeru y'orugonjo, baamwita.
40021040	Boojo, mukama w'orugonjo obu aliija, abapangisa abo alibakoraki?”
40021041	Baamugarukamu bati: “Abapangisa abo ababi alibahwerekereza, bafe kubi, kandi orugonjo rwe arukwase abakozi abandi abaraamuha ebijuma omu kasumi kaabyo.”
40021042	Yesu yabagambira ati: “Timukasomaga Ekyahandiikirwe ekirukugamba kiti: ‘Ibaale lyonyini aboombeki eri baayangire niryo lyafookere bugumizo bw'enju; kinu nikyo Ruhanga yakozire, kandi nituhunirra kukirora’?
40021043	Nahabweki nimbagambira nti: Obukama bwa Ruhanga bulibaihwaho buheebwe ihanga erirukukora ebikorwa ebirungi. [
40021044	Omuntu weena anyakugwa ha ibaale eri, alicwacwanuka; baitu ibaale ou lirigwera, lirimusasangura.]”
40021045	Baanyakatagara abakuru n'Abafalisaayo obu baahuliire enganikyo ze, baamanya nkooku bali nubo arukugambaho.
40021046	Baitu obu baagondeze kumukwata, baatiina enkuyanja y'abantu, habwokuba baamwetaga murangi.
40022001	Yesu yayongera kubaganikiza oruganikyo orundi ati:
40022002	“Obukama bw'omwiguru nibulengesanizibwa nk'omukama ayakoliire mutabani we obugenyi bw'okuswera.
40022003	Yatuma abaheereza be kweta abo abakaba baraaliziibwe kwija ha bugenyi; baitu bbo batagonze kwija.
40022004	Yagaruka yatuma abaheereza abandi naagamba ati: ‘Mugende mugambire abo abaraaliziibwe muti: Nteekaniize obugenyi bwange, nyisire enimi y'esajwa, kandi nteekaniize buli kintu, mwije mutaahe obugenyi.’
40022005	Baitu abagenyi abaraaliziibwe batakifeeho, baayegendera, omu yagenda ha musiri gwe, ondi omu busubuzi bwe,
40022006	abasigaireho baakwata abaheereza be, baabaswaza, baabaita.
40022007	Omukama yabiihirwa muno, yatuma amahe ge, gaahwerekereza abaisi abo, gaayokya n'orubuga rwabo.
40022008	Nubwo yagambiire abaheereza be ati: ‘Obugenyi buteekaniziibwe, baitu abaraaliziibwe tibabusemeriire.
40022009	Hati nu, mugende omu ntangatangano z'emihanda, abantu baingi aba muraasangayo mubeete, baije ha bugenyi.’
40022010	Abaheereza baagenda omu mihanda, baasorooza boona abaakasangirweyo, ababi n'abarungi; enju yaijura abagenyi.
40022011	“Baitu omukama obu yaizire kurora abagenyi, yasangamu omusaija atajwaire kijwaro ky'obugenyi;
40022012	yamukaguza ati: ‘Mutaahi wange, munu otaahiremu ota, otajwaire kijwaro ky'obugenyi?’ Baitu uwe yaburwa eky'okugarukamu.
40022013	Nubwo omukama yaragiire abaheereza be ati: ‘Mumubohe emikono n'amaguru, mumunage aheeru omu mwirima nambere abantu baliririrra kandi banene ensaya.’
40022014	Habwokuba abeetwa baingi, baitu abakomwamu bake.”
40022015	Abafalisaayo baagenda, baahanuura nkooku baraatega Yesu omu bigambo.
40022016	Baamutumaho abeegesebwa baabo hamu n'ab'ekitebe kya Herode, baamugambira bati: “Mwegesa, tumanyire nkooku oli w'amazima, oyegesa omuhanda gwa Ruhanga omu mazima otaina n'omu ou orukutiina kandi tororra ha kitiinisa ky'abantu.
40022017	Tugambire eki orukuteekereza. Kihikire kuha Kaisaali omusoro, rundi nangwa?”
40022018	Baitu Yesu yakenga obugobya bwabo, yagamba ati: “Nimuntegera ki, bagobya inywe?
40022019	Munyoleke siringi ei muha omusoro.” Baamuleetera siringi.
40022020	Yesu yabakaguza ati: “Ekisisani kinu n'ebihandiikirweho by'oha?”
40022021	Baamugarukamu bati: “Bya Kaisaali.” Yesu yabagambira ati: “Ebya Kaisaali mubihe Kaisaali, n'ebya Ruhanga mubihe Ruhanga.”
40022022	Obu bahuliire eki, baahunirra, baamurugaho, baagenda.
40022023	Ha kiro eki, Abasadukaayo abagamba ngu, tiharoho okuhumbuuka kw'abafu, bakaija hali Yesu baamukaguza bati:
40022024	“Mwegesa, Musa akagamba ati: ‘Kakuba omuntu afa atazaire baana, mugenzi we aswere omufaakati ogu, nukwo bazaare kifa abaana.’
40022025	Owaitu oku, hakaba haliyo banyineemu musanju: Mukuru waabo akaswera omukazi, baitu yafa atakamuzaireho baana, yamugwetera mugenzi we.
40022026	Owa kabiri n'owa kasatu nabo nukwo bati, okuhikiza kimu ha wa musanju, boona batazaale.
40022027	Abo boona obu baahoireho omukazi nawe yafa.
40022028	Ha kuhumbuuka kw'abafu, omukazi ogu aliba muk'oha hali abo omusanju? Habwokuba boona bakamuswera.”
40022029	Yesu yabagarukamu ati: “Muhabire habw'okutamanya ebyahandiikirwe noobu bwakuba obusobozi bwa Ruhanga.
40022030	Habwokuba ha kuhumbuuka, tibaliswera kandi tibaliswerwa, baitu baliba bali nk'abamalaika omwiguru.
40022031	Kandi ha by'okuhumbuuka kw'abafu, timukasomaga Ruhanga eki yabagambiire ati:
40022032	‘Ninyowe Ruhanga owa Abburahamu, Ruhanga wa Isaaka, kandi Ruhanga wa Yakobbo?’ Tali Ruhanga w'abafiire, baitu w'aboomeezi.”
40022033	Abantu obu baahuliire eki, baahunirra habw'okwegesa kwe.
40022034	Baitu Abafalisaayo obu baahuliire Yesu nkooku aculiize Abasadukaayo abatiire ibumbakanwa, baayesorooza hamu.
40022035	Omu hali bo, akaba ali looya, yamukaguza naamutega ati:
40022036	“Mwegesa, kiragiro ki ekikuru omu Biragiro?”
40022037	Yesu yamugarukamu ati: “Ogonzeege MUKAMA Ruhanga waawe n'omutima gwawe gwona, n'omwoyo gwawe gwona, n'amagezi gaawe goona.
40022038	Eki nikyo kiragiro ekikuru ekirukubanza.
40022039	Kandi ekya kabiri ekirukusisana n'eki, nikyo kinu: Ogonzeege mutaahi waawe nkooku oyegonza wenka.
40022040	Omu biragiro binu ebibiri, ebindi byona n'eby'abarangi numwo bisigikira.”
40022041	Abafalisaayo obu bakaba beesoroize hamu, Yesu yabakaguza ati:
40022042	“Kristo nimumuteekerezaaho muta? Mwijukuru w'oha?” Baamugarukamu bati: “Mwijukuru wa Daudi.”
40022043	Yesu yagaruka yabakaguza ati: “Daudi, obu yagambisiibwe Mwoyo Ahikiriire, habwaki yamwesire MUKAMA we ati:
40022044	‘MUKAMA akagambira MUKAMA wange ati: Ikarra ha mukono gwange ogw'obulyo okuhika obu ndifoora abanyazigwa baawe akatebe k'ebigere byawe’?
40022045	Daudi obu araaba yayesire Kristo MUKAMA we, kandi obu, aba ata mwijukuru we?”
40022046	Busaho n'omu ayasoboire kumugarukamu; kandi okuruga ha kiro eki, hatabeho n'omu ayalengereho kumukaguza ebikaguzo ebindi.
40023001	Nubwo Yesu yagambiire ebitebe by'abantu n'abeegesebwa be ati:
40023002	“Abeegesa b'ebiragiro n'Abafalisaayo balema omu kiikaro kya Musa;
40023003	nahabweki muhurrege kandi mukuraatire byona ebi baraabagambiraga, baitu muleke kukora nka bo, habwokuba ebi bagamba, tibiri nibyo bakora.
40023004	Baboha emigugu erukulemeera, etarukusobora kwetwekwa, bagyetwekesa abandi ha mitwe; baitu bbo bonka tibagonza kugitengesaaho n'orukumo rwabo.
40023005	Bakora ebikorwa byabo byona nibagonza kurorwa abantu. Banyeesa ebihuuta byabo ebyahurwamu Ebiragiro, baraihya ebitutu by'ebijwaro byabo,
40023006	bagonza ebiikaro by'omu maiso omu magenyi, n'entebe ez'ekitiinisa omu masorrokaniro,
40023007	n'okuramukibwa omu butale, n'abantu okubeeta: Mwegesa.
40023008	Baitu inywe mutalyetwa Mwegesa, habwokuba mwina omwegesa omu, kandi inywena muli iseemu.
40023009	Mutalyeta muntu weena ow'omunsi isiinywe, habwokuba mwina Isiinywe omu, anyakuli omu iguru.
40023010	Kandi mutalyetwa bakama, habwokuba mwina Mukama omu, nuwe Kristo.
40023011	Arukukira obukuru omuli inywe, araabaga muheereza wanyu;
40023012	weena anyakwenyumiza, alibundaazibwa; kandi weena anyakwebundaaza, alinyumizibwa.”
40023013	“Mulikibona ngobya inywe, abeegesa b'ebiragiro n'Abafalisaayo! Habwokuba mukingira abantu obukama bw'omu iguru na inywe timubutaahamu, kandi n'abarukugonza kubutaahamu timubaikiriza. [
40023014	Mulikibona ngobya inywe, abeegesa b'ebiragiro n'Abafalisaayo! Habwokuba munyaga ebintu eby'omu maju g'abafaakati, kandi musaba endanda abantu babarole; nikyo mulicwererwa omusango ogurukukira obukooto.]
40023015	“Mulikibona ngobya inywe, abeegesa b'ebiragiro n'Abafalisaayo! Habwokuba mwambuka amayanja mugendagenda omu mahanga habw'okuhindura omuntu omu. Obu mumara kumuhindura, mumufoora muntu w'okunagwa omu kiinongoro ky'omurro, mubi okukira inywe emirundi ebiri.
40023016	“Mulikibona inywe abeebembezi abafu b'amaiso abagamba muti: ‘Kakuba omuntu naarahira Enju ya Ruhanga, tikiri kigambo; baitu kakuba naarahira ezaabbu y'omu Nju ya Ruhanga, kimusemeriire kuhikiriza endahiro ye.’
40023017	Badoma inywe abafu b'amaiso! Ekirukukira obukuru nikiha, zaabbu rundi Enju ya Ruhanga enyakweza zaabbu egi?
40023018	Kandi mugamba muti: ‘Kakuba omuntu naarahira itambiro, tikiri kigambo; baitu kakuba arahira ebinyakuli ha itambiro, kimusemeriire kuhikiriza endahiro ye.’
40023019	Inywe abafu b'amaiso! Ekirukukiraho obukuru nikiha, ekihongwa rundi itambiro erirukweza ekihongwa?
40023020	Nahabweki ogu nanyakurahira itambiro, aba alirahire na byona ebinyakuliroho.
40023021	Kandi na weena anyakurahira Enju ya Ruhanga aba agirahiire, kandi arahiire n'Ogu anyakugiikaramu.
40023022	N'anyakurahira iguru, aba arahiire ekitebe kya Ruhanga n'Ogu anyakukiikaliireho.
40023023	“Mulikibona ngobya inywe, abeegesa b'ebiragiro n'Abafalisaayo! Habwokuba muha ekicweka kya ikumi eky'omubwiga, n'eyobyo, n'emikubi endi; kandi timutaho mutima ebigambo ebikuru ebiri omu Biragiro: obwinganiza, embabazi n'okwikiriza. Binu nibyo mwakukozire, kandi ebindi nabyo muleke kubinagaija.
40023024	Inywe abeebembezi abafu b'amaiso, musengiija ebyokunywa kubiihamu omubu, kandi mumira engamiya!
40023025	“Mulikibona ngobya inywe, abeegesa b'ebiragiro n'Abafalisaayo! Habwokuba mwogya ekikopo n'esahaani haruguru, kandi kunu omu nda mwijwire obunyagi n'obubi.
40023026	Mufalisaayo iwe omufu w'amaiso: Banza oyogye ekikopo n'esahaani omu nda, nukwo na haruguru yabyo hasemere.
40023027	“Mulikibona ngobya inywe, abeegesa b'ebiragiro n'Abafalisaayo! Habwokuba musisana nk'ebituuro ebisiigirwe inoni, ebizooka kurungi aheeru, kandi kunu omu nda bijwire amagufa g'abafu n'oburofu bwona.
40023028	Na inywe haruguru muzooka nk'abahikiriire omumaiso g'abantu, baitu omu nda mwijwire obugobya n'obubi.
40023029	“Mulikibona ngobya inywe, abeegesa b'ebiragiro n'Abafalisaayo! Habwokuba mwombekera abarangi ebituuro, musemeza n'ebiijukyo by'abahikiriire,
40023030	nimugamba muti: ‘Kakuba twabaire turoho omu biro by'abaisenkuruitwe, titwakuteraine nabo kuseesa esagama y'abarangi.’
40023031	Habweki nimwerumiriza inywenka nkooku muli baijukuru b'abo abaisire abarangi.
40023032	Na inywe muba nimumaliriza baisenkuru inywe eki baatandikire.
40023033	Njoka inywe, baana b'encwera, mulitabuka muta omusango ogw'okunagwa omu kiinongoro ky'omurro?
40023034	Nikyo ndukubatumira abarangi, abantu b'amagezi, n'abeegesa b'ebiragiro: abamu mulibo mulibaita nimubabamba ha musaraba, abandi mulibateera enkoba omu masorrokaniro ganyu, kandi abandi mubahiiganize omu mbuga zoona,
40023035	nukwo esagama y'abahikiriire boona eyasesirwe omunsi ebaimukirre: okurugirra ha sagama y'Abberi ayaitiirwe busa, okuhika ha sagama ya Zakaliya mutabani wa Barakiya, ou mwaitiire hagati y'ekiikaro ekirukwera n'itambiro.
40023036	Mazimakwo nimbagambira nti: Binu byona birihikaho abantu ab'obusinge bunu.”
40023037	“Ai bambi Yerusaalemu, Yerusaalemu iwe anyakwita abarangi nooteeza amabaale abakutumirwa! Kaingaha obu naagondeze kusorooza hamu abaana baawe nk'enkoko oku ebumbatira obwana bwayo omu mapapa gaayo, baitu iwe otaikirize!
40023038	Dora, enju yaawe neija kusigara eri kifurukwa.
40023039	Nyowe nimbagambira nti: Timuligaruka kundora okuhika obu mulikagamba muti: ‘W'omugisa ogu arukwija omu ibara lya MUKAMA.’ ”
40024001	Yesu obu akaba naaruga omu Nju ya Ruhanga, nubwo abeegesebwa be baizire kumuragirra enyombeka yayo.
40024002	Uwe yabagarukamu ati: “Ebi byona timurukubirora? Mazima nimbagambira nti: Hanu tihalisigaraho ibaale eriri ha lindi, eritalinagwa hansi.”
40024003	Yesu obu akaba aikaliire ha rusozi rw'emiti Oliva, abeegesebwa be baija nambere ali baamukaguza omu nsita bati: “Tugambire, binu biribaho di, kandi karorwaho ki akalyoleka okwija kwawe n'okuhwaho kw'ensi?”
40024004	Yesu yabagarukamu ati: “Mwerinde, hatalibaho muntu weena arukubahabisa.
40024005	Habwokuba baingi abaliija omu ibara lyange, nibagamba bati: ‘Ninyowe Kristo’, kandi balihabisa baingi.
40024006	Mulihurra obulemu n'engambo zabwo; mwerinde mutalyekanga; habwokuba ebi by'okubaho, baitu empero eriba etakahikire.
40024007	Ihanga lirimukirra erindi, n'obukama bulirwanisa obundi, haligwa kiihe kandi halibaho emisisa omu biikaro bingi.
40024008	Ebi byona eriba ntandiko y'emihito.
40024009	“Nubwo balibahayo okubonabonesibwa n'okwitwa; amahanga goona galibanoba habwange.
40024010	Abaingi balinaga okwikiriza, bagobezangane, kandi banobangane.
40024011	Haliimuka abarangi baingi ab'ebisuba kandi balihabisa baingi.
40024012	Habw'obubi kuhingurana buti, okugonza okwa baingi kulifuka.
40024013	Baitu ogu aligumiisiriza kuhika ha mpero, nuwe alijunwa.
40024014	Kandi Amakuru Amarungi ganu ag'obukama bwa Ruhanga galirangirirwa omunsi yoona, gabe bwakaiso ha mahanga goona; obu nubwo empero erihika.”
40024015	“Obu mulirora ekintu ekirukunugwa kandi ekirukuhwerekereza, ekyagambirweho Daneeri omurangi, kitairwe omu kiikaro ekirukwera (arukusoma binu abyetegereze),
40024016	abo abaliba bali omu Buyudaaya bairukire ha nsozi;
40024017	alisangwa hanju eruguru, atalisirimuka kwiha ekintu omunju ye;
40024018	n'alisangwa ali omu musiri, ataligaruka omu ka kutabarra omwenagiro gwe.
40024019	Kandi bambi, abaliba baina enda n'abarukwonkya omu biro ebi balikibona!
40024020	Musabe muleke kusingwa omu biro by'obutiti rundi ha Sabbato.
40024021	Habwokuba omu biro ebi halibaho omuhito mwingi ogutakabahoga okuruga Ruhanga ahanga ensi n'okuhika hati, kandi ogutaligaruka kubaho.
40024022	Kakuba ebiro ebi bitarakeehiibweho, tihaakujunirwe muntu n'omu; baitu habw'abakomerwemu be, ebiro ebi Ruhanga akabikeehyaho.
40024023	Omuntu weena obu alibagambira ati: ‘Dora Kristo ngunu!’ Rundi: ‘Ngugwo!’ Mutalimwikiriza.
40024024	Habwokuba halizooka abarangi ab'ebisuba n'abarukweyeta Kristo, booleke ebihuniriza bingi n'ebyamahano, nukwo bahabise noobu baakubaire abakomerwemu.
40024025	Binu mbibagambiire bitakabaireho.
40024026	Nahabweki obu balibagambira bati: ‘Darawe ali omwirungu,’ mutaligyayo. Rundi: ‘Ngunu ali omu kisiika’, mutaliikiriza.
40024027	Omurabyo nkooku gumulikya niguruga Burugaizooba kuhika Bugwaizooba, n'okwija kw'Omwana w'omuntu nukwo kuliba kuti.
40024028	Nambere hali omutumbi, nuho esega zeesorooleza.”
40024029	“Emihito y'ebiro ebi obu erihwa, ahonaaho izooba lirisiikirizibwa omwirima, n'okwezi tikulijwa, n'enyunyuuzi zirigwa hansi, kandi amaani ag'omwiguru galitengesebwa.
40024030	Nubwo akarorwaho k'Omwana w'omuntu kalizooka omu iguru, kandi enganda zoona ez'omunsi ziriganya. Aho balirora Omwana w'omuntu naizira omu bicu by'omwiguru, aina obusobozi n'ekitiinisa kingi.
40024031	Nubwo alituma bamalaika be nibateera engwara ezirukugamba muno, basorooze abakomerwemu be nibabaiha omu mbaju ina, okuruga ha mpero emu y'iguru okuhika hali endi.”
40024032	“Mwegere ha muti omutini, itaagi lyagwo obu lirokera, likanjurra amababi, mumanya nkooku ekyanda kiri haihi.
40024033	Na inywe obu mulirora ebi byona, mumanye nkooku ali haihi, ahikiire kimu ha irembo.
40024034	Mazimakwo nimbagambira nti: Ab'obusinge bunu tibalihwaho, ebi byona bitakabaireho.
40024035	Iguru n'ensi birihwaho, baitu ebigambo byange tibirihwaho.”
40024036	“Baitu ekiro eki n'esaaha egi busaho n'omu abimanyire, noobu baakuba bamalaika ab'omu iguru, noobu yakuba Omwana w'omuntu, kwihaho Isenyowe wenka.
40024037	Nkooku kyabaire omu biro bya Noha, n'okwija kw'Omwana w'omuntu nukwo kuliba kuti.
40024038	Omu biro ebyayebembiire okusandaara kw'amaizi, abantu baalyaaga, baanywaga, basweranganaga, okuhika ha kiro Noha eki yataahiireho omu lyato erikooto,
40024039	kandi batakimanye okuhika okusandaara kw'amaizi obu kwaizire kwabahwerekereza boona; n'okwija kw'Omwana w'omuntu nukwo kuliba kuti.
40024040	Abasaija babiri obu balisangwa omu musiri: omu alitwarwa, ondi asigale.
40024041	Abakazi babiri obu baliba nibasa hamu: omu alitwarwa, ondi asigale.
40024042	Nahabweki mwikale nimurora, habwokuba timumanyire kiro MUKAMA eki aliiziramu.
40024043	Baitu kinu mukimanye, kakuba nyineeka yamanyire akasumi omusuma ak'arukwiziramu omu bwire bw'ekiro, yaakwikaire naarora, taakulekere enju ye kucwibwa.
40024044	Nahabweki na inywe musemeriire kwikara mweteekaniize; habwokuba Omwana w'omuntu aliija ha saaha ei mutarukumunihirranu.”
40024045	“Nooha omuheereza ogu omwesigwa kandi ow'amagezi, mukama we ou yasigiire kurolerra ab'omu ka ye, abahe ebyokulya omu kasumi akahikire?
40024046	W'omugisa omuheereza ogu, mukama we obu aligaruka, akamusanga naakora ati!
40024047	Mazimakwo nimbagambira nti: Alimukwasa okurolerra ebintu bye byona.
40024048	Baitu omuheereza omubi kakuba ateekereza ati: ‘Mukama wange aikaireyo’,
40024049	kandi akatandika kuteera abaheereza bataahi be, akeeta ha kulya n'okunywa n'abatamiizi.
40024050	Mukama w'omuheereza ogu obu aligaruka ha kiro eki atarukumunihirramu na ha saaha ei atarukumanya,
40024051	alimufubira, amubarre omuli abo abatarukwesigwa; oku nuho abantu baliririrra kandi banene ensaya.”
40025001	“Omu kasumi ako, obukama bw'omwiguru bulirengesanizibwa n'abaisiki ikumi abatwaire etaara zaabo baagenda kutangirra omuswezi.
40025002	Abataano bakaba bali badoma, kandi bataano b'amagezi.
40025003	Habwokuba abadoma obu baatwaire etaara zaabo, batatwale magita ag'okwerinza;
40025004	baitu ab'amagezi bakatwara amagita omu cupa n'omu taara zaabu.
40025005	Omuswezi obu yakeererirwe okwija, boona baatandika kuhungira, baagwijagira.
40025006	“Baitu ekiro omu itumbi bakahurra etoko ngu: ‘Dara kigabura aizire! Muturuke aheeru mumutangirre.’
40025007	Abaisiki bali boona nubwo baimukire, baasemeza etaara zaabo.
40025008	Abadoma baasaba ab'amagezi bati: ‘Mutuheho amagita, habwokuba etaara zaitu zaagya kuraara.’
40025009	Baitu ab'amagezi baabagarukamu bati: ‘Tigarukwija kutumara itwena; haakire inywe mugende hali abasuubuzi mwegurreyo.’
40025010	Obu bakaba bagenzire kugura amagita, omuswazi yaija; abo abakaba beeteekaniize baataaha nawe omu nju ey'obugenyi, n'orwigi rwakingwaho.
40025011	Hanyuma abaisiki abandi nabo baija nibagamba bati: ‘Waitu, waitu, tukingurreho!’
40025012	Baitu omuswezi yagarukamu ati: ‘Mazimakwo nimbagambira nti: Timbamanyire.’
40025013	Nahabweki mwikalege nimurora, habwokuba timurukumanya kiro noobwekuba saaha.”
40025014	“Obukama bw'omwiguru bulisisana nk'omuntu ow'akaba naija kwimukya orugendo; akeeta abaheereza be yabakwasa ebintu bye.
40025015	Akaha buli omu narorra ha bwekambi bwe. Omu akamuha siringi omutwaro, gumu, ondi yamuha enkumi itaano, n'ondi yamuha rukumi rumu, hanyuma yagenda.
40025016	Ogu ayatungire siringi omutwaro gumu, ahonaaho yagenda yaisuubuza; yatunga amagoba omutwaro gumu ogundi.
40025017	N'ayatungire siringi enkumi itaano, nawe yagobamu siringi enkumi itaano zindi.
40025018	Baitu ogu ayatungire siringi rukumi rumu, akagenda yalima ekiina omu itaka, yaserekayo sente za mukama we.
40025019	“Obu haahingwireho omwanya mukooto, mukama w'abaheereza abo yagaruka, yabara nabo ebi yabasigiire.
40025020	Ogu ayahairwe siringi omutwaro gumu yaija, yaleeta siringi omutwaro gumu ogundi naagamba ati: ‘Mukama wange okansigira siringi omutwaro gumu, na nyowe nkagobamu omutwaro gumu ogundi.’
40025021	Mukama we yamugambira ati: ‘Webale omuheereza murungi kandi omwesigwa; oyesigirwe omu bike, ninyija kukukwasa bingi; ija osemererwe na mukama waawe.’
40025022	N'oli ayatungire siringi enkumi itaano yaija, naagamba ati: ‘Mukama wange, okansigira siringi enkumi itaano, hati ngoberemu enkumi itaano ezindi.’
40025023	Mukama we yamugambira ati: ‘Webale omuheereza murungi kandi omwesigwa; oyesigirwe omu bike, ninyija kukukwasa bingi; ija osemererwe na mukama waawe.’
40025024	N'oli ayatungire siringi orukumi rumu yaija naagamba ati: ‘Waitu, nkakumanya nkooku oli muntu ngumangani. Ogesa ebi otarasigire, ohunika ebi otarasigire;
40025025	nahabweki nkatiina, naagenda naasereka siringi zaawe omu itaka. Darazo, ozitwale.’
40025026	Baitu mukama we yamugarukamu ati: ‘Muheereza iwe omubi kandi omugara! Okamanya nkooku ngesa ebi ntarasasigire, kandi mpunika ebi ntarasigire.
40025027	Siringi zange waakubaire ozitaire omu banka, obu naakugarukire naakuzitungire n'amagoba gaazo.
40025028	Nahabweki mumwiheho siringi zange, muzihe ogu anyakwina omutwaro gumu.
40025029	Habwokuba weena anyakwina alyongerwaho ebindi bingi; baitu anyakwina ebike, n'ebi ainabyo birimwihwaho.
40025030	Omuheereza ataina mugaso ogu, mumunage aheeru omu mwirima. Oku nuho abantu baliririrra, kandi banene ensaya.’”
40025031	“Omwana w'omuntu obu aliizira omu kitiinisa kye aina n'abamalaika be boona, alisinga ha kitebe kye eky'ekitiinisa.
40025032	Amahanga goona galyesorooleza omumaiso ge, alibabaganizaamu nk'omuliisa okw'asoroora entaama omu mbuzi.
40025033	Entaama alizita ha mukono gwe ogw'obulyo, baitu embuzi alizita ha gw'emoso.
40025034	Nubwo Mukama aligambira aba ha mukono gw'obulyo ati: ‘Mwije inywe Isenyowe aba yahaire omugisa, mugwetwe obukama obwabateekaniriziibwe okuruga ha kuhangwa kw'ensi;
40025035	habwokuba obu nkaba nindumwa enjara, mukampa ebyokulya; obu nkaba nyina iroho, mukampa ekyokunywa; obu naizire ndi mugenyi mukankunira;
40025036	nkaba ndi busa, mukanjweka; obu nkaba ndwaire, mukaija mwandora; nkaba ndi omu nkomo, mukaija mwansuura.’
40025037	Nubwo abahikiriire balimugarukamu bati: ‘MUKAMA waitu, tukakurora di norumwa enjara, twakuha ebyokulya; rundi oina iroho, twakuha ekyokunywa?
40025038	Kandi tukakurora di oli mugenyi twakukunira; rundi oli busa, twakujweka?
40025039	Tukakurora di orwaire, rundi oli mu nkomo, twaija kukusuura?’
40025040	Mukama alibagarukamu ati: ‘Mazima nimbagambira nti: Eki mwakoliire omu hali abo abarukukira obuto omu bagenzi bange banu, buli mukakikorra nyowe.’
40025041	“Nubwo aligambira abo abaliba bali ha mukono ogw'emoso ati: ‘Mundugeho inywe abakyenwa, mugende omu murro ogutaraara ogwateekaniriziibwe Sitaani n'abamalaika be;
40025042	habwokuba nkaba nindumwa enjara, timwampa byokulya; nkaba nyina iroho, timwampa kyokunywa;
40025043	obunaizire ndi mugenyi, timwankunira; nkaba ndi busa, timwanjweka; nkaba ndwaire, ndi n'omu nkomo, timwaija kunsuura.’
40025044	Nabo balimugarukamu bati: ‘MUKAMA waitu, tukakurora di norumwa enjara, rundi oina iroho, rundi oli mugenyi, rundi oli busa, rundi orwaire, rundi oli omu nkomo, twayanga kukukoonyera?’
40025045	Nubwo alibagarukamu ati: ‘Mazimakwo nimbagambira nti: Nkooku mutarakikoliire omu hali abo abarukukira obuto, buli mutakikorre nyowe.’
40025046	Abo baligenda omu kubonabonesibwa okutalihwaho, baitu abahikiriire balitaaha omu bwomeezi obutalihwaho.”
40026001	Yesu obu yamazire kwegesa ebi byona, yagambira abeegesebwa be ati:
40026002	“Nimumanya nkooku hasigaire ebiro bibiri okuhika ha kiro kikuru eky'okwijuka Okuhingurwaho, kandi Omwana w'omuntu naija kuheebwayo kubambwa ha musaraba.”
40026003	Nubwo banyakatagara abakuru n'abakuru b'abantu baayesorooliize omu kizigati kya mukuru w'abanyakatagara, ibara lye Kaayafa,
40026004	baahanuura nkooku baraakwata Yesu omu magezi, bamwite.
40026005	Baitu baagamba bati: “Kitakorwa omu biro bikuru, tihaikara kubaho epumpu omu bantu.”
40026006	Yesu obu akaba ali Betaniya omunju ya Simooni omugenge,
40026007	hakaija omukazi aina ihembe ly'amagita ag'omuhendo mwingi, yagaseesa ha mutwe gwa Yesu, obu akaba aikaliire naalya.
40026008	Baitu abeegesebwa obu baarozire eki, baabiihirwa nibagamba bati: “Amagita ganu gafiire ki?
40026009	Gaakutunzirwemu siringi nyingi, zigabirwa abanaku.”
40026010	Baitu Yesu obu yakyetegeriize, yabagambira ati: “Omukazi onu mumutuzire ki? Habwokuba ankoliire ekintu kirungi.
40026011	Abanaku obutoosa mwikara nabo, baitu timurukwija kwikara na nyowe obutoosa.
40026012	Okuseesa amagita ganu ha mubiri gwange, eki akikozire naanteekaniriza okuziikwa.
40026013	Mazimakwo nimbagambira nti: Hoona hoona omunsi nambere Amakuru Amarungi ganu garaarangirirwaga, omukazi onu eki akozire kiraagambwahoga okumwijuka.”
40026014	Nubwo Yuda Isikalyota, omu hali ikumi na babiri, yagenzire hali baanyakatagara abakuru,
40026015	yabakaguza ati: “Murampa ki obu ndaamubahikyaho?” Baamusasura ebicweka by'efeeza makumi asatu.
40026016	Okuruga obu, yaserra akasumi ak'araamugoberezamu.
40026017	Ha kiro ky'okubanza eky'obugenyi bw'Emigaati Etatumbisiibwe, abeegesebwa bakaija hali Yesu baamukaguza bati: “Noogonza tukuteekanirize nkaha nambere oraaliira obugenyi obw'okwijuka Okuhingurwaho?”
40026018	Yesu nukwo kubagarukamu ati: “Mugende omu rubuga mb'omuntu nanka, mumugambire muti: ‘Omwegesa naagamba ati: Akasumi kange kali haihi kuhika kandi omunju yaawe nuho ndaaliira obugenyi obw'Okuhingurwaho hamu n'abeegesebwa bange.’ ”
40026019	Abeegesebwa baakora Yesu nkooku yabaragiire, baateekaniza obugenyi obw'okwijuka Okuhingurwaho.
40026020	Omu rwiririzi Yesu yaija yaikarra ha meeza hamu n'abeegesebwa be ikumi na babiri.
40026021	Obu bakaba nibalya, yagamba ati: “Mazimakwo nimbagambira nti: Omu omuli inywe naija kungobeza.”
40026022	Bbo baatandika kusaalirwa n'okumukaguza omu omu bati: “MUKAMA wange, ninyowe?”
40026023	Yabagarukamu ati: “Ogu arukukoza na nyowe omu bbakuli, nuwe arukwija kungobeza.
40026024	Omwana w'omuntu naagenda kuba nkooku kyamuhandiikirweho; baitu ogu arukumugobeza alikibona! Kyakubaire kirungi omuntu ogu kakuba atarazairwe.”
40026025	Yuda ayamugobiize yamukaguza ati: “Mwegesa, ninyowe?” Nandiki Yesu ati: “Niiwe anyakukigambire.”
40026026	Obu bakaba nibalya, Yesu yakwata omugaati, yasiima, yagucwamu, yaguha abeegesebwa be naagamba ati: “Mukwate mulye; gunu nugwo mubiri gwange.”
40026027	Kandi yakwata ekikopo, obu yamazire kusiima, yakibaha naagamba ati: “Munyweho inywena,
40026028	enu niyo sagama yange ey'ekiragaano ekihyaka, eraaseeswa habwa baingi okubaganyiza ebibi.
40026029	Nimbagambira nti: Tindigaruka kunywa ha nsande y'ebijuma by'emizaabbibbu okuhika ha kiro kiri obu ndiginywa na inywe eri mpyaka omu bukama bwa Isenyowe.”
40026030	Obu baamazire kuzina ekizina, baaturuka, baagenda ha rusozi rw'emiti Oliva.
40026031	Nubwo Yesu yabagambiire ati: “Ekiro kinu inywe inywena nimwija kumpemukaho; habwokuba kikahandiikwa kiti: ‘Nditeera omuliisa, entaama z'omu igana irarange.’
40026032	Baitu obu ndimara kuhumbuurwa, ndibabanza kuhika Galiraaya.”
40026033	Petero yahaya naagamba ati: “Abandi boona noobu baraakurugaho, baitu nyowe nikikafuuhe!”
40026034	Nandiki Yesu ati: “Mazima ninkugambira nti: Kiro kinu kyonyini, enkoko etakakookere, oraaba onyehoogere emirundi esatu.”
40026035	Petero nukwo kumugarukamu ati: “Noobu ndaaba ndi w'okufa na iwe, baitu tindukwija kukwehooga.” N'abeegesebwa abandi boona nukwo baagambire bati.
40026036	Hanyuma Yesu yagenda nabo omu kiikaro ekirukwetwa Getesemaane, yagambira abeegesebwa be ati: “Mwikarre hanu, nyowe ka ngende kuli nsabe.”
40026037	Yatwara Petero n'abatabani ba Zebedaayo bombi, yabanza kusaalirwa n'okutuntura.
40026038	Nubwo yabagambira ati: “Omutima gwange gwina obujune bwingi, buraaliire kunyita. Mwikale hanu nimurora hamu na nyowe.”
40026039	Obu, yagendaho kake omumaiso, yajuumara, yayesengereza ati: “Taata, obu kiraaba nikisoboka, amabone ganu gandugeho; kitaba nka nyowe oku ndukugonza, baitu kibe Iwe nkooku orukugonza.”
40026040	Yagaruka hali abeegesebwa yabasanga bagwijagiire; nukwo kukaguza Petero ati: “Timusoboire kwikara nimurora hamu na nyowe esaha emu?
40026041	Murole kandi musabe, muleke kwohebwa. Omutima nigugonza mali, baitu omubiri muceke.”
40026042	Yagenda obwa kabiri yayesengereza naagamba ati: “Taata, amabone ganu obu garaaba gatarukusobora kundugaho ntakagaboine, kikorwe Iwe nkooku orukugonza.”
40026043	Yagaruka yaija, nabwo yabasanga bagwijagiire, habwokuba amaiso gaabo gakaba gaina oturo twingi.
40026044	Yabarugaho, yagenda kwesengereza obwa kasatu, naagamba ebigambo nka biri.
40026045	Hanyuma yagaruka hali abeegesebwa yabagambira ati; “Na hati mukyagwijagiire, muhumwire? Kale nu esaaha ehikire, Omwana w'omuntu aheebweyo omu mikono y'abasiisi.
40026046	Mwimuke tugende. Arukungobeza ngugwo, airiire haihi.”
40026047	Obu akaba naakyabaza ebi, Yuda, omu hali ikumi na babiri, yaija aina ekitebe ky'abantu baingi bakwasire empirima n'ebiduuma, nibaruga hali banyakatagara abakuru n'abakuru b'abantu.
40026048	Ogu ayamugobiize, akaba abahaire ira akarorwaho, naabagambira ati: “Ou ndaagwa omu kifuba buli nuwe ogu; mumukwate.”
40026049	Ahonaaho yaija hali Yesu, yamuramukya ati: “Mirembe Mwegesa!” Yamugwa omu kifuba.
40026050	Yesu nukwo kumukaguza ati: “Munywani wange, oiziriire ki?” Nubwo bali baizire, baagwera Yesu, baamukwata.
40026051	Omu hali abo abakaba bali na Yesu, yasomorayo empirima ye, yagorra omukono, yatema okutu kw'omwiru w'omukuru w'abanyakatagara, yakucwaho.
40026052	Baitu Yesu yamugambira ati; “Empirima yaawe gigarre omu kiraaro kyayo; habwokuba boona abakwata empirima, baliitwa empirima.
40026053	Nimuteekereza tindukusobora kusaba Isenyowe, akantwekera ahonaaho ihe ly'abamalaika abarukukira ha bihanda ikumi na bibiri?
40026054	Kakuba kitabaire kiti, Ebyahandiikirwe byakuhikiriire bita?”
40026055	Nubwo Yesu yakagwize ekitebe kyona ky'abantu ati: “Mwizire kunkwata mwina empirima n'ebiduuma, nk'abaiziriire kukwata omunyagi? Buli kiro naikaraga omu Nju ya Ruhanga ninyegesa, mutankwate.
40026056	Baitu binu byona bibaireho, nukwo ebyahandiikirwe abarangi bihikiriziibwe.” Okuruga aho abeegesebwa be boona baamusigaho bairuka.
40026057	Omu kasumi ako, abo abaakwasire Yesu bakamutwara mba Kaayafa, omukuru w'abanyakatagara, nambere abeegesa b'ebiragiro n'abakuru b'abantu bakaba beesorooliize.
40026058	Baitu Petero yamuhondera haraho okuhikira kimu omu kizigati ky'omukuru w'abanyakatagara. Obu yataahiremu, yaikarra n'abalinzi kurora nambere biraahwera.
40026059	Baanyakatagara abakuru n'ab'orukurato boona baasera obwakaiso bw'ebisuba, bahangirre Yesu, nukwo bamwite.
40026060	Noobu haraaba haizire abakaiso baingi ab'ebisuba, baitu obwakaiso obuhikire butazooke. Ha kumalirra haija abandi babiri
40026061	baagamba bait: “Omuntu onu akagamba ati: ‘Ninsobora kuseesa Enju ya Ruhanga, n'okugaruka kugyombekera ebiro bisatu’.”
40026062	Mukuru w'abanyakatagara yayemerra yamukaguza ati: “Toina kyona eki orukugarukamu? Kiki abasaija banu eki barukukurumiriza?”
40026063	Baitu Yesu yaculeera. Mukuru w'abanyakatagara nukwo kumugambira ati: “Ninkurahiza Ruhanga omwomeezi, tugambire obu oraaba oli Kristo, Omwana wa Ruhanga.”
40026064	Nandiki Yesu ati: “Niiwe okigambire. Baitu nimbagambira nti: Okuruga hati mulirora Omwana w'omuntu aikaliire ha mukono gw'obulyo ogw'Ow'obusobozi bwona, kandi naizira omu bicu by'omwiguru.”
40026065	Nubwo omukuru w'abanyakatagara yataagwire ebijwaro bye, naagamba ati: “Ajumire Ruhanga. Nitukyaserurra ki bakaiso abandi? Hati mwehuliire inywenka nkooku ajumire Ruhanga.
40026066	Inywe nimucwamu muta?” Baamugarukamu bati: “Asemeriire kufa.”
40026067	Nubwo baamucwera ebicwanta ha maiso, baamuteera entomi, abandi empi,
40026068	nibagamba bati: “Iwe Kristo, toma; nooha akutiire?”
40026069	Petero akaba aikaliire aheeru omu kizigati, omuzaana w'omukuru w'abanyakatagara yaija nambere ali, yagamba ati: “Na iwe obairege hamu na Yesu Omugaliraaya.”
40026070	Baitu uwe yayehooga omumaiso ga boona ati: “Eki orukugamba, tindukukimanya.”
40026071	Obu yaturukire aheeru yahika ha kiti ky'irembo, omuzaana ondi yamurora, yagambira abakaba beemeriireho ati: “Omusaija onu nawe abaire ali hamu na Yesu owa Nazareeti.”
40026072	Petero yagaruka kwehooga naarahira ati: “Omuntu ogu tindukumumanya.”
40026073	Obu haahingwireho akaanya kake, abakaba beemeriireho baija hali Petero, baamugambira bati: “Mananukwo na iwe oli omu hali bo, habwokuba engambo yaawe neekulega.”
40026074	Nubwo yatandika kwekondereza n'okurahira ati: “Omusaija ogu timmumanyiire kimu.” Ahonaaho enkoko yakooka.
40026075	Petero yaijuka ekigambo Yesu eki yamugambiire ati: “Enkoko etakakookere, oraaba onyehoogere kasatu.” Yaturuka aheeru, yarra muno.
40027001	Obwire obu bwakiire, banyakatagara abakuru boona n'abakuru b'abantu baahanuura kwita Yesu;
40027002	baamuboha, baamutwara, baamukwasa Pilaato omulemi omukuru.
40027003	Yuda ayamugobiize, obu yarozire Yesu amazire kusingwa omusango, yayegarukamu eki yakozire, yagarurra banyakatagara abakuru n'abakuru b'abantu ebicweka by'efeeza amakumi asatu,
40027004	naagamba ati: “Nsiisire okugobeza omuntu ataina musango.” Baamugarukamu bati: “Itwe eki nitukifaaho ki? Oyemalirre wenka.”
40027005	Nubwo yahungwire ebicweka by'efeeza omunju ya Ruhanga, yabarugaho, yagenda, yayehanika.
40027006	Baitu banyakatagara abakuru baasorooza ebicweka ebi by'efeeza, nibagamba bati: “Tikirukuhika kubita omu lyahurro ly'Enju ya Ruhanga, habwokuba sente zinu ziguzire esagama y'omuntu.”
40027007	Baahanura kuziguramu ekibanja ky'omubumbi, baziikemuga abanyamahanga.
40027008	Nikyo ekibanja eki kyeterwa Ekibanja ky'Esagama n'okuhika hati.
40027009	Nubwo ekyagambirwe omurangi Yeremiya kyahikiriire kiti: “Bakatwara ebicweka by'efeeza makumi asatu, nugwo muhendo gw'ogu abantu ba Isirairi baaramwire,
40027010	kandi babiguramu ekibanja ky'omubumbi, MUKAMA nkooku yammanyisize.”
40027011	Yesu yayemerra omumaiso g'omulemi mukuru. Ogu yamukaguza ati: “Niiwe Mukama w'Abayudaaya?” Yesu yamugarukamu ati: “Nukwo ogambire.”
40027012	Baitu banyakatagara abakuru n'abakuru b'abantu obu baamulegere, atagarukemu.
40027013	Nubwo Pilaato yamukagwize ati: “Torukuhurra ebi byona ebi barukukunyegerra nkooku biri bingi?”
40027014	Baitu Yesu atamugarukemu na kimu hali ebi byona ebi baamunyegeriire; omulemi nawe yahunirra muno.
40027015	Ha kiro kikuru, ekaba eri engeso y'omulemi omukuru okulekerra abantu omunyankomo omu ou baasiimaga.
40027016	Omu kasumi ako bakaba baina omunyankomo omu arukurangaanwa muno, ibara lye Baraaba.
40027017	Obu baayesoroize, Pilaato yabakaguza ati: “Nimwenda mbalekerre oha: Baraaba rundi Yesu arukwetwa Kristo?”
40027018	Akamanya nkooku bamuhaireyo habw'ihali.
40027019	Pilaato obu yaikaliire ha kitebe ky'okucweraho emisango, nubwo mukazi we yamutumiireho ati: “Omusaija ogu ahikiriire otamukoraho kantu koona; habwokuba ebi mmuroosireho ekiro, binsaalize muno.”
40027020	Baitu banyakatagara abakuru n'abahanuuzi bakasoonasoona abantu kusaba Baraaba, baite Yesu.
40027021	Omulemi omukuru yabakaguza ati: “Hali banu bombi, nimwenda mbalekerre oha?” Baamugarukamu bati; “Baraaba.”
40027022	Nandiki Pilaato ati: “Kandi Yesu arukwetwa Kristo, mmukole ki?” Nukwo boona kugarukamu bati; “Abambwe ha musaraba!”
40027023	Omulemi yabakaguza ati: “Habwaki? Akozire kibi ki?” Baitu bbo baatokera haiguru kukiraho bati: “Abambwe ha musaraba!”
40027024	Pilaato obu yarozire nayejwahiza busa, kandi nkooku harukwija kubaho akajagarro, yakwata amaizi, yanaaba omu ngaro boona nibarora, naagamba ati: “Nyowe tindukujunaanwa sagama y'omuntu onu ahikiriire, ebi bigambo byanyu.”
40027025	Abantu boona nukwo kugarukamu bati: “Esagama ye ebe hali itwe na ha baana baitu!”
40027026	Nubwo yabalekerra Baraaba, kandi yaragira babanze bateere Yesu enkoba, hanyuma yamuhayo kubambwa ha musaraba.
40027027	Nubwo abaserikale b'omulemi omukuru baatwaire Yesu omunju erukwetwa kibbira, ekihanda kyabu kyona kyamwesoroolezaaho.
40027028	Baamujuura ebijwaro bye, baamujweka orugoye orurukugaajuka.
40027029	Baaruka ekondo y'amahwa, baagimuta ha mutwe, baamukwasa orubingo omu mukono gw'obulyo. Baateeza amaju omumaiso ge nibamuteerra enaku bati? “Hangiriza, Omukama w'Abayudaaya!”
40027030	Baamucwera ebicwanta, baamwihaho orubingo, baarumuteeza ha mutwe.
40027031	Obu baamazire kumuterra enaku, baamujuura orugoye orurukugaajuka, baamujweka ebijwaro bye, baamutwara kumubamba ha musaraba.
40027032	Obu bakaba nibagenda, baatangana omusaija owa Kireene, ibara lye Simooni, baamuhambiriza okwetwekeraho Yesu omusaraba.
40027033	Obu baahikire omu kiikaro ekirukwetwa Gologota (ekirukumanyisa ngu: kiikaro ky'oruhanga),
40027034	baaha Yesu eviini etabwirwemu omubazi, aginywe; baitu obu yarolezeeho, yayanga kuginywa.
40027035	Abaserikale obu baamazire kumubamba, baabagana ebijwaro bye nibabitera itomo;
40027036	baikarra hansi bamuroleriire.
40027037	Kandi haruguru y'omutwe gwe, bakataho ekihandiiko ky'omusango gwe ekirukugamba kiti: “Onu nuwe Yesu, Omukama w'Abayudaaya.”
40027038	Akabambwa hamu n'abahuura babiri, omu ha mukono gwe ogw'obulyo, n'ondi ha gw'emoso.
40027039	Kandi abo abakaba nibahingura baamujuma, nibacwa emitwe yabo,
40027040	nibagamba bati; “Iwe ayagondeze kuseesa Enju ya Ruhanga, okagaruka kugyombekera ebiro bisatu wejune wenka! Obu oraaba oli Mwana wa Ruhanga, wehanuule ha musaraba.”
40027041	Baanyakatagara abakuru, n'abeegesa b'ebiragiro, hamu n'abakuru b'abantu, nabo nukwo baamujumire bati:
40027042	“Akajuna abandi, baitu tasobora kwejuna wenka, kunu nuwe Omukama wa Isirairi. Hati ayehanuule ha musaraba, nukwo na itwe tumwikirize.
40027043	Ayesiga Ruhanga, leka Ruhanga amujune hati, obu araaba naamugonza; habwokuba akagamba ati: ‘Ndi Mwana wa Ruhanga.’”
40027044	Kandi abahuura abaabambirwe nawe, nabo nukwo baamujumire bati.
40027045	Okuruga esaaha mukaaga okuhika esaaha mwenda ensi yoona ekaswekwa omwirima.
40027046	Kandi ha saaha nka mwenda, Yesu yayamuza n'iraka likooto ati: “Eli, Eli lama sabakatani?” Amakuru gaakyo ngu: “Ruhanga wange, Ruhanga wange, ondugiireho ki?”
40027047	Abamu ha basungi, obu baahuliire eki, nukwo kugamba bati: “Omusaija onu naayeta Eriya.”
40027048	Ahonaaho omu halibo yairuka yaleeta ekijumankuba yakiibika omu marwa agasaaliire, yakita ha rubingo, yamuha anyunyuguze.
40027049	Baitu abandi baagamba bati; “Ka turole Eriya nkooku araija kumujuna.”
40027050	Baitu Yesu yagaruka yayamuliza haiguru, yacwekana.
40027051	Ahonaaho enyigamo y'omunju ya Ruhanga yatemukamu habiri, okuruga eruguru okuhika hansi; ensi yatengeeta, n'emyandara yayatika;
40027052	ebituuro byayesama, emitumbi nyingi ey'abahikiriire abakaba bagwijagire yahumbuurwa.
40027053	Abaarugire omu bituuro Yesu amazire kuhumbuuka, bakagenda omu rubuga orurukwera baabonekera baingi.
40027054	Mukuru w'abaserikale n'aba akaba ainabo nibalinda Yesu, obu baahuliire omusisa, nibarora n'ebyabaireho byona, baatiina muno nibagamba bati: “Mazimakwo, onu abaire Mwana wa Ruhanga!”
40027055	Hakaba haroho n'abakazi baingi abaarugire Galiraaya bahondiire Yesu nibamuheereza, beemeriire haraho nibarora;
40027056	omuli bo hakaba harumu Mariya Magadaleena, Mariya nyina Yakobbo na Yosefu, kandi na nyina batabani ba Zebedaayo.
40027057	Obwire obu bwahikire rwebagyo, hakaija omusaija omuguuda owa Alimateya, ibara lye Yosefu, nawe akaba ali mwegesebwa wa Yesu.
40027058	Akagenda hali Pilaato, yamusaba omutumbi gwa Yesu. Pilaato yaragira bagumuhe.
40027059	Yosefu yatwara omutumbi, yaguzinga omu rugoye rwa bafuta,
40027060	yaguta omu kituuro ekihyaka eki akaba ayebaiziire omu mwandara; yakumbya ibaale likooto, yaigara omunwa gw'ekituuro, yagenda.
40027061	Mariya Magadaleena na Mariya ondi bakaba baroho, baikaliire baroleriire ekituuro.
40027062	Obwire obu bwakiire, nikyo kiro ekyakuraatiire ekiro ky'Okweteekaniza, banyakatagara abakuru n'Abafalisaayo baayesorooleza hali Pilaato
40027063	baagamba bati; “Waitu, nitwijuka omubiihi w'ebisuba ogu, obwakaba akyali mwomeezi, akagamba ati: ‘Obu halihinguraho ebiro bisatu, ndihumbuuka.’
40027064	Nahabweki, ragira balindire kimu ekituuro okuhika ha kiro kya kasatu, obw'olyaho abeegesebwa be tibaikara kwija bakaiba omutumbi gwe, hanyuma bakagambira abantu bati: ‘Ahumbuukire omu bafu’, kandi okuhaba okwa hanyuma nikwija kukira okw'okubanza obubi.”
40027065	Pilaato yabagarukamu ati; “Mwina abalinzi, mugende mukirinde nkooku murukusobora.”
40027066	Baagenda, baagumya ekituuro; ibaale balitaho emanyikirizo, baataho n'abalinzi.
40028001	Sabbato ekahwaho, kandi nyenkya omu rukyakya, ha Sande, Mariya Magadaleena na Mariya ondi bakagenda ha kituuro.
40028002	Hakabaho omusisa gw'amaani, habwokuba malaika wa Ruhanga akasirimuka yaruga omu iguru, yaija yakumbya ibaale lya ha munwa gw'ekituuro, yaliikarraho.
40028003	Amaiso ge gakaba nigangasana nk'omurabyo kandi ebijwaro bye bikaba nibyeera nk'ebirika.
40028004	Abalinzi habw'okumutiina, bakatukumira, baagwa, baasisana nk'abafiire.
40028005	Baitu malaika yagambira abakazi ati: “Mutatiina; habwokuba mmanyire nkooku murukuserra Yesu ayabambirwe ha musaraba.
40028006	Hanu taroho; ahumbuukire nkooku yagambire. Mwije murole nambere bakaba bamutaire.
40028007	Hati mugende bwango, mugambire abeegesebwa be nkooku ahumbuukire kandi naija kubabanza kuhika Galiraaya; oku nuho mulimurorra. Hati mmazire kubagambira.”
40028008	Bbo baaruga bwango ha kituuro baina obutiini hamu n'omuhimbo mwingi, bairuka kugambira abeegesebwa be.
40028009	Nubwo Yesu yabatangaine yabaramukya ati: “Mirembe!” Baamwirra haihi, baamukwata ebigere, baamuramya.
40028010	Aho Yesu yabagambira ati: “Mutatiina, irooko mugambire bagenzi bange bagende Galiraaya; oku nuho balindorra.”
40028011	Abakazi abo obu bakaba nibakyarugaho, abamu ha balinzi bakagenda omu rubuga kugambira abanyakatagara byona ebyabaireho.
40028012	Baanyakatagara obu baayesoroize kuhanuura hamu n'abakuru b'abantu, nubwo baahaire abalinzi sente,
40028013	baabateererra bati; “Mugambire abantu ngu: ‘Abeegesebwa be baizirege ekiro obu tubaire tugwijagiire, baamwiba, baamutwara.’
40028014	Kandi kinu omulemi omukuru obu araakihurra, nitwija kumunanura, nukwo na inywe tubaihe omu kabi.”
40028015	Abalinzi baatwara sente, baakora nkooku baahanuliirwe; amakuru ago gakararanga omu Bayudaaya n'okuhika hati hoona!
40028016	Omu kasumi ako, abakwenda ikumi n'omu bakagenda Galiraaya, ha rusozi Yesu oru akaba abagambireho.
40028017	Obu baamurozire, baamuramya; baitu abandi baafuberra.
40028018	Yesu yairra haihi, yabagambire ati: “Nkaheebwa obusobozi bwona omwiguru n'omunsi.
40028019	Nahabweki mugende, muhindule abantu ab'omu mahanga goona beegesebwe, nimubabatiza omu ibara lya Isiitwe, n'erya Mwana, n'erya Mwoyo Ahikiriire,
40028020	mubeegese okukwata byona ebi naabaragiire. Mumanye nkooku ndi na inywe ebiro byona okuhika ha mpero.”
41001001	Amakuru Amarungi aga Yesu Kristo, Omwana wa Ruhanga, nkooku gaatandikire.
41001002	Kikahandiikwa omu kitabu kya Isaaya omurangi kiti: “Dora, nintuma omukwenda wange akwebembere, akuteekanirize omuhanda gwawe;
41001003	nuwe ogu arukwamirra omwirungu ati: Muteekanirize MUKAMA omuhanda, mutereekereze obuhanda bwe.”
41001004	Nikyo Yohaana Omubatiza yazookiire omwirungu naarangirra abantu beegarukemu, nukwo babatizibwe, baganyirwe ebibi.
41001005	Abantu ab'omu Buyudaaya yoona n'aba Yerusaalemu boona bakagenda nambere ali, yababatiriza omu kisaaru Yorudaani, nibaatura ebibi byabo.
41001006	Yohaana ogu yajwaraga ekyokujwara ky'ebyoya by'engamiya, naayeteegesa orukoba rw'oruhu, kandi yalyaga enzige n'obwoki obw'omwirungu.
41001007	Akarangirra ati: “Arukunkiza obusobozi naija ankuratiire, ou ntasemeriire kwinama kusumurra orukoba rw'enkaito ze.
41001008	Nyowe mbabatiza n'amaizi; baitu uwe alibabatiza na Mwoyo Ahikiriire.”
41001009	Omu biro ebi, Yesu akaija naaruga Nazareeti orwa Galiraaya yabatizibwa Yohaana omu kisaaru Yorudaani.
41001010	Obu akaba nakyaruga omu maizi ati, yarora iguru lyakinguka, na Mwoyo Ahikiriire naamusirimukaho omu kisisani ky'eriiba;
41001011	iraka lyaruga omwiguru nirigamba liti: “Niiwe Mwana wange omugonzibwa, ou nsiima muno.”
41001012	Ahonaaho Mwoyo yamutwara omu irungu.
41001013	Yamarayo ebiro makumi ana, naayohebwa Sitaani; kandi yaikaraga omu nyamaiswa hagati; n'abamalaika baamuheerezaaga.
41001014	Yohaana obu yamazire kukwatwa, Yesu yaija Galiraaya, naarangirra Amakuru Amarungi aga Ruhanga,
41001015	naagamba ati: “Akasumi kahikire, obukama bwa Ruhanga bwiriire haihi; mwegarukemu, mwikirize Amakuru Amarungi.”
41001016	Obu akaba naaraba ha musa gw'enyanja ya Galiraaya, yarora Simooni na Andereya owanyina nibanaga akatimba omu nyanja; habwokuba bakaba bali basohi.
41001017	Yesu yabagambira ati: “Mumpondere, ndibafoora basohi b'abantu.”
41001018	Ahonaaho baasiga obutimba bwabu, baamuhondera.
41001019	Obu yagenzireho omumaiso kake, yarora Yakobbo mutabani wa Zebedaayo, na Yohaana owanyina, nabo bakaba bali omu bwato bwabu nibasumiikaniza obutimba.
41001020	Ahonaaho yabeeta; baaleka isebo Zebedaayo omu bwato hamu n'abarukukolerra empeera, baamuhondera.
41001021	Bakagenda Kafaranaumu; atabandaale, ha kiro kya Sabbato akataaha omu isorrokaniro, yatandika kwegesa.
41001022	Enyegesa ye ekahuniriza abantu, habwokuba akabeegesa nk'anyakwina obusobozi, atabeegese nk'abeegesa b'ebiragiro oku baabeegesaaga.
41001023	Omu isorrokaniro eri hakaba harumu omusaija akwasirwe omwoyo mubi:
41001024	Yatokera haiguru naagamba ati: “Yesu owa Nazareeti nootwenza ki? Oizire kutuhwerekereza? Ninkumanya, niiwe ahikiriire wa Ruhanga.”
41001025	Baitu Yesu yagucoomera ati: “Culeera, murugeho!”
41001026	Omwoyo omubi gwamukankaniza, gwayamuliza haiguru, gwamurugaho.
41001027	Abantu boona baatangaara, nukwo kukaguzangana bati: “Kinu kiki? Enu nyegesa mpyaka! Naaragiza obusobozi emyoyo emibi, nayo neemuhurra.”
41001028	Ahonaaho yagenda naayeyongera kurangaanwa omu bicweka byona ebya Galiraaya.
41001029	Obu baarugire omu isorrokaniro, baataaha omu nju ya Simooni na Andereya, bali hamu na Yakobbo na Yohaana.
41001030	Nyinazaara Simooni akaba abyamire, arwaire omuswija obu akaba naakyahikaho ati, baamumugambira.
41001031	Yesu yaija, yamukwata ha mukono, yamwimukya; omuswija gwamurugaho; yatandika kubaheereza.
41001032	Rwebagyo, izooba obu lyagwire, bakamuleetera boona abakaba barwaire n'abakwasirwe emyoyo emibi.
41001033	Ab'omu rubuga boona bakeesorooleza ha mulyango.
41001034	Yakiza baingi abakaba barwaire endwara ezitali zimu; yabinga emyoyo emibi nyingi, kandi atagiikirize kugamba, habwokuba ekamumanya.
41001035	Nyenkya akaimuka obwire butakakiire, yagenda omu kiikaro ekitarumu bantu, yasabirayo.
41001036	Simooni n'abo aba akaba ainabo baija nibamuserra,
41001037	obu baamugwireho baamugambira bati: “Boona nibakuserra.”
41001038	Nawe yabagarukamu ati: “Tweyongereyo omu byaro ebindi ebiherraineho, naho nyegeseeyo; habwokuba nikyo kyandeesire.”
41001039	Yagenda naaraba omu Galiraaya yoona, naarangirra omu masorrokaniro gaabu, kandi naabinga emyoyo emibi.
41001040	Omugenge akaija nambere ali, yateeza amaju naamwesengereza ati: “Obu oraaba noogonza, noosobora kunkiza.”
41001041	Yesu yakwatwa embabazi, yagorra omukono, yamukwataho, namugambira ati: “Ego ningonza; kira.”
41001042	Omu kasumi ako konyini ebigenge byamurugaho, yakira.
41001043	Ahonaaho Yesu yamuragira agende, naamuteererra muno ati:
41001044	“Otakisura okakigambiraho omuntu n'omu, baitu genda oyeyoleke nyakatagara, kandi habw'okusemezibwa kwawe oheyo ekihongwa Musa eki yaragiire, bube bwakaiso hali abantu.”
41001045	Baitu obu yaturukire aheeru, yatandika kwebaliza naabirarangya hoona; nahabweki Yesu akaba atakyasobora kugaruka kutaaha omu byaro burole, baitu akaikara ha rubaju; abantu baarugaga hoona hoona, nibamusangayo.
41002001	Obu haahingwireho ebiro, Yesu yagaruka Kafaranaumu, boona baamanya nkooku ali omuka.
41002002	Abantu baingi bakeesorooza, baijura omu nju; na ha mulyango omwanya gwabura; akaba naabatebeza ekigambo kya Ruhanga.
41002003	Haija abantu, baamuleetera omurwaire azingamire, ahimbirwe abasaija bbana.
41002004	Obu baabuzirwe h'okumumuhikizaaho habw'obwingi bw'abantu, baasakurra orusu rw'enju haiguru ya Yesu mbere akaba ali; obu baamazire kutunga omwanya gw'okumurabyamu, baamusirimurra ha katabu aka akaba abyamireho.
41002005	Yesu obu yarozire nkooku baina okwikiriza, yagambira ekizingo ati: “Mwana wange, ebibi byawe bikuganyirwe.”
41002006	Nukwo abamu ha beegesa b'ebiragiro abakaba baikaliire aho, kwekaguza bati:
41002007	“Omusaija onu kiki ekirukumugambisa kiti? Naajuma Ruhanga! Nooha asobora kuganyira ebibi atali Ruhanga wenka?”
41002008	Yesu obu yakengere nkooku barukwekaguza bati, yagaruka yabakaguza ati: “Kiki eki murukwekaguliza muti omu mitima yanyu?
41002009	Ekirukukira kurahuka kiraha, kugambira ekizingo nti: ‘Ebibi byawe bikuganyirwe, ’ rundi kugamba nti: ‘Imuka, ohimbe akatabu kaawe, orubate’?
41002010	Hati ka mumanye Omwana w'omuntu nkooku aina obusobozi omunsi obw'okuganyira ebibi.” Nubwo yagambiire ekizingo ati:
41002011	“Ninkuragira nti: Imuka, ohimbe akatabu kaawe, otaahe.”
41002012	Uwe yaimuka, ahonaaho yahimba akatabu ke, yaturuka aheeru boona bamuroleriire; nukwo bbo kutangaara, baakugiza Ruhanga nibagamba bati: “Ekintu nka kinu titukakiroraga!”
41002013	Yesu akagaruka kugenda ha musa gw'enyanja; ekitebe kyona kyamwesoroolezaaho, uwe yabeegesa.
41002014	Obu akaba naahingura, yarora Leevi, mutabani wa Alifaayo, aikaliire omu isoroolerezo ly'omusoro, yamugambira ati: “Mpondera.” Nawe yaimuka, yamuhondera.
41002015	Kandi obu akaba aikaliire omunju ya Leevi naalya, abasorooza b'omusoro baingi n'abasiisi bakaba bailkaliire nawe n'abeegesebwa be; habwokuba hakaba haroho baingi abaamuhondiire.
41002016	Abeegesa b'ebiragiro ab'omu Bafalisaayo obu baamurozire naalya n'abasiisi n'abasorooza b'omusoro, nukwo kukaguza abeegesebwa be bati: “Habwaki naalya kandi naanywa n'abasooroza b'omusoro n'abasiisi?”
41002017	Yesu obu yakihuliire, yabagarukamu ati: “Aboomeezi tibeetaaga mufumu, baitu ayetaagwa abarwaire; ntaizirre kweta abahikiriire baitu abasiisi.”
41002018	Omu kasumi ako abeegesebwa ba Yohaana Omubatiza n'Abafalisaayo bakaba nibasiiba; abantu baija baakaguza Yesu bati: “Habwaki abeegesebwa ba Yohaana n'ab'Abafalisaayo nibasiiba, kunu abaawe batarukusiiba?”
41002019	Yesu yabagarukamu ati: “Abagenyi basobora kusiiba kunu omuswezi ainabo? Obu baba bakyali na omuswezi, tibasobora kusiiba.
41002020	Akasumi kalihika kigabura obu alibaihwaho, ha kiro eki nubwo balisiiba.
41002021	Tiharoho n'omu abazirirra ekikoba kihyaka ha kijwaro kikuru. Kakuba akorakwo, ekikoba kitaagura ekijwaro kandi ekihuru kigalihira kimu.
41002022	kandi tiharoho muntu anyakuta eviini ey'ehiira omu ndyanga enkuru. Kakuba akorakwo, endyanga ebbaruka, eviini eseeseka, n'endyanga esiisikara; baitu eviini ey'ehiira bagita omu ndyanga empyaka.”
41002023	Ha Sabbato emu, Yesu akaba naaraba omu misiri y'engano, kandi abeegesebwa be, obu bakaba nibahingura, baatandika kucwa entwe z'engano.
41002024	Nukwo Abafalisaayo kukaguza Yesu bati: “Abeegesebwa baawe, habwaki bakora ekitarukwikirizibwa Biragiro bya Musa ha Sabbato?”
41002025	Yesu yabagarukamu ati: “Timukasomaga Daudi eki yakozire obu yarumirwe enjara naayetaaga ebyokulya, uwe hamu n'abo aba akaba ainabo?
41002026	Akataaha omu Nju ya Ruhanga, Abiyasaali obu akaba ali mukuru w'Abanyakatagara, yalya emigaati ey'ekaba ehongiirwe Ruhanga, niyo etarukwikirizibwa kuliibwa muntu weena kwihaho baanyakatagara, kandi yagiha n'abo aba akaba ainabo.”
41002027	Akongera yabagambira ati: “Sabbato ekateebwaho habw'omuntu, baitu omuntu atateebweho habwa Sabbato;
41002028	nahabweki Sabbato nayo Omwana w'omuntu nuwe MUKAMA wayo.”
41003001	Yesu akagaruka yataaha omu isorrokaniro; yasangamu omusaija ow'akaba akabire omukono.
41003002	Baamuhanga amaiso, barole obu araaba naija kumukiza ha Sabbato, nukwo bamunyegerre.
41003003	Yagambira omusaija ow'akaba akabire omukono ati: “Ija hanu.”
41003004	Nubwo yabakagwize ati: “Nikiikirizibwa Ebiragiro bya Musa kukora ekirungi ha Sabbato rundi ekibi? Okujuna obwomeezi rundi kubwita?” Baitu bbo baaculeera.
41003005	Yababungyamu amaiso aina ekiniga, asaalirwe habw'okutahwituka kw'emitima yabu, nukwo kugambira omusaija ati: “Gorra omukono gwawe.” Yagugorra, omukono gwe gwakira.
41003006	Abafalisaayo baaturuka aheeru, baatandika ahonaaho kuhanuura n'ab'ekitebe kya Herode nkooku baraamwita.
41003007	Yesu yarugayo n'abeegesebwa be, yagenda ha musa gw'enyanja; kandi ekitebe ky'abantu baingi abaarugire Galiraaya baamukuraatira. Abandi baingi abaarugire Buyudaaya,
41003008	Yerusaalemu, na Idumaaya, n'abaarugire nseeri ya Yorudaani, n'ab'omu bicweka ebiherraine Tiiro na Sidooni obu baahulire byona ebi yakozire, baija nambere ali.
41003009	Yaragira abeegesebwa be kumutungira obwato habw'abantu kuba baingi, nukwo baleke kumufunza.
41003010	Uwe akaba akirize baingi nukwo boona abakaba barwaire kusindikangana, bamukwateho.
41003011	Abantu abakaba baina emyoyo emibi obu baamurozire, baagwa omu maiso ge, nibaamuza bati: “Iwe oli Mwana wa Ruhanga.”
41003012	Baitu uwe akabateererra muno okutamurangaaniza omu bantu.
41003013	Yatemba omu nsozi, yayeta abo aba yagondeze kumuhondera. Bbo baija nambere ali.
41003014	Yakomamu ikumi na babiri kwikara nawe, kandi abatumege okurangirra Amakuru Amarungi.
41003015	Yabaha obusobozi obw'okubinga emyoyo emibi.
41003016	Nubo banu: Simooni ou yarukire Petero;
41003017	Yakobbo mutabani wa Zebedaayo na Yohaana owanyina aba yarukire ibara Boanerege, amakuru gaalyo ngu: bantu ababiihirwa bwango;
41003018	Andereya na Filipo, Batolomayo na Matayo, Tomasi na Yakobbo mutabani wa Alifaayo, Tadeo na Simooni omurwanirizi w'ihanga lye,
41003019	na Yuda Isikalyota ayamugobiize. Hanyuma yataaha omu ka.
41003020	Ekitebe ky'abantu kyagaruka kyayesorooza, nahabweki Yesu n'abeegesebwa be batasobole kulya.
41003021	Abe'ka y'owaabu obu baakihuliire, baaturuka kumwiha omu kitebe habw'okuhurra abamu nibagamba bati: “Ahunguutukire.”
41003022	Abeegesa b'ebiragiro abaarugire Yerusaalemu bakagamba bati: “Ataahirwemu Beelizebuli, mukuru w'emyoyo emibi, kandi habw'obusobozi bwe nikyo arukugibingira.”
41003023	Baitu Yesu yabeeta, yabeegesa omu nfumo ati: “Sitaani asobora ata kubinga Sitaani?
41003024	Kakuba obukama bwebaganizaamu bwonka, tibusobora kwikaraho.
41003025	Kakuba n'eka eyebaganiizaamu yonka, nayo tesobora kwikaraho.
41003026	Sitaani obu araaba ayebaganizemu kwerwanisa wenka, tasobora kwikaraho, ahwerekerra.
41003027	Ningira tiharoho muntu asobora kutaaha enju y'omusaija ow'amaani akanyaga ebintu bye, rundi buli abandize kumuboha, nukwo anyage eby'omu njuye.
41003028	“Mazimakwo nimbagambira nti: Abantu baliganyirwa ebibi byabo byona, n'ebijumo byona ebi bajuma Ruhanga;
41003029	baitu weena anyakujuma Mwoyo Ahikiriire taliganyirwa, ekibi kye kirimusingisa omusango ebiro byona”
41003030	ekyamugambisize eki nukwo bbo kugira ngu: “Aina omwoyo omubi.”
41003031	Nyina Yesu na bagenzi be bakaija, baayemerra aheeru baamutumaho nibamweta.
41003032	Ekitebe ky'abantu kikaba kiikaliire kimwehinguliriize; abatumirwe nukwo kumugambira bati: “Nyoko na bagenzi baawe bali aheeru nibakweta.”
41003033	Uwe yabagarukamu ati: “Mau nuwe oha, na bagenzi bange nubo baha?”
41003034	Yabungyamu amaiso abo abakaba bamwehinguliriize, yagamba ati: “Mau na bagenzi bange nubo banu!
41003035	Weena anyakukora Ruhanga eki agonza, nuwe mugenzi wange, nuwe munyaanya nyowe, kandi nuwe mau.”
41004001	Yesu yayongera yatandika kwegesa ha musa gw'enyanja. Ekitebe ky'abantu baingi muno kyamwesorolezaaho, nukwo kutemba omu bwato yabwikarramu buli ha nyanja, kandi n'ekitebe kyona ky'abantu kikaba kiri ha musa gw'enyanja.
41004002	Yabeegesa ebintu bingi omu nganikyo; omu kwegesa kwe akabagambira ati:
41004003	“Mutege amatu! Omusigi akatura okusiga.
41004004	Obu akaba naasiga, embibo ezimu zaaragara ha muhanda rubaju, enyonyi zaija, zaazisoma.
41004005	Embibo ezindi zaagwa ha itaka erya ha mwandara nambere hakaba hatali itaka lingi, ahonaaho zaamera; baitu habw'itaka kutahama,
41004006	omusana obu gwajwire gwazookya, kandi habw'okutagira mihama zaahotoka.
41004007	N'ezindi zikagwa omu mahwa, amahwa obu gaakuzire, gaazinyoroza, tizaayana.
41004008	Embibo ezindi zaagwa omu itaka erirungi, zaakura, zaakanya, ezimu zaayana makumi asatu, ezindi nkaaga, n'ezindi kikumi.”
41004009	Yayongera yabagambira ati: “Anyakwina amatu, ahurre.”
41004010	Baitu obu akaba ali wenka, ikumi na babiri hamu n'abo abakaba bamwehinguliriize baamukaguza amakuru ag'enganikyo ezi.
41004011	Yabagambira ati: “Inywe mukasuukulirwa ensita ez'obukama bwa Ruhanga, baitu ab'aheeru, bbo byona bibaganikizibwa omu nganikyo;
41004012	nukwo kurora barora, baitu batahweza; kandi kuhurra bahurra, baitu batahwituka; tibaikara kuhinduka bakaganyirwa.”
41004013	Kandi yabakaguza ati: “Orufumo oru timurwetegeriize? Kandi enganikyo ezindi zoona mulizeetegereza muta?
41004014	Omusigi eki asiga nikyo kigambo kya Ruhanga.
41004015	Embibo eza ha muhanda rubaju nambere ekigambo kisigirwe, nubo abarukuruga kuhurra bati, ahonaaho Sitaani aija abaihamu ekigambo ekibabairwenu.
41004016	Kandi omu mulingo nugwo gumu, ezi ezabyairwe ha itaka erya ha mwandara, nubo abo abahurra ekigambo, bakakiikiriza n'okusemerewa;
41004017	baitu habw'okutahama, bagumiisiriza akasumi kake, kandi obu habaho emihito rundi okuhiiganizibwa habw'ekigambo eki, ahonaaho bagwa.
41004018	N'ezindi nizo ezaagwire omu mahwa; nubo abo abahurra ekigambo,
41004019	baitu habw'okumaliza omutima ha by'ensi, n'okutwalirizibwa obuguuda, n'okururuukira ebintu ebindi, bibataahamu, binyoroza ekigambo eki, tikyaana bijuma.
41004020	Baitu ezi ezaasigirwe omu itaka erirungi, nubo abo abahurra ekigambo, bakakiikiriza, bakakora ebikorwa ebirungi, abamu kukira ha makumi asatu, abandi nkaaga, n'abandi kikumi.”
41004021	Yesu yayongera yabagambira ati: “Etaara ereeterwa kujuumikirwa ekigega rundi kugita omu madaara g'ekitabu? Tereeterwa kuhanikwa ha kikondo kyayo?
41004022	Habwokuba busaho na kimu ekiserekerwe ekitalizonzoorwa; rundi eky'ensita ekitalimanywa burole.
41004023	Weena anyakwina amatu, ahurre.”
41004024	Kandi yabagambira ati: “Mwegendereze eki muhurra, endengo ei mulengesa, na inywe niyo mulirengerwa, kandi n'okwongerwaho mulyongerwaho.
41004025	Habwokuba anyakwina ebingi, alyongerwaho; baitu anyakwina ebike, nabyo birimwihwaho.”
41004026	Yayongera yagamba ati: “Obukama bwa Ruhanga nibusisana nk'omuntu ayasigire embibo omu itaka,
41004027	akagwijagira kandi akasisiimuka, ekiro na nyamusana embibo ikamera, ikakura, atamanyire mimerre n'emikurre yazo
41004028	Itaka niryo lizimeza lyonka; habanza obukoora, hataho entwe, hakurataho enjuma ha ntwe.
41004029	Baitu enjuma obu zimara kwera, ahonaaho aleeta omuhyo, agesa, habwokuba igesa lihikire.”
41004030	Yayongera yagamba ati: “Obukama bwa Ruhanga turabulengesaniza na ki? Rundi turabusoboroza rufumo ki?
41004031	Nibusisana nk'akasigo ka karadaali; nambere kasigirwa omu itaka, kaba kali kajuma katoito okukira embibo zoona eziri omu nsi;
41004032	baitu obu kasigwa, kakura, kafooka kisaka kikooto ekirukukira ebisaka ebindi byona, kinaga amataagi makooto, nukwo n'enyonyi zoombeka ebiju omu kiituuru ky'amataagi gaakyo.”
41004033	Akabagambira ekigambo kya Ruhanga naakirabya omu nganikyo nyingi nk'ezi, nkooku bakaba nibasobora kukihurra;
41004034	atasobole kubagambira kintu kyona atakirabize omu ruganikyo; baitu abeegesebwa be bonka, nubo yasoborraga byona ha rubaju.
41004035	Ha kiro eki orwebagyo, omu kasweko k'obwire, akabagamba ati: “Twambuke nseeri.”
41004036	Baasiga aho ekitebe ky'abantu, baamutwarra omu bwato buli, obu akaba arumu; kandi amaato agandi gaagenda nawe.
41004037	Haimuka ihunga lingi n'ebigonzi byaseeseka omu bwato, bukaba buli haihi kwijura.
41004038	Baitu uwe akaba ali ha kiso ky'enyuma, ayesagwire ekisago, agwijagire. Baamusisiimura, nibamugambira bati: “Mwegesa, torukutufaaho? Ka twafa!”
41004039	Yasisiimuka, yacoomera omuyaga, kandi yagambira enyanja ati: “Teeka! Culeera!” Omuyaga gwagwa n'enyanja yaculeera, haabaho okuteekana kwingi.
41004040	Yabakaguza ati: “Mutiiniire ki? Timwina kwikiriza?”
41004041	Baitu bbo baatiina muno, nukwo kukaguzangana bati: “Mara onu muntu ki arukuragira ihunga n'enyanja, bikamuhurra?”
41005001	Baahika nseeri y'enyanja, omunsi y'Abageraseene.
41005002	Yesu obu yarugire omu bwato, yatangaana omusaija akwasirwe omwoyo mubi, ow'akaba naaruga omu bituuro
41005003	nambere yaikaraga. Busaho n'omu ow'akaba naasobora kumuboha noobwakubaire kumubohesa orujegere;
41005004	habwokuba emirundi nyingi baamubohesaaga empingo n'enjegere, baitu enjegere yaicwaaga, kandi n'empingo azicwacwana; hataroho ow'akaba aina amaani ag'okumuculeeza.
41005005	Ekiro na nyamusana yaikaraga naayamuliza omu bituuro na ha nsozi, naayehutaaza n'amabaale.
41005006	Obu yalengiire Yesu, yairuka, yamuteereza amaju;
41005007	yayamuza n'iraka likooto ati: “Yesu, Omwana wa Ruhanga anyakuli haiguru muno, noontura ki? Ninkurahira omu ibara lya Ruhanga, otancanza.”
41005008	Habwokuba Yesu akaba agugambiire ati: “Murugeho, iwe omwoyo omubi!”
41005009	Yesu nukwo kugukaguza ati: “Ibara Iyawe niryo liha?” Gwagarukamu guti: “Ibara lyange ninyowe Ihe; habwokuba tuli baingi.”
41005010	Gwamwesengereza muno aleke kugubinga omunsi omu.
41005011	Haihi aho ha mbanda y'orusozi hakaba haroho igana lingi ly'empunu nizirya;
41005012	emyoyo emibi yamwesengereza eti: “Tusindike omu mpunu ezi, nizo tutaahemu.”
41005013	Yagiikiriza. Emyoyo emibi yaruga omu muntu ogu, yataaha omu mpunu; kandi igana ly'empunu ezirukuhika nk'enkumi ibiri, zaajumbutuka, zaakonkomoka enengo, zaagwa omu nyanja, zaafeeramu.
41005014	Abaliisa bairuka baakisubirra ab'omu rubuga n'ab'omu byaro. Abantu baija kurora ekibaireho.
41005015	Baahika hali Yesu, baasanga omuntu ogu ow'akaba akwasirwe omwoyo omubi aikaliire, ajwaire, kandi ateekaine nuwe ogu ow'akaba akwasirwe ihe ery'emyoyo emibi; baayekanga.
41005016	Abaakirozire baabasoborra ekibaireho omuntu ogu ow'akaba aroho emyoyo emibi, n'ebibaireho empunu.
41005017	Kandi bbo baatandika kwesengereza Yesu aruge omu mitaano yabo.
41005018	Uwe obu akaba naataaha omu bwato, omusaija ow'akaba akwasirwe emyoyo emibi yaija, yamwesengereza amwikirize kwikara nawe.
41005019	Baitu Yesu yayanga, yamugambira ati: “Taaha owaanyu omu bagenzi baawe, obagambire ebikuru MUKAMA ebi akukoliire, kandi n'embabazi ezi akugiriire.”
41005020	Yagenda yatandika kurangirra ab'omu kicweka ky'Embuga Ikumi byona Yesu ebi yamukoliire; abantu boona baatangaara.
41005021	Yesu obu yayambukiire omu bwato, yagaruka nseeri y'enyanja, kandi ekitebe ky'abantu baingi kyamwesoroolezaaho; yaikara ha musa gw'enyanja.
41005022	Aho haija omu ha bakuru b'isorrokaniro, ibara lye Yairo. Obu yarozire Yesu, yagwa ha bigere bye,
41005023	yamwesengereza naagamba ati: “Muhara wange ali haihi kufa. Ija omuteho emikono yaawe, nukwo akire, kandi ayomeere.”
41005024	Yesu yagenda nawe. Ekitebe ky'abantu baingi kyamuhondera kimugoteriire.
41005025	Hakaba haroho omukazi ayamazire emyaka ikumi n'ebiri arwaire akejwiso.
41005026	Abafumu baingi bakaba balengereho kumutambira, kandi akaba amaliizeyo ebye byona, ataraarwe naakake baitu akeeyongera kuba kubi.
41005027	Akaba ahuliire ebi baagambahoga Yesu, yamuruga enyuma naaraba omu kitebe ky'abantu, yamwirra haihi, yakwata ha kijwaro kye.
41005028	Akagumya ati: “Noobu ndakwataho kwonka ekijwaro kye ndaakira.”
41005029	Ahonaaho akejwiso ke kaayoma; kandi yayehurra omu mubiri gwe nkooku akiziibwe endwara ye.
41005030	Yesu obu yamanyire amaani agamurugiremu, ahonaaho yahindukira ekitebe ky'abantu yakaguza ati: “Nooha akwasire ha bijwaro byange?”
41005031	Abeegesebwa be baamugarukamu bati: “Noorora ekitebe ky'abantu nkooku kirukukufunza, kandi nookaguza ngu: ‘Nooha ankwasireho?’ ”
41005032	Baitu uwe yamagamaga kurora ow'amukwasireho.
41005033	Omukazi habw'okumanya ekimukozirweho, yaija naatiina kandi naatukumira, yajuumara hansi omu maiso ge, yamugambirra kimu amazima goona.
41005034	Nukwo Yesu kumugambira ati: “Mwisiki wange, okwikiriza kwawe nukwo kukukirize; genda n'obusinge, okirre kimu endwara yaawe.”
41005035	Yesu obu akaba naakyabaza, haija abarukuruga mb'omukuru w'isorrokaniro, baamubikira bati: “Muhara waawe afiire. Omwegesa nokyamujwahiza ki?”
41005036	Baitu Yesu eki tiyakitaho mutima, yagambira omukuru w'isorrokaniro ati: “Otatiina, ikiriza kwonka.”
41005037	Kandi ataikirize muntu weena kugenda nawe, kwihaho Petero, Yakobbo, na Yohaana owanyina Yakobbo.
41005038	Obu baahikire ha nju y'omukuru w'isorrokaniro, Yesu yarora abantu abarukurabanganamu, abamu nibarra kandi nibateera empamo.
41005039	Obu yataahiremu yabakaguza ati: “Nimurabanganiramu ki kandi nimulizibwa ki? Omwana tafiire, baitu agwijagiire.”
41005040	Bbo baamusekeereza. Baitu boona yabaturukya aheeru, yatwara ise omwana na nyina, n'abo aba yaizire nabo, yahingura omu kisiika omwana nambere akaba ali.
41005041	Yamukwata ha mukono, yamugambira ati: “Talita kuumi;” amakuru gaakyo ngu: “Kaisiki iwe, ninkugambira nti: Imuka.”
41005042	Ahonaaho omwisiki yaimuka, yatandika kurubata; akaba ali w'emyaka ikumi n'ebiri y'obukuru. Abantu obu baarozire eki, baahuniira.
41005043	Yabateererra kutamanyisa muntu weena, kandi yaragira bahe omwisiki ekyokulya.
41006001	Oku yarugayo, yagenda omunsi y'owaabu; abeegesebwa be baagenda nawe.
41006002	Ha Sabbato yatandika kwegesa omu isorrokaniro; kandi abaingi abaamuhuliire baahunirra nibagamba bati: “Omusaija onu, binu byona akabiiha nkaha? Magezi ki aga yahairwe? Ebi arukukora ka nibihuniriza!
41006003	Onu tinuwe mubaizi, mutabani wa Mariya, mugenzi wa Yakobbo na Yose na Yuda na Simooni; kandi banyaanya titwombekere nabo owaitu?” Nukwo kumwanga.
41006004	Baitu Yesu yabagambira ati: “Omurangi aheebwa ekitiinisa hoona hoona, okwihaho omunsi y'owaabu, omu ruganda rwe, n'omuka ye.”
41006005	Oku atasobole kukorayo kyamahano na kimu, kwihaho kuta emikono ye ha barwaire bake, yabakiza.
41006006	Yahunirra habw'okutaikiriza kwabo. Kandi yagendagendaga omu byaro naayegesa.
41006007	Yayeta ikumi na babiri, yatandika kubatuma babiri babiri, kandi yabaha obusobozi bw'okubinga emyoyo emibi.
41006008	Yabateererra kutatwara kintu kyona omu rugendo rwabo, kwihaho omwigo; kutatwara ntanda, rundi ensaho, noobu zaakuba sente omu nsaho z'enkoba zaabo;
41006009	baitu bagende bajwaire enkaito, kandi batatwara kanzu ya kabiri.
41006010	Yayongera yabagambira ati: “Enju ei murataahamuga, niyo mwikalemu okuhika obu mulirugayo.
41006011	Nambere bataabajwahukirrege kandi bakanga kuhurra ebi murukugamba, obu muraabaga nimurugayo, muteerateere ecuucu y'omu bigere byanyu, bubege bwakaiso obw'okubasingisa omusango.”
41006012	Bbo baagenda nibatebeza abantu nkooku basemeriire kwegarukamu.
41006013	Bakabinga emyoyo emibi nyingi, kandi baasiiga amagita abarwaire baingi, baabakiza.
41006014	Omukama Herode ebi yabihurra, habwokuba ibara lya Yesu likaba limazire kurangaanwa. Abamu bakagamba bati: “Yohaana Omubatiza ahumbuukire omu bafu, nikyo arukukorra eby'amaani binu.”
41006015	Baitu abandi bakagamba bati: “N'Eriya.” N'abandi bagira bati: “Murangi, nk'omu ha barangi aba ira.”
41006016	Baitu Herode obu yahuliire ebi, yagamba ati: “Yohaana ou naacwireho omutwe, ahumbuukire.”
41006017	Herode akaba amazire kutuma abantu bakwate Yohaana, bamubohe, bamute omu nkomo habwa Herodiya muka Filipo mugenzi we; habwokuba Herode akaba amuswire.
41006018	Nukwo Yohaana kuhana Herode ati: “Ebiragiro bya Musa tibirukukwikiriza kuswera muka mugenzi waawe.”
41006019	Herodiya nikyo yamurwaliize enzigu, kandi yagonza kumwita; baitu atasobole,
41006020	habwokuba Herode akaba naatiina Yohaana, naamanya nkooku ali muntu ahikiriire kandi arukwera; yamulinda kurungi. Obu yahuliire Yohaana ebi yamuhanire, yasoberwa muno; baitu nabwo yamutamuga ekitiinisa.
41006021	Akasumi akasemeriire kaahikira ha kiro ky'okwijukiraho okuzaarwa kwa Herode, yacumbira abakurasi be, n'abakuru b'abaserikale, n'abantu abakuru aba Galiraaya obugenyi.
41006022	Muhara wa Herodiya obu yaizire, yacekeca, yasiimwa Herode n'abagenyi be. Omukama nukwo kugambira omwisiki ati: “Nsaba kyona eki orakagonza, ndaakikuha.”
41006023	Yamurahira ati: “Kyona kyona eki oransaba, ndaakikuha, noobu kiraaba ekicweka ky'obukama bwange.”
41006024	Omwisiki yaturuka aheeru, yakaguza nyina ati: “Nsabe ki?” Nyina yamugarukamu ati: “Saba omutwe gwa Yohaana Omubatiza.”
41006025	Omwisiki atabandaale yagaruka hali omukama, yamusaba naagamba ati: “Ningonza bwango ompeere ha sahaani hanu omutwe gwa Yohaana Omubatiza.”
41006026	Omukama yasaalirwa muno; baitu habw'okusangwa yarahira, n'okutiina kuswara hali abagenyi be, atagonze kucwa eki yarahiire omwisiki.
41006027	Nukwo omukama kutuma ahonaaho omu ha baserikale be abalinzi, yamuragira aleete omutwe gwa Yohaana. Omuserikale yagenda omu nkomo, yamutemaho omutwe,
41006028	yaguleetera ha sahaani, yaguha omwisiki; kandi omwisiki yagutwarra nyina.
41006029	Abeegesebwa ba Yohaana obu baahuliire eki, baija baatwara omutumbi gwe, baaguziika omu kituuro.
41006030	Abakwenda bakagaruka hali Yesu baamugambira byona ebi baakozire n'ebi baayegeseze.
41006031	Uwe yabagambira ati: “Mwije inywenka tugende ha rubaju, muhuumuleho”; habwokuba abantu baingi bakaba nibaija, abandi nibagenda; habweki abeegesebwa batatunge noobu kaakuba akaanya ak'okulya.
41006032	Baagwerra bonka omu bwato, baagenda ha rubaju.
41006033	Baitu abantu baingi baabarora nibagenda, baabamanyirra; baaruga omu byaro byona nibairuka baababanzaayo.
41006034	Yesu obu yarugire omu bwato yarora ekitebe ky'abantu baingi, yabakwatirwa embabazi, habwokuba bakaba nibasisana entaama ezitaina muliisa; yatandika kubeegesa ebintu bingi.
41006035	Obwire obu bukaba buli haihi kwira, abeegesebwa be baamwizira nibagamba bati: “Linu irungu, kandi n'obwire bwasa kwira;
41006036	raga abantu, bagende omu maka n'omu byaro ebiri haihi, beegurreyo ebyokulya.”
41006037	Baitu uwe yabagarukamu ati: “Inywe mubahe ebyokulya.” Nabo baamukaguza bati: “Tugende tugule emigaati ya edinaali, niyo tubahe balye?”
41006038	Nandiki uwe ati: “Mwinaho emigaati ingaha? Mugende murole.” Obu baamazire kwetegereza, baamugarukamu bati: “Twinaho emigaati etaano n'encu ibiri.”
41006039	Nubwo yaragiire boona kwegaba omu bitebe, baikarre hansi ha bunyansi obubisi.
41006040	Baikarra omu bitebe bya kikumi-kikumi n'ebya makumi ataano-ataano.
41006041	Yakwata emigaati etaano n'encu ibiri, yararamira ha iguru, yasiima; emigaati yagicwamu, yagiha abeegesebwa be bagigabire abantu; kandi n'encu ibiri yaigabira boona.
41006042	Boona baalya, baiguta.
41006043	Hanyuma baasorooza oburagalika bw'emigaati n'obw'encu bwaijuza ebigega ikumi na bibiri.
41006044	Abo abaaliire emigaati baahikaga basaija enkumi itaano.
41006045	Ahonaaho Yesu yaragira abeegesebwa be okugwerra omu bwato, bumabanze kwambuka nseeri Betisaida, uwe nakyaraga abantu.
41006046	Obu yamazire kubaraga, yatemba omu busozi kubaza na Ruhanga.
41006047	Obwire obu bwaizire, obwato bwasangwa buli omu nyanja hagati, uwe asigaire wenka ha bwerre.
41006048	Yarora nkooku bakaba nibalemesibwa kugoya obwato habwokuba omuyaga gukaba gubaturukire omu maiso. Ha saaha nka ikumi z'ekiro yabaizira naarubatira ha maizi. Yasisana kubahinguraho,
41006049	baitu obu baamurozire naarubatira ha maizi, baatekereza ngu muzimu, baayamuza;
41006050	habwokuba boona bakamurora, baayekanga. Ahonaaho yabahuumuza ati: “Muhuumule, ninyowe; mutatiina.”
41006051	Yatemba omu bwato nambere bakaba bali; omuyaga gwaculeera. Kandi baatangaara muno;
41006052	habwokuba batasoborokerwe eby'emigaati habw'okutahwituka.
41006053	Obu baamazire kwambuka, baahika omu nsi ya Genesareeti; obwato bwabu baabusibika ha musa.
41006054	Obu baarugire omu bwato, ahonaaho abantu baamanyirra Yesu,
41006055	baatandika kurabangana omu byaro ebiherraineho, baaleeta abarwaire, babahimbiire ha butabu bwabu, nibabamusangisa hoona ha baahurraga ali.
41006056	Hoona nambere yahikaga, omu byaro rundi omu mbuga rundi omu masamba baabyamyaga abarwaire omu ntangatangano, nibamwesengereza ngu, haakire bakwate ha mukugiro gw'ekijwaro kye; kandi boona abaakwasireho bakakira.
41007001	Abafalisaayo obu baamwesoroliizeho n'abandi ha beegesa b'ebiragiro abakaba barugire Yerusaalemu,
41007002	bakarora abamu ha beegesebwa ba Yesu nibalya batanaabire engaro.
41007003	(Habwokuba Abafalisaayo n'Abayudaaya boona tibalya batanaabire omu ngaro, nibalinda emigenzo y'abaisenkurubo;
41007004	obu baarugaga omu katale, tibalyaaga batakoogere; kandi baina emigenzo endi nyingi ei baalindaga: Nk'okwogya ebikopo, ebinaga, n'ebibindi eby'omulinga.)
41007005	Abafalisaayo n'abeegesa b'ebiragiro nukwo kumukaguza bati: “Habwaki abeegesebwa baawe batahondera emigenzo y'abaisenkuruitwe, baitu balya batanaabire engaro?”
41007006	Yabagarukamu ati: “Bagobya inywe, Isaaya ebi yarangire hali inywe bikahika nkooku kyahandiikirwe kiti: ‘Ab'ihanga linu bampaisaniza n'ebigambo byabo, baitu emitima yabo tendoho;
41007007	bandamiza busa, nibeegesa ebyatairweho abantu ngu niyo nyegesa ya Ruhanga.’
41007008	“Muleka Ebiragiro bya Ruhanga, mugumira ha migenzo y'abantu.”
41007009	Yayongera yabagambira ati: “Ka mwina amagezi maingi ag'okwanga Ebiragiro bya Ruhanga, nukwo mugumire ha migenzo yanyu!
41007010	Ningira Musa akagamba ati: ‘Otiinege sso na nyoko;’ kandi ati: ‘Anyakujuma ise rundi nyina, mazimakwo aitwege’;
41007011	baitu inywe mugamba muti: ‘Omuntu kakuba agambira ise rundi nyina ati: Eki naakuhaire niyo Korbaani’ (amakuru gaakyo ngu: kihongiirwe Ruhanga)
41007012	muba mutakyamwikiriza kukorra ise na nyina ekirungi kyona.
41007013	Nukwo mudibya ekigambo kya Ruhanga habw'emigenzo yanyu ei mugweterangana. Kandi mukora n'ebindi bingi nk'ebi.”
41007014	Akagaruka yayeta abantu, yabagambira ati: “Inywena mumpurre kandi mwetegereze;
41007015	busaho kintu ekiruga aheeru y'omuntu ekisobora kumusiisa; baitu ekimuruga omu nda nikyo kimusiisa.
41007016	Anyakwina amatu, ahurre.”
41007017	Obu yarugire omu bantu, amazire n'okutaaha omu nju, abeegesebwa be baamukaguza amakuru g'orufumo oru.
41007018	Yabagarukamu ati: “Na inywe timukeetegeriize? Timurukumanya ngu, ekintu kyona ekiruga aheeru kikataaha omu muntu tikisobora kumusiisa?
41007019	Habwokuba tikitaaha omu mutima gwe, baitu kitaaha omu nda ye, kirabamu, kituruka aheeru.” (Nukwo yagumize ati ebyokulya byona nkooku biri birungi.)
41007020	Yayongera ati: “Ekiruga omu muntu nikyo kimusiisa;
41007021	habwokuba omu mutima gw'omuntu omunda nuho haaruga ebiteekerezo ebibi, obusiihani bw'abahuuru, obusuma, obwisi, n'obusiihani bw'abaswire n'abaswirwe,
41007022	okwegomba kubi, itima, obucwangya, orwanju, ihali, okuhangirra, okwehaisa, n'obudoma.
41007023	Ebibi ebi byona biruga omu muntu omu nda, kandi nibyo bimusiisa.”
41007024	Yesu yaimuka yarugayo, yagenda omunsi ya Taya na Sidooni. Obu yahikireyo, yataaha omu nju, atagonze muntu weena amanye nambere ali; baitu nabwo atasobole kwesereka.
41007025	Ahonaaho omukazi ow'akaba aina muhara we aroho omwoyo omubi, obu yamuhuliireho, yaija, yagwa ha bigere bye.
41007026	Kandi omukazi ogu akaba ali Mugiriiki, nzaarwa ya Fonisiya. Yamwesengereza abinge omwoyo omubi guruge ha muhara we.
41007027	Yesu yamugarukamu ati: “Leka abaana bonyini babanze balye, baigute, habwokuba tikirukuhika kwaka abaana ebyokulya, okabinagira embwa.”
41007028	Baitu omukazi yamugambira ati: “Ego, Waitu, baitu embwa ezibunda hansi y'emeeza nazo zirya oburagalika bw'ebyokulya by'abaana.”
41007029	Nandiki Yesu ati: “Habw'okugarukamu oti, ogende n'obusinge; muhara waawe, omwoyo omubi gumurugireho.”
41007030	Omukazi yataaha omuka, yasanga omwana abyamire omu kitabu, omwoyo omubi gumurugireho.
41007031	Yesu yagaruka naaruga omu kicweka kya Taya, yaraba Sidooni, yahika ha nyanja ya Galiraaya naaraba omu isaza ly'Embuga Ikumi.
41007032	Nuho baamuleetiire omusaija kiigaramatu kandi arukuhebebera; baamwesengereza amuteho emikono.
41007033	Obu yamwihire omu kitebe ky'abantu, amutwaire ha rubaju, yata enkumu ze omu matu ga kiigara, kandi yacwa amacwanta, yamukora ha rulimi;
41007034	obu yarozire haiguru, yasinda, yamugambira ati: “Efata,” amakuru gaakyo ngu: “Iguka.”
41007035	Amatu ge gaiguka, orulimi rwe rwabohorroka, yabaza kurungi.
41007036	kandi Yesu yabateererra kutagambiraho muntu n'omu; baitu nambere yahikize kubateererra, bbo bakakizaaho kukirangaaniza.
41007037	Kandi bakahunirra muno nibagamba bati: “Ebintu byona abikozire kurungi, naahuliza abafu b'amatu kandi naagambisa abafu b'eminwa.”
41008001	Omu biro ebi, ekitebe ky'abantu obu kyagarukire kwesorooza, kandi bataina kyokulya, Yesu yayeta abeegesebwa be, yabagambira ati:
41008002	“Ninganyira abantu banu, habwokuba bamazire na nyowe ebiro bisatu, bataina eki barukulya;
41008003	obu ndabaraga kugaruka owaabubo bataliire, nibaija kugwa ensazi omu muhanda; kandi abamu omuli bo barugire hara.”
41008004	Abeegesebwa be baamugarukamu bati: “Nikisoboka kita omuntu kutungira abantu banu boona ebyokulya omuirungu munu?”
41008005	Nawe nukwo kubakaguza ati: “Mwinaho emigaati ingaha?” Nandiki bbo bati: “Musanju.”
41008006	Yaragira ekitebe ky'abantu kwikarra hansi; yakwata emigaati musanju, obu yamazire kusiima, yagicwamu, yagiha abeegesebwa be kugigabira abantu; baagibagabira.
41008007	Kandi bakaba bainaho obucu buke; nabwo yabusiimira, yaragira babugabire abantu.
41008008	Baalya, baiguta. Baasorooza oburagalika obwasigaireho, bwaijuza ebigega musanju.
41008009	Abaaliire baahikaga nk'enkumi ina.
41008010	Yabaraga; ahonaaho yagwerra omu bwato hamu n'abeegesebwa be, yagenda omu nsi ya Dalmanuta.
41008011	Abafalisaayo bakaija baatandika kumuteeza empaka, nibamusaba ekihuniriza ekirukuruga hali Ruhanga, nibamulenga.
41008012	Uwe yasinda n'agamba ati: “Habwaki ab'ebiro binu nibasaba ekihuniriza? Mazimakwo nimbagambira nti: Busaho kihuniriza ekiriheebwa ab'ebiro binu.”
41008013	Yabasigaho, yagaruka yagwerra omu bwato, yayambuka nseeri.
41008014	Abeegesebwa bakaba beeberwe kutwara entanda, kyonka omu bwato bakaba bainamu omugaati gumu gwonka.
41008015	Uwe yabahabura ati: “Barungi bange, mwerinde ekitumbisa ky'Abafalisaayo n'ekya Herode.”
41008016	Nukwo bbo kutandika kukaguzangana bati: “Ekirukumugambisa kiti, habwokuba titwina mugaati.”
41008017	Yesu obu yakyetegeriize, yabakaguza ati: “Eky'okutaba na mugaati nimukibalizaho ki? Timukamanyire rundi timukeetegeriize? Emitima yanyu tekahwitukire?
41008018	Ka mwina amaiso, timurukurora? Ka mwina amatu, timurukuhurra? Rundi timurukwijuka?
41008019	Obu naacwire emigaati etaano nagiriisa abantu enkumi itaano, oburagalika obu mwasoroize bukaijuza ebigega bingaha?” Baamugarukamu bati: “Ikumi na bibiri.”
41008020	“Kandi obu nacwire emigaati musanju nagiriisa abantu enkumi ina, oburagalika obu mwasoroize bukaijuza ebigega bingaha?” Baamugarukamu bati: “Musanju.”
41008021	Yabakaguza ati: “Nabwo timukeetegeriize?”
41008022	Baahika Betisaida. Abantu abamu baamuleetera omufu w'amaiso, baamwesengereza amukwateho.
41008023	Yakwata omufu w'amaiso ha mukono, yamwiha omu kyaro eki; obu yamazire kumucwa amacwanta ha maiso, amutaireho n'emikono, yamukaguza ati: “Oina eki orukurora?”
41008024	Omusaija ogu yainunuka, yagarukamu ati: “Nindora abantu; baitu nibasisana nk'emiti erukugenda.”
41008025	Yesu yayongera yamuta engaro ha maiso. Uwe yahweza, yakira, yarora kurungi ebintu byona.
41008026	Yamwohereza kutaaha owaabu, naamugambira ati: “Otahunguka noobu haakuba omu kyaro kinu.”
41008027	Yesu yayongera kugenda omu byaro bya Kaisaariya Filipi aina abeegesebwa be; obu bakaba nibagenda, yabakaguza ati: “Abantu baanyeta bata?”
41008028	Baamugarukamu bati: “Abamu bagamba ngu: Yohaana Omubatiza; abandi ngu: Eriya; n'abandi ngu: Omu ha barangi.”
41008029	Nandiki uwe ati: “Baitu inywe munyeta muta?” Petero yamugarukamu ati: “Niiwe Kristo.”
41008030	Yabateererra ati: “Eki mummanyireho, mutakigambira muntu.”
41008031	Akatandika kubamanyisa Omwana w'omuntu nkooku asemeriire kubonabonesibwa omu bintu bingi n'okwangwa abakuru b'abantu, n'abanyakatagara abakuru n'abeegesa b'ebiragiro, n'okwitwa kandi ahumburwe haahingwireho ebiro bisatu.
41008032	Ebi byona akabigamba bbwa. Nubwo Petero yatwaire Yesu ha rubaju, yatandika kumuhana.
41008033	Baitu Yesu obu yahindukire, arozire abeegesebwa be, yacoomera Petero ati: “Ngaruka enyuma iwe Sitaani! Habwokuba ebi orukuteekereza tibiri bya Ruhanga, baitu by'abantu.”
41008034	Yayeta ekitebe ky'abantu hamu n'abeegesebwa be, yabagambira ati: “Weena anyakugonza kumpondera, ayehwemu wenka, ahimbe omusaraba gwe, ampondere.
41008035	Habwokuba weena anyakutaatira obwomeezi bwe, alibufeerwa; kandi weena anyakuhayo obwomeezi bwe habwange na habw'Amakuru Amarungi, alibujuna.
41008036	Baitu omuntu nikimugasa ki okutunga ensi yoona, kandi akafeerwa obwomeezi bwe?
41008037	Kintu ki omuntu eki asobora kuhayo okucungura obwomeezi bwe?
41008038	Baitu weena arukunkwatirwa ensoni rundi akaikwatirwa ebigambo byange omu businge bunu obuhabire kandi obubi, Omwana w'omuntu nawe alimukwatirwa ensoni obu aliija aina ekitiinisa kya Ise, asendekeriziibwe abamalaika be abahikiriire.”
41009001	Yesu yayongera ati: “Mazimakwo nimbagambira nti: Haroho abamu abeemeriire hanu abatalihikwaho rufu batakarozire bukama bwa Ruhanga nibwija n'obusobozi.”
41009002	Obu haahingwireho ebiro mukaaga, Yesu yatwara Petero, Yakobbo na Yohaana, yabatembya ha rusozi oruraihire bali bonka, yahinduka omu maiso gaabu,
41009003	ebyokujwara bye byayangasana, byayera tiitiiti; kandi busaho mwogi w'engoye omu nsi ayaakusoboire kubyezaakwo.
41009004	Eriya na Musa baababonekera, nibabaza na Yesu.
41009005	Petero nukwo kugambira Yesu ati: “Mwegesa, kirungi itwe kusangwa hanu. Katwombeke obusiisira busatu: akamu kaawe, akamu ka Musa, n'akandi k'Eriya.”
41009006	Baitu atamanye eki arukugamba, habwokuba bbo bakaba nibatiina muno.
41009007	Ekicu kyaija kyabasiikiriza, iraka lyaruga omu kicu nirigamba liti: “Onu nuwe Mwana wange omugonzibwa, mumuhurre.”
41009008	Ahonaaho obu bamagamagire, tibarora muntu n'omu kwihaho Yesu wenka.
41009009	Obu bakaba nibasirimuka orusozi, Yesu yabateererra okutagambiraho muntu weena ebi baarozire, okuhika Omwana w'omuntu obu alikamara kuhumbuuka omu bafu.
41009010	Ekigambo eki baakiculerra, nibakaguzangana ngu: Okuhumbuuka omu bafu nikimanyisa ki?
41009011	Nubwo baamukagwize bati: “Habwaki abeegesa b'ebiragiro bagamba ngu, Eriya nuwe alibanza kwija?”
41009012	Yabagarukamu ati: “Mazimakwo Eriya nuwe alibanza kwija, nukwo atereekereze byona; baitu kitahandiikwe kiti hali Omwana w'omuntu ngu: asemeriire kubonabonesibwa omu bintu bingi n'okugaywa?
41009013	Kyonka nyowe nimbagambira nti: Eriya akaija ira, kandi bakamukora kyona eki baagondeze, nkooku kyamuhandiikirweho.”
41009014	Obu baahikire hali abeegesebwa abandi, baarora ekitebe kingi ky'abantu kibeehinguliriize kandi abeegesa b'ebiragiro nibabateeza empaka.
41009015	Ahonaaho ekitebe ky'abantu obu baamurozire, baahunirra muno, bairuka baagenda nambere ali kumutangirra.
41009016	Nawe nukwo kubakaguza ati: “Nimubateereza ki empaka?”
41009017	Omu hali bo yamugarukamu ati: “Mwegesa, nkuleetiire mutabani wange, aina omwoyo omubi ogurukumutanga kubaza.
41009018	Nambere gukamukwatira hoona, gumuteera hansi; aleeta ifuro, kandi anena amaino, ayomangana. Nkasaba abeegesebwa baawe kugubinga, baalemwa.”
41009019	Nandiki Yesu ati: “Inywe ab'obusinge obutarukwikiriza, ndiikara na inywe kuhikya di? Ndibagumiisiriza kuhikya di? Mumundeetere.”
41009020	Baamuleetera omwojo. Omwoyo omubi obu gwamurozire, ahonaaho gwakankaniza omwojo, yagwa hansi, yayekulingura yaleeta ifuro omu kanwa.
41009021	Yesu yakaguza ise omwana ati: “Amazire kasumi ki arwaire endwara enu?” Yamugarukamu ati: “Kuruga omu buto bwe.
41009022	Emirundi nyingi gumunaga omu murro n'omu maizi kumwita; baitu obu oraaba oina eki orukusobora kukora, otugirre embabazi kandi otukonyere.”
41009023	Yesu yamugarukamu ati: “Ogambire oti: obu oraaba oina eki orukusobora? Omuntu anyakwikiriza asobora ebintu byona.”
41009024	Ahonaaho ise omwana yatokera haigura naagamba ati: “Ego ninyikiriza; baitu nganyira habw'okwikiriza kwange okuke!”
41009025	Yesu obu yarozire ikitebe ky'abantu nibeeseesa nambere ali, yacoomera omwoyo omubi ati: “Iwe omwoyo ogutarukugamba kandi ogufiire amatu, ninkuragira omurugeho, kandi otalimugarukaho obundi.”
41009026	Omwoyo omubi obu gwamazire kutoka, gwamukankaniza muno, gwamurugaho, kandi omwojo yasisana nk'omutumbi. Nikyo abantu abarukukira obwingi omuli bo baagambiire bati: “Omwojo afiire.”
41009027	Baitu Yesu yamukwata ha mukono, yamwimukya, omwojo yayemerra.
41009028	Kandi Yesu obu yamazire kutaaha omu nju, abeegesebwa be baamukaguza omu nsita bati: “Habwaki itwe twalemerwe kugubinga?”
41009029	Yabagarukamu ati: “Omwoyo omubi ogw'omulingo gunu, tigusobora kubingwa ekintu kindi kyona kwihaho okusaba n'okusiiba.”
41009030	Obu baarugire aho, baaraba omu Galiraaya. kandi atagonze muntu n'omu akimanye;
41009031	habwokuba akaba naayegesa abeegesebwa be naabagambira ati: “Omwana w'omuntu naija kuheebwayo omu mikono y'abantu, bamwite; obu alimara kwitwa, hakahinguraho ebiro bisatu alihumbuuka.”
41009032	Baitu bateetegereze eki agambire kandi baatiina kumukaguza.
41009033	Baahika Kafaranaumu; kandi Yesu obu yamazire kutaaha omu nju yabakaguza ati: “Mubaire nimubazaaho ki omu muhanda?”
41009034	Baitu bbo baaculeera kwonka, habwokuba obu babaire omu muhanda bakakaguzangana ngu, Omukuru omulibo nooha?
41009035	Nawe nukwo kwikarra, yayeta ikumi na babiri, yabagambira ati: “Weena arukugonza kuba w'okubanza naasemerra kuba w'okumalirrayo omu boona, kandi muheereza wa boona.”
41009036	Yakwata omwana yamuleeta hagati yabo, yamukiikira omu mikono ye, naabagambira ati:
41009037	“Weena araajwahukirraga omwana nk'onu omu ibara lyange, buli ajwahukiriire nyowe; kandi weena araanjwahukirraga, buli tajwahukiriire nyowe baitu ajwahukiriire Ogu ayantumiire.”
41009038	Yohaana yamugambira ati: “Mwegesa, tukarora omuntu naabinga emyoyo emibi omu ibara lyawe; twamutanga, habwokuba akaba atarukukwataniza na itwe.”
41009039	Baitu Yesu yagamba ati: “Muleke kumutanga. Busaho muntu akora eky'amaani omu ibara lyange nukwo hanyuma akanguha kumbazaaho kubi.
41009040	Weena atarukutuhakaniza, buli ali habwaitu.
41009041	Mazimakwo nimbagambira nti: Weena abaha ekikopo ky'amaizi kunywa, habwokuba muli bange, taliburwa mpeera ye.”
41009042	“Weena alyesiitaza omu ha bato banu abarukunyikiriza akagwa omu kibi, haakire abohwe orubengo rukooto omu bikya, anagwe omu nyanja.
41009043	Kandi omukono gwawe obu guraaba nigukuleetereza okusiisa, gutemeho; haakire otaahe omu bwomeezi ogookere, kukira kugenda omu kiinongoro ky'omurro oina emikono ebiri.[
41009044	Oku nambere hali enzito ezitafwa n'omurro ogutaraara.]
41009045	Okuguru kwawe obu kuraaba nikukuleetereza kusiisa, kutemeho; haakire otaahe omu bwomeezi oli mulema, kukira kunagwa omu murro ogutahwaho oina amaguru abiri. [
41009046	Oku nambere hali enzito ezitafwa n'omurro ogutaraara.]
41009047	Kandi eriiso lyawe obu liraaba nirikuleetereza kusiisa, liihemu; haakire otaahe omu bukama bwa Ruhanga oina eriiso limu, kukira kunagwa omu murro ogutahwaho oina amaiso abiri.
41009048	Oku nambere hali enzito ezitafwa n'omurro ogutaraara.
41009049	Habwokuba buli muntu alisemezibwa omurro nk'ekisura oku kisemeza ebyokulya.
41009050	Ekisura kirungi; baitu kakuba kihoibwamu orusa, mulirugarramu muta? Enyikara yanyu ikalege neenulirra nk'ekisura, kandi mwikarane n'obusinge.”
41010001	Yesu obu yarugireyo, yagenda omu kicweka kya Buyudaaya ekiri nseeri y'ekisaaru Yorudaani. Ebitebe by'abantu byagaruka kumwesoroolezaaho, nawe yayongera kubeegesa, nkooku engeso ye ekaba eri.
41010002	Abafalisaayo baija nambere ali, baamukaguza nibamulenga bati: “Ebiragiro bya Musa nibiikiriza omusaija kubinga mukazi we?”
41010003	Nawe yabakaguza ati: “Musa akabaragira ki?”
41010004	Baamugarukamu bati: “Musa akaikiriza omuntu kuhandiika ebbaruha y'okwahukana na mukazi we, nukwo amubinge.”
41010005	Nandiki Yesu ati: “Habw'okugumangana kw'emitima yanyu, nikyo yabahandiikiriire ekiragiro eki.
41010006	Habwokuba okuruga ha kuhangwa kw'ensi: ‘Rubanga akahanga omusaija n'omukazi.’
41010007	‘Nikyo omusaija araalekeraga ise na nyina, agumire hali mukazi we,
41010008	kandi ababiri abo bafooke mubiri gumu.’ Habweki baba batakyali babiri baitu omu.
41010009	Nababweki Ruhanga eki yateeraniize hatalibaho muntu akyahukaniza.”
41010010	Obu baahikire omunju, abeegesebwa be baayongera kumukaguza ha kigambo eki.
41010011	Uwe yabagambira ati: “Weena anyakubinga mukazi we, akaswera ondi, buli asiihaine;
41010012	kandi n'omukazi anyakwahukana na iba, akaswerwa ondi, buli nawe asiihaine.”
41010013	Abantu bakamuleetera abaana, abakwateho; baitu abeegesebwa be baacoomera ababaleesire.
41010014	Yesu obu yarozire eki yabiihirwa, kandi yabagambira ati: “Muleke abaana baije nambere ndi, mutabatanga habwokuba abali nk'abo, obukama bw'omu iguru bwabo.
41010015	Mazimakwo nimbagambira nti: Omuntu weena ataikiriza bukama bwa Ruhanga nk'omwana, talibutaahamu.”
41010016	Yabakiikira, yabaha omugisa, abataireho emikono ye.
41010017	Yesu obu akaba naimukya orugendo, haija omusigazi nairuka, yateeza amaju omu maiso ge, yamukaguza ati: “Mwegesa omurungi, nsemeriire kukora ki okugwetwa omu bwomeezi obutahwaho?”
41010018	Yesu nawe yamukaguza ati: “Habwaki nonyeta murungi? Busaho murungi kwihaho Ruhanga wenka.
41010019	Ebiragiro bya Ruhanga obimanyire. Otaliita. Otalisiihana. Otaliiba. Otalihangirra. Otaligobya. Otiinege sso na nyoko.”
41010020	Nandiki oli ati: “Mwegesa, ebi byona nkabikwata okuruga omu buto bwange.”
41010021	Yesu nukwo kumurolerra, yamugonza, yamugambira ati: “Nooburwaho ekintu kimu; genda otunde ebi oinabyo, sente eziraarugamu ozigabire abanaku, nubwo olitunga itungo omu iguru; nukwo oije onkuraatire.”
41010022	Omusigazi obu yahuliire ekigambo eki, yagwerwa, yagenda aina obujune, habwokuba akaba aina itungo lingi.
41010023	Yesu nukwo kubabungyamu amaiso, yagambira abeegesebwa be ati: “Ka nikiremeera abaguuda kutaaha omu bukama bwa Ruhanga!”
41010024	Abeegesebwa be baahunirra habw'ebigambo bye. Baitu Yesu yayongera kubasoborra ati: “Baana inywe, ka nikiremeera abarukwesiga itungo okutaaha omu bukama bwa Ruhanga!
41010025	Nikirahuka engamiya kuraba omu nyindo y'enkinzo, okukira omuguuda kutaaha omu bukama bwa Ruhanga.”
41010026	Bbo bakahunirra muno, baakaguzangana bati: “Mara nooha alisobora kujunwa?”
41010027	Yesu nukwo kubarolerra yagamba ati: “Kinu abantu tibakisobora, baitu Ruhanga akisobora; habwokuba Ruhanga naasobora byona.”
41010028	Nubwo Petero yamugambiire ati: “Dora itwe, tukaleka byona, twakuhondera.”
41010029	Yesu yamugarukamu ati: “Mazimakwo nimbagambira nti: Busaho muntu n'omu ayasigire enju ye, rundi bagenzi be, rundi banyaanya, rundi nyina, rundi ise, rundi abaana be, rundi ebibanja bye habwange na habw'Amakuru Amarugni,
41010030	atatunga emirundi kikumi omu kasumi kanu: amaju, bagenzi be, banyaanya, nyina, abaana n'ebibanja, nukwo oteho okuhiiganizibwa; kandi omu busumi oburukwija alitunga obwomeezi obutahwaho.
41010031	Baitu baingi ab'okubanza baliba b'enyuma, kandi ab'enyuma baliba b'okubanza.”
41010032	Obu bakaba bali omu muhanda nibagenda Yerusaalemu Yesu abeebembiire, abeegesebwa be baahunirra n'abandi abakaba bamuhondiire baatiina. Yagaruka yagarra ha rubaju ikumi na babiri, yatandika kubagambira ebirukwija kumubaho,
41010033	naagamba ati: “Dora nitugenda Yerusaalemu; Omwana w'omuntu naija kuheebwayo hali ba nyakatagara abakuru n'abeegesa b'ebiragiro; balimucwera omusango gw'okufa, kandi balimuhayo hali Abanyamahanga;
41010034	balimujuma, bamucwere amacwanta, bamuteere enkoba, bamwite; kandi obu halihinguraho ebiro bisatu alihumbuuka.”
41010035	Yakobbo na Yohaana batabani ba Zebedaayo baamwirra haihi, baamugambira bati: “Mwegesa, nitugonza otukorre eki turaakusaba kyona.”
41010036	Yabakaguza ati: “Nimugonza mbakorre ki?”
41010037	Nandiki bbo bati: “Otwikirize omu akwikarre ha mukono gwawe ogw'obulyo n'ondi ha gw'emoso omu kitiinisa kyawe.”
41010038	Baitu Yesu yabagambira ati: “Timurukumanya eki murukusaba. Nimusobora kubagana ha mabone aga ndukwija kubonabona rundi ha mulingo ogw'okufa ogu ndukwija kufamu?”
41010039	Baamugarukamu bati: “Nitusobora.” Yesu yabagambira ati: “Ego, amabone aga ndukwija kubonabona na inywe muligabona, n'okufa, mulifa nkooku ndukwija kufa;
41010040	baitu okwikarra ha mukono gwange ogw'obulyo rundi ha gw'emoso tali nyowe arukukugaba, baitu kw'abo abaakuteekaniriziibwe.”
41010041	Abasigaireho ikumi, obu baahuliire eki, baabiihirirwa Yakobbo na Yohaana.
41010042	Yesu nukwo kubeeta yabagambira ati: “Mumanyire abo abeetwa abalemi b'Abanyamahanga nkooku babalemesa itwale, n'abakuru baabo babatwaza obusobozi.
41010043	Tikiriba kiti omuli inywe; baitu arukwenda kuba mukuru omuli inywe, abe muheereza wanyu,
41010044	kandi arukwenda kuba w'okubanza, abe mwiru wa boona.
41010045	Habwokuba Omwana w'omuntu nawe ataije kuheerezibwa, baitu okuheereza n'okuhayo obwomeezi bwe kucungura baingi.”
41010046	Bakataaha Yeriko; kandi obu akaba naarugayo aina abeegesebwa be n'ekitebe ky'abantu baingi, baasanga Batimaayo, mutabani wa Timaayo, omusabiirizi omufu w'amaiso, aikaliire ha muhanda rubaju.
41010047	Obu yahuliire ngu, ni Yesu owa Nazareeti, yatandika kutokera haiguru naagamba ati: “Yesu, Omwana wa Daudi, ongirre embabazi!”
41010048	Baingi baamucoomera ngu, aculeere; baitu yakizaaho kutokera haiguru ati: “Omwana wa Daudi ongirre embabazi.”
41010049	Yesu yayemerra, yagamba ati: “Mumwete, aije.” Baayeta omufu w'amaiso nibamugambira bati: “Huumura, imuka, naakweta.”
41010050	Yanaga omwenagiro gwe, yamatuka, yahika hali Yesu.
41010051	Yesu yamukaguza ati: “Nogonza nkukorre ki?” Nandiki omufu w'amaiso ati: “Mwegesa, ningonza ndole.”
41010052	Yesu yamugambira ati: “Wegendere; okwikiriza kwawe kukukirize.” Ahonaaho yarora, yagenda na Yesu.
41011001	Obu bairiire haihi na Yerusaalemu, bahikire Betifage na Betaniya haihi n'orusozi rw'emiti Oliva, nubwo Yesu yatumire babiri ha beegesebwa be,
41011002	yabagambira ati: “Mugende omu kyaro kiri eki muroleriire; obu muraaba nimutaahamu muti, murarora omwana gw'endogoyi ogutakatembwaga muntu; mugusibule, muguleete.
41011003	Obu haraabaho arukubakaguza ati: ‘Nimusibura gwaki?’ Mumugarukemu muti: ‘Mukama waitu nagwetaaga, kandi naija kugugarra bwango.’”
41011004	Baagenda, baasanga omwana gw'endogoyi gusibikirwe haihi n'irembo ha ruguudo rubaju; baagusibura.
41011005	Abantu abakaba beemeriireho nukwo kubakaguza bati: “Omwana gw'endogoyi nimusibura gwaki?”
41011006	Baabagarukamu Yesu eki yabagambiire, nabo baabaleka baagenda.
41011007	Baaleetera Yesu omwana gw'endogoyi, baagutaho ebijwaro byabu, yagwikarraho.
41011008	Abantu baingi baayarra ebijwaro byabu omu muhanda, abandi baayarra amataagi g'emiti aga bacwire omu ngonjo.
41011009	Boona abakaba babeebembiire n'abakaba babahondiire bakatoka bati: “Hangiriza! Ahaisanizibwe ogu arukwija omu ibara ly'Atahwaho!
41011010	Bw'omugisa obukama bwa isenkuru-itwe Daudi oburukwija! Hangiriza anyakusinga haiguru muno!”
41011011	Yesu yataaha Yerusaalemu, yagenda omu Nju ya Ruhanga obu yamazire kurora ebintu byona, kandi obwire buli haihi kwira, yaturuka mu rubuga yagenda Betaniya hamu na ikumi na babiri.
41011012	Obu bwakiire nyenkya, bakaba nibaruga Betaniya, yarumwa enjara.
41011013	Obu yalengera omuti omutini ogujumbire, yagenda kurora obu araaba nasobora kugusangaho ekijuma. Baitu obu yaguhikireho, atasangeho kantu kwihaho ebikoora byonka, habwokuba kakaba katali kasumi k'emitini kwaniramu.
41011014	Yagugambira ati: “Okuruga hati hatalibaho n'omu agaruka kukulyaho ekijuma.” Abeegesebwa be eki bakakihurra.
41011015	Baahika Yerusaalemu. Yataaha omu Nju ya Ruhanga, yatandika kubingamu abakaba nibatundiramu n'abakaba nibagurramu; kandi yajuumika emeeza ez'abakaba nibahingisa sente, n'entebe ez'abakaba nibatunda amaiba;
41011016	kandi ataikirize muntu weena kurabya ekintu omu Nju ya Ruhanga.
41011017	Yayegesa naabakaguza ati: “Kitahandiikwe kiti: ‘Enju yange eraayetwaaga Nju y'okusabiramu, ey'amahanga goona’? Baitu inywe mugifoire bwingira bw'abanyagi.”
41011018	Baanyakatagara abakuru n'abeegesa b'ebiragiro obu bahuliire eki baaserra omuhanda ogw'okumwita. Baitu bakamutiina, habwokuba enyegesa ye ekahuniriza abantu boona.
41011019	Obwire obu bukaba nibusweka, Yesu yaruga omu rubuga.
41011020	Nyenkya kara Yesu n'abeegesebwa be obu bakaba nibahingura, baarora omuti omutini gwomiire kimu okuhika ha mihama.
41011021	Petero yaijuka ekyabaireho, yagambira Yesu ati: “Mwegesa, dora! Omutini ogu wakyenere, hati gwomere.”
41011022	Yesu yagarukamu ati: “Inywe mwesigege Ruhanga.
41011023	Mazima nimbagambira nti: Omuntu weena aligambira orusozi runu ati: ‘Sinduka, ogwe omu nyanja’ kandi atarukugurukyagurukya, baitu naikiriza ngu, eki arukugamba nikiija kubakwo, kirimukolerwa.
41011024	Nikyo ndukubagambirra nti: kyona eki muraasabaga nimwesengereza, nimwikiriza nkooku muraakitunga, mazimakwo muraakiheebwaga.
41011025	Obu muraabaga mwemeriire nimusaba, mwina ekigambo kyona ha muntu, mubanzege mumuganyire; na Isiinywe anyakuli omu iguru nukwo abaganyire ebibi byanyu.
41011026	[Baitu kakuba mutaganyira, na Isiinywe anyakuli omu iguru talibaganyira bibi byanyu.]”
41011027	Baayongera baahika Yerusaalemu. Yesu obu akaba naagendagenda omu Nju ya Ruhanga, abanyakatagara abakuru abeegesa b'ebiragiro, n'abakuru b'abantu baija nambere ali,
41011028	baamukaguza bati: “Busobozi ki oburukukukoza ebintu binu, kandi nooha yabukuhaire kubikora?”
41011029	Yesu yabagarukamu ati: “Na nyowe kambakaguze ekekaguzo kinu; obu murangarukamu, numwo ndabagambira obusobozi oburukunkoza ebi byona.
41011030	Okubatiza kwa Yohaana kukaruga hali Ruhanga rundi omu bantu? Mungarukemu.”
41011031	Baitu bbo baahakanizangana bonka bati: “Obu turagarukamu ngu: ‘Kukaruga hali Ruhanga,’ naija kutukaguza ati: ‘Habwaki mutaramwikiriize?’
41011032	Boojo tugarukemu tuti: ‘Kukaruga omu bantu?’ ” Baitu bakatiina abantu, habwokuba boona bananukire Yohaana nkooku akaba ali murangi mali.
41011033	Nahabweki baagarukamu Yesu bati: “Titumanyire.” Yesu nubwo yabagambiire ati: “Na nyowe tindukwija kubagambira obusobozi oburukunkoza binu.”
41012001	Yesu akatandika kubabaliza omu nfumo ati: “Omusaija akabyara orugonjo rwe rw'emizabbibbu, yaruzitirra orukoroba, yalimamu endeeba, yayombekamu endindiro, yarusigira abapangisa okururolerra; uwe yagenda omu ihanga erindi.
41012002	Obusumi bw'okunoga obu bwahikire, yatuma omuheereza hali abapangisa abo, bamutwekereho ebijuma by'emizaabbibbu.
41012003	Baitu abapangisa abo baakwata omuheereza, baamuteera, baamubinga yarugayo ngaro-nsa.
41012004	Yagaruka yabatumira omuheereza ondi; ogu baamuteera orubaale, baamuswaza.
41012005	Yatumayo ondi, ogu baamwita; n'abandi baingi nukwo baabagizire bati. Abamu baabateera, abandi baabaita.
41012006	Akaba akyasigaizeeho omuntu omu, nuwe mutabani we omugonzibwa ou yabatumiire ha kumalirra, naateekereza ati: ‘Mutabani wange baraamugayuka.’
41012007	Baitu abapangisa abo obu baamurozire, baagambirangana bati: ‘Onu nuwe mugwetwa. Muleke tumwite, obugwetwa bube bwaitu.’
41012008	Baamukwata, baamwita, baamunaga aheeru y'orugonjo.
41012009	Hati nu Mukama w'orugonjo oru alikora ki? Aliija, ahwerekereze abapangisa abo, kandi orugonjo arukwase abandi.
41012010	Timukasomaga ekyahandiikirwe kinu ekirukugamba kiti: ‘Ibaale lyonyini abombeki eri baayangire, niryo lyafookere bugumizo bw'enju;
41012011	kinu nikyo Atahwaho yakozire, kandi nikituhuniriza?’ ”
41012012	Baaserra okumukwata, baitu baatiina akanyanya k'abantu, kandi nibamanya orufumo oru nkooku arugambiire bbo; baamuleka baayegendera.
41012013	Bakamutumira abamu ha Bafalisaayo n'ab'ekitebe kya Herode bamutege omu bigambo bye.
41012014	Baija baamugambira bati: “Mwegesa nitumanya nkooku oli w'amazima, kandi tosoroora mu bantu; habwokuba tororra ha kitiinisa ky'abantu, baitu oyegesaakwo omuhanda gwa Ruhanga. Kihikire kuha Kaisaali omusoro rundi nangwa?
41012015	Tuhe omusoro rundi tuguleke?” Baitu uwe obu yamanyire obugobya bwabo, yabakaguza ati: “Nimuntegera ki? Mundeetere siringi, ngirole.”
41012016	Baagimuleetera. Uwe yabakaguza ati: “Ekisisani kinu n'ebihandiikirweho by'oha?” Nandiki bbo bati: “Bya Kaisaali.”
41012017	Yesu yabagambira ati: “Ebya Kaisaali mubihe Kaisaali, n'ebya Ruhanga mubihe Ruhanga.” Eki kikabahuniriza muno.
41012018	Abasadukaayo abahakana ngu, busaho kuhumbuuka, bakaija hali Yesu, baamukaguza bati:
41012019	“Mwegesa, Musa akatuhandiikira ati: Mukuru w'omuntu obu araafaaga akasiga omukazi atazaire baana, mugenzi wa kifa aswere omufaakati ogu, nukwo bazarre kifa abaana.
41012020	Aho nu hakaba haroho nyineemu musanju. Mukuru wabu yaswera omukazi, baitu yafa atasigire baana;
41012021	n'owa kabiri yamuswera, nawe yafa atasigire baana n'owa kasatu nukwo ati.
41012022	Okuhika boona musanju, obu baafiire batasigire baana. Abo boona obu bahoireho omukazi nawe yafa.
41012023	Ha kiro ky'okuhumbuuka aliba muk'oha? Habwokuba boona musanju bakamuswera.”
41012024	Yesu yabagarukamu ati: “Aho tinuho muhabira okutamanya Ebyahandiikirwe, noobu bwakuba obusobozi bwa Ruhanga?
41012025	Habwokuba abafiire obu balihumbuuka, tibaliswera kandi tibaliswerwa; baitu baliba nk'abamalaika ab'omwiguru.
41012026	Kandi ebirukukwata ha kuhumbuuka kw'abafu, timukasomaga omu kitabu kya Musa, omu kicweka ekirukugamba ha by'orusaka orurukwaka, Ruhanga nkooku yamugambiire ati: ‘Ninyowe Ruhanga owa Abburahamu, Ruhanga owa Isaaka, kandi Ruhanga owa Yakobbo?’
41012027	Tali Ruhanga ow'abafiire, baitu ow'aboomeezi; inywe muhabiire kimu.”
41012028	Kandi omu ha beegesa b'ebiragiro yaija, yahurra nibateezangana empaka, obu yamazire kwetegereza nkooku Yesu abagarukiremu kurungi, yamukaguza ati: “Ekiragiro ky'okubanza omu byona nikiha?”
41012029	Uwe yamugarukamu ati: “Eky'okubanza nikyo kinu: ‘Iwe Isirairi hurra, MUKAMA Ruhanga waitu nuwe MUKAMA wenka;
41012030	ogonzeege MUKAMA Ruhanga waawe n'omutima gwawe gwona, n'omwoyo gwawe gwona, n'amagezi gaawe goona, n'amaani gaawe goona.’
41012031	Ekya kabiri nkinu: ‘Ogonzeege mutaahi waawe nkooku oyegonza wenka.’ Busaho kiragiro ekindi ekirukukira ebi.”
41012032	Omwegesa w'ebiragiro yamugambira ati: “Mwegesa ohikize. Ogambire ngu, Ruhanga ali omu, kandi busaho ondi, kwihaho Uwe wenka.
41012033	Kandi okumugonza n'omutima gwona, n'amagezi goona, n'amaani goona, kandi n'okugonza mutaahi waawe nkooku oyegonza wenka, ebi nibikirra kimu ebyonzira ebyokiibwe n'ebitambirwe.”
41012034	Yesu obu yarozire nkooku agarukiremu n'amagezi, nubwo yamugambiire ati: “Obukama bwa Ruhanga tobuli hara.” Okuruga obu busaho n'omu ayagumire okumukaguza.
41012035	Yesu obu akaba naayegesa omunju ya Ruhanga akakaguza ati: “Abeegesa b'ebiragiro basobora bata kugamba ngu, Kristo aba mwijukuru wa Daudi?
41012036	Kandi kunu Daudi wenka akagambisibwa Mwoyo Ahikiriire ati: ‘Atahwaho akagambira MUKAMA wange ati: Ikarra ha mukono gwange ogw' obulyo, okuhika abanya nzigwa baawe obu ndibafoora akatebe k'ebigere byawe.’
41012037	“Daudi wenka ayeta Kristo MUKAMA we; kandi obu, aba ata mwijukuru we?” Ekitebe kyona eky'abantu kyamuhurra n'okusemererwa.
41012038	Yesu obu akaba naayegesa, akagamba ati: “Mwerinde abeegesa b'ebiragiro abagonza kugendagenda bajwaire ekanzu ezirukwekweya, n'okuramukibwa n'ekitiinisa omu butale.
41012039	Bagonza kwikarra ha ntebe z'ekitiinisa omu masorrokaniro, n'ebiikaro ebirukukira oburungi omu magenyi.
41012040	Nubo abo abanyaga amaju g'abafaakati, hanyuma beezokesa nibarandagatana omu kusaba. Abo balicwerwa omusango ogurukukira ogw'abandi.”
41012041	Yesu akaba aikaliire aroleriire eryahurro lya sente. Yarora abantu baingi nibalitamu sente. Abaguuda baingi bakanagamu omuhendo mukooto.
41012042	Omufaakati omunaku yaija, yanagamu obusente bubiri bw'ebyoma.
41012043	Nukwo Yesu kweta abeegesebwa be, yabagambira ati: “Mazima nimbagambira nti: Omufaakati omunaku onu anagiremu nyingi okukira abandi boona abanagire omu lyahurro.
41012044	Habwokuba bbo banagiremu ebi basaagiriire; baitu uwe omu bunaku bwe ahaireyo byona ebi ainabyo.”
41013001	Yesu obu akaba naakyaruga omu Nju ya Ruhanga, omu ha beegesebwa be yamugambira ati: “Mwegesa, dora amabaale ganu n'ebyombeko binu, ka bikasemera!”
41013002	Yesu yamugarukamu ati: “Ebyombeko ebi ebikooto obiboine? Tihalisigara ibaale na limu eriri ha lindi, eritalinagwa hansi.”
41013003	Yesu obu akaba aikaliire ha rusozi rw'emiti Oliva, aroleriire Enju ya Ruhanga, nubwo Petero, Yakobbo, Yohaana na Andereya baamukagwize omu nsita bati:
41013004	“Tugambire, binu biribaho di? Kandi karorwaho ki akalyoleka nkooku biri by'okuhikirra?”
41013005	Nandiki Yesu ati: “Mwerinde hatalibaho muntu weena arukubahabisa.
41013006	Baingi abaliija omu ibara lyange nibagamba bati: ‘Ninyowe ogu!’ Kandi balihabisa baingi.
41013007	Obu mulihurra obulemu n'orugambo rw'obulemu, mutalitiina; ebi by'okubaho, baitu empero eriba etakahikire.
41013008	Ihanga liriimukirra erindi, n'obukama bulirwanisa obundi; halibaho emisisa omu biikaro bingi kandi haligwa ekiihe; baitu egi niyo ntandiko y'emihito.
41013009	“Inywe mwerinde, habwokuba balibahayo omu nkurato, balibaterra omu masorrokaniro; mulyemerra omumaiso g'abalemi n'ag'abakama habwange, mube bakaiso bange hali bo.
41013010	Amakuru Amarungi gabanze garangirirwe omu mahanga goona.
41013011	Obu balibatwara, bakabahayo kutongana emisango, mutalitunturra ebi muligamba, baitu mugambe kyona eki muliheebwa omu kasumi ako; habwokuba tibali inywe abalyetonganirra, baitu mulitonganirirwa Mwoyo Ahikiriire.
41013012	Omuntu alihayo owanyina aitwe, na ise mwana alihayo omwana we, n'abaana baliimukirra abazaire baabo babaise;
41013013	na inywe mulinobwa boona habwange. Baitu ogu aligumisiriza okuhika ha mpero, nuwe alijunwa.”
41013014	“Baitu obu mulirora ekintu ekibi, ekirukunugwa kandi ekirukuhwerekereza, kitairwe nambere kitasemeriire kuba (arukusoma binu ayetegereza); obu, abo abaliba bali omu Buyudaaya bairukire ha nsozi.
41013015	Alisangwa ali ha nju eruguru atalisirimuka, kandi atalitaaha omunju ye kwihamu ekintu kyona;
41013016	n'ow'alisangwa ali omu musiri ataligaruka omuka kutabarra omwenagiro gwe.
41013017	Kandi bambi abaliba baina enda n'abarukwonkya omu biro ebi balikibona!
41013018	Musabe, ebi bireke kubaho omu biro by'obutiti.
41013019	Habwokuba omu biro ebi halibaho omuhito ogutakabahoga okuruga Ruhanga yakaba kuhanga ensi n'okuhika hati, kandi ogutaligaruka kubaho.
41013020	Kakuba MUKAMA atarakeeheze ha biro ebi, tihaakujunirwe muntu n'omu; baitu habw'abakomerwemu be, ebiro ebi Ruhanga akabikeehya.
41013021	Omuntu weena obu alibagambira ati: ‘Dora, Kristo ngunu!’ Rundi ‘Ngugwo!’ mutalikiikiriza.
41013022	Halizooka abarangi b'ebisuba n'abarukweyeta Kristo. Balikora ebyamahano n'ebirukuhuniriza, nukwo bahabise noobu baakubaire abakomerwemu.
41013023	Baitu inywe mwerinde; ebi byona mbibagambiire bitakabaireho.”
41013024	“Baitu emihito y'ebiro ebi obu erihwa, izooba lirisiikirizibwa omwirima, n'okwezi tikulijwa,
41013025	n'enyunyuuzi ez'omu iguru ziryeseesa hansi, n'amaani ag'omwiguru galitengesebwa.
41013026	Obu nubwo balirora Omwana w'omuntu naizira omu bicu by' omwiguru aina obusobozi bwingi n'ekitiinisa.
41013027	Nubwo alituma bamalaika basorooze abakomerwemu be, nibabaiha omu mbaju ina ez'ensi, okuruga iguru n'ensi nambere bitandikira okuhika nambere bigarukira.”
41013028	“Mwegere ha muti omutini, itaagi lyagwo obu lirokera, likanjurra amababi, mumanya nkooku ekyanda kiri haihi.
41013029	Na inywe obu mulirora binu nibibaho, mumanye Omwana w'omuntu nkooku ali haihi, ahikiire kimu ha irembo.
41013030	Mazima nimbagambira nti: Ab'obusinge bunu tibalihwaho ebi byona bitakabaireho.
41013031	Iguru n'ensi birihwaho, baitu ebigambo byange tibirihwaho.”
41013032	“Baitu ekiro eki n'esaaha egi busaho n'omu abimanyire, noobu baakuba bamalaika ab'omwiguru, noobu yakuba Mwana wonyini, kwihaho Isenyowe wenka.
41013033	Mwerinde, mwikale nimurora kandi musabe, habwokuba titumanyire akasumi ako nambere kalihikira.
41013034	Nikisisana nk'omuntu arukugenda orugendo; obu aba naaruga omu ka asiga akwasize abaheereza be, buli omu omulimo ogu araakora; kandi aragira omukumirizi kwikara naalinda.
41013035	Nahabweki, mwikale nimurora, habwokuba timumanyire kasumi nyineeka akaliiziramu: asobora kwija omu kairirizi rundi omu itumbi rundi enkoko niikooka, rundi omu rukyakya.
41013036	Kakuba aija aleke kubagwamu akasanga mugwijagiire.
41013037	Ekindukubagambira, nikyo ngambira n'abandi boona nti: Mwikale nimurora.”
41014001	Hakaba hasigaire ebiro bibiri okuhika ha bugenyi bw'okwijuka Okuhingurwaho n'obw'Emigaati Etatumbisiibwe. Baanyakatagara abakuru n'abeegesa b'ebiragiro bakaba nibaserra amagezi nkooku baraakwata Yesu abantu batamanyire, nukwo bamwite;
41014002	baitu bakagamba bati: “Tutamukwata ha kiro kikuru, tihaikara kubaho epumpu omu bantu.”
41014003	Yesu obu akaba ali Betaniya, omunju ya Simooni omugenge, aikaliire naalya, hakaija omukazi aina ihembe ly'amagita agarukuboya kurungi ag'omuhendo mwingi, yafundukura ihembe, amagita yagamuseesa ha mutwe.
41014004	Baitu hakabaho abamu abagambirangaine babiihirwe bati: “Amagita ganu gafiire ki?
41014005	Amagita ganu gaakusoboire kuguzibwa habwa edinaali bikumi bisatu, zigabirwa abaseege.” Omukazi ogu baamuhyemera.
41014006	Baitu Yesu yabagambira ati: “Omukazi mumuleke; mumutuntuliize ki? Ankoliire ekintu kirungi.
41014007	Habwokuba abanaku obutoosa mwikara nabo. Obu muraagonzaaga bwona, musobora kubakorra ebirungi; baitu timurukwija kwikara na nyowe butoosa.
41014008	Onu akozire eki asoboire; omubiri gwange agusiigire kara gutakaziikirwe.
41014009	Mazimakwo nimbagambira nti: Hoona hoona omunsi nambere Amakuru Amarungi ganu garaarangirirwaga, omukazi onu eki akozire kiraagambwahoga okumwijuka.”
41014010	Nubwo Yuda Isikalyota, omu ha ikumi na babiri yagenzire hali banyakatagara abakuru agobeze Yesu abamukwase.
41014011	Obu baakihuliire baasemererwa, baamunihiza kumuha sente. Nawe yaserra akasumi ak'okumubakwasa.
41014012	Ha kiro eky'okubanza eky'obugenyi bw'Emigaati Etatumbisiibwe, eki baatambirahoga omwana gw'entaama ogw'okwijuka Okuhingurwaho, abeegesebwa be bakamukaguza bati: “Noogonza tugende tukuteekanirize nkaha, nambere oraliira obugenyi obw'Okuhingurwaho?”
41014013	Nubwo yatuma babiri ha beegesebwa be, nabagambira ati: “Mugende omu rubuga, muraatangaana omusaija ayetwekere ensoha y'amaizi; mumuhondere.
41014014	Nambere araataaha hoona, mugambire nyineeka muti: ‘Omwegesa naakukaguza ati: Ekisiika kyange eky'abagenyi kiraha nambere ndaaliira obugenyi obw'Okuhingurwaho hamu n'abeegesebwa bange?’
41014015	Uwe araabooleka ekisiika kikooto omu kainaabiri ekiteekaniziibwe, kirumu byona ebirukwetaagwa; oku nuho mututeekanirize.”
41014016	Abeegesebwa baimukya, baataaha omu rubuga, baasanga byona biri nkooku yabagambiire; baateekaniza obugenyi obw'okwijuka Okuhingurwaho.
41014017	Omu rwiririzi Yesu akaija hamu na ikumi na babiri.
41014018	Obu bakaba bali ha meeza nibalya, yagamba ati: “Mazimakwo nimbagambira nti: Omu omuli inywe naija kungobeza, kandi nuwe ogu arukulya na nyowe.”
41014019	Bbo baabanza kusaalirwa n'okumukaguza omu omu bati: “Ninyowe?”
41014020	Yabagarukamu ati: “Nuwe omu omuli inywe ikumi na babiri arukukoza na nyowe omu bbakuli.
41014021	Habwokuba Omwana w'omuntu naagenda nkooku kyamuhandiikirweho, baitu alikibona omuntu ogu arukugobeza Omwana w'omuntu! Kyakubaire kirungi omuntu ogu kakuba atarazairwe.”
41014022	Obu bakaba nibalya, Yesu yakwata omugaati yasiima, yagucwamu, kandi yaguha abeegesebwa be naagamba ati: “Mukwate, mulye, gunu nugwo mubiri gwange.”
41014023	Kandi yakwata ekikopo, obu yamazire kusiima, yakibaha; boona baanywaho.
41014024	Yabagambira ati: “Enu niyo sagama yange ey'ekiragaano ekihyaka, eraaseeswa habwa baingi.
41014025	Mazimakwo nimbagambira nti: Tindigaruka kunywa ha nsande ey'ebijuma by'emizaabbibbu okuhika ha kiro eki, obu ndiginywa na inywe eri mpyaka omu bukama bwa Ruhanga.”
41014026	Obu baamazire kuzina ekizina baaturuka, baagenda ha rusozi rw'emiti Oliva.
41014027	Nubwo Yesu yabagambiire ati: “Inywena nimwija kumpemukaho; habwokuba kikahandiikwa kiti: ‘Nditeera omuliisa, entaama zirarange.’
41014028	Kyonka obu ndimara kuhumburwa, ndibabanza okuhika Galiraaya.”
41014029	Baitu Petero yahaya naagamba ati: “Abandi boona noobu baraakuhemukaho, baitu nyowe ninkifuuhya!”
41014030	Nandiki Yesu ati: “Mazima ninkugambira nti: Kiro kinu kyonyini, enkoko etakakookere kabiri, oraaba onyehoogere emirundi esatu.”
41014031	Baitu Petero yayongera kukigumiza kimu ati: “Noobu ndaaba ndi w'okufa na iwe, baitu tindukwija kukwehooga.” Kandi abandi boona nukwo baagambire bati.
41014032	Bakahika omu kiikaro ekirukwetwa Getesemaane. Yesu yagambira abeegesebwa be ati: “Mwikarre hanu, nyowe kangende nsabe.”
41014033	Yatwara Petero, Yakobbo, na Yohaana; yabanza kusaalirwa muno n'okutuntura.
41014034	Nubwo yabagambiire ati: “Omutima gwange gwina obujune bwingi, buraaliire kunyita. Mwikale hanu nimurora.”
41014035	Yagendaho kake omu maiso, yajuumara hansi, yayesengereza ngu, obu kiraaba nikisoboka, esaaha egi emuhinguleho.
41014036	Yagamba ati: “Abba”, amakuru ngu, Taata. “Ebintu byona noobisobora; onyiheho amabone ganu; nabwo kitaba nyowe nkooku ndukugonza, baitu kibe Iwe nkooku orukugonza.”
41014037	Yagaruka yabasanga bagwijagiire, yakaguza Petero ati: “Simooni ogwijagiire? Tosoboire kurora esaaha emu?
41014038	Murole kandi musabe, nukwo muleke kwohebwa; omutima nigugonza mali, baitu omubiri muceke.”
41014039	Yagarukayo yayesengereza naagamba ebigambo bimu na biri.
41014040	Baitu obu yagarukire, nabwo yabasanga bagwijagiire, habwokuba amaiso gaabo gakaba nigakamba. Kandi bbo baaburwa eki baramugarukamu.
41014041	Yagaruka omurundi gwa kasatu, yabagambira ati: “Na hati mukyagwijagiire, muhumwire? Kihoire; esaaha ehikire; Omwana w'omuntu aheebweyo omu mikono y'abasiisi.
41014042	Mwimuke tugende; arukungobeza ngugwo, airiire haihi.”
41014043	Ahonaaho obu akaba naakyabaza, Yuda, omu hali ikumi na babiri, yaija n'ekitebe ky'abantu baina empirima n'ebiduuma, batumirwe baanyakatagara abakuru, abeegesa b'ebiragiro n'abakuru b'abantu.
41014044	Ogu ayagobiize Yesu akaba abahaire akarorwaho naagamba ati: “Ou ndaagwa omu kifuba, buli nuwe ogu; mumukwate, mumutwale nimumulindira kimu ataikara kucwa.”
41014045	Yuda obu yaizire, ahonaaho yamwirra haihi, yamuramukya ati: “Mwegesa!” Yamugwa omu kifuba.
41014046	Bali baamugwera, baamukwata.
41014047	Kandi omu hali abo abakaba beemeriire aho, yasomorayo empirima ye, yatema omwiru w'omukuru w'abanyakatagara, yamucwaho okutu.
41014048	Yesu yabakaguza ati: “Mwizire kunkwata n'empirima n'ebiduuma nk'abaiziriire kukwata omunyagi?
41014049	Buli kiro naikaraga na inywe ninyegesa omu Nju ya Ruhanga, ka mutarankwasire. Baitu leka Ebyahandiikirwe bihikirizibwe.”
41014050	Abeegesebwa boona baamusigaho, bairuka.
41014051	Omusigazi omu yamuhondera ajwaire esuuka erukwera yonka; nawe bamukwata;
41014052	baitu uwe yabasigira esuuka egi, yairuka ali busa.
41014053	Baatwara Yesu hali mukuru w'abanyakatagara. Abanyakatagara abakuru, abakuru b'abantu, n'abeegesa b'ebiragiro bakeesoroolezaayo.
41014054	Kandi Petero akaba amuhondiire haraho, okuhika obu baataahire omu kizigati kya mukuru w'abanyakatagara; yaikarra n'abalinzi nayota omurro.
41014055	Baanyakatagara abakuru n'orukurato rwona baaserra obwakaiso hali Yesu nukwo bamwite; baitu batabuzoole.
41014056	Baingi bakaleeta obwakaiso bw'ebisuba hali uwe, baitu obwakaiso bwabo butaikirranize.
41014057	Abamu bakeemerra nibamuhangirra bati:
41014058	“Tukamuhurra naagamba ati: ‘Ndiseesa Enju ya Ruhanga enu eyayombekerwe emikono y'abantu.’ ”
41014059	Noobu baraaba baagambire bati, baitu obwakaiso bwabo butaikirranize.
41014060	Mukuru w'abanyakatagara yayemerra hagati, yakaguza Yesu ati: “Toina kyona eki orukugarukamu? Banu kiki eki barukukurumiriza?”
41014061	Baitu uwe yaculeera, tiyagarukamu kantu. Mukuru w'abanyakatagara yagaruka yamukaguza ati: “Niiwe Kristo, Omwana w'Ogu Anyakuhaisanizibwa?”
41014062	Nandiki Yesu ati: “Ninyowe; kandi muligaruka kurora Omwana w'omuntu aikaliire ha mukono gw'obulyo ogw'Ow'Obusobozi bwona, naizira omu bicu by'omu iguru.”
41014063	Nubwo Mukuru w'abanyakatagara yataagwire omwenagiro gwe naagamba ati: “Nitukyayetaagira ki abakaiso?
41014064	Mumwehuliriire nkooku ajumire Ruhanga. Inywe nimucwamu muta?” Boona baamucwera omusango ngu, asemeriire okufa.
41014065	Abamu baatandika kumucwera ebicwanta, n'okumuswekerra ha maiso, n'okumuteera empi nibagamba bati: “Toma, nooha akutiire!” Abaserikale abalinzi nabo baamutangiriza empi.
41014066	Petero obu akaba ali ifo omu kizigati, omu ha bazaana b'omukuru w'abanyakatagara yaija.
41014067	Obu yarozire Petero naayota, yamugumyaho amaiso yagamba ati: “Na iwe obairege hamu na Yesu Omunazareeti.”
41014068	Baitu uwe yayehooga naagamba ati: “Eki orukugamba tindukukimanya kandi tindukukyetegereza.” Yagenda yayemerra ha kiti ky'irembo, kandi enkoko yakooka.
41014069	Omuzaana ogu yayongera kumutaho eriiso, yagaruka kugambira abakaba beemeriireho ati: “Omusaija onu nuwe omu hali bo.”
41014070	Baitu Petero yagaruka yayehooga. Obu haahingwireho akaanya kake, abakaba beemeriire aho baagaruka baagambira Petero bati: “Mazimakwo na iwe oli omu hali bo, habwokuba oli Mugaliraaya.”
41014071	Baitu uwe yatandika kwekyena n'okurahira ati: “Omuntu ogu ou murukubazaaho, timmumanyire.”
41014072	Ahonaaho enkoko yakooka omurundi gwa kabiri. Nubwo Petero yaijukire Yesu eki yamugambiire ati: “Enkoko etakakookere kabiri, oraaba onyehoogere kasatu.” Obu yaijukire eki, yasaalirwa muno, yarra.
41015001	Obwire obu bukaba nibukya buti, baanyakatagara abakuru, hamu n'abakuru b'abantu, n'abeegesa b'ebiragiro, n'orukurato rwona baikarra kuhanuura; hanyuma baaboha Yesu baamutwara, baamukwasa Pilaato.
41015002	Pilaato yamukaguza ati: “Niiwe Mukama w'Abayudaaya?” Uwe yamugarukamu ati: “Nukwo ogambire.”
41015003	Baanyakatagara abakuru bakamunyegerra ebintu bingi.
41015004	Pilaato yagaruka yamukaguza ati: “Toina kyona eki orukugarukamu? Dora, ebi barukukunyegerra nkooku biri bingi.”
41015005	Baitu Yesu tiyamugarukamu kindi; habweki Pilaato yahunirra.
41015006	Ha bugenyi obukuru nk'obu Pilaato yabalekerraga omunyankomo omu ou baasiimaga.
41015007	Omu beemi abakaba bali omu nkomo abaakwasirwe habw'okwita abantu omu kajagarro, hakaba harumu omusaija ibara lye Baraaba.
41015008	Ekitebe ky'abantu kyaija kyasaba Pilaato akole nkooku abakorra bwona.
41015009	Uwe yabakaguza ati: “Nimwenda mbalekerre Omukama w'Abayudaaya?”
41015010	Habwokuba akamanya ngu, banyakatagara abakuru bamuhaireyo habw'ihali.
41015011	Baitu banyakatagara abakuru nukwo kwimukiriza ekitebe ky'abantu ngu, haakire abalekerre Baraaba.
41015012	Pilaato yagaruka yabakaguza ati: “Kandi omusaija ou murukweta Mukama w'Abayudaaya, mmukole ki?”
41015013	Baitu bbo baatokera haiguru bati: “Mubambe ha musaraba.”
41015014	Nandiki Pilaato ati: “Habwaki? Kibi ki eki akozire?” Nukwo bbo kutokera haiguru okukiraho bati: “Mubambe ha musaraba.”
41015015	Aho Pilaato habw'okugonza kusiimwa ekitebe ky'abantu, yabalekerra Baraaba. Obu baamazire kuteera Yesu enkoba, yamuhayo kubambwa ha musaraba.
41015016	Abaserikale baihaho Yesu baamutwara omu kikaali omunju enyakwetwa kibbira; baasorooza ekihanda kyona ky'abaserikale.
41015017	Baamujweka orugoye orurukugaajuka, baazinga ekondo y'amahwa baagimuta ha mutwe.
41015018	Baatandika kumuramya bati: “Hangiriza, Omukama w'Abayudaaya!”
41015019	Baamuteeza orubingo omu mutwe, baamucwera ebicwanta, baateeza amaju nibamuramya.
41015020	Obu baamazire kumuterra enaku, baamujuura orugoye orurukugaajuka, baamujweka engoye ze, baamwebembeza kugenda kumubamba ha musaraba.
41015021	Kandi bakahambiriza omuhinguzi, Simooni owa Kireene, ise Alekisanda na Rufo, ow'akaba naaruga omu kyaro, ayetweke omusaraba gwa Yesu.
41015022	Baahikya Yesu omu kiikaro ekirukwetwa Gologota (ekirukumanyisa ngu, kiikaro ky'oruhanga).
41015023	Baamuha eviini etabwirwemu omubazi; baitu ataginywe.
41015024	Baamubamba ha musaraba; baabagana ebyokujwara bye nibabiterra itomo, okucwamu buli omu eki araatwara.
41015025	Obu baamubambire ha musaraba zikaba ziri saaha isatu.
41015026	Ekihandiiko ekirukumanyisa omusango gwe kikaba nikigamba kiti: “Omukama w'Abayudaaya.”
41015027	Bakamubamba n'abanyagi babiri, omu ha mukono ogw'obulyo, ondi ha gwemoso.
41015028	(Ekyahandiikirwe kyahikirra ekirukugamba kiti: “Akabalirwa hamu n'enkozi z'ebibi.”)
41015029	Abo abakaba nibahingura baamujuma, nibacwa emitwe yabo, nibagamba bati: “Ahaa! Iwe ayagondeze kuseesa Enju ya Ruhanga okagaruka kugyombekera ebiro bisatu,
41015030	wejune wenka, oyehanuule ha musaraba!”
41015031	N'abanyakatagara abakuru nabo bakamujuma bali hamu n'abeegesa b'ebiragiro nibagambirangana bati; “Akajuna abandi, baitu tasobora kwejuna wenka.
41015032	Leka Kristo, Omukama wa Isirairi, hati ayehanuule ha musaraba, nukwo na itwe turole, twikirize.” Kandi abo abakaba babambirwe nawe, nabo baamujuma.
41015033	Esaaha ya mukaaga obu yahikire, omwirima gwasweka ensi yoona okuhika ha saaha ya mwenda.
41015034	kandi ha saaha ya mwenda Yesu yayamuza n'iraka likooto ati: “Eli, Eli, lama sabakatani?” amakuru gaakyo ngu: “Ruhanga wange, Ruhanga wange, ondugiireho ki?”
41015035	Abamu ha basungi obu baahuuliire eki baagamba bati: “Muhurre, naayeta Eriya.”
41015036	Omu hali bo yairuka yaibika ekijumankuba omu marwa agasaliire, yakita ha rubingo, yakimuha anyunyuguze, yagamba ati: “Ka turole Eriya obu araija kumuhanuura ha musaraba.”
41015037	Yesu yayamuza n'iraka likooto, yacwekana.
41015038	Enyigamo y'omu Nju ya Ruhanga yatemukamu habiri, okuruga eruguru okuhika hansi.
41015039	Omukuru w'abaserikale ow'akaba ayemeriire aho amuroleriire, obu yaboine nkooku acwekaine, yagamba ati: “Mazimakwo, omusaija onu abaire ali Mwana wa Ruhanga!”
41015040	Kandi hakaba haroho abakazi beemeriire hara baroleriire. Omuli bo hakaba harumu Mariya Magadaleena, na Mariya nyina Yakobbo omuto, na Yose, hamu na Salome.
41015041	Abo nubo abaamuhonderaga nibamuheereza obu akaba ali omu Galiraaya; kandi hakaba haroho abakazi abandi baingi abaizire nawe Yerusaalemu.
41015042	Eki kikaba kiri kiro eky'Okweteekanirizaamu, nikyo kiro ekyebembera Sabbato. Nahabweki omu rusweko rw'obwire,
41015043	Yosefu owa Arimateya, omukurasi ow'ekitiinisa omu rukurato, nawe akaba naategereza obukama bwa Ruhanga, yagenda hali Pilaato atarukutiina, yasaba omutumbi gwa Yesu.
41015044	Pilaato, kyamuhuniriza okuhurra nkooku afire ira, nukwo kweta mukuru w'abaserikale, yamukaguza obu araaba afiirekwo.
41015045	Omukuru w'abaserikale obu yamazire kumumanyisa nkooku afiire, yaikiriza Yosefu atwale omutumbi.
41015046	Yagura orugoye rwa bafuta, yahanuura omutumbi, yaguzinga omu rugoye oru, yaguta omu kituuro ekikaba kibaizirwe omu mwandara. Hanyuma yakumbya ibaale, yaigarra omunwa gw'ekituuro.
41015047	Mariya Magadaleena na Mariya nyina Yose bakarora nambere bataire Yesu.
41016001	Sabbato obu yahoireho, Mariya Magadaleena, na Mariya nyina Yakobbo, na Salome bakagura amagita agarukuboya nukwo bagende basiige omutumbi gwa Yesu.
41016002	Nyenkya kara, ha Sande, ekiro ekibanza omu wiiki, bakagenda ha kituuro izooba liturukire.
41016003	Bakaba nibakaguzangana bati: “Nooha aratukumbiza ibaale kuliiha ha munwa gw'ekituuro? ”
41016004	Obu baimukize amaiso, baarora ibaale liri erikooto muno likumbiibwe.
41016005	Obu bataahire omu kituuro, baarora omusigazi aikaliire ha rubaju rw'obulyo, ajwaire orugoye orurukwera; baahunirra.
41016006	Uwe yabagambira ati: “Muleke kuhunirra; mmanyire nimuserra Yesu owa Nazareeti ayabambirwe ha musaraba. Hanu taroho, ahumbuukire; mwije murole nambere bakaba bamutaire.
41016007	Hati nu, mugende mugambire abeegesebwa be na Petero ngu, naija kubabanza kuhika Galiraaya, oku nuho mulimurorra nkooku yabagambiire.”
41016008	Bbo baaturuka omu kituuro, bairuka bakwasirwe akatukumo kandi nibahunirra; baitu habw'obutiini batagambireho muntu n'omu.
41016009	[Yesu obu yahumbuukire, omu rukyakya ha kiro kya Sande, akabanza kubonekera Mariya Magadaleena ou yabingireho emyoyo emibi musanju.
41016010	Uwe yagenda yagambira abaikaraga hamu na Yesu, abakaba nibaganya kandi nibarra.
41016011	Baitu obu baahuliire nkooku ayomiire, kandi Mariya nkooku amurozire, batabiikirize.
41016012	Eki obu kyahoire, akabonekera abandi babiri ali omu nsisana endi, obu bakaba nibagenda omu kyaro.
41016013	Nabo baagarukayo baabigambira abandi, baitu batabaikirize.
41016014	Hanyuma akabonekera ikumi n'omu obu bakaba nibalya; yabahana habw'okutaikiriza kwabu n'okugumangana kw'emitima yabo, habwokuba bataikirize ebi baagambiirwe abo abaamurozire amazire kuhumbuuka.
41016015	Yabagambira ati: “Mugende omunsi yoona, murangirre abantu boona Amakuru Amarungi.
41016016	Ogu aliikiriza akabatizibwa nuwe alijunwa; baitu ataliikiriza, omusango gulimusinga.
41016017	Bunu nubwo oburorwaho obulyoleka abaliikiriza: habw'obusobozi bwange balibinga emyoyo emibi, balibaza endimi empyaka;
41016018	noobu balikwata enjoka, rundi bakanywa ekirukwita kyona, tibiribakoraho kabi; balita emikono yabo ha barwaire, bakire.”
41016019	MUKAMA Yesu obu yamazire kubaza nabo, yatwarwa omwiguru, yaikarra ha mukono ogw'obulyo ogwa Ruhanga.
41016020	Abeegesebwa baagenda baabirangirra hoona hoona; MUKAMA naakora hamu nabo kandi naagumya ebigambo byabo n'ebihuniriza ebyabikuraataga. Amiina.
42001001	Omugonzibwa Teyofilo: Abantu baingi bakakora ebi barukusobora okuhandiika ebintu ebyabaireho omuli itwe.
42001002	Bakahandiika ebi twagambiirwe abo abaabirozire kuruga ha kubanza, nubo abo abaatumirwe kubitugambira.
42001003	Na nyowe obu namazire kubyetegereza kurungi okuruga ha byabandiize, nkasiima okubikuhandiikira mbikurataniize.
42001004	Kinu nkikozire nukwo omanye amazima g'ebintu ebi byona ebi wayegesiibwe.
42001005	Omu kasumi ka Herode, omukama wa Bayudaaya, hakaba haroho nyakatagara, ibara lye Zakaliya, ow'omu kihanda ky'abanyakatagara ekya Abiya. Akaba aswire omukazi ow'omu baijukuru ba Arooni, ibara lye Elizabbeti.
42001006	Bombi bakaba bali bahikiriire omumaiso ga Ruhanga bataina eki barukujunaanwa, nibahikiriza kurungi Ebiragiro bya MUKAMA n'emirwa ei yataireho.
42001007	Bakaba bataina mwana, habwokuba Elizabbeti akaba ali ngumba, kandi bombi bakaba bakuzire muno.
42001008	Kiro kimu Zakaliya akaba naakora omulimo gwe ogw'obunyakatagara omumaiso ga Ruhanga, ab'ekihanda kye obu bakaba bali b'okukora omulimo ogu.
42001009	Engeso y'abanyakatagara nkooku ekaba eri, nuwe akaba akomerwe akaruuru kutaaha omunju ya Ruhanga kwotera omugaju.
42001010	Omu kasumi ak'okwotera omugaju, ekitebe kyona eky'abantu kikaba kiri aheeru nibasaba Ruhanga.
42001011	Malaika wa Mukama yamubonekera, ayemeriire ha rubaju rw'obulyo rw'ekiswa nambere baayoterraga omugaju.
42001012	Zakaliya obu yamurozire yayekanga, yatiina muno.
42001013	Baitu malaika yamugambira ati: “Zakaliya, leka kutiina. Okusaba kwawe Ruhanga akuhuliire; mukazi waawe Elizabbeti alikuzarra omwana w'obwojo, olimuruka ibara lye Yohaana.
42001014	Mulikyanganuka muno kandi mulisemererwa, n'abandi baingi balisemererwa habw'okuzaarwa kwe;
42001015	habwokuba aliba mukuru omumaiso ga MUKAMA. Talinywa marwa noobu kyakuba ekitamiiza kyona. Alizaarwa aijwire Mwoyo Ahikiriire.
42001016	Aligarra Abaisirairi baingi hali MUKAMA Ruhanga wabo;
42001017	alimwebembera aina amaani n'obusobozi nk'obwa Eriya, aligarra emitima y'abazaire ha baana baabo, aligarra abeereme omumuhanda gw'abahikiriire, nukwo ateekanirize MUKAMA abantu abamusemeriire.”
42001018	Nubwo Zakaliya yakagwize malaika ati: “Kinu nsobora nta kukinanukira? Nyowe ngurusire, na mukazi wange akaikwire.”
42001019	Malaika yamugarukamu ati: “Ninyowe Gabulyeri anyakwemerra omumaiso ga Ruhanga. Ntumirwe kubaza na iwe n'okukumanyisa amakuru ganu amarungi.
42001020	Hurra nu, habw'okutaikiriza obukwenda bwange obulihikirra omu kasumi kabwo, oraafa omunwa, oikale otarukubaza okuhika ha kiro ebi byona obu birihikirra.”
42001021	Omu kasumi ako abantu bakaba bategeriize Zakaliya nibahunirra kandi nibeekaguza ekimukereriize omunju ya Ruhanga.
42001022	Obu yaturukire aheeru atasobole kubaza nabo, nubwo baamanya nkooku abonekiirwe omunju egi; kandi uwe habw'okulemwa kugamba, akabeesa engaro.
42001023	Obusumi bwe obw'okuheereza obu bwahoire, yagaruka omuka ye.
42001024	Obu haahingwireho ebiro, mukazi we Elizabbeti yatwara enda, kandi yayesereka omunju kumara ameezi ataano, naagamba ati:
42001025	“MUKAMA nukwo ankozire ati, obu yasiimire kunyihaho ensoni omu bantu.”
42001026	Elizabbeti obu akaba aina enda y'ameezi mukaaga, nubwo Ruhanga yatumire malaika Gabulyeri omu rubuga rwa Galiraaya orwetwa Nazareeti,
42001027	hali omwisiki empikirre, ow'akaba ajumbiirwe omusaija, ibara lye Yosefu, ow'omu ruganda rwa Daudi; ibara ly'omwisiki ogu nuwe Mariya.
42001028	Malaika akaija nambere ali yamuramukya ati: “Mirembe, iwe aijwire emigisa, MUKAMA ali na iwe!”
42001029	Mariya, ebigambo ebi bikamukanga muno, nukwo kwekaguza amakuru g'okuramukya oku.
42001030	Nubwo malaika yamugambiire ati: “Mariya, leka kutiina, habwokuba Ruhanga akusiimire.
42001031	Hati noija kutwara enda, olizaara omwana w'obwojo, olimuruka ibara lye Yesu.
42001032	Aliba mukuru kandi alyetwa Omwana w'Anyakuli haiguru muno; MUKAMA Ruhanga alimwikaliza ha kitebe kya isenkuru Daudi,
42001033	kandi alirema abaijukuru ba Yakobbo ebiro byona, n'obukama bwe tibulihwaho.”
42001034	Baitu Mariya yakaguza malaika ati: “Eki kisoboka kita? Nyowe kantamanyire musaija.”
42001035	Malaika yamugarukamu ati: “Mwoyo Ahikiriire alikwizira, kandi n'amaani g'Ogu Anyakuli haiguru muno galikuswekerra. Omwana ow'alizaarwa nikyo alyeterwa ahikiriire, kandi Omwana wa Ruhanga.
42001036	Dora, mwenekati wanyu Elizabbeti, ou baayeetaga ngumba, hati aina enda y'ameezi mukaaga, kandi kunu mukaikuru;
42001037	habwokuba busaho ekirema Ruhanga.”
42001038	Nubwo Mariya yagambire ati: “Nyowe ndi hanu, omuzaana wa MUKAMA; kinkolerwe nkooku ogambire.” Aho malaika yamuburaho.
42001039	Omu biro ebi Mariya akaimukya, yagenda bwango omunsi y'ensozi, omu kyaro kya Buyudaaya.
42001040	Yataaha omunju ya Zakaliya, yaramukya Elizabbeti.
42001041	Kandi Elizabbeti obu yahuliire okuramukya kwa Mariya, omwana yazaana omu ndi ye. Elizabbeti yaijura Mwoyo Ahikiriire,
42001042	nukwo kugamba n'iraka likooto ati: “Oli w'omugisa omu bakazi boona! N'omwana omunda yawe aina omugisa!
42001043	Kyandugira nkaha nyowe kubungirwa nyina MUKAMA wange?
42001044	Habwokuba obu mpuliire okuramukya kwawe, omwana yazaana omunda yange habw'omuhimbo.
42001045	W'omugisa onu ayaikiriize ekigambo kya MUKAMA nkooku kirihikirra hali uwe!”
42001046	Mariya yagamba ati: “Omutima gwange nigukugiza MUKAMA,
42001047	n'omwoyo gwange nigusemerererwa Ruhanga Omujuni wange,
42001048	habwokuba arozire okwebundaaza kw'omuzaana we! Dora, okuruga hati abantu ab'obusinge bwona baraanyetaga w'omugisa;
42001049	habwokuba Omusobozi wa byona akankorra ebikuru, n'ibara lye niryera.
42001050	Obusinge n'obusinge agirra embabazi boona abamutiina.
42001051	Omukono gwe akagukozesa eby'amaani, ararangize ab'emyehembo omu biteekerezo by'emitima yabo,
42001052	abingire ab'obusobozi ha bitebe byabo, yanyumiza abaculeezi;
42001053	abajara abaigusize ebirungi, abaguuda ababingire ngaro nsa.
42001054	Akonyiire Isirairi omwiru we, obu yaijukire kwoleka embabazi ze
42001055	nkooku yaraganiize Abburahamu na baijukuru be ebiro byona.”
42001056	Mariya akamara omwa Elizabbeti ameezi nk'asatu, hanyuma yagarukayo owaabu.
42001057	Akasumi k'Elizabbeti ak'okuzaara kaahika, yazaara omwana w'obwojo.
42001058	Abataahi na beene baabo obu baahuliire nkooku MUKAMA yamugiriire embabazi, boona baasemererwa hamu nawe.
42001059	Omwana obu yahikize ebiro munaana, baija kumusara; bakaba nibagaonza kumuruka Zakaliya, nk'ibara lya ise;
42001060	baitu nyina yabagambira ati: “Nangwa, naija kurukwa Yohaana.”
42001061	Baamugarukamu bati: “Omu beene banyu busamu n'omu arukwetwa ibara eri.”
42001062	Baakozesa oburorwaho kukaguza Zakaliya abamanyise ibara eri arukwenda kuruka omwana.
42001063	Uwe yasaba eky'okuhandiikaho; yahandiika ati: “Ibara lye nuwe Yohaana.” Boona baahunirra.
42001064	Ahonaaho akanwa ke kaiguka n'orulimi rwe rwabohorroka, yatandika kubaza naakugiza Ruhanga.
42001065	Abataahi boona baatiina. Amakuru ago gaararanga omu nsi yoona ey'ensozi eya Buyudaaya.
42001066	Boona abaagahuliire baagata ha mutima nibeekaguza bati: “Mara omwana ogu aliba ata?” Habwokuba omukono gwa MUKAMA gukaba gumuroho.
42001067	Zakaliya ise, akaijura Mwoyo Ahikiriire yaranga ati:
42001068	“Akugizibwe MUKAMA Ruhanga wa Isirairi; habwokuba aizire kucungura abantu be.
42001069	Atwimukiize omujuni ow'obusobozi, omu ruganda rwa Daudi omwiru we,
42001070	nkooku yagambiire omu barangi be abarukwera okuruga ira lyona:
42001071	kutujuna abanyazigwa baitu, n'okutwiha omu mikono y'abo boona abarukutunoba.
42001072	Nukwo ayoleke embabazi ezi yaraganiize baisenkuruitwe, naijuka ekiragaano kye ekirukwera,
42001073	nikyo ekirahiro eki yarahiire isenkuru-itwe Abburahamu ngu,
42001074	obu tulikajunwa omu mikono y'abanyanzigwa baitu, tumuheerezeege tutarukutiina,
42001075	nitwera kandi tuhikiriire omumaiso ge ebiro byaitu byona.
42001076	Na iwe mwana, olyetwa murangi w'Ogu Anyakuli haiguru muno; habwokuba olyebembera MUKAMA okuteekaniza emihanda ye,
42001077	n'okumanyisa abantu be okujunwa oku batunga okubaganyiza ebibi byabo.
42001078	Kandi habw'embabazi nyingi eza MUKAMA waitu, emamba enyakuruga omwiguru, obu erisara habwaitu,
42001079	erimulikira abo abaikara omu mwirima n'omu kiituuru ky'okufa, kandi eriteerekereza ebigere byaitu omu muhanda gw'obusinge.”
42001080	Omwana akakura, yaba w'amaani omu mutima, kandi akaikara omu irungu okuhika obu yayeyolekiire Abaisirairi.
42002001	Omu biro ebi, ekiragiro kikaruga hali Kaisaali Agusito ekirukuragira abantu ab'omunsi ye yoona beehandiikise, babarwe.
42002002	Kunu nukwo kwabaire okwehandiikisa okw'okubanza, Kwirino obu akaba ali mulemi mukuru wa Siriya.
42002003	Boona bakagenda kwehandiikisa, buli omu omu rubuga rw'owaabu.
42002004	Yosefu nawe akaruga Nazareeti, orubuga rwa Galiraaya, yagenda Buyudaaya omu rubuga rwa Daudi orurukwetwa Betelehemu, habwokuba nawe akaba ali mwijukuru ow'ekitabu kya Daudi,
42002005	nukwo nawe ayehandiikise hamu na Mariya ou akaba ajumbiire; kandi Mariya akaba aina enda.
42002006	Obu bakaba bakyali Betelehemu, ebiro bye by'okuzaara byahika.
42002007	Yazaara omwana, omuzigaijo ow'obwojo. Yamusweka omu bugoye, yamubyamya omu kyato ekiriirwamu ente, habw'okuburwa omwanya omu nju y'abagenyi.
42002008	Omunsi egi hakaba harumu abaliisa abaikaraga omu bwerre nibalinda amagana gaabo ekiro.
42002009	Malaika wa MUKAMA akababonekera, ekitiinisa kya MUKAMA kyamuliikana nikibeehinguliriza, baatiina muno.
42002010	Malaika yabagambira ati: “Mutatiina, habwokuba mbaleetiire amakuru amarungi ag'omuhimbo mwingi oguraakwata abantu boona.
42002011	Kiro kinu omu rubuga rwa Daudi, habazaliirwe Omujuni, nuwe Kristo MUKAMA.
42002012	Kanu nuko karorwaho aka muraamumanyiraho: Nimwija kusanga omwana enkerembe aswekerwe omu bugoye, abyamire omu kyato ekiriirwamu ente.”
42002013	Ahonaaho ihe lingi ery'abamalaika ab'omu iguru bakaija baateerana hamu na malaika ogu, baakugiza Ruhanga nibazina bati:
42002014	“Ekitiinisa kibe hali Ruhanga omu iguru, n'obusinge bube omunsi ha bantu Ruhanga aba arukusiima!”
42002015	Bamalaika obu baabarugireho, bagarukire omwiguru, abaliisa nukwo kugambirangana bati: “Katugende Betelehemu, turole ekibaireho MUKAMA eki atumanyisize.”
42002016	Baagenda nibarahuka, baasanga Mariya na Yosefu n'omwana w'enkerembe abyamire omu kyato ekiriirwamu ente.
42002017	Obu baamurozire, baasubirra byona malaika ebi yabagambiire ha mwana ogu;
42002018	kandi boona abaabihuliire bakahunirizibwa ebi abaliisa baabagambiire.
42002019	Baitu Mariya, ebintu ebi byona akabita ha mutima gwe, yaikara naabiteekerezaaho.
42002020	Abaliisa bakagarukayo nibahaisaniza kandi nibakugiza Ruhanga habwa byona ebi baahuliire n'ebi baarozire. Bikaba birikwo nkooku baabigambiirwe.
42002021	Ekiro kya munaana obu kyahikire, omwana akasarwa, baamuruka ibara Yesu. Niryo malaika yamwesire atakatondekere omu nda.
42002022	Akasumi obu kaahikire okukora omukoro gw'okwezibwa kwabo, Ebiragiro bya Musa nkooku byaragiraga, Yosefu na Mariya bakatwara omwana Yerusaalemu kumuhongera MUKAMA.
42002023	(nibahondera ekyahandiikirwe omu Biragiro bya MUKAMA ngu: “Omuzigaijo weena ow'obwojo araahongerwaga MUKAMA.”)
42002024	Bakagenda n'okuhayo ekihongwa nkooku kiri omu Biragiro bya MUKAMA, nugo: “Amaiba abiri rundi obwana bw'amaiba bubiri.”
42002025	Omu kasumi ako, omu Yerusaalemu hakaba haliyo omusaija, ibara lye Simyoni, omuntu ahikiriire, anyakutiina Ruhanga, kandi ayategerezaaga okucungurwa kwa Isirairi, Mwoyo Ahikiriire akaba amuroho.
42002026	Nuwe ayamusuukuliire nkooku atalifa atakarozire Kristo, MUKAMA ou yanihiize.
42002027	Akeebemberwa Mwoyo kwija omu Nju ya Ruhanga, abazaire b'omwana Yesu obu baamutaahizeemu okumukora omurwa gwabu nkooku gukaba guli.
42002028	Nubwo Simyoni yakikiira omwana, yakugiza Ruhanga naagamba ati:
42002029	“MUKAMA wange, hati leka omuheereza waawe afe n'obusinge, nkooku waraganiize;
42002030	habwokuba amaiso gange garozire okujuna kwawe,
42002031	oku wateekaniriize omu maiso g'amahanga goona,
42002032	gube musana ogumulikira Abanyamahanga, kandi guleetere ekitiinisa abantu baawe Abaisirairi.”
42002033	Ise na nyina bakahunirizibwa ebyamugambirweho.
42002034	Simyoni yabasabira omugisa, yayongera yagambira Mariya nyina ati: “Hurra, Ruhanga ataireho omwana onu nukwo baingi bagwe kandi baimuke omu Isirairi, kandi abe karorwaho abantu baingi aka bataliikiriza.
42002035	Nukwo ebiteekerezo by'abaingi bisuukurwe, (na iwe empirima erikucumita omutima).”
42002036	Kandi hakaba haroho omurangikati, ibara lye Anna, muhara wa Fanueli ow'omu ruganda rwa Aseeri. Akaba akaikwire muno. Obu yaswirwe, akamara na iba emyaka musanju yonka;
42002037	akaikara ali mufaakati okuhika ha myaka kinaana n'ena y'obukuru. Tiyarugaga omu Nju ya Ruhanga. Yaikaramuga naaramya, naasiiba kandi naasaba nyamusana n'ekiro.
42002038	Omu kasumi ako obu yaizire yatandika kusiima Ruhanga, kandi boona abakaba bategeriize okucungurwa kwa Yerusaalemu, yabagambira ha mwana ogu.
42002039	Abazaire be obu baamazire kuhikiriza byona ebiragiro bya MUKAMA nkooku byaragiraga, baagarukayo Galiraaya omu rubuga rw'owaabu Nazareeti.
42002040	Omwana akakura, yagira amaani, aijwire amagezi; n'emigisa ya Ruhanga yaikaraga hali uwe.
42002041	Buli mwaka abazaire ba Yesu baagendaga Yerusaalemu habw'ebiro bikuru by'okwijuka Okuhingurwaho.
42002042	Yesu obu yahikize emyaka ikumi n'ebiri, bakagenda nawe habw'ebiro bikuru engeso yaabo nkooku ekaba eri.
42002043	Ebiro bikuru obu byahoire baimukya kugarukayo owaabu, baitu omwana Yesu yasigara Yerusaalemu abazaire be batamanyire.
42002044	Bakaba nibateekereza ngu, agenzire n'ekitebe ky'abantu abakaba nibagarukayo. Obu baamazire kugenda orugendo rw'ekiro kyona, nubwo baatandika kumuserurra omu banyabuzaale n'omu bataahi.
42002045	Obu baalemerwe kumuzoora, baagarukayo Yerusaalemu nibakyamuserra.
42002046	Obu haahingwireho ebiro bisatu, bakamuzoora omunju ya Ruhanga, aikaliiire hagati y'abeegesa bakuru naabahuliriza kandi naabakaguza.
42002047	Boona abaamuhuliire bakahunirizibwa amagezi ge n'okugarukamu kwe.
42002048	Abazaire be obu baamurozire, baahunirra muno; nukwo nyina kumukaguza ati: “Mwana wange, habwaki otukozire oti? Dora sso na nyowe tukuserwire muno tutuntwire.”
42002049	Nawe yabagarukamu ati: “Munseruliire ki? Timumanyire nkooku nsemeriire kwekambisa ha bya Isenyowe?”
42002050	Baitu bbo batasobole kwetegereza amakuru g'eki yabagambiire.
42002051	Nubwo Yesu yagenda nabo baahika Nazareeti, kandi yaikara naabahurra. Ebigambo ebi byona, nyina akabirinda ha mutima.
42002052	Yesu yayeyongera kukura omu magezi n'omu mubiri, naasiimwa Ruhanga n'abantu.
42003001	Omu mwaka gwa ikumi n'etaano ogw'obulemi bwa Tiberiyo Kaisaali, Ponsiyo Pilaato obu akaba ali mulemi mukuru wa Buyudaaya, Herode ali w'isaza lya Galiraaya, na Filipo mugenzi we ali w'isaza ly'ekicweka kikooto kya Ituraaya na Turakoni, na Lisaniya ali w'isaza lya Abileene,
42003002	kandi Annasi na Kaayafa bali bakuru ba banyakatagara, nubwo ekigambo kya Ruhanga kyaiziire Yohaana, omwana wa Zakaliya ali omwirungu.
42003003	Aho Yohaana yagenda omu bicweka byona ebiheriire ekisaaru Yorudaani, naarangirra abantu beegarukemu, babatizibwe, nukwo baganyirwe ebibi.
42003004	Nkooku kyahandiirirwe omu kitabu ky'omurangi Isaaya kiti: “Nuwe ogu arukwamirra omwirungu ati: Muteekanirize MUKAMA omuhanda, mutereekereze obuhanda bwe.
42003005	Ebihanga byona biijuzibwe, orusozi rwona n'emigongo yoona bingangainganizibwe. Emihanda eramaire etereekerezibwe, n'obuhanda obubi busemezibwe;
42003006	nukwo abantu boona barole okujuna kwa Ruhanga.”
42003007	Abantu baingi bakaija hali Yohaana okubatizibwa. Nukwo uwe kubagambira ati: “Inywe baana b'encwera! Nooha ayabahabwire kwiruka ekifubiro ekirukwija?
42003008	Mukole ebikorwa ebirukwoleka nkooku mwegarukiremu. Muleke kwesigura muti: ‘Twina Abburahamu isenkuru itwe.’ Nimbagambira nti: Amabaale ganu Ruhanga asobora kugaihiramu Abburahamu abaijukuru.
42003009	Nangwa na hati endemu etairwe ha bikoro by'emiti. Nahabweki omuti gwona ogutarukwana ebijuma ebirungi nigwija kutemwa, gunagwe omu murro.”
42003010	Nubwo abantu baamukagwize bati: “Hati itwe tukole ki?”
42003011	Uwe yabagarukamu ati: “Anyakwina esaati ibiri, aheho ataina; n'anyakwina ebyokulya, nawe nukwo akole ati.”
42003012	Abasorooza b'omusoro abaizire kubatizibwa nabo baamukaguza bati: “Mwegesa, tukole ki?”
42003013	Yabagarukamu ati: “Mutalisorooza okuhinguraniza hali ebi muragiirwe.”
42003014	Abaserikale nabo baamukaguza bati: “Kandi itwe, tukole ki?” Yabagarukamu ati: “Mutalinyaga muntu weena ebintu bye, noobu kwakuba kumutiinisiriza; kandi omusaara gwanyu gubamalege.”
42003015	Okunihira kw'abantu kukeeyongera, baatandika kuteekereza ngu, Yohaana yaakuba Kristo.
42003016	Yohaana yagambira boona ati: “Nyowe nimbabatiza n'amaizi; baitu arukunkiza obusobozi naija, kandi tinsemeriire n'okusumurra orukoba rw'enkaito ze. Uwe alibabatiza na Mwoyo Ahikiriire n'omurro.
42003017	Akwasire orugali rwe kuhehemukya, naija kusingorra orubuga rwe nukwo ahunike oburo omu nguli, kandi ebisunga abyokye omu murro ogutaraara.”
42003018	Haroho n'ebindi bingi Yohaana ebi yateereriire abantu obu yabaga nabarangirra Amakuru Amarungi.
42003019	Kandi akahana Herode ow'isaza habw'okuhambura Herodiya muka mugenzi we, na habw'ebibi ebindi ebi akaba akozire.
42003020	Nubwo Herode yayongera yakora ekibi ekindi, nikyo eky'okukwata Yohaana omu nkomo.
42003021	Abantu boona obu baamazire kubatizibwa, Yesu nawe yabatizibwa kandi akyali aho naasaba, iguru lyakinguka,
42003022	Mwoyo Ahikiriire yamusirimukaho ali omu kisisani ky'eriba, n'iraka lyaruga omu iguru nirigamba liti. “Niiwe mwana wange omugonzibwa, ou nsiima muno.”
42003023	Yesu ha yatandikire emirimo ye, akaba aina emyaka nka makumi asatu ey'obukuru. Kandi abantu baateekerezaaga ngu: akaba ali mwana wa Yosefu, mutabani wa Heeli,
42003024	Heeli mutabani wa Mataati, Mataati mutabani wa Leevi, Leevi mutabani wa Meleki, Meleki mutabani wa Yanai, Yanai mutabani wa Yosefu,
42003025	Yosefu mutabani wa Matatiya, Matatiya mutabani wa Amosi, Amosi mutabani wa Nahumu, Nahumu mutabani wa Esiri, Esiri mutabani wa Nagai,
42003026	Nagai mutabani wa Maati, Maati mutabani wa Matatiya, Matatiya mutabani wa Semeyi, Semeyi mutabani wa Yoseki, Yoseki mutabani wa Yooda,
42003027	Yooda mutabani wa Yohanani mutabani wa Rehesa, Rehesa mutabani wa Zerubabeeri, Zerubabeeri mutabani wa Seyahtyeri, Seyahtyeri mutabani wa Neeri, Neeri mutabani wa Meleki,
42003028	Meleki mutabani wa Adi, Adi mutabani wa Kosamu, Kosamu mutabani wa Erimoodamu, Erimoodamu mutabani wa Eri,
42003029	Eri mutabani wa Yoswa, Yoswa mutabani wa Eryezeeri, Eryezeeri mutabani wa Yolimu, Yolimu mutabani wa Mataati, Mataati mutabani wa Leevi,
42003030	Leevi mutabani wa Simyoni, Simyoni mutabani wa Yuda, Yuda mutabani wa Yosefu, Yosefu mutabani wa Yonamu, Yonamu mutabani wa Eriyakimu,
42003031	Eriyakimu mutabani wa Melea, Melea mutabani wa Mena, Mena mutabani wa Matata, Matata mutabani wa Nasani, Nasani mutabani wa Daudi,
42003032	Daudi mutabani wa Yese, Yese mutabani wa Obedi, Obedi mutabani wa Bowazi, Bowazi mutabani wa Sala, Sala mutabani wa Nahasooni,
42003033	Nahasooni mutabani wa Aminadabbu, Aminadabbu mutabani wa Adimini, Adimini mutabani wa Aram, Aram mutabani wa Hezirooni, Hezirooni mutabani wa Perezi, Perezi mutabani wa Yuda,
42003034	Yuda mutabani wa Yakobbo, Yakobbo mutabani wa Isaaka, Isaaka mutabani wa Abburahamu, Abburahamu mutabani wa Teera, Teera mutabani wa Nahora,
42003035	Nahora mutabani wa Serugi, Serugi mutabani wa Lehu, Lehu mutabani wa Peregi, Peregi mutabani wa Eberi, Eberi mutabani wa Seela, Seela mutabani wa Kainaani,
42003036	Kainaani mutabani wa Arafakisadi, Arafakisadi mutabani wa Sheemu, Sheemu mutabani wa Noha, Noha mutabani wa Lameki,
42003037	Lameki mutabani wa Metuseera mutabani wa Enoka, Enoka mutabani wa Yaledi, Yaledi mutabani wa Maharaleeli mutabani wa Kainani,
42003038	Kainani mutabani wa Enosi, Enosi mutabani wa Seesi, Seesi mutabani wa Adamu, Adamu mutabani wa Ruhanga.
42004001	Yesu akaruga ha kisaaru Yorudaani aijwire Mwoyo Ahikiriire. Mwoyo ogu yamutwara omwirungu,
42004002	nambere yamazire ebiro makumi ana naayohebwa Sitaani. Omu biro ebi tiyalyaga kantu; obu byahoire, yarumwa enjara.
42004003	Nubwo omwohi yamugambiire ati: “Obu oraaba oli Mwana wa Ruhanga, ragira ibaale line lifooke byokulya.”
42004004	Yesu yamugarukamu ati: “Kikahandiikwa kiti: ‘Omuntu taba mwomeezi habw'ebyokulya byonka.’ ”
42004005	Aho omwohi yamutembya nambere hatungamire muno. Omu kasumi kake yamwoleka obukama bwona obw'omunsi,
42004006	yamugambira ati: “Ndaakuha obusobozi n'ekitiinisa kyabwo kyona; habwokuba bwona nkabuheebwa kandi mbuha weena ou ndukwenda.
42004007	Obu bwona ndaabukuha obu orandamya.”
42004008	Yesu yamugarukamu ati: “Kikahandiikwa kiti: ‘Oramyege MUKAMA Ruhanga waawe, kandi nuwe oheerezeege wenka!’ ”
42004009	Omwohi yamutwara Yerusaalemu, yamuta ha kasu k'Enju ya Ruhanga, yamugambira ati: “Obu oraaba oli Mwana wa Ruhanga, ruga hanu oyesimbe hansi;
42004010	habwokuba kikahandiikwa kiti: ‘Ruhanga alikukwasa bamalaika be’.
42004011	Kandi kiti: ‘Bakukwatirre n'emikono yabo, oleke kuteera ekigere kyawe ha ibaale.’ ”
42004012	Yesu yamugarukamu ati: “Kikahandiikwa kiti: ‘Otalyohya MUKAMA Ruhanga waawe.’ ”
42004013	Omwohi, obu yamazire kumwohya omu miringo egi yoona, yamurugaho okuhikya obu alitunga omwanya ogundi.
42004014	Nubwo Yesu yagarukire Galiraaya aijwire amaani ga Mwoyo Ahikiriire. Okurangaanwa kwe kwahika omu kicweka eki kyona.
42004015	Yayegesa omu masorrokaniro gaabo, boona baamuhaisaniza.
42004016	Yesu akaija Nazareeti nambere yakuliire, yataaha omu isorrokaniro ha Sabbato, engeso ye nkooku ekaba eri. Yaimuka kusoma,
42004017	baamuha ekitabu kya Isaaya omurangi. Obu yakisuukwire, yazoora nambere hahandiikirwe hati:
42004018	“Omwoyo wa MUKAMA ali hali nyowe, habwokuba akanseesaho amagita kutebeza abanaku amakuru amarungi. Akantuma kurangirra okulekerwa kw'abanyankomo. n'abafu b'amaiso nkooku baraahweza, kugarurra obusinge abarukubonabonesibwa,
42004019	n'okurangirra omwaka MUKAMA aligiirramu embabazi.”
42004020	Yesu yakuba ekitabu, yakigarurra omuheereza, yaikarra. Boona abakaba bali omu isorrokaniro baamuhanga amaiso.
42004021	Yatandika kubeegesa ati: “Hati ekyahandiikirwe kinu kyahikirra nkooku mwakihurra.”
42004022	Boona baamusiima nibahunirra habw'ebigambo by'embabazi ebyarugire omu kanwa ke nibakaguzangana bati: “Onu tali nuwe mutabani wa Yosefu?”
42004023	Baitu uwe yabagambira ati: “Nkimanyire, nimwija kuncwera orufumo muti: ‘Mufumu, wetambire wenka!’ N'okungambira muti: ‘Tukahurra byona ebi wakoliire Kafaranaumu, bikorre na hanu omunsi y'owaanyu.’ ”
42004024	Uwe yabagambira ati: “Mali mali omurangi taheebwa kitiinisa omunsi y'owaabu.
42004025	Mazimakwo omu biro bya Eriya hakaba haroho abafaakati baingi omu Isirairi, iguru obu lyayebohere, enjura yamara emyaka esatu n'ameezi mukaaga etarukugwa, hakabaho kiihe omu nsi yoona.
42004026	Baitu Eriya atatumwe hali omuntu ondi weena, kwihaho omufaakati ow'omu rubuga Zalefasi, omunsi ya Sidooni.
42004027	Kandi omu Isirairi hakaba haliyo abagenge baingi omu biro by'omurangi Erisa; naho hatakizibweyo n'omu, kwihaho Naamani Omusiriya wenka.”
42004028	Abantu boona ab'omu isorrokaniro obu baahuliire ebi, baakwatwa ekiniga kingi.
42004029	Baimuka, baamuturukya omu rubuga rwabo, baamutwara ha mutwe gw'orusozi nambere bakaba beyombekiire orubuga, nukwo bamunage omu kihanga.
42004030	Baitu uwe yabarabamu hagati, yagenda.
42004031	Yesu akagenda Kaferanaumu, orubuga rwa Galiraaya. Ha kiro kya Sabbato yabeegesa.
42004032	Boona baahunirizibwa omulingo yabeegesezeemu, habwokuba ebigambo bye bikaba biri by'amaani.
42004033	Omu isorrokaniro hakaba harumu omusaija akwasirwe omwoyo omubi. Omwoyo ogu gwatoka n'iraka likooto guti:
42004034	“Mawe, nootwenza ki iwe Yesu owa Nazareeti? Oizire kutuhwerekereza? Nkumanyire, niiwe Ahikiriire wa Ruhanga.”
42004035	Yesu yagucoomera ati: “Culeera, omurugeho!” Omwoyo omubi obu gwamazire kumunaga hansi omumaiso g'abantu boona, gwamurugaho gutamukozire kabi kandi.
42004036	Boona baahunirra, baagambirangana bati: “Kintu ki kinu, naabinga emyoyo mibi n'obusobozi n'amaani, kandi neeruga omu bantu?”
42004037	Okurangaanwa kwe kwahika omunsi zoona eziherraineho.
42004038	Yesu akaruga omu isorrokaniro, yataaha omwa Simooni, Nyinazaara Simooni akaba akwasirwe omuswija mwingi; baayesengereza Yesu amukize.
42004039	Obu yamwinamireho, yaragira omuswija, gwamurugaho. Ahonaaho omurwaire yaimuka, yatandika kubaheereza.
42004040	Izooba obu likaba nirigorooba, boona abakaba baina abarwaire baabo ab'endwara ezitali zimu, bakabaleetera Yesu, yabataho emikono omu omu, yabakiza.
42004041	Emyoyo emibi nayo ekaruga omu bantu baingi neetoka eti: “Oli Mwana wa Ruhanga!” Yesu yagicoomera, tiyagiikiriza kugamba, habwokuba ekamanya nkooku ali Kristo.
42004042	Obwire obu bwakiire, Yesu akaimuka, yagenda omu kiikaro ekitarumu bantu. Baitu abantu baatandika kumuserra, baija nambere ali baagonza kumutanga aleke kubarugaho.
42004043	Uwe yabagambira ati: “Nyowe ndi w'okurangirra Amakuru Amarungi ag'obukama bwa Ruhanga n'omu mbuga ezindi, habwokuba eki nikyo naatumiirwe.”
42004044	Kandi yayegesaaga omu masorrokaniro ga Bayudaaya.
42005001	Yesu obu akaba ayemeriire ha musa gw'enyanja ya Genesareeti, abantu bakaba nibasindikangana bamwirre haihi, nukwo bahurre ekigambo kya Ruhanga.
42005002	Yarora amaato abiri gali ha musa gw'enyanja; baitu abasohi bakaba bagarugiremu niboogya obutimba bwabo.
42005003	Yataaha omu bwato obumu obwa Simooni, yamusaba abwirizeeyo kake, abwihe ha musa. Yayegesa abantu aikaliire omu bwato.
42005004	Obu yamazire kwegesa, yagambira Simooni ati: “Irizaayo obwato omu nziha, munagemu obutimba bwanyu, nukwo mukwase.”
42005005	Simooni yamugarukamu ati: “Mwegesa, tutalibaine okukiisa obwire, titukwasize kantu! Baitu habw'ekigambo kyawe kantege obutimba.”
42005006	Baatega obutimba, baakwasa encu nyingi muno, n'obutimba bwatandika kutemuka.
42005007	Baasima bataahi baabo abakaba bali omu bwato obundi, baije babakonyere. Baija, baijuza amaato gombi, kake konka gadikire.
42005008	Simooni Petero obu yarozire eki, yajuumara ha bigere bya Yesu naagamba ati: “Ndeka MUKAMA wange, habwokuba ndi musiisi!”
42005009	Uwe na boona aba akaba ainabo bakahunirra habw'encu nyingi ezi baakwasize.
42005010	Yakobbo na Yohaana, batabani ba Zebedaayo abaakoraga na Simooni, nabo nukwo baahuniriire bati. Yesu nukwo kugambira Simooni ati: “Otatiina, okuruga hati oraasohaga abantu.”
42005011	Baasika amaato, baagagarra ha musa, baasiga byona, baamukuratira.
42005012	Yesu obu akaba ali omu rubuga orumu, hakaija omusaija agengere weena. Obu yarozire Yesu, yajuumara omumaiso ge, namwesengereza ati: “MUKAMA wange, obu oraaba noogonza, noosobora kunkiza.”
42005013	Yesu yagorra omukono gwe, yamukwataho, naagamba ati: “Ego ningonza, kira!” Ahonaaho ebigenge byamurugaho.
42005014	Yesu yamuteererra okutagambiraho muntu weena, baitu yamugira ati: “Genda oyeyoleke nyakatagara, kandi oheyo ekihongwa Musa eki yaragiire bube bwakaiso hali abantu nkooku okiziibwe.”
42005015	Okurangaanwa kwa Yesu kukagenda nikweyongera hoona hoona, n'ebitebe by'abantu baingi bakeesorooza kumuhurra n'okukizibwa endwara zaabo.
42005016	Baitu Yesu obundi n'obundi yabasigahoga, agenda omu irungu kusaba.
42005017	Kiro kimu Yesu obu akaba naayegesa, omu kitebe ky'abantu hakaba harumu Abafalisaayo n'abeegesa b'ebiragiro abakaba barugire omu byaro byona ebya Galiraaya, Buyudaaya, na Yerusaalemu. Yesu akaba aina obusobozi bwa MUKAMA obw'okukiza abarwaire.
42005018	Aho nubwo haizireho abasaija bahimbiire ha katabu omuntu anyakuzingamire. Baalengaho kumutaahya omunju bamute omumaiso ga Yesu.
42005019	Baitu obu baalemerwe h'okumurabya habw'obwingi bw'abantu, baamutembya ha rusu rw'enju, baasakurra amategura, baafumura ekihuru, baamusirimurra ha katabu ke, baamuhikya hagati y'abantu omumaiso ga Yesu.
42005020	Obu yarozire okwikiriza kwabu, yagamba ati: “Muntu iwe, ebibi byawe bikuganyirwe.”
42005021	Abeegesa b'ebiragiro n'Abafalisaayo baatandika kukaguzangana bati: “Onu muntu ki arukujuma Ruhanga? Nooha asobora kuganyira ebibi atali Ruhanga wenka?”
42005022	Yesu obu yamanyire ebiteekerezo byabo, yabagambira ati: “Nimwekaguliza ki omu mitima yanyu?
42005023	Ekirukukira kurahuka nikiha? Okugamba nti: ‘Ebibi byawe bikunganyirwe,’ rundi kugamba nti: ‘Imuka ogende.’
42005024	Hati kamboleke Omwana w'omuntu nkooku aina obusobozi omunsi obw'okuganyira ebibi.” Nubwo yagambiire anyakuzingamire ati: “Ninkuragira: Imuka, himba akatabu kaawe, otaahe!”
42005025	Ahonaaho omusaija yamatuka, boona nibarora, yahimba akatabu aka akaba abyamireho, yataaha owaabu naakugiza Ruhanga.
42005026	Boona baahunirra, baakugiza Ruhanga nibagamba bati: “Ka turozire ebyamahano kiro kinu!”
42005027	Eki obu kyahoire, Yesu yaturuka aheeru, yarora omusooroza w'omusoro arukwetwa Leevi, aikaliire omu isoroolezo ly'omusoro; yamugambira ati: “Mpondera.”
42005028	Uwe yaimuka, yasiga byona yamuhondera.
42005029	Leevi ogu yacumbira Yesu obugenyi bwingi omunju ye, kandi ha bugenyi obu, hakaba haroho ekitebe kingi eky'abasorooza b'omusoro, n'abantu abandi abaikaliire nabo nibalya.
42005030	Baitu Abafalisaayo abamu n'abeegesa b'ebiragiro ab'omu kitebe kyabu bakahyemera abeegesebwa ba Yesu nibagamba bati: “Kiki ekirukubaliisa kandi ekirukubanywisa n'abasooroza b'omusoro n'abasiisi?”
42005031	Kandi Yesu yabagarukamu ati: “Aboomeezi tibeetaaga mufumu, baitu ayetaagwa abarwaire.
42005032	Nyowe ntaizirre kweta abahikiriire, baitu nkaizirra abasiisi, beegarukemu.”
42005033	Abantu bakakaguza Yesu bati: “Habwaki abeegesebwa ba Yohaana basiiba emirundi nyingi kandi basaba, n'abeegesebwa b'Abafalisaayo nabo nukwo bakora; kandi kunu abaawe baikara nibalya kandi nibanywa?”
42005034	Yesu yabagarukamu ati: “Nimusobora kusiibya abagenyi enjara, kunu na kigabura ali nabo?
42005035	Baitu akasumi kalihika kigabura obu alibaihwaho; obu nubwo balitandika kusiiba.”
42005036	Kandi Yesu yabacwera enfumo zinu ati: “Busaho ataagura ekikoba eky'orugoye ruhyaka akakibazira ha rukuru; kakuba akora ati, aba asiisire oruhyaka, kandi n'ekikoba kitemura orugoye orukuru.
42005037	“Kandi busaho anyakuta eviini ey'ehiira omu ndyanga enkuru. Kakuba akora ati, eviini ey'ehiira ebbarura endyanga, eviini eseeseka, n'endyanga esiisikara.
42005038	Baitu eviini empyaka bagita omu ndyanga empyaka.
42005039	Kandi busaho muntu agonza eviini ey'ehiira amazire kunywaho enkuru; baitu agamba ati: ‘Enkuru niyo nungi.’ ”
42006001	Yesu akaba naaraba omu misiri y'engano ha Sabbato; abeegesebwa be baacwa entwe z'engano, baazijungirra, baalya.
42006002	Nukwo Abafalisaayo abamu kubakaguza bati: “Kiki ekirukubakoza ekitaikirizibwa ha Sabbato?”
42006003	Yesu yabagarukamu ati: “Timukasomaga Daudi eki yakozire obu yarumirwe enjara, hamu n'abo aba akaba ainabo?
42006004	Nkooku yataahire omu Nju ya Ruhanga, yaihamu emigaati enyakuhongerwe, yagirya kandi yaha n'aba akaba ainabo?” Niyo emigaati etaraikirizibwaga kuliibwa muntu ondi, kwihaho abanyakatagara bonka.
42006005	Nubwo yabagambiire ati: “Omwana w'omuntu nuwe MUKAMA wa Sabbato.”
42006006	Ha Sabbato endi, Yesu obu yataahire omu isorrokaniro kwegesa, hakaba harumu omusaija akabire omukono ogw'obulyo.
42006007	Abeegesa b'ebiragiro n'Abafalisaayo nukwo kuhanga Yesu amaiso, barole obu arakiza omuntu ha Sabbato, nukwo babone h'okumunyegererra.
42006008	Baitu Yesu yamanya ebiteekerezo byabo, nukwo kugambira omusaija anyakukabire omukono ati: “Ija oyemerre hanu.” Omusaija yaimuka, yayemerraho.
42006009	Nubwo Yesu yabagambiire ati: “Kambakaguze kinu: Ha kiro kya Sabbato, Ebiragiro byaitu bitwikiriza kukora ebirungi rundi kukora ebibi? Kujuna obwomeezi rundi kubuhwerekereza?”
42006010	Boona yababungyamu amaiso, nubwo yagambiire omusaija ogu ati: “Gorra omukono gwawe.” Yagugorra, omukono gwe gwakira.
42006011	Baitu bbo baakwatwa ekiniga, baatandika kuhanuura bonka na bonka eki baraakora Yesu.
42006012	Omu biro ebi Yesu akagenda ha nsozi kusaba, yakiisa obwire naasaba Ruhanga.
42006013	Obwire obu bwakiire, yayeta abeegesebwa be, yakomamu ikumi na babiri, yabeeta abakwenda. Nubo banu:
42006014	Simooni ou yarukire Petero, na mugenzi we Andereya, Yakobbo na Yohaana, Filipo na Batolomayo,
42006015	Matayo na Tomasi, Yakobbo mutabani w'Alifaayo na Simooni ayayetwaga omurwanirizi w'ihanga lye,
42006016	Yuda mutabani wa Yakobbo na Yuda Isikalyota ayamugobiize.
42006017	Yesu yasirimuka nabo, yayemerra omu kyeya nambere yasangire ekitebe kingi ky'abeegesebwa be, n'abantu baingi abakaba barugire Buyudaaya yoona na Yerusaalemu, n'abaarugire omu mbuga Tiiro na Sidooni eziheriire enyanja. Bantu abaaizire kumuhuliriza n'okukizibwa endwara zaabo.
42006018	Abaatalibanizibwaga emyoyo emibi nabo bakakizibwa.
42006019	Abantu boona baaserraga kumukwataho, habwokuba amaani gaamurugamuga gabakiza boona.
42006020	Yesu akahindukira abeegesebwa be, yagamba ati: “Mwina omugisa inywe abanaku, habwokuba obukama bwa Ruhanga bwanyu,
42006021	Mwina omugisa inywe abarukurumwa enjara hati, habwokuba muliiguta. Mwina omugisa inywe abarukurra hati, habwokuba muliseka.
42006022	Muliba b'omugisa inywe abantu obu baraabanoba, bakababinga mu masorrokaniro, bakabajuma, kandi bakabeeta babi nibabatura Omwana w'omuntu!
42006023	Musemererwe ha kiro eki, kandi muguruke habw'omuhimbo, habwokuba empeera yanyu nyingi omwiguru. Ningira baisenkurubo nukwo baakozire bati abarangi.
42006024	Baitu mulikibona inywe abaguuda, habwokuba okusemererwa kwanyu mumazire kukutunga.
42006025	Mulikibona inywe abarukwiguta hati, habwokuba mulirumwa enjara. Mulikibona inywe abarukuseka hati, habwokuba muliganya kandi mulirra.
42006026	Mulikibona inywe, abantu boona obu baraababazaho kurungi, habwokuba na baisenkurubo nukwo baakozire bati abarangi ab'ebisuba.”
42006027	Baitu nimbagambira inywe abarukumpuliriza nti: Mugonzeege abanyanzigwa banyu, mukole kurungi abanyakubanoba,
42006028	mugondeze omugisa abanyakubakyena, kandi musabire abanyakubajuma.
42006029	Omuntu obu araakuteera oruhi ha rusaya orumu, omuhindurre n'orundi. Omuntu obu araatwara ekooti yaawe, otamwima n'esaati.
42006030	Weena araakusaba omuhe, n'araatwara ekyawe otalikimugaruza.
42006031	Eki mwenda abantu babakorre, na inywe nikyo mubakorrege.
42006032	“Obu muraaba nimugonza abanyakubagonza, muraasiimirwa kiraha? Nangwa n'abasiisi nabo baagonza abanyakubagonza.
42006033	Obu muraaba nimukora kurungi abanyakubakora kurungi, muraasiimirwa kiraha? Nangwa n'abasiisi nabo nukwo baakora.
42006034	Obu muraaba nimwohoza abo aba murukunihira kubasasura, muraasiimirwa kiraha? Abasiisi nabo boohoza bataahi baabo, nibagumya ngu, baraasasurwa omuhendo gwona.
42006035	Baitu inywe mugonzeege abanyanzigwa banyu, mubakorre ebirungi, kandi mwohoze mutarukunihira kusasurwa kantu; nubwo mulitunga empeera nkooto, kandi muliba baana b'Ogu Anyakuli haiguru muno; habwokuba agirra embabazi abantu entasiima n'enkozi z'ebibi.
42006036	Mubege b'embabazi nka Isiinywe oku ali w'embabazi.”
42006037	“Mutalicwa emisango, na inywe timuligicwerwa; mutalihenderra, na inywe timulihendererwa; muganyire, na inywe muliganyirwa.
42006038	Mugabe, na inywe muliheebwa. Endengo nungi, ehikire, erukumwaga niyo muliheebwa. Endengo ei mulengesa, na inywe niyo mulirengerwamu.”
42006039	Yesu akabacwera orufumo runu ati: “Omufu w'amaiso asobora kunanata omufu w'amaiso mutaahi we? Bombi tibaligwa omu kiina?
42006040	Omwegesebwa takira omwegesa we; baitu omwegesebwa weena obu amara kutendekwa kurungi, aba nk'omwegesa we.
42006041	Habwaki noorora akahoiga akali omu liiso lya mugenzi waawe, otarukurora empinju enyakuli omu liiso lyawe?
42006042	Rundi noosobora ota kugambira mugenzi wawe oti: Mugenzi wange kankutokoole akahoiga akakuli omu liiso; kandi kunu torukurora empinju enyakuli omu lyawe? Ngobya iwe, banza oihe empinju omu liiso lyawe osobole kuhweza n'okutokoora mugenzi waawe akahoiga akamuli omu liiso.”
42006043	“Tiharoho muti omurungi ogwana ebijuma bibi, rundi omuti omubi ogwana ebijuma birungi.
42006044	Buli muti gumanyirwa ha bijuma byagwo; habwokuba ha mwera-maino tibanogaho bijuma by'omukunyu, kandi ha makerre tibanogaho mizaabbibbu.
42006045	Omuntu omurungi aiha ha birungi ebi agira omu mutima gwe; n'omuntu omubi aiha ha bibi ebi agira omu mutima gwe; habwokuba ebisaaga omu mutima nibyo akanwa kagamba.”
42006046	“Munyetera ki: ‘MUKAMA wange, MUKAMA wange’, kunu mutarukukora ebi mbagambira?
42006047	Omuntu weena anyakwija hali nyowe, akahuliriza ebi ndukugamba nabihikiriza, kambooleke nkooku arukusisana.
42006048	Naasisana nk'omuntu arukwombeka. Akalima omusingi, gwahama, enju ye yagyombeka ha mwandara. Ekisaaru obu kyaboogere, empaya y'amaizi yateera enju egi; baitu etasobole kugitengesa, habwokuba ekaba eyombekerwe kurungi.
42006049	Kandi weena obu ahurra ebi ndukugamba, atarukubihikiriza, naasisana nk'omuntu ayayombekere enju ye ha itaka kwonka, atalimire musingi. Enjura obu yagwire ekisaaru kyabooga, empaya y'amaizi yateera enju egi, ahonaaho yasingooka, n'okusingooka kwayo kwali kw'amaani.”
42007001	Yesu obu yamazire kugambira abantu ebi byona, yagenda Kafaranaumu.
42007002	Hakaba haroho omukuru w'ab'amahe ow'akaba aina omuheereza we omwesigwa muno. Ogu akaba arwaire, ali haihi n'okufa.
42007003	Omukuru w'ab'amahe obu yahuliire nibabazaaho Yesu, yamutumira abakuru b'Abayudaaya, naamusaba aije akize omuheereza we.
42007004	Obu baahikire hali Yesu baamwesengereza muno bati: “Omuntu ogu osemeriire kumukoonyera,
42007005	habwokuba agonza ihanga lyaitu, kandi akatwombekera isorrokaniro.”
42007006	Nukwo Yesu kugenda nabo. Obu akaba alihaihi kuhika ha nju, mukuru w'ab'amahe yatuma banywani be bamugambe bati: “MUKAMA wange, leka kwejwahiza busa, habwokuba tinsemeriire kukutaahya omwange;
42007007	kandi nyerozire nkooku ntasemeriire kwija nambere oli. Gamba ekigambo kyonka, omuheereza wange araakira.
42007008	Habwokuba na nyowe ndi muntu arukulemwa, kandi nyina abaserikale aba ndukulema. Obu ngambira omu nti: ‘Genda’, agenda; n'ondi nti: ‘Ija’ aija; n'omuheereza wange nti: ‘Kora kinu’, akikora.”
42007009	Yesu obu yahuliire ebigambo ebi yahunirra, yahinduka yagambira ekitebe ky'abantu abamuhondiire ati: “Nimbagambira nti: Tinkabonaga okwikiriza nka kunu, noobu haakubaire omu Isirairi”.
42007010	Abakaba batumirwe, obu bagarukire omu ka, bakasanga omuheereza akizire.
42007011	Obu haahingwireho akasumi kake, Yesu yagenda omu rubuga Naini aina abeegesebwa be n'ekitebe ky'abantu baingi.
42007012	Obu akaba nairirra irembo ly'orubuga, yatangaana abahimbire omutumbi gw'omutabani w'omufaakati, kandi nuwe mwana we omu wenka. Abantu baingi ab'omu rubuga bakaba nibagenda nawe.
42007013	MUKAMA Yesu obu yamurozire, yamukwatirwa embabazi, yamugambira ati: “Leka kurra.”
42007014	Yairra haihi, yakwata ha ruhinyo, abakaba bahimbire omutumbi baayemerra. Yagamba ati: Musigazi iwe, ninkugamba nti: “Imuka.”
42007015	Ow'akaba afiire yaikarra, yatandika kubaza. Yesu yamugarurra nyina.
42007016	Aho boona baakwatwa obutiini, kandi baakugiza Ruhanga nibagamba bati: “Omuli itwe haimukiremu omurangi mukuru!” Kandi bati: “Ruhanga aizire kujuna abantu be!”
42007017	Amakuru ganu hali Yesu gaararanga omu Buyudaaya yoona n'ensi eziherraineho.
42007018	Abeegesebwa ba Yohaana bakamusubirra ebi byona. Nawe nukwo kweta babiri hali bo, yabatuma hali MUKAMA Yesu
42007019	bamukaguze bati: “Niiwe arukugenda kwija, rundi tutegereze ondi?”
42007020	Obu baahikire hali Yesu baamugambira bati: “Yohaana Omubatiza atutumire okukukaguza ngu: ‘Niiwe ogu arukugenda kwija, rundi tutegereze ondi?’”
42007021	Omu kasumi ako Yesu akakiza endwara za buli mulingo nk'ebidanda, emyoyo emibi, kandi abafu b'amaiso yabaigura amaiso.
42007022	Nukwo kugarukamu abeegesebwa ba Yohaana ati: “Mugarukeyo, mugambire Yohaana ebi murozire n'ebi muhuliire ngu, abafu b'amaiso nibarora, abalema nibarubata, abagenge bakiziibwe, abafu b'amatu nibahurra, abaafiire nibahumbuurwa, n'abaseege nibarangirirwa Amakuru Amarungi.
42007023	W'omugisa ogu atarukunyesiitaraho.”
42007024	Abaatumirwe Yohaana obu baagarukireyo, Yesu yatandika kusoborra ebitebe by'abantu hali Yohaana ati: “Omu irungu mukagenda kurorayo ki? Orubingo orurukutengesebwa omuyaga?
42007025	Obu, mukagenda kurorayoki? Omuntu ajwaire engoye ezirukunekaneka? Ningira abo abajwara bati kandi abaikara nibasemererwa, basangwa omu bikaali by'abakama!
42007026	Obu, mukagenda kurorayoki? Omurangi? Ego, nimbagambira nti: Naakira n'omurangi.
42007027	Habwokuba Yohaana ogu nuwe ayahandiikirweho ngu: ‘Dora nintuma omukwenda wange akwebembere, nuwe akusemereze omuhanda.’
42007028	Nimbagambira nti: Omu bantu abaazairwe abakazi, busamu n'omu arukukira Yohaana ekitiinisa; baitu omuto omu bukama bwa Ruhanga naamukira.”
42007029	(Abantu boona, hamu n'abasorooza b'omusoro abakaba babatiziibwe Yohaana, obu baahuliire ebigambo ebi, baakugiza Ruhanga habw'entegeka ye.
42007030	Baitu Abafalisaayo n'abeegesa b'ebiragiro abataraikirize bukatizibwa Yohaana, bakanga entegeka Ruhanga ei yabategekiire.)
42007031	“Hati nu, abantu ab'ebiro binu ndabalengesaniza na ki? Kandi nibasisana bata?
42007032	Nibasisana abaana abaikaliire omu katale nibeetangana bati: ‘Tukabaterra endere, timwazina! Twateera empamo, timwarra!’
42007033	Yohaana Omubatiza akaija atarukulya byokulya kandi atarukunywa marwa; inywe mwagamba ngu: ‘Aroho omwoyo omubi!’
42007034	Baitu Omwana w'omuntu, uwe akaija naalya kandi naanywa; mwagamba ngu: ‘Dora omukoizi kandi omutamiizi, nganjani y'abasorooza b'omusoro n'abasiisi!’
42007035	Baitu amagezi ga Ruhanga gamanyirwa ha bikorwa byago.”
42007036	Omu ha Bafalisaayo akeeta Yesu okulya nawe. Yesu yataaha omunju ye, yaikarra kulya.
42007037	Omu rubuga oru hakaba harumu omukazi omusiisi. Obu yamanyire Yesu nkooku arukulya omunju y'Omufalisaayo, yaleeta orusale rw'amagita agarukuboya kurungi.
42007038	Yamwemerra enyuma narra. Amaizi ag'omu maiso ge gaajubya ebigere bya Yesu, yabiragaza n'isoke rye, yabinywegera, yabisiiga amagita ago.
42007039	Omufalisaayo ow'akaba araaliize Yesu obu yakirozire, yateekereza omunda ye ati “Omuntu onu kakuba abaire ali murangi, yakumanyire omukazi onu arukumukwataho nkooku ali musiisi!”
42007040	Yesu nukwo kumugarukamu ati: “Simooni, nyina eki ndukugonza kukugambira.” Nawe yagarukamu ati: “Mwegesa, kingambire.”
42007041	Nandiki Yesu ati: “Hakaba haroho abanyamabanja babiri abaatongwaga omuntu. Omu akaba naatongwa siringi rukumi, ondi siringi kikumi.
42007042	Obu baabuzirwe eky'okusasura, bombi yabaganyira. Hali abo bombi nooha alikira kumugonza?”
42007043	Simooni yamugarukamu ati: “Ninteekereza oli ou yaganyiire enyingi.” Yesu yagamba ati: “Ocwiremu kurungi.”
42007044	Nubwo yahindukira omukazi, yagambira Simooni ati: “Omukazi ogu omuboine? Obu ntaahire omunju yaawe, tompaire amaizi g'okunaba ebigere, baitu onu ajubize ebigere byange n'amaizi ag'omu maiso ge, yabiragaza n'isoke rye.
42007045	Kandi obu ontangiriire tonnywegiirege, baitu omwanya gwona ogu nakamara hanu, omukazi onu takalekiire kunywegera ebigere byange.
42007046	Iwe tonseesire amagita ha mutwe, baitu uwe asiigire ebigere byange amagita agarukuboya kurungi.
42007047	Nahabweki ninkugambira nti: Habw'okugonza kwe okwingi, ebibi bye ebingi bimuganyiirwe; baitu anyakuganyirwa ebike, agonza kake.”
42007048	Nubwo Yesu yagambira omukazi ati: “Oganyirwe ebibi byawe.”
42007049	Abo abakaba baikaliire nibalya nawe baatandika kukaguzangana bati: “Onu nuwe oha arukuganyira ebibi?”
42007050	Baitu Yesu yagambira omukazi ati: “Okwikiriza kwawe kukujunire; genda n'obusinge.”
42008001	Ebi obu byahoire, Yesu yagenda naaraba omu mbuga n'omu byaro naayegesa kandi naarangirra Amakuru Amarungi ag'obukama bwa Ruhanga. Ikumi na babiri bakagenda nawe,
42008002	hamu n'abakazi abamu abakaba bakiziibwe emyoyo emibi n'endwara. Nubo banu: Mariya arukwetwa Magadaleena ayarugirweho emyoyo emibi musanju,
42008003	na Yoana muka Kuuza omukeeto wa Herode, kandi Susaana n'abandi baingi abahaireyo ebyabo okubakoonyera.
42008004	Abantu baingi obu baayesoroize Yesu nambere akaba ali, nibaruga omu mbuga ezitali zimu, yabaganikiza oruganikyo ati:
42008005	“Omusigi akatura kusiga. Obu akaba naasiga, embibo ezimu zaagwa ha muhanda rubaju, abantu baazirubatirra, n'enyonyi zaazisoma.
42008006	Ezindi zaagwa ha itaka erya ha mwandara, obu zaayarukire, zaahotoka habw'okuburwa amaizi.
42008007	Embibo ezindi zaagwa omu mahwa; zaakura nago, gaazinyoroza.
42008008	N'ezindi zaagwa omu itaaka erirungi, zaayaruka, zaakura, zaayana obujuma kikumi, kikumi.” Obu yamazire kugamba ebi, yakangura iraka naagamba ati: “Anyakwina amatu, ahurre!”
42008009	Abeegesebwa be obu bamukagwize amakuru g'oruganikyo oru,
42008010	Yesu yabagarukamu ati: “Inywe mukaheebwa okumanya ensita z'obukama bwa Ruhanga; baitu abandi bazigambirwa omu nganikyo, nukwo barole nk'abatarukurora, kandi bahurre nk'abatarukwetegereza.”
42008011	Amakuru g'oruganikyo oru nganu: Embibo nikyo kigambo kya Ruhanga.
42008012	Ezi ezaagwire ha muhanda rubaju nubo abo abahurra ekigambo; hanyuma omwohi aija, ekigambo akiiha omu mitima yabo, nukwo baleke kwikiriza bakajunwa.
42008013	Kandi ezi ezaagwire ha mwandara nubo abo abahurra ekigambo bakakiikiriza n'okusemererwa; baitu tikihama omu mitima yabo. Baikiriza okumara akasumi kake, baitu omu kasumi k'okwohebwa bagwa.
42008014	Kandi embibo ezaagwire omu mahwa nubo abo abahurra ekigambo, baitu obu bagenda, banyorozibwa emitalibano, obuguuda, n'okusemerererwa eby'obwomeezi bunu; kandi ebikorwa byabo ebirungi tibyeyongera.
42008015	Embibo ezaagwire omu itaka erirungi nubo abo abahurra ekigambo bakakikwata n'omutima gumu, kandi bakora ekikorwa ebirungi nibagumiisiriza.
42008016	“Busaho anyakuhemba etaara, akagijuumikira ekigega, rundi akagita omu madaara g'ekitabu; baitu agihanika ha kikondo kyayo, nukwo emulikire abarukutaaha omu nju.
42008017	Habwokuba busaho ekiserekerwe ekitalyolekwa, noobu kyakuba eky'ensita ekitalimanywa kandi kikazooka burole.
42008018	Nahabweki mwetegereze ebi murukuhurra, kabwokuba anyakwina bingi nuwe alyongerwaho, baitu anyakwina ebike n'ebi ainabyo birimwihwaho.”
42008019	Nyina Yesu n'abagenzi be bakaija nibamuserra, baitu batasobole kumuhika haihi habw'obwingi bw'abantu.
42008020	Nukwo kumutumaho bati: “Nyoko n'abagenzi baawe beemeriire aheeru nibagonza kukurora.”
42008021	Baitu uwe yabagarukamu ati: “Mau n'abagenzi bange nubo abo abahurra ekigambo kya Ruhanga bakakihikiriza.”
42008022	Kiro kimu Yesu akatemba omu bwato hamu n'abeegesebwa be, yabagambira ati: “Ka twambuke nseeri y'enyanja.” Aho baimukya.
42008023	Obu bakaba nibakyagenda, Yesu yagwijagira. Haateera ihunga lingi ha nyanja, obwato bwatandika kwijura amaizi, boona baaba omu kabi.
42008024	Abeegesebwa baija hali Yesu baamusisiimura bati: “Mwegesa, Mwegesa, twafa!” Yesu yasisiimuka, yacoomera ihunga n'ebigonzi eby'amaani; byaculeera, haabaho okuteekaana.
42008025	Nubwo yakagwize abeegesebwa be ati: “Okwikiriza kwanyu kuraha?” Baahunirra kandi baatiina nibagambirangana bati: “Mara onu muntu ki arukuragira ihunga n'ebigonzi, bikamuhurra?”
42008026	Obu baayambukire, baahika omunsi y'Abageraseene enyakuroleriire Galiraaya.
42008027	Yesu obu akaba nakyahika ha bwerre, akaizirwa omusaija arugire omu rubuga oru, akaba akwasirwe emyoyo emibi. Akaba amazire obusumi bwingi ataina eki arukujwara. Tiyaraaraga omunju, baitu yaikaraga omu bituuro.
42008028	Obu yarozire Yesu, yatokera haiguru, yagwa omumaiso ge, naagamba n'iraka likooto ati: “Yesu Omwana wa Ruhanga owa haiguru muno, nontura ki? Nkwesengeriize, otancanza!”
42008029	Ekyamugambisize kiti, habwokuba Yesu akaba aragiire omwoyo omubi okumurugaho. (Gwamukwataga emirundi nyingi, nikyo baamulindiraga aboherwe n'enjegere emikono n'amaguru, baitu yazicwaga kandi omwoyo mubi gwamuhambaaliza omwirungu.)
42008030	Aho Yesu yamukaguza ati: “Ibara lyawe niiwe oha?” Yagarukamu ati: “Ninyowe Ihe”, habwokuba emyoyo emibi nyingi ekaba emurumu.
42008031	Emyoyo egi yayesengereza Yesu aleke kugiborogosa okuzimu owa Nyabuyonga.
42008032	Haihi aho ha rubaju rw'orusozi, hakaba haroho igana ly'empunu nirya. Emyoyo egi yasaba Yesu agiikirize etaahe omu mpunu ezi Yagiikiriza.
42008033	Nubwo emyoyo emibi yarugire omu muntu ogu, yataaha omu mpunu, igana lyona lyajumbutuka, lyakonkomoka enengo y'orusozi, zaagwa omu nyanja, zaahwerekerra.
42008034	Abaaliisaaga empunu ezi obu baarozire ebibaireho, bairuka baararangya amakuru omu rubuga n'omu byaro.
42008035	Nukwo abantu kugenda kurora ekibaireho. Obu baahikire hali Yesu, baasanga omusaija ayarugirweho emyoyo emibi aikaliire ha bigere bye, ajwaire, kandi ateekaine. Boona baatiina.
42008036	Kandi abo abaarozire ekintu eki, baabamanyisa omusaija ow'akaba akwasirwe emyoyo emibi nkooku yakiziibwe.
42008037	Nukwo Abageraseene boona kusaba Yesu abarugemu agende, habwokuba bakaba nibatiina muno. Nubwo Yesu yatembere omu bwato yagaruka nambere yarugire.
42008038	Obu akaba atakagenzire, omusaija oli ayarugirwemu emyoyo emibi yamwesengereza amwikirize kugenda nawe. Baitu Yesu yamuraga naagamba ati:
42008039	“Garukayo, ogambire ab'omu ka yaawe ebikuru Ruhanga ebi akukoliire.” Omusaija yagenda naarangaaniza omu rubuga rwona byona Yesu ebi amukoliire.
42008040	Yesu obu yagarukireyo, ekitebe ky'abantu kyamutangirra, habwokuba boona bakaba bamutegeriize.
42008041	Nubwo haizire omusaija, ibara lye Yairo, ow'akaba ali mukuru w'isorrokaniro. Yagwa ha bigere bya Yesu, naamwesengereza ahike omu nju ye,
42008042	habwokuba akaba aina muhara we omu wenka ow'emyaka ikumi n'ebiri, ow'akaba ali haihi n'okufa. Yesu obu akaba naagenda, abantu baingi baamwehinguliriza nibamufunza.
42008043	Hakaba haroho omukazi ow'akaba arwaire akeejwiso okumara emyaka ikumi n'ebiri, ebintu bye byona akaba abimaliize omu bafumu, baitu busaho n'omu ayasoboire kumutambira.
42008044	Omukazi ogu akaleetwa enyuma ya Yesu, yakwata ha mukugiro gw'ekijwaro kye, ahonaaho akeejwiso ke kaakira.
42008045	Nukwo Yesu kukaguza ati: “Nooha ankwasireho?” Boona obu baayehakaine, nubwo Petero yamugambiire ati: “Mwegesa, abantu boona bakwehinguliriize nibakufunza.”
42008046	Baitu Yesu yagamba ati: “Haroho ankwasireho, habwokuba mpuliire amaani gandugamu.”
42008047	Omukazi obu yarozire Yesu nkooku yamwetegeriize, yarugayo naatukumira, yajuumara omumaiso ge. Yasoborra hagati y'abantu boona eki yamukwatiireho, kandi nkooku akiziibwe ahonaaho.
42008048	Nubwo Yesu yamugambira ati: “Mwana wange, okwikiriza kwawe nukwo kwakukiza, wegendere n'obusinge.”
42008049	Yesu obu akaba naakyabaza, haija omuntu arugire mb'omukuru w'isorrokaniro, yamubikira ati: “Muhara waawe afiire, otongera kujwahya Omwegesa.”
42008050	Baitu Yesu nawe yakihurra, nukwo kugambira Yairo ati: “Otatiina, ikiriza kwonka, omwana waawe araakira.”
42008051	Kandi obu yahikire omunju, ataikirize muntu weena kutaahamu nawe, kwihaho Petero, Yohaana na Yakobbo, hamu na ise omwana na nyina.
42008052	Abantu boona bakaba nibarra kandi nibateera empamo habw'omwana. Yesu yagamba ati: “Muleke kurra, omwana tafiire, baitu agwijagiire.”
42008053	Abantu baamusekeereza, habw'okumanya nkooku afirekwo.
42008054	Baitu Yesu yamukwata ha mukono, yamweta ati: “Mwisiki iwe, imuka!”
42008055	Obwomeezi bwamugarukamu, ahonaaho yaimuka; Yesu yaragira bamuhe akookulya.
42008056	Abazaire be baatangaara muno, baitu Yesu yabateererra okutagambiraho muntu weena ebibaireho.
42009001	Yesu akeeta Ikumi na babiri, yabaha amaani n'obusoboozi obw'okubinga emyoyo emibi yoona n'okukiza endwara.
42009002	Yabatuma kurangirra obukama bwa Ruhanga n'okukiza abarwaire.
42009003	Yabagambira ati: “Omu rugendo rwanyu mutatwara kintu kyona, noobu gwakuba omwigo, rundi ensahu, rundi ebyokulya, rundi sente; kandi mutatwara esaati ibiri.
42009004	Enju ei muraataahamuga niyo mwikalemu okuhika obu mulikarugayo.
42009005	Nambere bataabajwahukirre, obu muraaba nimuruga omurubuga oru, muteerateere ecuucu y'omu bigere byanyu, ebege bwakaiso hali bo.”
42009006	Ikumi na babiri baagenda nibaraba omu byaro, nibarangirra Amakuru Amarungi, kandi nibakiza abarwaire hoona hoona.
42009007	Omu biro ebi, Herode akahurra byona ebikaba nibibaho, kandi yatuntura, habwokuba abamu bakaba nibagamba ngu: Yohaana Omubatiza ahumbuukire!
42009008	Abandi baagambaga ngu: Eriya nuwe agarukire kuboneka; kandi haroho n'abaagambaga ngu: Omu ha barangi aba ira ahumbuukire.
42009009	Nukwo Herode kwekaguza ati: “Yohaana nkamutemaho omutwe; baitu ogu muntu ki ou ndukuhurraho ebigambo binu?” Yayenda kurora Yesu.
42009010	Abakwenda obu baagarukire, baasoborra Yesu byona ebi baakozire. Nukwo kubatwara ha rubaju, baagenda omu kiikaro ekirukwetwa Betisaida.
42009011	Baitu ekitebe ky'abantu obu baakimanyire baamuhondera. Uwe yabatangirra, yabeegesa eby'obukama bwa Ruhanga, kandi yakiza n'abo abaka nibenda kukizibwa.
42009012	Izooba obu lyagoroobere, ikumi na babiri baija hali uwe, baamugambira bati: “Ragira abantu bagende omu byaro n'omu maka agali haihi, beeserurre h'okugoonya n'ebyokulya; habwokuba hanu tuli omu irungu.”
42009013	Baitu uwe yabagambira ati: “Inywe mubahe ebyokulya.” Baamugarukamu bati: “Hanu twinaho emigaati etaano yonka n'encu ibiri; rundi buli tugende tugurre abantu banu boona ebyokulya.”
42009014	Habwokuba hakaba haroho abasaija nk'enkumi itaano. Yesu yagambira abeegesebwa be ati: “Mubaikalize omu bitebe by'abantu makumi ataano-ataano.”
42009015	Nukwo baakozire bati, baabaikaliza boona.
42009016	Aho Yesu yakwata emigaati etaano n'encu ibiri, yararamira haiguru, yasiima, yabicwamu, yabiha abeegesebwa be kubigabira abantu.
42009017	Boona baalya baiguta. Obu baasoroize oburagalika obwasaagireho, bwaijuza ebigega ikumi na bibiri.
42009018	Kiro kimu Yesu obu akaba ali wenka naasaba, abeegesebwa be baija nambere ali, nukwo kubakaguza ati: “Abantu bannyeta bata?”
42009019	Baamugarukamu bati: “Baakweta Yohaana Omubatiza; abandi baagamba ngu: Niiwe Eriya; kandi abandi ngu: Niiwe omu ha barangi aba ira ahumbuukire.”
42009020	Yagaruka yabakaguza ati: “Baitu inywe nimunnyeta muta?” Petero yamugarukamu ati: “Niiwe Kristo owa Ruhanga!”
42009021	Yesu yabateererra okutakigambiraho muntu n'omu,
42009022	naagamba ati: “Omwana w'omuntu naasemerra kubonabonesibwa muno, n'okwangwa abakuru b'orukurato, n'abanyakatagara abakuru, n'abeegesa b'ebiragiro, n'okwitwa; kandi ahumburwe haahingwireho ebiro bisatu.”
42009023	Yesu yagambira abeegesebwa be ati: “Weena anyakugonza kumpondera, ayehwemu wenka, ahimbe omusaraba gwe buli kiro, ampondere.
42009024	Habwokuba weena arukutaatira obwomeezi bwe alibufeerwa; baitu weena anyakuhayo obwomeezi bwe habwange alibujuna.
42009025	Omuntu kuraamugasira ki okulya ensi yoona, baitu akeehwerekereza wenka rundi akafeerwa obwomeezi bwe?
42009026	Weena anyakunkwatirwa ensoni kandi akazikwatirwa ebigambi byange, nawe Omwana w'omuntu alimukwatirwa ensoni abu aliizira omu kitiinisa kye n'omu kitiinisa kya Ise n'eky'abamalaika abahikiire.
42009027	Malimali nimbagambira nti: Haroho abeemeriire hanu abatalihikwaho rufu batakarozire obukama bwa Ruhanga.”
42009028	Obu haahingwireho ebiro nka munaana Yesu amazire kugamba ebigambo ebi, yatwara Petero, Yohaana, na Yakobbo, yabatembya ha rusozi kusaba.
42009029	Obu akaba naakyasaba, enzooka y'amaiso ge yahinduka, engoye ze zaayera tiitiiti.
42009030	Ahonaaho haazooka abantu babiri nibabaza nawe, nubo Musa na Eriya
42009031	abaabonekere omu kitiinisa, baabaza nawe ha kufa oku akaba naija kuhikiriza Yerusaalemu
42009032	Petero n'abataahi be bakaba baina oturo twingi, baitu obu baahamantukire baarora ekitiinisa kye n'abasaija babiri abakaba beemeriire nawe.
42009033	Abasaija abo obu bakaba nibakyamurugaho, Petero yagambira Yesu ati: “Mwegesa, kibaire kirungi itwe kusangwa hanu. Katwombeke obusiisira busatu: akamu kaawe, akamu ka Musa, n'akandi k'Eriya.” Obu, akaba atarukumanya eki arukugamba.
42009034	Obu akaba naakyagamba ebi, ekicu kyaija kyabasiikiriza. Obu kyabasiikiriize baatiina.
42009035	Iraka lyaruga omu kicu nirigamba liti: “Onu nuwe Mwana wange ou nyekomiire, mumuhurre!”
42009036	Iraka obu lyaculiire, baasanga Yesu ali wenka. Binu byona abeegesebwa bakabiculerra, kandi omu biro ebi batagambireho muntu n'omu ekigambo kyona hali ebi baaboine.
42009037	Ekiro ekyakurasireho obu baasirimukire orusozi, abantu baingi bakaitirana Yesu.
42009038	Omusaija ow'akaba ali omu kitebe yatokera haiguru ati: “Mwegesa, ninkwesengereza ondorre mutabani wange, nuwe wenka ou nyina.
42009039	Omwoyo omubi gwikara nigumukwata, ahonaaho ayamuza, gumunaga ensimbo, aleeta ifuro, gumumara amaani, kandi tigumulekera.
42009040	Nkeesengereza abeegesebwa baawe kugubinga, baitu batasobole.”
42009041	Yesu yamugarukamu ati: “Inywe abataina okwikiriza kandi ab'obusinge obuhabire, ndihikya nkaha okwikara na inywe n'okubagumiisiriza? Omwana waawe muleete hanu.”
42009042	Omwojo obu akaba nakyaija, omwoyo omubi gwamuteera hansi, gwamunaga ensimbo. Baitu Yesu yacoomera omwoyo mubi, yakiza omwojo, yamugarurra ise.
42009043	Abantu boona baahunirra habw'obusobozi obwa Ruhanga. Abantu obu bakaba nibakyahunirirra ebintu byona Yesu ebi yakozire, uwe yagambira abeegesebwa be ati:
42009044	“Ebigambo binu mubiteho omutima; habwokuba Omwana w'omuntu naija kuheebwayo omu mikono y'abantu.”
42009045	Baitu ebigambo ebi bateetegereze amakuru gaabyo. Bikaba bibaserekerwe, nukwo baleke kubyetegereza; kandi bakatiina kubimukaguzaaho.
42009046	Hakaimukaho empaka omu beegesebwa, nibeekaguza arukukira obukuru omuli bo.
42009047	Baitu Yesu obu yamanyire ebiteekerezo byabo, yakwata omwana muto, yamwemereza ha rubaju rwe,
42009048	yabagambira ati: “Weena anyakujwahukirra omwana muto nk'onu habwange, buli ajwahukiriire nyowe; kandi anyakujwahukirra nyowe, buli ajwahukiriire Ogu ayantumiire; habwokuba anyakukira obuto omuli inywe, nuwe mukuru.”
42009049	Nubwo Yohaana yamugambiire ati: “Mwegesa, turozire omuntu naabinga emyoyo emibi omu ibara lyawe, twamutanga habwokuba tali w'ekitebe kyaitu.”
42009050	Nukwo Yesu kumugambira ati: “Muleke kumutanga, habwokuba weena atarukubahakaniza, ali habwanyu.”
42009051	Akasumi ka Yesu ak'okutwarwa omwiguru obu kairiire haihi, akamalirra kugenda Yerusaalemu.
42009052	Yatuma abakwenda kumwebembera. Bbo baagenda baataaha omu kyaro ky'Abasamaliya kumuteekaniriza.
42009053	Baitu abantu baayo baayanga kumutangirra, habwokuba akaba naahingura kugenda Yerusaalemu.
42009054	Abeegesebwa be Yakobbo na Yohaana obu baarozire kunu baamukaguza bati: “MUKAMA waitu, noogonza turagire omurro guruge omwiguru, gubahwerekereze?”
42009055	Baitu Yesu yabahindukira yabahana ati: [“Timurukumanya omwoyo ogu musemeriire kuba nagwo, habwokuba Omwana w'omuntu ataije kuhwerekereza obwomeezi bw'abantu, baitu okubujuna.”]
42009056	Nubwo bayeyongera kugenda omu kyaro ekindi.
42009057	Obu bakaba nibakyagenda, baitirana omuntu ayagambiire Yesu ati: “Ndaakuhonderaga hoona nambere oraakagendaga.”
42009058	Yesu yamugarukamu ati: “Eboha ziina ebiina byazo, n'enyonyi ziina ebiju byazo; baitu Omwana w'omuntu taina h'okuta omutwe.”
42009059	Yesu yagambira omuntu ondi ati: “Mpondera.” Baitu uwe yamugarukamu ati: “Mukama wange, kambanze ngende nziike taata.”
42009060	Nandiki Yesu ati: “Leka abakafiiri baziike abafu baabo, baitu iwe genda orangirre obukama bwa Ruhanga.”
42009061	N'omuntu ondi yagamba ati: “Mukama wange, nyowe ninyija kukuhondera, baitu kambanze ngende ndage ab'owaitu.”
42009062	Yesu yamugarukamu ati: “Busaho n'omu arukulimisa ekyoma, akarora enyuma, asemeriire obukama bwa Ruhanga.”
42010001	Ebi obu byahoire, MUKAMA Yesu akakoma abandi nsanju na babiri yabatuma babiri babiri, bamwebebembere omu mbuga n'omu mbuga n'omu biikaro nambere akaba naija kubunga.
42010002	Yabagambira ati: “Eby'okugesa bingi, baitu abagesi nubo bake; habweki musabe MUKAMA w'eby'okugesa ayongere abakozi omu musiri gwe.
42010003	Irooko mugende, hati nimbatuma nk'ebyaana by'entaama ebirukugenda omu myaaga hagati.
42010004	Mutatwara ensahu ya sente, n'ey'ebyokulya, noobu zaakuba enkaito; mutaramukyaramukya omu muhanda.
42010005	Enju yoona ei muraataahamuga, mubanze mugambe muti: ‘Obusinge bube omunju enu!’
42010006	Obu haraaba harumu omuntu arukugonza obusinge, obusinge bwanyu buraikaraga nawe; baitu obu ataasangwemu, buraabagarukiraga.
42010007	Enju egi niyo mwikalemu nimunywa ebi baraabahaga, habwokuba omukozi asemerra kuheebwa empeera ye; kandi mutalijeerajeera.
42010008	Obu muraataahaga omu rubuga mukajwahukirirwa, mulye ebi baraabasemberezaaga,
42010009	mukize abarwaire baamwo, kandi mubagambire muti: ‘Obukama bwa Ruhanga bubairiire haihi.’
42010010	Baitu obu muraataahaga omu rubuga nambere baayanga kubajwahukirra, mugende omu makuute gaarwo, muganbe muti:
42010011	‘Nangwa n'ecuucu ey'orubuga rwanyu enyakuli ha bigere byaitu twagibateerateerra; baitu mumanye obukama bwa Ruhanga nkooku bubairiire haihi.’
42010012	Nimbagambira nti: Ha kiro ky'okucwerwa omusango, Sodomu eriganyirwa kukira orubuga oru!”
42010013	“Olikibona iwe Korazini! Olikibona iwe Betisaida! Habwokuba ebyamahano ebyakoliirwe omuli inywe kakuba byakoliirwe omu Tiiro na Sidooni, baakubaire beegarukiremu ira bajwaire ebiguniya kandi baikaliire omu iju.
42010014	Baitu ha kiro ky'okucwerwa omusango Tiiro na Sidooni ziriganyirwa okukira inywe.
42010015	Kandi iwe Kafaranaumu olinyumizibwa ohike haiguru? Nangwa, oligarurwa hansi okuzimu!
42010016	“Weena anyakubahurra buli ahuliire nyowe; kandi weena arukunyanga buli ayangire Ogu ayantumiire.”
42010017	Nsanju na babiri bakagaruka basemeriirwe muno, nibagamba bati: “Waitu, emyoyo emibi nayo ekatuhurra habwawe!”
42010018	Yesu yabagarukamu ati: “Nkarora Sitaani naagwa nk'omurabyo ogurukuruga omwiguru.
42010019	Hati mbahaire obusobozi bw'okurubatirra enjoka n'enge, n'okurubatirra amaani goona ag'omunyanzigwa; kandi busaho kintu ekiribakora kubi.
42010020	Kyonka muleke kusemererwa habw'emyoyo emibi kubahurra; baitu musemererwe habwokuba amabara ganyu gahandiikirwe omwiguru.”
42010021	Kandi omu kasumi ako Mwoyo Ahikiriire akaijuza Yesu okusemererwa, nukwo uwe kugamba ati: “Ninkusiima Taata, iwe MUKAMA w'iguru n'ensi, habwokuba ebintu ebi, okabisereka ab'amagezi n'abarukwetegereza, wabisuukurra abaana bato. Ego Taata, habwokuba eki nikyo wasiimire.
42010022	Isenyowe akankwasa ebintu byona; kandi busaho n'omu amanyire Mwana okwihaho Ise, kandi busaho amanyire Ise okwihaho Mwana, na weena Mwana ou agonza kumusuukurra.”
42010023	Nubwo Yesu yahindukiire abeegesebwa be, yabagambira omu bihwa ati: “G'omugisa amaiso agarukurora inywe ebi murukurora!
42010024	Nyowe nimbagambira nti: Abarangi baingi n'abakama bakeegomba kurora ebi murukurora, baitu batabirole, n'okuhurra ebi murukuhurra, baitu batabihurre.”
42010025	Nubwo haimukire omwegesa w'ebiragiro kumulenga naakaguza ati: “Mwegesa, nkole ki okugwetwa omu bwomeezi obutahwaho?”
42010026	Yesu yamugarukamu ati: “Omu Biragiro kikahandiikwa kita? Osomamu ota?”
42010027	Nandiki uwe ati: “Ogonzeege MUKAMA Ruhanga waawe n'omutima gwawe gwona, n'omwoyo gwawe gwona, n'amaani gaawe goona, n'amagezi gaawe goona; kandi ogonzeege mutaahi waawe nkooku oyegonza wenka.”
42010028	Yesu yamugambira ati: “Ogarukiremu kurungi; kora oti, kandi olyomeera.”
42010029	Baitu omwegesa w'ebiragiro, habw'okugonza kwerunga, yakaguza Yesu ati: “Kandi mutaahi wange nooha?”
42010030	Yesu yamugarukamu ati: “Kiro kimu omusaija akaba naaruga Yerusaalemu naagenda Yeriko, yagwa omu banyagi abaamujwiremu engoye ze, baamuteera, baagenda baamusiga nahoijahoija.
42010031	Omu kasumi ako haabaho nyakatagara ow'akaba naaraba omu muhanda ogu. Obu yarozire omusaija ogu yamurabaho, yagenda.
42010032	Omuleevi nawe obu yahikireho yamurora, yamurabaho nka nyakatagara oli.
42010033	Baitu Omusamaliya ow'akaba naagenda omu muhanda ogu, yahika nambere ali. Obu yamurozire, yakwatwa embabazi,
42010034	yamwirra haihi, yaseesa amagita n'eviini omu bihuta bye, yabisemba. Hanyuma yamuta ha nsoro ye, yamuleeta omunju y'abagoonyi, nambere yamurwaliize.
42010035	Obwire obu bwakiire yakwata siringi ina, yaziha omulinzi w'enju y'abagoonyi, naagamba ati: ‘Omurwaze, obu ndigaruka kyona eki oliba oyongiireho, ndikikusasura.’
42010036	Hali abo abasatu, nooha ou orukurora ow'akaba ali mutaahi w'omusaija ogu ayagwire omu banyagi?”
42010037	Omwegesa w'ebiragiro yamugarukamu ati: “Ogu ayamugiriire embabazi.” Nandiki Yesu ati: “Na iwe genda okole oti.”
42010038	Obu bakaba nibagenda, Yesu yahika omu kyaro ekimu; omukazi arukwetwa Malita yamujwahukirra, yamutaahya omunju ye.
42010039	Malita akaba aina owanyina, ibara lye Mariya. Mariya ogu yaikarra haihi n'ebigere bya MUKAMA Yesu naahuliriza ebi akaba naayegesa.
42010040	Baitu Malita akaba naatalibanizibwa emirimo nyingi; nukwo kugenda hali Yesu naagamba ati: “MUKAMA wange, torukurora owanyina nyowe nkooku andekiire kuheereza nyenka? Mugambe, aije ankonyere!”
42010041	Baitu MUKAMA yamugarukamu ati: “Malita, Malita nootunturra kandi nootalibanizibwa ebintu bingi.
42010042	Ekirukwetaagwa kiri kimu kyonka. Mariya ayegomboize omugabo murungi ogutalimwihwaho.”
42011001	Yesu akaba ali mu kiikaro kimu naasaba; obu yamazire, omu ha beegesebwa be yamugambira ati: “MUKAMA waitu, twegese okusaba nka Yohaana oku yayegeseze abeegesebwa be.”
42011002	Nukwo Yesu kubagambira ati: “Obu muraabaga nimusaba, mugambege muti: ‘Isiitwe, ibara lyawe litiinwe, obukama bwawe bwije;
42011003	otuhe hati ebyokulya byaitu ebya buli kiro;
42011004	otuganyire ebibi byaitu, habwokuba na itwe tuganyira boona abatukora kubi; otatuleka tukoohebwa.’ ”
42011005	Kandi Yesu akabagambira ati: “Omuli inywe anyakwina munywani we, kakuba agenda owe omu itumbi akamusaba ati: ‘Munywani wange, nyohozaayo emigaati esatu;
42011006	habwokuba naizirwa omugenyi arugire hara, kandi tinyina kyokulya ky'okumuha!’
42011007	Baitu nyineeka akamugarukamu ati: ‘Leka kuntalibaniza; nkingire ira, nyowe n'abaana bange tubyamire. Tinsobora kwimuka kukuha eki orukwenda.’
42011008	Nyowe nimbagambira nti: Noobu araaba atarukugonza kwimuka kumuha eki arukusaba habw'obuganjani, baitu habw'okwongera kumujwahya naamwesengereza, naija kwimuka amuhe kyona eki arukwetaaga.
42011009	“Nikyo na nyowe ndukubagambirra nti: Musabe, muraaheebwa; muserre, muraazoora; mwerange, muraakingulirwa.
42011010	Habwokuba weena anyakusaba, aheebwa; anyakuserra, azoora; kandi anyakweranga, akingulirwa.
42011011	Muzaire ki omuli inywe anyakuha omwana we enjoka, kunu amusabire encu?
42011012	Rundi anyakuha omwana we enge, kunu amusabire ihuli?
42011013	Nukwo inywe ababi, obu muraaba nimusobora kuha abaana banyu ebirungi, Isiinywe ow'omwiguru talikiraho okuha Mwoyo Ahikiriire abo abarukumusaba?”
42011014	Yesu akaba naabinga ha muntu omwoyo omubi ogwamufoire kateta; omwoyo omubi obu gwamazire kumurugaho, omusaija yabaza. Nukwo abantu kuhunirra;
42011015	baitu abamu omuli bo baagamba bati: “Ogu abinga emyoyo emibi habwa Beelizebuli mukuru wayo.”
42011016	Aho abandi baamutega nibamusaba akarorwaho akarukuruga omu iguru.
42011017	Baitu Yesu habw'okumanya ebiteekerezo byabo yabagambira ati: “Obukama bwona obwebaganizaamu okurwanisangana, buhwerekerra. Kandi eka enyakwebaganizaamu nayo ehwerekerra.
42011018	Sitaani obu araaba ayebaganiizeemu kwerwanisa wenka, obukama bwe buliikaraho buta? Inywe mugamba ngu, obusobozi bwa Beelizebuli nubwo bunbingisa emyoyo emibi.
42011019	Obu kiraaba kiri kiti, kandi abaana banyu baagibingisa obusobozi bw'oha? Nahabweki nubo abalibacwera omusango.
42011020	Baitu obusobozi bwa Ruhanga obu buraaba buli nubwo obunbingisa emyoyo emibi, mumanye obukama bwa Ruhanga nkooku bubahikireho.
42011021	“Omuntu w'amaani obu aba aina ebyokurwanisa ebirukumara, alinda eka ye, nukwo ebintu bye biikara omu businge.
42011022	Baitu arukumukira amaani obu amuseesira, akamusingura, amunyagaho ebyokurwanisa bye byona ebi abaire naayesiga, kandi agaba ebi amunyagireho.
42011023	Atali habwange buli nampakaniza; kandi atasorooza na nyowe, ararangya.”
42011024	“Omwoyo omubi obu guba gumazire kuruga omu muntu, gugendagenda omu biikaro ebitarumu maizi niguserra h'okuhuumura. Obu gutazooraho, gugamba guti: ‘Kangarukeyo owange nambere naarugire.’
42011025	Obu gugaruka gusanga enju esingoliirwe kandi eteekaniziibwe kurungi.
42011026	Nubwo gugenda, guleeta endi musanju erukugukira obubi, ija ikara omu. Kandi omuntu ogu obwomeezi bwe bwa hanyuma buba bubi okukira obw'okubanza.”
42011027	Yesu obu akaba nakyagamba ebi, omukazi ow'akaba ali omu kitebe yaimukya iraka lye naagamba ati: “Y'omugisa enda eyakuzaire n'amabeere aga wayonkere!”
42011028	Baitu Yesu yamugarukamu ati: “Abarukukira kuba b'omugisa nubo abahurra ekigambo kya Ruhanga bakakikwata!”
42011029	Ebitebe by'abantu obu byayeyongiire kukanya, Yesu yabagambira ati: “Abantu ab'ebiro binu, bantu babi! Nibasaba akarorwaho, baitu tibaliheebwa karorwaho okwihaho aka Yona.
42011030	Yona nkooku yabaire karorwaho ha bantu ba Nineve, n'Omwana w'omuntu nukwo aliba ha bantu ab'obusinge bunu.
42011031	Ha kiro ky'okucwerwa omusango, Omukamakati ow'Obukiizi bw'obulyo alyemerra n'abantu ab'ebiro binu abasingise omusango, habwokuba akaruga ha mpero y'ensi yaija okuhurra amagezi ya Solomooni; kandi hati arukukira Solomooni ali hanu.
42011032	Ha kiro ky'okucwerwa omusango, abantu ba Nineve balyemerra basingise ab'obusinge bunu omusango; habwokuba bakeegarukamu obu baahuliire Yona ebi yabarangiriire; kandi hati arukukira Yona ali hanu!”
42011033	“Busaho muntu anyakumara kuhemba etaara akagisereka omu kisiika rundi akagijuumikira ekigega; baitu agihanika ha kikondo kyayo, nukwo abarukutaaha omu nju bahweze.
42011034	Eriiso lyawe niyo taara ey'omubiri; eriiso lyawe obu liba nirihweza, omubiri gwona guhwereza kimu; baitu eriiso obu liba litarukuhweza, omubiri gwawe nagwo guswekwa omwirima.
42011035	Habweki werinde, ekyererezi eki oinakyo kitaikara kufooka mwirima.
42011036	Omubiri gwona obu guraaba niguhwereza kimu, gutarumu ekyetwa omwirima, gwangasanira kimu, gubamulikira nkooku mwakumuliikirwe etaara.”
42011037	Yesu obu yamazire kubaza, Omufalisaayo akamweta kulya owe; yagenda yataaha omunju, yaikarra kulya.
42011038	Omufalisaayo yahunirra okurora Yesu naalya atabandize kunaaba.
42011039	Nukwo MUKAMA Yesu kumugambira ati: “Inywe Abafalisaayo, mwogya ebikopo n'esahaani haruguru, baitu omu nda mwijwire obunyagi n'obubi.
42011040	Ha, badoma inywe! Ayahangire ebya haruguru tinuwe ayahangire n'eby'omu nda?
42011041	Haakire ebintu ebi mwinabyo mubigabirege abanaku, nukwo ebindi byona birisemerezebwa habwanyu.
42011042	“Baitu mulikibona inywe Abafalisaayo! Habwokuba muha Ruhanga ekicweka kya ikumi eky'omubwiga n'eyobyo n'emikubi endi, baitu obwinganiza n'okugonza Ruhanga timubifaaho. Ebi nibyo mwakufiireho, kandi ebindi nabyo muleke kubinagaija.
42011043	“Mulikibona inywe Abafalisaayo! Habwokuba mugonza ebiikaro eby'ekitiinisa omu masorrokaniro, n'okuramukibwa omu butale.
42011044	Mulikibona inywe! Habwokuba muli nk'ebituuro ebitarukurorwa, abantu ebi barubataho batamanyire.”
42011045	Nubwo omu ha beegesa b'ebiragiro yamugambiire ati: “Mwegesa, obu orukugamba oti, buli na itwe otujumire!”
42011046	Yesu yamugarukamu ati: “Mulikibona na inywe abeegesa b'ebiragiro! Mutweka abantu ebintu ebiremiire muno, kandi kunu inywe mutarukutaho n'orukumo kubakoonyera kubyetweka.
42011047	Mulikibona inywe abombekera abarangi ebituuro, kandi kunu nubo abaisirwe abaisenkuru inywe.
42011048	Nukwo na inywe muli bakaiso kandi nimugumya baisenkuru inywe ebi baakozire. Bbo bakabaita, kandi inywe nimwombeka ebituuro byabo.
42011049	“Nikyo Ruhanga yagambiire omu Magezi ge ati: ‘Ndibatumira abarangi n'abakwenda; abamu omuli bo balibaita kandi abandi balibahiiganiza.’
42011050	Nukwo ab'ebiro binu bajunaanwe esagama y'abarangi boona eyaseesekere kuruga hakuhangwa kw'ensi.
42011051	Okuruga ha sagama y'Abberi okuhika ha ya Zakaliya ou baitiire hagati y'itambiro n'ekiikaro ekirukwera. Mazima nimbagambira nti: Abantu ab'ebiro binu balijunaanwa esagama yabo.
42011052	Mulikibona inywe abeegesa b'ebiragiro! Habwokuba mukaihaho ekisumuruzo eky'orwigi orw'okumanya. Inywe inywenka timwataahamu, kandi n'abandi abakaba nibenda kutaahamu mwabatanga.”
42011053	Yesu obu akaba naaruga omunju egi, abeegesa b'ebiragiro n'Abafalisaayo baatandika kumuteeza muno empaka, baamukaguliriza ha bintu bingi,
42011054	bakaba nibamutega emitego nukwo bamukwasize ha bigambo ebi araabagarukamu.
42012001	Omu kasumi ako, abantu enkumi n'enkumi obu baayesoroize hamu, bakaba nibasindikangana, Yesu yabanza kugambira abeegesebwa be ati: “Mwerinde ekitumbisa ky'Abafalisaayo, nubwo obugobya bwabu.
42012002	Busaho ekiswekeriirwe ekitalisuukurwa, rundi ekiserekerwe ekitalimanywa.
42012003	Kyona kyona eki mwagambiire omu mwirima kirihulirwa omusana nigujwa; n'eki mwahwehweteriire omu bisiika ebya ha rubaju kirirangirirwa ha rusu rw'enju.”
42012004	“Banywani bange kambagambire nti: Muleke kutiina abo abaita omubiri kunu bataina kindi eki basobora kukora ekirukukira aho.
42012005	Kambagambire ow'okutiina. Mutiine Ogu anyakumara kwita, akagira n'obusobozi obw'okunaga omu murro ogutaraara. Mazimakwo Ogu nuwe mutiinege!
42012006	“Ebisirya bitaano tibigurwa sente abiri? Kandi kunu busaho na kimu halibyo ekyeba omu maiso ga Ruhanga.
42012007	Isoke lya ha mitwe yanyu nalyo libazirwe lyona. Nahabweki muleke kutiina. Inywe muli b'omuhendo mwingi kukira ebisirya bingi!”
42012008	“Nimbagambira nti: Omuntu weena alinnyatura omumaiso g'abantu, Omwana w'omuntu nawe alimwatura omumaiso ga bamalaika ba Ruhanga;
42012009	kandi weena alinyehakana omumaiso g'abantu, Omwana w'omuntu alimwehakana omumaiso ga bamalaika ba Ruhanga.
42012010	Weena anyakugamba kubi ha Mwana w'omuntu aliganyirwa; baitu anyakujuma Mwoyo Ahikiriire taliganyirwa.
42012011	Obu baraabaleeta omu masorrokaniro, rundi hali ab'obusobozi, rundi hali abalemi kubanyegerra, muleke kutuntura nkooku muraagarukamu nimwetonganirra, rundi eki muraagamba;
42012012	habwokuba Mwoyo Ahikiriire alibeegesa omu kasumi ako eki musemeriire kugamba.”
42012013	Omuntu omu hali abo abakaba bali omu kitebe akagambira Yesu ati: “Mwegesa, gambira mugenzi wange tubagane obugwetwa bwaitu.”
42012014	Yesu yamugarukamu ati: “Musaija iwe, nooha yantaireho kubacwera omusango, rundi kubabaganirizaamu abintu byanyu?”
42012015	Yayongera yabagambira ati: “Mwegendereze kandi mwerinde okwegomba kwona, habwokuba obwomeezi bw'omuntu tibubaho habw'itungo eringi eri ainalyo.”
42012016	Nukwo kubacwera orufumo runu ati: “Hakaba haroho omuguuda anyakwina itaka lye eryayereze ebirimwa bingi.
42012017	Kandi uwe yabanza kwekaguza ati: ‘Nkole ki? Tinyina h'okuhunika ebirimwa byange byona.’
42012018	Yagamba ati: ‘Kinu nikyo ndaakora. Ndaaseesa enguli zange, nyombekemu enkooto nambere ndihunika oburo bwange hamu n'ebintu byange ebindi.
42012019	Obu nubwo ndyehuuma nti Nyeyahuliire ebintu ebirimmazaaho emyaka nyingi erukwija. Kampuumule, ndye, nywe, nyegonze.’
42012020	Baitu Ruhanga yamugambira ati: ‘Mudoma iwe! Kiro kya hati oraihwaho obwomeezi bwawe. Ebintu byona ebi wayeyahuliire biriba by'oha?’
42012021	Nukwo kiba kiti hali ogu ayeyahurra itungo lingi omu nsi, kunu munaku omu maiso ga Ruhanga.”
42012022	Nubwo Yesu yagambiire abeegesebwa be ati: “Nikyo ndukubagambirra nti: Mutalitunturra obwomeezi bwanyu eki muraalyaga rundi, omubiri gwanyu eki muraajwaraga.
42012023	Habwokuba obwomeezi bw'omuhendo kukira ebyokulya, n'omubiri gw'omuhendo kukira ebyokujwara.
42012024	Murole ebingoora: tibisiga, tibigesa, tibigira nguli noobu haakuba ahandi h'okuhunika; baitu nabwo Ruhanga abiriisa. Inywe ka nimukirra kimu enyonyi!
42012025	Nooha omuli inywe, noobu atuntura ata, akusobora kwongeraho akasumikake ha bwomeezi bwe?
42012026	Obu muraaba mutarukusobora kukora akantu kake nk'ako, ebindi nibibatuntuliza ki?
42012027	Murorre ha byakyo nkooku bikura: tibiruka kandi tibyongosa; baitu nimbagambira nti: Nangwa na Solomooni omu kitiinisa kye kyona atajwale kurungi okwingana ekimu hali byo.
42012028	Ruhanga obu araaba ajweka ati ebinyansi ebiroho hati, nyenkya bikanagwa ha kikoomi, talikiraho muno kujweka inywe abaina okwikiriza kuke?
42012029	Mulekege okumaliza omutima ha ki muraalyaga n'eki muraanywaga, noobu kwakuba kubitunturra.
42012030	Habwokuba ebi byona Abanyamahanga b'omunsi munu nibyo baitanira. Baitu Isiinywe amanyire nkooku murukubyetaaga.
42012031	Ekirikukira, inywe mubanze muserre obukama bwe, n'ebi byona biribongerwaho.”
42012032	“Mutatiina inywe igana erike! Habwokuba Isiinywe akasiima kubaha obukama.
42012033	Mutunde ebi mwinabyo, mugabire abaseege; mwetungire ensahu za sente ezitarukukura, kandi mwahule itungo eritahwaho omwiguru, omusuma nambere atalisobora kulihikaho kandi enkugutu nambere italisobora kulisisa.
42012034	Habwokuba itungo lyanyu nambere liri, oku nuho n'emitima yanyu eraikaraga.”
42012035	“Mwikale mweteekaniize, mweteegere emyeko, n'etaara zanyu nizaaka.
42012036	Mube nk'abantu abarukulindirra mukama wabo arukugaruka naaruga ha bugenyi bw'obugole. Obu aija akateera ha rwigi, bamukingurra bwango.
42012037	B'omugisa abaheereza abo mukama wabu aba alisanga nibarora. Mazimakwo nimbagambira nti: Alyeteega omweko, abaikalize, abaheereze.
42012038	Kakuba agaruka omu kisisiimuko ekyakabiri rundi ha nkoko y'okubanza akabasanga nibarora, baina omugisa abaheereza abo!
42012039	“Kinu mukimanye, kakuba nyineeka yamanyire esaaha omusuma ei arukwiziramu, yakwikaire naarora, nukwo omusuma aleke kucwa enju ye.
42012040	Na inywe mwikale mweteekaniize, habwokuba Omwana w'omuntu aliija omu kasumi aka mutarukumunihirramu.”
42012041	Nubwo Petero yamukagwize ati: “MUKAMA wange, orufumo runu orucweriire itwe, nandiki abantu boona?”
42012042	MUKAMA yamugarukamu ati: “Muheereza ki omwesigwa kandi ow'amagezi, mukama we ou akwasa ebintu bye, kurolerra eka ye n'okuha abantu be ebyokulya byabo omu kasumi kaabyo?
42012043	Omuheereza ogu ahiirirwe mukama we obu aliija akamusanga naakora ati.
42012044	Mazimakwo nimbagambira nti: Mukama we alimukwasa kurolerra ebintu bye byona.
42012045	Kyonka omuheereza ogu kakuba ateekereza omu mutima gwe ati: ‘Mukama wange aikaireyo, tarukwija bwango,’ akatandika kuteera abaheereza bataahi be abasaija n'abakazi, akeeta ha kulya, kunywa, n'okutamiira,
42012046	mukama we obu aligaruka ha kiro eki atarukumunihirramu na ha kasumi ak'atamanyire, alimufubira muno, kandi amubarre omuli abo abatarukwesigwa.
42012047	“Omuheereza ogu ayamanyire mukama we eki arukwenda, kandi tiyataho mutima kukikora, aliteerwa muno;
42012048	baitu omuheereza ataramanyire mukama we eki yayenzire, kandi yakora ekisemeriire kumufubiza, ogu aliteerwa kake. Anyakuheebwa bingi, alikaguzibwa bingi; n'anyakukwasibwa bingi muno, alisabwa bingi muno.”
42012049	“Nkaija kuhemba omurro omunsi; haa, kakuba gubaire gwakire!
42012050	Nkyaina omulingo ogw'okufa ogu ndukwija kufaamu; kandi nintuntura okuhika obu kulikahikirra!
42012051	Nimuteekereza ngu, nkaija okuleeta obusinge, omu nsi? Nangwa, nimbagambira nti: Ntaije kuleeta obusinge baitu nkaija kuleeta okwebaganizaamu.
42012052	Okuruga hati enju enyakurumu abantu bataano eraayebaganizaamu: abasatu bahakanize ababiri, n'ababiri bahakanize abasatu.
42012053	Ise omwana alyebaganiza ha mutabani we, n'omutabani hali ise; omukazi alyebaganiza na muhara we na muhara we hali nyina; nyinazaara alyebaganiza ha mukamwana, na mukamwana hali nyinazaara.”
42012054	Yesu akongera kugambira ebitebe by'abantu ati: “Obu murora ekicu nikiimuka Bugwa-izooba, ahonaaho mugamba muti: ‘Enjura niija kugwa’, kandi egwakwo.
42012055	N'obu murora omuyaga niguteera nigwiha Bukiizi bw'obulyo, mugamba muti: ‘Nihaija kujwa omusana mwingi’, kandi gujwakwo.
42012056	Bagobya inywe! Obusumi bw'omusana n'enjura mubukengera ha kurora ensi n'iguru; habwaki mutakenga amakuru ag'obusumi bunu?”
42012057	“Kiki ekirukubalemesa kucwamu ekihikire?
42012058	Obu oraaba noogenda omukooti, lengaho kwikirraniza na kinyegerra mukyali omu muhanda; nukwo aleke kukutwara hali omucwi w'emisango, omucwi w'emisango akakukwasa omuserikale, n'omuserikale akakuta omu nkomo.
42012059	Ninkugambira nti: Toliruga omu nkomo okuhikya obu olikasasurra kimu akasente koona akasigaireyo.”
42013001	Omu kasumi ako hakabaho abantu abamu abamanyisize Yesu ha by'Abagaliraaya abaisirwe Pilato obu yabasangire nibatamba ebyonzira.
42013002	Yesu yabagarukamu ati: “Nimuteekereza Abagaliraaya banu nubo bakaba bali basiisi okukira Abagaliraaya abandi, nikyo baabonaboniire bati?
42013003	Nangwa, nimbagambira nti: Na inywe obu mutalyegarukamu, nukwo mulihwerekerra muti.
42013004	Rundi nimuteekereza abantu ikumi na munaana bali, abaatiirwe omunaara gwa Silohamu gwabaita, nubo bakaba baina omusango ogurukukira ogw'abantu abandi abaikaraga Yerusaalemu?
42013005	Nangwa, nimbagambira nti: Na inywe obu mutalyegarukamu, nukwo mulihwerekerra muti.”
42013006	Aho Yesu akabaganikiza oruganikyo runu ati: “Omusaija akaba aina omuti gw'omutini ogwameezire omu rugonjo rwe orw'emizaabbibbu. Akaija kuguserraho ebijuma, tiyabisangaho.
42013007	Yagambira omulimi w'emizaabbibbu ati: ‘Hati nakamara emyaka esatu ninyija kuserra ebijuma ha muti gunu omutini, ntarukusangaho kantu. Guteme! Nigusiisira ki itaka?’
42013008	Baitu omulimi yamugarukamu ati: ‘Waitu, haakire guleke gumale omwaka gunu. Mbanze ngulimirre, nguteho n'ebyokuguleetera orwezo.
42013009	Omwaka ogurukwija obu gulyana, kiriba kirungi, obu gutalyana nubwo tuligutema.’ ”
42013010	Ha kiro kya Sabbato, Yesu akaba naayegesa omu isorrokaniro erimu.
42013011	Hakaba haroho omukazi ow'akaba aina omwoyo omubi ogwamucekeze kumara emyaka ikumi na munaana; akaba ayegemere, atarukusobora kwegorra.
42013012	Yesu obu yamuboine, yamweta ati: “Mukazi iwe, okiziibwe endwara yaawe!”
42013013	Yamutaho emikono, ahonaaho omukazi yagorroka, yakugiza Ruhanga.
42013014	Omukuru w'isorrokaniro yabiihirwa habw'okurora Yesu akirize omuntu ha Sabbato. Nukwo kugambira abali aho ati: “Abantu baina ebiro mukaaga ebi basemeriire kukorramu emirimo. Nahabweki mwijege omu biro ebi, mukiziibwe; baitu hatali ha Sabbato!”
42013015	Nubwo MUKAMA Yesu yamugarukiremu ati: “Bagobya inywe! Haroho omuli inywe atasibura ente ye rundi endogoyi ha Sabbato akagitwara kugyesera amaizi?
42013016	Omukazi ogu, omwijukuru wa Abburahamu, Sitaani ou yazingazingire okumara emyaka ikumi na munaana; nawe tasemeriire okuzingururwa ha kiro kya Sabbato?”
42013017	Obu yabalize ebigambo ebi, abanyanzigwa be boona baakwatwa ensoni; baitu ekitebe ky'abantu baasemererwa habw'ebyamahano byona ebi yakozire.
42013018	Yesu yagamba ati: “Obukama bwa Ruhanga nibusisana buta? Ndabulengesaniza na ki?
42013019	Nibusisana akasigo ka karadaali omuntu aka yatwaire yabyara omu musiri gwe, kakakura, kaafooka kisaka kikooto, n'enyonyi zaayombeka ebiju byazo omu mataagi gaakyo.”
42013020	Yesu yayongera yagamba ati: “Obukama bwa Ruhanga ndabulengesaniza na ki?
42013021	Nibusisana ekitumbisa omukazi eki yajwanganiize omu bihi bisatu eby'ensaano okuhika yoona obu yatumbire.”
42013022	Yesu akagenda naayegesa omu mbuga n'omu byaro, akwasire omuhanda oguraamuhikya Yerusaalemu.
42013023	Nubwo omuntu omu yamukagwize ati: “Mukama wange, abo abalijunwa baliba bake?” Yesu yamugarukamu ati:
42013024	“Mwekambe kutaaha nimuraba omu irembo erifunzire. Nimbagambira nti: Abantu baingi balirengaho okulirabamu, baitu tibalisobora.
42013025	“Nyineeka obu alikamara kukinga orwigi, mulyemerra aheeru nimweranga muti: ‘Waitu, tukingurre!’ Uwe alibagarukamu ati: ‘Tindukumanya nambere murukuruga.’
42013026	Nubwo mulitandika kwetonda muti: ‘Twalyaaga na iwe twanywaga na iwe, kandi wayegesaaga omu makuute g'owaitu.’
42013027	Nandiki uwe ati: ‘Mbagambiire: tindukumanya nambere murukuruga! Mundugeho inywe enkozi z'ebibi!’
42013028	Obu nubwo haliba okurra n'okunena ensaya, obu mulirora Abburahamu, Isaaka, Yakobbo n'abarangi boona bali omu bukama bwa Ruhanga, kandi kunu inywe mutangiirwe aheeru!
42013029	Abantu baliruga Burugaizooba na Bugwaizooba, ha Bukiizi obw'emoso na Bukiizi bw'obulyo baikarre ha bugenyi omu bukama bwa Ruhanga.
42013030	Mumanye nkooku abamu ab'enyuma baliba b'okubanza, kandi abamu ha b'okubanza baliba b'enyuma.”
42013031	Omu kasumi ako konyini, Abafalisaayo abamu bakaija baagambira Yesu bati: “Ruga hanu ogende, habwokuba Herode nagonza kukwita.”
42013032	Yesu yabagarukamu ati: “Eboha egi, mugende mugigambire muti: ‘Hati na ijo nimbinga emyoyo emibi, ninkiza n'abarwaire, kandi ha kiro kya kasatu nubwo ndimalirra omulimo gwange.’
42013033	Baitu hati na ijo na ijweri ndi w'okweyongera omu maiso. Tikihikire omurangi okwitirwa aheeru y'orubuga Yerusaalemu.
42013034	“Yerusaalemu, Yerusaalemu iwe anyakwita abarangi kandi anyakuteeza amabaale abakwenda abakutumiirwe! Kaingaha obu nagondeze kusorooza abaana baawe nk'enkoko oku ebumbatira obwana bwayo omu mapapa gaayo, baitu mwayanga!
42013035	Hati murole: Enju yanyu neija kusigara eri kifurukwa. Kandi nyowe nimbagambira nti: Timulindora okuhikya obu muligamba muti: ‘W'omugisa ogu arukwija omu ibara lya MUKAMA.’ ”
42014001	Ha kiro kya Sabbato, Yesu obu yagenzire kulya omunju y'omu ha bakuru b'Abafalisaayo, abantu boona baamuhanga amaiso.
42014002	Omu kitebe hagati hakaba haroho omusaija ow'akaba azimbire emikono n'amaguru.
42014003	Nukwo Yesu kukaguza abeegesa b'ebiragiro n'Abafalisaayo ati: “Ebiragiro nibitwikiriza kukiza ha Sabbato rundi nangwa?”
42014004	Bbo baahuna kwonka. Nukwo Yesu kukwataho omusaija yamukiza, yamwohereza agende.
42014005	Hanyuma yabagambira ati: “Nooha omuli inywe anyakwina endogoyi rundi ente, kakuba egwa omu iziba ha Sabbato, ataakugiihiremu ahonaaho ha kiro eki?”
42014006	Eki nakyo batasobole kukigarukamu.
42014007	Yesu obu yarozire abagenyi abamu nkooku beekomiire ebiikaro eby'ekitiinisa, nubwo yabacweriire orufumo runu ati:
42014008	“Obu baraakuraaliza ha bugenyi bw'obugole, leka kwikarra omu kiikaro ky'ekitiinisa, tihaikara kubaho omuntu arukukukiza ekitiinisa ayaraaliziibwe;
42014009	kandi ayabaraaliize inywembi akaija akakugamba ati: ‘Rugiza omuntu onu.’ Nukwo okagenda n'ensoni kwikarra omu kiikaro eky'enyuma.
42014010	Kakuba oraalizibwa, genda oikarre omu kiikaro ekitali ky'ekitiinisa, kikuraaliza obu aija hali iwe akugambire ati: ‘Munywani wange, ija oikarre omumaiso.’ Kinu kirikuhaisa ekitiinisa omu maiso g'abagenyi abandi boona.
42014011	Habwokuba weena anyakwenyumiza, alibundaaziba; kandi anyakwebundaaza, alinyumizibwa.”
42014012	Kandi Yesu yagambira ayamuraaliize ati: “Obu oraabaga ocumbiire abantu ebyokulya ebya nyamusana rundi otaralizaaga bagenzi baawe, rundi beene banyu, rundi abaguuda bataahi baawe, tibaikara kukuraaliza nkooku wabaraaliize, kandi buli osaswirwe.
42014013	Baitu obu oraateekaga obugenyi, oraalizeege abanaku, ebizingo, abalema n'abafu b'amaiso.
42014014	Nubwo oliheebwa omugisa, habwokuba bbo, tibaina eki basobora kukugarurra, kandi iwe olisasurwa ha kuhumbuuka kw'abahikiriire.”
42014015	Omu ha bantu abakaba baikaliire nibalya nawe, obu yahuliire eki, yagambira Yesu ati: “Aina omugisa ogu ow'alirya ebyokulya omu bugenyi bw'omu bukama bwa Ruhunga!”
42014016	Baitu Yesu yamugarukamu ati: “Hakaba haroho omusaija ayateekere obugenyi bwingi, yaraaliza abantu baingi.
42014017	Akasumi k'obugenyi obu kaahikire, yatuma omuheereza we kugambira abaaraaliziibwe ati: ‘Mwije, byona biteekaniziibwe.’
42014018	Baitu boona baatandika kwekasa omu-omu. Ow'okubanza yagambira omuheereza ati: ‘Nguzire ekibanja, kimpikiriire kugenda kukirora. Nkesengeriize onganyire.’
42014019	Ondi yagamba ati: ‘Nguzire ente ikumi, hati ningenda kwirengesa. Nkwesengeriize, onganyire.’
42014020	Ondi yagamba ati: ‘Nubwo ndugire kugabura, nikyo kintangire kwija.’
42014021	“Omuheereza yagarukayo, ebi byona yabigambira mukama we. Nubwo nyineeka yakwasirwe ekiniga, yaragira omuheereza we ati: ‘Rahuka, ogende omu nguudo z'omu rubuga n'omu mihanda yarwo, oleete abanaku, ebizingo, abafu b'amaiso, n'abalema.’
42014022	Omu kasumi kake omuheereza yagaruka kumugambira ati: ‘Waitu, eki oragiire, kikozirwe; baitu nabwo hakyaroho omwanya.’
42014023	Nubwo mukama we yamuragiire ati: ‘Irooko ogende omu nguudo enkooto n'omu mihanda y'omu byaro, ohambirize abantu baije, nukwo enju yange ijule.
42014024	Baitu nimbagambira nti: Busaho n'omu ha bantu abo abaaraaliziibwe alirya ha bugenyi bwange.’ ”
42014025	Ebitebe by'abantu baingi bikaba nibihondera Yesu mbere arukugenda. Uwe yahinduka yabagambira ati:
42014026	“Weena anyakwija nambere ndi, ateerekeseze ise na nyina, mukazi we n'abaana, bagenzi be n'abanyaanya, nangwa n'obwomeezi bwe, ogu tasobora kuba mwegesebwa wange.
42014027	Weena ateetweka musaraba gwe akampondera, tasobora kuba mwegesebwa wange.
42014028	“Nooha omuli inywe anyakugonza kwombeka omunaara, atabanza kwikarra akabalirra ebiragwombeka; akamanya ngu, aina sente ezirukumara omulimo?
42014029	Kakuba atabalirra, obu aliba amazire kulima omusingi, kandi akasangwa atarukusobora kumara omulimo gwona, nubwo boona abaligurora balitandika kumusekeereza,
42014030	nibagamba bati: ‘Omuntu onu akatandika kwombeka, baitu tiyasobora kumaliriza!’
42014031	“Rundi mukama ki anyakugonza kuramagira omukama ondi, atabanza kwikarra akahanuura nkooku araasobora n'abaserikale be omutwaro gumu kurwanisa omukama ondi anyakwina abaserikale emitwaro ebiri?
42014032	Kakuba arora nkooku atarukusobora, atuma abakwenda okutangatangana omukama ogu akyali hara, naasaba obusinge.
42014033	Na inywe nukwo kiba kiti, tiharoho n'omu anyakusobora kuba mwegesebwa wange, ateerekeseze byona ebi ainabyo.”
42014034	“Ekisura kirungi, baitu obu kihoibwamu orusa ruligarurwamu ruta?
42014035	Tikiina mugaso ha itaka noobu haakuba ha rubungo. Kisigarra kunagwa abantu. Anyakwina amatu, ahurre!”
42015001	Kiro kimu abasorooza b'omusoro n'abantu abateekerezebwaga kuba babi, boona bakeesorooleza hali Yesu kumuhuliriiza.
42015002	Abafalisaayo n'abeegesa b'ebiragiro obu baarozire eki, baatontoroma nibagamba bati: “Ntamanya omuntu onu ajwahukirra abantu babi, n'okulya alya nabo!”
42015003	Nubwo Yesu yabaganikiize oruganikyo runu ati:
42015004	“Muntu ki omuli inywe anyakwina entaama kikumi, emu kakuba emuburaho, ataleka kyenda na mwenda omu kisaka akagenda kuserra enyakubuzire, okuhikya obu agizoora?
42015005	Obu amara kugizoora, agita ha mabega aijwire omuhimbo.
42015006	Obu ahika omuka ayeta banywani be n'abataahi, abagambira ati: ‘Bagenzi bange, katusemererwe hamu habwokuba entaama yange ey'abaire ebuzire ngizoire.’
42015007	Nikyo ndukubagambira nti: Halibaho okusemererwa kwingi omwiguru habw'omusiisi omu anyakwegarukamu, kukira abantu ab'engeso nungi kyenda na mwenda abatarukwetaaga kwegarukamu.”
42015008	“Rundi mukazi ki anyakwina siringi ikumi, emu kakuba emuburaho atahemba etaara, akasingorra enju, akaserra hoona hoona okuhikya obu agizoora?
42015009	Obu amara kugizoora, ayeta banywani be n'abataahi nabagambira ati: ‘Bagenzi bange, katusemererwe hamu, habwokuba siringi yange ey'ebaire ebuzire ngizoire.’
42015010	Nikyo ndukubagambira nti: Abamalaika ba Ruhanga nukwo basemererwa bati habw'omusiisi omu anyakwegarukamu.”
42015011	Aho Yesu yagamba ati: “Hakaba haroho omusaija ow'akaba aina abatabani babiri.
42015012	Omuto akasaba ise ati: ‘Taata, mpa omugabo gw'obugwetwa bwange.’ Nubwo isebo yabaganizeemu itungo, yalibaha.
42015013	Obu haahingwireho ebiro bike, omuto yasorooza ebintu bye byona, yagenda omunsi ya hara. Oku nuho yabisiisire omu ngeso mbi.
42015014	“Obu yayemaliireho kimu buli kantu, nubwo haagwire kiihe omunsi egi. Omusigazi yatandika kutaaga habw'okutaa n'akantu.
42015015	Aho yagenda kukorra omusi w'ensi egi. Omuntu ogu yamusindika kuliisa empunu omu iriisizo lye.
42015016	Obu akaba naaliisa yayegomba kulya ebisusu empunu ebi zaalyaga, baitu busaho muntu ayamuhaire akookulya.
42015017	Obu, yayetiire, yagamba ati: Abakozi baingaha aba isenyowe abarukulya nibaiguta, bikabalema n'okubalema; baitu nyowe hanu, enjara y'okunyita!
42015018	Kanyimuke ngende hali isenyowe mmugambire nti: ‘Taata, nkasiisa hali Ruhanga na hali iwe.
42015019	Tinkyasemerra n'okwetwa mwana waawe; haakire onfoole nk'omu ha bakozi baawe.’
42015020	Nubwo yaimukire yakwata ogw'okumugarra hali ise. “Obu akaba akyali haraho, ise yamumanyirra, yamukwatirwa embabazi. Nubwo yairukire, yamugwa omu kifuba.
42015021	Baitu omwana yagamba ati: ‘Taata nkasiisa hali Ruhanga na hali iwe. Tinkyasemerra n'okwetwa mwana waawe.’
42015022	Ise yayeta abaheereza be nagamba ati: ‘Nyabura inywe mundahukize ekijwaro nyaburungi, mukimujweke. Mumute empeta omu rukumu n'enkaito omu bigere.
42015023	Muleete esajwa, mugiite, tucumbe obugenyi; tulye tusemererwe.
42015024	Omwana wange onu ow'akaba afiire, hati mwomeezi: akaba azaahire, hati azaahukire.’ Baatandika kusemererwa.
42015025	“Omu kasumi ako, omutabani omukuru akaba ali ha musiri. Obu akaba naagaruka, ali haihi kutaaha, yahurra engoma n'ebizina.
42015026	Yayeta omu ha baheereza, yamukaguza ekinyakuroho omu ka.
42015027	Nandiki omuheereza ati: ‘Muto waawe agarukire, kandi isiinywe amwitiire esajwa habwokuba agarukire n'obusinge kandi mwomeezi.’
42015028	Omukuru nukwo kukwatwa ekiniga yayanga okutaaha omunju. Ise yaturuka aheeru yamwesengereza ataahe.
42015029	Yagarukamu ise ati: ‘Nyowe mmazire emyaka enu yoona ninkuheereza. Tinkakweremeraga omurundi na gumu. Baitu tokampaga nangwa n'akabuzi nkasemererwaho n'abanywani bange.
42015030	Baitu mutabani waawe ogu ayasiisire itungo lye omu bamalaaya, obu agarukire, omwitiire esajwa!’
42015031	Ise yamugarukamu ati: ‘Mwana wange, obutoosa otaaha na nyowe, kandi ebyange byona byawe.
42015032	Baitu kihikire okukora obugenyi bunu n'okusemererwa, habwokuba muto waawe ow'akaba afiire, hati mwomeezi; akaba azaahire, hati azaahukire.’ ”
42016001	Yesu akagambira abeegesebwa be ati: “Hakaba haroho omusaija muguuda ow'akaba aina omukeeto we. Baamumunyegerraho nkooku akaba naasiisasiisa ebintu bye.
42016002	Nukwo kumweta yamukaguza ati: ‘Kiki kinu eki ndukuhurra hali iwe? Mbarra eby'obukeeto bwawe, habwokuba tokyagaruka kuba mukeeto wange.’
42016003	Omukeeto nukwo kwekaguza ati: ‘Nyowe ndagira nta? Mukama wange naija kunyihaho obukeeto! Tinyina maani g'okulima, n'okusabiiriza nikunkwasa ensoni.
42016004	Otyo, hati naacwamu eki ndaakora ekirintaahya omu maka gaabo obu ndiba mbingirwe omu bukeeto.’
42016005	Nubwo yakeesire abanyamabanja ba mukama we omu-omu, yakaguza ow'okubanza ati: ‘MUKAMA wange naakutonga ki?’
42016006	Yamugarukamu ati: ‘Naatonga encundiro z'amagita kikumi.’ Omukeeto yamugambira ati: ‘Kwata orupapura oruroho ibanja lyawe, ikarra bwango, ohandiike makumi ataano.’
42016007	Yakaguza ondi ati: ‘Kandi iwe naakutonga ki?’ Yamugarukamu ati: ‘Naatonga ebigega by'engano kikumi.’ Omukeeto yamugambira ati: ‘Kwata orupapura oruroho ibanja, ohandiike ebigega kinaana.’
42016008	Mukama w'omukeeto onu enkurungutaniza akamusiima habw'amagezi ge; habwokuba abantu b'ensi enu baina amagezi ag'okukorrana n'abagenzi baabu okukira abantu b'omusana.
42016009	“Nikyo ndukubagambira nti: Itungo ly'obugobya libakonyere kwetungira enganjani. Hanyuma obu lirihwaho nubwo balibatangirra babataahye omu bwikaro obutalihwaho.”
42016010	“Weena anyakwesigwa omu bintu bike, ayesigwa n'omu bingi; kandi ataba mwesigwa omu bintu bike, n'omu bingi tayesigwa.
42016011	Obu muraaba mutarabaire beesigwa omu itungo ly'ensi, nooha alibakwasa itungo ery'amazima?
42016012	Obu muraaba mutarabaire beesigwa omu kurolerra eby'abandi, nooha alibaha ekyanyu kukirolerra?
42016013	“Tiharoho muheereza anyakusobora kuheereza abakama babiri. Alinobaho omu, agonze ondi; rundi aligumira hali omu, agaye ondi. Timusobora kuheereza Ruhanga n'okwemarra ha itungo ly'ensi.”
42016014	Abafalisaayo abagonzaaga itungo ly'ensi obu baahuliire ebi byona, baamusekeereza.
42016015	Nukwo Yesu kubagambira ati: “Inywe mweyoleka nk'abarungi omu maiso g'abantu, baitu Ruhanga amanyire emitima yanyu. Habwokuba abantu eki banyumiza, Ruhanga akinuga.
42016016	“Ebiragiro n'eby'Abarangi bikaba nibikora okuhika omu biro bya Yohaana Omubatiza; okurugirra obu, Amakuru Amarungi ag'obukama bwa Ruhanga gaikara nigarangirirwa, kandi buli omu ataho omutima okubutaahamu.
42016017	Nikirahuka iguru n'ensi kuhwaho, okukira akacweka kamu ak'enyuguta kudiba omu Biragiro.”
42016018	“Omuntu weena anyakubinga mukazi we akaswera ondi aba asiihaine; kandi n'omusaija anyakuswera omukazi abingirwe, nawe aba asiihaine.”
42016019	“Hakaba haroho omusaija omuguuda ayajwaraga engoye eza kahukya n'ezindi ezirukunekaneka. Buli kiro yalyaga kandi yanywaga kurungi, ataina ekimuburaho.
42016020	Kandi ha irembo lye habyamahoga omusaija omunaku, ibara lye Lazaaro, ow'akaba acwekacwekere ebihooya.
42016021	Yayegombaga kulya oburagalika obwarugaga ha meeza y'omuguuda; kandi embwa zaijaga nizikomba ebihooya bye.
42016022	“Hanyuma omunaku ogu yafa, abamalaika baamutwara baamuhikya Abburahamu nambere aikara. Omuguuda nawe yafa, yaziikwa.
42016023	Obu akaba ali okuzimu omu busaalizi bwingi, yaimukya amaiso yarora Abburahamu ali hara, na Lazaaro amuheriire.
42016024	Yayamirra naagamba ati: ‘Taata Abburahamu, ngirra embabazi! Otume Lazaaro aibike ensonga y'orukumo rwe omu maizi, aije anfukirize orulimi, habwokuba nimbabirirwa muno omu murro gunu!’
42016025	Baitu Abburahamu yamugarukamu ati: ‘Mwana wange, ijuka nkooku watungire ebirungi bingi obu okaba okyali omu nsi; Lazaaro we akabona enaku; baitu hati ahuumizibwe hanu, kandi iwe oli omu busaalizi bwingi.
42016026	Tikiri eki kyonka; hagati yaitu na inywe haroho omwanya mukooto ogurukutanga boona abagonza kuruga hanu kwija oku, rundi okuruga oku kwija kunu.’
42016027	“Omuguuda yagamba ati: ‘Hati nu Taata, ninkwesengereza otume Lazaaro omu ka ya Isenyowe,
42016028	habwokuba nyinayo bagenzi bange bataano. Abahabule bataliikara kwija omu kiikaro kinu eky'amabone.’
42016029	Abburahamu yamugarukamu ati: ‘Bagenzi baawe baina ebyahandiikirwe Musa n'abarangi, leka bahondere ebi.’
42016030	Omuguuda yagarukamu ati: ‘Nangwa, Taata Abburahamu! Kakuba habaho omuntu ayahumbuukire omu bafu, akabahikaho, baakwegarukiremu.’
42016031	Nandiki Abburahamu ati: ‘Obu baraaba batarukuhurra Musa n'abarangi, tibarukwija kunanuka, noobu haraabaho anyakuhumbuukire omu bafu.’”
42017001	Yesu akagambira abeegesebwa be ati: “Ebyesiitazo tibiri by'okuburaho; baitu alikibona ogu anyakubireeta!
42017002	Haakire abohwe orubengo omu bikya anagwe omu nyanja, okukira kwesiitaza omuha baana abato banu.”
42017003	“Na inywe mwerinde! Mugenzi waawe obu araasiisaga, omuhanege. Obu araayegarukamuga, omuganyirege.
42017004	Kakuba naakusobeza emirundi musanju omu kiro kimu, kandi naakwizira buli murundi naagamba ati: ‘Nzizire’, na iwe omuganyirege.”
42017005	Abakwenda baasaba MUKAMA Yesu bati: “Twongereho okwikiriza!”
42017006	Uwe yabagarukamu ati: “Kakuba mwina okwikiriza okurukwingana akasigo ka karadaali, mwakuragiire omutoma ogu muti: ‘Sinduka, oyebyale omu nyanja!’ Gwakubahuliire.”
42017007	“Nooha omuli inywe anyakwina omuheereza arukumulimira rundi arukuliisa entaama ze, obu aba nakyaija naaruga ha musiri, mukama we aramugambiire ati: ‘Rahuka bwango, oikarre, olye ebyokulya byawe’?
42017008	Taakumugambire ati: ‘Ihura ebyokulya byange, ojwale kurungi, ompeereze okuhika obu ndakamara kulya n'okunywa. Obu na iwe noija kulya n'okunywa’?
42017009	Nimugira ngu, mukama we aramusiima habw'okukora ebi amuragiire?
42017010	Na inywe nikyo kimu, obu muraabaga mumazire kukora byona ebi muragiirwe, mugambege muti: ‘Tuli baheereza abatarukugasa; tukozire ebi twaba nituragirwa kukora.’ ”
42017011	Yesu obu akaba naagenda Yerusaalemu, akaraba ha mutaano gwa Samaliya na Galiraaya.
42017012	Obu yahikire omu kyaro kimu, yaitirana abagenge ikumi. Baayemerra haraho,
42017013	baayamirra bati: “Yesu Omwegesa, otugirre embabazi!”
42017014	Obu yabeetegeriize, yabagambira ati: “Mugende mweyoleke banyakatagara.” Obu bakaba nibakyagenda, baakira.
42017015	Omu hali bo, obu yarozire nkooku akizire, yagaruka naahaisaniza Ruhanga n'iraka likooto.
42017016	Yajuumara ha bigere bya Yesu, yamusiima. Omusaija onu akaba ali Musamaliya.
42017017	Yesu nukwo kukaguza ati: “Abatambirwe tibabairege ikumi? Omwenda guraha?
42017018	Busaho ondi anyakugarukire kuhaisaniza Ruhanga kwihaho omunyaihanga onu wenka?”
42017019	Nukwo Yesu kumugambira ati: “Imuka oyegendere, okwikiriza kwawe kwakukiza.”
42017020	Abafalisaayo obu baakagwize Yesu ngu, obukama bwa Ruhanga nibwija di? Uwe yabagarukamu ati: “Obukama bwa Ruhanga tibwija niburorwa,
42017021	kandi tiharoho muntu aligamba ati: ‘Ka mbunu hanu!’ Rundi: ‘Mbuli hali.’ Habwokuba obukama bwa Ruhanga buli omuli inywe.”
42017022	Nubwo Yesu yagambiire abeegesebwa be ati: “Akasumi kalihika obu mulyegomba okurora ekimu ha biro by'Omwana w'omuntu, baitu timulikirora.
42017023	Balibagambira bati: ‘Darawe ali hanu!’ Rundi: ‘Ngugwo ali hali!’ Baitu mutaligyayo, kandi mutalibahondera.
42017024	Omurabyo nkooku gumulikiza haiguru kuruga ha rubaju rumu okuhika ha rundi, Omwana w'omuntu nawe nukwo aliba ati ha kiro ky'okwija kwe.
42017025	Baitu alibanza kubonabonesibwa omu bintu bingi, n'okwangwa abantu ab'ebiro binu.
42017026	“Nkooku kyabaire omu biro bya Noha, nukwo kiriba kiti n'omu biro by'Omwana w'omuntu.
42017027	Abantu baalyaga, baanywaga, kandi baasweranganaga okuhika ha kiro Noha eki yataahiiremu omu lyato erikooto, okusandaara kw'amaizi kukaija kwahwerekereza abantu boona.
42017028	“Kandi nukwo kyabaire n'omu biro bya Loti. Abantu baalyaga, baanywaga, baaguraga, baatundaga, baabyaraga, kandi baayombekaga.
42017029	Baitu ha kiro Loti eki yarugiremu Sodomu, omurro n'obuganga bikaruga omwiguru byagwa, byahwerekereza abantu boona.
42017030	Nukwo kiriba kiti na ha kiro Omwana w'omuntu eki alibonekeramu.
42017031	“Ha kiro eki alisangwa ha nju eruguru kandi ebintu bye biri omunju, atalisirimuka kubiihamu; kandi n'ow'alisangwa omu musiri, ataligaruka omu ka.
42017032	Mwijuke muka Loti!
42017033	“Weena anyakugonza kujuna obwomeezi bwe, alibufeerwa; kandi anyakufeerwa obwomeezi bwe, alibujuna.
42017034	Nimbagambira nti: Ha kiro eki ababiri abaliba babyamire omu kitabu kimu: omu alitwarwa, ondi alisigara.
42017035	Abakazi babiri abaliba nibasa hamu: omu alitwarwa, ondi alisigara.” [
42017036	N'abasaija ababiri abaliba bali omu musiri: omu alitwarwa, ondi alisigara.]
42017037	Abeegesebwa baamukaguza bati: “Waitu, ebi biriba nkaha?” Yesu yabagarukamu ati: “Nambere hali omutumbi, oku nuho esega zeesorooleza.”
42018001	Nubwo Yesu yabaganikiize oruganikyo runu okubeegesa nkooku basemeriire kusaba batarukuhwa masiko.
42018002	Yagamba ati: “Omu rubuga orumu hakaba harumu omucwi w'emisango ow'akaba atatiinire Ruhanga noobu kwakuba okufaaho abantu.
42018003	Kandi omu rubuga oru hakaba harumu omufaakati ayaikaraga naija hali uwe naamusaba ati: ‘Ndamura n'omunyanzigwa wange.’
42018004	Omucwi w'emisango akamara omwanya akyayangire kumuramura; baitu hanyuma yayeteekerereza wenka ati: ‘Noobu ndaaba ntarukutiina Ruhanga rundi kufaaho abantu,
42018005	baitu habw'omufaakati onu kuntalibaniza muno, kammuramule n'omunyanzigwa we. Hatali eki naija kunjwahya habw'okwikara nagaruka!’”
42018006	MUKAMA Yesu nukwo kubagambira ati: “Mwetegereze omucwi w'emisango atali mwinganiza eki agambire.
42018007	Lero si, Ruhanga taliramura kurungi abantu be aba yakomeremu abamutaagira nyamusana n'ekiro? Alibaikazaho kubakoonyera?
42018008	Nimbagambira nti: Alibaramura bwango. Baitu Omwana w'omuntu obu aliija, alisanga okwikiriza kukyali omunsi?”
42018009	Yesu yagaruka kuganikiza abantu abaayemanyaga kuba bahikiriire, kandi nibagaya abandi, yagamba ati:
42018010	“Abasaija babiri bakagenda omunju ya Ruhanga kusaba; omu akaba ali Mufalisaayo, ondi musorooza w'omusoro.
42018011	Omufalisaayo yayemerra yasaba omu mutima gwe ati: ‘Ai Ruhanga, ninkusiima, habwokuba tindi nk'abantu abandi: abahoogozi, abateesigwa, abasiihani, noobwakubaire nk'omusorooza w'omusoro onu.
42018012	Buli wiiki nsiiba emirundi ebiri, kandi mpa kimu kya ikumi ha bintu byona ebi ntunga.’
42018013	Baitu omusorooza w'omusoro akeemerra haraho, atarukugonza n'okuraramira haiguru, yayeteerateera ha kifuba naagamba ati: ‘Ai Ruhanga, onganyire nyowe omusiisi!’
42018014	Nimbagambira nti: Omusaija onu akagaruka owe aganyirwe okukira oli; habwokuba weena anyakwenyumiza, alibundaazibwa; kandi anyakwebundaaza, alinyumizibwa.”
42018015	Abantu bakaleetera Yesu abaana enkerembe abakwateho; baitu abeegesebwa obu baarozire eki baabacoomera.
42018016	Nubwo Yesu yabeeta naagamba ati: “Muleke abaana baije nambere ndi, mutabatanga; habwokuba abali nk'abo, obukama bwa Ruhanga bwabu.
42018017	Mananukwo nimbagambira nti: Weena atarukwikiriza obukama bwa Ruhanga nk'omwana muto, talibutaahamu.”
42018018	Omulemi omu akamukaguza ati: “Mwegesa omurungi, nkole ki okugweterwa obwomeezi obutahwaho?”
42018019	Yesu yamugarukamu ati: “Noonyetera ki omurungi? Tiharoho murungi n'omu kwihaho Ruhanga wenka.
42018020	Ebiragiro obimanyire: ‘Otalisiihana, otaliita, otaliiba, otalihangirra, otiinege sso na nyoko.’”
42018021	Omusaija yaragukamu ati: “Ebi byona nkabikwata okuruga omu buto bwange.”
42018022	Yesu obu yahuliire eki, yamugambira ati: “Nookyaburwaho kimu kyonka. Tunda byona ebi oinabyo ogabire abaseege, oije ompondere; nubwo olitunga itungo omwiguru.”
42018023	Baitu omusaija obu yahuliire eki yagwerwa, habwokuba akaba ali muguuda muno.
42018024	Yesu obu yarozire nkooku agweriirwe, yagamba ati: “Ka nikiremeera abaguuda kutaaha omu bukama bwa Ruhanga!
42018025	Nikirahuka engamiya kuraba omu nyindo y'enkinzo kukira omuguuda kutaaha omu bukama bwa Ruhanga.”
42018026	Abantu abaakihuliire nukwo kumukaguza bati: “Mara nooha asobora kujunwa?”
42018027	Yesu yagarukamu ati: “Abantu eki batasobora, Ruhanga akisobora.”
42018028	Nubwo Petero yagambire ati: “Dora itwe, tukasiga byona twakuhondera.”
42018029	Nandiki Yesu ati: “Mali mali nimbagambira nti: Busaho muntu n'omu ayasigire enju ye, rundi mukazi we, rundi bagenzi be habw'obukama bwa Ruhanga,
42018030	ow'ataliheebwa bingi okukiraho omu kasumi kanu, kandi omu biro ebirukwija alitunga obwomeezi obutahwaho.”
42018031	Yesu akatwara ikumi na babiri ha rubaju yabagambira ati: “Hati nu, nitugenda Yerusaalemu, kandi byona ebyahandiikirwe abarangi ha Mwana w'omuntu nibiija kuhikira.
42018032	Aliheebwayo hali Abanyamahanga, balimusekeereza, balimukora kubi, kandi balimucwera ebicwanta.
42018033	Balimuteera enkoba, kandi balimwita; baitu obu halihinguraho ebiro bisatu alihumbuuka.”
42018034	Abeegesebwa bateetegereze na kimu ha bigambo binu, habwokuba amakuru gaabyo gakaba gabawsrekerwe, kandi batakenge Yesu eki yabalizeeho.
42018035	Obu akaba nairirra orubuga Yeriko, Yesu yasanga omufu w'amaiso aikaliire ha muhanda rubaju naasabiiriza.
42018036	Obu yahuliire ekitebe kingi ky'abantu nikihingura, yakaguza ekinyakuroho.
42018037	Baamugambira bati: “Yesu owa Nazareeti nuwe arukuhingura.”
42018038	Omufu w'amaiso nukwo kwamirra ati: “Yesu, mwijukuru wa Daudi, ongirre embabazi!”
42018039	Abantu abakaba beebembiire baamucoomera aculeere. Baitu uwe yatokera kimu ati: “Mwijukuru wa Daudi, ongirre embabazi!”
42018040	Yesu yayemerra, yaragira bamumuleetere. Obu yahikire haihi, Yesu yamukaguza ati:
42018041	“Noogonza nkukorre ki?” Yamagarukamu ati: “Mukama wange, ningonza ndole!”
42018042	Yesu yamugambira ati: “Rora! Okwikiriza kwawe nukwo kwakukiza.”
42018043	Ahonaaho amaiso ge gaiguka, yahondera Yesu naahaisaniza Ruhanga. Abantu boona obu baarozire eki baakugiza Ruhanga.
42019001	Yesu akataaha omu rubuga Yeriko, kandi akaba ali w'okururabamu.
42019002	Hakaba haliyo omusaija omuguuda, omukuru w'abasorooza b'omusoro, ibara lye Zakayo.
42019003	Akagonza muno kurora Yesu ogu nkooku arukusisana, baitu atasobole, habw'ekitebe kingi ky'abantu, habwokuba akaba ali mugufu.
42019004	Nubwo yairukire yayebembera ekitebe kyona, yatemba omutoma, nukwo arole Yesu, habwokuba ogu nugwo muhanda ogu akaba naarabamu.
42019005	Yesu obu yahikireho yararamira haiguru, yamugambira ati: “Zakayo, sirimuka bwango, habwokuba kiro kya hati ndi w'okusiiba owaawe.”
42019006	Zakayo yasirimuka bwango, yamutangirra n'okusemererwa kwingi.
42019007	Abantu obu baarozire eki baatandika kutontoroma nibagamba bati: “Yagenda kuba mugenyi w'omuntu omusiisi!”
42019008	Aho Zakayo yayemerra yagambira MUKAMA Yesu ati: “Mukama wange, hati ninyija kugabira abanaku ekicweka kya kabiri ky'ebintu byange; kandi obu haraaba haroho ou nagobiize weena, ndamulehera emirundi ena.”
42019009	Yesu yamugambira ati: “Kiro kya hati okujunwa kwizire omunju enu, habwokuba omusaija onu nawe mwijukuru wa Abburahamu;
42019010	kandi Omwana w'omuntu akaija kuserra n'okujuna ekyabuzire.”
42019011	Obu bakaba nibakyahuliriza ebi, Yesu yayongera kubaganikiza oruganikyo, habwokuba akaba ali haihi na Yerusaalemu, kandi abantu bakateekereza ngu, obukama bwa Ruhanga bukaba buli haihi kwija.
42019012	Nubwo yagambire ati: “Hakaba haroho omuntu ow'ekitiinisa ayagenzire omu nsi ya hara kwetungira obukama, nukwo hanyuma agaruke.
42019013	Obu akaba atakagenzire, akeeta ikumi ha baheereza be, yabaha buli omu siringi nka bikumi bibiri, naabagambira ati: ‘Muzisuubuze okuhikya obu ndigaruka.’
42019014	Baitu abantu b'owaabu bakaba bamunobere, nukwo kumuhondeza abakwenda nibagamba bati: ‘Omusaija ogu titurukwenda atuleme.’
42019015	“Obu yagarukire, amazire kulya obukama, akaragira kumwetera abaheereza be aba yasigiire sente, nukwo amanye amagoba gaazo.
42019016	Ow'okubanza yaija omu maiso ge yagamba ati: ‘Mukama wange, siringi zaawe makumi abiri ezi wampaire ikagoba bikumi bibiri.’
42019017	Yamugarukamu ati: ‘Webale muheereza wange omurungi! Nkooku oyesigirwe omu bintu ebike, nkuhaire obusobozi bw'okulema embuga ikumi.’
42019018	Omuheereza wa kabiri yaija yagamba ati: ‘Mukama wange, siringi zaawe makumi abiri ezi wampaire ikagoba kikumi kimu.’
42019019	Yamugarukamu ati: ‘Na iwe noija kulema embuga itaano.’
42019020	Omuheereza ondi yaija yagamba ati: ‘Mukama wange, siringi zaawe nzinu, nkazaahura omu kitambaara.
42019021	Nkakutiina, habwokuba oli muntu mubi; oihamu eki otaratairemu, ogesa ebi otarasigire.’
42019022	Yamagarukamu ati: ‘Muheereza iwe omubi! Kankusingise omusango ninsigikira ha bigambo ebi ogambire! Okamanya nkooku ndi muntu mubi, nyihamu eki ntaratairemu, kandi ngesa ebi ntarasigire!
42019023	Mara habwaki sente zange otarazitaire omu banka? Obu nakugarukire naakuziihireyo n'amagoba gaazo?’
42019024	Nubwo yagambiire abakaba beemeriireho ati: ‘Mumwiheho siringi zange abiri, muzihe ogu ayagobere bikumi bibiri.’
42019025	Nukwo bbo kumugambira bati: ‘Waitu, kandi uwe k'aina ebikumi bibiri!’
42019026	Nyowe nimbagambira nti: ‘Weena anyakwina, alyongerwaho; baitu ataina bingi, n'akatoito aka ainako kalimwihwaho.
42019027	Hati nu, abanyanzigwa bange mubaleete hanu, mubaitire omumaiso gange!’ ”
42019028	Yesu obu yamazire kugamba ebi, yabeebembera kugenda Yerusaalemu.
42019029	Obu yairiire haihi na Beetifage na Betaniya, ahikire ha rusozi orwayetwaga orw'emiti Oliva, yatuma babiri ha beegesebwa be,
42019030	ati: “Mugende omu kyaro kiri ekituroleriire, obu muraaba nimukyataahamu muti, murasanga omwana gw'endogoyi ogutakatembwahoga muntu, gusibirwe; mugusibule muguleete hanu. Omwana gw'endogoyi ogutakatembwahoga muntu (Luk 19:30)
42019031	Obu haraabaho arukubakaguza ati: ‘Nimusibura gwaki?’ Mumugambire muti: ‘Mukama waitu nagwetaaga.’ ”
42019032	Abaatumirwe baagenda, baasanga biri nkooku yabagambiire.
42019033	Obu bakaba nibasibura omwana gw'endogoyi' bakama baagwo baabakaguza bati: “Nimusibura gwaki?”
42019034	Baagarukamu bati: “Mukama waitu nagwetaaga.”
42019035	Nubwo baaguleetiire Yesu, baagutaho ebijwaro byabo, bagumutembya.
42019036	Obu akaba naagenda, baayarra ebijwaro byabo omu muhanda.
42019037	Obu yairiire haihi na Yerusaalemu, ahikire ha kasirimuko k'orusozi rw'emiti Oliva, ekitebe kyona eky'abeegesebwa be kyatandika kusemererwa n'okuhaisaniza Ruhanga n'iraka likooto habw'ebihuniriza ebi baarozire,
42019038	nibagamba bati: “W'omugisa MUKAMA ogu arukwija omu ibara lya Atahwaho. Obusinge bube omwiguru, n'ekitiinisa kibe hali Mukama w'iguru!”
42019039	Abafalisaayo abamu ab'omu kitebe eki, nukwo kumugambira bati: “Mwegesa, culeeza abeegesebwa baawe!”
42019040	Yesu yabagarukamu ati: “Nimbagambira nti: Banu noobu baraaculeera, amabaale nigaija kutoka.”
42019041	Obu akaba nairra haihi n'orubuga, yarurora, yarulirirra ati:
42019042	“Nangwa n'ekiro kinu kakuba obaire omanyire ebirukuleeta obusinge! Baitu bambi, bikuserekerwe!
42019043	Akasumi kalikuhikira abanyanzigwa baawe obu balikugota, bakwehingulirize, bakufunze embaju zoona.
42019044	Balikukenya hansi hamu n'abantu abaliba bali omuliiwe, kandi tibalikusigira ibaale na limu eryemeriire ha lindi; habwokuba otamanye akasumi Ruhanga aka yaiziremu kukujuna!”
42019045	Yesu akataaha omunju ya Ruhanga, yatandika kubingamu abakaba nibatundiramu ebintu,
42019046	naabagambira ati: “Kikahandiikwa ngu: ‘Enju yange eraayetwaga Nju y'okusabiramu’; baitu inywe mugifoire bwingira bw'abanyagi!”
42019047	Kandi bukyabukya Yesu yayegesaaga omunju ya Ruhanga. Baanyakatagara abakuru, n'abeegesa b'ebiragiro, n'abeebembezi b'abantu bakaba nibaserra kumwita,
42019048	baaburwa eki baraamukora, habwokuba abantu boona bakaba nibamuhuliiriza n'omutima gumu.
42020001	Kiro kimu, Yesu obu akaba naayegesa abantu omunju ya Ruhanga kandi naabarangirra Amakuru Amarungi, banyakatagara abakuru n'abeegesa b'ebiragiro hamu n'abakuru b'abantu baija,
42020002	baamukaguza bati: “Tugambire, busobozi ki oburukukukozesa ebintu binu, rundi ayabukuhaire nooha?”
42020003	Yesu yabagarukamu ati: “Na nyowe ka mbakaguze, mungambire.
42020004	Okubatiza kwa Yohaana kukaruga hali Ruhanga rundi omu bantu?”
42020005	Baitu bbo baatandika kuteezangana empaka bati: “Obu turagarukamu ngu: ‘Kukaruga hali Ruhanga’, naija kutukaguza ati: ‘Habwaki mutaramwikiriize?’
42020006	Obu turagarukamu ngu: ‘Kukaruga omu bantu’, abantu boona nibaija kututeera amabaale, habwokuba bananukire Yohaana nkooku akaba ali murangi.”
42020007	Nukwo kugarukamu ngu: Tibamanyire nambere kwarugire.
42020008	Yesu nubwo yabagambiire ati: “Na nyowe tindukwija kubagambira obusobozi oburukunkoza binu.”
42020009	Nubwo Yesu yayongera kuganikiza abantu oruganikyo runu ati: “Omusaija akabyara orugonjo rw'emizaabbibbu, yarusigira abapangisa okururolerra, yagenda omunsi endi, amaleyo omwanya.
42020010	Obusumi obw'okunoga obu bwahikire, yatuma omuheereza hali abapangisa abo, bamutwekere ha bijuma by'emizaabbibbu. Baitu abapangisa baamuteera, baamubinga, yarugayo ngaro-nsa.
42020011	Yagaruka yatuma omuheereza ondi, nawe baamuteera, baamuswaza, baamubinga. Nawe yarugayo ngaro-nsa.
42020012	Yayongera yatumayo omuheereza owa kasatu; onu nawe baamuhutaaza, baamubinga.
42020013	Nubwo mukama w'orugonjo yayekagwize ati: ‘Nyowe ndakora ki? Ka mbatumire omwana wange omugonzibwa; rundi uwe baraamugayuka!’
42020014	Baitu abapangisa obu baamurozire naija, baagambirangana bati: ‘Onu nuwe mugwetwa. Muleke tumwite, obugwetwa bube bwaitu’.
42020015	Baamuturukya omu rugonjo, baamwita. “Boojo, mukama w'orugonjo, abapangisa abo alibakora ki?
42020016	Aliija abahwerekereze, n'orugonjo arukwase abandi.” Abantu obu baahuliire eki baagamba bati: “Nikikafuuhe!”
42020017	Baitu Yesu yabarolerra nabakaguza ati: “Ekyahandiikirwe kinu ekirukugamba kiti: ‘Ibaale lyonyini abombeki eri baayangire, niryo lyafookere bugumizo bw'enju’, nikimanyisa ki?
42020018	Omuntu weena anyakugwa ha ibaale eri alicwacwanuka; kandi weena ou lirigwera lirimusasangura.”
42020019	Omu kasumi ako abeegesa b'ebiragiro n'abanyakatagara abakuru bakaba nibagonza kukwata Yesu, habwokuba bakamanya oruganikyo oru nkooku yaruganikize nirukwata hali bo, baitu bakatiina abantu.
42020020	Nahabweki balinda akasumi aka baraamukwatiraho. Baatuma n'entasi ezayesisanize kuba b'amananu, basobole kumukwasa omu bigambo ebi arukugamba, nukwo bamuheyo omu mikono n'omu busobozi bw'omulemi mukuru.
42020021	Baakaguza Yesu bati: “Mwegesa, tumanyire nkooku agamba kandi oyegesa ebihikire, kandi tosoroora omu bantu, baitu oyegesaakwo omuhanda gwa Ruhanga.
42020022	Kihikire kuha Kaisaali omusoro rundi nangwa?”
42020023	Baitu uwe yamanya obugobya bwabu, nukwo kubagambira ati:
42020024	“Munyoleke siringi. Ekisisani kinu n'ebihandiikirweho by'oha?” Baagarukamu bati: “Bya Kaisaali”.
42020025	Yesu yabagambira ati: “Ebya Kaisaali mubihe Kaisaali n'ebya Ruhanga mubihe Ruhanga.”
42020026	Batasobole kumukwasa omu kigambo kyona omu maiso g'abantu. Eki yabagarukiremu kyabahuniriza, baahuna kwonka.
42020027	Abasadukaayo abamu, abo abagamba ngu, abafu tibahumbuuka, bakaija hali Yesu
42020028	baamukaguza bati: “Mwegesa, Musa akatusigira ekihandiiko ekirukugamba kiti: ‘Omusaija obu araafaaga akasiga omukazi atazaire baana, mugenzi w'omusaija ogu aswere omufaakati nukwo bazarre kifa abaana.’
42020029	Hakaba haroho banyineemu musanju; mukuru wabu yaswera omukazi, baitu yafa atasigire baana,
42020030	n'owa kabiri yaswera omukazi ogu,
42020031	n'owa kasatu nukwo ati, okuhika boona musanju obu baafiire batasigire baana.
42020032	Abo boona obu bahoireho, omukazi nawe yafa.
42020033	Obu, ha kiro ky'okuhumbuuka aliba muk'oha? Habwokuba boona musanju bakamuswera.”
42020034	Yesu yabagarukamu ati: “Abantu ab'ebiro binu baswera kandi baswerwa,
42020035	baitu abantu abalisangwa basemeriire kuhika oku hanyuma y'okuhumbuuka kw'abafu, tibaliswera.
42020036	Bbo tibaligaruka kufa, habwokuba balisisana nk'abamalaika, kandi baana ba Ruhanga, ningira babagaine ha kuhumbuuka.
42020037	Baitu abafu nkooku bahumbuurwa, na Musa wenka akakimanyisa omu byahandiikire okwoleka ebyabaireho ha rusaka ruli, nambere yagumize MUKAMA nkooku ali Ruhanga wa Abburahamu, Ruhanga wa Isaaka, kandi Ruhanga wa Yakobbo.
42020038	Tali Ruhanga w'abafiire, baitu w'aboomeezi, habwokuba hali Uwe boona baba boomeezi.”
42020039	Abamu ha beegesa b'ebiragiro nukwo kugarukamu bati: “Mwegesa ogambire kurungi!”
42020040	Kandi batongere kumukaguza ebindi.
42020041	Yesu yabakaguza ati: “Abantu nibasobora bata kugamba ngu: Kristo aba mwijukuru wa Daudi?
42020042	Kandi kunu Daudi wenka omu kitabu kya Zabbuli akagamba ati: ‘Atahwaho akagambira MUKAMA wange ati: Ikarra ha mukono gwange ogw'obulyo,
42020043	okuhika abanyanzigwa baawe obu ndibafoora akatebe k'ebigere byawe.’
42020044	Daudi obu arraba yayesire Kristo MUKAMA we, obu aba ata mwijukuru we?”
42020045	Abantu boona obu bakaba nibamuhuliriza, Yesu akagambira abeegesebwa be ati:
42020046	“Mwerinde abeegesa b'ebiragiro abagonza kugendagenda bajwaire ekanzu ezirukukwekweya, okuramukibwa n'ekitiinisa omu butale, n'okwikarra ha ntebe ez'ekitiinisa omu masorrokaniro, n'ebiikaro ebirukukira oburungi omu magenyi.
42020047	Bbo banyaga amaju g'abafaakati, hanyuma beezookesa nibarandagatana omu kusaba! Abo balicwerwa omusango ogurukukira ogw'abandi!”
42021001	Yesu akaimukya amaiso yarora abaguuda nibata ebisembo byabo omu lyahurro lya sente omunju ya Ruhanga;
42021002	kandi yarora n'omufaakati omunaku naanagamu sente ibiri ez'itaano.
42021003	Yesu yagamba ati: “Mazima nimbagambira nti: Omufaakati omunaku onu anagiremu nyingi okukira abandi boona.
42021004	Habwokuba abo boona banagiremu ebi basaagiriire; baitu uwe omu bunaku bwe ahaireyo byona ebi ainabyo.”
42021005	Abantu abamu bakaba nibabazaaho Enju ya Ruhanga nkooku ekaba etonerwe kurungi n'amabaale ag'omuhendo kandi n'ebisembo abantu ebi baahayoga. Nukwo Yesu kubagambira ati:
42021006	“Ebi byona ebi murukurora, akasumi kalihika obu hatalisigara ibaale na limu eriri ha lindi, eritalinagwa hansi.”
42021007	Nubwo abantu baamukagwize bati: “Mwegesa, binu biribaho di? Kandi karorwaho ki akalyoleka nkooku biri haihi kubaho?”
42021008	Yesu yabagarukamu ati: “Mwerinde nukwo muleke kuhabisibwa; habwokuba baingi baliija omu ibara lyange nibagamba bati: ‘Ninyowe ogu!’ Kandi bati: ‘Akasumi kahikire!’ Baitu mutalibahondera.
42021009	Obu mulihurra obulemu n'epumpu, mutalitiina; ebi by'okubanza kubaho, baitu empero terihika ahonaaho.”
42021010	Yayongera kubagambira ati: “Ihanga liriimukirra erindi, n'obukama bulirwanisa obundi.
42021011	Halibaho emisisa y'amaani, haligwa kiihe omu biikaro ebitali bimu, kandi kagingo eriita baingi; halizooka ebintu ebirukutiinisa n'ebihuniriza eby'amaani ebirukuruga omu iguru.
42021012	“Baitu binu byona bitakabaireho balibakwata, balibahayo kucwerwa emisango omu masorrokaniro, balibata omu nkomo, balibahikya omu maiso g'abakama n'abalemi bakuru nibabatura nyowe.
42021013	Obu nubwo mulitunga omwanya ogw'okumpeera obwakaiso.
42021014	Kinu mwikale nimukiijuka: mutalyetegeka eki mulyetonganirra akasumi katakahikire;
42021015	habwokuba ndibaha ebi muligamba hamu n'amagezi abanyanzigwa banyu aga batalisobora kwemera rundi kuhakaniza.
42021016	Muliheebwayo noobu baakubaire abazaire banyu, n'abagenzi banyu, n'ab'oruganda, n'abanywani banyu; abamu omuli inywe balibaita.
42021017	Mulinobwa boona habwange.
42021018	Baitu busaho kasoke na kamu aka ha mitwe yanyu akalibaburaho.
42021019	Omu kugumiisiriza nuho mulijunira obwomeezi bwanyu.”
42021020	“Obu mulirora Yerusaalemu rugosirwe amahe, mumanye okuhwerekerra kwarwo nkooku kuli haihi.
42021021	Abaliba bali omu Buyudaaya basingirwe ha nsozi, n'abaliba bali omu rubuga barurugemu, kandi n'abaliba bali omu byaro batalirutaahamu.
42021022	Habwokuba ebi nibyo ebiro by'okuhoora enzigu, nukwo byona Ebyahandiikirwe bihikirizebwe.
42021023	Bambi! Balikibona abakazi abaliba baina enda n'abarukwonkya omu biro ebi! Habwokuba omunsi halibamu emihito nyingi, kandi Ruhanga alikayukira muno abantu abo.
42021024	Abamu baliitwa obwogi bw'empirima, abandi balinyagirwa omu mahanga goona, kandi Yerusaalemu ruliikara nirurubatirirwa Abanyamahanga okuhikya engoma yabo obu erihwaho.”
42021025	“Halibaho oburorwaho omu izooba, omu kwezi, n'omu nyunyuuzi; kandi omu nsi amahanga goona galiba omu bujune, nigatuntura habw'okuhirra kw'enyanja n'ebigonzi byayo.
42021026	Abantu balikabibwa obutiini habw'okuteekereza akabi akarukugwera ensi; nangwa n'eby'amaani eby'omwiguru biritengesebwa.
42021027	Nubwo balirora Omwana w'omuntu naizira omu kicu aina obusobozi n'ekitiinisa kingi.
42021028	Ebintu ebi obu biritandika kubaho, mwimukye emitwe yanyu, murole haiguru habwokuba okucungurwa kwanyu kuliba kuli haihi.”
42021029	Yesu yabacwera orufumo runu ati: “Mwegere ha muti omutini na ha miti endi yoona.
42021030	Obu murora etandikire kurokera, mumanya ekyanda nkooku kiri haihi.
42021031	Nukwo na inywe obu mulirora binu nibibaho, mumanye obukama bwa Ruhanga nkooku buli haihi.
42021032	Mananukwo nimbagambira nti: Akasumi kanu tikalihwaho ebi byona bitakabaireho.
42021033	Iguru n'ensi birihwaho, baitu ebigambo byange tibirihwaho.”
42021034	“Mwerinde! Emitima yanyu etaikara kutwarwa omukoijo n'obutamiizi n'emyetunturo ey'obwomeezi bunu, nukwo ekiro eki kitalibagwera bwango nk'ekiriba.
42021035	Habwokuba ekiro eki kiriizira abantu boona abaikara omunsi.
42021036	Mwikale nimurora obwire bwona, nimusaba obutoosa nukwo mutunge amaani ag'okubatabura ebintu ebi byona ebiribaho n'ag'okubasoboza kwemerra omu maiso g'Omwana w'omuntu.”
42021037	Nyamusana Yesu yayegesaaga omunju ya Ruhanga, baitu obwire obu bwairaga yagendaga kugonya ha rusozi rw'emiti Oliva.
42021038	Kandi nyenkya kara abantu boona baazindukaga kuhurra ebi arukwegesa omu Nju ya Ruhanga.
42022001	Obugenyi bw'Emigaati Etatumbisiibwe, oburukwetwa Okuhingurwaho, bukaba buli haihi kuhika.
42022002	Baanyakatagara abakuru n'abeegesa b'ebiragiro bakaba nibaserra amagezi ag'okwita Yesu, habwokuba bakaba nibatiina abantu.
42022003	Nubwo Sitaani yataahiremu Yuda arukwetwa Isikalyota, omu ha ikumi na babiri.
42022004	Yuda akagenda yahanuura n'abanyakatagara abakuru n'abakuru b'abalinzi b'enju ya Ruhanga nkooku araagobeza Yesu abamukwase.
42022005	Baasemererwa, baamuraganiza kumuha sente.
42022006	Nawe yaikiriza kandi yaserra akanya karungi aka araabamukwasizamu, abantu, batakimanyire.
42022007	Aho ekiro kikuru ky'Emigaati Etatumbisiibwe kyahika, nikyo eki baatambirahoga omwana gw'entaama ogw'Okuhingurwaho.
42022008	Yesu yatuma Petero na Yohaana ati: “Mugende mututeekanirize Obugenyi bw'Okuhingurwaho, twije tubulye.”
42022009	Baamukaguza bati: “Noogonza tubuteekanirize nkaha?”
42022010	Yabagarukamu ati: “Obu muraaba nimutaaha omu rubuga nimwija kutangaana omusaija ayetwekere ensoha y'amaizi. Mumuhondere okuhika omu nju ei araataahamu.
42022011	Nyineeka mumugambire muti: ‘Omwegesa akutumireho naakaguza ngu: Kiraha ekisiika ky'abagenyi nambere araaliira Obugenyi bw'Okuhingurwaho hamu n'abeegesebwa be?’
42022012	Araabooleka ekisiika kikooto eky'omu kainaabiri ekirumu byona ebirukwetaagwa. Oku nuho murateekaniza ebintu byona.”
42022013	Bbo baagenda, baasanga byona biri nkooku yabagambiire, baateekaniza Obugenyi bw'Okuhingurwaho.
42022014	Esaaha obu yahikire, Yesu yaija ha meeza hamu n'abakwenda be.
42022015	Yabagambira ati: “Nyegombere muno kulya na inywe Obugenyi bunu obw'okwijuka Okuhingurwaho ntakabonabonesiibwe!
42022016	Nimbagambira nti: Tindigaruka kubulya okuhika obu bulihikirizibwa omu bukama bwa Ruhanga.”
42022017	Nubwo yakwata ekikopo, yasiima naagamba ati: “Mukwate kinu munyweho inywena;
42022018	habwokuba nimbagambira nti: Okuruga hati tindigaruka kunywa ha nsande y'ebijuma by'emizaabbibbu okuhikya obukama bwa Ruhanga obu buliija.”
42022019	Yakwata omugaati, yasiima, yagucwamu, yagubaha naagamba ati: “Gunu nugwo mubiri gwange [oguraaheebwayo habwanyu. Kinu mukikolege okunyijukiraho.”
42022020	Omu mulingo nugwo gumu obu baamazire kulya, yakwata ekikopo naagamba ati: “Ekikopo kinu nikyo kiragaano ekihyaka eky'esagama yange eraaseeswa habwanyu.”]
42022021	“Omukono gw'ogu arukungobeza ngunu, guli hanu n'ogwange ha meeza!
42022022	Habwokuba Omwana w'omuntu naagenda kuhikiriza ekyamuteekaniriziibwe, baitu alikibona bambi omuntu ogu arukumugobeza!”
42022023	Aho baatandika kukaguzangana bonka na bonka ngu, nooha omuli bo arukwija kukora eki.
42022024	Hakaimuka empaka omu bakwenda ngu, nooha omuli bo arukuteekerezibwa kuba mukuru.
42022025	Yesu yabagambira ati: “Abakama b'Abanyamahanga abantu baabo babalemesa itwale, kandi n'ab'obusobozi beetwa kabumba,
42022026	baitu tikiriba kiti omuli inywe; leka omukuru omuli inywe abe nk'arukukira obuto, kandi omwebembezi nk'omuheereza.
42022027	Arukukira obukuru nuwe oha: anyakwikarra ha meeza okulya, nandiki anyakuheereza? Tali ogu anyakwikarra ha meeza? Baitu nyowe ndi hagati yanyu nk'omuheereza.
42022028	“Inywe abatarandugiireho omu mihito yange,
42022029	Isenyowe nkooku yanteekaniriize obukama, na nyowe nukwo ndukububateekaniriza.
42022030	Muraaliira kandi munywere ha meeza omu bukama bwange, kandi mwikarre ha bitebe mucwere emisango enganda ikumi na ibiri eza Isirairi.”
42022031	Yesu akagamba ati: “Simooni, Simooni, omanye Sitaani aikirizibwe kubasegesa inywena nk'engano.
42022032	Baitu iwe nkakusabira okwikiriza kwawe kuleke kugarukirra; kandi obu olimara kwegarukamu, ogumye bagenzi baawe.”
42022033	Petero yamugarukamu ati: “MUKAMA wange, nyeteekaniize kugenda omu nkomo n'okufa hamu na iwe!”
42022034	Yesu yamugarukamu ati: “Petero ninkugambira nti: Kiro kinu enkoko etakakookere, oraaba onyehoogere emirundi esatu ngu, tommanyire.”
42022035	Yesu yabakaguza ati: “Buli obu nabatumire mutaina nsahu za sente n'ez'ebyokulya, mutajwaire n'enkaito, hakabaho ekyababuzireho?” Baagarukamu bati: “Nangwa.”
42022036	Nandiki Yesu ati: “Leero hati, weena anyakwina ensahu ya sente rundi ey'ebyokulya agitwale; kandi ataina empirima, atunde omwegereko gwe, agigule.
42022037	Nyowe nimbagambira nti: Ekyahandiikirwe ekirukugamba kiti: ‘Akabalirwa omu basiisi’ nikisemerra kuhikirra hali nyowe; ningira ebyampandiikirweho biri haihi kuhikirra.”
42022038	Abakwenda baamugarukamu bati: “Waitu, hanu twina empirima ibiri!” Nandiki uwe ati: “Ezi nizimara!”
42022039	Yesu yaruga omu nju yagenda ha rusozi rw'emiti Oliva, nkooku yakakoraga bwona; abakwenda be baamukuraatira.
42022040	Obu baahikireyo yabagambira ati: “Musabe, mutaikara kutwarwa omu kwohebwa.”
42022041	Uwe yabarugaho yagenda nk'omwanya oguhungurwamu ibaale, yateeza amaju yayesengereza ati:
42022042	“Taata, obu oraaba nookisiima onyiheho amabone ganu. Nabwo kitaba nyowe nkooku ndukugonza, baitu kibe Iwe nkooku orukugonza.” [
42022043	Nubwo malaika yaruga omwiguru yamubonekera, yamugumya.
42022044	Obu, obusaalizi bwamuhinguraine, yayesengereza muno okukiraho; empita yamurugamu yatonya hansi neesisana entonyezi enkooto ez'esagama.]
42022045	Obu yamazire kusaba, yaimuka, yagaruka hali abakwenda be yabasanga bagwijagiire habw'obujune.
42022046	Yabagambira ati: “Mugwijagiziibwe ki? Mwimuke musabe, mutaikara kutwarwa omu kwohebwa.”
42022047	Obu akaba nakyabaza, haija ekitebe, ky'abantu; omusaija arukwetwa Yuda, omu hali ikumi na babiri, abeebembiire. Yairra haihi Yesu kumugwa omu kifuba.
42022048	Baitu Yesu yamukaguza ati: “Yuda, noogobeza Omwana w'omuntu kunu noomugwa omu kifuba?”
42022049	Abo abakaba bali hamu na Yesu obu baarozire ekirukugenda kubaho, baamukaguza bati: “Waitu, tubateme n'empirima?”
42022050	Omu hali bo yatema omwiru w'omukuru w'abanyakatagara, yamucwaho okutu okw'obulyo.
42022051	Baitu Yesu yabatanga ati: “Lekera aho!” Yakwata ha kutu kw'omusaija, yamukiza.
42022052	Nubwo Yesu yakagwize banyakatagara abakuru, n'abakuru n'abalinzi b'enju ya Ruhanga n'abakuru b'abantu abakaba baizire kumukwata ati: “Munyiziire n'empirima n'ebiduuma nk'abaiziire kukwata omunyagi?
42022053	Buli kiro naikaraga na inywe omunju ya Ruhanga, mutankwate. Baitu kanu nuko kasumi kanyu, hati omwirima nugwo gurukulema.”
42022054	Aho baakwata Yesu, baamutwara baamuhikya mba mukuru w'abanyakatagara; Petero yabahondera ali haraho.
42022055	Obu baahembere omurro omu kizigati hagati, baikarra kwota, Petero nawe yabaikarramu.
42022056	Omu ha bazaana n'omukuru w'abanyakatagara obu yamurozire aikaliire ha murro, yamugumyaho amaiso naagamba ati: “Omusaija onu nawe abairege hamu na Yesu!”
42022057	Baitu Petero yayehooga naagamba ati: “Mukazi iwe, ogu tindukumumanya!”
42022058	Obu haahingwireho akanya kake, omuntu ondi yamurora yagamba ati: “Na iwe oli omu hali bo!” Baitu Petero yamugarukamu ati: “Musaija iwe, tindi wabo!”
42022059	Obu haahingwireho omwanya gw'esaaha nk'emu, ondi yamwomereza muno naagamba ati: “Mazimakwo omusaija onu abaire ali hamu nawe; habwokuba nawe Mugaliraaya!”
42022060	Petero yagamba ati: “Musaija iwe, tindukumanya eki orukugamba!” Ahonaaho obu akaba naakyabaza, enkoko yakooka.
42022061	MUKAMA Yesu yahinduka yarolerra Petero. Na Petero nubwo yaijukire ebigambo MUKAMA ebi yamugambiire ati: “Kiro kinu enkoko etakakookere, oraaba onyehoogere kasatu.”
42022062	Petero yaturuka aheeru, yarra muno.
42022063	Abasaija abakaba nibalinda Yesu bakamusekeereza kandi baamuteera enkoba.
42022064	Baamuswekerra ha maiso, nibamukaguza bati: “Toma, nooha akutiire!”
42022065	Kandi baamugambaho ebindi bingi nibamujuma.
42022066	Obwire obu bwakiire, abakuru b'abantu, banyakatagara abakuru, n'abeegesa b'ebiragiro bakasorrokana hamu, baaleeta Yesu omu Rukurato rwabo.
42022067	Baamukaguza bati: “Tugambire, niiwe Kristo?” Yabagarukamu ati: “Obu ndaabagambira, timurukwija kunyikiriza;
42022068	noobu ndaabakaguza, timurukwija kungarukamu.
42022069	Baitu okuruga hati, Omwana w'omuntu naija kwikarra ha mukono gw'obulyo ogwa Ruhanga Omusobozi wa byona.”
42022070	Boona nukwo kumukaguza bati: “Mara iwe, oli Mwana wa Ruhanga?” Yabagarukamu ati: “Niinywe mwakigamba.”
42022071	Nandiki bbo bati: “Hati nitukyaserurra ki obwakaiso? Ningira twayehulirra itwenka ebi agambire!”
42023001	Nubwo ekitebe kyona eky'abantu kyaimukire, baatwara Yesu omumaiso ga Pilaato.
42023002	Baatandika kumunyegerra nibagamba bati: “Omuntu onu tumusangire naajemesa ihanga lyaitu, naatanga abantu kuha Kaisaali omusoro, kandi naayeyeta Kristo Omukama.”
42023003	Pilaato yamukaguza ati: “Niiwe Omukama w'Abayudaaya?” Yesu yagarukamu ati: “Nukwo ogambire.”
42023004	Pilaato yagaruka yagambira banyakatagara abakuru n'ekitebe kyona ati: “Omuntu onu timmuzoireho musango naakake.”
42023005	Baitu bbo baaterraho kimu amaani bati: “Naaleeta akajagarro omu bantu, akabandiza Galiraaya okuhika na hanu.”
42023006	Pilaato obu yahuliire ebigambo ebi, yabakaguza omusaija ogu obu araaba ali Mugaliraaya.
42023007	Obu yamanyire Yesu nkooku ali w'omu isaza lya Herode, yamumusindikira, habwokuba omu kasumi ako Herode nawe akaba ali omu Yerusaalemu.
42023008	Herode obu yarozire Yesu, yasemererwa muno. Akaba amazire omwanya naayegomba kumurora, habwokuba akaba amuhuliireho kandi yanihiraga kumurora naakora ekyokuhuniriza.
42023009	Nikyo Herode yamaliire omwanya naamukaguza bingi; baitu Yesu atagarukemu kantu.
42023010	Baanyakatagara abakuru n'abeegesa b'ebiragiro baayemerra aho, nibamunyegerra ebintu bingi!
42023011	Herode n'abaserikale be baamwoleka emigayo nibamusekeereza. Herode yamujweka omwenagiro gw'ekitiinisa, yamugarra hali Pilaato.
42023012	Ha kiro eki kyonyini Herode na Pilato nubwo baganjaine, habwokuba kara koona bakaba banobangaine.
42023013	Ebi obu byahoire, Pilaato yasorooza hamu banyakatagara abakuru, abalemi b'Abayudaaya n'abantu abandi,
42023014	yabagambira ati: “Mwandeetera omuntu onu nimugamba ngu, naajemesa abantu. Hati nyowe obu mmukagwize omu amaiso ganyu, timmuzoireho musango na gumu hali ebi byona ebi murukumujunaana.
42023015	Nangwa noobwakuba Herode tamuzoireho musango, nikyo amugaruliire hali itwe. Taina kintu kyona eki yakozire ekirukusemerra kumwisa.
42023016	Nahabweki ndaragira bamuteere enkoba, nukwo mmulekere agende.” [
42023017	Eki akakigamba habwokuba akaba naaragirwa kubalekerra omunyankomo omu ha kiro kikuru eki.]
42023018	Nubwo boona baatokiire hamu bati: “Ogu mwiheho, otulekerre Baraaba!”
42023019	Baraaba ogu akaba akwasirwe omu nkomo habw'okwemesa abantu ab'omu rubuga na habw'obwisi.
42023020	Pilato, habw'okugonza kulekera Yesu, akongera yababaliza;
42023021	baitu bbo baatoka bati: “Mubambe, mubambe ha musaraba!”
42023022	Pilaato yabakaguza omurundi gwa kasatu ati: “Habwaki? Kibi ki eki akozire? Timmuzoireho musango gwona ogusemeriire kumwisa! Nahabweki ndaragira bamuteere enkoba, nukwo mmulekere agende.”
42023023	Baitu baaterraho kimu amaani nibatokera haiguru, nibasaba ngu abambwe, kandi amaraka gaabo gaasingwire.
42023024	Pilaato nukwo kucwa omusango ngu, eki basabire nikyo kikorwe.
42023025	Yalekera omusaija ou bakomere, ogu ow'akaba akwasirwe omu nkomo habw'okwemesa abantu na habw'obwisi. Yahayo Yesu bamukole nkooku baagondeze.
42023026	Obu bakaba nibatwara Yesu, bakakwata omusaija arukwetwa Simooni owa Kireene, ow'akaba naaruga omu kyaro; baamutweka omusaraba aguhimbe, akuraatire Yesu.
42023027	Ekitebe kingi eky'abantu n'eky'abakazi abakaba nibarra, nibamuterra empamo, bakamuhondera.
42023028	Yesu yahinduka yabagambira ati: “Inywe bahara ba Yerusaalemu muleke kundirirra, baitu mweririrre inywenka kandi mulirirre abaana banyu.
42023029	Mumanye ebiro nibiija obu baligamba bati: ‘Baina omugisa abakazi engumba n'enda ezitakazaaraga, n'amabeere agatakonkyaga!’
42023030	Nubwo balitandika kutaagira ensozi bati: ‘Mutugwere!’ N'obusozi bati: ‘Mutuswekerre!’
42023031	Kinu obu baraaba nibakikora omuti gukyali mubisi, obu gulyoma balisura ki?”
42023032	Abandi ababiri, enkozi z'ebibi, bakatwarwa kwitwa hamu na Yesu.
42023033	Obu baahikire omu kiikaro ekirukwetwa: Oruhanga, oku nuho baamubambiire ha musaraba, hamu na bali babiri enkozi z'ebibi, omu ha rubaju rwe orw'obulyo, ondi ha rw'emoso.
42023034	Nubwo Yesu yasabiire abaamubambire naagamba ati: “Taata, obaganyire habwokuba tibarukumanya eki barukukora.” Baabagana ebijwaro bye, nibabiterra itomo.
42023035	Abantu bakeemerra aho nibasunga; n'abalemi baabo bakasekereza bati: “Akajuna abandi; obu araaba ali Kristo ayakomerwe Ruhanga, leka ayejune wenka!”
42023036	Abaserikale nabo bakamusekereza, baija baamuha amarwa agasaaliire,
42023037	nibagamba bati: “Obu oraaba oli omukama w'Abayudaaya, wejune wenka!”
42023038	Eruguru ye ha musaraba hakaba haroho ekihandiiko ekirukugamba kiti: “Onu nuwe Omukama w'Abayudaaya.”
42023039	Omu ha nkozi z'ebibi abaabambirwe nawe akamuhera ati: “Tiniiwe Kristo? Wejune, na itwe otujune!”
42023040	Baitu mugenzi we yamuhana ati: “Torukutiina Ruhanga, kandi kunu ohairwe ekifubiro kimu nk'ekye?
42023041	Itwe gutusingirekwo, kandi twaheebwa ekifubiro ekitusemeriire habw'ebibi ebi twakozire; baitu onu taina eki yasobeze.”
42023042	Nubwo yagamba ati: “Yesu, onyijuke obu olihika omu bukama bwawe!”
42023043	Yesu yamugarukamu ati: “Mali mali ninkugambira nti: Kiro kya hati oraaba na nyowe omu nsi ey'Okuhirwa.”
42023044	Obu zikaba ziri saaha nka mukaaga, izooba lyaraara, omwirima gwasweka ensi egi yoona okuhika ha saaha mwenda.
42023045	Enyigamo y'omunju ya Ruhanga yatemukamu habiri.
42023046	Yesu yabaliza haiguru ati: “Taata, omwoyo gwange ngutaire omu mikono yawe!” Obu yamazire kugamba eki, yacwekana!
42023047	Omukuru w'abaserikale, obu yarozire ebibaireho, yakugiza Ruhanga naagamba ati: “Mazimakwo omuntu onu abaire muntu ahikiriire!”
42023048	Abantu boona abakaba beesoroliize aho kusunga, obu baarozire ebyabaireho, baagarukayo owaabubo nibahungya emitwe.
42023049	Abamanyi ba Yesu n'abakazi abakaba bamuhondiire kuruga Galiraaya, bakeemerra haraho baarora ebi byona.
42023050	Hakaba haroho omusaija, ibara lye Yosefu, omukurasi omu Rukurato Orukuru, ayarugire omu rubuga Arimateya orwa Buyudaaya; akaba ali musaija murungi kandi ahikiriire,
42023051	ataikirranize n'ab'orukurato abandi ebi baategekere n'ebi baakozire. Uwe yaikaraga ategeriize obukama bwa Ruhanga.
42023052	Omusaija ogu akagenda hali Pilaato, yamusaba omutumbi gwa Yesu.
42023053	Hanyuma yaguhanuura ha musaraba, yaguzinga omu ngoye za bafuta ezirukwera, yaguta omu kituuro ekikaba kibaizirwe omu mwandara, ekitakaziikwamuga muntu.
42023054	Ekiro eki kikaba kiri eky'Okweteekaniza kandi Sabbato ekaba eri haihi kutandika.
42023055	Abakazi abakaba barugire Galiraaya hamu na Yesu, bakahondera Yosefu, baarora n'omutumbi gwa Yesu nkooku gwatairwemu.
42023056	Baagarukayo omuka, baateekaniza ebirukuboya n'amagita agatabire, eby'okusiiga omutumbi. Ha kiro kya Sabbato bakahuumura ekiragiro nkooku kyaragiraga.
42024001	Ha Sande, ekiro ekibanza wiiki, emamba neetandika kusara, abakazi bakazindukira ha kituuro, baatwarayo amagita agarukuboyo aga bakaba bateekaniize.
42024002	Bakasanga ibaale likumbiibwe liihirwe ha munwa gw'ekituuro;
42024003	baitu obu bataahiremu, batasangemu mutumbi gwa Yesu.
42024004	Obu bakaba nibakyahunirra bati, abasaija babiri abajwaire engoye ezirukwengengeta baabemerra ha rubaju.
42024005	Abakazi abakaba bakyakwasirwe obutiini, bainama hansi, nubwo abasaija babakagwize bati: “Nimuserurra ki omwomeezi omu bafu? Hanu taroho, ahumbuukire.
42024006	Mwijuke eki yabagambiire akyali omu Galiraaya ati:
42024007	‘Omwana w'omuntu ali w'okuheebwayo omu mikono y'abasiisi, abambwe ha musaraba, baitu ha kiro kya kasatu ahumbuuke.’ ”
42024008	Nubwo abakazi baijukire ebigambo bye;
42024009	baaruga ha kituuro, baagaruka omu rubuga. Ebi byona baabigambira bali ikumi n'omu n'abandi boona.
42024010	Abakazi abo nubo Mariya Magadaleena, Yohanani, hamu na Mariya nyina Yakobbo. Bbo, hamu n'abakazi abandi abakaba bali nabo, ebi byona baabigambira abakwenda.
42024011	Baitu abakwenda batabiikirize, bikabazookera nk'orugambo orutarukugasa.
42024012	Nubwo Petero yaimukire, yagenda yahika ha kituuro nairuka. Obu yainamire alingwizemu, atarole kindi kwihaho engoye zonka. Yagaruka owaabu ahuniriire habw'ebi ebyabaireho.
42024013	Ha kiro eki kyonyini, babiri omulibo bakaba nibagenda omu kyaro ekirukwetwa Emmausi, kikaba kiri nka kilomita ikumi n'emu okuruga Yerusaalemu.
42024014	Bakaba nibabazaaho ebi byona ebyabaireho.
42024015	Obu bakaba nibakyabibazaaho nibakaguzangana, Yesu wenka yabahikaho, yatandika kugenda nabo;
42024016	baitu amaiso gaabo gaaswekererwa, tibaamumanyirra.
42024017	Yesu yabakaguza ati: “Bigambo ki ebi murukugenda nimubazaaho?” Baayemerra baina amaiso g'obujune.
42024018	Omu halibo, ibara lye Kileyopa, yamugarukamu ati: “Niiwe mugenyi wenka hali abo abaizire Yerusaalemu, atarukumanya bigambo byona ebibaireho biro binu?”
42024019	Nandiki Yesu ati: “Bigambo ki ebi?” Baamugarukamu bati: “Ebyabaireho Yesu owa Nazareeti, ow'akaba ali murangi w'amaani omu bikorwa n'omu bigambo omumaiso ga Ruhanga n'omumaiso g'abantu.
42024020	Baanyakatagara baitu abakuru n'abalemi nkooku baamuhaireyo kucwerwa omusango gw'okufa, baamubamba ha musaraba.
42024021	Baitu itwe tukaba nitunihira ngu, nuwe akaba ali w'okucungura ihanga lya Isirairi. Okwongera hali ebi, kiro kinu nkyo kya kasatu kuruga obu byabaireho.
42024022	Kandi hati abakazi abamu ab'omu kitebe kyaitu batuhunirizireege. Bazindukiire ha kituuro omu rukyakya,
42024023	omutumbi gwe tibagusangireyo; baitu bagarukire nibagamba ngu, babonekiirwe bamalaika ababagambiire nkooku ayomiire.
42024024	Bagenzi baitu abamu bagenzirege ha kituuro, kandi baasanga biri nkooku abakazi bagambire, baitu uwe tibamurozire.”
42024025	Nubwo Yesu yabagambiire ati: “Ha! Badoma inywe, abatarukurahuka kwikiriza byona abarangi ebi baagambire!
42024026	Kikaba kitarukwetaagwa Kristo okubonabonesibwa omuli ebi byona, nukwo ataahe omu kitiinisa kye?”
42024027	Yesu yabandiza ha bya Musa n'abarangi naabasoborra ebyamugambirweho omu Byahandiikirwe.
42024028	Obu baahikire haihi n'ekyaro nambere bakaba nibagenda, Yesu yasisana nk'arukuhinguraho;
42024029	baitu baamwesengereza bati: “Ikara na itwe, obwire buhoireyo kandi izooba liri haihi kugwa.” Nubwo yataaha omunju kwikara nabo.
42024030	Obu akaba aikaliire nabo ha byokulya, yakwata omugaati, yasiima Ruhanga, yagucwamu, yagubaha.
42024031	Aho amaiso gaabo gaiguka, baamumanyirra; baitu uwe yababuraho.
42024032	Baagambirangana bati: “Obu abaire naabaza na itwe omu muhanda naatusoborra Ebyahandiikirwe, emitima yaitu teyakirege omurro?”
42024033	Omu kasumi ako konyini baimuka, baagaruka Yerusaalemu; baasangayo ikumi n'omu beesoroize hamu n'ab'oruganda.
42024034	Baabahurra nibagamba bati: “Mazimakwo MUKAMA ahumbuukire, kandi abonekiire Simooni!”
42024035	Nubwo n'ababiri baabasoboroire ebyabaireho omu muhanda, kandi nkooku baamumanyiriire obu yacwire omugaati.
42024036	Obu bakaba nibakyabaza ebi, Yesu wonyini yabeemerra hagati, yabaramukya ati: “Obusinge bube hali inywe.”
42024037	Baayekanga, baatiina nibateekereza ngu barozire omuzimu.
42024038	Baitu uwe yabagambira ati: “Nimutuntuzibwa ki? Nimwekaguliza ki omu mitima yanyu?
42024039	Murole engaro zange n'ebigere byange; ninyowe kwo. Munkwateho murole, habwokuba omuzimu tigugira amagufa n'enyama, nk'ebi murukurora nyinabyo.”
42024040	Obu yamazire kugamba ebi, yabooleka engaro ze n'ebigere bye.
42024041	Obu bakaba bakyalemerwe kwikiriza habw'okuhinirra na habw'omuhimbo, nubwo yabakagwize ati: “Hanu mwinaho ekyokulya?”
42024042	Baamuha ekicweka ky'encu etalikire,
42024043	yagikwata, yagirya bamuroleriire.
42024044	Nubwo yabagambiire ati: “Binu nibyo bigambo ebi nabagambiire nkyali na inywe ngu, byona ebyampandiikirweho omu Biragiro bya Musa, n'omu Bihandiiko by'abarangi, n'omu Zabbuli biri by'okuhikirizibwa.”
42024045	Nubwo yasuukwire amagezi gaabo beetegereze Ebyahandiikirwe.
42024046	Yabagambira ati: “Kinu nikyo ekyahandiikirwe ngu, Kristo naasemerra kubonabonesibwa, nukwo ha kiro kya kasatu ahumbuuke omu bafu;
42024047	kandi ngu, omu ibara lye okwegarukamu n'okuganyirwa ebibi birangirirwe omu mahanga goona, okubandiza Yerusaalemu.
42024048	Niinywe muli bakaiso b'ebigambo ebi.
42024049	Kandi ninyija kubatwekera Taata eki yaraganiize. Baitu mwikale omu rubuga okuhika obu muliheebwa amaani agarukuruga omwiguru.”
42024050	Nubwo Yesu yabeebembiire, yabahikya haihi na Betaniya. Yaimukya emikono ye, yabaha omugisa.
42024051	Obu akaba naakyagubaha, yabarugaho, yatwarwa omwiguru.
42024052	Baamuramya, hanyuma baagaruka Yerusaalemu baijwire okusemererwa kwingi;
42024053	kandi baikara nibaija omunju ya Ruhanga nibamukugiza.
43001001	Kara na kara hakaba haroho Kigambo; Kigambo akaba ali hamu na Ruhanga kandi Kigambo akaba ali Ruhanga.
43001002	Okurugirra kimu ha kubanza akaba ali hamu na Ruhanga.
43001003	Ebintu byona bikahangwa nibiraba omuli uwe, kandi uwe haatali busaho kintu kyona ekyahangirwe.
43001004	Omuli uwe obwomeezi numwo bukaba buli; kandi obwomeezi obu nugwo gwali musana gw'abantu.
43001005	Omusana ogu gujwera omu mwirima, kandi omwirima tigukaguraazaaga.
43001006	Hakaba haroho omuntu ayatumirwe Ruhanga, ibara lye nuwe Yohaana.
43001007	Ogu akaija kuba kaiso ow'okumanyisa eby'omusana, abantu boona nukwo baikirize habwe.
43001008	Uwe akaba atali musana, baitu akaija kuba kaiso w'eby' omusana.
43001009	Omusana ogw'amazima ogujwera abantu boona, gukaba nigwija omunsi.
43001010	Akaba ali omunsi, kandi ensi ekahangirwa omuli uwe, baitu nabwo etamumanyirre.
43001011	Akaija owaabu, kyonka abantu be batamutangirre.
43001012	Baitu boona abaamutangiriire, baamwikiriza akabaha obusobozi obw'okufooka abaana ba Ruhanga.
43001013	Abo nubo abatarazairwe omu buzarranwa bw'omuntu, rundi omu kwegomba kw'omubiri; baitu abaazairwe Ruhanga.
43001014	Kigambo akafooka muntu, yaikara omuli itwe aijwire obwomeezi n'amazima; tukarora ekitiinisa kye, ekitiinisa ekiheebwa Omwana omu wenka owa Isiitwe.
43001015	Yohaana akamumanyisa obu yarangiriire haiguru ati: “Onu nuwe ou nagambireho nti: ‘Arukwija ankuraatiire, nankira ekitiinisa, habwokuba akabaho nyowe ntakabaireho.’”
43001016	Itwena tukatunga ha mbabazi ze, nituheebwa emigisa etarukubarwa.
43001017	Habwokuba Ebiragiro bikaija nibiraba omuli Musa; obwomeezi n'amazima bikaija nibiraba omuli Yesu Kristo.
43001018	Busaho n'omu ararozire Ruhanga, kwihaho Omwana omu wenka anyakumwigamiire, nuwe yamumanyisize abantu.
43001019	Bunu nubwo bwakaiso bwa Yohaana, Abayudaaya obu baamutumireho banyakatagara n'Abaleevi abaarugire Yerusaalemu kumukaguza bati: “Niiwe oha?”
43001020	Akaatura, ataculeere, baitu akaatura bbwa ati: “Nyowe tindi Kristo.”
43001021	Baamukaguza bati: “Kandi si niiwe oha? Niiwe Eriya?” Yabagarukamu ati: “Tindi ogu.” Nandiki bbo bati: “Niiwe murangi oli? ” Yabagarukamu ati: “Nangwa.”
43001022	Baayongera kumukaguza bati: “Niiwe oha? Tugarukemu, otugambire eki turaamanyisa abo abatutumire. Nooyeyeta oha?”
43001023	Nukwo Yohaana kubagarukamu ati: “Ninyowe ogu arukwamirra omwirungu nti: ‘Muterekereze omuhanda gwa MUKAMA’, omurangi Isaaya nkooku yarangire.”
43001024	Abo abakaba batumirwe Abafalisaayo,
43001025	baamukaguza bati: “Kandi habwaki noobatiza obu oraaba otali Kristo, rundi Eriya, rundi omurangi oli?”
43001026	Yohaana yabagarukamu ati: “Nyowe nimbatiza n'amaizi, baitu omuli inywe heemeriiremu ou mutarukumanya;
43001027	nuwe ogu arukunnyija enyuma, kandi tinsemeriire kusuumurra orukoba rw'enkaito ze.”
43001028	Ebi bikabaho Betaniya, nseeri y'ekisaaru Yorudaani, nambere Yohaana akaba naabatiriza.
43001029	Ha kiro ekyakurasireho, Yohaana akarora Yesu namwizira, yagamba ati: “Murole Omwana gw'entaama wa Ruhanga, murole anyakwihaho abantu ebibi!
43001030	Ogu nuwe ou nagambireho nti: ‘Haroho arukunnyija enyuma, arukunkira ekitiinisa, habwokuba akabaho nyowe ntakabaireho.’
43001031	Na nyowe nyenka nkaba ntamumanyire; baitu nikyo naiziire nimbatiza n'amaizi, nukwo amanyisibwe Isirairi.”
43001032	Yohaana akagumya naagamba ati: “Nkarora Mwoyo Ahikiriire naasirimuka naaruga omwiguru omu kisisani ky'eriiba, yamwikaraho.
43001033	Na nyowe nyenka nkaba ntarukumumanya; baitu Ogu ayantumire kubatiza n'amaizi, nuwe yangambiire ati: ‘Ogu ou oraarora Mwoyo naamusirimukaho naamwikaraho, nuwe abatiza na Mwoyo Ahikiriire.’
43001034	Eki nkakirora kandi naagumya nti: Ogu nuwe Mwana wa Ruhanga.”
43001035	Ha kiro ekyakurasireho, Yohaana akaba ayemeriire na babiri ha beegesebwa be;
43001036	obu yarozire Yesu naahingura, yabagambira ati: “Murole Omwana gw'entaama wa Ruhanga!”
43001037	Abeegesebwa ababiri bakamuhurra naagamba eki, nukwo kuhondera Yesu.
43001038	Uwe yakubutuka, yabarora bamuhondiire, yabakaguza ati: “Nimuserra ki?” Baamugarukamu bati: “Rabbi” (amakuru gaakyo ngu, Mwegesa). “Nooraara nkaha?”
43001039	Yabagarukamu ati: “Mwije muroleyo.” Baagenda baarora nambere yaraaraga, baraara nawe ekiro eki, habwokuba esaaha zikaba ziri nka ikumi eza rwebagyo.
43001040	Omu ha babiri abaahuliire Yohaana ebi yagambire kandi bahondera Yesu, nuwe Andereya, mugenzi wa Simooni Petero.
43001041	Andereya akabanza kuhikaho mukuru we Simooni, yamugambira ati: “Turozire Mesiya” (amakuru gaakyo ngu, Kristo.)
43001042	Yamuhikya hali Yesu. Yesu yamugumyaho amaiso, yagamba ati: “Niiwe Simooni mutabani wa Yohaana? Oraayetwaga Keefa” (amakuru gaakyo ngu, Petero rundi mwandara).
43001043	Ekiro ekyakurasireho, Yesu obu yamazire kucwamu kugenda Galiraaya, yatangaana Filipo, yamugambira ati: “Mpondera.”
43001044	Filipo akaba ali wa Betisaida, ekyaro ky'owaabu Andereya na Petero.
43001045	Filipo yatangaana Nasanairi yamugambira ati: “Turozire ogu Musa ou yahandiikireho omu Biragiro, kandi abarangi ou baarangire. Nuwe Yesu owa Nazareeti, mutabani wa Yosefu.”
43001046	Nukwo Nasanairi kumukaguza ati: “Nazareeti esobora kurugwamu ekintu ekirungi?” Filipo yamugarukamu ati: “Ija oyerorre.”
43001047	Yesu obu yarozire Nasanairi naija nambere ali, yamugambaho ati: “Dora Omunyaisirairi mali ataina bugobya!”
43001048	Nasanairi yamukaguza ati: “Wammanya ota?” Nandiki Yesu ati: “Filipo obu abaire atakakwesire, nkurozirege oli hansi y'omutini.”
43001049	Nasanairi yamugarukamu ati: “Mwegesa, niiwe Mwana wa Ruhanga! Niiwe Mukama wa Isirairi!”
43001050	Nandiki Yesu ati: “Habw'okukugambira nti: Nkurozirege hansi y'omutini, nikyo oikiririize? Baitu olirora ebikuru ebirukukira binu.”
43001051	Kandi yayongera ati: “Mazimakwo ninkugambira nti: Olirora iguru likingwirwe na bamalaika ba Ruhanga nibatembera kandi nibasirimukira ha Mwana w'omuntu.”
43002001	Obu haahingwireho ebiro bisatu, hakabaho obugenyi bw'obugole omu Kana orwa Galiraaya; na nyina Yesu akabutaaha.
43002002	Yesu nawe akaraalizibwa ha bugenyi hamu n'abeegesebwa be.
43002003	Eviini obu yahoire, nyina Yesu yamugambira ati: “Eviini ebahoireho.”
43002004	Yesu nukwo kumugarukamu ati: “Mukazi, okwetaaga kwawe tinukwo kwange akasumi kange tikakahikire.”
43002005	Baitu nyina yagambira abaheereza ati: “Kyona eki arakabagambira, mukikole.”
43002006	Kandi hakaba haroho entugiro z'amabaale mukaaga ezi baataireho habw'omurwa gw'Abayudaaya ogw'okunaaba; buli emu yarugwamuga engemeko makumi abiri rundi makumi asatu.
43002007	Yesu nukwo kugambira abaheereza ati: “Entugiro ezi muziijuze amaizi.” Baaziijuliza kimu okuhika ha migoma.
43002008	Yabagambira ati: “Hati mutaheho, mutwarre mukuru w'obugenyi.” Baamutwarra.
43002009	Mukuru w'obugenyi obu yarolezeeho amaizi agafookere viini, kandi atamanyire nambere yarugire (baitu abaheereza abaatahire amaizi bbo bakamanya), nukwo kweta kigabura,
43002010	yamugambira ati: “Omuntu weena abanza kuteeka eviini enungi; abantu obu bamara kuhaaguka, nubwo abaha kaizi; baitu iwe okyaina empotole okuhika hati!”
43002011	Eki nikyo ekyamahano eky'okubanza Yesu eki yakozire. Akakikorra omu Kana orwa Galiraaya, yayoleka ekitiinisa kye; n'abeegesebwa be baamwikiriza.
43002012	Ebi obu byahoire, Yesu yagenda Kafaranaumu, hamu na nyina n'abagenzi be n'abeegesebwa be; baamarayo ebiro bike.
43002013	Ekiro eky'obugenyi bw'Abayudaaya obw'okwijuka Okuhingurwaho kikaba kiri haihi kuhika, Yesu nukwo kugenda Yerusaalemu.
43002014	Obu yataahire omunju ya Ruhanga yasangamu abantu abakaba nibatunda ente, entaama, n'amaiba, hamu n'abarukuhingisa sente nibakora emirimo yabo.
43002015	Uwe yayongosa omuguha, boona yababinga omunju ya Ruhanga, hamu n'ente n'entaama zaabo. Sente z'abarukuhingisa yaziseesa hansi, yajuumika emeeza zaabo.
43002016	Yagambira abo abakaba nibatunda amaiba ati: “Ebi byona mubiihe hanu. Enju ya Taata muleke kugifoora nju y'obusuubuzi.”
43002017	Abeegesebwa nubwo baijukire nkooku kyahandiikirwe kiti: “Ihali ry'enju yaawe likammaramu omutima.”
43002018	Aho Abayudaaya baamukaguza bati: “Oratwoleka karorwaho ki akarukukukoza binu?”
43002019	Yesu yabagarukamu ati: “Museese Enju ya Ruhanga enu, nyowe ndagaruka ngyemereze omu biro bisatu.”
43002020	Nukwo Abayudaaya kumugambira bati: “Enju ya Ruhanga enu ekatwara emyaka makumi ana na mukaaga kugyombeka, kandi iwe oraagyemerereza omu biro bisatu?”
43002021	Baitu uwe, Enju ya Ruhanga yabalizeeho, nugwo mubiri gwe.
43002022	kandi obu yamazire kuhumbuuka omu bafu, abeegesebwa be nubwo baijukire nkooku yakibalizeeho; baikiriza Ebyahandiikirwe n'ebigambo Yesu ebi yagambire.
43002023	Obu akaba ali Yerusaalemu ha bugenyi obw'okwijuka Okuhingurwaho, baingi bakamwikiriza, bamazire kurora ebirukuhuniriza ebi yakozire;
43002024	baitu Yesu atabahwereyo,
43002025	habwokuba akaba naamanya abantu boona, kandi akaba atarukwetaaga muntu n'omu amumanyise ebya mugenzi we. Ningira uwe wenka akaba naamanya ebiri omu mutima gw'omuntu.
43003001	Omu Bafalisaayo hakaba harumu omuntu omu, ibara lye Nikodemo, ow'akaba ali mulemi mu Bayudaaya.
43003002	Omusaija ogu akaija hali Yesu ekiro, yamugambira ati: “Rabbi, nitumanya nkooku oli mwegesa ayarugire hali Ruhanga; habwokuba busaho muntu n'omu asobora kukora ebihuniriza nk'ebi okora, rundi buli Ruhanga ali nawe.”
43003003	Yesu yamugarukamu ati: “Mali mali ninkugambira nti: Omuntu obu atazaarwa buhyaka, tasobora kurora obukama bwa Ruhanga.”
43003004	Nukwo Nikodemo kumukaguza ati: “Omuntu asobora ata kuzaarwa, kandi kunu akuzire? Asobora kugaruka omu nda ya nyina, nukwo azaarwe?”
43003005	Yesu yamugarukamu ati: “Mazimakwo ninkugambira nti: Omuntu obu atazaarwa omu maizi n'omu Mwoyo Ahikiriire, tasobora kutaaha omu bukama bwa Ruhanga.
43003006	Eki ekizaarwa omubiri guba mubiri, kandi eki ekizaarwa Omwoyo guba mwoyo.
43003007	Baitu oleke kuhunirizibwa eki nkugambiire nti: ‘Nimusemerra okuzaarwa buhyaka.’
43003008	Omuyaga guteera, nigutwara nambere gurukugonza, kandi iwe oguhurra nkooku gurukuteera; baitu tomanya nambere gurukuruga rundi nambere gurukugenda. Nukwo kiba kiti na hali abo abazairwe Mwoyo.”
43003009	Nikodemo yamukaguza ati: “Mara eki nikisoboka kita?”
43003010	Nandiki Yesu ati: “Ebi iwe torukubimanya, kandi kunu oli mwegesa w'Abaisirairi?
43003011	Mazimakwo ninkugambira nti: Nyowe ngamba ebi ndukumanya, kandi ngumya ebi ndozire; baitu inywe timwikiriza obwakaiso bwange.
43003012	Obu ndaaba mbagambiire eby'omunsi, timwabiikiriza; muraasobora muta kwikiriza obu ndabagambira eby'omwiguru?
43003013	Busaho n'omu aratembere omwiguru, kwihaho ogu ayarugireyo, nuwe Mwana w'omuntu.
43003014	Kandi Musa nkooku yahanikire enjoka omwirungu, n'Omwana w'omuntu nukwo asemeriire kuhanikwa ati;
43003015	weena arukumwikiriza atunge obwomeezi obutahwaho.”
43003016	Kumanya Ruhanga yagondeze ensi, akahayo Omwana we omu wenka, nukwo weena arukumwikiriza aleke kuhwerekerra, baitu atunge obwomeezi obutahwaho.
43003017	Ningira Ruhanga atatume Omwana we omunsi kugisingisa omusango; baitu akamutuma agijune.
43003018	Anyakumwikiriza tasingwa musango; baitu atamwikiriza gumazire ira kumusinga, habwokuba taikiriize Omwana omu wenka owa Ruhanga.
43003019	Ha gurukumusingira nuho hanu: omusana gukaija omunsi, baitu abantu baagonza omwirima kukira omusana, habwokuba ebikorwa byabo byali bibi.
43003020	Weena anyakukora kubi anoba omusana kandi agwetantara, nukwo ebikorwa bye bireke kurorwa.
43003021	Baitu weena anyakukora eby'amazima ayehikye ha musana, nukwo ebikorwa bye birorwe bwerebwere, habwokuba bikozirwe nkooku Ruhanga agonza.
43003022	Ebi obu byahoire, Yesu yagenda n'abeegesebwa be omwisaza lya Buyudaaya; yaikarayo nabo naabatiza.
43003023	Yohaana nawe akaba naabatiriza Ainoni haihi na Saliimu, habwokuba hakaba haliyo amaizi maingi. Abantu baijaga nibabatizibwa.
43003024	Obu, Yohaana akaba atakatairwe omu nkomo.
43003025	Aho hakaimukaho empaka hagati y'abeegesebwa ba Yohaana n'Omuyudaaya omu, ha by'okwezibwa.
43003026	Nukwo boona kwija hali Yohaana baamugambira bati: “Mwegesa, omusaija ow'akaba ali na iwe nseeri ya Yorudaani, omuntu ou watubalizeeho, ngunu ali hanu naabatiza; kandi abantu boona nibagenda nambere ali.”
43003027	Yohaana yabagarukamu ati: “Omuntu tasobora kutunga kintu kyona atakihairwe Ruhanga.
43003028	Inywe inywenka nimugumya nkooku nagambire nti: Nyowe tindi Kristo, baitu nkatumwa kumwebembera.
43003029	Anyakuba n'omugole nuwe muswezi; enganjani y'omuswezi anyakumwikara haihi naamuhuliriza, uwe asemererwa muno okuhurra iraka ly'omuswezi. Okusemererwa nk'oku nukwo nyinakwo, kandi kwijwire.
43003030	Uwe naasemerra kweyongera omu kitiinisa, baitu nyowe ninsemerra kugarukirra.”
43003031	Anyakuruga haiguru akira boona; baitu anyakuruga omunsi aikara ali w'ensi, kandi agamba eby'ensi. Anyakuruga omwiguru akira boona,
43003032	kandi agumya ebi yarozire n'ebi yahuliire; baitu busaho n'omu anyakwikiriza obwakaiso bwe.
43003033	Anyakwikiriza obwakaiso bwe aba agumiize kimu Ruhanga nkooku ali w'amazima.
43003034	Ningira Ruhanga ou yatumire, ayegesa ebigambo bya Ruhanga, habwokuba akamuha Mwoyo atarukubalirra.
43003035	Ruhanga Ise agonza Mwana, kandi ebintu byona akabimukwasa.
43003036	Anyakwikiriza Mwana, aina obwomeezi obutahwaho; baitu atarukworobera Mwana, talitunga bwomeezi; kandi obukaya bwa Ruhanga obutagarukirra bumwikaraho.
43004001	MUKAMA Yesu obu yamanyire nkooku Abafalisaayo bahuliire naatendeka abeegesebwa kandi naabatiza baingi kukira Yohaana
43004002	(Yesu wenka noobu araaba atarabatiize, baitu abeegesebwa be nubo baabatiize),
43004003	yaruga Buyudaaya yagaruka Galiraaya.
43004004	Eki kikamuhambiriza kuraba ogwa Samaliya.
43004005	Nukwo yahikire ati omu rubuga rwa Samaliya orurukwetwa Siikari, haihi n'ekibanja Yakobbo eki akaba ahaire mutabani we Yosefu.
43004006	Omu kiikaro eki hakaba harumu iziba lya Yakobbo. Kandi Yesu habw'okujwahibwa orugendo yaikarra ha rubaju rw'iziba. Zikaba ziri nka saaha mukaaga omu ihangwe.
43004007	Hakaija omukazi Omusamaliya kutaha amaizi. Yesu yamusaba ati: “Mpa amaizi nnyweho.”
43004008	Obu, abeegesebwa be bakaba bagenzire omu rubuga kugura ebyokulya.
43004009	Omukazi Omusamaliya yamukaguza ati: “Kisoboka kita iwe Omuyudaaya kunsaba eky'okunywa, kunu nyowe ndi Musamaliya?” Habwokuba Abayudaaya tibateerana n'Abasamaliya.
43004010	Yesu yamugarukamu ati: “Kakuba omanyire ekisembo kya Ruhanga n'ogu arukukusaba ati: ‘Mpa amaizi nnyweho’, na iwe waakumusabire akuhe amaizi g'obwomeezi.”
43004011	Nukwo omukazi kumukaguza ati: “Waitu k'otaina eky'okutahisa, kandi n'iziba lihamire; amaizi ago ag'obwomeezi noija kugaiha nkaha?
43004012	Iwe nookira isenkuru itwe Yakobbo ayatuhaire iziba linu, uwe wenka eri yanywahoga n'abaana be, akeeseraho n'ente ze?”
43004013	Yesu yamugarukamu ati: “Weena anyakunywa ha maizi ganu, aligaruka kukwatwa iroho;
43004014	baitu weena alinywa ha maizi aga ndimuha, ogu taligaruka kukwatwa iroho ebiro byona. Amaizi aga ndimuha galifooka omuli uwe nsoro y'amaizi agarukugera okumuhikya omu bwomeezi obutahwaho.”
43004015	Omukazi yamugambira ati: “Waitu mpaho amaizi ago, nukwo ndeke kukwatwaga iroho n'okugaruka hanu kuleeta amaizi.”
43004016	Yesu yamugambira ati: “Genda oyete baro, ogaruke hanu.”
43004017	Nandiki omukazi ati: “Tinyina iba nyowe.” Yesu yamugambira ati: “Obalize ekihikire kugamba oti: ‘Tinyina iba nyowe’;
43004018	habwokuba okaswerwa abasaija bataano, kandi n'ow'oinawe hati, na uwe tali baro. Eki obalize ky'amazima.”
43004019	Omukazi yamugambira ati: “Waitu, nyetegeriize nkooku oli murangi.
43004020	Baisenkuru itwe baaramizaaga ha rusozi runu; baitu inywe mugamba ngu, Yerusaalemu nikyo kiikaro abantu eki basemeriire kuramizamu.”
43004021	Yesu yamugarukamu ati: “Mukazi iwe, onyikirize, habwokuba akasumi nikaija kuhika aka mutaliramizaamu Isenyowe ha rusozi runu, noobu haakuba omu Yerusaalemu.
43004022	Inywe muramya eki mutarukumanya; baitu itwe turamya eki turukumanya, habwokuba okujunwa kuruga omu Bayudaaya.
43004023	Baitu akasumi kali haihi, kandi nuko kanu, abaramya omu mazima aka baliramizaamu Isenyowe omu mwoyo n'omu mazima; abaramya bati, nubo Ruhanga asiima.
43004024	Ruhanga aba mwoyo, kandi abo abamuramya nibasemerra okumuramya omu mwoyo n'omu mazima.”
43004025	Nukwo omukazi kumugambira ati: “Mmanyire Mesiya (nuwe ogu Mukama ou yakomere namuseesaho amagita) nkooku ali w'okwija kandi obu aliija alitumanyisa ebintu byona.”
43004026	Yesu yamugambira ati: “Nyowe arukubaza na iwe, ninyowe ogu.”
43004027	Omu kasumi ako abeegesebwa be baagaruka, baahunirra habw'okumusanga naabaza n'omukazi, baitu busaho n'omu ayamukagwize ati: “Obaire noomugonzaaho ki?” Rundi ati: “Habwaki obaire noobaza na uwe?”
43004028	Omukazi yasigaho ensoha ye, yagaruka omu rubuga, yagambira abantu ati:
43004029	“Mwije murole omusaija angambiire byona ebi nakozire. Ogu taakuba Kristo?”
43004030	Bbo baaruga omu rubuga, baija nambere Yesu ali.
43004031	Omu kasumi ako, abeegesebwa be baamwesengereza bati: “Mwegesa, ebyokulya mbinu, lyaaho.”
43004032	Uwe yabagarukamu ati: “Nyowe nyina ebyokulya inywe ebi mutarukumanya.”
43004033	Nukwo abeegesebwa be kukaguzangana bati: “Haroho anyakumuleetiire ebyokulya?”
43004034	Nandiki Yesu ati: “Ebyokulya byange nukwo kukora Ogu ayantumire ebi agonza, n'okuhikiriza omulimo gwe.
43004035	Inywe timurukugamba ngu: ‘Hakyasigaire ameezi ana, igesa lihike’? Nyowe nimbagambira nti: Mwimukye amaiso ganyu, murole emisiri nkooku eyezire, ehikire kugeswa.
43004036	Ogu anyakugesa aheebwa empeera kandi asorooza ebijuma eby'okumuhikya omu bwomeezi obutahwaho, nukwo omusigi n'omugesi basemererwe hamu.
43004037	Nikyo orufumo ruhikira orurukugamba ruti: ‘Omu asiga, ondi agesa.’
43004038	Nkabatuma kugesa eki mutaratalibaniire; abandi bakatalibana, baitu inywe mwaija, mwabagana ha kutalibana kwabo.”
43004039	Abasamaliya baingi ab'omu rubuga oru bakamwikiriza habw'ebi omukazi yababaliize ati: “Angambiire byona ebi nakakozire.”
43004040	Abasamaliya obu baamuhikireho, baamwesengereza aikale nabo; nawe nukwo kumarayo ebiro bibiri.
43004041	Kandi ebigambo bye bikaleetera abandi baingi okwikiriza.
43004042	Baagambira omukazi oli bati: “Titukyaikiriza habw'ebi watugambiire byonka, baitu twehuliriire itwenka, twamanya ngu, onu nuwe Mujuni w'ensi mali.”
43004043	Ebiro bibiri obu byahingwireho, yarugayo yagenda Galiraaya.
43004044	Yesu wenka akakigumya ngu, Omurangi tagira kitiinisa omunsi y'owaabu.
43004045	Baitu obu yahikireyo, Abagaliraaya bakamutangirra habw'okurora byona ebi yakoliire Yerusaalemu. Nabo bakaba bagenzireyo habw'obugenyi bukuru.
43004046	Yairrayo yahika Kana orw'omu Galiraaya, nambere yahinduliire amaizi yagafoora viini. Kandi Kafaranaumu hakaba haliyo omunyoro ow'akaba aina mutabani we arwaire.
43004047	Obu yahuliire Yesu nkooku arugire Buyudaaya aizire Galiraaya, yagenda yamusaba aije akize mutabani we, habwokuba akaba ali haihi n'okufa.
43004048	Nubwo Yesu yamugambira ati: “Obu mutarora ebihuniriza n'ebyamahano, timwikiriza.”
43004049	Omunyoro yamwesengereza ati: “Waitu, hikayo omwana wange atakacwekaine.”
43004050	Yesu yamugambira ati: “Irooko otaahe, omwana waawe akizire.” Omusaija yaikiriza Yesu eki yamugambiire, yagenda.
43004051	Obu akaba naagarukayo, abaheereza be baamutangaana baamugambira omwana we nkooku akizire.
43004052	Yabakaguza esaaha yatandikiireho kuba kurungi. Nandiki bbo bati: “Ijo ha saaha musanju nubwo omuswija gwamurugireho.”
43004053	Ise omwana yamanya ngu, niyo saaha Yesu yamugambiiremu ati: “Omwana waawe akizire.” Na uwe wenka yaikiriza n'ab'omuka ye boona.
43004054	Eki nikyo ekirukuhuniriza ekya kabiri Yesu yakozire obu yarugire Buyudaaya agarukire Galiraaya.
43005001	Ebi obu byahoire, hakabaho ekiro kikuru eky'obugenyi bw'Abayudaaya, na Yesu yagenda Yerusaalemu.
43005002	Kandi Yerusaalemu, haihi n'Irembo ly'Entaama, hakaba haliyo ekidiba eki baayetaga omu Ruhebburaayo: Beetizata. Kikaba kiroho empuumuro itaano.
43005003	Omu numwo haabyamaga abarwaire baingi: abafu b'amaiso, abalema, n'abazingamire, (bategeriize okucambaituka kw'amaizi.
43005004	Obundi n'obundi malaika wa MUKAMA yasirimukaga omu kidiba eki, nukwo acambaitule amaizi. Omurwaire weena ayabanzaaga kwenagamu, amaizi gamazire kucambaituka, nuwe yakiraga endwara yoona ei yabaga arwaire.)
43005005	Omu kiikaro eki hakaba harumu omusaija arwaliire emyaka asatu na munaana.
43005006	Nukwo Yesu kumukaguza ati: “Noogonza kukira?”
43005007	Omurwaire yamugarukamu ati: “Waitu tinyina muntu ow'okunta omu kidiba, amaizi obu gacambaituka. Nyowe obu mba ninkyagenda, nsanga ondi ambandizeemu ira.”
43005008	Yesu yamugambira ati: “Imuka, ohimbe akarago kaawe, ogende.”
43005009	Ahonaaho omusaija yakira, yahimba akarago ke, yagenda. Kandi ekiro eki kikaba kiri Sabbato.
43005010	Nukwo Abayudaaya kugambira omusaija ayakiziibwe bati: “Hati kiro kya Sabbato, Ebiragiro tibirukukwikiriza kwetweka karago kaawe.”
43005011	Baitu uwe yabagarukamu ati: “Omusaija anyakunkirize nuwe angambiire ati: ‘Himba akarago kaawe, ogende.’ ”
43005012	Nabo baamukaguza bati: “Ogu nuwe oha akugambiire ati: ‘Himba akarago kaawe, ogende’?”
43005013	Baitu omusaija ayakiziibwe akaba atamumanyire ibara, habwokuba Yesu akaba arugire omu kitebe kyabantu baingi abakaba baijwire aho.
43005014	Obu hahingwireho akacu kake, Yesu yamusanga omunju ya Ruhanga, yamugambira ati: “Oboine, hati wakira! Otaligaruka kusiisa, okagwerwa akabi akarukukira aho.”
43005015	Omusaija yagenda, yagambira Abayudaaya nkooku Yesu nuwe amukirize.
43005016	Nikyo Abayudaaya bahiiganiriize Yesu, habwokuba eki akakikora ha Sabbato.
43005017	Baitu Yesu yabagarukamu ati: “Isenyowe nakyakora na hati hoona, kandi na nyowe ninkora.”
43005018	Eki nikyo Abayudaaya baaseruliire muno okwita Yesu, habwokuba atacwe kiragiro kya Sabbato kyonka, baitu n'okweta Ruhanga Ise, naayeyinganiza nawe.
43005019	Yesu nukwo kubagarukamu ati: “Mazimakwo nimbagambira nti: Mwana tasobora kukora ekintu kyona habwe wenka, rundi eki kyonka eki arora Ise naakora; habwokuba byona Ise ebi akora, Mwana nawe nibyo akora.
43005020	Ningira Ise agonza Mwana, kandi amwoleka byona ebi akora; kandi alimwoleka ebirukukira ebi, nukwo inywe muhunirre.
43005021	Ise nkooku ahumbuura abafu akaboomeeza, Mwana nawe nukwo aha obwomeezi abaagonza kubuha.
43005022	Isenyowe tacwera muntu weena omusango, baitu okucwa omusango kwona akakulekera Mwana,
43005023	nukwo boona bahe Mwana ekitiinisa nkooku bakiha Ise. Ogu anyakwanga kuha Mwana ekitiinisa, takiha na Ise ayamutumire.
43005024	Mananukwo nimbagambira nti: Anyakuhurra ebigambo byange akaikiriza n'ayantumire, uwe aina obwomeezi butahwaho; kandi takyacwerwa musango; baitu aba amazire kuruga omu rufu, ataahire omu bwomeezi.
43005025	“Mazimakwo nimbagambira nti: Akasumi nikaija, kandi kahikire, abafu obu balihurra iraka ly'Omwana wa Ruhanga, kandi abalirihurra balyomeera.
43005026	Isenyowe nkooku ali ndugirro y'obwomeezi, nukwo yahaire Mwana nawe abe ndugirro y'obwomeezi;
43005027	kandi akamuha obusobozi obw'okucwa emisango, habwokuba nuwe Mwana w'omuntu.
43005028	Eki kitabahuniriza, ningira akasumi nikaija, abali omu bituuro boona obu balihurra iraka lye,
43005029	bakarugamu. Abo abaakozire ebirungi bakahumbuukira obwomeezi; kandi abo abaakozire ebibi bakahumbuukira okucwerwa omusango.
43005030	“Nyowe tinsobora kukora kintu kyona habwange, Isenyowe nkooku andagiire, nukwo ncwa omusango; kandi encwa yange y'obwinganiza, habwokuba tinserra eki ndukugonza, baitu nserra ayantumire ebi agonza.
43005031	Kakuba ninyehaisa nyenka, buli obwakaiso bwange tibuli bw'amazima.
43005032	Haroho ondi arukumpeera obwakaiso, kandi nimmanya obwakaiso obu arukumpeera nkooku buli bw'amazima.
43005033	Inywe mukatuma abantu hali Yohaana, na uwe yaha obwakaiso ha mazima.
43005034	Obwakaiso obu naatungire butagumibwe muntu; baitu eki nkigambire nukwo inywe mujunwe.
43005035	Yohaana akaba ali taara erukwaka kandi erukumulika, na inywe mukaikiriza kandi mukasiima abamulikire kumara akasumi kake.
43005036	Baitu nyowe nyina obwakaiso oburukukira obwa Yohaana; habwokuba emirimo Isenyowe yampaire kuhikiriza, emirimo egi ei ndukukora, niyo yonyini erukungumya nkooku naatumirwe Isenyowe.
43005037	Kandi Isenyowe ayantumire nuwe wonyini yamperiire obwakaiso. Iraka lye timukalihurraga, n'ensisana ye timukagiroraga;
43005038	ekigambo kye tikiri omu myoyo yanyu habwokuba timurukwikiriza ogu ou yatumire.
43005039	“Muserra muno omu Byahandiikirwe, nimuteekereza ngu, omuli byo numwo muliiha obwomeezi obutahwaho; kandi kunu ninyowe mbiheera obwakaiso;
43005040	baitu inywe mwanga kwija hali nyowe, nukwo mutunge obwomeezi.
43005041	Nyowe tinserra kitiinisa omu bantu;
43005042	baitu nimbamanya nkooku mutarukugonza Ruhanga.
43005043	Nkaija omwibara lya Isenyowe, timwantangirra; kakuba ondi naija omu ibara lye wenka, ogu nimwija kumutangirra.
43005044	Nimusobora muta okwikiriza, inywe abarukuhangana ekitiinisa kandi mutarukuserra kitiinisa ekiruga hali Ruhanga omu wenka?
43005045	Muleke kuteekereza ngu, ninyija kubarumiriza kubasingisa omusango hali Isenyowe; kyonka Musa ou murukwesiga, nuwe akubarumiriza omusango.
43005046	Kakuba mwaikiriize Musa, na nyowe mwakunyikiriize, habwokuba ninyowe yahandiikireho;
43005047	baitu obu muraaba mutarukwikiriza ebi yahandiikire, muraikiriza muta ebi ndukugamba?”
43006001	Ebi obu byahoire, Yesu yarugayo yayambuka nseeri y'Enyanja ya Galiraaya, niyo Enyanja ya Tiberiya.
43006002	Ekitebe ky'abantu baingi kyamuhondera, habw'okurora ebihuniriza ebi yakozire naakiza abarwaire.
43006003	Yesu yatemba omu nsozi, yaikarra hansi hamu n'abeegesebwa be.
43006004	Obu, ekiro kikuru ky'Abayudaaya eky'okwijuka Okuhingurwaho kikaba kiri haihi kuhika.
43006005	Yesu obu yaimukize amaiso, yarora ekitebe ky'abantu baingi nikiija nambere ali, yakaguza Filipo ati: “Turaagura nkaha emigaati abantu banu ei baraalya?”
43006006	Eki akakimukaguza naamulenga, habwokuba uwe wenka akaba naamanya eki araakora.
43006007	Filipo yamugarukamu ati: “Edinali bikumi bibiri tizisobora kugura migaati erukumara nukwo buli omu alyeho akacweka.”
43006008	Omu ha beegesebwa be, Andereya, mugenzi wa Simooni Petero, yamugambira ati:
43006009	“Hanu haroho omwojo anyakwina emigaati etaano n'encu ibiri; baitu ebi biragasa ki ha bantu abarukwingana aho?”
43006010	Nandiki Yesu ati: “Mwikalize abantu.” Aho hakaba haroho obunyansi bwingi; abasaija abakaba nibahika nk'enkumi itaano baikarra hansi.
43006011	Aho Yesu yakwata emigaati, obu yamazire kusiima, yagigabira abakaba baikaliire; yabaha n'encu balya nkooku barukugonza.
43006012	Obu baigusire, yagambira abeegesebwa be ati: “Oburagalika obusigaireho mubusorooze, hataburaho na kamu.”
43006013	Baabusorooza, baijuza ebigega ikumi na bibiri oburagalika obwasaagire ha migaati etaano ey'engano ei baaliire.
43006014	Abantu obu baarozire ekintu ekirukuhuniriza eki akozire, baagamba bati: “Mananukwo onu nuwe murangi ow'okwija omunsi!”
43006015	Yesu obu yakengere nkooku barukwija kumukwata n'amaani bamufoole omukama wabo, yabarugamu, yagaruka wenka omu nsozi.
43006016	Obu bwahikire rwebagyo, abeegesebwa be baasirimuka, baahika ha nyanja,
43006017	baagwerra omu bwato, baatandika kwambuka enyanja nibagenda Kafaranaumu. Obwire bukaba bwaira, kandi na Yesu akaba atakabahikireho.
43006018	Enyanja yasikuka habw'omuyaga mwingi ogukaba niguteera.
43006019	Obu baagoyereho nka kilomita ina rundi itaano, baarora Yesu naarubatira ha maizi nairirra obwato, baatandika kutiina.
43006020	Baitu uwe yabahuumuza ati: “Ninyowe, muleke kutiina.”
43006021	Obu, baasemererwa kumutaahya omu bwato, kandi ahonaaho obwato bwahika ha bwerre nambere bakaba nibagenda.
43006022	Ha kiro ekyakurasireho, abantu abakaba basigaire nseeri y'enyanja barora nkooku hakaba haroho obwato bumu bwonka, kandi Yesu nkooku atabugweriiremu n'abeegesebwa be, baitu bbo bakaba bagenzire bonka.
43006023	Nubwo amato agandi agaarugire Tiberiya gairra haihi n'ekiikaro nambere baliriire emigaati, MUKAMA obu yamazire kusiima.
43006024	Abantu obu baayetegeriize Yesu nkooku ataliyo, noobu baakubaire abeegesebwa be, baagwerra omu maato ago, baagenda Kafaranaumu nibamuserra.
43006025	Obu baamusangire nseeri y'enyanja, baamukaguza bati: “Mwegesa, kunu oizireyo di?”
43006026	Nandiki Yesu ati: “Mazimakwo nimbagambira nti: Timunserwire habw'okurora ebihuniriza, baitu munserwire habwokuba mukalya emigaati, mwaiguta.
43006027	Muleke kutalibanira ebyokulya ebirukuhwaho, baitu mwekambire ebirukwikaraho, ebiribahikya omu bwomeezi obutahwaho. Ebi nibyo Omwana w'omuntu alibaha, habwokuba Ruhanga Ise akamutaho emanyikirizo ey'obusobozi bwe.”
43006028	Baamukaguza bati: “Tuli b'okukora ki okuhikiriza emirimo Ruhanga ei asiima?”
43006029	Yesu yabagarukamu ati: “Omulimo Ruhanga ogu asiima nugwo gunu: inywe kwikiriza ogu ou yatumire.”
43006030	Baamukaguza bati: “Kihuniriza ki eki osobora kutwoleka nukwo tukakwikiriza? Waakukora ki?
43006031	Baisenkuru itwe bakalya maanu omwirungu nkooku kyahandiikirwe kiti: ‘Akabaha ebyokulya ebyarugire omwiguru, baalye.’ ”
43006032	Yesu yabagarukamu ati: “Mananukwo nimbagambira nti: Musa ti nuwe yabahaire ebyokulya ebyarugire omwiguru; baitu Isenyowe akabaha ebyokulya eby'amazima ebiruga omwiguru.
43006033	Habwokuba ebyokulya bya Ruhanga nibyo ebi ebiruga omwiguru kandi ebyomeeza ab'omunsi.”
43006034	Nandiki bbo bati: “Waitu ebyokulya ebi obituhege butoosa.”
43006035	Yesu yabagarukamu ati: “Ninyowe by'okulya by'obwomeezi. Anyakwija nambere ndi, talirumwa njara; kandi anyakunyikiriza, taligaruka kukwatwa iroho.
43006036	Naruga kubagambira nti: Okurora mukandora, baitu mutaikirize.
43006037	Boona Isenyowe aba ampa, baliija nambere ndi; kandi anyakwija nambere ndi, tindimubinga.
43006038	Habwokuba ntaruge omwiguru kukora ebi ndukugonza, baitu kukora ayantumire ebi agonza;
43006039	kandi ayantumire eki agonza nukwo kutaburwaho n'omu hali abo aba yampaire, baitu mbahumbuule ha kiro kya ha mpero.
43006040	Habwokuba Isenyowe eki agonza nikyo kinu: weena anyakurora Mwana, akamwikiriza, atunge obwomeezi obutahwaho; kandi ndimuhumbuura ha kiro kya hampero.”
43006041	Nubwo Abayudaaya baamuhyemiire, habwokuba akagamba ati: “Ninyowe byokulya ebyarugire omwiguru.”
43006042	Bbo baakaguzangana bati: “Onu ti nuwe Yesu mutabani wa Yosefu, ise na nyina aba turukumanya? Kandi hati naagamba ata, ngu: ‘Nkaruga omwiguru?’ ”
43006043	Yesu yabagarukamu ati: “Muleke kutontoroma inywenka.
43006044	Busaho n'omu asobora kwija nambere ndi, ataleesirwe Isenyowe ayantumire; kandi ogu ndimuhumbuura ha kiro kya ha mpero.
43006045	Kikahandiikwa omu bitabu by'abarangi kiti: ‘Boona balyegesebwa Ruhanga.’ Omuntu weena ayahuliire kandi ayayegesiibwe Isenyowe, nuwe anyakwija nambere ndi.
43006046	Tikuli kugamba ngu, haroho ararozire Isenyowe, kwihaho ogu ayarugire hali Ruhanga, nuwe yamurozire.
43006047	Mazimakwo nimbagambira nti: Anyakwikiriza, nuwe atunga obwomeezi obutahwaho.
43006048	Ninyowe byokulya by'obwomeezi.
43006049	Baisenkuru inywe bakalya maanu omwirungu, baafa.
43006050	Baitu binu nibyo byokulya ebiruga omwiguru, ebyokulya omuntu ebyasobora kulyaho nukwo aleke kufa.
43006051	Ninyowe byokulya eby'obwomeezi ebyarugire omwiguru. Weena anyakulya ha byokulya binu alyomeera ebiro byona; kandi ebyokulya ebindiha ab'omunsi kuboomeeza nugwo mubiri gwange.”
43006052	Nubwo Abayudaaya baatandikire kuteera empaka bonka na bonka nibakaguzangana bati: “Onu naasobora ata kutuha omubiri gwe kugulya?”
43006053	Yesu yabagarukamu ati: “Mazimakwo nimbagambira nti: Obu muraaba mutaliire omubiri gw'Omwana w'omuntu, mukanywa n'esagama ye, timulyomeera.
43006054	Anyakulya omubiri gwange, akanywa n'esagama yange, aba n'obwomeezi obutahwaho kandi ndimuhumbuura ha kiro kya ha mpero.
43006055	Habwokuba omubiri gwange nikyo kyokulya mali, n'esagama yange nikyo kyokunywa mali.
43006056	Anyakulya omubiri gwange akanywa n'esagama yange, aikara omuli nyowe na nyowe nyikara omuli uwe.
43006057	Isenyowe omwomeezi nkooku yantumire, na nyowe nyomeera habwe, nukwo na weena anyakundya araayomeera habwange.
43006058	Binu nibyo byokulya ebyarugire omwiguru, tibiri nk'ebi baisenkuru inywe baaliire, baafa. Anyakulya ebyokulya binu alyomeera ebiro byona.”
43006059	Ebi akabigambira omu isorrokaniro ly'Abayudaaya, obu akaba naayegesa omu Kafaranaumu.
43006060	Baingi omu beegesebwa be obu baahuliire ebi, baagamba bati: “Ebigambo binu ka bigumire. Nooha asobora kubihuliriza?”
43006061	Baitu Yesu obu yamanyire abeegesebwa nkooku babihyemiire, yabakaguza ati: “Eki kibeesitaize?
43006062	Kandi kyakubaire kita kakuba murozire Omwana w'omuntu naatemba naagaruka nambere yarugire?
43006063	Omwoyo, nugwo gwomeeza omuntu; omubiri tigwina mugaso. Ebigambo ebi mbagambiire nibyo by'omwoyo n'obwomeezi.
43006064	Baitu haroho abamu omuli inywe abatarukwikiriza.” Okuruga omu kubanza Yesu akamanya abo abataramwikiriize, yamanya n'ogu arukwija kumugobeza.
43006065	Yayongera yagira ati: “Nikyo mbagambiriirege nti: Busaho n'omu asobora kwija nambere ndi rundi buli aikiriziibwe Isenyowe.”
43006066	Okuruga obu baingi ha beegesebwa be baamurugaho, batagaruke kugenda na uwe.
43006067	Nubwo Yesu yakagwize ikumi na babiri ati: “Na inywe nimugonza kundugaho?”
43006068	Simooni Petero yamugarukamu ati: “MUKAMA wange, turaagenda hali oha? Ka niiwe oina ebigambo by'obwomeezi obutahwaho.
43006069	Itwe tukaikiriza kandi twamanya nkooku oli Ahikiriire wa Ruhanga.”
43006070	Nukwo Yesu kubagarukamu ati: “Tali nyowe ayabakomere inywe ikumi na babiri? Baitu omu omuli inywe, wa Sitaani.”
43006071	Obu, akaba naabazaaho Yuda mutabani wa Simooni wa Kalyota, habwokuba omu ikumi na babiri nuwe ow'akaba naija kumugobeza.
43007001	Ebi obu byahoire, Yesu yatandika kugendagenda omu isaza Galiraaya; atagonze kuraba omu Buyudaaya, habwokuba Abayudaaya bakaba nibaserra kumwita.
43007002	Kandi obugenyi bw'Abayudaaya obw'Ensiisira bukaba buli haihi kuhika.
43007003	Nukwo bagenzi be kumugambira bati: “Ruga hanu, ogende Buyudaaya, abeegesebwa baawe barole ebi orukukora.
43007004	Omuntu obu aserra kumanywa burole, ebye tabikora omu nsita. Kandi iwe nkooku orukukora ebi byona, obyoleke abantu boona, babirole.”
43007005	Nangwa n'abagenzi be bakaba batakamwikiriize.
43007006	Nukwo Yesu kubagarukamu ati: “Akasumi kange tikakahikire, baitu akasumi kanyu kaikaraho butoosa.
43007007	Inywe abantu tibasobora kubanoba, baitu banobere nyowe, habwokuba nimbooleka ebikorwa byabo nkooku biri bibi.
43007008	Inywe nu, mugende ha bugenyi; nyowe tindukwija kugendayo habwokuba akasumi kange tikakahikiire kimu.”
43007009	Obu yamazire kugamba ebi, yaikara Galiraaya.
43007010	Bagenzi be obu baamazire kugenda ha bugenyi, nawe yagendayo. Atagende abantu nibamurora, baitu omu nsereko.
43007011	Abayudaaya bakaba nibamuserra ha bugenyi, nibeekaguza bati: “Ali nkaha?”
43007012	Hakabaho okuhwehweterrangana kwingi omu bantu hali uwe. Abamu baagamba bati: “Muntu murungi”; abandi bati: “Nangwa, naahabisa abantu”.
43007013	Baitu habw'okutiina Abayudaaya, busaho n'omu ayamubalizeeho bbwa.
43007014	Obugenyi obu bwahikire hagati, Yesu yaimuka, yagenda omunju ya Ruhanga, yatandika kwegesa.
43007015	Abayudaaya baahunirra nibagamba bati: “Omuntu onu, amagezi ganu akagaiha nkaha kandi kunu takeegesebwaga?”
43007016	Yesu nukwo kubagarukamu ati: “Ebi ndukwegesa tibiri byange, baitu by'Ogu ayantumire.
43007017	Omuntu weena obu agonza kukora Ruhanga ebi asiima, naija kumanya ebi ndukwegesa obu biraaba nibiruga hali Ruhanga, rundi byange habwange.
43007018	Anyakwegesa ebye habwe, aba naayeserurra ekitiinisa baitu arukuserra ekitiinisa ky'Ogu ayamutumire, nuwe w'amazima kandi ataina bugobya.
43007019	Musa atabahe Biragiro? Baitu omuli inywe busamu n'omu arukubikwata. Nimuserurra ki kunyita?”
43007020	Nukwo abantu kumugarukamu bati: “K'oina Sitaani! Nooha arukuserra kukwita?”
43007021	Nandiki Yesu ati: “Nyowe nkakora ekintu ekyabahuniriize inywena.
43007022	Musa akabaragira okusarwa (tinukwo kugamba ngu: okusarwa kunu kukatandikira hali Musa, nangwa; baitu kukarugirirra kimu hali baisenkuru inywe kuruga ira); kandi na inywe musara omuntu ha Sabbato.
43007023	Omuntu obu araaba naasarwa ha Sabbato, nukwo Ebiragiro bya Musa bireke kucwibwa, habwaki nimumbiihirirwa habw'okukiza omubiri gwona gw'omuntu ha kiro kya Sabbato?
43007024	Muleke kucwa emisango nimurorra ha nzooka y'omuntu, baitu mucwege emisango omu bwinganiza.”
43007025	Abantu abamu aba Yerusaalemu baakaguzangana bati: “Omusaija onu tinuwe barukuserra kwita?
43007026	Darawe naabaza bbwa, kandi tibaina eki bamugambiire! Rundi abalemi bananukire kwo onu nkooku ali Kristo?
43007027	Ningira itwe nitumanya onu nambere aruga; baitu Kristo obu aliija, busaho n'omu alimanya nambere arukuruga.”
43007028	Nubwo Yesu, ow'akaba naayegesa omunju ya Ruhanga, yagambire n'iraka likooto ati: “Ego, nyowe mummanyire, kandi nimumanya nambere naarugire. Ntaije habwange nyenka baitu haroho ayantumire, Ogu w'amazima, kandi inywe timurukumumanya.
43007029	Nyowe mmumanyire, habwokuba nkaruga hali Uwe, kandi nuwe yantumire.”
43007030	Aho baaserra kumukwata; baitu busaho n'omu ayamutaireho engaro, habwokuba akasumi ke kakaba katakahikire.
43007031	Obu, abantu baingi bakamwikiriza nibagamba bati: “Mara Kristo obu aliija, alikora ebyamahano ebirukukira eby'onu?”
43007032	Abafalisaayo bakahurra abantu nkooku barukumubazaaho obuntamantama. Ekyarugiremu: banyakatagara abakuru n'Abafalisaayo nukwo kutuma abalinzi b'Enju ya Ruhanga bamukwate.
43007033	Nubwo Yesu yagambire ati: “Nkyali na inywe okumara akasumi kake; nukwo ngaruke hali Ogu ayantumire.
43007034	Mulinserra, timulinzoora; kandi nambere ndi timulisobora kuhikayo.”
43007035	Abayudaaya nukwo kukaguzangana bati: “Onu naagonza kugenda nkaha nambere tutalimuzoora? Naayenda kugenda omu Bayudaaya abaararangiire omu Bagiriiki nukwo ayegese Abagiriiki?
43007036	Naaba naamanyisa ki obu arukugamba ati: ‘Mulinserra, timulinzoora’; kandi ati: ‘Nambere ndi timulisobora kuhikayo’?”
43007037	Ha kiro kikuru eky'okumalirra obugenyi, Yesu akeemerra mu bantu naagamba n'iraka likooto ati: “Obu haraaba haroho anyakwina iroho, aije nambere ndi, anywe.
43007038	Anyakunyikiriza, nk'Ebihandiiko Ebirukwera oku bigamba: ‘Obwambu bw'amaizi g'obwomeezi buligera niburuga omunda ye.’”
43007039	Eki akakigamba ha Mwoyo Ahikiriire, abarukumwikiriza ou bakaba bali b'okutunga. Omu kasumi ako Mwoyo akaba atakagabirwe, habwokuba Yesu akaba atakanyumiziibwe.
43007040	Obu baahuliire ebigambo ebi, abamu muli bo baagamba bati: “Onu nuwe kwo murangi oli,”
43007041	Abandi bati: “Onu nuwe Kristo.” Baitu abandi baakaguza bati: “Mara Kristo w'okuruga Galiraaya?
43007042	Ebyahandiikirwe tibirukugamba ngu, Kristo ali w'okuruga omu ruganda rwa Daudi, kandi omu Betelehemu, ekyaro Daudi eki yaikairemu?”
43007043	Nahabweki haabaho okwebaganiza omu bantu hali uwe.
43007044	Abamu bakagonza kumukwata, baitu busaho n'omu ayamutaireho engaro.
43007045	Nubwo abakuru b'abalinzi baagarukire hali baanyakatagara abakuru n'Abafalisaayo; abo baabakaguza bati: “Ekibatangire kumuleeta kiki?”
43007046	Abakuru b'abalinzi baabagarukamu bati: “Busaho n'omu arabalize nk'omuntu ogu!”
43007047	Abafalisaayo nukwo kubakaguza bati: “Kandi na inywe muhabisiibwe?
43007048	Omu balemi rundi omu Bafalisaayo harumu abaramwikiriize?
43007049	Ekitebe kinu ky'abantu ekitamanyire Biragiro, ky'okukyenwa.”
43007050	Baitu omu omuli bo, nuwe Nikodemo ayaizire hali Yesu kara, yabakaguza ati:
43007051	“Ebiragiro byaitu bisingisa omuntu omusango batabandize kumutonganiza n'okumanya eki yakozire?”
43007052	Baamugarukamu bati: “Ntamanya na iwe oli Mugaliraaya? Serra, oraarora Galiraaya nkooku etali y'okurugwamu omurangi.”
43007053	Bbo baagenda, buli muntu yakwata ogw'owaabu.
43008001	Yesu akatemba ha rusozi rw'emiti Oliva.
43008002	Omu rukyakya yagaruka omunju ya Ruhanga; abantu boona baija nambere ali, yaikarra yabeegesa.
43008003	Abeegesa b'ebiragiro baaleeta omukazi ou baakwasire naasiihana. Baamwemereza hagati y'abantu,
43008004	baagambira Yesu bati: “Mwegesa, omukazi onu akwasirwe naasiihana.
43008005	kandi omu Biragiro, Musa akaturagira omuntu nk'ogu kumuteeza amabaale, afe. Hati iwe noomugambaho ki?”
43008006	Eki bakakikaguza nibamutega, nukwo batunge eki baraamujunaana. Baitu Yesu yainama hansi, yahandiika n'orukumu rwe ha itaka.
43008007	obu baayeyongiire kumukaguza, yainunuka yabagarukamu ati: “Omuli inywe atakasiisaga, nuwe abanze kumuhungurra ibaale,”
43008008	Yagaruka yainama, yayongera kuhandiikisa orukumu ha itaka.
43008009	Bbo obu baahuliire eki, baakwomoka omu omu, abakuru nubo baabandize, okuhika Yesu obu yasigaire wenka n'omukazi ayemeriire omu maiso ge.
43008010	Yesu yainunuka yamukaguza ati: “Mukazi iwe, bali nkaha? Busaho n'omu anyakukusingisize omusango?”
43008011	Omukazi yamugarukamu ati: “Taroho, Mukama wange.” Nandiki Yesu ati: “Na nyowe tindukukusingisa musango. Irooko ogende, kyonka otaligarukira kusiisa obundi.”
43008012	Yesu yayongera yabagambira ati: “Ninyowe kyererezi ky'ensi. Anyakumpondera taligendera omu mwirima, baitu alitunga ekyererezi ky'obwomeezi.”
43008013	Nubwo Abafalisaayo baamugambiire bati: “Iwe nooyebazaaho wenka ebirungi, nikyo ebi orukwebalizaaho bitarukubeera by'amazima.”
43008014	Yesu yabagarukamu ati: “Noobu ndaaba ninyebazaaho nyenka, ebi ndukwebazaaho by'amazima, habwokuba nimmanya nambere naarugire kandi nambere ndukugenda; baitu inywe timurukumanya nambere naarugire noobu haakuba nambere ndukugenda.
43008015	Inywe mucwa emisango nimurorra ha nsisana y'omuntu, baitu nyowe tinyina ou ncwera omusango.
43008016	Noobu ndaaba nincwa, encwa yange eba y'amazima, habwokuba tali nyowe nyenka anyakucwa; baitu ndi hamu n'Oli ayantumire.
43008017	Omu Biragiro byanyu kikahandiikwa kiti: Obwakaiso bw'abantu babiri buba bw'amazima.
43008018	Nsobora kuba ninyebazaaho nyenka, baitu Isenyowe ayantumire nawe ampaho obwakaiso.”
43008019	Nukwo bbo kumukaguza bati: “Sso ali nkaha?” Yesu yabagarukamu ati: “Nyowe timurukummanya, kandi na Isenyowe timumumanyire. Kakuba mummanyire, na Isenyowe mwakumumanyire.”
43008020	Ebi akabigamba ali omu kikeeto, obu akaba naayegesa omunju ya Ruhanga; baitu busaho n'omu ayamukwasire, habwokuba akasumi ke kakaba katakahikire.
43008021	Yesu yagaruka kubagambira ati: “Nyowe ninyija kugenda; inywe mulinserra, baitu mulifeera omu bibi byanyu; habwokuba nambere ndukugenda timusobora kwijayo.”
43008022	Nubwo Abayudaaya baakaguzangana bati: “Naija kweita? Nikyo arukugambira ati: ‘Nambere ndukugenda timusobora kwijayo’?”
43008023	Uwe yabagarukamu ati: “Inywe muli b'ensi enu, nyowe ndi w'omwiguru. Inywe muli b'ensi, baitu nyowe tindi w'omunsi munu.
43008024	Nikyo mbagambiriire nti: Mulifeera omu bibi byanyu. Mazimakwo obu muraaba mutarukunyikiriza nkooku ninyowe ogu, mulifeera kwo omu bibi byanyu.”
43008025	Nabo nukwo kumukaguza bati: “Baitu si niiwe oha?” Nandiki Yesu ati: “Eki nkakibasoborra okuruga kara.
43008026	Na hati nyina bingi eby'okubagambaho n'eby'okubasingisa omusango; hati Ogu ayantumire w'amazima, kandi ebi yanyegeseze nibyo ndangirra ensi yoona.”
43008027	Bbo bateetegereze nkooku arukubagambira hali Ise.
43008028	Yesu nukwo kubagambira ati: “Obu mulimara kuhanika Omwana w'omuntu, nubwo mulimanya nkooku ninyowe ogu; kandi nkooku ntarukukora ebyange habwange, baitu ndangirra Isenyowe ebi yanyegeseze.
43008029	Ogu ayantumire aikara na nyowe; atansige nyenka, habwokuba butoosa nkora ebi asiima.”
43008030	Obu akaba naabaza ebigambo ebi, baingi baamwikiriza.
43008031	Nubwo Yesu yagambiire Abayudaaya abaamwikiriize ati: “Obu muraagumiraga ha kigambo kyange, muliba beegesebwa bange mali.
43008032	Mulimanya amazima, kandi amazima galibafoora b'obugabe.”
43008033	Bbo nukwo kumugarukamu bati: “Itwe tuli baijukuru ba Abburahamu, titukatungwaga muntu weena. Noogenderra ki kugamba oti: ‘Muliba b'obugabe’?”
43008034	Aho Yesu yabagarukamu ati: “Mazimakwo nimbagambira nti: Weena anyakukora ekibi, aba mwiru rubaale w'ekibi.
43008035	Kandi omwiru taikara omuka ebiro byona. Omwana nuwe aikarra kimu omuka.
43008036	nahabweki Mwana wonyini obu araaba naabafoora b'obugabe, muliba b'obugabe mali.
43008037	Ninkimanya nkooku muli baijukuru ba Abburahamu; baitu nabwo nimuserra kunyita, habwokuba timurukwikiriza bigambo byange.
43008038	Nyowe ninyegesa ebi naarozire hali Isenyowe, kandi na inywe mukora ebi mwayegere hali isiinywe.”
43008039	Nukwo bbo kumugarukamu bati: “Abburahamu nuwe isiitwe.” Nandiki Yesu ati: “Kakuba mubaire baana ba Abburahamu, mwakukozire Abburahamu nkooku yakozire;
43008040	baitu hati nimuserra kunyita, nyowe anyakubagambiire amazima aga nahuliire hali Ruhanga. Abburahamu atakole ati.
43008041	Inywe nimukora isiinywe nkooku yakozire.” Baamugarukamu bati: “Itwe tituli bitwekano; twina Isiitwe omu, nuwe Ruhanga.”
43008042	Nandiki Yesu ati: “Kakuba Ruhanga abaire ali Isiinywe, mwakungondeze, habwokuba nkaija ninduga hali Ruhanga. Ntaije habwange nyenka, baitu nuwe yantumire.
43008043	Habwaki mutarukwetegereza ebi ndukugamba? Habwokuba timwina mutima ogw'okworobera ebigambo byange.
43008044	Inywe, isiinywe nuwe Sitaani, nikyo mugondeza kukora isiinywe ebi agonza. uwe akaba mwisi okuruga kara na kara, amazima tagaroho, habwokuba omuli uwe tihabamu mazima. Obu abiiha ebisuba, aba naayeyoleka nkooku ali; habwokuba mubiihi w'ebisuba, kandi nuwe ndugirro y'ebisuba.
43008045	Nyowe mbaza amazima, nikyo kibatanga kunyikiriza.
43008046	Nooha omuli inywe arukunyomereza ekibi? Obu ndaaba nimbaza amazima, habwaki mutanyikiriza?
43008047	Owa Ruhanga ahurra ebigambo bya Ruhanga. Inywe, eki mutarukubihulirra, habwokuba timuli ba Ruhanga.”
43008048	Abayudaaya baamugarukamu bati: “Tinikyo tugambire tuti: Oli Musamaliya, kandi oina omwoyo mubi?”
43008049	Nandiki Yesu ati: “Nangwa, tinyina mwoyo mubi, baitu ntamu Isenyowe ekitiinisa; kandi inywe nimungaya.
43008050	Nyowe tinyeserurra kitiinisa. Haroho omu anyakukinserurra kandi nuwe alicwa emisango.
43008051	Mazimakwo nimbagambira nti: Weena anyakukwata ekigambo kyange, talifa ebiro byona.”
43008052	Abayudaaya nukwo kumugambira bati: “Hati, twamanya nkooku oina omwoyo mubi. Abburahamu akafa n'abarangi baafa, kandi iwe noogamba oti: ‘Weena anyakukwata ekigambo kyange talifa ebiro byona.’
43008053	Iwe nookira isenkuru itwe Abburahamu ayafiire? Abarangi nabo ka bakafa. Baitu nooyeyeta oha?”
43008054	Yesu yabagarukamu ati: “Obu ndaaba ninyeha nyenka ekitiinisa, ekitiinisa kyange kya busa. Isenyowe ou mweta Ruhanga wanyu, nuwe ampa ekitiinisa.
43008055	Baitu inywe timumumanyire; ninyowe arukumumanya. Kandi obu ndagamba nti: Timmumanyire, ninyija kuba mubiihi w'ebisuba nka inywe; baitu nyowe mmumanyire, kandi nkwata ebigambo bye.
43008056	Isiinywe Abburahamu akasemererwa okumanya nkooku alirora ekiro kyange. Akakirora kandi yakyanganuka.”
43008057	Nubwo Abayudaaya baamukagwize bati: “Tokahikize emyaka ataano y'obukuru, kandi niiwe warozire Abburahamu?”
43008058	Nandiki Yesu ati: “Mazimakwo nimbagambira nti: Abburahamu atakabaireho, nyowe nkaba ndoho.”
43008059	Nubwo baakomere amabaale kugamuhungurra; baitu Yesu yayesereka, yaturuka omunju ya Ruhanga.
43009001	Yesu obu akaba naahingura, yarora omuntu ayazairwe ali mufu w'amaiso.
43009002	Nukwo abeegesebwa be kumukaguza bati: “Mwegesa, onu kuzaarwa afiire amaiso, ayasiisire nooha? Nuwe rundi abazaire be?”
43009003	Yesu yabagarukamu ati: “Onu atasiise, noobu baakubaire abazaire be; baitu kinu kikabaho nukwo entegeka ya Ruhanga eyolekerwe omuli uwe.
43009004	Nyowe kimpikirirre kuhikiriza entegeka y'Ogu ayantumire bukyali nyamusana; obwire nibwija kwira, omuntu obw'atasobora kukorramu.
43009005	Akasumi koona aka nkyali omunsi, ndi musana gwayo.”
43009006	Obu yamazire kugamba eki, yacwa amacwanta hansi, yatuga itaka, yalimusiiga ha maiso,
43009007	yamugambira ati: “Genda onaabe omu kiyanja kya Silohamu” (amakuru gaakyo ngu, Atumirwe). Yagenda yanaaba, yagaruka naarora.
43009008	Nukwo abataahi be n'abandi abaamuroraga naasabiiriza kukaguza bati: “Onu tinuwe muntu ayaikarraga naasabiiriza?”
43009009	Abamu baagarukamu bati: “Ego, nuwe”; n'abandi bati: “Nangwa, naamusisana kwonka.” Nukwo omusaija kubagambira ati: “Ninyowe.”
43009010	Bbo baamukaguza bati: “Amaiso gaawe gaigukire gata?”
43009011	Nandiki uwe ati: “Omuntu arukwetwa Yesu atugire itaka, yalinsiiga ha maiso, yandagira ati: ‘Genda onabe omu kiyanja kya Silohamu’; nagenda, nanaaba, narora.”
43009012	Baamukaguza bati: “Ali nkaha ogu?” Yabagarukamu ati: “Timmanyire.”
43009013	Omusaija ow'akaba afiire amaiso bamutwarra Abafalisaayo.
43009014	Kikaba kiri kiro kya Sabbato, Yesu obu yatugire itaka, yaigura amaiso ge.
43009015	Abafalisaayo baagaruka baamukaguza nkooku amaiso ge gaigukire. Yabagarukamu ati: “Ansiigire itaka ha maiso, nagenda, nanaaba, narora.”
43009016	Abamu omu Bafalisaayo nukwo kugamba bati: “Omuntu onu tatumirwe Ruhanga, habwokuba tafaaho Sabbato.” Abandi baakaguza bati: “Omuntu omusiisi naasobora ata kukora ebirukuhuniriza nka binu?” Boona tibaasobora kwikirraniza.
43009017	Baagaruka baakaguza ow'akaba afiire amaiso bati: “Ogu akwigwire amaiso, iwe noomugambaho ki?” Yabagarukamu ati: “Murangi.”
43009018	Abayudaaya bataikirize nkooku akaba afiire amaiso kandi gaiguka, okuhika obu baayesire abazaire be,
43009019	baabakaguza bati: “Onu nuwe mutabani wanyu, ou murukugamba ngu, akazaarwa afiire amaiso? Hati naarora ata?”
43009020	Abazaire be baabagarukamu bati: “Tumanyire onu nkooku ali mwana waitu, kandi akazaarwa afiire amaiso;
43009021	baitu hati nkooku arukurora, titurukukimanya; kandi n'ogu amwigwire amaiso titurukumumanya. Mumukaguze; muntu mukuru, ayegambirre wenka.”
43009022	Abazaire be ekyabagambisize kiti, nukwo kutiina Abayudaaya, habwokuba bakaba baikirraniize ngu, weena araayatura Yesu nkooku ali Kristo, w'okubingwa omu isorrokaniro lyabo.
43009023	Nikyo abazaire be bagambiire bati: “Muntu mukuru, mumwekagulize.”
43009024	Abayudaaya baagaruka baayeta omusaija ow'akaba afiire amaiso, baamugambira bati: “Kugiza Ruhanga! Itwe nitumanya omusaija ogu nkooku ali musiisi.”
43009025	uwe yabagarukamu ati: “Nyowe tindukumanya obu araaba ali musiisi. Kinu nikyo ndukumanya: nkaba nfiire amaiso, hati nindora.”
43009026	Baamukaguza bati: “Akukozireho ki? Amaiso gaawe agaigwire ata?”
43009027	Yabagarukamu ati: “Mbagambiire ira, baitu mwayanga kuhurra. Nimugondeza ki kukihurra obwa kabiri? Na inywe nimwenda kufooka beegesebwa be?”
43009028	Bbo baatandika kumujuma nibagamba bati: “Niiwe mwegesebwa we, itwe tuli ba Musa.
43009029	Nitumanya Ruhanga nkooku yabalize na Musa, baitu omuntu ogu titurukumanya nambere yarugire.”
43009030	Nandiki omusaija ati: “Ka kyamahano inywe okutamanya nambere yarugire, kandi kunu anyigwire amaiso!
43009031	Tumanyire Ruhanga nkooku atahurra basiisi; baitu weena anyakumuramya, akakora ebi agonza, nuwe Ruhanga ahurra.
43009032	Ensi yakaba kubaho tikikahulirwaga nkooku haroho ayaigwire amaiso g'omuntu ayazairwe ali mufu w'amaiso.
43009033	Omuntu ogu kakuba atararugire hali Ruhanga, busaho eki yakusoboire kukora.”
43009034	Bbo baamugarukamu bati: “Iwe ayazaalirwe omu bibi bisa, waija kutwegesa?” Baamubingira aheeru.
43009035	Yesu akahurra nkooku bamubingire. Obu yamuzoire, yamukaguza ati: “Noikiriza Omwana w'omuntu?”
43009036	Uwe yamugarukamu ati: “Waitu nuwe oha, nukwo mmwikirize?”
43009037	Nandiki Yesu ati: “Omurozire, nuwe ogu arukubaza na iwe.”
43009038	Yagamba ati: “MUKAMA wange, ninyikiriza.” Yamuramya.
43009039	Yesu nukwo kugambira ekitebe ky'abantu ati: “Ekyandeesire omunsi nukwo kucwa emisango. Nukwo abatarukurora barole, kandi abarukurora bafooke bafu b'amaiso.”
43009040	Abamu ha Bafalisaayo abakaba bamuli haihi, obu baahuliire eki, nubwo bamukagwize bati: “Na itwe tuli bafu b'amaiso?”
43009041	Nandiki Yesu ati: “Kakuba mubaire muli bafu b'amaiso, timwakubaire na musango; baitu hati habw'okugamba muti: ‘Niturora’, nikyo omusango gwanyu gurukwikarraho.”
43010001	“Mazimakwo nimbagambira nti: Ataraba omu mulyango kutaaha omu isibiko ly'entaama, baitu akatembera handi, ogu aba musuma kandi munyagi.
43010002	Anyakuraba omu mulyango nuwe muliisa w'entaama.
43010003	Omukumirizi amukingurraho kandi entaama zihurra iraka lye; entaama ze azeeta amabara gaazo, aziturukya aheeru.
43010004	Eze zoona obu amara kwiturukya aheeru, azeebembera, nazo zimuhondera, habwokuba zimanyire iraka lye.
43010005	Ogu ou zitarukumanya tizimuhondera, baitu zimwiruka habwokuba tizirukumanya maraka g'abandi.”
43010006	Yesu akabacwera orufumo oru, baitu bbo batakenge eki abagambiire.
43010007	Yesu yagaruka yabagira ati: “Mazimakwo nimbagambira nti: Ninyowe mulyango gw'entaama.
43010008	Abandi boona abaambandiize bakaba bali basuma kandi banyagi, n'entaama itabahurre.
43010009	Ninyowe mulyango; weena anyakuraba omuli nyowe alijunwa. Araataahaga, naaturuka kandi abone iriisizo.
43010010	Omusuma taizira kindi kwihaho kwiba, kwita, n'okuhwerekereza. Nyowe nkaija zibe n'obwomeezi, kandi bube bwingi muno.
43010011	Ninyowe omuliisa murungi. Omuliisa omurungi ahayo obwomeezi bwe habw'entaama ze.
43010012	Anyakuliisiza empeera tali muliisa mali, kandi entaama tiziri ze. Obu arora omwaga nigwija, asigaho entaama, airuka; omwaga gugwera entaama, guzirarangya.
43010013	Uwe airuka habwokuba naakorra empeera, kandi entaama tazitaho mutima.
43010014	Ninyowe omuliisa omurungi; mmanyire ezange, kandi n'ezange niziimmanya:
43010015	Nka Isenyowe oku ammanyire, na nyowe mmumanyire; kandi mpayo obwomeezi bwange habw'entaama zange.
43010016	Nyina entaama ezindi ezitali z'omu isibiko linu; nazo ninsemerra kuzireeta, zihurre iraka lyange. Nukwo habeho igana limu eriina omuliisa omu.
43010017	Nikyo Isenyowe angondeza, habwokuba mpayo obwomeezi bwange, nukwo ngaruke mbwegarurre.
43010018	Busaho n'omu anyakubunyihaho, baitu nyowe mbweheerayo nyenka. Nyina obusobozi bw'okubuhayo n'obw'okubwegarurra; obusobozi obu nkabuheebwa Isenyowe.”
43010019	Abayudaaya bakagaruka kwebaganizaamu habw'ebigambo ebi.
43010020	Abaingi omulibo baagamba bati: “Aina omwoyo mubi, kandi agwire iraro; nimumuhulirra ki?”
43010021	Baitu abandi bati: “Ebigambo ebi tibigambwa omuntu anyakwina omwoyo omubi. Omwoyo omubi nigusobora kwigura amaiso ga kihimbaara?”
43010022	Omu bwire obu, omu rubuga Yerusaalemu, bakaba nibakuza ekiro kikuru eky'okwijuka okwezibwa kw'Enju ya Ruhanga.
43010023	Bukaba buli bwire bw'obutiti, kandi Yesu akaba naarubatarubata omunju ya Ruhanga, omu kisasi ky'omulyango gwa Solomooni.
43010024	Abayudaaya baamwehinguliriza baamukaguza bati: “Olihikya nkaha kutwehanikisa emitima? Obu oraaba oli Kristo, tugambire bbwa.”
43010025	Yesu nukwo kubagarukamu ati: “Nkabagambira ira, baitu timwaikiriza. Emirimo ei ndukukora omu ibara lya Isenyowe, niyo erukungumya;
43010026	baitu inywe timurukwikiriza, habwokuba timuli ntaama zange.
43010027	Entaama zange zihurra iraka lyange. Nzimanyire, nazo zimpondera;
43010028	kandi nziha obwomeezi obutahwaho, tizirihwerekerra ebiro byona. Busaho n'omu alizinsahuraho.
43010029	Isenyowe ayazimpaire naakira boona amaani kandi busaho n'omu asobora kuzimusahuraho.
43010030	Nyowe na Isenyowe tuli omu.”
43010031	Abayudaaya baagaruka baakoma amabaale kugamuteera.
43010032	Yesu nukwo kubagambira ati: “Nkabooleka ebirungi bingi ebyarugire hali Isenyowe. Nikiha hali ebi ekirukubanteeza amabaale?”
43010033	Abayudaaya baamugarukamu bati: “Titurukukuteera amabaale habw'okukora ebirungi, baitu habw'okujuma Ruhanga. iwe nooyeyeta Ruhanga, kandi kunu oli muntu.”
43010034	Nandiki Yesu ati: “‘Muli baaruhanga’?
43010035	Abo abaiziirwe ekigambo kya Ruhanga obu aliba yabeesire baaruhanga (kandi Ebihandiiko Ebirukwera tibisobora kucwibwa),
43010036	ogu Isenyowe ou yayereze kandi yatuma omunsi, inywe nimumugambaho muta: ‘Noojuma Ruhanga’, habw'okugamba ngu: ‘Ndi Mwana wa Ruhanga?’
43010037	Obu ndaaba ntarukukora bukwenda bwa Isenyowe, muleke kunyikiriza;
43010038	baitu obu ndaaba nimbukora, inywe noobu muraaba mutarukunyikiriza, haakire mwikirize ebikorwa ebi ndukukora. Nukwo mumanye kandi mwetegereze Isenyowe nkooku ali omuli nyowe, na nyowe nkooku ndi omuli Uwe.”
43010039	Bakalengaho kugaruka kumukwata, baitu yabeecwamu.
43010040	Yagaruka yayambuka ekisaaru Yorudaani omu kiikaro nambere Yohaana yabandize kubatiriza, yaikara oku.
43010041	Baingi bakaija hali uwe, baagamba bati: “Yohaana atakole kintu ekirukuhuniriza na kimu, baitu byona Yohaana ebi yagambireho omusaija onu, bikaba biri by'amazima.”
43010042	Oku baingi baamwikiriza.
43011001	Betaniya hakaba haliyo omurwaire ayayetwaga Lazaaro. Kandi Betaniya nikyo kyaro Mariya na Malita owanyina, nambere baikaraga.
43011002	Mariya ogu, munyaanya Lazaaro ow'akaba arwaire, nuwe yasiigire Yesu amagita g'obwotere kandi yamuragaza ebigere n'isoke rye.
43011003	Nubwo banyaanya baatumireho Yesu bati: “Waitu, enganjani yawe arwaire.”
43011004	Baitu Yesu obu yahuliire eki, yagamba ati: “Endwara egi teri y'okumwita, baitu y'okuhaisa Ruhanga ekitiinisa, n'okuhaisaniza Omwana wa Ruhanga.”
43011005	Yesu yagonzaaga Malita na Mariya owanyina, na Lazaaro;
43011006	baitu obu yahuliire Lazaaro nkooku arwaire, yamara ebiro ebindi bibiri nambere akaba ali.
43011007	Ebiro ebi obu byahoire, yagambira abeegesebwa be ati: “Ka tugaruke Buyudaaya.”
43011008	Abeegesebwa nukwo kumukaguza bati: “Mwegesa, biro binu Abayudaaya babaire nibakuserra kukuteera amabaale, kandi nooyenda kugarukayo?”
43011009	Nandiki Yesu ati: “Omwizooba limu tiharumu saaha ikumi na ibiri? Omuntu obu agenda nyamusana tateerwa nkonge, habwokuba naamulikirwa omusana gw'ensi enu.
43011010	Baitu omuntu obu agenda ekiro ateerwa enkonge, habwokuba aba ataina musana ogw'okumumulikira.”
43011011	Obu yamazire kugamba ebi yayongera ati: “Munywani waitu Lazaaro agwijagiire, kandi ningenda kumusisiimura.”
43011012	Nukwo abeegesebwa be kumugambira bati: “Waitu obu araaba agwijagiire, araakira.”
43011013	Yesu akaba naabaza ha kufa kwa Lazaaro, baitu bbo baatekereza ngu, naagamba ha kugwijagira okw'oturo.
43011014	Nubwo Yesu yabaatuliire bbwa ati: “Lazaaro afiire;
43011015	kandi nyowe kinsemiize okutasangwayo. Kinu nikiija kubagasa n'okubongeraho okwikiriza. Hati nu tugende nambere ali.”
43011016	Tomasi, arukwetwa Omurongo, yagambira abeegesebwa bagenzi be ati: “Naitwe tugende, tufe hamu nawe.”
43011017	Yesu obu yahikireyo, yasanga Lazaaro amazire ebiro bbina omu kituuro.
43011018	Betaniya ekaba eri kilomita nka isatu okuruga Yerusaalemu.
43011019	Abayudaaya baingi bakaba baizire kuhumuuza Malita na Mariya habwa munyaanyabo.
43011020	Malita obu yahuliire Yesu nkooku arukwija, yagenda kumutangaana. Mariya yasigara aikaliire omunju.
43011021	Nubwo Malita yagambiire Yesu ati; “MUKAMA wange, kakuba wasangirwe hanu, munyaanya nyowe taakufiire.
43011022	Na hati nimmanya ngu, kyona eki oraasaba Ruhanga, naija kukikuha.”
43011023	Yesu yamugarukamu ati; “Munyaanyoko naija kuhumbuuka.”
43011024	Nandiki Malita ati: “Mmanyire nkooku alihumbuuka ha kuhumbuuka okwa ha kiro kya ha mpero.”
43011025	Yesu yamugambira ati: “Ninyowe kuhumbuuka, ninyowe bwomeezi; arukunyikiriza noobu alifa, baitu alyomeera;
43011026	kandi omuntu weena omwomeezi arukunyikiriza, talifa. Eki nookiikiriza?”
43011027	Malita yamugarukamu ati: “Ego, MUKAMA wange; ninyikiriza nkooku oli Kristo, Omwana wa Ruhanga niiwe ogu ow'okwija omunsi.”
43011028	Obu yamazire kugamba eki, yagenda yayeta owanyina Mariya, yamugambira ebihwa ati: “Omwegesa ali hanu, naakweta.”
43011029	Mariya obu yahuliire eki, yabandaatuka, yagenda nambere ali.
43011030	Yesu akaba atakahikire omu kyaro Betaniya, baitu akaba akyali omu kiikaro Malita nambere yamusangire.
43011031	Abayudaaya abakaba bali omunju nibahuumuza Mariya, obu baarozire yaimuka bwango, yaturuka aheeru, baamuhondera nibateekereza ngu, naagenda ha kituuro kulirirrayo.
43011032	Mariya, obu yahikire nambere Yesu ali, yamurora, yagwa ha bigere bye, naagamba ati: “MUKAMA wange, kakuba wasangirwe hanu, munyaanya nyowe taakufiire.”
43011033	Yesu obu yarozire Mariya narra, n'Abayudaaya abamuhondiire nabo nibarra, yatuntura omu mutima, yasaalirwa muno.
43011034	Nukwo kubakaguza ati: “Mukamuziika nkaha?” Baamugarukamu bati: “Waitu, ija orole.”
43011035	Yesu nawe yarra.
43011036	Nubwo Abayudaaya baagambire bati: “Murole nkooku yamugondeze!”
43011037	Abamu omuli bo baakaguza bati: “Onu ayaigwire amaiso ga kihimbaara, taakusoboire kutanga omuntu onu kufa?”
43011038	Yesu yahika ha kituuro, aijwire obusaalizi. Kikaba kiri bwingira obukingirweho ibaale.
43011039	Nukwo kubaragira ati: “Mwiheho ibaale.” Malita, munyaanya omufu, yamugambira ati: “MUKAMA wange, hati naanunka, habwokuba amazire ebiro bbina afiire.”
43011040	Nandiki Yesu ati: “Tinkugambiire nti: Obu oraikiriza, noija kurora ekitiinisa kya Ruhanga?”
43011041	Aho baihaho ibaale. Yesu yararamira haiguru yagamba ati: “Taata, ninkusiima habw'okumpurra.
43011042	Mmanyire nkooku ompurra butoosa, baitu kinu nkigambire habwa banu abanyehinguliriize, baikirize nkooku wantumire.”
43011043	Obu yamazire kugamba eki, yayamirra n'iraka likooto ati: “Lazaaro, turuka!”
43011044	Ow'akaba afiire yaturuka aheeru, emikono ye n'amaguru biboherwe n'ebikoba, amaiso ge gasemberwe ekitambaara. Yesu nukwo kubaragira ati: “Mumubohorre, mumuleke agende.”
43011045	Abayudaaya baingi abakaba bahondiire Mariya, obu baarozire Yesu eki akozire, baamwikiriza;
43011046	baitu abamu omuli bo baagenda kugambira Abafalisaayo ekyabaireho.
43011047	Nukwo abanyakatagara abakuru hamu n'abafalisaayo kusorooza orukurato. Baakaguzangana bati: “Tukole ki? Dora omusaija ogu naakora ebirukuhuniriza bingi.
43011048	Obu turaamuleka akongera kukora ati, boona nibaija kumwikiriza; kandi Abarooma baliija bahwerekereze ekiikaro kyaitu ekirukwera kinu n'ihanga lyaitu.”
43011049	Omu omuli bo, Kaayafa, ow'akaba ali mukuru w'abanyakatagara omu mwaka ogu, yabagambira ati: “Timwina eki murukumanya.
43011050	Timurukwetegereza nkooku kihikire omuntu omu kufeera boona, okukira ihanga lyona kuhwerekerra.”
43011051	Eki atakigambe habwe wenka, baitu habw'okuba mukuru w'abanyakatagara omu mwaka ogu. Akaragura Yesu nkooku asemeriire kufeera ihanga lyona;
43011052	kandi tarukufa habw'ihanga lyonka, baitu na habw'okusorooleza hamu abaana ba Ruhanga abaararangiire omu mahanga.
43011053	Okuruga ha kiro eki, baamalirra kumwita.
43011054	Nahabweki Yesu atagaruke kugendagenda bwerebwere omu Bayudaaya; baitu yarugayo, yagenda omu kicweka ekiheriire irungu, omu kyaro ekirukwetwa Efuraimu; oku nuho yaikaire aina n'abeegesebwa be.
43011055	Obugenyi obw'Abayudaaya obw'okwijuka Okuhingurwaho bukaba buli haihi kuhika, abantu baingi baaruga omu byaro, baagenda Yerusaalemu kweyeza, obugenyi obu butakahikire.
43011056	Bakaba nibaserra Yesu beemeriire omunju ya Ruhanga, nibakaguzangana bati: “Nimuteekereza muta? Mara, tarukwija ha kiro kikuru?”
43011057	Baanyakatagara abakuru n'Abafalisaayo bakaba baragiire ngu, obu haraaba haroho anyakumanyire nambere ali, aije abamayise, bamukwate.
43012001	Obu hakaba hasigaire ebiro mukaaga obugenyi obw'okwijuka Okuhingurwaho buhike, Yesu yaija Betaniya, Lazaaro ou yahumbwire omu bafu nambere akaba ali.
43012002	Oku bakamucumbirayo ekyekiro. Malita yabaheereza kandi Lazaaro akaba ali omu hali abo abakaba baikaliire na Yesu nibalya.
43012003	Mariya yaleeta kimu kyakabiri kya lita ky'amagita ag'omuhendo agarukuboya kurungi, yagasiiga ebigere bya Yesu kandi yabiragaza n'isoke rye. Enju yoona yaijura okuboya kw'amagita ago.
43012004	Omu ha beegesebwa be, Yuda Isikalyota ow'akaba naija kumugobeza, nukwo kukaguza ati:
43012005	“Habwaki amagita ago gatatunzirwemu dinaali, bikumi bisatu, zikagabirwa abaseege?”
43012006	Ekyamugambisize eki, tikuli kuganyira abaseege, baitu habwokuba akaba ali musuma, kandi nuwe yakwataga ensahu, yaikaraga naasomoraho ebi baatamuga.
43012007	Nukwo Yesu kumugarukamu ati: “Omukazi mumuleke, amagita agaahurre ekiro eky'okuziikwa kwange.
43012008	Abaseege mwikara nabo butoosa, baitu timuliikara na nyowe obutoosa.”
43012009	Abayudaaya baingi obu baahuliire nkooku ali oku, baija. Bataizirre Yesu wenka, baitu n'okurora Lazaaro ou yahumbwire omu bafu.
43012010	Nubwo abanyakatagara abakuru baahanwire n'okwita Lazaaro,
43012011	habwokuba baingi omu Bayudaaya bakaba nibabarugaho habwe, nibaikiriza Yesu.
43012012	Ha kiro ekyakurasireho, ekitebe kikooto eky'abantu abakaba baizire ha kiro kikuru bakahurra Yesu nkooku arukwija Yerusaalemu.
43012013	Baagenda kumutangirra bakwasire amataagi g'emikindo, nibaswagirra bati: “Ahaisanizibwe! W'omugisa Omukama wa Isirairi, ogu arukwija omwibara ly'Atahwaho.”
43012014	Aho Yesu yarora omwana gw'endogoyi, yagwikarraho nkooku kyahandiikirwe kiti:
43012015	“Otatiina iwe muhara wa Siyoni. Omukama wawe nguli naija, atembere omwana gw'endogoyi!”
43012016	Okubanza abeegesebwa be, eki batakyetegereze; baitu Yesu obu yamazire kunyumizibwa, nubwo baijukire ebi nkooku byamuhandiikirweho kandi byamukozirweho.
43012017	Kandi abo boona abakaba baroho obu yayesire Lazaaro kuruga omu kituuro, yamuhumbuura omu bafu, nabo baaha obwakaiso.
43012018	Eki nikyo kyatwaire ekitebe ky'abantu kugenda kumutangirra, habwokuba bakaba bahuliire nkooku akozire ekirukuhuniriza eki.
43012019	Abafalisaayo nukwo kugambirangana bati: “Murole nkooku tutakyaina eky'okukora; dora, ensi yoona emuhondiire.”
43012020	Kandi omuli abo abaizire ha bugenyi kuramya, hakaba harumu Abagiriiki.
43012021	Abo bakaija hali Filipo owa Betisaida orw'omu Galiraaya, baamusaba bati: “Waitu, nitugonza kurora Yesu.”
43012022	Filipo yagambira Andereya; kandi Andereya yagenda nawe, bamanyise Yesu.
43012023	Uwe yabagarukamu ati: “Akasumi kahikire Omwana w'omuntu okunyumizibwa.
43012024	Mazimakwo nimbagambira nti: akajuma k'engano obu katagwa omu itaka kakafa, kaikara konka; baitu kakuba kafa, kaana ebyana bingi.
43012025	Weena anyakugonza obwomeezi bwe omunsi munu abuferwa, baitu anyakunoba obwomeezi bwe nuwe aliikara nabwo okuhika omu bwomeezi obutahwaho.
43012026	Weena anyakumpeereza asemeriire kunkuraatira; kandi nyowe nambere ndi, n'omuheereza wange nuho aliba. Weena anyakumpeereza, Isenyowe alimuha ekitiinisa.”
43012027	“Hati omutima gwange gutuntwire. Kandi ndaagamba ki? ‘Taata onjune, akasumi kanu kaleke kumpikaho’? Nangwa, habwokuba ekyandeesire nukwo kuhikwaho akasumi kanu.
43012028	Taata, nyumizibwa.” Omu kasumi ako iraka lyaruga omwiguru nirigamba liti: “Nkanyumizibwa ira kandi ndigaruka okunyumizibwa.”
43012029	Ekitebe ky'abantu abakaba beemeriire aho baahurra iraka eri, baagira ngu nkuba niyo ebbwatukire. Abandi bati: “Malaika nuwe abalize nawe.”
43012030	Baitu Yesu yabagambira ati: “Iraka eri liizire habwanyu, tihali habwange.
43012031	Kanu nuko kasumi ensi enu aka eraacwererwamu omusango, kandi omulemi w'ensi enu naija kubingwa.
43012032	Nyowe obu ndikamara kuhanikwa, ndiiriza boona nambere ndi.”
43012033	Eki akakigamba kwoleka emifeere ye.
43012034	Nukwo abantu kumukaguza bati: “Tukasoma omu Biragiro ngu, Kristo aliikaraho ebiro byona. Osobora ota kugamba ngu, Omwana w'omuntu alihanikwa? Omwana w'omuntu ogu nooha?”
43012035	Nandiki Yesu ati: “Omusana gukyali na inywe akasumi kake. Murubate mukyaina omusana, obwire buleke kubairirra omu muhanda; ogu anyakugenda omu mwirima, tamanya nambere arukugenda.
43012036	Obu muraaba mukyaina omusana, mugwikirize nukwo mufooke baana b'omusana.” Yesu obu yamazire kugamba ebi, yarugaho, yabeesereka.
43012037	Noobu araaba yakozire ebihuniriza bingi omumaiso gaabo, nabwo batamwikirize.
43012038	Eki kikahikiriza ekigambo omurangi Isaaya eki yagambire ati: “Ai MUKAMA, nooha ayaikiriize ebi twamurangiire, kandi nooha ayasuukulirwe amaani ga MUKAMA?”
43012039	Nikyo balemiirwe okwikiriza, habwokuba Isaaya akagaruka yagamba ati:
43012040	“Akabaigara amaiso, yabagumanganiza emitima, nukwo amaiso gaabo galeke kuhweza n'emitima yabo ereke kwetegereza, bakampindukira, nkabakiza.”
43012041	Eki Isaaya akakigamba habw'okurora ekitiinisa kya Kristo, kandi nuwe yabalizeho.
43012042	Baingi, noobu baakuba omu balemi babo, bakamwikiriza; baitu batakyatule habw'okutiina Abafalisaayo, tibaikara kubingwa omu isorrokaniro;
43012043	habwokuba bbo bakagonza okusiimwa abantu kukira kusiimwa Ruhanga.
43012044	Yesu yagambira haiguru ati: “Weena arukunyikiriza, tarukwikiriza nyowe, baitu naikiriza Oli ayantumire.
43012045	Kandi weena arukundora, buli arozire ayantumire.
43012046	Nyowe nkaija omunsi ndi musana, nukwo weena arukunyikiriza aleke kwikara omu mwirima.
43012047	Weena anyakuhurra ebigambo byange atabikwasire, nyowe timmusingisa musango. Habwokuba ntaije kusingisa ab'omunsi omusango, baitu nkaija kubajuna.
43012048	Arukunyanga, akanga n'okukwata ebigambo byange, haroho arukumucwera omusango. Ebigambo ebi nagambire nibyo birimusingisa omusango ha kiro kya ha mpero.
43012049	Habwokuba ntabigambe habwange, baitu Isenyowe ayantumire nuwe yandagiire eby'okugamba n'eby'okwegesa.
43012050	Kandi mmanyire Ebiragiro bye nkooku bireeta obwomeezi obutahwaho. Nahabweki ebi ngamba, mbigamba isenyowe nkooku yadagiire.”
43013001	Ekiro kikuru eky'obugenyi Obw'okwijuka Okuhingurwaho kikaba kitakahikire; kandi Yesu yamanya akasumi ke ak'okuruga omunsi munu n'okugaruka hali Ise nkooku kahikire. Okumanya yagondeze abe abakaba bali omunsi, akabagondeza kimu okuhika ha mpero.
43013002	Obu bakaba nibalya ekyekiro, Sitaani amazire kutaahya omu mutima gwa Yuda Isikalyota mutabani wa Simooni, ekiteekerezo ky'okumugobeza,
43013003	Yesu akaba naamanya Ise nkooku yamukwasize byona kandi nkooku yarugire hali Ruhanga naija n'okugaruka hali Ruhanga;
43013004	yaimuka, yaruga ha meeza, yajuura omwegereko gwe, yayeteega etaulo omunda.
43013005	Yaseesa amaizi omu bbeseni, yatandika kunaabisa abeegesebwa be ebigere, n'okubisusuza taulo ei akaba ayeteegere.
43013006	Aho yahika hali Simooni Petero, kandi Petero yamukaguza ati: “MUKAMA wange, noonaabisa nyowe ebigere?”
43013007	Nandiki Yesu ati: “Eki ndukukora torukukimanya hati, baitu olikimanya hanyuma.”
43013008	Petero yamugambira ati: “Toliinaabisa bigere naakake.” Nukwo Yesu kumugarukamu ati: “Obu ndaaba ntarukukunaabisa, tokyateerana na nyowe.”
43013009	Simooni Petero yamugambira ati: “MUKAMA wange, otannabisa ebigere byonka, baitu onnabise engaro n'omutwe!”
43013010	Nandiki Yesu ati: “Anyakwogere, tayetaaga kindi rundi okunaaba ebigere byonka, habwokuba weena aba naayera. Na inywe nimwera, baitu timuli inywena.”
43013011	Habwokuba akamanya araamugobeza; nikyo yagambira ati: “Timurukwera inywena.”
43013012	Obu yamazire kubanaabisa ebigere, yajwara omwegereko gwe, yagaruka ha meeza, yabakaguza ati: “Mwetegeriize eki mbakozire?
43013013	Inywena munyeta Mwegesa kandi MUKAMA wanyu; muhikya, habwokuba nukwo ndi.
43013014	Hati nu, nyowe MUKAMA kandi Omwegesa wanyu, obu ndaaba mbanaabisize ebigere, na inywe nukwo musemeriire muti okunaabisangana ebigere.
43013015	Mbahaire ekyokurorraho, na inywe mukolege nkooku mbakozire.
43013016	Mazimakwo nimbagambira nti: Omuheereza takira mukama we; kandi omukwenda takira ogu ayamutumire.
43013017	Ebintu binu obu muraaba nimubikenga, muli b'omugisa kakuba mubikora.
43013018	Tindukubagambaho inywena; habwokuba nimmanya aba naakomere, nukwo Ekyahandiikirwe kihikirre ekirukugamba kiti: ‘Ogu ayaliire ha byokulya byange, nuwe anyehindukiriire.’
43013019	Eki nkibagambiire kitakabaireho; obu kiribaho, nukwo mwikirize ngu, ninyowe ogu.
43013020	Mazimakwo nimbagambira nti: Weena anyakujwahukirra ou ntuma, aba ajwahukiriire nyowe; kandi anyakujwahukirra nyowe, aba ajwahukiriire Oli ayantumire.”
43013021	Yesu obu yamazire kugamba ebi, yakwatwa obujune, yayatura ati: “Mazimakwo nimbagambira nti: Omu omuli inywe naija kungobeza.”
43013022	Abeegesebwa be nukwo kurorangana batarukumanya ou agambireho.
43013023	Omwegesebwa Yesu ou yagonzaaga, akaba amwigamiire ha kifuba.
43013024	Nukwo Simooni Petero kumusima naagamba ati: “Mukaguza ou arukubazaaho.”
43013025	Ogu ow'akaba aigamiire Yesu ha kifuba yamukaguza ati: “MUKAMA wange, nooha ogu?”
43013026	Nandiki Yesu ati: “Nuwe ogu ou ndakoleza entonge nkagimuha.” Obu yakoleze entonge, yagiha Yuda, mutabani wa Simooni owa Isikalyota.
43013027	Obu yamazire kulya entonge egi, Sitaani yamutaahamu. Nukwo Yesu kumugambira ati: “Eki orukugenda kukora, kikole bwango.”
43013028	Omuli abo abakaba baikaliire ha kiihuro, busaho n'omu ayamanyire eki yamugambiire ati.
43013029	Baitu abamu mulibo, habw'okumanya Yuda nkooku yakwataga ensaho ya sente, nikyo batekeriize ngu, Yesu amutumire agule ebi barukwetaaga habw'obugenyi; rundi ngu, ahe abaseege akantu.
43013030	Yuda obu yamazire kulya entonge, ahonaaho yaturuka aheeru. Obwire bukaba bwizire.
43013031	Obu yamazire kugenda, Yesu yagamba ati: “Hati Omwana w'omuntu anyumiziibwe, na Ruhanga anyumiriziibwe omuli uwe.
43013032	Kandi Ruhanga obu araaba anyumiriziibwe omu Mwana we, na Mwana naija kunyumirizibwa omu Ruhanga, kandi araamunyumiza bwango. ”
43013033	“Baana bange, nkyali na inywe akacu kake. Nimwija kunserra; baitu nkooku naagambiire Abayudaaya, na inywe nukwo ndukubagambira nti: ‘Nambere ndukugenda, timulisobora kwijayo.’
43013034	Nimbaha Ekiragiro ekihyaka: Mugonzangane; nyowe nkooku nabagondeze, na inywe nukwo mugonzangane.
43013035	Obu muraaba nimugonzangana, aho nuho abantu boona balimanyira nkooku muli beegesebwa bange.”
43013036	Simooni Petero nukwo kumukaguza ati: “MUKAMA wange, noogenda nkaha?” Yesu yamugarukamu ati: “Nambere ndukugenda tosobora kumpondera hati; baitu olimpondera hanyuma.”
43013037	Petero yayongera yamukaguza ati: “Waitu, habwaki ntakuhondera hati? Nyeteekaniize kuhayo obwomeezi bwange habwawe.”
43013038	Nandiki Yesu ati: “Oyeteekanize kuhayo obwomeezi bwawe habwange? Mazimakwo ninkugambira nti: Enkoko tekooke, iwe otakanyehoogere emirundi esatu.”
43014001	“Emitima yanyu ereke kutuntura. Mwikirize Ruhanga, na nyowe munyikirize.
43014002	Omwa isenyowe harumu ebiikaro bingi; kakuba kitali kyo, tinakubagambiire nti: Ningenda kubateekaniriza ekiikaro.
43014003	Kandi obu ndigenda nkabateekaniriza ekiikaro, ndigaruka mbatwale nambere ndi, oku na inywe nuho mwikale.
43014004	Kandi omuhanda ogurukutwara nambere ndukugenda, mugumanyire.”
43014005	Nukwo Tomasi kumukaguza ati; “MUKAMA wange, titurukumanya nambere orukugenda; omuhanda turaagumanya tuta?”
43014006	Yesu yamugarukamu ati: “Ninyowe muhanda, ninyowe mazima, ninyowe bwomeezi. Tiharoho anyakuhika hali Isenyowe atarabire omuli nyowe.
43014007	Kakuba mwammanyire, na Isenyowe mwakumumanyire; okuruga hati nimumumanya kandi mumuboine.”
43014008	Filipo yamugambira ati: “MUKAMA wange otwoleke Sso, eki kiraatumara.”
43014009	Nandiki Yesu ati: “Filipo, nambere nakaba kwikara na inywe tokammanyaga? Ogu anyakundora, buli aba arozire Isenyowe. Habwaki ogamba oti: ‘Twoleke Sso?’
43014010	Timurukwikiriza nkooku ndi omuli Isenyowe, na Isenyowe nkooku ali omuli nyowe? Ebigambo ebi mbagambira, timbigamba habwange; baitu Isenyowe anyakwikara omuli nyowe, nuwe akora emirimo ye.
43014011	Munyikirize nkooku ndi omuli Isenyowe, na Isenyowe nkooku ali omuli nyowe; kitali eki, munyikirize habw'ebikorwa ebi nkora.
43014012	“Mazimakwo nimbagambira nti: Arukunyikiriza, nawe alikora ebi ndukukora, kandi alikora ebirukukiraho; habwokuba nyowe ningenda owa Isenyowe.
43014013	Kyona eki muraasabaga omu ibara lyange, ndikikora, nukwo Isenyowe anyumirizibwe omu Mwana we.
43014014	Kyona eki murakasabaga omu ibara lyange ndikikora.”
43014015	“Obu muraaba nimungonza, muraakwataga ebiragiro byange.
43014016	Na nyowe ndisaba Isenyowe abahe Omuhabuzi ondi, aikalege na inywe ebiro byona.
43014017	Ogu nuwe Mwoyo ow'amazima, abantu ou batarukusobora kujwahukirra, baitu inywe mumumanyire, habwokuba aikara na inywe kandi aliba omuli inywe.
43014018	“Tindukwija kubasiga muli nfuuzi; ndigaruka hali inywe.
43014019	Hasigaire akasumi kake abantu tibaligaruka kundora, baitu inywe mulindora; habwokuba nyowe ndi mwomeezi, na inywe mulyomeera.
43014020	Ha kiro eki mulimanya nkooku ndi omuli Isenyowe, na inywe nkooku muli omuli nyowe, na nyowe omuli inywe.
43014021	Anyakwikiriza ebiragiro byange akabikwata, ogu nuwe angonza; kandi arukungonza, aligonzibwa Isenyowe, na nyowe ndimugonza kandi ndimweyoleka.”
43014022	Yuda (atali Isikalyota) yamukaguza ati: “MUKAMA wange, kiri kita iwe okutweyoleka, kunu oteeyolekere abantu boona?”
43014023	Yesu yamugarukamu ati: “Omuntu obu aba nangonza, alikwata ebigambo byange, na Isenyowe alimugonza; tuliija nambere ali, twikale nawe.
43014024	Atangonza takwata bigambo byange; kandi kunu ebigambo ebi murukuhuura tibiri byange, baitu bya Isenyowe ayantumire.
43014025	“Ebi mbibagambiire nkyali na inywe.
43014026	Baitu Omuhabuzi, nuwe Mwoyo Ahikiriire, Isenyowe ou alituma omu ibara lyange, nuwe alibeegesa byona, kandi alibaijukya byona ebi nakabagambiire.
43014027	Nimbasigira obusinge, obusinge bwange nimbubaha; baitu tindukubuha ensi nkooku ebuha. Emitima yaanyu ereke kutuntura, noobu kwakuba kutiina.
43014028	Mwampurra nimbagambira nti: ‘Ningenda, kandi ndigaruka nambere muli.’ Obu mwakubaire nimungonza, mwakusemeriirwe, habwokuba ningenda hali Isenyowe; kandi Isenyowe nankira obukuru.
43014029	Eki, nakibagambira kitakahikire; obu kirihika nukwo mwikirize.
43014030	Tindukwongera kubabaliza bingi, habwokuba omulemi w'ensi enu naija. Uwe tannyinaho busobozi;
43014031	baitu nyowe nkora Isenyowe nkooku yandagiire, nukwo abantu bamanye nkooku mmugonza. Mwimuke, turuge hanu.”
43015001	Ninyowe muzaabbibbu nyakabara, kandi Isenyowe nuwe mulimi.
43015002	itaagi lyange lyona eritarukwana bijuma, alitemaho; kandi buli itaagi erirukwana ebijuma alikonera, nukwo lyane ebirukukiraho.
43015003	Inywe mumazire kusemezibwa habw'ebigambo ebi nabagambiire.
43015004	Mwikale omuli nyowe, nka nyowe oku nyikara omuli inywe. Itaagi nkooku litasobora kwana ebijuma habwalyo lyonka, litali ha mizaabbibbu, nukwo na inywe mutasobora kukora ebikorwa ebirungi, rundi buli mugumiire hali nyowe.
43015005	Ninyowe muzaabbibbu, inywe muli mataagi. Ogu anyakwikara omuli nyowe, na nyowe omuli uwe, nuwe akora ebirungi bingi; habwokuba timwina eki musobora kukora mutali na nyowe.
43015006	Weena ataikara omuli nyowe anagwa nk'itaagi eritemerwe ha muti kandi ayoma. Amataagi nk'ago gasoroozebwa, ganagwa omu murro, gahya.
43015007	Obu muraikaraga omuli nyowe, n'ebigambo byange bikaikara omuli inywe, muraasobora kusaba kyona eki murukugonza, kandi kiribakolerwa.
43015008	Ekirukuhaisa Isenyowe ekitiinisa nukwo inywe kukora ebirungi bingi, nimwoleka nkooku muli beegesebwa bange mali.
43015009	Nka nyowe oku yangondeze, nukwo na nyowe nabagondeze; na inywe mwikale omu ngonzi zange.
43015010	Obu muraakwataga ebiragiro byange nyowe nkooku nakwasire ebya Isenyowe, muliikara omu ngonzi zange nyowe nkooku naikaire omu ngonzi ze.
43015011	Ebi mbibagambiire nukwo okusemererwa kwange kwikale omuli inywe, kandi okusemererwa oku kwijurre kimu.
43015012	“Kinu nikyo ndukubaragira: Mugonzangane nka nyowe oku nabagondeze.
43015013	Tiharoho anyakwina engonzi ezirukukira zinu, ezihambiriza omuntu kufeera enganjani ze.
43015014	Inywe muli nganjani zange obu muraaba nimukora ebi ndukubaragira.
43015015	Tinkyabeeta bairu, habwokuba omwiru tamanya mukama we ebi akora; baitu mbeesire nganjani, habwokuba nkabamanyisa byona Isenyowe ebi yangambiire.
43015016	Tibali inywe abankomere, baitu ninyowe nabakomere, nabataho nukwo mukole ebirungi, kandi ebikorwa byanyu biikaleho. Nahabweki kyona eki musaba Isenyowe omu ibara lyange, akibahe.
43015017	Eki ndukubaragira nkinu: Mugonzangane.”
43015018	“Abantu obu balibanoba, mumanye nkooku baabandize kunoba nyowe.
43015019	Kakuba mubaire muli b'ensi enu, ensi yakubagondeze nk'abaayo; baitu timuli b'ensi habwokuba nkabakoma nabaiha omunsi, nikyo ensi erukubanobera.
43015020	Mwijuke eki nabagambiire nti: ‘Omuheereza takira mukama we’. Obu baraaba nibampiiganiza, na inywe balibahiiganiza. Obu baraaba baahuliire ebi nabagambiire, n'ebyanyu balibihurra.
43015021	Baitu ebi byona balibibakora nibabatura nyowe, habwokuba tibarukumanya Ogu ayantumire.
43015022	Kakuba ntaraizire nkabagambira, tibaakubaire na kibi; baitu hati tibaina ky'okwekwasa habw'ekibi kyabo.
43015023	Ogu anyakunnoba, anoba na Isenyowe.
43015024	kakuba ntarakozire omuli bo ebikorwa ebitakakorwaga ondi weena, tibaakubaire na kibi; baitu hati babirozire kandi baanoba nyowe hamu na Isenyowe.
43015025	Eki kikabaho kihikirize ekyahandiikirwe omu Biragiro byabo kiti: ‘Bakannobera busa’.
43015026	Baitu Omuhabuzi ou ndibatwekera, naaruga hali Isenyowe, nuwe Mwoyo ow'amazima anyakuruga hali Isenyowe, Ogu obu aliija aliba kaiso wange.
43015027	Na inywe muli bakaiso, habwokuba okuruga ha kubanza twikaire hamu.”
43016001	“Ebi byona mbibagambiire muleke kugarukirra.
43016002	Balibabinga omu masorrokaniro; kandi akasumi kalihika omuntu weena arukubaita mbere aliteekerereza ngu, naaheereza Ruhanga.
43016003	Ekiribakoza eki nukwo kutamanya Isenyowe noobwakuba nyowe.
43016004	Baitu akasumi obu kalihika, muliijuka nkooku nabibamanyisize.” “Ebigambo binu ntabibagambire kuruga ha kubanza, habwokuba tukaba tukyali hamu.
43016005	Hati nu ningenda hali Ogu ayantumire, kandi busaho n'omu omuli inywe arukunkaguza ati: ‘Noogenda nkaha?’
43016006	Baitu habw'okubibagambira, emitima yanyu ijwire obujune.
43016007	Nabwo nimbagambira amazima nti: Okugenda kwange nikubagasira. Kakuba ntagenda, Omuhabuzi talibaizira; baitu obu ndigenda ndimubatumira.
43016008	Uwe obu aliija alirumiriza abantu habw'ekibi, habw'obuhikiriire na habw'okucwerwa omusango.
43016009	Alibarumiriza ekibi habw'okutanyikiriza.
43016010	Aligumya obuhikiriire bwange, habwokuba ningaruka hali Isenyowe kandi timulyongera kundora.
43016011	Alinanura abantu nkooku balicwerwa omusango, habwokuba omulemi w'ensi enu amazire kusingwa omusango.
43016012	“Nkyaina bingi eby'okubagambira, baitu timurukwija kubisobora hati.
43016013	Mwoyo w'amazima obu aliija, alibeebembera abooleke amazima goona. Uwe talibaza habw'obusobozi bwe, baitu kyona eki alihurra, nikyo aligamba; kandi alibamanyisa n'ebirukwija kubaho.
43016014	Aliinyumiza habwokuba araihaga ha byange, naabibamanyisa.
43016015	Byona Isenyowe ebi ainabyo, byange; nikyo mbagambiriire nti: Mwoyo, ebyange nibyo araabamanyisaaga.”
43016016	“Hasigaire akacu kake muliba mutakyandora, kandi halihinguraho akacu kake mulindora.”
43016017	Abamu ha beegesebwa be nukwo kukaguzangana bati: “Kinu kiki eki atugambiire ati: ‘Hasigaire akacu kake, muliba mutakyandora’; kandi ati: ‘Halihinguraho akacu kake, mulindora’? Kandi ati: ‘Ningenda hali Isenyowe’?”
43016018	Baayongera kukaguzangana bati: “Naamanyisa ki obu arukugamba ati: ‘Hasigaire akacu kake’? Titurukwetegereza eki arukugamba.”
43016019	Yesu yakenga nkooku barukugonza kumukaguza, nukwo kubagambira ati: “Kinu tinikyo murukukaguzangana: Nyowe eki ngenderiire obu ngambire nti: ‘Hasigaire akacu kake muliba mutakyandora’?
43016020	Mazimakwo nimbagambira nti: Inywe mulirra, muliganya; baitu ensi, yo erisemererwa. Mulisaalirwa, baitu okusaalirwa kwanyu kulirugwamu okusemererwa.
43016021	Omukazi obu aba naarumwa kuzaara, asaalirwa, habwokuba akasumi ke kaba kahikire; baitu obu amara kuzaara, obusaalizi aba atakyabwijuka habw'okusemererwa, habwokuba omwana azairwe omunsi.
43016022	Inywe nimusaalirwa hati, baitu ndigaruka mbasuule, nukwo emitima yanyu erisemererwa, kandi okusemererwa kwanyu oku busaho n'omu alikubaihaho.
43016023	Ha kiro eki timulinkaguza kantu. Mali mali nimbagambira nti: kyona eki mulisaba Isenyowe omu ibara lyange, alikibaha.
43016024	Mwakaba kuba, timukasabaga kantu omu ibara lyange. Musabe, muliheebwa, nukwo okusemererwa kwanyu kuhikirre.
43016025	“Ebi mbibagambiire omu nfumo; akasumi kalihika obu ntalibagambira omu nfumo, baitu ebya Isenyowe ndibibagambira bbwa.
43016026	Ha kiro eki mulisaba omu ibara lyange, kandi tindukubagambira nti: Nyowe ndibasabira hali Isenyowe;
43016027	ningira Isenyowe nawe abagonza, habwokuba inywe mukangonza mwaikiriza nkooku narugire hali Uwe.
43016028	Nkaruga hali Isenyowe, naija omunsi; hati ensi ningirugamu, ningaruka owa Isenyowe.”
43016029	Abeegesebwa be baagamba bati: “Weza! hati noogamba bbwa, tokyagamba omu nfumo!
43016030	Twetegeriize nkooku omanyire ebintu byona, kandi torukulindirra muntu n'omu kukukaguza; nikyo turukwikiririza nkooku warugire hali Ruhanga.”
43016031	Yesu yabagarukamu ati: “Hati mwaikiriza?
43016032	Akasumi nikaija, na hati kahikire, aka mulirarangiramu, buli muntu akwate ogwe, nimunsigaho nyenka; baitu nabwo tindi nyenka, habwokuba nyina Isenyowe.
43016033	Ebi mbibagambiire nukwo muzoole obusinge omuli nyowe. Omunsi mwina obujune, baitu mugume. Nyowe, ensi ngisingwire.”
43017001	Yesu obu yamazire kugamba ebi, yararamira haiguru nagamba ati: “Taata, akasumi kahikire; nyumiza Omwana waawe, nukwo nawe akunyumize.
43017002	Habwokuba okamuha obusobozi ha bantu boona, nukwo ahe boona aba wamukwasize obwomeezi obutahwaho.
43017003	Kandi obwomeezi obutahwaho nubwo bunu: abantu bamanye iwe Ruhanga omu, ow'amazima, na Yesu Kristo ou watumire.
43017004	Nyowe nkakunyumiza omunsi, mmazire kuhikiriza omulimo wampaire kukora.
43017005	Hati nu Taata, onnyumiririze nambere oli nongarurra ekitiinisa eki nkaba nyinakyo ndi hamu na iwe ensi etakahangirwe.
43017006	“Nkakumanyisa abantu aba wansoroliire omunsi. Bakaba bali baawe, okabampa, kandi bakwasire ekigambo kyawe.
43017007	Hati bamanyire byona ebi wampaire nkooku biruga nambere oli;
43017008	habwokuba byona ebi wangambiire nkabibamanyisa, baabiikiriza, baamanyira kimu nkooku narugire hali Iwe, kandi baikiriza ngu, niiwe wantumire.
43017009	Abo nubo ndukusabira. Tindukusabira ab'ensi, kyonka ninsabira abo aba wampaire, habwokuba baawe.
43017010	Abange boona, baawe; n'abaawe boona, bange. Ninyumiririzibwa omuli bo.
43017011	Hati tinkyali omunsi, baitu bbo bagirumu. Nyowe ninyija nambere oli. Taata Ahikiriire, abo aba wampaire obalinde habw'obusobozi bwawe obu wampaire babe bamu nka itwe oku tuli bamu.
43017012	Obu nkaba nkyaina abo aba wampaire, nkabalinda habw'obusobozi bwawe obu wampaire. Nkabalinda, tihabuzireho n'omu kwihaho ogu ou akaba ali w'okuhwerekerra, nukwo Ebyahandiikirwe bihikirre.
43017013	Baitu hati ninyija nambere oli. Binu nimbigamba nkyali omunsi, nukwo baijurre kimu okusemererwa kwange.
43017014	Mbahikizeho ekigambo kyawe; kandi abantu babanobere habwokuba tibali b'ensi enu, nka nyowe oku ntali wayo.
43017015	Tindukukusaba kubaiha omunsi, baitu obalinde hali Omubi.
43017016	Tibali b'ensi nka nyowe oku ntali w'ensi.
43017017	Obeeze omu mazima. Ekigambo kyawe nugo amazima.
43017018	Nkooku wantumire omunsi, na nyowe nukwo ngibatumiremu.
43017019	Nyowe ninyehayo habwabu, nukwo bbo beezibwe mali.”
43017020	“Tindukusabira banu bonka, baitu n'abandi abalinyikiriza habw'ebigambo byabo,
43017021	nukwo boona babe bamu nka Iwe Taata oku oli omuli nyowe, na nyowe omuli Iwe. Nabo babe omuli itwe, nukwo abantu bamanye nkooku niiwe wantumire.
43017022	Ekitiinisa eki wampaire, nikyo mbahaire. Babe bamu nka itwe oku tuli bamu,
43017023	nyowe omuli bo na Iwe omuli nyowe. Bafooke bamu, nukwo abantu bamanye nkooku wantumire, kandi wabagonza nkooku wangondeze.
43017024	Taata, aba wampaire, ningonza baikale nambere ndi, barole ekitiinisa eki wampaire, habwokuba okangonza ensi etakahangirwe.
43017025	Taata Ahikiriire, abantu batakumanye, baitu nyowe nkakumanya; kandi na banu nibamanya nkooku niiwe wantumire.
43017026	Nkabakumanyisa, kandi ndibakumanyisa, nukwo okugonza oku wangondezeemu kwikale omuli bo, na nyowe nyikale omuli bo.”
43018001	Yesu obu yamazire kugamba ebi, yaturuka n'abeegesebwa be baacwanganiza ekihanga eky'akasaaru Kederooni. Oku hakaba haliyo orugonjo oru yataahiremu aina abeegesebwa be.
43018002	Yuda, ayamugobiize, akaba naamanya ekiikaro eki. Obundi n'obundi Yesu yagendayoga hamu n'abeegesebwa be.
43018003	Nukwo Yuda kugendayo aina ekihanda ky'abaserikale n'abakuru baabo eki yahairwe banyakatagara abakuru n'Abafalisaayo, baina etaara n'ebimuli, hamu n'eby'okurwanisa.
43018004	Yesu habw'okumanya byona ebirukugenda kumubaho, yarugayo naabakaguza ati: “Nimuserra oha?”
43018005	Bbo baamugarukamu bati: “Yesu owa Nazareeti.” Nandiki Yesu ati: “Dara nyowe.” Yuda, ayamugobiize, akaba ayemeriire nabo.
43018006	Yesu obu yabagambiire ati: “Dara nyowe”, baayekanga, baagwa hansi.
43018007	Yagaruka yabakaguza ati: “Nimuserra oha?” Baamugarukamu bati: “Yesu owa Nazareeti.”
43018008	Nandiki uwe ati: “Mbagambiire ira nti; Ninyowe ogu. Obu muraaba nimuserra nyowe, abasaija banu mubaleke bagende.”
43018009	Kinu kikabaho kiikirize eki yagambire ira ati: “Hali abo aba wampaire, busaho n'omu ayabuzireho.”
43018010	Simooni Petero ow'akaba aina empirima, nubwo yagisomoire, yatema omwiru w'omukuru w'abanyakatagara, yamucwaho okutu kw'obulyo. Ibara ly'omwiru ogu, nuwe Malikusi.
43018011	Yesu yagambira Petero ati: “Empirima yawe gigarre omu kiraaro kyayo; tindukwija kubonabona Isenyowe nkooku yandagiire?”
43018012	Nubwo ekihanda ky'abaserikale n'omukuru waabo hamu n'abalinzi b'Abayudaaya baakwasire Yesu baamuboha.
43018013	Baabanza kumutwara hali Annasi, habwokuba akaba ali isezaara Kaayafa, ow'akaba ali mukuru w'abanyakatagara omu mwaka ogu.
43018014	Kaayafa ogu, nuwe yahaire Abayudaaya amagezi ati: Kihikire omuntu omu kufeera boona.
43018015	Simooni Petero hamu n'omwegesebwa ondi, baahondera Yesu. Omwegesebwa oli, habw'okumanywa mukuru w'abanyakatagara, yataaha hamu na Yesu omu kizigati kya mukuru w'abanyakatagara;
43018016	Petero akyayemeriire ha irembo. Nahabweki omwegesebwa oli, ow'akaba naamanywa mukuru w'abanyakatagara, yaturuka, yagambira omuzaana ayalindaga irembo, ataahye Petero.
43018017	Omuzaana ogu nubwo yakagwize Petero ati: “Na iwe toli omu ha beegesebwa b'omuntu ogu?” Yamugarukamu ati: “Tindi mwegesebwa we.”
43018018	Hakaba haroho embeho kandi abaheereza n'abakuru b'abaserikale bakaba bahembere omurro gw'amakara, beemeriire niboota, na Petero abarumu.
43018019	Mukuru w'abanyakatagara yakaguza Yesu ha beegesebwa be na ha nyegesa ye.
43018020	Nukwo Yesu kumugarukamu ati: “Abantu boona nabagambiraga bbwa. Butoosa naayegesaaga omu masorrokaniro n'omunju ya Ruhanga, nambere Abayudaaya boona beesorooleza. Tinkabazaaga kintu kyona omunsita.
43018021	Hati nyowe nonkaguliza ki? Kaguza abo abaampurraga ninyegesa; ebi nabagambiire nibabimanya.”
43018022	Obu yagambire eki, omu ha bakuru b'abaserikale abakaba beemeriire aho, yateera Yesu oruhi naagamba ati: “Noogarukamu oti mukuru w'abanyakatagara?”
43018023	Nandiki Yesu ati: “Obu ndaaba mbalize kubi, ndumiriza ekibi eki ngambire. Obu ndaaba mbalize kurungi, onteeriire ki?”
43018024	Nubwo Annasi yamutwekere hali Kaayafa, mukuru w'abanyakatagara aboherwe.
43018025	Simooni Petero akaba ayemeriire naayota. Baamukaguza bati: “Na iwe toli omu ha beegesebwa be?” Yayehooga naagamba ati: “Nangwa, tindi mwegesebwa we.”
43018026	Omu ha baheereza ba mukuru w'abanyakatagara, anyakwina obuzaale n'omuntu Petero ou yacwireho okutu, yamukaguza ati: “Timbarozirege muli hamu omu rugonjo?”
43018027	Petero yayehooga; ahonaaho enkoko yakooka.
43018028	Nubwo baihire Yesu omwa Kaayafa, baamutwara omunju ei baacweramuga emisango. Obwire bukaba nibukyanganuka. Bbo bonka batataahe omunju y'emisango habw'okuziza, batakamazire kulya obugenyi obw'okwijuka Okuhingurwaho.
43018029	Pilaato nukwo kuturuka yabasanga aheeru, yabakaguza ati: “Omuntu onu nimumujunaana musango ki?”
43018030	Baamugarukamu bati: “Omuntu onu kakuba atabaire mucwi w'Ebiragiro, titwakumukuleetiire.”
43018031	Pilaato yabagambira ati: “Mumwetwarre, mumucwere omusango nimuhondera Ebiragiro byanyu.” Nandiki Abayudaaya bati: “Ebiragiro byaitu tibirukutwikiriza kwita omuntu n'omu.”
43018032	Eki kikabaho kihikirize ekigambo Yesu eki yagambire kwoleka emifeere ye.
43018033	Pilaato yagaruka yataaha omunju ey'okucweramu emisango, yayeta Yesu yamukaguza ati: “Niiwe Mukama w'Abayudaaya?”
43018034	Yesu yamugarukamu ati: “Ekikaguzo eki kyawe habwawe, rundi abandi nubo bakikugambiire hali nyowe?”
43018035	Pilaato yamungarukamu ati: “Nyowe ndi Muyudaaya? Ab'ihanga lyawe n'abanyakatagara abakuru nubo bakundeetiire. Okozire ki?”
43018036	Nandiki Yesu ati: “Obukama bwange tibuli bw'omunsi munu; obu bwakubaire buli bw'omunsi munu, abaheereza bange bakurwaine, ndeke kuheebwayo hali Abayudaaya; baitu obukama bwange tibuli bw'omunsi munu.”
43018037	Pilaato yamukaguza ati: “Nukwo kugamba oli mukama?” Yesu yamugarukamu ati: “Niiwe orukugamba nkooku ndi mukama. Ningira eki nikyo nazaalirwe, kandi nikyo naiziire omunsi, okumanyisa amazima. Ow'amazima weena akwata ebigambo byange.”
43018038	Pilaato yamukaguza ati: “Amazima kimanyisa ki?” Obu yamazire kugamba eki, Pilaato yaturuka, yagaruka hali Abayudaaya, yabagambira ati: “Timurozireho musango.
43018039	Baitu mwina engeso y'okubalekerra omunyankomo omu ha kiro kikuru eky'okwijuka Okuhingurwaho. Nimwenda mbalekerre Omukama w'Abayudaaya?”
43018040	Nubwo baatokiire haiguru bati: “Atali ogu, baitu otulekerre Baraaba!” Baaraba ogu akaba ali munyagi.
43019001	Nubwo Pilaato yaragiire batwale Yesu, bamuteere enkoba.
43019002	Abaserikale baaruka ekondo y'amahwa, baagimuta ha mutwe, baamujweka orugoye rwa kahuukya;
43019003	baatandika kwija omu omu nibagamba bati: “Mirembe, Omukama w'Abayudaaya!” Baamuteera empi.
43019004	Pilaato yayongera yaturuka aheeru yabagambira ati: “Hati kammubaleetere, nukwo mumanye nkooku ntamuzoireho musango.”
43019005	Yesu nukwo kuturuka aheeru, ajwaire ekondo y'amahwa n'orugoye rwa kahuukya. Pilaato yabagambira ati: “Omuntu ngugwo!”
43019006	Baanyakatagara abakuru hamu n'abakuru b'abaserikale obu baamurozire, baatokera haiguru bati: “Mubambe! Mubambe ha musaraba!” Pilaato yabagambira ati: “Inywe inywenka mumutwale, mumubambe, habwokuba nyowe timmuzoireho musango.”
43019007	Abayudaaya baamugarukamu bati: “Twina ekiragiro, kandi ekiragiro eki nkooku kirukugamba, uwe asemeriire kufa, habwokuba akeeyeta Mwana wa Ruhanga.”
43019008	Pilaato obu yahuliire ebigambo ebi yayongera kutiina.
43019009	Yagaruka yataaha omunju ey'okucweramu emisango, yakaguza Yesu ati: “Okaruga nkaha?” Baitu Yesu tiyamugarukamu.
43019010	Pilaato nukwo kumukaguza ati: “Torukwenda kungarukamu? Tomanyire nkooku nyina obusobozi obw'okukulekera rundi obw'okukubamba ha musaraba?”
43019011	Nandiki Yesu ati: “Tokubaire n'obusobozi bwona hali nyowe, kakuba butarakuhairwe kuruga omwiguru; nahabweki anyakundiraine yampikya hanu, nuwe aina ekibi ekirukukira ekyawe.”
43019012	Okuruga obu Pilaato yaserra amagezi ag'okumulekera, baitu Abayudaaya baatokera haiguru bati: “Omuntu onu obu oraamulekera, buli toli nganjani ya Kaisaali; habwokuba weena anyakwefoora mukama, aba naarwanisa Kaisaali.”
43019013	Pilaato obu yahuliire ebigambo ebi, yaragira baturukye Yesu aheeru, yaikarra ha kitebe ky'okucweraho emisango, omu kiikaro ekirukwetwa Amabaale Agaaliriirwe, kandi omu Ruhebburaayo: Gabbata.
43019014	Ekiro eki kikaba kiri ky'Okwetekaniriza ekiro kikuru eky'okwijuka Okuhingurwaho; kandi zikaba ziri saaha nka mukaaga. Nubwo Pilaato yagambiire Abayudaaya ati: “Mukama wanyu ngugwo!”
43019015	Baatokera haiguru muno bati: “Mwiheho! Mwiheho! Mubambe ha musaraba!” Pilaato yabakaguza ati: “Ndabamba mukama wanyu?” Nandiki abanyakatagara abakuru bati: “Titwina mukama ondi kwihaho Kaisaali.”
43019016	Aho Pilaato yamubakwasa, bamubambe ha musaraba.
43019017	Nubwo baatwaire Yesu, yagenda ahimbire omusaraba gwe, baahika omu kiikaro ekirukwetwa eky'Oruhanga, kandi omu Ruhebburaayo: Gologota.
43019018	Oku nuho baamubambire hamu n'abandi babiri, omu ha rubaju rw'obulyo ondi ha rubaju rw'emoso, Yesu abali hagati.
43019019	Pilaato yahandiika ekirango, yakita ha musaraba. Kihandiikirweho kiti: “Yesu owa Nazareeti, Omukama w'Abayudaaya.”
43019020	Ekirango eki kikasomwa Abayudaaya baingi, habwokuba ekiikaro nambere akaba abambirwe kikaba kiri haihi n'orubuga; kandi kikaba kihandiikirwe omu Ruhebburaayo, omu Rulatini, n'omu Rugiriiki.
43019021	Baanyakatagara abakuru b'Abayudaaya nukwo kugambira Pilaato bati: “Otahandiika oti: ‘Omukama w'Abayudaaya’; baitu handiika oti: ‘Omuntu onu akeeyeta Omukama w'Abayudaaya.’ ”
43019022	Pilaato yabagarukamu ati: “Eki mpandiikire, nikyo mpandiikire.”
43019023	Abaserikale obu baamazire kubamba Yesu, baatwara ebyokujwara bye, baabiteeka emiteeko ena, buli muserikale yabagana omuteeko gumu. Baitu ekanzu ye ekaba etaina rubaziiro, ekaba erukirwe yoona kuruga ha bikya kuhika ha mukugiro.
43019024	Nukwo bbo kugambirangana bati: “Tutagitaagura, baitu tugiterre itomo, turole ow'aragitwara.” Eki kikabaho okuhikiriza ekyahandiikirwe kiti: “Bakabagana ebijwaro byange, ekanzu yange bakagiterra itomo.”
43019025	Kandi abaserikale abo nukwo baakozire bati. Haihi n'omusaraba gwa Yesu hakaba heemeriireho nyina, na nyinento, na Mariya muka Kileyopa, na Mariya Magadaleena.
43019026	Yesu obu yarozire nyina n'omwegesebwa ou yagonzaaga beemeriire haihi, yagambira nyina ati: “Mukazi, omwana waawe ngugwo!”
43019027	Kandi yagambira omwegesebwa ogu ati: “Nyoko ngugwo!” Okuruga obu omwegesebwa yamutwara omuka ye.
43019028	Ebi obu byahoire, Yesu amazire kumanyire kimu byona nkooku bihoire (kandi okuhikiriza Ebyahandiikirwe), yagamba ati: “Iroho lindi kubi.”
43019029	Aho hakaba hateekerweho ebbakuli ijwire amarwa agasaaliire, baibikamu ekijumankuba, baakita ha rubingo, baakihikya ha kanwa ke.
43019030	Yesu obu yamazire kunyunyuguza amarwa agasaaliire, yagamba ati; “Kihoire”; yainamya omutwe, yacwekana.
43019031	Ekiro eki kikaba kiri ky'Okweteekaniriza ebiro bikuru. Habw'okutagonza emitumbi ikale ha misaraba ha kiro kya Sabbato (habwokuba Sabbato egi ekaba eri nkuru), Abayudaaya nukwo kusaba Pilaato abaserikale ab'okuhenda amaguru g'abaabambirwe, nukwo bahanuule emitumbi.
43019032	Abaserikale baija, baahenda amaguru g'ow'okubanza, n'ag'ondi abakaba babambirwe nawe.
43019033	Obu baahikire hali Yesu, baasanga afiire ira, tibaamuhenda maguru.
43019034	Baitu omu ha baserikale yamucumita icumu omu rubaju, ahonaaho haarugamu esagama n'amaizi.
43019035	Ogu ayarozire kinu, akakigumya-kandi eki yagumize ky'amazima, naamanya nkooku arukubaza amananu-nukwo na inywe mwikirize.
43019036	Ebi bikabaho bihikirize ekyahandiikirwe kiti: “Talihendwa igufa na limu.”
43019037	Kandi ekyahandiikirwe ekindi ekirukugamba kiti: “Balimurora ou baacumisire.”
43019038	Ebi obu byahoire, Yosefu owa Arimateya, ow'akaba ali mwegesebwa wa Yesu, hatali bwerebwere habw'okutiina Abayudaaya, yasaba Pilaato amwikirize kutwara omutumbi gwa Yesu. Pilaato yamwikiriza. Yosefu yaija, yahanuura omutumbi, yagutwara.
43019039	Nikodemo, ogu ayaizire hali Yesu ekiro, nawe yaija yaleeta ekitabe ky'emigaju n'eseeta, ebirukuhika kilo nka makumi ana na itano.
43019040	Baatwara omutumbi gwa Yesu, baaguzinga omu ngoye za bafuta, batairemu ebirukuboya, engeso z'Abayudaaya ez'okuziika nkooku zikaba ziri.
43019041	Haihi n'ekiikaro eki yabambirwemu, hakaba haroho orugonjo orunyakurumu ekituuro ekihyaka ekitakaziikwamuga muntu.
43019042	Omu nuho baaziikire Yesu, habwokuba kikaba kiri kiro ky'Abayudaaya eky'okweteekaniriza Sabbato, kandi ekituuro eki kikaba kiri haihi.
43020001	Ha kiro ky'okubanza omu wiiki, Mariya Magadaleena akaija ha kituuro nyenkya kara, obwire butakakiire. Yasanga ibaale liihirwe ha munwa gw'ekituuro.
43020002	nukwo kwiruka yagenda hali Simooni Petero n'omwegesebwa oli, Yesu ou yagonzaaga. Yabagambira ati: “MUKAMA, omukituuro bamwihiremu, kandi titurukumanya nambere bamutaire.”
43020003	Aho Petero n'omwegesebwa oli baaturuka, baagenda ha kituuro.
43020004	Bombi bairuka, baitu omwegesebwa oli yasiga Petero, yamubanza ha kituuro.
43020005	Obu yainamire kulinguzaamu, yarora engoye eza bafuta zitairwe aho, baitu uwe atataahemu.
43020006	Nubwo Simooni Petero yaija amuhondiire, yataaha omu kituuro, yarora engoye eza bafuta zitairwe aho,
43020007	n'ekitambaara ekikaba kiri ha mutwe gwe kitali hamu n'engoye eza bafuta; baitu kikubirwe, kitairwe ha wakyo kyonka.
43020008	Nubwo omwegesebwa oli, ayabandize kuhika ha kituuro, nawe yataahamu, yarora, yaikiriza.
43020009	Obusumi obu bwona, bakaba batakeetegeriize ekyahandiikirwe ekirukugamba ngu, kimuhikiriire kuhumbuuka omu bafu.
43020010	Hanyuma abeegesebwa abo baagarukayo owaabubo.
43020011	Baitu Mariya yasigara ayemeriire aheeru y'ekituuro, narra. Nubwo yainamire kulinguza omu kituuro,
43020012	yarora bamalaika babiri bajwaire ebirukwera, baikaliire nambere omutumbi gwa Yesu gukaba gutairwe, omu ha musego, ondi ha mirambi.
43020013	Nukwo bbo kumukaguza bati: “Mukazi iwe, noolizibwa ki?” Yabagarukamu ati; “Habwokuba MUKAMA wange bamutwaire, kandi tindukumanya nambere bamutaire.”
43020014	Obu yagambire eki yahinduka, yarora Yesu ayemeriire aho, baitu atamanye nkooku ali nuwe.
43020015	Nukwo Yesu kumukaguza ati: “Mukazi iwe, noolizibwa ki? Nooserra oha?” Kandi Mariya habw'okugira ngu nuwe omulimi w'orugonjo oru, yamugarukamu ati: “Waitu, obu araaba ali niiwe omutwaire, ngambira nambere omutaire, ngende mmwiheyo.”
43020016	Nubwo Yesu yamwesire ati: “Mariya.” Uwe yakubuutuka, yamwetebuka omu Ruhebburaayo ati: “Rabboni!” (amakuru gaakyo: Mwegesa).
43020017	Yesu yamugambira ati: “Otankwataho, habwokuba tinkatembere hali Isenyowe, baitu genda hali bagenzi bange obagambire oti: nintemba hali Isenyowe kandi Isiinywe, hali Ruhanga wange kandi Ruhanga wanyu.”
43020018	Mariya Magadeleena yagenda, yagambira abeegesebwa ati: “Ndozire MUKAMA waitu”; kandi yabamanyisa ebigambo ebi yamuragiire.
43020019	Ha kiro eki omu kairirizi, ekiro eky'okubanza omu wiiki, abeegesebwa bakaba beekingiire omu nju habw'okutiina Abayudaaya. Yesu akaija yabeemerra hagati, yabaramukya ati: “Obusinge bube na inywe.”
43020020	Obu yamazire kugamba eki, yabooleka ebiganja bye n'orubaju rwe. Aho abeegesebwa baasemererwa habw'okurora MUKAMA.
43020021	Yesu yayongera yagamba ati: “Obusinge bube na inywe, Isenyowe nkooku yantumire na nyowe nukwo ndukubatuma.”
43020022	Obu yamazire kugamba eki, yabaikiza orwoya, nabagambira ati: “Mutunge Mwoyo Ahikiriire.
43020023	Aba muliganyira ebibi biribaganyirwa; kandi aba mutaliganyira ebibi, tibiribaganyirwa.”
43020024	Baitu Tomasi, arukwetwa Omurongo, omu ha ikumi na babiri, akaba atali nabo Yesu obu yaizire.
43020025	Nukwo abeegesebwa abandi kumugambira bati: “Turozire MUKAMA.” Uwe yabagarukamu ati: “Obu ntaarole bihuta by'emisumaali omu biganja bye nkabitamu orukumu rwange, ntakakwasire n'engaro zange omu rubaju rwe, tindukwija kwikiriza.”
43020026	Obu haahingwireho ebiro munaana, abeegesebwa be nabwo bakaba bali omunju, na Tomasi abarumu. Enyigi zikaba zikingirwe, baitu Yesu yaija yabeemerra hagati, yabaramukya ati: “Obusinge bube na inywe”.
43020027	Nubwo yagambiire Tomasi ati: “Taahya hanu orukumu rwawe, kandi rora ebiganja byange; leeta engaro yawe ogite omu rubaju rwange; leka kuhakana, baitu ikiriza.”
43020028	Tomasi yamugarukamu ati: “MUKAMA wange kandi Ruhanga wange!”
43020029	Nandiki Yesu ati: “Waikiriza habw'okundora? Baina omugisa abaikiriza bataina eki baarozire.”
43020030	Haroho n'ebikorwa ebindi bingi Yesu ebi yakoliire omu maiso g'abeegesebwa be, ebitarahandiikirwe omu kitabu kinu;
43020031	baitu binu bikahandiikwa nukwo mwikirize Yesu nkooku ali Kristo, Omwana wa Ruhanga; kandi habw'okwikiriza oku, mutunge obwomeezi omuli Uwe.
43021001	Ebi obu byahoire, Yesu yagaruka yayeyoleka abeegesebwa be ha nyanja ya Tiberiya. Akabeeyoleka ati:
43021002	Simooni Petero, na Tomasi arukwetwa Omurongo, Nasanairi owa Kana orwa Galiraaya, na batabani ba Zebedaayo, n'abeegesebwa abandi babiri bakaba bali hamu.
43021003	Simooni Petero yabagambira ati; “Nyowe ningenda kusoha.” Nabo baamugarukamu bati: “Na itwe katugende hamu.” Baagenda, baataaha omu bwato; baitu ekiro eki batakwase kantu.
43021004	Obwire obu bukaba nibukya, Yesu yayemerra ha musa gw'enyanja; baitu abeegesebwa be batamanye nkooku ali uwe.
43021005	Yesu yabakaguza ati: “Boojo, mukwasizeho encu?” Baamugarukamu bati: “Nangwa.”
43021006	Nandiki uwe ati: “Munage akatimba ha rubaju rw'obulyo orw'obwato, nimwija kukwasa.” Baakanagayo, baitu hanyuma batasobole kukasika kukataahya omu bwato, habw'encu kuba nyingi.
43021007	Nubwo omwegesebwa Yesu ou yagonzanga yagambiire Petero ati: “Ni MUKAMA!” Obu yahuliire ngu, nuwe MUKAMA, Simooni Petero ou akaba ali busa habw'okusoha, yajwara orugoye rwe, yayesimba omu nyanja.
43021008	Baitu abeegesebwa abandi baija nibagoya obwato, nibacunda akatimba akaijwire encu, habwokuba bakaba bali haihi n'obwerre nka mita kikumi mu abiri.
43021009	Obu baahikire ha bwerre, baasanga omurro gw'amakara hatalikirweho encu n'emigaati.
43021010	Yesu yabagambira ati; “Muleeteho encu ezimu ezi mwaruga kukwasa.”
43021011	Simooni Petero nukwo kugaruka omu bwato, yakurra akatimba, yakahikya ha bwerre kaijwire encu nkooto kikumi mu ataano na isatu; baitu noobu ziraaba zabaire nyingi ziti, akatimba katataaguke.
43021012	Yesu yabagambira ati: “Mwije, mulye ekyanyenkya.” Kandi busaho n'omu ha beegesebwa ayalengereho kumukaguza ati: “Niiwe oha?” Bakamanya nkooku ali nuwe MUKAMA.
43021013	Yesu yaija, yakwata omugaati, yagubagabira, kandi encu nayo yagibagabira.
43021014	Ogu nugwo gwabaire murundi gwa kasatu Yesu okubonekera abeegesebwa be, amazire kuhumbuuka omu bafu.
43021015	Obu baamazire kulya ekyanyenkya, Yesu yakaguza Simooni Petero ati: “Simooni, mutabani wa Yohaana, nongonza kukira banu?” Yamugarukamu ati: “Ego, MUKAMA wange, noomanya nkooku ndukukugonza.” Nandiki Yesu ati: “Liisa obwana bw'entaama zange.”
43021016	Yesu yamukaguza omurundi gwa kabiri ati: “Simooni, mutabani wa Yohaana nongonza?” Yamugarukamu ati: “Ego, MUKAMA wange, noomanya nkooku ndukukugonza.” Nandiki Yesu ati: “Rolerra entaama zange.”
43021017	Yamukaguza omurundi gwa kasatu ati: “Simooni, mutabani wa Yohaana, nongonza?” Petero yatuntura habw'okumukaguza omurundi gwa kasatu ati: “Nongonza?” Nukwo kumugarukamu ati: “MUKAMA wange, iwe omanyire byona; noomanya nkooku ndukukugonza.” Nandiki Yesu ati: “Liisa entaama zange.
43021018	Mali mali ninkugambira nti: Obu okaba oli musigazi, wayeteegaga orukoba, ogenda nambere wagonzaaga; baitu obu oliba ogurusire, oligorra, emikono yaawe, ondi akubohe, akutwale nambere otarukugonza kugenda.”
43021019	(Eki akakigamba kwoleka omulingo Petero ogu alifeeramu nkooku gulihaisa Ruhanga ekitiinisa.) Nubwo yamugambiire ati: “Mpondera.”
43021020	Petero yakubuutuka, yarora omwegesebwa oli Yesu ou yagonzaaga, abahondiire. Nuwe ogu ayaigamiire Yesu ha kifuba nibalya ekyekiro, kandi ayamukagwize ati: “MUKAMA, nooha arukwija kukugobeza?”
43021021	Petero obu yamuboine, yakaguza Yesu ati: “MUKAMA wange, kandi onu aliba ata?”
43021022	Nandiki Yesu ati: “Obu ndaaba ningonza aikaleho okuhika obu ndiija, iwe nookijunaana ki? Mpondera!”
43021023	Orugambo oru rwararanga omu bagenzi babo ngu, omwegesebwa ogu talifa. Yesu atagambire Petero ngu, talifa; baitu akagamba ati: “Obu ndaaba ningonza aikaleho okuhika obu ndiija, iwe nookijunaana ki?”
43021024	Omwegesebwa oli nuwe arukugumya binu byona, kandi nuwe yabihandiikire; nitumanya ebi arukugamba nkooku biri by'amazima.
43021025	Haroho n'ebindi bingi Yesu ebi yakozire; byona kakuba byahandiikirwe buli kimu, ninteekereza nti: tihaakubaireho mwanya omunsi ogw'okubyahuramu.
44001001	Omu kitabu eky'okubanza eki nakuhandiikiire, Teofilo, nkahandiikamu byona Yesu ebi yakozire n'ebi yayegeseze okuruga ha kubanza
44001002	okuhika ha kiro eki yatwaliirweho omwiguru, amazire kuraganiza abakwenda aba yayekomiire kubatwekera Mwoyo Ahikiriire.
44001003	Obu yamazire kufa ha musaraba, akabeeyoleka ayomiire, naakigumya n'ebirukuhuniriza bingi. Kandi akamara ebiro makumi ana naababonekera, naabagambira eby'Obukama bwa Ruhanga.
44001004	Obu akaba akyali nabo ha meeza, akabaragira kutaruga Yerusaalemu, baitu baikaleyo bategeriize Ise eki yaraganiize. Eki nikyo mwahuliire nimbazaaho nti:
44001005	“Yohaana akabatiza n'amaizi; baitu inywe, omu biro ebitali bingi, nimwija kubatizibwa Mwoyo Ahikiriire.”
44001006	Abakwenda obu bakaba beesoroize hamu, bakakaguza Yesu bati: “Mukama, kanu nuko kasumi oraagarurramu Isirairi obukama?”
44001007	Uwe yabagarukamu ati: “Tikiri kyanyu kumanya akasumi rundi ebiro Isenyowe ebi yataireho habw'obusobozi bwe.
44001008	Baitu muliheebwa amaani, Mwoyo Ahikiriire obu alibaijaho; kandi muliba bakaiso bange omu Yerusaalemu, n'omu Buyudaaya yoona, n'omu Samaliya, n'okuhika ha mpero y'ensi.”
44001009	Amazire kugamba ebi, yatwarwa omwiguru bamuroleriire, ekicu kyaija kyamubasiikirizaaho.
44001010	Obu bakaba bakyaroleriire haiguru, uwe naagenda, haazooka abasaija babiri babeemeriire haihi, bajwaire engoye ezirukwera.
44001011	Baabakaguza bati: “Inywe basaija ba Galiraaya, kiki ekibeemeriize muroleriire haiguru? Yesu onu, anyakubaihirweho yatwarwa omwiguru, nukwo aligaruka ati, nkooku mwamurora naagenda.”
44001012	Nubwo Abakwenda baagarukire Yerusaalemu nibaruga ha rusozi orw'emiti Oliva, oruli haihi na Yerusaalemu, nk'orugendo orwarubatwaga ha Sabbato;
44001013	Obu baahikireyo, baatemba omu kainabiri, nambere banu boona baikaire: Petero na Yohaana, Yakobbo na Andereya, Filipo na Tomasi, Batolomayo na Matayo, Yakobbo mutabani w'Alifaayo na Simooni Omurwanirizi w'ihanga Iye, hamu na Yuda mutabani wa Yakobbo.
44001014	Abo boona bakaikara hamu bataireho muno omutima ha kusaba, baina na Mariya nyina Yesu hamu n'aboruganda rwe.
44001015	Omu biro ebi, Petero akeemerra hagati y'abagenzi be (abakaba nibahika nka kikumi n'abiri), yabagambira ati:
44001016	“Bagenzi bange, Ebyahandiikirwe bisemeriire kuhikirizibwa. Nibyo Mwoyo Ahikiriire ebi yagambisize Daudi, naaranga hali Yuda ayayebembiire abo abaakwasire Yesu.
44001017	Ningira uwe akaba naabalirwa omuli itwe, kandi akaba ahairwe omugabo gwe omu buheereza bwaitu bunu. (
44001018	Baitu omusaija ogu, sente ezi yasaswirwe habw'ekibi kye, akaiguramu omusiri. Hanyuma yayekenya hansi, yahuulika enda, amara goona gaseeseka.
44001019	Eki kikamanywa boona abaikaraga Yerusaalemu; nikyo omusiri ogu, omu ngambo yabo, gwayetiirwe Akelidama, amakuru gaakyo: Omusiri gw'Esagama.)
44001020	Nkooku kyahandiikirwe omu Kitabu kya Zabbuli kiti: ‘Eka ye, leka efooke kifurukwa, hatalibaho n'omu agiikaramu.’ Kandi kiti: ‘Omulimo gwe gutwarwe ondi.’
44001021	“Nahabweki tusemeriire kukoma omu ha basaija aba twagendaga nabo ebiro byona MUKAMA Yesu ebi yamazire na itwe,
44001022	okurugirra Yohaana obu akaba naabatiza, okuhika ha kiro Yesu eki yatwihiirweho yatwarwa omu iguru. Leka omuntu ogu afooke kaiso hamu na itwe, agumye eby'okuhumbuuka kwa Yesu.”
44001023	Nubwo baaleeta amabara abiri: Yosefu arukwetwa Barasaba, abamu ou baayetaga Yusito, hamu n'ondi arukwetwa Matiya.
44001024	Nukwo boona kusaba nibagamba bati: “Ai MUKAMA, iwe arukumanya emitima y'abantu boona, hali banu bombi otwoleke ou okomere,
44001025	kutwara obuheereza bunu n'obukwenda Yuda obu yanagire yayegendera.”
44001026	Baabaterra itomo, lyakwata Matiya; yabalirwa omu bakwenda ikumi n'omu.
44002001	Ekiro kya Pentikooti obu kyahikire, boona bakaba beesoroliize omu kiikaro kimu.
44002002	Ahonaaho okuhirra kukaruga omu iguru, kwaija nk'ekiyaga ky'amaani, kwaijuliza kimu enju nambere bakaba baikaliire.
44002003	Haazooka endimi nk'ez'omurro, zayebaganiizemu, nizaakira ha mutwe gwa buli omu omuli bo.
44002004	Boona baijura Mwoyo Ahikiriire, baatandika kubaza endimi ezindi, nkooku Mwoyo yabahaire kuzibaza.
44002005	Kasumi ako, omu Yerusaalemu, hakaba harumu Abayudaaya, abantu abeekambiire ediini, abakaba barugire omu mahanga goona agali omu nsi.
44002006	Ekitebe ky'abantu obu kyahuliire okuhirra oku, baayesorooleza hamu nibatangaara, habwokuba buli muntu akahurra abakwenda nibabaza omu rulimi rw'owaabu.
44002007	Boona baahunirra kandi baatangaara, nibeekaguza bati; “Banu boona abarukubaza tibali Bagaliraaya?
44002008	Hati kinu kiri kita, buli omu omuli itwe kubahurra nibabaza orulimi rw'owaitu nambere twazaalirwe?
44002009	Omuli itwe haroho Abapaati, Abameedi n'Abeeramiiti, hamu n'abantu abaikara Mesopotamiya, Buyudaaya na Kapadokiya, Ponto na Asiya,
44002010	Firigiya na Panfiliya, Misiri n'ebicweka bya Libbiya haihi na Kirene. Otaireho n'abagenyi abaarugire Rooma, nubo Abayudaaya n'abandi abahindukire bataaha omu diini y'Ekiyudaaya,
44002011	Abakureete n'Abaharabu. Itwena nitubahurra nibabaza omu ndimi zaitu ebikuru Ruhanga ebi yakozire.”
44002012	Boona baahunirra kandi baasoberwa, nukwo kukaguzangana bati: “Mara kinu nikimanyisa ki?”
44002013	Baitu abandi baasekereza abakwenda nibagamba bati: “Batamiire amarwa g'omutararra.”
44002014	Nubwo Petero yayemeriire hamu na ikumi n'omu, yabaliza haiguru naagamba ati: “Inywe bantu ba Buyudaaya, na boona abaikara Yerusaalemu, kinu mukyetegereze kandi mutege amatu kuhurra eki ndukwija kubagambira.
44002015	Abasaija banu tibatamiire, nkooku murukuteekereza; habwokuba hati saaha isatu za nyenkya.
44002016	Baitu kinu nikyo ekyarangirwe omurangi Yoweri ati:
44002017	‘Omu biro bya ha mpero abantu boona ndibaseesaho Mwoyo wange.’ Nukwo Ruhanga arukugamba. ‘Batabani banyu na bahara banyu baliranga ebya Ruhanga, abasigazi banyu balibonekerwa, n'abagurusi banyu baliroota ebirooto.
44002018	Ego, kandi omu biro ebi ndiseesa Mwoyo wange ha bairu bange na ha bazaana bange; nabo baliranga.
44002019	Ndyoleka ebyamahano omwiguru n'ebihuniriza omunsi: esagama, omurro, n'okucuuka kw'omwika.
44002020	Izooba liriraara n'okwezi kulinanata nk'esagama, ekiro kya MUKAMA kitakahikire, ekiro kikuru kandi ky'ekitiinisa kitakabaireho.
44002021	Kandi omuntu weena alyamirra ibara lya MUKAMA nubwo alijunwa.’
44002022	“Inywe basaija ba Isirairi, muhurre eki ndukwija kubagambira: Yesu owa Nazareeti, omuntu Ruhanga ou yabamanyisize n'eby'amaani, n'ebyamahano, n'ebihuniriza ebi yamukoleze hagati yanyu, inywena nkooku murukumanya
44002023	Yesu ogu obu yamazire kuheebwayo, entegeka ya Ruhanga nkooku ekaba eri kara koona ebintu binu bitakabaireho, mukamubamba ha musaraba, mwamwisa emikono y'abantu abatalemwa Biragiro byaitu.
44002024	Baitu Ruhanga akamuhumbuura, yamwiha omu busaalizi bw'orufu, habwokuba kikaba kitarukusoboka uwe kwikara omumaino garwo.
44002025	Kandi Daudi akamugambaho ati: ‘Obutoosa nyikaza Atahwaho mu maiso gange, habwokuba andi haihi na nyowe tinditengesebwa.
44002026	Nikyo omutima gwange gurukusemerererwa, nimbaza ebigambo by'omuhimbo kandi obu nkyali mwomeezi ndaikaraga nimwesiga.
44002027	Habwokuba tolindekera nkagenda Okuzimu, toliikiriza Enganzi yawe kujunda.
44002028	Ondagirra omuhanda gw'okumpikya ha kujunwa; okwikara omumaiso gaawe kulinyijuza okusemererwa kwona.’
44002029	“Bagenzi bange, busaho kugurukyagurukya: isenkuru itwe Daudi nawe akafa, yaziikwa, n'okuhika hati ekituuro kye kiri owaitu hanu.
44002030	Habw'okusangwa ali murangi, na habw'okumanya Ruhanga nkooku yamurahiire ati: Omu ha baijukuru be alimwikaliza ha kitebe ky'obukama bwe,
44002031	Daudi akamanya kara kandi yabaza ha kuhumbuuka kwa Kristo, nkooku atarasingirwe Kuzimu, kandi n'omubiri gwe nkooku gutarajunzire.
44002032	Yesu ogu, Ruhanga akamuhumbuura; kandi eki itwena nitukijurra.
44002033	Obu yamazire kunyumizibwa ali ha mukono gw'obulyo gwa Ruhanga kandi amazire kuheebwa Mwoyo Ahikiriire, Ise ou yamuraganiize, nuwe akozire ekihuniriza kinu eki murukurora kandi eki murukuhurra.
44002034	Mazimakwo Daudi atatembe omu iguru; baitu nuwe ayagambire ati: ‘Atahwaho akangambira MUKAMA wange ati: Ikarra ha mukono gwange ogw'obulyo,
44002035	okuhika abanyanzigwa baawe obu ndibafoora akatebe ak'ebigere byawe.’
44002036	“Ab'enju ya Isirairi boona leka bamanyire kimu Yesu ou mwabambire ha musaraba nkooku Ruhanga yamuhindwire, yamufoora MUKAMA kandi Kristo.”
44002037	Abantu obu baahuliire ebi, omutima gwabasarra, baakaguza Petero n'abakwenda abandi bati; “Bagenzi baitu, turaakora ki?”
44002038	Petero yabagarukamu ati; “Mwegarukemu. Buli omu omuli inywe abatizibwe omu ibara lya Yesu Kristo, nukwo muganyirwe ebibi byanyu. Kandi muliheebwa ekisembo kya Ruhanga, nuwe Mwoyo Ahikiriire.
44002039	Habwokuba okuraganizibwa oku: kwanyu, n'okw'abaana banyu, kandi kw'abandi boona abakyali, boona MUKAMA Ruhanga aba araayetaga.”
44002040	Petero akabasoborra n'ebindi bingi naabateererra ati: “Mwejune, muruge omu bantu b'obusinge bunu obuhabire.”
44002041	Abo abaikiriize ebigambo bye bakabatizibwa. Ha kiro eki, ha muhendo gw'abaikiriza hakongerwaho abantu nk'enkumi isatu.
44002042	Abaikiriza abo boona bakaikara nibeekambira enyegesa z'abakwenda, nibateerana nabo omu kucwa omugaati n'omu kusaba.
44002043	Abantu boona bakatiina habw'ebyamahano bingi n'ebihuniriza ebyakozirwe abakwenda.
44002044	Abaikiriize boona baikaraga hamu, kandi n'ebintu byabo byona baabibaganaga hamu.
44002045	Baatundaga ebintu byabo hamu n'itungo lyabo. Ebyarugamuga babibagana, baha buli muntu nkooku yayetaagaga.
44002046	Buli kiro baayesoroolezaaga omunju ya Ruhanga kandi baateeraniraga mu maka gaabo kucwamu omugaati. Baalyaaga ebyokulya byabo n'okusemererwa, baina omutima murungi,
44002047	nibakugiza Ruhanga kandi nibasiimwa abantu boona. Buli kiro MUKAMA yayongerahoga omuhendo gw'abo abarukujunwa.
44003001	Kiro kimu Petero na Yohaana bakaba nibagenda omunju ya Ruhanga ha saaha y'okusaba, niyo saaha ya mwenda.
44003002	Baarora abahimbire omuntu nibamurabyaho. Omuntu ogu akaba azairwe ali mulema. Buli kiro baamuhimbaga, baamuta ha irembo ly'Enju ya Ruhanga erirukwetwa Erirungi, asabirize abo abataahamuga.
44003003	Omusaija ogu obu yarozire Petero na Yohaana nibaija kutaaha omunju ya Ruhanga, yabasaba bamuhe akantu.
44003004	Petero ow'akaba ali na Yohaana yamugumyaho amaiso, yamugambira ati: “Turolerre.”
44003005	Nawe yabataho amaiso, naanihira ngu, baramuha akantu.
44003006	Baitu Petero yagamba ati: “Efeeza n'ezaabbu tinyinabyo, baitu ninkuha eki nyinakyo. Omu ibara lya Yesu Kristo owa Nazareeti, imuka orubate.”
44003007	Petero yamukwata omukono gw'obulyo, yamwimukya. Ahonaaho amaguru ge n'ebigere bye byatunga amaani.
44003008	Yabandaatuka, yayemerra, yatandika kurubata, yataaha nabo omunju ya Ruhanga naarubata, naaguruka, kandi naakugiza Ruhanga.
44003009	Abantu boona obu baamurozire naarubata kandi naakugiza Ruhanga,
44003010	baamumanyirra nkooku nuwe ayaikaraga naasabiiriza ha Irembo Erirungi ery'Enju ya Ruhanga, baahunirra muno kandi baatangaara habw'eki ekimubaireho.
44003011	Omusaija ogu, obu akaba akyagumiireho Petero na Yohaana, abantu boona babaizira nibairuka, bali omu kisasi ky'omulyango ekirukwetwa ekya Solomooni, nibahunirra muno.
44003012	Petero obu yarozire eki, yatandika kubeegesa ati: “Inywe basaija ba Isirairi, kinu nikibahunirizaho ki? Habwaki nimutuhanga amaiso nk'abarukuteekereza ngu, obusobozi rundi oburungi bwaitu nibyo byarubasa omusaija onu?
44003013	Ruhanga owa Abburahamu, Isaaka na Yakobbo, Ruhanga ow'abaisenkuru itwe, nuwe yanyumiize omuheereza we Yesu, ou mwahaireyo mwamwehakanira omu maiso ga Pilaato, obu akaba amaliriire kumulekera.
44003014	Baitu inywe mukeehakana ogu Arukwera kandi Ahikiriire, mwasaba okuheebwa omwisi w'abantu,
44003015	kandi mwaita ou turukweta endugirro y'obwomeezi. Nuwe ogu Ruhanga ou yahumbwire omu bafu, kandi niitwe bakaiso b'ekintu eki.
44003016	Okwikiriza ibara lya Yesu n'obusobozi bwe nibyo byagarurra amaani omusaija onu, ou murukurora kandi ou murukumanya. Okwikiriza Yesu nukwo kwamukiriza kimu inywena nkooku murukurora.
44003017	“Hati nu bagenzi bange, nimmanya ngu, inywe n'abeebembezi banyu eki mukakikora habw'obutamanya.
44003018	Baitu Ruhanga nukwo yahikiriize ati eki yarangisize abarangi boona ngu, Kristo we alibonabonesibwa.
44003019	Nahabweki mwegarukemu, muhindukire Ruhanga, ebibi byanyu biihweho. Obu nubwo MUKAMA araabaha ebiro eby'okuhuumuzibwamu,
44003020	kandi abatumire Kristo ou yabategekiire.
44003021	Nuwe Yesu anyakwikara omwiguru okuhika akasumi k'okugarurramu buhyaka ebintu byona, Ruhanga nkooku yarangisize abarangi be abahikiriire okuruga kara.
44003022	Mazimakwo Musa akagamba ati: ‘Omu bagenzi banyu, MUKAMA Ruhanga naija kubaimukizamu omurangi ondi, nka nyowe oku yanyimukize. Byona ebi araakabagambiraga, mubihikirize.
44003023	Omuntu weena atalihurra murangi ogu, alihwerekerezibwa, aihwe omu bantu ba Ruhanga.’
44003024	Kandi abarangi boona abaarangire ebya Ruhanga, okuruga hali Samwiri n'abo abaamuhondiire, nukwo baarangire bati ha biro binu.
44003025	Inywe muli baijukuru b'abarangi kandi bagwetwa b'endagaano Ruhanga ei yaraganiize baisenkuru inywe, naagambira Abburahamu ati: ‘Omu ruzaaro rwawe, enganda zoona ez'ensi numwo ziriheerwa omugisa.’
44003026	Ruhanga obu yahumbwire omwana we, akabanza kumutuma hali inywe Abayudaaya, abahe omugisa naiha buli omu omuli inywe omu ngeso ze ezitahikire.”
44004001	Petero na Yohaana obu bakaba nibakyabaza n'abantu, banyakatagara baabaizira baina omulinzi omukuru w'Enju ya Ruhanga hamu n'Abasadukaayo.
44004002	Bbo babihiirwe habw'okuhurra Petero na Yohaana nibeegesa kandi nibarangirra okuhumbuuka kw'abafu okwatandikire na Yesu.
44004003	Baabakwata, baabalindira omu nkomo okuhika nyenkya, habwokuba bukaba bwizire.
44004004	Baitu baingi omuli abo abaahuliire enyegesa yabu bakaikiriza; n'omuhendo gw'abaikiriza gwayeyongera, gwahika nk'enkumi itaano.
44004005	Obu bwakiire nyenkya, abalemi baabo hamu n'abakuru b'enganda n'abeegesa b'ebiragiro bakeesorooleza Yerusaalemu,
44004006	baina Annasi mukuru w' abanyakatagara, Kaayafa, Yohaana, Alekizanda, n'abandi boona ab'oruganda rw'omukuru wa banyakatagara.
44004007	Obu baayemeriize abanyankomo hagati, baatandika kubakaguza bati: “Busobozi ki obubakoleze binu, rundi mubikozire omu ibara ly'oha?”
44004008	Petero, aijwire Mwoyo Ahikiriire, yabagarukamu ati: “Inywe abalemi b'abantu n'abakuru b'enganda,
44004009	obu muraaba nimutukaguza hati habw'ekikorwa ky'embabazi eki tukoliire omuntu ogu omulema kandi nkooku akiziibwe,
44004010	inywe inywena hamu n'abantu ba Isirairi boona mumanye ngu, omu ibara lya Yesu Kristo owa Nazareeti ou mwabambire hamusaraba, Ruhanga ou yahumbwire omu bafu, habw'Ogu, omusaija onu nikyo ayemereriire omu maiso ganyu akizire.
44004011	Yesu ogu niryo ibaale inywe abombeki eri mwayangire, baitu niryo lyafookere bugumizo bw'enju.
44004012	Tiharoho ondi asobora kutujuna, habwokuba busaho ibara lindi hansi y'iguru eryahairwe abantu erisobora kutujuna.”
44004013	Ab'orukurato obu baarozire obumanzi bwa Petero na Yohaana, kandi baabamanya nkooku bali bantu kwonka abateegesiibwe, baahunirra. Baabamanya nkooku bali nubo abakaba nibaikara na Yesu.
44004014	Obu baarozire omusaija ayakiziibwe abeemeriire ha rubaju, baaburwa eki baraabahakaniza.
44004015	Nukwo kubaragira kuturuka aheeru, bbo bahanule bonka,
44004016	nibakaguzangana bati: “Abasaija banu tubakole ki? Habwokuba baakozire ekyamahano ekirangainwe kandi ekimanyirwe abantu boona abaikara Yerusaalemu, titukyasobora kukyehakana.
44004017	Kyonka habw'okukiculeeza kireke kweyongera kurangaanwa hoona omu bantu ka tubakange; balekere aho kugambira omuntu weena omu ibara eri.”
44004018	Nukwo kweta abakwenda, baabateererra kutagaruka kugamba rundi kwegesa omu ibara lya Yesu.
44004019	Baitu Petero na Yohaana baabagarukamu bati: “Na inywe mukicwemu, obu kiraaba kihikire omu maiso ga Ruhanga itwe okubahurra okukira Ruhanga.
44004020	Kyonka, ebi twarozire n'ebi twahuliire titusobora kubiculerra.”
44004021	Ab'orukurato baayongera kubakanga, hanyuma baabalekera, habw'okuburwa obulyo obu baraabafubirraho. Kandi abantu boona bakaba nibakugiza Ruhanga habw'eki ekyabaireho.
44004022	Bakamanya omusaija ogu ayakozirweho ekyamahano eki eky'okukizibwa, nkooku akaba ahingwize emyaka makumi ana ey'obukuru.
44004023	Petero na Yohaana obu baalekiirwe, baagenda hali ab'ekitebe kyabu, baabamanyisa byona banyakatagara abakuru n'abakuru b'enganda ebi baabagambiire.
44004024	Obu baabihuliire, boona baimukiza Ruhanga amaraka nibamusaba bati: “Ai Mukama Rutakirwa, niiwe ayahangire iguru n'ensi, n'enyanja, n'ebinyakubirumu byona,
44004025	niiwe ayayekonyiize Mwoyo Ahikiriire kugambisa isenkuru-itwe Daudi omuheereza waawe oti: ‘Habwaki amahanga geekoba kukora kubi, habwaki abantu bahanurra busa ebitarumu?
44004026	Abakama b'ensi nibeetekaniriza obulemu, n'abalemi bakeesorooza hamu kurwanisa Atahwaho n'okurwanisa MUKAMA we ou yayekomiire.’
44004027	Kyamazima omu rubuga runu, Herode na Ponsio Pilaato bakeeteeraniza n'Abanyamahanga n'abantu ba Isirairi kurwanisa omwana waawe ahikiriire Yesu ou wayekomiire abe Mukama.
44004028	Nukwo bahikiriize bati ebi wategekere ira omu magezi gaawe n'omu busobozi bwawe ngu kibeho.
44004029	Hati nu, Ai MUKAMA, rora nkooku barukutukangisa, okoonyere abaheereza baawe kubaza ekigambo kyawe n'obumanzi bwona.
44004030	Gorra omukono gwawe, okize; kandi oikirize ebihuniriza n'ebyamahano bikorwe omu ibara ly'omwana waawe ahikiriire Yesu.”
44004031	Obu baamazire kusaba, ekiikaro ha bakaba beesoroliize kyatengeeta; boona baijura Mwoyo Ahikiriire, baatandika kubaza ekigambo kya Ruhanga n'obumanzi.
44004032	Ekitebe kyona eky'abaikiriza bakaba baina omutima gumu n'omwoyo gumu. Hakaba hataroho n'omu omuli bo ayagizire ngu, byona ebi yatungire bye wenka; baitu byona bikaba biri by'abo boona.
44004033	Abakwenda bakongera kujurra okuhumbuuka kwa MUKAMA Yesu n'obumanzi bwingi, kandi embabazi za MUKAMA zaikaraga hali bo.
44004034	Omuli bo hakaba hatarumu n'omu ayaburwahoga ekintu, habwokuba boona abakaba baina ebibanja rundi amaju bakabitunda, baaleeta sente ezi baihiremu,
44004035	baaziha abakwenda. Bbo baazigabira buli omu nkooku yayetaagaga.
44004036	Hakaba haroho omusaija ow'oruganda rwa Leevi, enzaarwa ya Kipuro, arukwetwa Yosefu, abakwenda ou baayesire Baranaba (amakuru gaalyo: Mwekambisa).
44004037	Uwe akatunda ekibanja eki akaba ainakyo, yaleeta sente, yaziha abakwenda.
44005001	Hakaba haroho omusaija arukwetwa Ananiya. Uwe hamu na mukazi we Safiira bakatunda ekimu ha bibanja byabo.
44005002	Baitu Ananiya yasigaza ekicweka kya sente ezaarugiremu, amazire kwikirraniza na mukazi we. Yaleetaho ekicweka ekisigaireho, yakikwasa abakwenda.
44005003	Petero nukwo kumukaguza ati: “Ananiya, Sitaani ataahire ata omu mutima gwawe kubiiha Mwoyo Ahikiriire, okasigaza ekicweka kya sente ez'otunzire omu kibanja?
44005004	Obu okaba otakakitunzire, kikaba kitali kyawe bweremera? Kandi obu wamazire kukitunda, sente zaakyo okaba otarukusobora kwikoza nkooku orukwenda? Ekiteekerezo eki kikaija kita omu mutima gwawe? Tobiihire bantu, baitu obiihire Ruhanga.”
44005005	Ananiya obu yahuliire ebigambo ebi, yagwa hansi, yakanguka. Kandi eki kyatiinisa muno boona abaakihuliire.
44005006	Abasigazi baimuka, baazinga omutumbi gwe omu rugoye, baaguturukya, baaguziika.
44005007	Obu haahingwireho esaaha nka isatu, mukazi we yaija atamanyire ekibaireho.
44005008	Nukwo Petero kumukaguza ati: “Ngambira, omuhendo gunu nugwo mwatunzire omu kibanja?” Nandiki mukazi ati: “Ego, nugwo ogu.”
44005009	Nubwo Petero yamukagwize ati: “Habwaki mwikirraniize kwohya Mwoyo wa Ruhanga. Emirindi egi noogihurra? Y'abantu abarukuruga kuziika baro, bali ha irembo; na iwe nibaija kukuturukya.”
44005010	Ahonaaho omukazi ogu yagwa hansi ha bigere bya Petero, yakanguka. Abasigazi obu baataahiremu, baasanga afiire ira; baamuturukya, baamuziika ha rubaju rwa iba.
44005011	Obutiini bwakwata ekitebe kyona eky'abaikiriza n'abandi boona abaahuliire ebigambo ebi.
44005012	Omu kasumi ako abakwenda bakaba nibakora ebihuniriza n'ebyamahano bingi omu bantu. Abaikiriza boona baayesoroolezaaga omu kisasi ky'omulyango gwa Solomooni, baina omutima gumu.
44005013	Baitu abandi abatali b'ekitebe kyabo, busaho n'omu ayayehoiremu kuteerana nabo, noobu baraaba basiimirwe abantu boona.
44005014	Kandi omuhendo gw'abasaija n'abakazi abaikiriize MUKAMA gukeeyongera muno kukira kara.
44005015	Baatwaraaga abarwaire baabo, baabata ha nguudo, baababyamya ha butabu na ha mikeeka, nukwo ekiituuru kya Petero kibahikeho obu araaba naahingura.
44005016	Abantu baaruga omu byaro ebiherraine Yerusaalemu, baayesorooleza aho, baleesire abarwaire n'abakwasirwe emyoyo emibi, boona baakizibwa.
44005017	Omu kasumi ako, omukuru w'abanyakatagara akaimuka, hamu n'ab'ekitebe ky'Abasadukaayo aba akaba ainabo. Boona baijwire ihali,
44005018	baakwata abakwenda, baabata omu nkomo ei baatamuga abantu boona.
44005019	Baitu ekiro, malaika wa MUKAMA yakingura enyigi z'enkomo, yabaturukya aheeru, yagamba ati:
44005020	“Mugende, mwemerre omunju ya Ruhanga, mugambire abantu ebigambo byona eby'obwomeezi bunu obuhyaka.”
44005021	Obu baahuliire eki, baataaha omunju ya Ruhanga obwire nibukyanganyka, baatandika kwegesa. Nubwo mukuru w'abanyakatagara yaizire n'abakonyezi be, yasorooza orukurato rukuru n'abakuru boona aba Isirairi, yatuma omu nkomo, abalinzi baleete abakwenda.
44005022	Baitu abakuru b'abaserikale obu baahikire omu nkomo, baasanga batarumu, nubwo baagarukire baamanyisa orukurato bati:
44005023	“Twasanga enkomo ekingirwe kurungi mali, n'abalinzi beemeriire ha miryango; baitu obu tukingwireho, omunda titwasangamu muntu.”
44005024	Omukuru w'abalinzi b'Enju ya Ruhanga hamu n'abanyakatagara abakuru, obu baahuliire amakuru ago, baatuntura muno, batarukumanya ebigambo ebi nambere biraagarukira.
44005025	Nubwo haizire omuntu ayabaleetiire amakuru naagamba ati: “Abasaija aba mwataire omu nkomo, hati beemeriire omunju ya Ruhanga nibeegesa abantu.”
44005026	Omukuru w'abalinzi b'Enju ya Ruhanga n'abakuru b'abaserikale baagenda, baabaihayo mpora, nibatiina kubakwasa amaani, nukwo abantu batabateera amabaale.
44005027	Obu baabaleesire, baabeemereza omu rukurato hagati, mukuru w'abanyakatagara yabakaguza ati:
44005028	“Tukabateererra kutagaruka kwegesa omu ibara ly'omuntu ogu, baitu hati Yerusaalemu mugiijwize enyegesa yanyu, kandi mwegesa nk'abarukugenderra kutukwasa omusango ogw'esagama y'omuntu ogu!”
44005029	Petero n'abakwenda abandi baamugarukamu bati: “Itwe tusemeriire kworobera Ruhanga kukira kworobera abantu.
44005030	Ruhanga wa baisenkuruitwe akahumbuura Yesu, inywe ou mwaisire nimumuhanika ha muti.
44005031	Baitu Ruhanga akamunyumiza, yamuta ha mukono gwe ogw'obulyo abe Omwebembezi kandi Omujuni, habw'okwegarukisamu Abaisirairi n'okubaganyiza ebibi.
44005032	Itwe tuli bakaiso b'ebi byona, hamu na Mwoyo Ahikiriire, Ruhanga ou yahaire abo abamworobera.”
44005033	Ab'orukurato obu baahuliire ebi, baabihirwa muno, baagonza kubaita.
44005034	Baitu omu rukurato, hakaba harumu Omufalisaayo arukwetwa Gamalyeri, omwegesa w'ebiragiro, abantu boona ou baatamuga ekitiinisa. Uwe akeemerra, yabasaba abasaija abo babaturukyeho aheeru.
44005035	Hanyuma, ab'orukurato yabagambira ati: “Inywe basaija ba Isirairi, mwegendereze eki murukukora abantu banu.
44005036	Omu biro ebyahingwire, Tehuda, omusaija omubi, akaimuka yayeyeta mwebembezi omukuru, kandi abantu nk'ebikumi bbina bakamukuraatira. Baitu omusaija ogu obu yaisirwe, abaamuhondiire boona baararanga, n'ebyabo byagarukira aho.
44005037	Ogu obu yahoireho, hakaimuka Yuda Omugaliraaya, omu biro by'okubara abantu, yayemesa baingi; baitu nawe akaitwa, na boona abamukuraatiire baararanga.
44005038	Hati amagezi ndukubaha nugo ganu: Abantu abo mubagendeho mpora, mubaleke; habwokuba enyegesa enu n'ebikorwa binu obu biraaba birugire omu bantu, birihwaho.
44005039	Baitu obu biraaba biri bya Ruhanga, timulisobora kubihwerekereza. Mwerinde mutaikara kuba nimurwana na Ruhanga!”
44005040	Ab'orukurato baikiriza amagezi aga yabahaire. Obu bataahize abakwenda, baaragira babateere enkoba, kandi baabateererra kutagaruka kwegesa omu ibara lya Yesu. Hanyuma baabalekera.
44005041	Abakwenda baaruga omu rukurato baina omuhimbo habw'okugaywa nibaturwa ibara lya Yesu.
44005042	Kandi buli kiro baayegesaaga omunju ya Ruhanga n'omu maka g'abantu nibarangirra abantu Yesu nkooku ali Kristo.
44006001	Omu biro ebi, abeegesebwa obu baayeyongiire kukanya, Abayudaaya abaabazaaga Orugiriiki baahyemera Abayudaaya abaabazaaga Oruhebburaayo, habwokuba abafaakati baabo bakaba batarukufibwaho omu kugabirwa ebintu okw'obutoosa.
44006002	Nubwo ikumi na babiri baayesire ekitebe ky'abeegesebwa boona, baabagambira bati: “Tikihikire itwe okuleka kurangirra ekigambo kya Ruhanga tukagenda ha kugaba ebyokulya.
44006003	Nahabweki bagenzi baitu, mukome omuli inywe abasaija musanju abarukusiimwa abantu, abaijwire Mwoyo wa Ruhanga n'amagezi, tubakwase omulimo gunu.
44006004	Baitu itwe nitwija kwekambira kusaba n'okwegesa ekigambo kya Ruhanga.”
44006005	Ekihanuuro eki kyasiimwa ekitebe kyona, baakoma Sitefano, omusaija anyakwina okwikiriza kwingi kandi anyakwijwire Mwoyo Ahikiriire, baakoma Filipo na Porokooro, Nikanoori na Timooni, Paamena na Nikola owa Antyokiya ayahindukire yataaha omu diini y'ekiyudaaya.
44006006	Abo baabaleeta omumaiso g'abakwenda, baabasabira, abakwenda baabataho emikono.
44006007	Ekigambo kya Ruhanga kyayeyongera, n'omuhendo gw'abeegesebwa gwakanya muno omu Yerusaalemu, kandi banyakatagara baingi baikiriza kuhondera enyikiriza egi.
44006008	Sitefano, Ruhanga ou yahaire emigisa nyingi n'amaani, akatandika kukora ebihuniriza n'ebyamahano omu bantu.
44006009	Nukwo abantu kwimuka kumuteeza empaka, abamu nibaruga omu isorrokaniro ly'Abaalekiirwe (nkooku lyayetwaga) n'Abakirene n'Aba Alekizanderiya, kandi n'abandi abaarugire Kilikiya na Asiya.
44006010	Bbo batasobole kumusingura habw'amagezi yahairwe hamu n'ebi Mwoyo wa Ruhanga ebi yamugambisize.
44006011	Nukwo kugulirra abantu ab'okumuhangirra bati: “Tukahurra naagamba eby'okujuma Musa na Ruhanga.”
44006012	Obu baamazire kwimukiriza abantu n'abakuru baabo hamu n'abeegesa b'ebiragiro, baamwizira, baamukwata, baamuleeta omu rukurato.
44006013	Baayemereza aho bakaiso b'ebisuba abaagizire bati: “Omusaija onu tayosa kugamba kubi ha kiikaro kinu ekirukwera na ha Biragiro byaitu.
44006014	Tukamuhurra naayegesa ati: Yesu owa Nazareeti alihwerekereza ekiikaro kinu, kandi alihindura engeso Musa ezi yatusigiire.”
44006015	Boona abakaba baikaliire omu rukurato obu bahangire Sitefano amaiso, baarora amaiso ge nigangasana nk'aga malaika.
44007001	Mukuru wa banyakatagara akakaguza Sitefano ati: “Ebigambo binu by'amazima?”
44007002	Uwe yamugarukamu ati: “Bagenzi bange na bataata, mumpuliirize! Ruhanga ow'ekitiinisa akabonekera isenkuru-itwe Abburahamu, obu akaba akyali Mesopotamiya, atakagenzire kwikara Haraani,
44007003	yamugambira ati: ‘Ruga omu nsi y'owanyu n'omu beene banyu, ogende omunsi ei ndikwoleka.’
44007004	Nawe nukwo kuruga omunsi y'Abakalidaaya, yagenda kwikara Haraani. Ise obu yamazire kufa, Ruhanga yamwihayo, yamuleeta omunsi enu ei murumu hati.
44007005	Baitu atamuhemu bugwetwa, nangwa, noobu haakuba h'okuta ekigere; kyonka akaraganiza kumuha ensi, ebe butaka bwe n'abaijukuru be, noobu aliba yabaire ataina mwana omu kasumi ako.
44007006	Ruhanga yayongeraho binu ati: Abaijukuru baawe balisuhuukira omu nsi endi mbere abantu balibafoora bairu rubaale kandi balibakora kubi kumara emyaka bikumi bbina.
44007007	Ruhanga yayongera ati: ‘Ihanga eriribaikaza liti, ndiricwera omusango, nukwo hanyuma barugeyo, bandamize omu kiikaro kinu.’
44007008	Nubwo yamuhaire endagaano y'omugenzo gw'okusarwa. Kandi omutabani we Isaaka obu yazairwe, Abburahamu yamusara ha kiro kya munaana. Isaaka nawe nukwo yasazire Yakobbo; na Yakobbo yasara ati baisenkuruitwe ikumi na babiri.
44007009	“Baisenkuru itwe abo habw'okukwatirwa Yosefu ihali, baamutunza abantu abaamutwaire Misiri. Baitu Ruhanga yaikara nawe,
44007010	yamwiha omu mihito ye, yamuha amagezi agamukonyiire kusiimwa Faraaho, omukama wa Misiri. Faraaho akamufoora mulemi mukuru wa Misiri kandi omuroleerezi w'ekikaali kye kyona.
44007011	Hanyuma hakagwa kiihe omunsi Misiri yoona n'eya Kanaani, haabaho omuhito mwingi. Baisenkuru itwe baaburwa ebyokulya.
44007012	Baitu Yakobbo obu yahuliire nkooku Misiri haliyo engano erukutundwa, yatumayo baisenkuruitwe omurundi gw'okubanza.
44007013	Kandi ha murundi gwa kabiri, Yosefu yayetondera bakuru be, nukwo Faraaho kumanya oruganda rwe.
44007014	Aho Yosefu yatuma bamwetere Yakobbo ise n'ab'oruganda rwe boona, abantu nsanju na bataano.
44007015	Yakobbo yagenda Misiri, kandi oku nuho yagwire hamu n'abaisenkuruitwe,
44007016	emitumbi yaabu yatwarwa Sekemu, yaziikwa omu kituuro Abburahamu eki akaba aguzireho batabani ba Hamori owa Sekemu.
44007017	“Baitu akasumi ak'okuhikiriza endagaano Ruhanga ei yaraganiize Abburahamu obu kairiire haihi, abantu bakakanya baahingurana omunsi Misiri,
44007018	okuhika engoma obu yaliirwe omukama ondi ow'akaba atamanyire Yosefu.
44007019	Ogu yacwera ihanga lyaitu amagezi, yahambiriza baisenkuruitwe kunaga abaana baabo enkerembe, bafe.
44007020	Omu kasumi ako Musa nubwo yazairwe, ali mwana murungi anyakusiimwa Ruhanga. Akoororwa omunju ya ise kumara ameezi asatu.
44007021	Baitu uwe obu yanagirwe, muhara wa Faraaho yamuzoora, yamutwara, yamworoora nk'omwana we nyabwe.
44007022	Musa akatendekwa amagezi goona ag'Abamisiri, kandi akaba ali w'amaani omu bigambo n'omu bikorwa bye.
44007023	“Musa obu yahikize emyaka makumi ana ey'obukuru, yaizirwa ekiteekerezo eky'okubungira ab'ihanga lye Abaisirairi.
44007024	Obu yarozire omu hali bo naakorwa kubi, yamurwanirra, yamuhorra enzigu, naateera Omumisiri.
44007025	Akanihira ngu bagenzi be bakengere nkooku nuwe Ruhanga yatumire kubaiha mu bwiru rubaale, baitu bbo batakimanye.
44007026	Ha kiro ekyakurasireho, yasanga babiri mulibo nibarwana, yagonza abaramule abateeranize, nukwo kubagambira ati: ‘Basaija inywe, habwaki nimukorangana kubi, kunu muli iseemu?’
44007027	Ogu ayabaire naakora kubi mugenzi we yamusindika kuli naagamba ati: ‘Nooha ayakuhaire obusobozi obw'okutulema n'okutucwera emisango?
44007028	Nooyenda kuunyita nkooku waisire Omumisiri ijo?’
44007029	Musa obu yahuliire eki, yairuka, yasuhuukira omunsi ya Midiyani. Oku nuho yazaaliire abatabani babiri.
44007030	“Obu haahingwireho emyaka makumi ana, malaika yamubonekera omu ndimi z'omurro, ogukaba nigwakira omu rusaka, omwirungu erinyakuheriire Orusozi Sinai.
44007031	Musa, obu yarozire omurro ogu, yahunirra. Obu yairiire haihi kwetegereza, yahurra iraka lya MUKAMA nirigamba liti:
44007032	‘Ninyowe Ruhanga w'abaswenkuru. Ruhanga wa Abburahamu, Isaaka n'owa Yakobbo.’ Musa yatukumira, yatiina n'okugumyaho amaiso.
44007033	MUKAMA yamugambira ati: ‘Juuramu enkaito zaawe, habwokuba ekiikaro nambere oyemeriire nikyera.
44007034	Mazimakwo ndozire abantu bange abali omu Misiri nkooku barukukorwa kubi, kandi mpuliire okusinda kwabo; nyizire kubaiha mu bwiru bwabo. Hati nu ija, nkutume Misiri.’
44007035	“Nahabweki Musa ogu, abantu ou baayangire nibagamba bati: ‘Nooha yakuhaire obusobozi obw'okutulema n'okutucwera emisango?’ nuwe ogu Ruhanga ou yatumire abe mwebembezi kandi mucunguzi waabo, naabajunisa obusobozi bwa malaika ayamubonekiire omu rusaka.
44007036	Musa obu yamazire kukora ebihuniriza n'ebyamahano omu Misiri, akabaihayo nabarabya omu Nyanja Erukutukura, n'omu irungu nambere baamazire emyaka makumi ana.
44007037	Ogu nuwe Musa ayagambiire Abaisirairi ati: ‘Omu bagenzi banyu Ruhanga naija kubaimukizaamu omurangi ondi, nka nyowe oku yanyimukize.’
44007038	Musa ogu nuwe akaba aina ekitebe kyona ky'abantu omu irungu, aina na malaika ayabalize nawe ha rusozi Sinai, kandi Musa nuwe ogu ayabalize n'abaisenkuru itwe bwire obu bwona. Nuwe yakwasiibwe ebigambo by'obwomeezi kubituhikyaho.
44007039	“Baisenkuru itwe bakanga kumuhurra, baamucuma kuli; kandi omu mitima yabu bakagonza kugaruka Misiri,
44007040	baagambira Arooni bati: ‘Tukorre baruhanga ab'okutwebembera; habwokuba Musa ogu ayatwihire omunsi ya Misiri, titurukumanya nkooku abaire.’
44007041	Nukwo kuheesa ekisisani ky'enyana, baakihongera ekyonzira, baasemerererwa ekintu ki baayekoliire.
44007042	Ruhanga akabahwamu, yabaleka baramye ihe ery'enyunyuuzi ez'omu iguru, nkooku kyahandiikirwe omu kitabu ky'abarangi kiti: ‘Inywe ab'omu ruganda rwa Isirairi, omu irungu mukampongera ebisoro ebinyakwisirwe n'ebyonzira kumara emyaka makumi ana.
44007043	Baitu mwarugayo mwayetwekaga eheema ya Moloki n'enyunyuuzi z'omucwezi Refani, nibyo ebisisani ebi mwayekoliire kuramya; nikyo ndibazaahiza mbahinguze Bbabbulooni.’
44007044	“Baisenkuru itwe bakaba baina Eheema omu irungu erukugumya Ruhanga nkooku yaikaraga nabo, niyo egi Ruhanga ei yaragiire Musa kukora narorra ha kisisani eki yamwolekere.
44007045	Eheema egi niyo baisenkuruitwe basigiirwe baisebo, bakagenda nayo okuhika Yoswa obu yagihikize omunsi egi ei baanyagireho abantu Ruhanga aba yabingiremu, baisenkuruitwe nibahikamu bati. Eheema yaikarayo okuhika omu businge bwa Daudi,
44007046	Ruhanga ou yagiriire embabazi. Daudi akasaba aikirizibwe kwombekera Ruhanga wa Yakobbo Enju.
44007047	Baitu Solomooni nuwe yamwombekiire Enju egi.
44007048	Kunu Rutakirwa taikara omu maju agombekerwe n'emikono y'abantu, omurangi nkooku yagambire ati:
44007049	‘Iguru nikyo kitebe kyange eky'obukama, kandi ensi nuko katebe k'ebigere byange. MUKAMA yayongera yakaguza ati: Nju ya mulingo ki ei mulinyombekera? Rundi kiikaro ki eki ndihumurramu?
44007050	Ebintu ebi byona bitakorwe mukono gwange?’
44007051	“Ntahurra inywe, ab'emitima egangaire n'amatu agatarukuhurra nk'ag'Abanyamahanga, butoosa mwangirra Mwoyo Ahikiriire. Baisenkuru inywe nkooku babaire nibakora, na inywe nukwo murukukora.
44007052	Murangi ki baisenkuru inywe ou batarahiiganiize? Bakaita abo abaarangire okwija kw'Omuhikiriire Ogu, ou mwagobiize kandi mwamwita.
44007053	Inywe abaahairwe Ebiragiro bya Ruhanga ebyaleesiirwe bamalaika, mwayanga kubikwata.”
44007054	Ab'orukurato obu baahuliire ebigambo ebi, baakwatwa ekiniga kingi, baamunenera ensaya.
44007055	Baitu Sitefano, aijwire Mwoyo Ahikiriire, amaiso yagahanga ha lguru, yarora ekitiinisa kya Ruhanga, na Yesu amwemeriire ha mukono gw'obulyo.
44007056	Yagamba ati: “Nindora iguru likingwirwe n'Omwana w'omuntu ayemeriire ha mukono gw'obulyo ogwa Ruhanga.”
44007057	Baitu bbo baatoka muno, baigara amatu gaabo, baamweseesaho.
44007058	Baamusindikiriza aheeru y'orubuga, baamuteeza amabaale. Kandi abakaiso abo ab'ebisuba baanaga ebijwaro byabo ha bigere by'omusigazi arukwetwa Saulo.
44007059	Sitefano, obu bakaba nibamuteeza amabale, yayesengereza ati: “MUKAMA Yesu, twara omwoyo gwange.”
44007060	Yateeza amaju, yayamirra n'iraka likooto ati: “Ai MUKAMA, ekibi kinu otakibajunaana.” Obu yamazire kugamba ebi, yakaba. Kandi Saulo akasiima okwitwa kwa Sitefano.
44008001	Ha kiro eki, abaikiriza aba Yerusaalemu bakatandika kuhiiganizibwa muno; kandi boona baararangira omu byaro bya Buyudaaya na Samaliya, kwihaho abakwenda bonka.
44008002	Abasaija abamu abaatiinaga Ruhanga bakaziika Sitefano, baamulirirra muno.
44008003	Baitu Saulo yaikara naahiiganiza abaikiriza Ruhanga naataaha omu buli nju, naakwata abasaija n'abakazi, naabata omu nkomo.
44008004	Abo abaararangire, bakagenda hoona nibeegesa ekigambo kya Ruhanga.
44008005	Filipo akagenda omu rubuga rwa Samaliya yabarangirra Kristo.
44008006	Ebitebe bingi by'abantu, obu baahuliire Filipo ebi arukwegesa, baarora ebihuniriza ebi arukukora, baabiikiriza n'omutima gumu.
44008007	Kandi baingi abakaba bakwasirwe emyoyo emibi, ekabarugamu neeyamuza. Baingi abakaba bazingamire n'abaramaire baakizibwa.
44008008	Haabaho okusemererwa kwingi omu rubuga oru.
44008009	Baitu omu rubuga oru hakaba haroho omusaija arukwetwa Simooni, ayakoraga eby'amasano, naahuniriza Abasamaliya, naayeyeta muntu mukuru.
44008010	Abantu boona ab'orulengo orwa hansi n'orwa haiguru baamutiinaga nibagamba bati: “Omusaija onu nuwe maani ga Ruhanga arukwetwa Rutakirwa.”
44008011	Kandi baamutiinaga, habwokuba akaba amazire omwanya mukooto naabahuniriza n'amasano ge.
44008012	Baitu obu baikiriize Amakuru Amarungi, Filipo aga yabarangiriire ha bukama bwa Ruhanga na ha ibara lya Yesu Kristo, baabatizibwa, abasaija n'abakazi.
44008013	Simooni nawe yaikiriza, kandi obu yamazire kubatizibwa, yaikaraga naagenda na Filipo. Obu yarozire ebihuniriza n'ebyamahano bikuru Filipo ebi yakozire, yahunirra muno.
44008014	Abakwenda abakaba bali Yerusaalemu obu baahuliire Abasamaliya nabo nkooku baikiriize ekigambo kya Ruhanga, baabatumaho Petero na Yohaana.
44008015	Obu baahikireyo baabasabira nukwo batunge Mwoyo Ahikiriire;
44008016	habwokuba busaho n'omu omuli bo ow'akaba atungire Mwoyo ogu, kwihaho kubatizibwa kwonka omu ibara lya MUKAMA Yesu.
44008017	Aho Petero na Yohaana baabataho emikono, baaheebwa Mwoyo Ahikiriire.
44008018	Simooni obu yarozire baatunga Mwoyo Ahikiriire habw'abakwenda kubataho emikono, yabaha sente,
44008019	naagamba ati: “Obusobozi obu na nyowe mubumpe, weena ou ndaatahoga emikono, atungege Mwoyo Ahikiriire.”
44008020	Baitu Petero yamugarukamu ati: “Kabule nazo sente zaawe, iwe anyakutekeriize kugura ekisembo kya Ruhanga na sente!
44008021	Ekintu kinu leka kukyetabamu, toinaho mugabo, habwokuba omutima gwawe tigusemiire omu maiso ga Ruhanga.
44008022	Nahabweki zira ekibi kyawe, osabe MUKAMA akuganyire ekiteekerezo eki.
44008023	Nyowe mmazire kwetegereza nkooku oijwire ihali kandi oboherwe ekibi.”
44008024	Nandiki Simooni ati: “Munsabire hali MUKAMA, byona ebi mwagamba haleke kubaho na kimu ekyampikaho.”
44008025	Abakwenda obu baamazire kuha obwakaiso n'okwegesa ekigambo kya Ruhanga, baagaruka Yerusaalemu nibarangirra Amakuru Amarungi omu byaro bingi eby'Abasamaliya.
44008026	Malaika wa MUKAMA akagambira Filipo ati: “Imuka ogende, okwate omuhanda ogw'obukiizi bw'obulyo, ogw'irungu, ogurukuruga Yerusaalemu nigugenda Gaaza.”
44008027	Yaimuka, yagenda. Omusaija wa Esiyopiya omukonwa, omuheereza wa Kandaake Omukamakati wa Esiyopiya, ow'akaba ali mukeeto w'ebintu bye byona, akaba aizire Yerusaalemu kuramya.
44008028	Omu kasumi ako akaba naagaruka owaabu, aikaliire omu kigaali kye, kandi naasoma Ekitabu kya Isaaya omurangi.
44008029	Mwoyo wa Ruhanga yagambira Filipo ati: “Irirra ekigaali eki, ogende nakyo.”
44008030	Filipo yairuka, yamuhikaho, yamuhurra naasoma Ekitabu kya Isaaya omurangi, nukwo kumukaguza ati: “Ebi orukusoma ebi, noobyetegereza?”
44008031	Oli yamugarukamu ati: “Ndabyetegereza nta, hataroho ansoboroliire?” Yasaba Filipo atembe omu kigaali kye, aikarre nawe.
44008032	Ekicweka eky'omu Byahandiikirwe eki akaba naasoma nkinu: “Akaba nk'entaama erukutwarwa omu ibaagiro; rundi nk'akataama akali omumaiso g'omusazi w'ebyoya. Nawe nukwo atarayesamize kanwa ke.
44008033	Akeebundaaza kandi tiyacwerwa omu mazima. Busaho n'omu alibaza ha baijukuru be, habwokuba omunsi obwomeezi bwe bukacwibwaho!”
44008034	Nubwo omukonwa yakagwize Filipo ati: “Ninkusaba onsoborre: omurangi ogu, akabazaaho oha? Akeebazaaho wenka rundi akabazaaho omuntu ondi?”
44008035	Filipo yabandiza ha kyahandiikirwe eki, yamusoborra Amakuru Amarungi aga Yesu.
44008036	Obu bakaba nibakyagenda, baahika ha maizi agarukugera, omukonwa yagamba ati: “Dora amaizi nganu! Hati ekirukuntanga kubatizibwa kiraha?” [
44008037	Filipo yamugarukamu ati: “Obu oraaba noikiriza n'omutima gwawe gwona, nikisoboka.” Nandiki omukonwa ati: “Ninyikiriza Yesu Kristo nkooku ali Mwana wa Ruhanga.”]
44008038	Yaragira kwemereza ekigaali, bombi baaragara omu maizi, Filipo yamubatiza.
44008039	Obu baarugire omu maizi, Mwoyo wa MUKAMA yahwangura Filipo naamutwara handi, omukonwa tiyagaruka kumurora; yakwata omuhanda gwe yagenda n'omuhimbo.
44008040	Filipo akaija kurora, yayesanga ali Azooto, yayongera orugendo rwe naaraba omu mbuga zoona naarangirra Amakuru Amarungi okuhika obu yataahire Kaisaariya.
44009001	Omu biro ebi, Saulo obu akaba naakyakangisiriza kandi naahaya kwita abeegesebwa ba MUKAMA, yagenda hali omukuru w'abanyakatagara,
44009002	yamusaba ahandiikire amasorrokaniro ga Damasiko ebbaruha ezirukumwikiriza kukwata n'okutwara Yerusaalemu abasaija rundi abakazi abarukuhondera Omuhanda gwa MUKAMA kakuba abasangayo.
44009003	Obu akaba naakyagenda, ali haihi kuhika Damasiko, ahonaaho ekyererezi kyaruga omwiguru, kyamwehinguliriza.
44009004	Yagwa hansi, yahurra iraka nirimugamba liti: “Saulo, Saulo, nompiiganiriza ki?”
44009005	Nawe yakaguza ati; “Niiwe oha, Waitu?” Iraka lyamugarukamu liti: “Ninyowe Yesu ou orukuhiiganiza.
44009006	Hati imuka, otaahe omu rubuga, oraamanyisibwa eki oraakora.”
44009007	Abasaija abakaba nibagenda nawe baayemerra babuzirwe eky'okugamba. Bakahurra iraka, baitu batarole muntu.
44009008	Saulo yaimuka hansi; obu yaburwire amaiso, tiyahweza kantu. Baamunanata, baamutaahya Damasiko.
44009009	Akamara ebiro bisatu atarukurora kandi atarukulya noobwakuba kunywa kantu.
44009010	Damasiko hakaba haliyo omwegesebwa, ibara lye Ananiya. MUKAMA akamubonekera yamweta ati: “Ananiya.” Uwe yayetebuka ati: “Ndi hanu, Taata.”
44009011	Nandiki MUKAMA ati: “Imuka, ogende omu ruguudo orurukwetwa Oruterekeriire, okaguliirize omunju ya Yuda, omuntu arukwetwa Saulo owa Taruso. Mu kasumi kanu naasaba,
44009012	kandi abonekiirwe naarora omusaija arukwetwa Ananiya naija kumutaho emikono nukwo ahweze.”
44009013	Ananiya yamugarukamu ati: “MUKAMA wange, baingi bakambalizaaho omusaija ogu, na ha bubi obu abaire naakora abantu baawe omu Yerusaalemu.
44009014	Na hanu aizire aina obusobozi abanyakatagara bakuru obu baamuhaire obw'okuboha boona abarukwamirra ibara lyawe.”
44009015	Baitu MUKAMA yamugarukamu ati: “Genda, habwokuba omusaija ogu nikyo kikwato kyange eki nakomere kumanyisa ibara lyange omu Banyamahanga, n'omu bakama baabo, n'omu bantu boona aba Isirairi.
44009016	Ndimwoleka nkooku asemeriire kubonabonesibwa muno habwange.”
44009017	Nubwo Ananiya yagenzire, yataaha omunju egi. Yataho Saulo emikono naagamba ati: “Mugenzi wange Saulo, ntumirwe MUKAMA Yesu ayakubonekiire omu muhanda, nukwo oiguke amaiso kandi oijule Mwoyo Ahikiriire.”
44009018	Ahonaaho ebintu ebirukusisa ebigaragamba by'encu byamuruga ha maiso, yarora. Saulo yayemerra, yabatizibwa.
44009019	Obu yamazire kulya ebyokulya, yagarukwamu amaani. Damasiko akamarayo ebiro bike, ali hamu n'abeegesebwa.
44009020	Ahonaaho yatandika kurangirra Yesu omu masorrokaniro gaayo naagamba ati: “Nuwe Mwana wa Ruhanga.”
44009021	Boona abaamuhuliire bakahunirra nibakaguza bati: “Omusaija onu, tinuwe ayahiiganizaaga aba Yerusaalemu abaayaturaga ibara eri? Kandi tinikyo aiziriire hanu, abatwale omu maiso g'abanyakatagara abakuru baboherwe?”
44009022	Baitu Saulo yayeyongera muno kwegesa n'amaani yakwasa ensoni Abayudaaya abaikaraga Damasiko, naagumiza kimu Yesu nkooku ali Kristo.
44009023	Ebiro nkooku byagenzire nibihinguraho, Abayudaaya baayekoba hamu kumwita;
44009024	baitu ensita zaabu Saulo yazimanya. Baikaraga nibalinda amalembo g'orubuga nyamusana n'ekiro nibaserra kumwita.
44009025	Baitu abaikiriza baamucwisa ekiro, baamusirimura ekisiika ali omu kisombera ekiteekerwe kiteeko.
44009026	Obu yahikire Yerusaalemu, yalengaho kwehikya abaikiriza; baitu boona bakamutiina, habw'okutaikiriza nkooku akaba ali kwo mwegesebwa.
44009027	Baranaba nuwe ayamutwaire, yamuhikya abakwenda, yabasoborra Saulo nkooku yarozire MUKAMA omu muhanda, yabaza nawe, kandi nkooku yarangiriire n'obumanzi ibara lya Yesu omu Damasiko
44009028	Saulo yatandika kugenda nabo, naabungira ab'omu Yerusaalemu,
44009029	naarangirra n'obumanzi omwibara lya MUKAMA. Kandi obu yamazire kugamba n'Abayudaaya abaabazaaga Orugiriiki n'okuhakaniza nabo, baamalirra kumwita.
44009030	Ab'oruganda obu baakimanyire, baamutwara Kaisaariya, nukwo baamwohereza agende Taruso.
44009031	Nahabweki ekitebe ky'abaikiriza boona ab'omu Buyudaaya, Galiraaya, na Samaliya baasigara baina obusinge kandi baayeyongera kukanya nibatiina Ruhanga kandi nibagumibwa Mwoyo Ahikiriire.
44009032	Petero obu akaba naagenda hanu na hali okubungira abaikiriza boona, yahika n'omu baikiriza abaikaraga Liida.
44009033	Oku nuho yasangire omusaija, ibara lye Aineya, ayamazire emyaka munaana atarukuruga ha kitabu, azingamire.
44009034	Petero yamugambira ati: “Aineya, Yesu Kristo hati yakukiza; imuka oyale ekitabu kyawe.” Ahonaaho yaimuka.
44009035	Boona abaikaraga Liida na Sarooni obu baamurozire akizibwe, baahindukira MUKAMA.
44009036	Omu rubuga Yoppa hakaba harumu omwegesebwa, ibara lye Tabita, amakuru gaalyo: Dorokasi rundi Enjaza. Omukazi ogu yakoraga ebirungi bingi naagabira n'abanaku.
44009037	Omu biro ebi akarwara, yafa. Obu baamazire kwogya omutumbi gwe, baagubyamya omu kisiika ekiri omu kainaabiri.
44009038	Kandi Liida teri hara na Yoppa. Nahabweki abeegesebwa obu baahuliire Petero nkooku ali oku, baamutumaho abasaija babiri nibamwesengereza bati; “Waitu oije oturole, otabandaara.”
44009039	Petero yaimuka, yagenda nabo. Obu yahikireyo, baamutembya omu kainaabiri. Abafaakati boona baija bamwemerra haihi nibarra, nibamwoleka ebitetei n'ebijwaro ebindi Dorokasi ebi yabaziire obu akaba akyali nabo.
44009040	Nubwo Petero yabaturukize aheeru, yateza amaju, yasaba. Obu yamazire kusaba, yahindukira omukazi ogu ayafiire, yamugambira ati: “Tabita, imuka.” Omukazi yaziburra amaiso, yarolerra Petero, yaimuka, yaikarra.
44009041	Petero yamukwata ha mukono, yamwemereza. Nubwo yayesire abaikiriza n'abafakaati, yamubakwasa ali mwomeezi.
44009042	Ekyabaireho kyamanywa omu Yoppa hoona; baingi baikiriza MUKAMA.
44009043	Petero yayongera yamara ebiro Yoppa, naaraara omwa Simooni, omuhazi w'empu.
44010001	Omu rubuga Kaisaariya hakaba harumu omusaija, ibara lye Koroneeri, omukuru w'ab'amahe ab'omu kihanda ekyayetwaga ky'Abaitale.
44010002	Uwe n'ab'eka ye boona bakaba bali bantu abaayekambiraga ediini kandi abarukutiina Ruhanga. Yagabaga n'obwenda kukoonyera abanaku b'Abayudaaya, kandi yasabaga Ruhanga atarukulekerra.
44010003	Kiro kimu ha saaha nka mwenda ez'orwebagyo, akabonekerwa, yarora butunu malaika wa Ruhanga nataaha omunju nambere ali, naamweta ati: “Koroneeri.”
44010004	Kandi Koroneeri, anyakwijwire obutiini, yamuhanga amaiso nayetebuka ati: “Kiki Taata?” Malaika yamugambira ati: “Okusaba kwawe n'okugaba kwawe bitembere nk'ekiijukyo omumaiso ga Ruhanga.
44010005	Hati nu, tuma abantu Yoppa, beeteyo omuntu Simooni, arukwetwa Petero,
44010006	anyakuraara omwa Simooni omuhazi w'empu, enju ye eri ha musa gw'enyanja.”
44010007	Malaika ayabalize nawe obu yamazire kugenda, Koroneeri yayeta babiri ha baheereza be hamu n'omu ha baserikale abaamulindaga, omuntu ayayekambiraga muno ediini.
44010008	Obu yamazire kubasoborra byona ebibaireho, yabatuma Yoppa.
44010009	Ha kiro ekyakuraasireho, abaatumirwe obu bakaba nibakyagenda, bali haihi kuhika orubuga ha saaha nka mukaaga, nubwo Petero yatembere ha nju eruguru kusaba.
44010010	Omu kasumi ako enjara yamuruma kandi yagonza kulya akantu; baitu ab'omunju obu bakaba nibakyateekaniza ebyokulya, yabonekerwa.
44010011	Yarora iguru likingwirwe, kandi ekintu ekirukusisa esuuka nkooto nikisirimuka hansi, kikwasirwe ha nsonda ina.
44010012	Kikaba kirumu emiringo yoona ey'ebisoro n'ebirukwekurra n'enyonyi z'omu mwanya.
44010013	Yahurra iraka nirimugamba liti: “Petero imuka; obiite olye.”
44010014	Petero yagarukamu ati: “Nangwa, MUKAMA wange! Nyowe tinkalyaga kintu kyona ekirukuzira rundi ekitasemiire.”
44010015	Iraka lyagaruka nirimugambira liti: “Ruhanga eki yayeriize, otalikyeta ky'omuziro.”
44010016	Eki kikabaho emirundi esatu, hanyuma ekintu kyagarurwa omwiguru.
44010017	Petero obu akaba akyasobiirwe naagurukyagurukya amakuru g'okubonekerwa oku, nubwo haizire abasaija abatumirwe Koroneeri, bayemerra omu irembo ly'enju ya Simooni,
44010018	baayeranga nibakaguza Simooni arukwetwa Petero obu araaba naaraara aho.
44010019	Petero obu akaba naakyacumiitiriza amakuru g'okubonekerwa oku, Mwoyo Ahikiriire yamugambire ati: “Haizire abasaija basatu nibakuserra.
44010020	Rahuka osirimuke, ogende nabo otarukugurukyagurukya, habwokuba ninyowe mbatumire kwija hanu.”
44010021	Petero yasirimuka, yahikaho abasaija abo, yabakaguza ati: “Ou murukuserra ninyowe, muleesirwe ki?”
44010022	Bbo baamugarukamu bati: “Koroneeri, mukuru w'ab'amahe, omuntu ahikiriire, arukutiina Ruhanga kandi arukusiimwa Abayudaaya boona, ahabwirwe malaika wa Ruhanga kukweta oije owe, nukwo ahurre ebi oraagamba.”
44010023	Aho Petero yabataahya omunju, baaba bagenyi be. Obwire obu bwakiire, Petero yaimuka, yagenda nabo asendekeriziibwe abaikiriza abamu ba Yoppa.
44010024	Orubuga rwa Kaisaariya bakarutaaha ha kiro ekyakuraasireho. Baasanga Koroneeri abategeriize, amazire kweta ab'oruganda rwe n'abanywani be abandi babeho.
44010025	Petero obu yahikire ha nju, Koroneeri yaturuka aheeru, yagenda kumutangirra, yajuumara ha bigere bya Petero, yamuramya,
44010026	Baitu Petero yamwimukya naagamba ati: “Yemerra; na nyowe ndi muntu nka iwe.”
44010027	Baagenda nibabaza, baataaha omunju, baasangamu abantu baingi abaayesoroize.
44010028	Petero yatandika kubeegesa ati: “Inywena mumanyire Ebiragiro nkooku bitanga Abayudaaya okuteerana rundi okubungira abantu b'ihanga erindi; baitu nyowe, Ruhanga akaanyoleka nkooku ntasemerire kugaya omuntu weena rundi kumunuga.
44010029	Nahabweki obu baanyesire, tinyangire kwija. Kandi nikyo ndukukaguliza nti: Munyetiire ki?”
44010030	Koroneeri yamugarukamu ati: “Ebiro bbina ebihingwire, obu nkaba ninsaba omu kisiika kyange, ha saaha nk'enu ey'omwenda, nkarora omusaija anyemeriire omumaiso, ajwaire ebijwaro ebirukwangasana,
44010031	yangambira ati: ‘Koroneeri, Ruhanga ahuliire okusaba kwawe, kandi aijukire n'okugaba kwawe.
44010032	Hati nu, tuma abantu Yoppa, beeteyo omuntu Simooni arukwetwa Petero, anyakuraara omwa Simooni omuhazi w'empu, enju ye eri ha musa gw'enyanja.’
44010033	Nikyo nakutumiireho ahonaaho, kandi na iwe okozire kurungi kwija. Hati nu, itwena twesoroize hanu omumaiso ga Ruhanga, nukwo tuhurre byona MUKAMA ebi akuragiire kutugambira.”
44010034	Petero yatandika kwegesa naagamba ati: “Mazima mmanyire Ruhanga nkooku atasoroora mu bantu;
44010035	baitu omu buli ihanga, weena arukumutiina akakora ebihikire, Ruhanga amusiima.
44010036	Ruhanga akahikya ekigambo kye hali Abaisirairi barangirirwe Amakuru Amarungi ag'obusinge, nakirabya omu Yesu Kristo (MUKAMA w'abantu boona).
44010037	Na inywe mumanyire ebyabaireho omu Buyudaaya yoona, okubandiza Galiraaya nambere Yohaana yayegeseze ebyokubatiza.
44010038	Mumanyire Yesu owa Nazareeti nkooku Ruhanga yamuseesereho Mwoyo Ahikiriire, yamuha n'obusobozi. Kandi habw'okukonyerwa Ruhanga, Yesu yagendagendaga naakora ebirungi, kandi naakiza boona abakaba nibagadisibwa Sitaani.
44010039	Na itwe tuli bakaiso b'ebi byona ebi yakoliire omu Buyudaaya n'omu Yerusaalemu. Yesu ogu, abantu bakamwita nibamuhanika ha muti;
44010040	baitu Ruhanga akamuhumbuura obu haahingwireho ebiro bisatu, yamutwoleka.
44010041	Atamwoleke bantu boona, baitu akamwoleka itwe abakaiso Ruhanga aba yakomere kara, abaaliire na Yesu kandi baanywa nawe amazire kuhumbuuka omu bafu.
44010042	Akaturagira kwegesa n'okunanura abantu nkooku nuwe ogu Ruhanga ou yakomere kuba mucwi w'emisango y'abomiire n'abafiire.
44010043	Kandi nuwe abarangi boona baajuliire nibagumya ngu, weena arukumwikiriza naaganyirwa ebibi habw'ibara lye.”
44010044	Petero obu akaba naakyabaza ebi, Mwoyo Ahikiriire yasirimuka hali boona abakaba nibamuhuliriza.
44010045	Abaikiriza abasazirwe abaizire na Petero, bakahunirra habw'okurora abanyamahanga nabo nibaseeswaho ekisembo kya Mwoyo Ahikiriire.
44010046	Baitu nabo bakabahurra nibabaza endimi kandi nibahaisaniza Ruhanga. Nubwo Petero yakagwize ati:
44010047	“Abantu banu abatungire Mwoyo Ahikiriire nka itwe, haroho asobora kubaima amaizi ngu batabatizibwa?”
44010048	Yaragira babatizibwe omu ibara lya Yesu Kristo. Hanyuma baamusaba amale nabo ebiro bike.
44011001	Abakwenda n'ab'oruganda abakaba bali Buyudaaya bakahurra nkooku Abanyamahanga nabo baikiriize ekigambo kya Ruhanga.
44011002	Kandi Petero obu yagarukire Yerusaalemu, ab'omu kitebe ky'abasazirwe baamujunaana,
44011003	nibamukaguza bati: “Kiki ekyakutwaire omu bantu abatasazirwe kandi walya nabo?”
44011004	Petero yatandika kubasoborra byona nkooku byagenzire naagamba ati:
44011005	“Kiro kimu obu nkaba ndi omu rubuga Yoppa ninsaba, nubwo nabonekiirwe, narora ekintu ekirukusisa esuuka enkooto nikisirimuka hansi kikwasirwe ha nsonda ina, kyampikaho.
44011006	Obu nakyetegeriize, narora harumu ebisoro by'emiringo yoona, n'enyamaiswa, n'ebirukwekurra, hamu n'enyonyi z'omu mwanya.
44011007	Kandi nahurra iraka niringambira liti: ‘Petero imuka; obiite olye.’
44011008	Nyowe nagarukamu nti: ‘Nangwa, MUKAMA wange; habwokuba tinkalyaga kintu kyona ekirukuzirwa rundi ekitasemiire.’
44011009	Baitu iraka lyaruga omu iguru omurundi gwa kabiri, nirigamba liti: ‘Ruhanga eki yayeriize, otalikyeta ky'omuziro.’
44011010	Eki kikabaho emirundi esatu, hanyuma byona byagarurwa omu iguru.
44011011	“Omu kasumi ako konyini haija abasaija basatu, baahika ha nju ei tukaba turumu, batumirwe kuntabarra nibaruga Kaisaariya.
44011012	Mwoyo Ahikiriire yandagira kugenda nabo ntarukugurukyagurukya. N'ab'oruganda abo mukaaga nabo baagenda na nyowe, twataaha mb'omusaija ogu Koroneeri.
44011013	Kandi uwe yatusoborra nkooku yarozire malaika ayemeriire omu kisiika kye naagamba ati; ‘Tuma abantu Yoppa, beeteyo Simooni arukwetwa Petero;
44011014	ogu alikwegesa ebigambo ebirukwija kukujuna hamu n'eka yaawe yoona.’
44011015	Kandi nyowe obu natandikire kwegesa, Mwoyo Ahikiriire yabaijaho boona, nkooku yatwizireho itwe omu kubanza.
44011016	Na nyowe naijuka MUKAMA eki yagambire ati: ‘Yohaana akabatiza n'amaizi, baitu inywe mulibatizibwa na Mwoyo Ahikiriire.’
44011017	Hati Ruhanga obu araaba yabahaire ekisembo ekirukusisana n'eki yatuhaire obu twabandiize kwikiriza MUKAMA Yesu Kristo, nyowe ninyowe oha ayaakusoboire kutanga Ruhanga?”
44011018	Abakwenda obu baahuliire eki, baabireka. Baatandika kukugiza Ruhanga nibagamba bati: “Hati Abanyamahanga nabo Ruhanga abahaire okwegarukamu okurukutungisa obwomeezi obutahwaho.”
44011019	Abararangiibwe hanu na hali habw'okuhiiganizibwa okwabaireho habw'ebya Sitefano, bakagenda baahika Foinike na Kipuro na Antyokiya batarukutebeza muntu ondi weena Amakuru Amarungi kwihaho Abayudaaya bonka.
44011020	Omulibo hakaba harumu abasaija abamu, enzaarwa za Kipuro na Kirene. Obu baahikire Antyokiya baatandika kwegesa Abagiriiki, nibabarangirra Amakuru Amarungi ga MUKAMA Yesu.
44011021	Obusobozi bwa MUKAMA bwabaiziramu, kandi abantu baingi baikiriza, baahindukira Mukama.
44011022	Ekitebe ky'abaikiriza ab'omu Yerusaalemu obu baahuliire eki, nubwo baatumire Baranaba agenda Antyokiya.
44011023	Obuyahikireyo, yarora embabazi Ruhanga ezi yabagiriire, yasemererwa. Boona yabateererra kugumira hali MUKAMA n'omutima gumu.
44011024	Baranaba ogu akaba ali musaija murungi, anyakwijwire Mwoyo Ahikiriire n'okwikiriza. Kandi Antyokiya oku, abantu baingi baahindukira MUKAMA.
44011025	Aho Baranaba yarugayo yagenda Taruso kuserra Saulo.
44011026	Obu yamuboine, yamuleeta Antyokiya. Bombi baamarayo omwaka gwona bali mu baikiriza baayo, nibeegesa abantu baingi. Kandi Antyokiya, nuho abeegesebwa baabandiize kwetwa Abakristo.
44011027	Obu bakaba bakyali oku, abarangi abamu bakaruga Yerusaalemu baahika Antyokiya.
44011028	Omu hali bo, omuntu anyakwetwa Agabo, yayemerra yarangisibwa Mwoyo nkooku harukwija kubaho kiihe omu nsi yoona. Niyo kiihe eyabaireho omu businge bwa Klahudiyo.
44011029	Abaikiriza bakacwamu buli muntu aheyo obukoonyezi nkooku arukusobora, ebintu babitwekere bagenzi baabo abaikara Buyudaaya.
44011030	Kandi nukwo baakozire. Ebintu baabitwekera abakuru ba Yerusaalemu, byatwarwa Baranaba na Saulo.
44012001	Omu biro ebi, Herode omukama akatandika kuhiiganiza abamu ab'omu kitebe ky'abaikiriza.
44012002	Yakobbo, mugenzi wa Yohaana, akamwisa empirima.
44012003	Kandi obu yarozire Abayudaaya nkooku bakisiimire, yaragira bakwate na Petero. Eki kikabaho omu biro eby'obugenyi obw'okwijuka Emigaati Etatumbisiibwe.
44012004	Herode obu yamazire kukwata Petero, yamuta omu nkomo, yamukwasa ebihanda bbina eby'abaserikale, bali bbana mu buli kihanda, nukwo bamulinde nibahonderangana, naagenderra kumuleeta omu maiso g'abantu ekiro kikuru eky'okwijuka Okuhingurwaho kimazire kuhwa.
44012005	Petero nukwo kulindirwa omu nkomo ebiro ebi byona; baitu ekitebe ky'abaikiriza bakeekamba kumusabira hali Ruhanga.
44012006	Ha kiro eki kyonyini Herode eki akaba araaliire kumuleeta omu rukurato, Petero akaba agwijagiire, ali hagati y'abaserikale babiri, aboherwe n'enjegere ibiri, kandi abalinzi abandi bali ha irembo nibalinda enkomo.
44012007	Aho malaika wa MUKAMA yamubonekera, kandi ekyererezi kyayaka omu kasiika ke. Malaika yateerateera Petero ha ibega, yamusisiimura ati: “Matuka bwango!” Enjegere zaamuruga ha mikono, zaaragara.
44012008	Malaika yamugambira ati: “Weteege orukoba rwawe, sabikira enkaito zaawe.” Petero nukwo yakozire, kandi malaika yayongera yamugira ati: “Wefubike omunagiro gwawe, onkurate.”
44012009	Petero yaruga mu kasiika, yamukurata; kyonka atarukugumya malaika nkooku arukumwiha kwo omu nkomo, baitu akateekereza ngu, abonekiirwe.
44012010	Obu baamazire kurabaho abalinzi ab'okubanza n'aba kabiri, baahika ha rwigi rw'ekyoma, orurukutaahya omu rubuga. Orwigi oru rwabeekingurra rwonka; baaturuka aheeru. Bairrayo omumaiso okuhika malaika obu yamurugireho.
44012011	Petero nubwo yagarukirwemu amagezi, yagamba ati: “Hati namanyira kimu MUKAMA nkooku atumire malaika we kunyiha omu mikono ya Herode, kandi yanjuna byona Abayudaaya ebi bakaba bategekere kunkora.”
44012012	Ebi obu yamazire kubyetegereza, yayongera yahika ha nju ya Mariya nyina Yohaana, abandi ou barukweta Mariko, nambere abaikiriza baingi bakaba beesoroliize hamu kumusabira.
44012013	Obu yayerangire ha rwigi rw'irembo, omwisiki arukwetwa Roda yaija kwetegereza.
44012014	Obu yamanyiriire iraka lya Petero, habw'omuhimbo, tiyakinguraho rwigi, baitu yairuka yagaruka omunju naabagambira ngu, Petero ayemeriire ha irembo.
44012015	Bbo baamugarukamu bati: “Ohungutukire.” Baitu omwisiki yagumiza kimu ngu, nukwo kiri. Kandi bbo bamugambira bati: “Rundi malaika we!”
44012016	Baitu Petero yayongera kwerangira ha rwigi, kandi obu bakingwireho baamurora, baahunirra muno.
44012017	Uwe yabaculeeza n'omukono gwe, yatandika kubasoborra MUKAMA nkooku amwihire omu nkomo. Yayongera yagamba ati: “Ebi byona mubimanyise Yakobbo n'abagenzi baitu.” Nubwo yabarugaho, yagenda handi.
44012018	Obu bwakiire nyenkya, abaserikale bakaba omu mwetunturo mwingi habw'okutamanya Petero nambere agiire.
44012019	Kandi Herode obu yaragiire kumuserra, baalemwa kumuzoora. Yakaguliriza muno abalinzi, nukwo hanyuma yaragira babaite. Nubwo Herode yaruga Buyudaaya, yagenda Kaisaariya, yaikarayo.
44012020	Herode akaba abiihirirwe muno abantu ba Tiiro na Sidooni; nukwo omuganda gw'abantu kwija nambere ali obu baamazire kusoonasoona Bulasito, omukuru wa bagaragara, baasaba obusinge, habwokuba abantu baabo baasakiraga muno ebyokulya omu nsi y'Omukama Herode.
44012021	Ha kiro eki yakomere, Herode yajwara ebijwaro by'obukama, yasinga ha kitebe kye, yababaliza orubazo.
44012022	Abantu nukwo kumuswagira nibagamba bati: “Arukugamba nuwe ruhanga, takyali muntu!”
44012023	Omu kasumi ako malaika wa Ruhanga yamuteera kandi yagwa hansi. Yajunaanwa okutaha Ruhanga ekitiinisa; yaliibwa enzito, yafa.
44012024	Baitu ekigambo kya Ruhanga kyayeyongera kandi kyararanga muno, baingi baakiikiriza.
44012025	Baranaba na Saulo obu baamazire obutumwa bwabo, baaruga Yerusaalemu, baagaruka Antyokiya baina Yohaana, abamu ou barukweta Mariko.
44013001	Omu kitebe ky'abaikiriza ekikaba kiri Antyokiya, hakaba harumu abarangi n'abeegesa, nubo banu: Baranaba, Simyoni anyakwetwa Kiiragura, Lusiyo owa Kireene, Manayeni ayayoroirwe hamu n'owiisaza Herode, na Saulo.
44013002	Kiro kimu obu bakaba nibasaba MUKAMA kandi nibasiiba, Mwoyo Ahikiriire yabagambira ati: “Munsororremu Baranaba na Saulo, bakole omulimo ogu mbeetiire.”
44013003	Boona obu baamazire kusiiba n'okusaba, baabataho emikono baabatuma.
44013004	Ababiri abo obu baamazire kutumwa Mwoyo Ahikiriire, baimukya orugendo orwa Seleyukiya; kandi okurugayo, baagwerra omu meeri, baagenda Kipuro.
44013005	Obu baahikire orubuga Salamisi, baarangirra ekigambo kya Ruhanga omu masorrokaniro g'Abayudaaya, kandi bakaba baina Yohaana arukubakoonyera.
44013006	Obu baamazire kuraba omu kizinga kyona kya Kipuro, baahika orubuga Paafo. Oku baasangayo Omuyudaaya omu, omunyamasano kandi omurangi w'ebisuba arukwetwa Bar-yesu (amakuru ngu, mwana wa Yesu).
44013007	Akaba ali hamu n'omulemi mukuru w'ekicweka eki, omuntu anyakwetwa Serugiyo Paulo, omusaija omwetegereza. Nuwe yayesire Baranaba na Saulo yabasaba kumusoborra ekigambo kya Ruhanga.
44013008	Baitu Elima, arukwetwa omunyamasano (habwokuba nugo makuru g'ibara lye) yatandika kubahakaniza naagenderra kuhabisa omulemi mukuru, aleke kwikiriza.
44013009	Baitu Saulo, anyakwetwa Paulo, aijwire Mwoyo Ahikiriire, yamugumyaho amaiso
44013010	nnagamba ati: “Iwe mwana wa Sitaani, iwe omunyanzigwa w'obuhikiriire bwona, iwe anyakwijwire obugobya n'obubi bwona, olireka di kuramaza emihanda ya MUKAMA enyakuterekeriire?
44013011	Lero hati, omukono gwa MUKAMA nigwija kukuteera nukwo ofe amaiso, omale akasumi otarukurora izooba.” Ahonaaho ekiho n'omwirima byamusweka, yahaamanga naaserra ow'okumunanata.
44013012	Omulemi mukuru obu yarozire ekibaireho, yaikiriza kandi yahunirizibwa ebi baayegeseze hali MUKAMA.
44013013	Paulo n'abagenzi be baagwerra nibaruga Paafo, baayambuka, baahika Peruga, orubuga orwa Panfiliya. Oku nuho Yohaana yabarugiireho, yagaruka Yerusaalemu;
44013014	baitu bbo bairrayo baaruga Peruga, baahika Antyokiya, narwo rubuga rwa Pisidiya. Kandi ha kiro kya Sabbato bakataaha omu isorrokaniro ly'Abayudaaya, baikarra.
44013015	Eby'Ebiragiro bya Musa n'eby'abarangi obu byamazire kusomwa, abakuru b'isorrokaniro baabatumaho nibabasaba bati: “Bagenzi baitu, obu muraaba mwina ekigambo ky'okugumya abantu banu, mukigambe.”
44013016	Paulo nukwo kwemerra, boona yabaculeeza n'omukono gwe, yatandika kwegesa ati: “Inywe bantu ba Isirairi, na inywena abarukutiina Ruhanga, muhurre.
44013017	Ruhanga w'ihanga lyaitu Isirairi akakoma baisenkuru itwe, yabakuza yabafoora ihanga ruranganwa obu bakaba bali omu nsi ya Misiri, nukwo hanyuma yabaihayo habw'amaani g'obusobozi bwe.
44013018	Akabagumiisiriza obu bakaba bali omu irungu kumara emyaka makumi ana.
44013019	Obu yamazire kuhwerekereza amahanga musanju ag'omu nsi ya Kanaani, ensi egi yagiha Abaisirairi ebe bugwetwa bwabu, baamarayo emyaka nka bikumi bbina mw'ataano.
44013020	Ebi obu byahoire, akabaha abacwi b'emisango babaleme okuhika ha businge bw'omurangi Samwiri.
44013021	Nubwo bamusabire abahe omukama, kandi Ruhanga yabaha Saulo mutabani wa Kisi ow'omu ruganda rwa Benyamiini, yabalemera emyaka makumi ana.
44013022	Kandi Ruhanga obu yamwihire ha ngoma, yataho Daudi kuba omukama waabu, ou yagambireho ati: ‘Mmazire kukoma Daudi, mutabani wa Yese, nuwe muntu ndukusiima ow'alikora byona ebi ndukwenda.’
44013023	Omu baijukuru ba Daudi ogu, Ruhanga numwo yaihiire Isirairi Omujuni, nuwe Yesu, nkooku kyaraganiziibwe.
44013024	Kandi Yesu obu akaba atakaizire, Yohaana akarangirra Abaisirairi boona okubatiza okw'okwegarukamu.
44013025	Yohaana obu akaba naamaliriza omulimo gwe, akagamba ati: ‘Nyowe nimunteekerezaho ki? Tindi ogu ow'okwija, nangwa. Baitu haroho arukunyija enyuma kandi tinsemeriire kusumurra orukoba orw'enkaito ze.’
44013026	“Bagenzi bange, baijukuru ba Abburahamu, na inywena abarukutiina Ruhanga, obukwenda obu obw'okujunwa, niinyowe bwaiziire.
44013027	Baitu abantu ba Yerusaalemu n'abalemi baabo Yesu batamumanyirre noobu kwakuba okukenga ebyagambirwe abarangi, ebisomwa hanu buli Sabbato. Baitu Ebihandiiko bakabihikiriza obu baamusingisize omusango.
44013028	Noobu baraaba baabuzirwe eky'okumujunaana ekisemeriire kumwisa, nabwo bakasaba Pilaato amwite.
44013029	Kandi obu baamazire kuhikiriza byona ebyamuhandiikirweho, baamuhanuura ha muti, baamuziika omu kituuro.
44013030	Baitu Ruhanga akamuhumbuura omu bafu;
44013031	yamara ebiro bingi naabonekera abo abaarugire nawe Galiraaya baija Yerusaalemu. Hati nubo barukumuheera obwakaiso omu bantu.
44013032	Na itwe twizire nitubaleetera Amakuru Amarungi ag'ebi Ruhanga yaraganiize baisenkuruitwe,
44013033	nkooku yabihikiriize omuli itwe abaana baabo obu yahumbwire Yesu. Kandi nukwo kyahandiikirwe kiti omu zabbuli eya kabiri: ‘Iwe oli Mwana wange, nkuzaire kiro kya hati.’
44013034	Habw'okugumya nkooku yamuhumbwire omu bafu okutagaruka kujunda, Ruhanga akongera ati: ‘Ndikuha emigisa egumire kandi erukwera nk'ei nahaire Daudi.’
44013035	Nikyo yagambiire omu zabbuli endi ati: ‘Toliikiriza Ahikiriire wawe kujunda.’
44013036	Daudi obu yamazire kuhikiriza entegeka ya Ruhanga omu bantu b'obusinge bwe yafa, yaziikwa n'abaisenkuru, kandi yajunda;
44013037	baitu ogu Ruhanga ou yahumbwire, atajunde.
44013038	“Nahabweki bagenzi bange, mumanye okuganyirwa ebibi nkooku kubarangirirwa habw'omuntu ogu Yesu,
44013039	kandi habw'ogu, weena arukumwikiriza naganyirwa byona ebi Ebiragiro bya Musa bitarasoboire kumuganyira.
44013040	Nahabweki mwerinde, timwikara kuhikwaho abarangi ebi baarangire bati:
44013041	‘Inywe abasekeerezi mwetegereze, muhunirre kandi muhweho; habwokuba omu biro byanyu ninkora ekikorwa eki mutalisobora kwikiriza, noobu haakubaho arukukibasoborra.’”
44013042	Obu bakaba nibaruga omu isorrokaniro, abantu baasaba Paulo na Baranaba kugaruka kubasoborra ebigambo ebi ha Sabbato erukwija.
44013043	Orusorrokano obu rwarugirwemu, Abayudaaya baingi hamu n'abantu baayo abaahindukire kutaaha omu diini y'Ekiyudaaya, baakuratira Paulo na Baranaba, kandi bbo baabateererra kwikara nibeesiga embabazi za Ruhanga.
44013044	Ha Sabbato eyakurasireho, kutagirwa ab'omu rubuga boona bakeesorooza hamu kuhurra ekigambo kya Ruhanga.
44013045	Baitu Abayudaaya obu baarozire obwingi bw'abantu, bakwatwa ihali, baatandika kuhakaniza Paulo ebi yagambire, baamujuma.
44013046	Paulo na Baranaba baabagarukamu n'obumanzi bati: “Kikaba nikyetaagwa inywe mubanze murangirirwe ekigambo kya Ruhanga. Baitu obu mwakyangire, mukecwera inywenka omusango nkooku mutasemeriire kutunga obwomeezi obutahwaho; hati itwe nitwija kugenda omu Banyamahanga.
44013047	Nikyo MUKAMA yaturagiire naagamba ati: ‘Nkutaireho obe kyererezi hali Abanyamahanga, okujuna kwange okuhikye ha mpero y'ensi.’ ”
44013048	Abanyamahanga obu baahuliire eki, baasemererwa, baatandika kuhaisaniza ekigambo kya Ruhanga; kandi boona abaakomiirwe obwomeezi obutahwaho baikiriza.
44013049	Ekigambo kya MUKAMA kyararanga omunsi egi yoona.
44013050	Baitu Abayudaaya baimukiriza abakazi ab'ekitiinisa abaayekambiraga ediini, hamu n'abasaija bakuru ab'omu rubuga, baatandika kuhiiganiza Paulo na Baranaba, baababinga omu nsi y'owaabu.
44013051	Nukwo bbo kubateerateera ecuucu y'omu bigere byabo, baagenda Ikoniyo.
44013052	Baitu abeegesebwa baijura omuhimbo na Mwoyo Ahikiriire.
44014001	Obu bakaba bali Ikoniyo, baataaha omu isorrokaniro ly'Abayudaaya, baayegesa ebigambo ebyagwire abantu ha njoka, byaleetera Abayudaaya n'Abagiriiki baingi kwikiriza.
44014002	Baitu Abayudaaya abamu baayanga kwikiriza, baata omu Banyamahanga omutima mubi banobe abantu abaikiriize.
44014003	Oku Paulo na Baranaba baamarayo akasumi, nibeegesa ebya MUKAMA batarukutiina, nawe akagumya ebi baayegeseze ha kisembo kye ky'embabazi, naikiriza ebihuniriza n'ebyamahano bikorwe emikono yabo.
44014004	Baitu abantu ab'omu rubuga bakaba beebaganizeemu; abamu bali ha rubaju rw'Abayudaaya, abandi orw'abakwenda.
44014005	Ekyarugiremu, Abanyamahanga n'Abayudaaya baikirraniza n'abalemi baayo, baacwa amagezi kubakora kubi n'okubateeza amabaale.
44014006	Baitu abakwenda obu baakimanyire, bairukira Lisitura na Derube, embuga za Likaoniya, n'omunsi ezindi eziherraineho.
44014007	Oku nuho baarangiriire Amakuru Amarungi.
44014008	Omu rubuga Lisitura hakaba haliyo omusaija ayazairwe ali mulema; akaba atarukusobora n'okurubata.
44014009	Yaija kuhuliriza Paulo naayegesa; kandi Paulo obu yamurozire, yamanya nkooku aina okwikiriza okurukusobora kumukiza.
44014010	Yagamba n'iraka likooto ati; “Imuka, oyemerre toro.” Omusaija ayazairwe ali mulema yamatuka, yatandika kurubata.
44014011	Ekitebe ky'abantu obu kyarozire Paulo eki akozire, baatokera haiguru omu rulimi rwabu Orulikaoniya bati: “Abacwezi batwiziremu, bali omu bisisani by'abantu!”
44014012	Baranaba baamukubya Zeu, kandi Paulo ow'akaba naabaza muno, baamweta Herume.
44014013	Nubwo nyakatagara w'ibandiro ly'omucwezi Zeu erikaba liri omu maiso g'orubuga yaizire n'abantu be, yaleeta enimi zijwekerwe emiihura, boona baagonza kutamba ekyonzira ha irembo ly'orubuga.
44014014	Baitu abakwenda Baranaba na Paulo obu baakihuliire baatemura ebijwaro byabo, bajumbutuka nibaraba omu kitebe ky'abantu hagati nibabatanga n'iraka likooto bati:
44014015	“Basaija inywe, kiki ekirukubakoza binu? Na itwe tuli bantu nyabuntu nka inywe. Tubaleetiire Amakuru Amarungi, nukwo muleke abacwezi abo abataina mugaso, muhindukire Ruhanga omwomeezi, ayahangire iguru n'ensi, hamu n'enyanja, na byona ebigirumu.
44014016	Omu businge bwa ira Ruhanga akaikiriza buli ihanga kwekorra ebyalyo nkooku lirukwenda;
44014017	baitu nabwo ateebuzeeho obwakaiso obw'ebirungi abakorra naabanagira enjura enyakuruga omwiguru, naabeereza oburo bwanyu omu busumi bwabwo, naabaigusa ebyokulya kandi emitima yanyu naagiijuza okusemererwa.”
44014018	Paulo na Baranaba noobu baabaliize ebi byona, kake konka balemwe kutanga abantu kubatambira ekyonzira.
44014019	Nubwo haizire Abayudaaya abaarugire Antyokiya na Ikoniyo. Baatandika kusoonasoona abantu. Ekyarugiremu, Paulo bakamuteera amabaale, baamukurra, baamuturukya omu rubuga, nibagira ngu, afiire.
44014020	Baitu abaikiriza obu baamuhikireho, yaimuka, yagaruka omu rubuga. Ha kiro egyakurasireho, uwe na Baranaba baagenda Derube.
44014021	Obu baamazire kurangirra Amakuru Amarungi omu rubuga oru, baatungamu abeegesebwa baingi, baagaruka Antyokiya nibaraba Lisitura na Ikoniyo,
44014022	nibagumya emitima y'abaikiriza nibabateererra kweyongera omu kwikiriza, kandi nibabagambira itwena nkooku tuli b'okuhikwaho obulemeezi bwingi tutakataahire omu bukama bwa Ruhanga.
44014023	Obu baamazire kukomera buli kitebe ky'abaikiriza abakuru b'okubarolerra, nibasaba kandi nibasiiba, boona baabakwasa MUKAMA ou baikiriize.
44014024	Nubwo Paulo na Baranaba baayongiire orugendo nibaraba Pisidiya, baahika Panfiliya.
44014025	Obu baamazire kurangirra ekigambo kya Ruhanga omu Perige, baayongera baagenda Ataliya.
44014026	Obu baarugire oku, baagwerra omu meeri, baahika Antyokiya nambere baabandiize kuheebwa obukonyezi bwa Ruhanga habw'omulimo ogu bahikiriize.
44014027	Obu baahikire Antyokiya, baasorooza ekitebe ky'abaikiriza, baabasoborra byona Ruhanga ebi yabakoleze, kandi nkooku yakinguliireho Abanyamahanga omuhanda gw'okwikiriza.
44014028	Bbo baikara n'abeegesebwa baayo okumara ebiro bingi.
44015001	Omu kasumi ako hakaijaho abantu abamu abaarugire Buyudaaya, baayegesa abaikiriza bati: “Kakuba mutasarwa, Ekiragiro kya Musa nkooku kirukuragira, timusobora kujunwa.”
44015002	Paulo na Baranaba bakabanza kuteera muno empaka n'abantu abo, okuhika bbo hamu n'abandi obu baakomerwe kugenda Yerusaalemu kuhanuura ekigambo eki hamu n'abakwenda n'abakuru abandi.
44015003	Ekitebe kyona ky'abaikiriza kyabaraga. Kandi obu bakaba nibaraba Foinike na Samaliya, baagambira abaikiriza baayo Abanyamahanga nkooku baahindukire. Amakuru ago gakakyanganura muno ab'oruganda boona.
44015004	Obu baahikire Yerusaalemu, baatangirirwa ab'ekitebe ky'abaikiriza, hamu n'abakwenda n'abakuru abandi, baabamanyisa byona Ruhanga ebi yabakoleze.
44015005	Baitu abamu ab'omu kitebe ky'Abafalisaayo abakaba baikiriize, baatandika kuhakana nibagamba bati: “Abanyamahanga basemeriire kusarwa n'okwegesibwa kukuratira Ebiragiro bya Musa.”
44015006	Abakwenda n'abakuru bakeesorooza hamu kwetegereza ekigambo eki.
44015007	Obu baamazire omwanya mukooto nibahanuura, Petero yaimuka, yabagambira ati: “Bagenzi bange, nimumanya kurungi nkooku omu biro bya ira, nyowe kalimi kagamba, Ruhanga yankomere omuli inywe nukwo ndangirre Abanyamahanga enyegesa y'Amakuru Amarungi, bagihurre kandi baikirize.
44015008	Ruhanga, arukumanya emitima y'abantu, akabagumya, yabaha Mwoyo Ahikiriire nkooku yamutuhaire ira;
44015009	kandi atatwahukanizeemu nabo, baitu akeeza emitima yabu habw'okwikiriza oku bainakwo.
44015010	Hati Ruhanga nimumwoheza ki nimuta ekikoligo omu bikya by'abeegesebwa, ekikoligo baisenkuru itwe eki batarasoboire kuhimba noobwakuba itwe?
44015011	Baitu hati nitwesiga nkooku tulijunwa habw'embabazi za MUKAMA Yesu nk'abo oku balijunwa embabazi ze.”
44015012	Orukurato rwona rwaikara niruculeera, baahuliriza Baranaba na Paulo nibabasoborra ebihuniriza n'ebyamahano Ruhanga ebi yabakoleze omu Banyamahanga.
44015013	Bbo obu baamazire kusoborra ebyabo, Yakobbo yatandika kubaza ati: “Bagenzi bange, mumpulirize.
44015014	Simyoni arugire kutusoborra Ruhanga nkooku yabandize kuta omutima ha Banyamahanga n'okukoma abamu omuli bo abafoole bantu be.
44015015	Kandi eki nikiikirraniza n'ekyahandiikirwe abarangi kiti:
44015016	‘Ebiro ebi obu birihwa, ndigaruka nyombeke buhyaka enju ya Daudi eyagwire; nyombeke buhyaka ebikambuuro byayo, ngyemereze,
44015017	nubwo abantu abandi, hamu n'Abanyamahanga boona abarukwetwa habw'ibara lyange baligaruka kuserra MUKAMA.
44015018	MUKAMA ayatumanyisize ebintu ebi kuruga ira lyona, nukwo arukugamba ati.’
44015019	Nahabweki eki ncwiremu nikyo kinu: Itwe titusemeriire kutalibaniza abarukuruga omu Banyamahanga nibahindukira Ruhanga,
44015020	baitu kitusemeriire kubahandiikira nitubahabura beetantale ekintu kyona ekihongirwe abacwezi, beetantale obusiihani n'okulya ebisoro ebimyoirwe rundi enyama enyakurumu esagama.
44015021	Okuruga ira na ira omu buli rubuga habaho abantu abarukwegesa Ebyahandiikirwe Musa, habwokuba bisomwa buli Sabbato mu masorrokaniro gaabu.”
44015022	Nubwo abakwenda hamu n'abantu bakuru baacwiremu kukoma abamu omuli bo ab'okutuma Antyokiya bagende na Paulo na Baranaba. Ekitebe kyona ky'abaikiriza kyakisiima. Baakoma Yuda arukwetwa Barsaba na Siraasi. Nubo bantu abali beebembezi omu bagenzi baabo.
44015023	Baabakwasa ebbaruha erukugamba eti: “Bagenzi baitu, itwe abakwenda hamu n'abantu abakuru, tubahandiikire inywe ab'oruganda, Abanyamahanga abali Antyokiya na Siriya na Kilikiya, nitubaramukya.
44015024	Obu twahuliire nkooku haroho abamu abaarugire omuli itwe hanu abaabatalibaniize n'ebigambo byabo, baatabangura emitima yanyu, kandi kunu tutabaragiire,
44015025	tukeesorooza, twacwamu kukoma abasaija n'okubabatumira, hamu n'abagonzibwa Baranaba na Paulo,
44015026	abasaija abaayefubiire habwa MUKAMA waitu Yesu Kristo.
44015027	Nahabweki twabatumira Yuda na Siraasi. Bbo bonka baraabasoborra nibagumya ebi tuhandiikire omu bbaruha egi.
44015028	Kwali kucwamu kwa Mwoyo Ahikiriire na itwe kutabatweka omutumba mukooto kukira binu byonka ebirukwetaagwa:
44015029	musemeriire kwetantara ebihongiirwe abacwezi, n'enyama enyakurumu esagama rundi enyama y'ebisoro ebimyoirwe, hamu n'obusiihani. Obu muraayerindaga ebi, muliba mukozire kurungi. Mugoroobe.”
44015030	Abaatumirwe obu baamazire kuraga abantu ba Yerusaalemu, baimukya orugendo baagenda Antyokiya. Obu baahikireyo, baatandika kweta ab'ekitebe, baabakwasa ebbaruha.
44015031	Kandi bbo, obu baagisomere, baasemererwa muno habw'ebigambo ebirukuhuumuza ebi baagisangiremu.
44015032	Yuda na Siraasi abakaba bali barangi, bakeekambisa ab'oruganda boona babagambira ebigambo bingi eby'okubagumya.
44015033	Obu bakaba baamazireyo ebiro, ab'oruganda baabaraga n'obusinge, baagarukayo Yerusaalemu hali abo abaabatumire. [
44015034	Baitu Siraasi akagonza asigaleyo.]
44015035	Paulo na Baranaba bakaikara Antyokiya hamu n'abaikiriza abandi baingi, nibeegesa kandi nibarangirra abantu ekigambo kya MUKAMA.
44015036	Obu haahingwireho ebiro, Paulo akagambira Baranaba ati: “Ija tugarukeyo, tusuule bagenzi baitu ab'omu mbuga zoona nambere twarangiriire ekigambo kya MUKAMA, turole nkooku bali.”
44015037	Baranaba akaba naayenda kutwara Yohaana arukwetwa Mariko;
44015038	baitu Paulo tiyagonza kugenda n'omuntu ayabaahukaineho Panfiliya, atarasoboire kumaliriza nabo omulimo.
44015039	Hakabaho empaka nyingi. Ekyarugiremu bayaahukana: Baranaba yatwara Mariko, baagwerra omu meeri, baagenda Kipuro,
44015040	baitu Paulo yakoma Siraasi, yagenda nawe. Ab'oruganda boona bamugondeza emigisa ya MUKAMA.
44015041	Paulo yaraba Siriya na Kilikiya naagumya ebitebe by'abaikiriza.
44016001	Paulo obu yarugire Kilikiya, yahika Derube na Lisitura. Oku hakaba haliyo omwegesebwa omu, ibara lye Timoteo, mutabani w'omukazi Omuyudaaya ow'akaba aikiriize ira; baitu ise akaba ali Mugiriiki.
44016002	Ab'oruganda ba Lisitura na Ikoniyo baasiimaga muno Timoteho.
44016003	Paulo akagonza Timoteho kugenda nawe; nahabweki yamusara. Eki akakikora habwokuba Abayudaaya abakaba bali omu biikaro ebi, baamanyaga ise Timoteho nkooku ali Mugiriiki.
44016004	Obu bakaba nibaraba omu mbuga ezi, baasoborraga abantu ebiragiro ebyatairweho abakwenda n'abakuru abakaba bali Yerusaalemu, baabateererra kwikara nibabihikiriza.
44016005	Eki kyaleetera ebitebe by'abaikiriza kwongera kugumira omu kwikiriza, kandi abantu abaikiriize kyabaleetera kukanya buli kiro.
44016006	Bakaraba omu nsi ya Firigiya na Galatiya, Mwoyo Ahikiriire amazire kubatanga kurangirra ekigambo omu Asiya.
44016007	Obu baahikire ha mutaano gwa Misiya, baayenda kweyongera kuhika Bitiniya, baitu Mwoyo wa Yesu tiyabaikiriza;
44016008	nukwo kuraba Misiya, baahika Troa.
44016009	Ekiro eki Paulo yabonekerwa, yarora omusaija owa Makedoni ayemeriire aho naamwesengereza ati: “Yambuka enyanja, oije Makedoni, otukonyere.”
44016010	Obu yarugire kubonekerwa, ahonaaho twayeteekaniza kwambuka kugenda Makedoni, nitugumiza kimu Ruhanga nkooku atwesire okubarangirra Amakuru Amarungi.
44016011	Okuruga Troa twagwerra omu meeri, twayambuka, twahika Samoterake; kandi ha kiro ekyakurasireho twahika Neapoli.
44016012	Obu twarugayo, twahika Filipi, orubuga orukuru rwa Makedoni, orukaba rutembwirwe Abarooma. Omu rubuga oru tukamaramu ebiro bike;
44016013	ha kiro kya Sabbato twaruga omu rubuga nituraba omu irembo lyarwo, twahika ha rubaju rw'ekisaaru nambere twanihiire kusanga abarukusaba. Twaikarra hansi, twabaliza abakazi abakaba beesoroizeho.
44016014	Omuli abo abaatuhuliire hakaba harumu omu arukwetwa Lidiya, omukazi ayarugire omu rubuga rwa Tyatiiro, omusuubuzi w'engoye eza kahuukya, kandi omuntu ayayekambaga kuramya Ruhanga. Obu yahuliire Paulo ebi yayegeseze, MUKAMA yakingura omutima gwe, abiikirize.
44016015	Uwe n'ab'omu ka ye boona obu baamazire kubatizibwa, nubwo yatwesengeriize naagamba ati: “Obu muraaba munanukire nkooku ndukwikiriza kwo MUKAMA, mwije muraale owange.” Yatuhambiriza.
44016016	Ekiro kimu obu tukaba nitugenda omu kiikaro ky'okusabiramu, twatangaana omuzaana ow'akaba atemberwe omwoyo ogw'okuragura, kandi ayatungisaaga muno bakama be omu kuragura.
44016017	Omuzaana ogu yatandika kuhondera Paulo hamu na itwe, naayamuza ati: “Abasaija banu, baheereza ba Ruhanga anyakuli haiguru muno, baizire kubarangirra nkooku muraajunwa.”
44016018	Akaikara naakora ati buli kiro okuhika Paulo obu yabiihiirwe, yahinduka yacoomera omwoyo ogu ati: “Ninkuragira omu ibara lya Yesu Kristo, murugeho.” Gwamurugaho omu kasumi ako konyini.
44016019	Bakama be obu baarozire nkooku hatakyaroho okunihira kwona okw'okumutungamu amagoba, baakwata Paulo na Siraasi, baabacunda, baabatwara booma omumaiso g'abalemi.
44016020	Obu baabahikize hali abacwi b'emisango, baagamba bati: “Abasaija banu Bayudaaya, nibatalibaniza muno orubuga rwaitu,
44016021	nibeegesa engeso ezitarukwikirizibwa ebiragiro byaitu, itwe Abarooma.”
44016022	Ekitebe ky'abantu nakyo kyayetaba n'abakama b'omwisiki omu kubaimukirra, nukwo abacwi b'emisango kuragira babajuule n'amaani kandi babateere emiigo.
44016023	Obu baamazire kubateera emiigo nyingi, baabata omu nkomo, baaragira mukuru waayo kubalinda obutengyambone.
44016024	Obu yamazire kuragirwa ati, yabata omu kisiika ekya ha kaifo, kandi amaguru gaabo yagata mu nkomo z'ebiti.
44016025	Ekiro eki omu itumbi, Paulo na Siraasi bakaba nibasaba kandi nibazina eby'okukugiza Ruhanga, n'abanyankomo abandi bakaba nibabahuliriza.
44016026	Omu kasumi ako haabaho omusisa gw'amaani, emisingi y'enkomo yatengesebwa, enyigi zoona zaakinguka, kandi empingo ezikaba zibabohere zaasumurruka.
44016027	Omukuru w'enkomo obu yajumbutukire omu turo, yasanga enyigi zikingukire, nukwo kusomora empirima ye naayeteekaniza okweyita, naagira ngu, abanyankomo bacwire.
44016028	Baitu Paulo yamweta n'iraka likooto ati: “Oteekora akabi, habwokuba itwena turoho.”
44016029	Omukuru w'enkomo yatuma bamuleetere etaara, yataaha omu nkomo, yagwa omumaiso ga Paulo na Siraasi naatukumira.
44016030	Yabaturukya aheeru, naagamba ati: “Bakama bange, nyowe nkole ki okujunwa?”
44016031	Baamugarukamu bati: “Ikiriza MUKAMA Yesu, nubwo oraajunwa, iwe n'eka yaawe.”
44016032	Uwe hamu na boona abakaba bali omuka ye, Paulo na Siraasi baatandika kubeegesa ekigambo kya MUKAMA.
44016033	Ha saha egi yonyini yabatwara kuboogya ebihuta byabo; nubwo yabatiziibwe hamu n'ab'omuka ye boona.
44016034	Kandi obu yabahikize owe, yabaha ebyokulya. Omukuru w'enkomo n'ab'omu ka ye boona baasemererwa muno habw'okwikiriza Ruhanga.
44016035	Obwire obu bwakiire, abacwi b'emisango baaragira abakuru b'abalinzi nibagamba bati: “Abasaija abo balekere, bagende.”
44016036	Omukuru w'enkomo nukwo kubigambira Paulo ati: “Abacwi b'emisango bantumireho, nibandagira kubalekera; hati muturuke, mugende n'obusinge.”
44016037	Baitu Paulo yamugarukamu ati: “Mara itwe enzaarwa za Rooma batutiire abantu boona nibarora, kandi kunu tutacweriirwe musango gwona, baatuta n'omu nkomo. Obu si nibenda kutwihamu omu nsereko? Nangwa! Bbo bonka leka baije batwihemu.”
44016038	Abalinzi b'enkomo, ebigambo ebi baabigambira abacwi b'emisango. Nabo obu baahuliire banu nkooku bali nzaarwa za Rooma, baatandika kutiina;
44016039	baija babetondera. Babaiha omu nkomo kandi babeesengereza baruge omu rubuga rwabo.
44016040	Paulo na Siraasi nukwo kuruga omu nkomo, baagenda mba Lidiya nambere baasangire ab'oruganda. Obu baamazire kubahuumuza, baarugayo, baagenda.
44017001	Paulo na Siraasi obu baamazire kuraba Anfiipoli na Apolooniya, baahika Teesalonika nambere Abayudaaya bakaba baina isorrokaniro.
44017002	Paulo yataahamu, yatandika kubaza nabo, engeso ye nkooku ekaba eri. Yamara wiiki isatu naabahakaniza naajurra Ebihandiiko ebirukwera,
44017003	naasoborra kandi naagumya Kristo nkooku akaba ali w'okubonabonesibwa n'okuhumbuuka omu bafu, naagamba ati: “Yesu onu ou ndukubarangirra, nuwe Kristo.”
44017004	Abamu omuli bo baasikirizibwa ebi baahuliire, baayeteeraniza na Paulo na Siraasi. Kandi n'Abagiriiki baingi abaatiinaga Ruhanga bakeeteraniza nabo, hamu n'abakazi ab'ekitiinisa baingi.
44017005	Baitu Abayudaaya baakwatwa ihali, nukwo kusorooza abasaija ababi abaikaraga nibenjeera, baimukiiriza ekitebe kikooto ky'abantu, baacwa epuumpu omu rubuga. Baataaha enju ya Yasooni, nibanihira kuturukya Paulo na Siraasi babahikye nambere abantu baayesoroliize.
44017006	Obu baababuzire, baacunda Yasooni n'abamu ha bagenzi baitu, baabahikya omumaiso g'abalemi b'orubuga nibatoka bati: “Abasaija bali abaajumikire ensi, baizire na hanu.
44017007	Yasooni nuwe abaraize; kandi banu boona nibakora ebintu ebirukuhakaniza ebiragiro bya Kaisaali, nibagira ngu, haroho omukama ondi arukwetwa Yesu.”
44017008	Abanyarubuga n'abalemi barwo obu baabihuliire, baatandika kutuntura.
44017009	Yasooni na bagenzi be bakabanza kubaihaho omusimbo batakabalekiire.
44017010	Ekiro eki kyonyini ab'oruganda baacwisa Paulo na Siraasi, baakwata ogwa Beroya. Obu baahikireyo, baataaha omu isorrokaniro ly'Abayudaaya.
44017011	Abayudaaya baayo bakaba batali bantu abagumangana nk'aba Teesalonika. Bbo bakarahuka kwikiriza ekigambo kya Ruhanga n'omutima gumu, nibasoma buli kiro Ebihandiiko Ebirukwera, barole ebigambo binu obu biraaba biri by'amazima.
44017012	Nahabweki Abayudaaya baingi omuli bo bakaikiriza, hamu n'abakazi Abagiriiki baingi, abantu b'ekitiinisa, oteho n'abasaija.
44017013	Baitu Abayudaaya ba Teesalonika obu baahuliire Paulo nkooku arangiriire ekigambo kya Ruhanga omu Beroya, nukwo kwijayo, baatamu abantu epuumpu, baabaimukiriza.
44017014	Ahonaaho ab'oruganda baacwisa Paulo, atwarwe ogw'enyanja; baitu Siraasi na Timoteho baasigarayo.
44017015	Abo abaasendekeriize Paulo, bakamuhikya Ateena. Obu yamazire kubaha obukwenda obw'okugambira Siraasi na Timoteho barahuke bamusangeyo, bbo baakwata omuhanda, baagarukayo.
44017016	Paulo obu akaba akyabategeriize Ateena, omutima gwamusarra muno habw'okurora orubuga oru rwijwire ebisisani by'abacwezi barwo.
44017017	Buli kiro omu isorrokaniro yahakanizaaga Abayudaaya n'abanyamahanga abaatiinaga Ruhanga hamu na'bantu abandi aba yasangaga omu katale.
44017018	Kandi abanyamagezi abamu ab'ekitebe ky'Omugiriiki Epikuliyo n'ab'ekitebe ekindi ky'entabiganya nabo baamuhakaniza. Abamu baakaguza bati: “Hati enjaaliimi egi neegamba ki?” Abandi baagarukamu bati: “Nasisana arukwegesa baruhanga aba tutamanyire” habwokuba akaba naayegesa hali Yesu na ha kuhumbuuka.
44017019	Nukwo kumweta agende nabo, baamuhikya omu rukurato orurukwetwa Arehopago, baatandika kumukaguza bati: “Enyegesa enu empyaka, torukwija kutusoborra amakuru gaayo?
44017020	Habwokuba ebimu ebi otugambiire bituhuniriize. Nahabweki nitwenda kumanya amakuru gaabyo.”
44017021	Abantu boona b'Ateena n'abanyamahanga abakaba baliyo, bakaba bataina kindi eki baakoraga kwihaho kubaza n'okuhurra ebintu byona ebihyaka.
44017022	Paulo yayemerra omumaiso g'orukurato orwa Arehopago yatandika okubasoborra ati: “Inywe abasaija ba Ateena, mmazire kwetegereza nkooku muli bantu abarukutaho muno omutima ha diini mu buli kintu.
44017023	Habwokuba nambere nkarabire hoona, nsangire ebintu ebi murukuramya, kandi naasanga itambiro erimu erihandiikirweho liti: ‘Itambiro lya ruhanga atarukumanywa.’ Ningira ogu ou murukuramya mutamanyire, nuwe Ruhanga, nyowe ou ndukubarangirra.
44017024	“Ruhanga ayahangire ensi na byona ebirumu nkooku ali MUKAMA w'iguru n'ensi, taikara mu maramizo agombekerwe abantu,
44017025	kandi takonyerwa bantu nk'anyakwina eki abuzirwe, habwokuba nuwe wenka aha boona obwomeezi, n'okwikya orwoya, na buli kintu kyona.
44017026	Akahanga enganda zoona eza bantu, nabaiha omu muntu omu, yabaha ensi yoona bagiikalemu, amazire kutaho obusumi bw'emyaka baraamara, yataho n'emitaano nambere enganda ziraagarukiraga,
44017027	nukwo abantu baserre Ruhanga nibamanya nkooku basobora kumuzorra mu kuhamanga. Mazimakwo buli omu omuli itwe tamuli hara,
44017028	habwokuba kikahandiikwa kiti: ‘Omuli Uwe nuho tutunga obwomeezi, nuwe tugenderamu kandi nuwe atuha kubaho.’ Kandi abaisenkuru inywe abaabacweriire enfumo bakagamba bati: ‘Na itwe tuli baana be mali.’
44017029	Itwe nkooku tuli baana ba Ruhanga, tuleke kugira ngu, Ruhanga nasisana ekisisani ekyakozirwe amagezi g'abantu ekyaihirwe omu zaabbu, rundi efeeza, rundi amabaale agaasarwirwe.
44017030	Ebiro ebi mwamazire omu butamanya, Ruhanga atabiteho mutima; baitu hati naaragira abantu boona, hoona nambere bali, beegarukemu,
44017031	habwokuba akataho ekiro nambere ensi yoona ericwerwaho omusango omu mazima, nigucwibwa omuntu ou yataireho, kandi eki akakyoleka abantu boona obu yamuhumbwire omu bafu.”
44017032	Obu baahuliire ha by'okuhumbuuka kw'abafu, abamu baayesekera; baitu abandi baagamba bati: “Ekigambo eki nitwenda kukihurra kiro kindi.”
44017033	Nubwo Paulo yabarugiremu.
44017034	Baitu habaho abasaija abamu abaamugumiireho baafooka abaikiriza. Omuli bo hakaba harumu Diyonisiyo, omukurasi ow'orukurato orwa Arehopago n'omukazi arukwetwa Damali, hamu n'abantu abandi.
44018001	Ebi obu byahoire, Paulo yaruga Ateena yagenda Korinto.
44018002	Nuho yaitiraine Omuyudaaya arukwetwa Akwila, enzaarwa ya Ponto. Uwe na mukazi we Purisila nubwo bakaba bakyarugire Itale habwokuba Omukama omukuru Kilahudiyo akaba aragiire Abayudaaya boona baruge Rooma. Paulo yagenda kubabungira,
44018003	kandi obu yarozire bali bakozi b'amaheema, omulimo ogurukusisa nk'ogu yakozire, yatandika kwikara nabo, nibakora hamu.
44018004	Buli Sabbato yayegesaaga omu isorrokaniro lyayo kandi yalengahoga kusoonasoona Abayudaaya n'Abagiriiki.
44018005	Siraasi na Timoteho obu baamazire kwija, nibaruga Makedoni, Paulo yayeheriireyo kimu ha mulimo ogw'okutebeza n'okusoborra Abayudaaya nkooku Yesu ali Kristo.
44018006	Obu baatandikire kumuhakaniza n'okumujuma, yakunkumura ekijwaro kye, naagamba ati: “Esagama yanyu ebe hali inywe. Nyowe tinyina musango. Okuruga hati ninyija kugenda omu Banyamahanga.”
44018007	Yaruga omu isorrokaniro lya Korinto, yagenda kwikara omunju y'omusaija arukwetwa Tito Yusto, omuntu ayatiinaga Ruhanga. Enju ye ekaba eri haihi n'isorrokaniro.
44018008	Kirisipo, omukuru w'isorrokaniro, hamu n'ab'omuka ye boona baikiriza MUKAMA. Abakorinto abandi baingi abaahuliire enyegesa za Paulo baikiriza kandi baabatizibwa.
44018009	Kiro kimu omu itumbi MUKAMA akabonekera Paulo yamugambira ati: “Otatiina, yegesa kandi otaculeera;
44018010	ndi hamu na iwe, kandi tiharoho muntu araakukora kubi habwokuba omu rubuga runu nyinamu abantu bange baingi.”
44018011	Paulo akamarayo omwaka gumu n'ameezi mukaaga, naabeegesa ekigambo kya Ruhanga.
44018012	Galiyo obu akaba ali mulemi mukuru wa Akaaya, Abayudaaya bakaikirraniza okukwata Paulo, baamutwara omu kooti,
44018013	nibagamba bati: “Omusaija onu naayohya abantu, baramye Ruhanga omu mulingo ogutarukwikirizibwa Ebiragiro bya Musa.”
44018014	Kandi Paulo obu akaba atakagarukiremu, nubwo Galiyo yagambiire Abayudaaya ati: “Inywe Abayudaaya, kakuba omuntu onu abaire aina eki asobeze, rundi acwire ekiragiro kikuru, naakubagumiisiriize mbahurra;
44018015	baitu empaka zanyu obu ziraaba ziri ha bigambo, rundi ha mabara, rundi ha biragiro byanyu, mubyemarre inywenka. Nyowe tindukwenda kucwa misango ey'ebintu nk'ebi.”
44018016	Yababinga omu kooti.
44018017	Aho boona baahinduka baagwera Soositene, mukuru w'isorrokaniro, baamuterra omu kooti. Baitu Galiyo ebi byona atabifeeho.
44018018	Ebi obu byahoire, Paulo yayongera kumarayo ebiro bingi, nubwo yaragire ab'oruganda, yagwerra omu meeri, yayambuka yagenda Siriya, aina Purisila na Akwila. Obu bakaba bali Kenkereya, Paulo yayemwa isoke nkooku akaba aragaine.
44018019	Kandi obu baahikire Efeeso, yabasigaho. Yataaha omu isorrokaniro wenka, yatandika kuhakana n'Abayudaaya.
44018020	Abaikiriza obu baamusabire ayongere kwikara nabo ebiro bindi, yayanga;
44018021	baitu yabaraga naagamba ati: “Ruhanga obu aliba agondeze, ndigaruka.” Yagwerra omu meeri, yaruga Efeeso.
44018022	Obu yasaabukire ahikire Kaisaariya, yagenda kuramukyaho ekitebe ky'abaikiriza, hanyuma yagenda Antyokiya.
44018023	Obu yamazireyo ebiro bike, yarugayo, yagenda naaraba omunsi yoona ya Galatiya na Firigiya, naagumya abaikiriza boona.
44018024	Omu biro ebi, Efeeso hakaijayo Omuyudaaya, ibara lye Apolo, enzaarwa ya Alekizanderiya. Apolo ogu akaba ali muntu arukubaza kurungi kandi anyakumanyire muno Ebihandiiko ebirukwera.
44018025	Omusaija ogu akaba ayegesiibwe Omuhanda gwa MUKAMA; yarangirra n'omuhimbo ebigambo ebirukukwata hali Yesu kandi yabyegesa kurungi, noobu araaba akaba naamanya okubatiza kwa Yohaana kwonka.
44018026	Yatandika kwegesa n'obumanzi omu isorrokaniro ly'Abayudaaya; baitu Purisila na Akwila obu baamuhuliire, baamutwara owaabu, baayongera kumwegesa kurungi Omuhanda gwa Ruhanga.
44018027	Apolo obu yagondeze kwambuka kugenda Akaaya, ab'oruganda baamusagika, baahandiikira abaikiriza baayo nibabasaba kumutangirra. Obu yahikireyo, yakonyerwa amaani ga Ruhanga kugumya abo abakaba baikiriize,
44018028	habwokuba yahakanizaaga muno Abayudaaya burole, naaboolekera omu Bihandiiko ebirukwera Yesu nkooku ali Kristo.
44019001	Apolo obu akaba akyali Korinto, Paulo akakwata omuhanda ogw' obwerre, yahika Efeeso nambere yasangire abaikiriza abamu.
44019002	Yabakaguza ati; “Mukaheebwa Mwoyo Ahikiriire obu mwaikiriize?” Baamugarukamu bati: “Nangwa, n'okuhurra titukahurrahoga nkooku haroho Mwoyo Ahikiriire.”
44019003	Yayongera yabakaguza ati: “Mukabatizibwa muta?” Baamugarukamu bati: “Tukabatizibwa omu kubatiza okwa Yohaana.”
44019004	Nandiki Paulo ati: “Yohaana akabatiza n'okubatiza kw'okwegarukamu, naateererra abantu kwikiriza ogu ow'akaba ali ow'okumwija enyuma, nuwe Yesu.”
44019005	Obu baahuliire eki, baabatizibwa omu ibara lya MUKAMA Yesu,
44019006	kandi Paulo obu yamazire kubataho emikono, Mwoyo Ahikiriire yabaijaho, baatandika kubaza endimi n'okuranga ebya Ruhanga.
44019007	Abo boona bakaba bali nka ikumi na babiri.
44019008	Paulo akataaha omu isorrokaniro ly'Abayudaaya, yabalizamu n'obumanzi kandi yahakaniramu n'amagezi okubaikirizisa eby'obukama bwa Ruhanga. Yamara ameezi asatu naakora ati,
44019009	okuhika abamu obu bakadadaire, bayanga kwikiriza, nibajuma Omuhanda gwa MUKAMA omumaiso ga boona. Nubwo Paulo yabarugireho, yatwara abaikiriize, kandi buli kiro baikaraga nibahanurra omu kisiika ky'okubalizaamu eky'omusaija arukwetwa Tiraano.
44019010	Paulo yaikara naakora ati kumara emyaka ebiri. Ekyarugiremu nukwo abantu boona abaikaraga Asiya: Abayudaaya n'Abagiriiki, kuhurra ekigambo kya Mukama.
44019011	Emikono ya Paulo, Ruhanga akagikozesa ebyamahano ebitakabonwaga.
44019012	Abantu bakaba nibatwara ebitambara n'engoye ebi yakwasireho babikwasaho abarwaire, bakira endwara zaabo, n'emyoyo emibi yabarugaho.
44019013	Abayudaaya abamu, enjeezijeezi, abaagendaga nibabinga emyoyo emibi, nubwo baalengereho kugibinga hali abo abakaba bainayo, nibaatura ibara lya MUKAMA Yesu, nibagamba bati: “Ninkuragirra omuli Yesu, Paulo ou arangirra.”
44019014	Omuli abo abaakikozire hakaba harumu abasigazi musanju, batabani b'Omuyudaaya Sikewa, nyakatagara mukuru.
44019015	Baitu omwoyo omubi gwabagarukamu guti: “Yesu mmumanyire, na Paulo mmumanyire; baitu inywe, niinywe baha?”
44019016	Omusaija ow'akaba aroho omwoyo omubi yabagurukira, yabakiza amaani, yabasingura. Baaruga omunju egi bali busa kandi bahutaire muno.
44019017	Abantu boona abaikaraga Efeeso, Abayudaaya n'Abagiriiki, obu baakihuliire baatiina muno kandi baanyumiza MUKAMA Yesu.
44019018	Baingi omuli abo abaikiriize, bakaija baayegarukamu nibaatura ebibi ebi baakozire.
44019019	Kandi baingi omuli abo abakaba nibakora eby'obufumu, bakasorooza hamu ebitabu byabo, baabyokeza omumaiso g'abantu. Obu babaliriire omuhendo gw'ebitabu ebi, baasanga niguhika ebicweka by'efeeza emitwaro etaano.
44019020	Ekigambo kya MUKAMA kyayeyongera kuraranga muno kandi kyasingurra kimu.
44019021	Ebi byona obu byahoire, Paulo yacwamu kugaruka Yerusaalemu, naaraba Makedoni na Akaaya naagira ati: “Obu ndikamara kuhikayo, ninyija kugenda na Rooma.”
44019022	Nukwo yatuma ati babiri ha bakonyezi be, Timoteho na Erasito, bamwebembere kuhika Makedoni, uwe akyasigaire Asiya kumara ebiro bike.
44019023	Omu kasumi ako, hakaba haroho okwimukirra kwingi habw'Omuhanda gwa MUKAMA.
44019024	Habwokuba omusaija arukwetwa Demetiriyo, omuheesi w'eby'efeeza, ayaheesaga ebisisani by'ekirorro ky'embandwa enkazi Atemisi, yahaga abaheesi baingi omulimo.
44019025	Abo boona akabasorooza, hamu n'abandi abaakoraga omulimo ogu, yabagambira ati: “Basaija inywe, mumanyire omulimo gunu nkooku nugwo gubaire nigututungisa.
44019026	Hati mumazire kurora n'okuhurra, tihali Efeeso honka, baitu kutagirwa n'omu Asiya yoona, omusaija ogu Paulo nkooku asoonasoonere abantu baingi yabahindura, naagamba ngu, baruhanga abakozirwe engaro tibali baruhanga naakake.
44019027	Hati nu akabi kaija, tiharukwija kugaywa mulimo gwaitu gwonka, baitu n'ekirorro ky'embandwa enkuru Atemisi nikiija kudiba; kandi omucwezikati ogu arukuramibwa ab'omu Asiya n'ahandi hoona omunsi, naija kwihwaho ekitiinisa kye.”
44019028	Obu baahuliire eki, baakwatwa ekiniga kingi, baatandika kutoka muno nibagamba bati: “Atemisi ow'Abeefeso nuwe ruranganwa!”
44019029	Orubuga rwona rwaijwamu akambayaya, abantu bajumbutukira hamu, baagenda omu kizaaniro ky'orubuga nibacunda Abamakedoni babiri Gaayo na Arisitariko, abasaija abaagendaga na Paulo omu ngendo ze.
44019030	Paulo nawe yagonza kugenda omu kitebe eki eky'abantu babataisule, baitu abaikiriza baamutanga;
44019031	kandi abamu ha banyoro abakuru aba Asiya, abakaba bali banywani be, baamutumaho, nibamwesengereza aleke kugenda omu kizaaniro eki akeenaga omu kabi.
44019032	Omu kasumi ako buli omu akaba naatoka okwe; habwokuba bakaba batabatabukire, kandi abarukukira obwingi omuli bo batamanye eki bayesorooliize.
44019033	Abayudaaya baacumiriza Alekizanda omumaiso ga boona. Abamu ab'omu kitebe nukwo kuteekereza ngu, nuwe arukujunaanwa. Alekizanda yabaculeeza n'omukono gwe, nukwo ayetonganirre.
44019034	Baitu obu baayetegeriize nkooku ali Muyudaaya, boona baatokera hamu nibagamba bati: “Atemisi ow'Abeefeso nuwe ruranganwa!” Baakora bati okumara esaaha ibiri.
44019035	Omukuru w'orubuga obu yamazire kuculeeza abantu yabagambira ati: “Inywe abasaija ba Efeeso, nooha atamanyire orubuga rwa Efeeso nkooku nurwo rulinda iramizo lya Atemisi ruranganwa, rulinda n'ekisisani kye ekyarugire omu iguru?
44019036	Hati nu, nkooku hataroho muntu asobora kubihakaniza, nimusemerra kuculeera, mutakora kantu na kamu nimurahukiriza.
44019037	Habwokuba abasaija banu aba muleesire hanu, tibasiisire eby'omu birorro byanyu kandi tibajumire mucwezikati waitu.
44019038	Demetiriyo n'abaheesi bagenzi be obu baraaba baina eki barukunyegererra omuntu weena, ekooti ez'okucweramu emisango iroho, n'abalemi baroho; nuho bagende banyegerrangane.
44019039	Baitu obu muraaba mwina ekindi eki murukwenda, kiraacwerwa omu rukurato rwaitu orwa butoosa.
44019040	Habwokuba na itwe tuli omu kabi k'okunyegererwa habw'okuleeta akajagarro ak'ekiro kinu, kandi tiharoho bulyo bwona obu tusobora kutongana obw'okunanura ekireesire akajagarro kanu.”
44019041	Obu yamazire kugamba eki, yaraga ekitebe.
44020001	Akajagarro obu kahoire, Paulo yayeta abaikiriza yabagambira eby'okubagumya, yabaraga, yarugayo yagenda Makedoni.
44020002	Obu yamazire kuraba omu bicweka ebi, n'okubagambira bingi eby'okubagumya, yahika Bugiriiki.
44020003	Oku yamarayo ameezi asatu, kandi obu akaba naayeteekaniza okugwerra omu meeri kugenda Siriya, Abayudaaya baayekoba omu nsita okumwita. Baitu uwe yacwamu kugaruka enyuma arabe Makedoni ha bwerre.
44020004	Abaamusendekeriize kumuhikya Asiya nubo banu: Soopateri owa Beroya, mutabani wa Piiro; Arisitariko na Sekundo Abateesalonika; Gaayo owa Derube na Timoteho, hamu na Tikiko na Turofimo abantu ba Asiya.
44020005	Abo boona bakatwebembera, baatulindirirra Turoyi.
44020006	Ebiro bikuru eby'Emigaati Etatumbisiibwe obu byamazire kuhwaho, na itwe twaruga Filipi tuli omu meeri. Emeeri egi twagimaramu ebiro bitaano, kandi bbo twabasanga Turoyi nambere twamazire ebiro musanju.
44020007	Ha kiro eky'okubanza omu wiiki, obu twayesoroize kulya hamu omugaati; Paulo, ow'akaba ali w'okurugayo nyenkya, yatandika kubaza nabo. Yaikaraho muno nayegesa okuhika omu itumbi.
44020008	Omu kisiika ekya haiguru nambere tukaba twesorooliize, hakaba nihaakiramu etaara nyingi.
44020009	Paulo obu yaikaire naabaza muno, omusigazi arukwetwa Eyutiko, ow'akaba aikaliire omu idirisa, yakwatwa oturo twingi, twamulemesa, yahanuuka omu kainaasatu, yagwa hansi. Baamwihaho afiire.
44020010	Paulo yasirimuka, yamwinamaho, yamubumbaatira naagamba ati: “Muleke kutiina, akyayomiire.”
44020011	Nukwo Paulo kugaruka omu kainaasatu, kandi obu yamazire kucwamu omugaati n'okulya, yayongera kubaza nabo omwanya mukooto okuhikya omu rukyakya nambere yabarugireho.
44020012	Omusigazi ogu bamutwara omuka ayomiire, emitima yabagwa omunda.
44020013	Itwe tukagwerra omu meeri, twayeyongera omumaiso, twahika Aso nambere twanihiire kugwerereza Paulo ow'akaba ategekere kuraba ha bwerre.
44020014	Obu yatuhikireho tuli Aso, twamuta omu meeri, twairrayo twahika Mitileene.
44020015	Obwire obu bwakiire, twarugayo tuli omu meeri, twarabaho ekizinga Kiiyo. Ha kiro kya kasatu ky'orugendo twahika Saamo, kandi ha kiro kya kana twahika Mileeto.
44020016	Paulo wenka akaba acwiremu kutaraba Efeeso, nukwo aleke kukerererwa Asiya; habwokuba akaba naarahukiriza, obu kiraaba nikisoboka, ekiro kikuru kya Pentikooti kimusange Yerusaalemu.
44020017	Obu akaba ali Mileeto, Paulo yatuma Efeeso kumweterayo abakuru ab'ekitebe ky'abaikiriza.
44020018	Obu baamuhikireho, yabagambira ati: “Nimumanya omulingo nabaikaramuga obutoosa, okuruga ha kiro eki naahikiireho omu Asiya.
44020019	Nimumanya nkooku nkaba nimpeereza MUKAMA n'okwebundaaza kwona, kandi nimumanya emihito n'obusaasi ebyangweriire habw'obucwangya bw'Abayudaaya.
44020020	Baitu tinkalekiire kubarangirra n'okubeegesa ekigambo kyona ekiraabagasira, ninkigamba omu rwanjale rw'abantu rundi omu maka ganyu,
44020021	ninteererra Abayudaaya n'Abagiriiki kuhindukira Ruhanga n'okwikiriza MUKAMA waitu Yesu Kristo.
44020022	Hati nimurora nkooku ndukuhambirizibwa Mwoyo Ahikiriire kugenda Yerusaalemu ntarukumanya ebirangwera obu ndaahikayo;
44020023	kyonka omu buli rubuga oru ndabiremu, Mwoyo Ahikiriire nuwe ammanyisa nkooku ndi w'okukwatwa omu nkomo n'okubonabonesibwa.
44020024	Baitu obwomeezi bwange tindukubweta bw'omugaso rundi bw'omuhendo hali nyowe. Eki ndukugonza nukwo kumaliiriza orugendo rwange n'okuhikiriza obuheereza obu nahairwe MUKAMA Yesu, nukwo okurangirra Amakuru Amarungi ag'embabazi za Ruhanga.
44020025	“Hati nimmanya nkooku hataroho n'omu omuli inywe aba nahikireho nindangirra obukama bwa Ruhanga ow'aligaruka kundora.
44020026	Nahabweki hati nimbamanyisa nkooku ntarukujunaanwa obwomeezi bw'omuntu weena omuli inywe ow'aligwa,
44020027	habwokuba nkabooleka entegeka yoona eya Ruhanga ntarukutiina.
44020028	Hati nu mwerinde inywenka, kandi mulinde n'igana lyona Mwoyo Ahikiriire eri yabakwasize kurolerra, muliise ekitebe kya MUKAMA. Ekitebe eki yacungwize esagama ye.
44020029	Nimmanya ngu, obu ndaamara kubarugaho, emyaaga emikatuzi niija kubataahirra, kandi igana eri terukwija kuligirra mbabazi.
44020030	Nangwa n'omuli inywe halirugamu abantu abarukwegesa eby'okuhabisa abaikiriza, nukwo beetungire bati ab'okubahondera.
44020031	Nahabweki mwikale nimurora kandi mwijuke nkooku namazire na inywe emyaka esatu ntarukwosa kiro na nyamusana kuteererra buli omu, nindira.
44020032	Hati nu, nimbakwasa Ruhanga n'enyegesa ey'embabazi ze. Enyegesa enyakusobora kubagumya n'okubatungisa obugwetwa omuli abo abeeziibwe.
44020033	Tinkasabaga muntu n'omu kumpa feeza rundi ezaabbu, noobu kyakuba ekyokujwara.
44020034	Inywena nimumanya emikono yange nkooku niyo yantungisaaga byona ebi naayetagaaga, hamu n'abo aba nkaba nyinabo.
44020035	Ebi byona nkabikora kubooleka nkooku musemeriire kwehayo nukwo mukonyere enceke, nimwijuka ebigambo MUKAMA Yesu ebi yagambire ati: ‘Okugaba kwina omugisa okukira okuheebwa!’”
44020036	Obu yamazire kugamba ebi, Paulo yateeza amaju hamu nabo boona, baasaba.
44020037	Obu, boona bakaba nibarra, Paulo bamugwa omu kifuba nibamunywegera.
44020038	Ekyakizire muno kubasaaliza nikyo ekigambo eki yabaragisize ngu, tibaligaruka kumurora. Baamusendekereza, baamuhikya ha meeri.
44021001	Obu twamazire kubaraga, twagwerra omu meeri, twagenda tutarukukubutuka twahika ekizinga Koosi. Ekiro ekyakurasireho twahika Roodo. Obu twarugire Roodo, twahika Paatara,
44021002	nambere twasangire meeri erukugenda Foinike, twagitaahamu, twagenda.
44021003	Obu twalengiire ekizinga Kipuro, twagisiga ha bumoso, twagenda Siriya. Twahika ha bwerre omu rubuga Tiiro, habwokuba nuho bakaba nibagya kwihiramu ebintu omu meeri.
44021004	Obu twasangireyo abaikiriza, twamarayo ebiro musanju. Habw'okuhaburwa Mwoyo Ahikiriire, abantu baayo baagambire Paulo eleke kugenda Yerusaalemu.
44021005	Baitu obwire bwaitu obu bwahikire, twarugayo, twayongera orugendo rwaitu. Abo boona, hamu n'abakazi n'abaana baabo baatusendekereza okuhika obu baatuturukize orubuga. Obu twahikire ha musa gw'enyanja twateeza amaju, twasaba. Hanyuma, obu twamazire kuragangana,
44021006	twagwerra omu meeri, nabo bakagaruka owaabu.
44021007	Orugendo rwaitu orw'okuruga Tiiro obu rwahoire, twahika Putolemai nambere twaramukiize ab'oruganda, kandi twamara nabo ekiro kimu.
44021008	Obu bwakiire twarugayo, twahika Kaisaariya; twataaha omunju ya Filipo omurangirizi w'Amakuru Amarungi, ow'akaba ali omu ha baheereza bali omusanju, twaikara owe.
44021009	Filipo akaba aina bahara be bbana abataswirwe, kandi abakaba baina ekisembo ky'okuranga ebya Ruhanga.
44021010	Obu twamazireyo ebiro, hakaijayo omurangi ayarugire Buyudaaya, ibara lye Agabo.
44021011	Obu yatuhikireho, yakwata omweko gwa Paulo, yagwebohesa amaguru n'emikono naagamba ati: “Kinu nikyo Mwoyo Ahikiriire arukugamba ngu: ‘Abayudaaya ba Yerusaalemu nukwo baliboha bati mukama w'omweko gunu, bamuheyo omu mikono y'Abanyamahanga.’ ”
44021012	Obu twahuliire eki, itwe n'abandi boona abakaba baliyo, twayesengereza Paulo aleke kugenda Yerusaalemu.
44021013	Baitu uwe yagarukamu ati: “Kiki eki murukukora kwija hamu nimurra kandi nimunsununura? Nyowe tinyeteekaniize kukwatwa kwonka baitu n'okufeera Yerusaalemu habw'ibara lya MUKAMA Yesu.”
44021014	Obu yayangire kutuhuliriza, twamuleka, nitugamba tuti: “MUKAMA eki araagonza, nikyo kikorwe.”
44021015	Ebiro byaitu Kaisaariya obu byahoireho, twaboha ebintu, twaimukya orugendo, twagenda Yerusaalemu.
44021016	Abamu ha baikiriza ba Kaisaariya baagenda na itwe, baatuhikya ha nju ya Minasooni, Omunyakipuro, omu ha baikiriza abaabandize kuhindukira MUKAMA. Nuho tukaba tuli b'okuraara.
44021017	Obu tukaba nitukyataaha Yerusaalemu, ab'oruganda batutangirra n'okusemererwa.
44021018	Kandi nyenkya, obwire obu bwakiire, Paulo yagenda na itwe kurora Yakobbo. Abakuru b'ekitebe boona bakaba baliyo.
44021019	Obu yamazire kubaramukya, Paulo yabasoborra naaherraniza ebintu byona Ruhanga ebi yamukoleze omu Banyamahanga.
44021020	Obu baahuliire ebi baatandika kukugiza Ruhanga. Kandi Paulo baamugarukamu nibasoborra bati: “Mugenzi waitu, na iwe orozire omu Buyudaaya nkooku harumu abantu enkumi n'enkumi abaikiriize; boona nibeekambira Ebiragiro bya Musa.
44021021	Na hati baahurra nkooku orukwegesa Abayudaaya boona abarukwikara omu Banyamahanga kuleka Ebiragiro bya Musa, kandi noobeegesa kutasara abaana baabo n'okutakwata engeso ez'ihanga lyaitu.
44021022	Hati tukole ki? Mazima nibaija kuhurra nkooku oizire kunu.
44021023	Nahabweki kora eki turukukuhabura. Hanu twinaho abasaija bbana abaarahiire;
44021024	obatwale, oyeyeze hamu nabo, osasule byona eby'okubamwa isoke, emikoro nkooku eri. Aho boona nuho baraamanyira ebyakugambirweho nkooku bitali by'amazima, kandi iwe wenka nkooku oyerinda kandi okwata Ebiragiro bya Musa.
44021025	Baitu Abanyamahanga abo abaikiriize, tukabahandiikira ebbaruha nitubasoborra eki twacwiremu, nkooku basemeriire kwetantara ebihongiirwe abacwezi, n'enyama enyakurumu esagama, n'ebisoro ebimyoirwe, hamu n'obusiihani.”
44021026	Ha kiro ekyakurasireho, Paulo yatwara abasaija abo, yayeyeza hamu nabo, yataaha omunju ya Ruhanga kumanyisa abakuru baayo ebiro eby'okwezebwa kwabu nambere birihweraho, nukwo ekihongwa ekya buli omu kiheebwayo.
44021027	Ebiro ebi musanju obu bikaba biri haihi kuhwa, Abayudaaya abamu abaarugire Asiya, baamurora omunju ya Ruhanga, baatandika kujagaraza abantu, baagenda baamukwata,
44021028	nibatoka bati: “Inywe basaija ba Isirairi, mutukoonyere! Omusaija onu nuwe arukugenda buli hantu naayegesa abantu kuhakaniza ihanga lyaitu, naagaya Ebiragiro ebi twahairwe Musa n'ekiikaro kinu ekirukwera. Kandi ihangamura ataahize Abagiriiki omunju ya Ruhanga, asiisire n'ekiikaro kinu ekirukwera.”
44021029	Eki bakakigamba habw'okumurora juba omu rubuga ali na Trofimo owa Efeeso. Baateekereza ngu, Paulo amutaahize omunju ya Ruhanga.
44021030	Nubwo orubuga rwona rwaimukiriire, abantu baayesorooza, baakwata Paulo, baamucunda, baamuturukya omunju ya Ruhanga; ahonaaho enyigi zaakingwa.
44021031	Kandi obu bakaba nibeetekaniza kumwita, amakuru gahika mukuru w'amahe ngu, Yerusaalemu yoona egwirwemu akambayaya.
44021032	Ahonaaho yatwara ab'amahe hamu n'abakuru baabo bagwera ekitebe ky'abantu. Nabo obu baarozire ab'amahe hamu n'omukuru wabu, baalekeraho kuteera Paulo.
44021033	Kandi mukuru w'amahe obu yahikire Paulo, yamukwata, yaragira bamubohese enjegere ibiri, yamukaguza ibara lye n'eki akozire.
44021034	Abamu ab'omu kitebe baatoka kundi n'abandi kundi. Obu yayetegeriize nkooku atarukusobora kumanya amazima habw'etoko yabu, yaragira kumutwara omu kigo ky'ab'amahe.
44021035	Obu baamuhikize ha matembero g'ekigo, ab'amahe baamuhimba habw'empaka z'abantu;
44021036	habwokuba ekitebe ky'abantu kikamukuratira nikitoka muno kiti: “Mumwite!”
44021037	Paulo obu akaba ali haihi kutaahibwa omu kigo, yakaguza mukuru w'amahe ati: “Nonyikiriza kukugambira ekigambo?” Nawe yamukaguza ati: “Mara iwe noomanya Orugiriiki?
44021038	Tiniiwe Omunyamisiri oli ayayemeseze abantu omu biro ebyahingwire, watwara omu irungu abasaija enkumi ina abaisi b'abantu?”
44021039	Nandiki Paulo ati: “Nyowe ndi Muyudaaya, nzaarwa ya Taruso orwa Kilikiya, orubuga orumanyirwe muno. Nkwesengeriize, nyikiriza mbalize abantu.”
44021040	Obu yamwikiriize, Paulo yayemerra ha matembero, yaculeeza abantu n'omukono gwe. Obu baamazire kuculeera, yabagambira omu Ruhebburaayo ati:
44022001	“Bagenzi bange kandi bataata, muhurre ekigambo eki ndukwetonganirra omu maiso ganyu.”
44022002	Obu baahuliire naabagambira omu Ruhebburaayo, baaculerra kimu cii. Paulo yagamba ati:
44022003	“Nyowe ndi Muyudaaya, nzaarwa ya Taruso orwa Kilikiya, baitu nkakurra omu rubuga runu, naatendekwa omwegesa Gamalyeli okukuraatira engeso z'Ebiragiro by'abaisenkuru itwe, nayekambiraga ebya Ruhanga inywena nkooku murukukora hati.
44022004	Nahiiganizaaga abantu abaahonderaga Omuhanda gunu, ntaireho n'okubaita, nimboha abasaija n'abakazi, nimbakwasa omu nkomo.
44022005	Omukuru wa banyakatagara n'abakurasi boona ab'orukurato nubo bakaiso bange, habwokuba bakampa ebbaruha ez'okutwarra bagenzi baabo ab'omu rubuga Damasiko. Nkagendayo nkwate na bali abakaba baliyo, mbaleete Yerusaalemu baboherwe, nukwo bafubirwe.
44022006	“Obu nkaba ninkyagenda, ndi haihi kuhika Damasiko, nk'omu ihangwe, ahonaaho ekyererezi eky'amaani kyaruga omwiguru, kyanyehinguliriza.
44022007	Naagwa hansi, naahurra iraka niringambira liti: ‘Saulo, Saulo nompiiganiriza ki?’
44022008	Na nyowe naagarukamu nti: ‘Niiwe oha, Waitu?’ Lyangarukamu liti: ‘Ninyowe Yesu owa Nazareeti ou orukuhiiganiza.’
44022009	Abantu abakaba bali na nyowe bakarora ekyererezi eki, baitu batahurre iraka ly'ogu ow'arukubaza na nyowe.
44022010	Naayongera naakaguza nti: ‘Nkole ki MUKAMA wange?’ Nawe yangarukamu ati: ‘Imuka, otaahe orubuga Damasiko. Nuho oraamanyisibwa eki oraakora.’
44022011	Obu naalemerwe kurora habw'okwangasana kw'ekyererezi eki, bagenzi bange nubwo baannanasire, bampikya Damasiko.
44022012	“Omusaija arukwetwa Ananiya, omuntu ayayekambiraga ebya Ruhanga, naahikiriza Ebiragiro bya Musa kandi naasiimwa Abayudaaya boona abaikaraga Damasiko,
44022013	yaija kundora. Yanyemerra ha rubaju, yangambira ati: ‘Mugenzi wange Saulo, iguka amaiso.’ Omu kasumi ako konyini amaiso gange gaiguka, naamurora.
44022014	Yayongera yagamba ati: ‘Ruhanga ow'abaisenkuruitwe akukomere omanye ebi arukugonza, orole Omuhikiriire ogu Yesu, kandi ohurre iraka lye;
44022015	habwokuba oliba kaiso we ha bantu boona, ow'okugumya ebi warozire n'ebi wahuliire.
44022016	Hati otegeriize ki? Imuka, obatizibwe, oyogebweho ebibi byawe, oyamirre ibara lye.’ ”
44022017	“Kiro kimu, obu namazire kugaruka Yerusaalemu, nkaba ninsaba omunju ya Ruhanga, ahonaaho nasisa nk'arukuroota.
44022018	Narora MUKAMA nangambira ati: ‘Rahuka, oruge bwango Yerusaalemu, habwokuba abantu banu tibarukwija kwikiriza ebi orukumbazaaho.’
44022019	Na nyowe nagarukamu nti: ‘MUKAMA wange, bbo bonka bamanyire nkooku nagendaga omu buli isorrokaniro ninta omu nkomo abarukukwikiriza kandi nimbateera.
44022020	Obu baaseesire esagama ya Sitefano, kaiso waawe, nkaba nyemeriireho nimpikirraniza n'abarukumwita, ndinzire ebijwaro byabo.’
44022021	Baitu MUKAMA yangambira ati: ‘Irooko ogende, ninyija kukutuma hara omu Banyamahanga.’ ”
44022022	Abantu bakaikara bamutegiire amatu okuhika obu yagambire ebigambo ebi; nubwo baatokiire haiguru nibagamba bati: “Omuntu ogu mumwite aruge omu nsi! Tasemeriire kwikaraho!”
44022023	Obu, bakaba nibatoka muno, nibanaga n'ebijwaro byabo, kandi nibamiisa ecuucu haiguru.
44022024	Nukwo mukuru w'amahe kuragira bamutaahye omu kigo, bamukagulirize nibamuteera n'enkoba, nukwo amanye ebi barukumujunaana.
44022025	Obu baamazire kumuboha ha nyomyo, Paulo yakaguza omukuru w'ekihanda ky'abaserikale ow'akaba ayemeriire haihi ati: “Omu Biragiro byanyu nimwikirizibwa kuteera enkoba omuntu anyakuli Omurooma kandi atakasingirwe musango?”
44022026	Mukuru w'ekihanda ky'abaserikale obu yahuliire eki, yagenda hali mukuru w'amahe yamukaguza ati: “Omanyire eki orukukora? Omusaija onu Murooma.”
44022027	Aho mukuru w'amahe yaija, yamukaguza ati: “Ngambira amazima, oli Murooma kwo?” Paulo yamugarukamu ati: “Ego.”
44022028	Mukuru w'amahe yamugambira ati: “Nyowe Oburooma nkabugura omuhendo mukooto.” Nandiki Paulo ati: “Baitu nyowe nkazaarwakwo.”
44022029	Ahonaaho abo abakaba nibagonza kumukaguliriza baamurugaho, kandi mukuru w'amahe obu yayetegeriize nkooku yabohere Omurooma, yatiina muno.
44022030	Nyenkya obu bwakiire, habw'okwenda kumanya Abayudaaya ebi barukumujunaana, omukuru w'amahe yabohorra Paulo kandi yaragira abanyakatagara abakuru n'orukurato rwona kwesorooza. Yaleeta Paulo yamwemereza omumaiso gaabo.
44023001	Paulo yagumyaho amaiso ab'orukurato, yatandika kwesoborra ati: “Bagenzi bange, obwomeezi bwange bwona naikaraga ninkora ebihikire omu maiso ga Ruhanga okuhika na hati, ntaina ekirukunjunanwa.”
44023002	Obu yagambire ati, Ananiya omukuru w'abanyakatagara, yaragira abo abakaba bamwemeriire haihi kumuteera oruhi.
44023003	Nukwo Paulo kumugambira ati: “Iwe ekisiika ekisiigirwe inoni! Na iwe Ruhanga alikuteera! Oikaliire kuncwera omusango noosigikira omu Biragiro bya Musa, kandi wabicwa nooragira kunteera?”
44023004	Abo abakaba bamwemeriire haihi baagamba bati: “Obu si noojuma nyakatagara omukuru owa Ruhanga?”
44023005	Nandiki Paulo ati: “Bagenzi bange, mbaire ntamanyire nkooku ali nyakatagara omukuru; ningira kikahandiikwa kiti: ‘Otalijuma omukuru w'ihanga lyawe.’ ”
44023006	Hanyuma Paulo obu yayetegeriize omu bantu abeesoroize, ekicweka kimu nkooku kikaba kiri ky'Abasadukaayo kandi ekindi ky'Abafalisaayo, nubwo yagambiire Orukurato n'iraka likooto ati: “Bagenzi bange, nyowe ndi Mufalisaayo kandi mwana w'Abafalisaayo. Ninjunanwa hanu habw'okunihira oku twina ha kuhumbuuka kw'abafu.”
44023007	Obu yamazire kugamba eki, empaka zaimuka hagati y'Abafalisaayo n'Abasadukaayo; orukurato rwayebaganizaamu habiri.
44023008	Abasadukaayo nubo abaagambire ngu, tiharoho kuhumbuuka kw'abafu, kandi tiharoho malaika, noobu gwakubaire omuzimu; baitu Abafalisaayo ebi byona babiikiriza.
44023009	Aho haabaho etoko nyingi, abamu ha beegesa b'ebiragiro ab'omu kitebe ky'Abafalisaayo baayemerra, baahakana n'amaani nibagamba bati: “Titurukurora nsobi omuntu onu ei yakozire. Kiraaba kita kakuba aba agambiirwe malaika rundi omuzimu?”
44023010	Empaka zaabo obu zayeyongiire, omukuru w'amahe yatiina, naateekereza ngu, Paulo basobora kumutaagataagura, nukwo kuragira ab'amahe bagende bamubaihemu n'amaani, bamutwale omu kigo.
44023011	Kandi ha kiro eki omu itumbi, MUKAMA yamubonekera naagamba ati: “Guma omutima, nkooku wanjuliire Yerusaalemu, nukwo osemeriire kunjurra na Rooma.”
44023012	Nyenkya obu bwakiire, Abayudaaya baayesorooza hamu, baayekoba omu nsita nibarahira nkooku batarukwija kulya rundi kunywa okuhika obu barakamara kwita Paulo.
44023013	Abaayekobere omu nsita egi, bakaba nibakira ha makumi ana.
44023014	Baagenda hali bakuru b'abanyakatagara n'abakuru b'enganda baabagambira bati? “Turahiriire kimu okutaroza ha kookulya koona tutakaisire Paulo.
44023015	Hati nu inywe n'ab'orukurato, ekyanyu eki muraakora nukwo kusaba mukuru w'amahe amubagarurre nk'abarukugonza kwongera kwetegereza kurungi omusango gwe. Itwe tweteekaniize kumwita atakabahikireho.”
44023016	Baitu mwihwa wa Paulo yahurra ensita yabo ey'okumugwera; yagenda yataaha omu kigo, yagimanyisa Paulo.
44023017	Paulo yayeta omu ha bakuru b'abaserikale, yamugambira ati: “Omusigazi onu mutwale hali mukuru w'amahe; aina eki arukwenda kumugambira.”
44023018	Yamutwara, yamuhikya hali mukuru w'amahe nagamba ati: “Paulo omunyankomo anyesirege, yansaba kukuleetera omusigazi onu, aina eki arukwenda kukugambira.”
44023019	Omukuru w'amahe yamukwata ha mukono, yamugarra ha rubaju, yamukaguza mpora ati: “Nooyenda kungambira ki?”
44023020	Nandiki omusigazi ati: “Abayudaaya bacwire amagezi ag'okukusaba ngu, nyenkya ogarre Paulo omu rukurato, nibasisana nk'abarukwenda kwongera kwetegereza omusango gwe.
44023021	Baitu ebyabo otabiikiriza, habwokuba haroho abasaija abarukukira ha makumi ana abeetekaniize kumugwerra, kandi barahiire nkooku batarukwija kulya n'okunywa batakamwisire. Hati baliyo beeteekaniize, balinzire eki oraabagarukamu.”
44023022	Mukuru w'amahe nukwo kuraga omusigazi, yamuteererra ati: “Otagambiraho muntu n'omu nkooku wabimmanyisa.”
44023023	Omukuru w'amahe akeeta babiri ha bakuru b'abaserikale yabagambira ati: “Hati muteekanize abaserikale bikumi bibiri, hamu n'ab'embaraasi nsanju n'ab'amacumu bikumi bibiri, mugende Kaisaariya ha saaha isatu z'ekiro.
44023024	Kandi muteekanize embaraasi Paulo ezi aratemba, mumuhikye hali Feelikisi omulemi omukuru, atahikirweho kabi koona.”
44023025	Yahandiika ebbaruha erukugamba eti:
44023026	“Oweekitiinisa Omulemi Mukuru Feelikisi; nyowe Kilaudiyo Lisiya ninkuramukya.
44023027	Omusaija onu akakwatwa Abayudaaya, kandi baakumwisire kakuba ntaragenzireyo n'ab'amahe bange, namujuna obu namazire kwetegereza nkooku ali Murooma.
44023028	Obu nagondeze kumanya omusango barukumunyegerra, namutwara omu rukurato rwabo.
44023029	Nubwo nayetegeriize nkooku anyegeriirwe habw'ebintu ebinyakuli omu biragiro by'ihanga lyabu, baitu gutali musango ogw'okumwisa rundi kumukwasa omu nkomo.
44023030	Aho, obu namanyisiibwe nkooku beekobere kumwita, nikyo namukutwekerra bwango, kandi naragira abamunyegeriire basoborre omumaiso gaawe eki barukumutura. Orame!”
44023031	Abaserikale baatwara Paulo nkooku baaragiirwe, baamuhikya omu rubuga Antipatri ekiro.
44023032	Obwire obu bwakiire, abaingi baagaruka omu kigo, baitu baamusigira ab'embaraasi beeyongere kugenda nawe.
44023033	Banu, obu baahikire Kaisaariya, ebbaruha bagiha omulemi omukuru, kandi baayemereza Paulo omu maiso ge.
44023034	Omukuru obu yamazire kusoma ebbaruha, yamukaguza ihanga lye. Obu yamanyire nkooku yarugire Kilikiya,
44023035	yagamba ati: “Omusango gwawe ndiguhurra abakunyegeriire obu balikamara kwija.” Yaragira bamulindire omu kikaali kya Herode.
44024001	Obu haahingwireho ebiro bitaano, Ananiya, omukuru w'abanyakatagara, yaija n'abakuru b'enganda abamu, hamu n'omusaija Terutulo ow'okubatonganirra. Banyegerra Paulo hali omulemi omukuru.
44024002	Obu baamwesire, Terutulo yatandika kumunyegerra naagamba ati: “Oweekitiinisa Feelikisi, ihanga linu nirikusiima habw'okulireetera obusinge, nirikusiima habw'ebindi orukutegeka kuligarra obuhyaka.
44024003	Hoona hoona kandi obutoosa tusiima entegeka yawe.
44024004	Ntakwikaizeho, ninkusaba habw'embabazi zaawe, otuhulirizeho kake.
44024005	Okukugambira amazima, turozire omusaija onu nkooku arukututalibaniza muno, naaleeta akatabanguko omu Bayudaaya abali omu nsi zoona, kandi nuwe mwebembezi w'ekitebe ky'Abanazareeni.
44024006	Ekindi, akalengaho okusiisa Enju ya Ruhanga, nukwo kumukwata. [Twagonza kumucwera omusango nituhondera Ebiragiro byaitu;
44024007	baitu Lisiya, mukuru w'amahe yabitaahamu, yamutwiha omu ngaro n'amaani,
44024008	naaragira abaamunyegeriire kwija hanu omu maiso gaawe.] Kandi na iwe obu oramukaguza noija kumanya kurungi buli kintu eki turukumunyegererra.”
44024009	Abayudaaya bakwataniza na Terutulo, baagumya ebi byona nkooku biri by'amazima.
44024010	Omulemi omukuru obu yamusimireho kubaza, Paulo yagamba ati; “Mmanyire omazire emyaka nyingi noocwera abantu b'ihanga linu emisango; nikyo ndukwetonganirirra ntarukutiina.
44024011	Obu orakaguza abantu, noija kumanya nkooku mmazire ebiro ikumi na bibiri byonka nakaba kwija Yerusaalemu kuramya.
44024012	Abantu banu batansange ninteera empaka n'omuntu weena, noobu kwakuba kutabatabura abantu omunju ya Ruhanga, rundi omu masorrokaniro, rundi omu rubuga.
44024013	Kandi ebi barukunnyegererra hati, tibaina obwakaiso bwabyo.
44024014	Baitu eki ndukwikiriza omu maiso gaawe nikyo kinu: Nyowe omu kuramya Ruhanga w'abaisenkuru itwe, ninkuratira Omuhanda bbo ogu barukweta akatebe akeecwireho. Obu, ninyikiriza byona ebiri omu Biragiro bya Musa n'ebyahandiikirwe abarangi.
44024015	Okunihira kwange hali Ruhanga kuli kumu n'okwabu nkooku halibaho okuhumbuuka kw'abahikiriire n'abatahikiriire.
44024016	Nikyo nyekambira obutoosa kwikara n'omutima ogutaina kamogo hali Ruhanga na hali abantu.
44024017	Hati nkaleeta ebisembo eby'okukoonyera abanaku ab'ihanga lyaitu, hamu n'eby'okuhonga, habwokuba mmazire emyaka ntaija Yerusaalemu.
44024018	Obu nkaba ninkyakora ebi, banu bansanga omunju ya Ruhanga, mmazire kwezibwa, ntaina kitebe ky'abantu kandi hataroho bwogo. Baitu hakaijaho Abayudaaya abamu abaarugire omu Asiya
44024019	nubo baakwizire hanu kunnyegerra, obu baraaba baina eki barukunjunaana.
44024020	Hatali eki, leka abantu abali hanu bagambe ekibi eki bandozireho obu baanyemeriize omumaiso g'orukurato.
44024021	Obu nkaba nyemeriire hagati yabu nkagamba bwa nti: ‘Ha kiro kinu nintonganizibwa omumaiso ganyu habw'okwikiriza okuhumbuuka kw'abafu.’ ”
44024022	Feelikisi ow'akaba naamanya kurungi eby'Omuhanda ogu, yakerereza omusango, yabaraganiza kiro kindi, yagambira Paulo ati: “Lisiya omukuru w'amahe obu aliija, nubwo ndicwa omusango gwawe.”
44024023	Yaragira omukuru w'abaserikale kumulindira omu nkomo, baitu bamuheho obugabe kandi batatanga banywani be kumukorra ebi arukwetaaga.
44024024	Obu haahingwireho ebiro, Feelikisi yaija na mukazi we Durusilla Omuyudaayakati. Yatuma baleete Paulo, ahurre ebi arukwegesa ha by'okwikiriza Kristo Yesu.
44024025	Baitu Paulo obu yatandikire kusoborra ha kuhikirra, ha kwetanga, na ha kucwerwa omusango okuliija, Feelikisi yatiina, yagamba ati: “Hati garukayo. Obu nditunga omwanya ndikweta.”
44024026	Omu kasumi ako koona akaikara nanihira ngu, Paulo naija kumugulirra, nikyo yamweteraga emirundi nyingi kubaza nawe.
44024027	Baitu obu haahingwireho emyaka ebiri, ekiikaro kya Feelikisi kyatwarwa Porukiyo Fesito; kandi Feelikisi habw'okugonza kusiimwa Abayudaaya, yasiga Paulo omu nkomo.
44025001	Fesito obu akaba amazire ebiro bisatu ahikire omu isaza lye, yaruga Kaisaariya, yagenda Yerusaalemu.
44025002	Abanyakatagara abakuru n'abakuru b'Abayudaaya baamulegera Paulo;
44025003	baamwesengereza n'embabazi abaleetere Paulo Yerusaalemu, nukwo basobole kumugwera, bamwitire omu muhanda.
44025004	Baitu Fesito yabasoborra Paulo nkooku arukulindirwa Kaisaariya, kandi uwe wenka nkooku ali w'okugarukayo bwango.
44025005	Yayongera yagamba ati: “Nahabweki, leka ab'obusobozi omuli inywe tugende hamu. Obu haraaba haroho ekibi kyona musaija ogu eki yakozire, bamunyegerre.”
44025006	Obu yamazire nabo ebiro ebindi nka munaana rundi ikumi, yagarukayo Kaisaariya. Ha kiro ekyakurasireho yaikarra ha kitebe ekicwerwaho emisango, yaragira baleete Paulo.
44025007	Obu baamuleesire, Abayudaaya abaarugire Yerusaalemu baamwehinguliriza nibamunyegerra ebintu bingi kandi eby'amaani, baitu ebikaba bitaina bwakaiso.
44025008	Paulo yatandika kwetonganirra naagamba ati: “Nyowe tinkakoraga kintu kyona ekirukucwa Ebiragiro by'Abayudaaya, rundi ekirukusiisa Enju ya Ruhanga, rundi ekirukusobya ebiragiro bya Kaisaali.”
44025009	Baitu Fesito, habw'okugonza kusiimwa Abayudaaya, yakaguza Paulo ati: “Noikiriza kugenda Yerusaalemu, nuho otonganire emisango egi omumaiso gange?”
44025010	Nandiki Paulo ati: “Nyowe nyemeriire omumaiso g'ekitebe ky'ekooti ya Kaisaali, nuho nsemeriire kucwererwa omusango. Na iwe nookimanya kurungi nkooku ntaina kibi kyona eki nakozire Abayudaaya.
44025011	Obu ndaaba nakozire kubi, rundi nakozire ekisemeriire kunnyisa, tindukucwa magezi ag'okwehugura kufa. Baitu ebi byona ebi barukunjunaana, obu biraaba bitaina bulyo, busaho n'omu anyakwina obusobozi okumpayo hali bo. Nyowe ninjurra hali Kaisaali.”
44025012	Fesito obu yamazire kwehanuuza ha bahabuzi be, yamugarukamu ati; “Ojuliire hali Kaisaali, owa Kaisaali nuho orukwija kugenda.”
44025013	Obu haahingwireho ebiro, Omukama Agiripa na Bereniike omukazi we baahika Kaisaariya kutangirra Fesito.
44025014	Baamarayo ebiro; nukwo Fesito kusubirra Omukama omusango gwa Paulo, naagamba ati; “Hanu haroho omusaija, Feelikisi ou yasigire omu nkomo;
44025015	na nyowe obu nkaba ndi Yerusaalemu, abanyakatagara abakuru n'abakuru b'Abayudaaya bakamunnyegerraho, nibasaba mmusingise omusango.
44025016	Baitu nabagarukamu nti: ‘Teri ngeso y'Abarooma kuhayo omuntu atakatongaine n'abamunyegeriire, kandi nawe atahairwe omwanya gw'okwetonganirra eki bamunyegereriire.’
44025017	Nahabweki abantu abo boona obu baizire hanu, ntabakerereze, baitu ha kiro ekyakurasireho naikarra ha kitebe ekicwerwaho emisango, naragira baleete omusaija ogu.
44025018	Baakinyegerra obu baayemeriire, batasobole kwoleka obubi obw'omusango ogu barukumujunaana nkooku nanihiire;
44025019	baitu baamunyegererra ebintu ebitali bimu ebirukukwata ha diini yabo, na ha muntu ayafiire arukwetwa Yesu; baitu Paulo ou arukugumya ngu, akyayomiire.
44025020	Obu nalemerwe kwetegereza kurungi ebigambo ebi, namukaguza obu araaba naikiriza kugenda Yerusaalemu, nuho abitonganire.
44025021	Nubwo Paulo yajuliire Omukama Omukuru Agusito ngu nuwe amucwere omusango; na nyowe nukwo kuragira bamulindire omu nkomo okuhika obu ndakasobora kumutweka hali Kaisaali.”
44025022	Agiripa yagambira Fesito ati: “Na nyowe, omusaija ogu naakugondeze kumwehulirra nyenka.” Nandiki Fesito ati: “Oramuhurra nyenkya.”
44025023	Obwire obu bwakiire, Agiripa na Bereniike baizira omu kitiinisa kingi, baataaha omunju nambere baacweraga emisango, bali hamu n'abakuru b'amahe n'abantu bakuru ab'omu rubuga. Aho Fesito yaragira baleete Paulo.
44025024	Fesito yatandika kubisoborra naagamba ati: “Rukirabasaija Agiripa, na inywe inywena abeesoroize hanu, murole omusaija onu Abayudaaya boona ab'omu Yerusaalemu n'aba hanu ou baansabire n'amaani ngu, asemeriire kufa.
44025025	Nyowe habwange ndozire nkooku ataina eki yakozire ekisemeriire kumwisa. Baitu uwe nkooku yajuliire hali Omukama Omukuru Agusito, nkacwamu kumumutwekera.
44025026	Hati nyowe tinyina bulyo obuhikire obu ndaasigikiraho kuhandiikira mukama wange hali uwe. Nikyo mmuleetiire omumaiso ganyu, n'okukira muno omumaiso gaawe, Rukirabasaija Agiripa. Obu turamara kwetegereza ebye, nubwo ndatunga eki ndaahandiika.
44025027	Na nyowe ndozire nkooku kitahikire kutweka omunyankomo, ntarukwoleka emisango erukumujunanwa.”
44026001	Rukirabasaija Agiripa yagambira Paulo ati: “Hati oikiriziibwe kwetonganirra.” Aho Paulo yaimukya omukono gwe, yatandika kwetonganirra ati:
44026002	“Omukama Agiripa, ninyeyeta w'omugisa kiro kya hati kwetonganira omumaiso gawe habw'ebi byona Abayudaaya ebi barukunjunaana.
44026003	Okukira muno habwokuba iwe omanyiire kimu engeso zoona n'empaka ez'Abayudaaya. Nahabweki ninkwesengereza ogumiisirize ompulirize.
44026004	“Abayudaaya boona nibamanya engeso zange ezi naakuliiremu okuruga omu buto, omu bantu ab'ihanga lyange n'omu Yerusaalemu.
44026005	Bakaba nibammanya okuruga ira kandi basobora kukigumya hati, kakuba nibenda, nkooku ndi Mufalisaayo anyakukuraatira ekitebe ekirukukira ebindi byona kuhikya engeso z'ediini yaitu.
44026006	Hati nyemeriire hanu ninjunanwa habw'okunihira Ruhanga eki yaraganiize baisenkuruitwe,
44026007	kandi n'enganda zaitu ikumi na ibiri eki zirukunihira kutunga obu baba nibeehayo kuramya Ruhanga ekiro na nyamusana. Waitu, habw'okunihira oku nikyo Abayudaaya barukunjunaanira.
44026008	Baitu inywe habwaki mutarukwikiriza Ruhanga nkooku asobora kuhumbuura abafiire?
44026009	“Na nyowe nyenka nkaba ninyikiririza kimu nkooku nsemeriire kucwa amagezi goona kurwanisa ibara lya Yesu owa Nazareeti.
44026010	Nukwo naakozire Yerusaalemu. Nakwasa abaikiriza baingi omu nkomo habw'obusobozi obu naheebwaga banyakatagara abakuru. Tikiri eki kyonka, baitu obu bakaba nibacwerwa omusango gw'okufa, na nyowe nkakisagika.
44026011	Emirundi nyingi nabafubiraga omu masorrokaniro goona, nkalengaho kubahambiriza nukwo beehakane enyikiriza yabo. Nkabakwatirwa muno ekiniga, nukwo kubahiiganiriza nimbakurata n'omu mbuga ez'amahanga agandi.”
44026012	“Omu kubakurata omu mbuga z'amahanga, nkaba ningenda Damasiko, mpairwe obusobozi kandi ntumirwe banyakatagara abakuru.
44026013	Omu ihangwe obu nkaba ningenda, Waitu, nkarora ekyererezi nikiruga omwiguru, nikimuliikana okukira izooba, kyayaka kyanyehinguliriza nyowe n'abo aba nkaba ningenda nabo.
44026014	Itwena twagwa hansi, nubwo naahuliire iraka nirinnyeta omu Ruhebburaayo liti: ‘Saulo, Saulo noompiiganiriza ki? Nooyesaaliza wenka kusamba ha mihunda.’
44026015	Namukaguza nti: ‘Niiwe oha, Waitu?’ MUKAMA yangarukamu ati: ‘Ninyowe Yesu ou orukuhiiganiza.
44026016	Hati nu imuka, oyemerre. Eki ngenderiire kukubonekera nukwo kukukoma ompeereze kandi obe kaiso ow'okugumya nkooku ondozire, n'ow'okugumya ebindi ebi ndikweyolekeramu.
44026017	Ndaakujuna abantu ab'ihanga lyawe, nkwihe n'omu mikono y'Abanyamahanga nambere ndukwija kukutuma,
44026018	obaigule amaiso, baruge omu mwirima, baije omu musana; baruge omu busobozi bwa Sitaani, beehongere Ruhanga, kandi habw'okunyikiriza baganyirwe ebibi kandi batunge ekiikaro hamu n'abo abayeziibwe.’ ”
44026019	“Nahabweki nu, Agutamba Agiripa, okubonekerwa oku okw'omwiguru ntakwigalirize,
44026020	baitu nkabanza kukurangirra aba Damasiko, nakusoborra aba Yerusaalemu n'ab'omu Buyudaaya yoona, kandi n'Abanyamahanga, nimbateererra beegarukemu, bagaruke hali Ruhanga, nibakora ebikorwa ebisemeriire abeegarukiremu kwo.
44026021	Eki nikyo Abayudaaya bankwatiire ndi omunju ya Ruhanga, baalengaho kunnyita.
44026022	Baitu habw' okukonyerwa Ruhanga, nikyo kinyemeriize hanu n'okuhika hati, nimmanyisa abakuru n'abato nkooku ntaina kindi eki ndukwegesa kwihaho abarangi na Musa ebi baarangire ngu, nibiija kubaho:
44026023	Kristo nkooku asemeriire kubonabonesibwa, kandi habw'okusangwa ali w'okubanza okuhumbuuka omu bafu, nuwe alimanyisa ab'ihanga linu n'Abanyamahanga boona omusana nkooku gwaizire omunsi.”
44026024	Paulo obu akaba naakyayetonganirra ati, Fesito yamugambira n'iraka likooto ati: “Paulo ohunguutukire, amagezi gaawe amaingi gaija kukunaga iraro.”
44026025	Baitu Paulo yamugarukamu ati: “Oweekitiinisa Fesito, tingwire iraro; baitu nimbaza amazima kandi ebihikire.
44026026	Omukama Agiripa, ebigambo ebi abimanyireho, kandi nimmubaliza ntaina eki ndukutiina; habwokuba ningumiza kimu ebi byona nkooku arukubyetegereza, tibiri bintu ebyakoliirwe omu nsita.
44026027	Agutamba Agiripa, noikiriza eby'abarangi? Nyowe nimmanya nkooku orukubiikiriza.”
44026028	Agiripa nukwo kugarukamu Paulo ati: “Mara iwe noogonza kumpindura Mukristo omu kasumi kake!”
44026029	Nandiki Paulo ati: “Obu karaaba kali kasumi kake rundi kaingi, baitu nyowe eki ndukusaba Ruhanga, tihali habwawe wenka, baitu na boona abarukumpurra ha kiro kya hati, mube nka nyowe--kwihaho muleke kubohwa omu njegere zinu.”
44026030	Nubwo omukama yaimukire, hamu n'omulemi omukuru na Bereniike, n'abandi boona abakaba baikaliire nabo.
44026031	Obu baamazire kuturuka aheeru, baatandika kugambirangana bati: “Omusaija onu taina eki akozire ekisemeriire kumwisa rundi kumutaisa omu nkomo.”
44026032	Agiripa yagambira Fesito ati: “Omuntu onu akusoboire kulekerwa, kakuba atarajuliire hali Kaisaali.”
44027001	Obu kyamazire kugumibwa nkooku turukwija kugwerra omu meeri twambuke kugenda Itale, Paulo n'abanyankomo abandi baabakwasa omukuru w'abaserikale arukwetwa Yuliyo, ow'omu ihe lya Agusito.
44027002	Twataaha omu meeri enyakuruga Aduramiti, ekaba eri haihi kwimukya kugenda ha myogo enyakuli ha musa gw'Asiya. Twagwerra omu nyanja, twina Alisitaako Omunyamakedoni ayarugire Teesalonika.
44027003	Ekiro ekyakurasireho twahika Sidooni; oku Yuliyo yagirra Paulo embabazi yamwikiriza kubungira enganjani ze, bamuhumuze.
44027004	Obu twarugire oku twagwerra omu nyanja, twagenda nitukiikira ekizinga Kipuro habw'okwehugura omuyaga ogukaba gututurukire omumaiso.
44027005	Twacwanganiza enyanja nituraba ha rubaju rwa Kilikiya na Panfiiliya, twahika Miira, orubuga rwa Likiya.
44027006	Oku nuho mukuru w'abaserikale yasangire emeeri enyakuruga Alekizanderiya neegenda Itale, yagitutamu.
44027007	Tukamara ebiro bingi nitugenda mpora, twahika haihi na Kunido, tuli mu bulemeezi habw'omuyaga kutatwikiriza kweyongera omumaiso, nukwo kukwata omuhanda ogwa ha ifo y'ekizinga Kureete, twairirra omukono gw'enyanja ogurukwetwa Salumoone.
44027008	Twagenda nagwo gwonka tukyali omu bulemeezi, okuhika obu twahikire ekiikaro nambere harukwetwa Emyogo Emirungi, haihi n'orubuga rwa Lasaaya.
44027009	Ebiro bingi nkooku bikaba bifiire busa, kandi n'orugendo rutandikire kuba rw'akabi, n'ebiro by'okusiiba bikaba bihoire, Paulo nukwo kubahabura ati:
44027010	“Bakama bange, nkooku ndukurora, orugendo runu nirwija kubamu akabi n'okufeerwa kwingi. Titurukwija kufeerwa ebintu n'emeeri byonka, baitu n'obwomeezi bwaitu.”
44027011	Baitu Mukuru w'abaserikale yayesiga omurungiki w'emeeri na mukama wayo okukira ebya Paulo yagambire.
44027012	Kandi na habw'omwogo kutaba murungi kumarramu ebiro by'obutiti, abaingi baasiima kurugamu n'okweyongera omu nyanja, nibanihira nkooku barukusobora kuhika Foinike, omwogo gwa Kureete oguroleriire hagati y'obukiizi bw'emoso n'obw'obulyo obwa Burugaizooba, bamarreyo ebiro by'obutiti.
44027013	Akayaga aka ha bukiizi bw'obulyo obu kaatiire mpora, baateekereza ngu, baatungire eki babaire nibagonza, baabohorra ebinyakusibika emeeri, baatandika kugenda nibakeetera Kureete nibeebinga omusa.
44027014	Baitu omu kanya kake haija ihunga ly'amaani erirukwetwa ery'obukiizi obwa Burugaizooba, lyateera niriruga ha kizinga.
44027015	Emeeri obu yatangirwe omuyaga, etarukusobora kugwolekera, na itwe twajwaha, twagireka. Omuyaga nugwo gwatutwara gwonka.
44027016	Twagenda nitukiikira akazinga akarukwetwa Kauda. Obu twamazire kutalibana muno tukasobora kutabura akaato kaitu:
44027017	kandi obu baamazire kukataahya omu meeri, baalengaho emeeri yoona kugibohesa emiguha, nibagigyehinguliriza. Habw'okutiina kukwatira omu musenyi gw'enkungu ya Siriti, baasirimura amatanga agarukutwara emeeri nukwo batwarwe omuyaga gwonka.
44027018	Obu twatengeesiibwe muno ihunga, ha kiro ekyakurasireho baatandika kwiha ebintu omu meeri n'okubinaga omu nyanja.
44027019	Kandi ha kiro kya kasatu ky'ihunga baanaga ebimu ha bintu ebigendesa emeeri.
44027020	Obu twamazire ebiro bingi tutakyarora izooba noobu zaakuba enyunyuuzi, kandi ihunga lingi nirituteera, tukaba tutakyanihira kukira.
44027021	Obu haahingwireho ebiro bataina eki baliire, Paulo yabeemerra hagati naagamba ati; “Basaija inywe, kakuba mwampuliriize, timwakurugire Kureete, mukaizirwa akabi kanu n'okufeerwa okurukwingana aho.
44027022	Hati nimbateererra, mugume emitima! Tiharukwija kufa muntu n'omu omuli inywe, kwihaho emeeri yonka.
44027023	Habwokuba ekiro kinu kyonyini mpikirweho malaika wa Ruhanga ou ndamya kandi arukuntunga.
44027024	Malaika yagamba ati: ‘Paulo, otatiina; oli w'okwemerra omumaiso ga Kaisaali, kandi habwawe Ruhanga naija kulinda abo boona abali na iwe omu meeri.’
44027025	Nukwo nu basaija inywe, mugume emitima. Nyowe ninyesiga Ruhanga, kandi mazimakwo ebintu nibiija kuhikirra nkooku ngambiirwe.
44027026	Baitu tuli b'okunagwa ha kizinga.”
44027027	Ha kiro ekya ikumi na bbina ky'ihunga, obu tukaba nitukyayenjeera omu Nyanja Adiriya, omu bwire bw'itumbi abalimba baatandika kuteekereza ngu, haroho ensi ei bali haihi kuhikaho.
44027028	Baalenga okuhama kw'amaizi, baasanga ziri mita makumi ana. Obu bairiire kake omumaiso, baagaruka baalenga, baasanga ziri mita makumi asatu.
44027029	Habw'okutiina kuhuumira emyandara, baasumurra ebisibika emeeri bbina, baabisibikira ha kiso ky'enyuma eky'emeeri. Baategereza obwire kukya.
44027030	Abalimba obu bakaba nibagonza kweyiba kuruga omu meeri, bamazire n'okusirimura akaato omu nyanja, nibasisana nk'abarukugonza kusirimura ebirukusibika emeeri ha kiso ky'omumaiso,
44027031	nubwo Paulo yagambiire mukuru w'abaserikale n'abaserikale be ati: “Abantu abo obu bataikale omu meeri, timurukwija kukira.”
44027032	Abaserikale nukwo kusara emiguha y'akaato, baakaleka kaagenda.
44027033	Obwire obu bukaba buli haihi kukya, Paulo yabeesengereza, boona balyeho ebyokulya, naagamba ati: “Kiro kya hati nikyo kya ikumi na bbina muli omu mwetunturo, mutaina eki murukulya.
44027034	Nahabweki nimbeesengereza mulyeho akookulya, kabagarremu amaani, habwokuba tiharoho kasoke akaraabura ha mitwe yanyu inywena.”
44027035	Obu yamazire kugamba eki, yakwata omugaati, yasiima Ruhanga omumaiso ga boona, yagucwamu, yatandika kulya.
44027036	Boona baagarukwa omutima omunda, baalya ebyokulya. (
44027037	Itwena abakaba bali omu meeri, tukaba tuli bantu bikumi bibiri nsanju na mukaaga.)
44027038	Obu baamazire kwiguta, baakeehya obulemeezi bw'ebintu baanaga engano yoona omu nyanja.
44027039	Obwire obu bwakiire, bakaba batamanyirre nsi ei baahikireho, baitu bakarora omukono gw'enyanja oguroho omwogo gw'omusenyi. Ha mukono ogu nuho baayenda kuhikiza emeeri, obu kyakubaire nikisoboka.
44027040	Baanaga ebisibika emeeri, baabisiga omu nyanja. Omu kasumi nuko kamu baasumurra emiguha ei ekaba ebohere engahi enyakurungika. Baahanika itanga ery'omumaiso nukwo omuyaga gubatwale ha mwogo.
44027041	Baitu obu baahikire nambere engezi z'amaizi zirukutangatanganira, emeeri yatwarwa, engezi yabahikya nambere amaizi gatahamire, kandi ekiso eky'omumaiso kyataaha omu musenyi, kyakwatiramu. Ekiso ky'enyuma kyacwacwanwa amaani g'ebigonzi ebirukwehuura.
44027042	Nubwo abaserikale baahanwire amagezi ag'okwita abanyankomo, hataakubaho n'omu arukuziha akacwa;
44027043	baitu omukuru w'abaserikale, habw'okugonza kujuna Paulo, yabatanga kukora eki bakaba bategekere. Yaragira abarukumanya kuziha babanze beenage omu nyanja, nukwo bazihe bahike ha bwerre,
44027044	kandi abandi bagendere ha mbaaho rundi ha bicweka by'emeeri. Nukwo kyabaire kiti, boona baakira, baahika ha bwerre.
44028001	Obu twamazire kukira, nubwo twamanya ekizinga eki nkooku kyayetwaga Melita.
44028002	Abantu baamwo bakatukunira kurungi muno. Baatutangirra itwena, kandi habw'enjura kutandika kugwa n'obwire kuba bw'obutiti, baatuhembera omurro.
44028003	Paulo akaba asenyere ekiganda ky'enku, yakita ha murro; baitu habw'ekibabu kyagwo, hahurumukamu encwera, yamwezinga ha mukono.
44028004	Enzaarwa ez'omu kizinga eki obu baarozire nerengiija ha mukono gwe, baagambirangana bati: “Nyabura inywe omusaija onu mwisi w'abantu. Noobu araaba atabukire enyanja, baitu encwa ya Ruhanga ey'amazima temwikirize kwikaraho.”
44028005	Baitu Paulo, enjoka yagikunkumurra omu murro atahikirweho kabi koona.
44028006	Abantu baalindirra nibateekereza ngu, naija kuzimba rundi aragwa hansi akanguke; baitu obu baamazire kulindirra omwanya mukooto, batarozire kabi koona akamubaireho, baatandika kuteekereza kundi, baagira ngu, mucwezi.
44028007	Haihi n'ekiikaro eki, hakaba haroho ebibanja by'omunyoro omukuru w'ekizinga eki, ibara lye Pubuliyo. Akatutangirra kandi yatukunira muno okumara ebiro bisatu.
44028008	Omu kasumi ako, ise Pubuliyo akaba abyamire omu kitabu, arwaire omuswija n'ensese. Paulo yagenda kumubungira. Obu yamazire kumusabira, yamutaho emikono, yamukiza.
44028009	Eki obu kyabaireho, abarwaire abandi ab'omu kizinga eki nabo baija baakizibwa.
44028010	Abantu baayo bakatuha ebisembo bingi, kandi obu twayeteekaniize kugwerra omu meeri, baatuboherra na byona ebi tukaba nitwetaaga.
44028011	Obu haahingwireho ameezi asatu, tukaihwayo emeeri eyarugire Alekizanderiya ei ekaba emazire ebiro by'obutiti omu kizinga eki, eroho ekisisani ky'Aboojo Abarongo omumaiso gaayo.
44028012	Obu twahikire Sirakuuse, twamarayo ebiro bisatu.
44028013	Twarugayo nitwekiisa omusa gw'enyanja, twahika Reegiyo. Obu haahingwireho ekiro kimu, haimuka omuyaga ogw'obukiizi bw'obulyo, kandi ha kiro kya kabiri twahika Puteyoli,
44028014	nambere twasangire ab'oruganda abaatusabire kumara nabo ebiro musanju. Hanyuma twairrayo, twahika Rooma.
44028015	Ab'oruganda ab'oku obu baahuliire nkooku tuhikireyo, baija baatutangaana ha Katale ka Apio na ha ntangatangano ya Ngonyo Isatu. Paulo obu yarozire ab'oruganda yasiima Ruhanga, yagarukwamu amaani.
44028016	Obu twahikire Rooma, Paulo yaikirizibwa kweraaza mbere arukwenda, aina omuserikale ayamulindaga.
44028017	Obu haahingwireho ebiro bisatu, Paulo akeeta abeebembezi b'Abayudaaya, beesorooze. Obu baamazire kwesorooza yabagambira ati: “Bagenzi bange, noobu ndaaba ntaina eki nasobiize abantu rundi ntacwire engeso z'abaisenkuru itwe, baitu nabwo nkakwatirwa Yerusaalemu naaheebwayo omu mikono y'Abarooma.
44028018	Obu baamazire kuntonganiza, baasanga ntaina musango gw'okunnyisa, baayenda kundekera.
44028019	Baitu Abayudaaya obu baayangire, nyowe nukwo kujurra hali Kaisaali, noobu ndaaba ntaina eki ndukwenda kunyegerra abantu ab'ihanga lyange.
44028020	Nahabweki nikyo nsabiire kubarora n'okubaza na inywe. Ningira Abaisirairi eki baikara bategeriize, nikyo kintaisize omu njegere zinu.”
44028021	Nabo baamugarukamu bati: “Itwe titukatungaga bbaruha ezirukuruga Buyudaaya ezirukukugambaho, noobu yakuba omuntu w'owaitu araizire kutusoborra rundi kutugambira ekibi kyona hali iwe.
44028022	Baitu nitwenda iwe wenka otusoborre ebyawe. Ekitebe eki, eki tukimanyaho nkinu: hoona nikigambwaho kubi.”
44028023	Obu baamazire kumuraganiza ekiro ekindi, baingi omuli bo bakaija omunju ye nambere akaba naagoonya ha kiro eki. Yabasoborra ebye okuruga nyenkya kuhika rwebagyo, naabamanyisa eby'obukama bwa Ruhanga, kandi naalengaho kubaikirizisa Yesu naasigikira omu Biragiro bya Musa n'omu by'abarangi.
44028024	Abamu bakaikiriza ebi yabagambiire, abandi baayanga.
44028025	Kandi bbo nkooku batarasoboire kwikirraniza, baayahukana, Paulo amazire kubamanyisa ekintu kimu ati: “Mwoyo Ahikiriire akahikya obu yagambiire baisenkuru inywe naakirabya omu Isaaya omurangi ati:
44028026	‘Hikaho abantu abo, obagambire oti: Okuhurra mulihurra, baitu timulyetegereza; okurora mulirora, baitu timulihweza.
44028027	Habwokuba emitima y'abantu banu egumangaine, n'amatu gaabo nigahurra kubi, n'amaiso gaabo bagazibiriize. Habw'amaiso gaabo okutarora, n'amatu gaabo okutahurra, n'emitima yabo okuteetegereza nikyo baayangiire okumpindukira nkabakiza.’
44028028	Mukimanye nu, okujunwa kunu okwa Ruhanga nkooku kuhairwe Abanyamahanga nabo. Bbo nibaija kuhurra.” [
44028029	Obu yamazire kugamba ebi, Abayudaaya baarugaho, nibateezangana empaka.]
44028030	Paulo akamarayo emyaka ebiri yoona, naayesasurra ebyetaago bye byona, kandi yatangirraga boona abaijaga kumubungira,
44028031	naabarangirra obukama bwa Ruhanga kandi naayegesa bwerebwere ebya MUKAMA Yesu Kristo hataroho arukumutanga.
45001001	Nyowe Paulo, omuheereza wa Yesu Kristo, ayayesirwe kuba mukwenda, ayasoroirwe kurangirra Amakuru Amarungi agaaraganiziibwe Ruhunga.
45001002	Abarangi be bakabanza kugarangirra ira omu Bihandiiko ebirukwera.
45001003	Nugo Makuru Amarungi agarukubaza ha Mwana we ayazairwe omu mubiri ali mwijukuru wa Daudi,
45001004	baitu habw'okwera kw'omwoyo gwe na habw'okuhumbuuka omu bafu akamanyisibwa nkooku ali Mwana wa Ruhanga ow'obusobozi bwona. Ogu nuwe Yesu Kristo MUKAMA waitu,
45001005	ou twatungiiremu omugisa n'obukwenda obw'okurangirra ab'omu mahanga goona okworoba okurukuruga omu kumwikiriza.
45001006	Na inywe muli omuli abo abaayesirwe kufooka ba Yesu Kristo.
45001007	Inywe inywena abagonzibwa ba Ruhanga abali Roma, abaayesirwe kuba bantu ba Ruhanga: Nimbagondeza omugisa n'obusinge ebiruga hali Ruhanga Isiitwe na hali MUKAMA waitu Yesu Kristo.
45001008	Eky'okubanza ninsiima Ruhanga wange omu Yesu Kristo habwanyu inywena; habwokuba okwikiriza kwanyu nikuranganwa omunsi yoona.
45001009	Ningira Ruhanga ou mpeereza n'omwoyo gwange gwona nindangirra Amakuru Amarungi ag'Omwana we, nuwe kaiso wange nkooku mbaijuka butoosa omu kusaba kwange.
45001010	Obu, ninsaba Ruhanga kakuba akisiima, mbahikeho nambere muli.
45001011	Habwokuba ningonza muno kubarora, nukwo nsobole kubaleetera ekisembo ky'omwoyo ekiraabagumya.
45001012	Kandi na itwe tusobole kugumyangana omu kwikiriza kwaitu: okwange n'okwanyu.
45001013	Bagenzi bange, ningonza mumanye nkooku nagondeze kwija nambere muli emirundi nyingi, mbatungemu abaikiriza nkooku nabatungire omu Banyamahanga abandi; baitu okuhika hati nkyaina ebintangire.
45001014	Nyowe nkyaina ibanja ery'okuhikaho Abagiriiki n'ab'amahanga agandi agateegesiibwe, ab'amagezi omuli bo n'abadoma.
45001015	Na inywe abali Rooma, nyina ekihika eky'okubarangirra Amakuru Amarungi.
45001016	Kandi nyowe, Amakuru Amarungi tindukugakwatirwa nsoni: nugo maani ga Ruhanga aganyakujuna weena arukwikiriza, okubandiza ha Bayudaaya okuhika na ha Bagiriiki.
45001017	Habwokuba omu Makuru Amarungi omu, nuho harukusuukulirwa obuhikiriire oburuga hali Ruhanga, oburaba omu kwikiriza kandi nibuheebwa abarukwikiriza; nkooku kyahandiikirwe kiti: “Ogu anyakuhikiriire alyomeera habw'okwikiriza,”
45001018	Obukaya bwa Ruhanga butandikire kuzooka niburuga omwiguru, nibuhikaho abantu abatatiina Ruhanga kandi ababi ababuutikira amazima habw'obubi bwabo.
45001019	Byona ebi basobora kumanyaho Ruhanga nibabyetegereza, habwokuba Ruhanga akabibooleka.
45001020	Okuruga ha kuhangwa kw'ensi, omulingo gwe ogutarorwa, nubwo busobozi bwe obutahwaho hamu n'obwaruhanga bwe, byetegererezibwa omu bintu ebi yahangire. Nahabweki tibaina ky'okwekwasa kyona.
45001021	Noobu baraaba baamanyire Ruhanga, baitu batamutemu kitiinisa kandi batamusiime nkooku asemeriire. Ebiteekerezo byabo bikabahabisa kandi amagezi gaabo agaturumu gaswekererwa omwirima.
45001022	Abaayeyesire abanyamagezi, nubo bafookere badoma.
45001023	Bakaleka kuramya Ruhanga atafa, baatandika okuramya ebisisani ebirukusisana abantu abafa, rundi ebinyonyi, rundi ebisoro, rundi ebyekurra.
45001024	Nikyo Ruhanga yabahweriiremu, emitima yabo ekeemaliza ha bubi, bakakora bonka na bonka ebihemura emibiri yabo.
45001025	Ningira bakaleka amazima agarukumanyisa Ruhanga baatamu ebisuba, baaramya kandi baaheereza ebihangwa okukira Omuhangi, anyakuheebwa ekitiinisa ebiro byona! Amiina.
45001026	Nikyo Ruhanga yabalekiire balemwe okwegomba okurukuswaza. Bakazi baabo bakaleka emibiri yabo eki yahangiirwe, baagikoza eki etarahangiirwe.
45001027	Abasaija nabo bakaleka kuteerana n'abakazi baatandika kwanjukiranganaho, nibakora ebikorwa eby'obuhemu n'abasaija bataahi baabo, baayereetera bonka ekifubiro ekisemeriire obugwagwa bwabo.
45001028	Habw'okwanga kwikiriza Ruhanga, nikyo nawe yabalekiire baikale n'omutima oguramaire n'engeso ez'obugwagwa.
45001029	Baijura engeso embi zoona: obubi, okwegomba okubi, hamu n'itima. Baijwire ihali, obwisi, enkungani, obugobya, n'enobi. Baaba ngambigambi,
45001030	bahangirizi, abanoba Ruhanga, beereme, abeekuliriza, abenyumiza, abaserra obubi, abatahurra bazaire baabo,
45001031	badoma, abateesigwa, abataganyira, n'abatagira mbabazi.
45001032	Abo noobu baraaba nibamanya ekiragiro kya Ruhanga ekigamba ngu, abakora ebintu nk'ebi basemeriire kufa, tibagarukira ha kubikora kwonka, baitu basagika n'abandi abarukubikora.
45002001	Muntu iwe, noobu oraaba noosisa ota, toina ky'okwekwasa kyona obu ocwera mugenzi waawe omusango. Obu omucwera omusango, oba noogwesingisa wenka, habwokuba iwe kicwa, ebintu ebi orukukora nibyo bimu mali.
45002002	Tumanyire Ruhanga nkooku ahikya okusingisa omusango abantu abakora ebibi nk'ebi.
45002003	Muntu iwe, obu ocwera omusango abo abakora ebintu nk'ebi, kandi kunu na iwe nibyo orukukora, noogira ngu, olitabuka encwa ya Ruhanga?
45002004	Rundi noogaya embabazi ze enyingi, okugumiisiriza kwe n'obukwata-mpora bwe? Tomanyire embabazi za Ruhanga nkooku zikuleetera okwegarukamu?
45002005	Baitu habw'okukadadara n'okuteegarukamu okw'omutima gwawe, nooyeyahurra ekifubiro ekiribaho ha kiro kiri, nambere encwa ya Ruhanga ey'amananu eryolekerwa.
45002006	Habwokuba alisasura buli muntu naarorra ha bikorwa bye.
45002007	Abo abagonza kutunga ekitiinisa, okusiimwa, n'okutafa, nibagumiisiriza omu kukora ebirungi, Ruhanga alibaha obwomeezi obutahwaho.
45002008	Abandi ab'empaka kandi abatoorobera mazima, baitu aboorobera obubi, alibooleka ekiniga n'obukaya.
45002009	Buli muntu anyakukora ebibi alihikwaho omuhito n'enaku nyingi, okubandiza ha Muyudaaya okuhika na ha Mugiriiki.
45002010	Baitu weena anyakukora ebirungi aliheebwa ekitiinisa, alisiimwa, kandi alitunga obusinge, okubandiza ha Muyudaaya okuhika na ha Mugiriiki,
45002011	habwokuba Ruhanga tasoroora.
45002012	Boona abasiisire batarukumanya Biragiro, balihwerekerra batarukujunaanirwa ha Biragiro. Kandi boona abaasiisire nibamanya Ebiragiro, omu Biragiro numwo balicwererwa omusango.
45002013	Abanyakuhurra Ebiragiro kwonka, tibali bo bahikiriire omumaiso go Ruhanga, baitu abanyakukora Ebiragiro ebi bigamba, nubo balyetwa bahikiriire.
45002014	Abanyamahanga abataina Biragiro, obu baraaba bakora Ebiragiro ebi bigamba habw'amagezi gaabo, bbo bonka beefookera bakwasi b'Ebiragiro, noobu baraaba bataina Biragiro.
45002015	Booleka Ebiragiro ebi birukuragira nkooku bihandiikirwe omu mitima yabo. Emitima yabo nayo eba neekigumya, kandi ebiteekerezo byabo ebitarukwikirraniza biba nibibanyegerra rundi nibibaihaho omusango
45002016	ha kiro eki nambere Ruhanga alicwerraho abantu omusango gw'ebi baakozire omu nsita, naaraba omu Kristo Yesu, nkooku kisangwa omu Makuru Amarungi aganatumirwe kurangirra.
45002017	Baitu iwe obu oraaba nooyeyeta Muyudaaya, nooyesiga Ebiragiro nooyenyumiza kuba wa Ruhanga
45002018	noomanya ebi arukwenda kandi noosiima ebirukukira oburungi, habw'okwegesibwa Ebiragiro,
45002019	iwe obu oraaba noogumya nkooku oli munanasi w'abafu b'amaiso, noomulikira abo abali omu mwirima,
45002020	muhabuzi w'abataina magezi, mwegesa w'abaana, habwokuba noomanya amagezi n'amazima agali omu Biragiro, -
45002021	kandi iwe anyakwegesa abandi, toyeyegesa? Iwe anyakuteererra abantu okutaiba, oiba?
45002022	Iwe anyakutanga abandi kusiihana, osiihana? Iwe anyakunuga embandwa, onyaga ota ebiri omu mabandiro?
45002023	Iwe anyakwenyumiriza omu Biragiro, ogaya ekitiinisa kya Ruhanga noocwa Ebiragiro?
45002024	Habwokuba kikahandiikwa kiti: “Ibara lya Ruhanga nirijumwa omu Banyamahanga habwanyu.”
45002025	Kyamazima okusarwa nikugasa obu oraaba noohikiriza Ebiragiro; baitu obu orukucwa Ebiragiro, okusarwa kwawe kusisana n'okutasarwa.
45002026	Nukwo nu omuntu atasazirwe, kakuba ahikiriza Ebiragiro ebi birukugamba, noobu araaba atasazirwe, baitu talibarwa nk'asazirwe?
45002027	Habweki, abo abatasazirwe mubiri baitu nibahikiriza Ebiragiro, balisingisa omusango inywe abarukucwa Ebiragiro kandi kunu mwina ebyahandiikirwe omu Biragiro kandi musazirwe.
45002028	Habwokuba Omuyudaaya nyakabara tali ogu arukurorwa ha bya haruguru, n'okusarwa kw'amazima tikiri kintu kya haruguru ha mubiri.
45002029	Omuyudaaya nyakabara nuwe Muyudaaya omunda; kandi n'okusarwa okw'amazima kuli omu mutima, kintu ky'omwoyo tikiri ky'Ebiragiro ebyahandiikirwe. Kandi omuntu ogu tasiimwa abantu, baitu asiimwa Ruhanga.
45003001	Hati abandi Omuyudaaya naabakiza ki? Rundi okusarwa kwina mugaso ki?
45003002	Nikigasa muno omu miringo etali emu. Eky'okubanza Abayudaaya nubo baakwasiibwe ebigambo bya Ruhanga.
45003003	Abamu noobu baraaba batarabaire beesigwa, baitu itwe tugambe ki? Obuteesigwa bwabo buratanga Ruhanga kuba mwesigwa?
45003004	Nikikafuuhe! Ruhanga aikara ali w'amazima abantu boona noobu baraaba bali banyabisuba, nkooku kyahandiikirwe kiti: “Leka ebigambo byawe byoleke nkooku oli w'amazima, nukwo osinge obu baba nibakucwera omusango.”
45003005	Obubi bwaitu obu buraaba nibwoleka obwinganiza bwa Ruhanga, turagamba ki? Ngu Ruhanga tali mwinganiza kutufubira? [Nyowe nimbaza nk'omuntu buntu.]
45003006	Naakake konka! Ruhanga obu araaba atali mwinganiza, ensi asobora ata kugicwera omusango?
45003007	Ebisuba byange obu biraaba nibyongera kwoleka amazima ga Ruhanga kandi nibimwongera ekitiinisa, habwaki ninkyacwerwa omusango nk'omusiisi?
45003008	Habwaki tutakora ebibi nukwo harugemu ebirungi? - abantu abamu nkooku batuhangirra ngu, nukwo twegesa. Abo, omusango gwabo nigubasinga kurungi.
45003009	Hati nu tugambe tuta? Itwe Abayudaaya twina eki turukukiza abandi? Nangwa, naakake konka; habwokuba mmazire kugamba ngu, abantu boona, Abayudaaya n'Abagiriiki, balemwa ekibi,
45003010	nkooku kyahandiikirwe kiti: “Tiharoho ahikiriire, nangwa noobwakuba omu;
45003011	tiharoho arukwetegereza, tiharoho arukuserra Ruhanga.
45003012	Boona bakahaba, baasiisikarra hamu, tiharoho arukukora kurungi, nangwa noobwakuba omu.”
45003013	“Emimiro yabo bituuro ebyesamiriire, endimi zabu bazibiihisa ebisuba.” “Ebigambo byabo nibisaaliza nk'obusegwe bw'encwera.”
45003014	“Akanwa kaabo kaikara nikakondereza kandi nikahangirra.”
45003015	“Ebigere byabo bibanguhya kugenda okuseesa esagama,
45003016	hoona ha bakagenda bahwerekereza kandi baleeta obujune,
45003017	kandi omuhanda oguleeta obusinge tibagumanyire.”
45003018	“Ruhanga tibamutiina.”
45003019	Hati nitumanya ngu, byona Ebiragiro ebi bigamba, bikwata abo abarukulemwa Ebiragiro, nukwo akanwa koona kabumbwe kandi ensi yoona Ruhanga agicwere omusango.
45003020	Omumaiso ge busaho muntu n'omu alyeetwa muhikiriire habw'okuhikya ebiri omu Biragiro; habwokuba omu Biragiro nuho tumanyira ekibi.
45003021	Baitu hati Ruhanga ayolekere obuhikiriire obutarukuruga omu Biragiro, kandi Ebiragiro n'abarangi nibabijurra.
45003022	Nubwo obuhikiriire Ruhanga obu aha abo abarukwikiriza Yesu Kristo, kandi obuheebwa boona abamwikiriza. Habwokuba busaho mbaganizo:
45003023	ningira boona bakasiisa, balemwa kuhika ha kitiinisa kya Ruhanga,
45003024	baitu habw'embabazi ze bakaheerwa busa obuhikiriire, Kristo Yesu obu yatucungwire.
45003025	Nuwe ogu Ruhanga ou yahaireyo ali ndehwa, aseese esagama ye kuleherra abamwikiriza. Eki akakikora nukwo ayoleke obuhikiriire bwa Ruhanga, ayagumiisirize naayebwa ebibi ebyakozirwe ira;
45003026	nukwo omu busumi bunu tumanye nkooku ahikiriire, kandi ahikiriza weena anyakwikiriza Yesu.
45003027	Hati okwenyumiza kwaitu nikugasa ki? Kwa busa. Habwaki? Nikusigikira ha bikorwa byaitu? Nangwa, baitu ha kwikiriza kwaitu.
45003028	Itwe nitugumya tuti: Okwikiriza nukwo kuhikiriza omuntu, baitu tikuli kukora ebirukuragirwa Ebiragiro.
45003029	Obu, Ruhanga aba Ruhanga w'Abayudaaya bonka? Kandi tali Ruhanga w'Abanyamahanga? Ego, nabo wabo.
45003030	Ruhanga nkooku ali omu, aliha abasazirwe obuhikiriire habw'okwikiriza kwabo, n'abatasazirwe abubahe habw'okwikiriza kwabo.
45003031	Hati nu Ebiragiro turabidibya habw'okwikiriza kunu? Nikikafuuhe! Baitu tubigumye bugumya.
45004001	Hati nu turagamba ki hali Abburahamu, isenkuru itwe ow'omubiri?
45004002	Abburahamu obu araaba yahikiriziibwe ebi yakozire, yakubaire n'eky'okwenyumirizaaho; baitu ateenyumize omumaiso ga Ruhanga.
45004003	Kandi Ebyahandiikirwe nibigamba ki? Nibigira biti: “Abburahamu akaikiriza Ruhanga, eki kikamuhaisa obuhikiriire.”
45004004	Ningira omusaara gw'omuntu anyakukora omulimo tigwetwa kisembo, gwetwa ibanja eri asemeriire kusasurwa.
45004005	Baitu ogu atarukwesiga ebi arukukora, kyonka naayesiga Ruhanga anyakweza n'abo abatamutiina, okwikiriza kwe kwetwa buhikiriire.
45004006	Daudi nawe nukwo ahaisaniza ati omugisa oguheebwa omuntu Ruhanga ou ayeta muhikiriire, kandi kunu ataina ebi akozire, naagamba ati:
45004007	“B'omugisa abo abaganyirwa ensobi zaabo, kandi bakaihwaho ebibi byabo!
45004008	W'omugisa omuntu MUKAMA ou atalibarra bibi bye.”
45004009	Omugisa gunu guba gw'abasazirwe bonka, rundi n'abatasazirwe? Itwe tugamba tuti: Okwikiriza kwa Abburahamu kukamwesa muhikiriire.
45004010	Eki kikabaho di? Amazire kusarwa rundi atakasazirwe? Kitamwese muhikiriire amazire kusarwa nangwa, baitu atakasazirwe.
45004011	Okusarwa kwe kakaba karorwaho ak'okugumya obuhikiriire obu yatungire habw'okwikiriza atakasazirwe. Ekyagenderiirwe nukwo kumufoora isenkuru boona abaikiriza batasazirwe, nabo bakabarwa kuba bahikiriire.
45004012	Kandi abe isenkuru w'abasazirwe, abatagarukiire ha kusarwa kwonka baitu abahondera ekirale eky'okwikiriza, isenkuru-itwe Abburahamu oku akaba ainakwo atakasazirwe.
45004013	Ruhanga okuraganiza Abburahamu n'abaijukuru be nkooku baligweterwa ensi, kutaruge omu kuhikya Ebiragiro, baitu kukaruga omu buhikiriire obu baahairwe habw'okwikiriza kwabo.
45004014	Abakwasi b'Ebiragiro obu baraaba bali nubo b'okugwetwa, buli okwikiriza tikwina mugaso, n'okuraganiza oku kwa busa.
45004015	Ningira Ebiragiro bimanyisa abantu, Ruhanga nkooku ali w'obukaya, kandi Ebiragiro nambere bitali, tihabaho n'okubicwa.
45004016	Nikyo obuhikiriire burugira omu kwikiriza, nukwo ebyaraganiziibwe bisigikire ha mbabazi za Ruhanga, biheebwe abaijukuru ba Abburahamu boona-tibali bakwasi b'Ebiragiro bonka, baitu n'abo abaikiriza nk'Abburahamu; habwokuba nuwe isenkuru itwe itwena,
45004017	nkooku kyahandiikirwe kiti: “Nkufoire isenkuru amahanga maingi.” Eki Abburahamu akakiraganizibwa Ruhanga ou yaikiriize, nuwe Ogu anyakuhumbuura abafu kandi anyakuhanga ebintu ebikaba bitaroho.
45004018	Abburahamu akaikiriza, naanihira ebitakunihiirwe ngu, alifooka isenkuru amahanga maingi, nkooku yagambiirwe ati: “Abaijukuru baawe nukwo baliba baingi bati.”
45004019	Noobu yarozire ahoireyo, habwokuba akaba ahikize emyaka nka kikumi ey'obukuru, kandi yarora mukazi we Saara ali ngumba, baitu ebi bitamugaruukirize omu kwikiriza.
45004020	Atagurukagurukye eki Ruhanga yamuraaganiize, baitu akeeyongera okugumira omu kwikiriza kwe, naahaisaniza Ruhanga,
45004021	ananukiire kimu nkooku Ruhanga akaba naasobora kukora eki yaraganiize.
45004022	Nikyo okwikiriza kwe “kwamweseze muhikiriire.”
45004023	Baitu ebigambo ebirukugamba biti: “Kukamwesa muhikiriire”, bitahandiikwe habwe wenka,
45004024	baitu bikahandiikwa na habwaitu. Na itwe tulyetwa bahikiriire: itwe abaikiriza Ogu ayahumbwire Yesu MUKAMA waitu omu bafu.
45004025	Yesu ogu ayaisirwe habw'ebibi byaitu kandi yahumbuurwa, nukwo atwegarukanganisemu na Ruhanga.
45005001	Nahabweki, nkooku tuhikirizibwa okwikiriza, twina obusinge na Ruhanga habwa MUKAMA waitu Yesu Kristo,
45005002	ou twarabiremu okuhika ha mbabazi zinu ezi turumu. Nikyo turukukyanganukira, nitunihira okubagana ha kitiinisa kya Ruhanga.
45005003	Kandi tikiri eki kyonka, baitu nitukyanganuka n'omu kusaasa kwaitu, nitumanya omu kusaasa nkooku harugamu okugumiisiriza;
45005004	omu kugumiisiriza harugamu obumanzi, kandi obumanzi burugwamu okunihira.
45005005	Kandi itwe titurukunihirra busa, habwokuba Mwoyo Ahikiriire ou twahairwe, akaseesa engonzi za Ruhanga omu mitima yaitu.
45005006	Obu tukaba tukyali baceke, akasumi konyini obu kaahikire, Kristo akatufeera, itwe abatatiina Ruhanga.
45005007	Weza, nikiremeera omuntu kufeera ahikiriire. Rundi kwikiriza kwehayo habw'ow'engeso nungi.
45005008	Baitu omuli eki, Ruhanga nuho ayolekera nkooku atugonza, habwokuba obu tukaba tukyali basiisi, Kristo akatufeera.
45005009	Hati nu, nkooku tweziibwe esagama ye, alitujunira kimu okufubirwa Ruhanga.
45005010	Habwokuba obu tukaba tukyali banyanzigwa ba Ruhanga, tukagarukanganamu nawe habw'okufa kw'Omwana we. Hati, obu twagarukangainemu, obwomeezi bwo tibuliikiraho kutujuna.
45005011	Tikiri eki kyonka, baitu nitwesiima omu Ruhanga habwa MUKAMA waitu Yesu Kristo ayatugarukanganiisizemu.
45005012	Habweki ekibi nkooku kyaizire omunsi habw'omuntu omu, kandi kyaleeta okufa; nukwo orufu rwahikire ha bantu boona, habwokuba boona bakasiisa.
45005013	Mazima ebibi bikaba biri omunsi Ebiragiro bitakatairweho; baitu mbere hatali Biragiro, ebi bakora tibyetwa bibi.
45005014	Kandi orufu rwalemaga abantu okuruga hali Adamu okuhika hali Musa; nangwa rwalemaga n'abatarasiisire, Adamu nkooku yasiisire. Kandi Adamu ogu akaba ali kisisani ky'ogu ow'akaba ali w'okwija.
45005015	Baitu ekisembo Ruhanga eki agabira busa tikisisana kibi kya Adamu. Habwokuba ekibi ky'omuntu omu, obu kiraaba kyaleetiire baingi okufa, baitu embabazi za Ruhanga n'ekisembo ekiheriirwe busa eky'omuntu omu Yesu Kristo tibyakukizire muno kubaleetera omugaso?
45005016	Kandi ekisembo eki ekya busa tikirukusisana n'ebyarugire omu kibi ky'omuntu ogu omu. Ningira omusango ogwacwirwe habw'ekibi eki ekimu, gukarugwamu okusingwa; baitu ekisembo ekya busa, ekigabwa abantu bamazire kukora ebibi bingi, kiihaho omusango.
45005017	Orufu obu ruliba rwalemere habw'ekibi ky'omuntu ogu omu, abo abagirirwa embabazi ezihinguraine, kandi abaheriirwe busa ekisembo eky'obuhikiriire, balikira muno kulema omu bwomeezi obw'ebiro n'ebiro habw'omuntu ali omu Yesu Kristo.
45005018	Ekibi ky'omuntu omu nkooku kyasingisize abantu boona omusango, n'ekikorwa ekihikiire kimu ky'omuntu omu nukwo kyaihireho boona omusango, nikibatungisa obwomeezi.
45005019	Ningira abaingi nkooku baafookere basiisi habw'obutahurra bw'omuntu omu, n'abaingi nukwo baliba bahikiriire habw'obuhulizi bw'omuntu omu.
45005020	Ebiragiro obu byaizire, bikakanyisa emisango; baitu emisango ha yayeyongiire kukanya, nuho n'embabazi za Ruhanga zaakizire kukanya muno.
45005021	Habweki, ekibi nkooku kyalemere nikireeta orufu, n'embabazi za Ruhanga nazo nukwo irirema niireeta obuhikiriire, niihikya abantu omu bwomeezi obutahwaho habwa Yesu Kristo MUKAMA waitu.
45006001	Hati tugambe ki? Twikale nitusiisa, nukwo embabazi za Ruhanga ikanye?
45006002	Nikikafuuhe! Itwe abaarugire mu bibi tusobora tuta kugaruka kubiikaramu?
45006003	Timurukumanya itwe itwena abaabatiziibwe omu Kristo Yesu tukafa, nkooku twabatiziibwe nukwo tufe nawe?
45006004	Habweki obu twabatiziibwe tukafa, twaziikwa hamu nawe; nukwo Kristo nkooku yahumbwirwe omu bafu habw'ekitiinisa kya Ise, na itwe tusobole okugendera omu bwomeezi obuhyaka.
45006005	Obu turaaba twateeraniziibwe nawe omu kufa nk'okwe, mazima tuliteeranizibwa nawe omu kuhumbuuka nk'okwe.
45006006	Tumanyire engeso zaitu eza ira nkooku zaabambirwe hamu nawe ha musaraba, nukwo omubiri ogukora ebibi guhwerekerre; na itwe tuleke kugaruka kulemwa ebibi obundi.
45006007	Ningira ogu ayafiire, aba atakyalemwa bibi.
45006008	Na itwe obu turaaba twafiire hamu na Kristo, nitwikiriza nkooku tulyomeera hamu nawe.
45006009	Habwokuba nitumanya Kristo obu yakahumbwirwe omu bafu, taligaruka kufa; n'orufu tirukyamulema.
45006010	Okufa oku yafiire, akafa ha kibi omurundi gumu, yamara; baitu obwomeezi obu aina, - naayomezibwa Ruhanga.
45006011	Nukwo na inywe mwebale nk'abaarugire omu bibi, kandi abarukwomeera omu Ruhanga habwa Kristo Yesu.
45006012	Habweki mutaikiriza bibi kulema emibiri yanyu enyakufa, mukatwalirizbwa okwegomba kwayo.
45006013	Engingo ez'emibiri yanyu mutaziikiriza kukora ebibi, mukaifoora bintu eby'okubakoza ebibi, baitu mwehe Ruhanga nk'abantu abaihirwe omu kufa, baataahibwa omu bwomeezi; kandi engingo zanyu muzihe Ruhanga nk'ebintu eby'okubakoza ebirungi.
45006014	Ebibi tibiribalema, habwokuba timurukulemwa Biragiro, baitu nimulemwa embabazi za Ruhanga.
45006015	Nukwo kugamba, twikalege nitusiisa, habwokuba titurukulemwa Biragiro baitu embabazi za Ruhanga? Nikikafuuhe!
45006016	Kinu nakyo timurukukimanya? Kakuba nimweha omuntu nk'abairu abahurra, muba kwo bairu b'ogu ou muhurra: rundi bairu b'ekibi ekitwara omu kufa, rundi bairu b'obuhulizi obuhikya ha kwezibwa.
45006017	Baitu Ruhanga asiimwe, habwokuba inywe, ira abakaba bali bairu b'ekibi, hati mufookere bahulizi n'omutima gwona, mwahika ha rulengo orw'enyegesa ei mwahairwe,
45006018	kandi obu mwaihirwe omu bibi, mwaffoka bairu b'obuhikiriire.
45006019	Nimbaza nk'omuntu buntu, habw'obuceke bw'obuhangwa bwanyu. Habwokuba engingo zanyu ira nkooku mwazikoleze eby'ensoni n'obubi obuhinguraine, hati nu muzite ha buhikiriire obuleeta okwezibwa.
45006020	Obu mukaba muli bairu b'ebibi, mukaba mutaina bukwatane n'eby'obuhikiriire.
45006021	Baitu nu, karungi ki aka mwaihire omu bintu ebirukubakwasa ensoni biro binu? Ekiruga omu bintu ebi nukwo kufa.
45006022	Baitu hati nkooku mwihirwe omu bibi, mwafooka bairu ba Ruhanga, oburungi obu murukutunga nukwo okwezibwa, kandi ekiruga omu kwezibwa oku nubwo bwomeezi obutahwaho.
45006023	Habwokuba empeera y'ebibi, nukwo kufa; baitu ekisembo Ruhanga eki agabira busa, nubwo bwomeezi obutahwaho omu Kristo Yesu MUKAMA waitu.
45007001	Beene baitu, timurukumanya Ebiragiro nkooku birema omuntu akyali mwomeezi? - nimbaliza abo abarukumanya Ebiragiro.
45007002	Nukwo kiti, omukazi omuswerwa, Ekiragiro kimuboha hali iba obu aba akiri mwomeezi; baitu iba obu afa, nubwo asumururwa ha Kiragiro eki.
45007003	Nukwo nu, kakuba aswerwa omusaija ondi, kunu iba akiri mwomeezi, obu ayetwa musiihani. Baitu kakuba iba afa, buli takyalemwa Kiragiro eki; kandi kakuba aswerwa omusaija ondi, tayetwa musiihani.
45007004	Na inywe bagenzi bange, nukwo mwafiire muti ha Biragiro omu mubiri gwa Kristo, mutungwe ondi ayahumbwirwe omu bafu, kandi itwena tusobole kukorra Ruhanga ebirungi.
45007005	Obu tukaba nitukyahondera eby'omubiri, okwegomba kwaitu okubi okwasisiimurwaga Ebiragiro kwakorraga omu ngingo zaitu, nukwo tukole ebibi ebireeta orufu.
45007006	Baitu hati tukaihwaho Ebiragiro, tumazire kuleka ebi ebyatwikaize omu bwiru, nukwo tuheereze tutarukuhondera Ebiragiro ebyahandiikirwe ira, baitu nituheereza twina bwomeezi obuhyaka obuleetwa Mwoyo Ahikiriire.
45007007	Hati nu tugambe ki? Tuti: Ebiragiro nibyo bireeta ebibi? Mahano! Kakuba bitarabaire Biragiro, ebibi tinkubimanyire. Kakuba Ebiragiro bitaragambire biti: “Otalyegomba kubi”, tinakusoboire kumanya ekyetwa okwegomba okubi.
45007008	Baitu ebibi obu byataahiriire omu Kiragiro eki, byanyimukyamu okwegomba okw'emiringo yoona. Nambere hatali Biragiro, buli ebibi biba bifiire.
45007009	Nyowe kara nkaba ndi mwomeezi hataroho Biragiro; baitu Ebiragiro obu byaizire, ebibi byanjunaanwa, nyowe naafa.
45007010	Ekiragiro eki ekikaba kiri ky'okundeetera obwomeezi, kikandugiramu orufu.
45007011	Habwokuba ebibi obu byataahiriire omu Kiragiro, bikangobeza kandi byanyitira omu Kiragiro eki.
45007012	Habweki, Ebiragiro nibyera, n'Ekiragiro ky'okuteegomba kubi nakyo nikyera, nibihika kandi birungi.
45007013	Hati nu, ebirungi nibyo byanyisire? Nangwa! Ebibi nibyo byanyisire nibiraba omu birungi nukwo ebibi bizooke nkooku biri bibi, kandi habw'okutaahirra omu Kiragiro, bihinguraniire kimu obubi.
45007014	Tumanyire Ebiragiro nkooku biri by'omwoyo; baitu nyowe ndi w'omubiri, ayaguliirwe omu bwiru bw'ebibi.
45007015	Ebikorwa byange byonyini tindukubyetegereza. Habwokuba ebi ngonza, tibiri nibyo nkora; baitu ekintu kyonyini eki nnoba, nikyo nkora.
45007016	Hati nu, obu ndaaba ninkora ebi ntarukugonza, buli ninyikiriza Ebiragiro nkooku birukwetaagwa.
45007017	Nahabweki, takyali nyowe arukubikora, baitu nibikorwa ebibi ebiikara omuli nyowe.
45007018	Habwokuba mmanyire omuli nyowe nkooku hatarumu karungi na kamu, nukwo kugamba: omu mubiri gwange. Noobu ngonza kukora ebihikire, baitu ndemwa kubikora.
45007019	Ebirungi ebi ngonza, timbikora; baitu ebibi ebi ntagonza, nibyo nkora.
45007020	Habweki, obu ndaaba nkora ebi ntagonza, takyali nyowe anyakubikora, baitu bikorwa ebibi ebinyakwikara omuli nyowe.
45007021	Na nyowe nsanga kinu kinfookiire kiragiro. Obu ngonza kukora ebihikire, ebibi bimba haihi.
45007022	habwokuba omu mutima gwange ninsiima Ebiragiro bya Ruhanga,
45007023	baitu omu ngingo zange nimpurramu ekiragiro ekindi, ekirukurwanisa ekiragiro ekiri omu mutima gwange, nikinfoora munyankomo w'ekiragiro ky'ebibi ebiikara omu ngingo zange.
45007024	Imira nyowe! Ka mboine! Omubiri gunu ogw'okufa, nooha aligunjuna?
45007025	Ruhanga asiimwe arukutujunira omu Yesu Kristo MUKAMA waitu! Hati nu, nyowe habwange nkwata Ebiragiro bya Ruhanga n'amagezi gange, baitu omu mubiri gwange mpondera ekiragiro ky'ebibi.
45008001	Aho nu, abo abali omu Kristo Yesu, tibakyaina musango hati.
45008002	Habwokuba ebihaburo ebya Mwoyo Ahikiriire anyakuleeta obwomeezi oburukuraba omu Kristo Yesu bikambohorra ha kiragiro ky'ebibi n'orufu.
45008003	Habwokuba Ebiragiro, ebi bitarasoboire kukora habw'obuceke bw'omubiri, Ruhanga akabikora naatuma Omwana we nyabwe aina omubiri nk'ogwaitu ogukora ekibi, gube kyonzira habw'ekibi. Kandi omu mubiri ogu nuho ekibi yakisingisiize omusango.
45008004	Nukwo tuhikiririze kimu Ebiragiro ebi birukuragira, itwe abatahondera eby'omubiri, baitu abahondera ebya Mwoyo.
45008005	Abo abahondera eby'omubiri, emitima yabo bagita ha by'omubiri, baitu abo abahondera ebya Mwoyo, emitima yabo bagita ha bya Mwoyo.
45008006	Okuta omutima ha by'omubiri kurugwamu okufa; baitu okuta omutima ha bya Mwoyo kurugwamu obwomeezi n'obusinge.
45008007	Habwokuba omutima oguhondera ebi omubiri gugonza, guba munyanzigwa wa Ruhanga; tigworobera Biragiro bya Ruhanga, mazimakwo tigusobora.
45008008	Kandi abo abalemwa omubiri tibasobora kusiimwa Ruhanga.
45008009	Baitu Mwoyo wa Ruhanga obu araaba naikara kwo omuli inywe, timuli omu mubiri, baitu omu Mwoyo. Weena ataina Mwoyo wa Kristo, ogu tali muntu we.
45008010	Kristo obu araaba ali omuli inywe, buli omubiri gufiire habw'ebibi, baitu omwoyo gwawe gwomeezibwa habw'obuhikiriire.
45008011	Mwoyo w'Ogu ayahumbwire Yesu omu bafu, obu araaba naikara omuli inywe, Ogu ayahumbwire Yesu, alyomeeza n'emibiri yanyu enyakufa, habwa Mwoyo we anyakwikara omuli inywe.
45008012	Nukwo nu beene baitu, twina ibanja eritali ly'omubiri, ngu tukuraatire eby'omubiri
45008013	obu muraaba nimukuraatira eby'omubiri mulifa; baitu obu muraaba nimucwa ebikorwa ebibi by'omubiri habwa Mwoyo Ahikiriire, mulyomeera.
45008014	Ningira boona abeebemberwa Mwoyo wa Ruhanga, baba baana ba Ruhanga.
45008015	Na inywe mutaheebwe mutima ogw'obwiru ogw'okubagarra omu butiini; baitu mukaheebwa Mwoyo Ahikiriire ayabafoire baana, anyakutugambisa ati: “Abba, Isiitwe!”
45008016	Mwoyo ogu wonyini nuwe arukutumanyisa hamu n'omutima gwaitu, nkooku tuli baana ba Ruhanga.
45008017	Kandi obu turaaba tuli baana, buli tuli bagwetwa. Bagwetwa ba Ruhanga abagweterwa hamu na Kristo, kakuba tubona emihito hamu nawe, nukwo tusobole kuheebwa ekitiinisa hamu nawe.
45008018	Ninteekereza nti: Emihito y'akasumi kanu tesemeriire kulengesanizibwa n'ekitiinisa eki tulisuukulirwa.
45008019	Habwokuba ebihangwa byona biikara bitegeriize n'ekihika okwolekwa kw'abaana ba Ruhanga.
45008020	Ningira ebihangwa eby'omunsi bikaba bitakusobora kukora nkooku byakwegondiize; hatali habwabyo, baitu habw'Ogu ayabitegekere ati-nukwo biikale bitegeriize ebiriija.
45008021	Habwokuba ebihangwa ebi nabyo birisumururwa omu bwiru obw'okujunda, bitunge obugabe obw'ekitiinisa obw'abaana ba Ruhanga.
45008022	Nitumanya ebihangwa byona nkooku biikara nibisinda kandi nibisaasa nk'ebirukurumwa kuzaara okuhika na hati.
45008023	Tibiri bihangwa byonka, baitu na itwe abaahairwe Mwoyo nk'omuganuro ogw'okubanza, nitusinda omu nda yaitu, tutegeriize kuhindurwa baana, nubwo emibiri yaitu yoona ericungurwa.
45008024	Kandi okunihira oku nukwo twajuniirwemu. Ningira okunihira ebirukurorwa, oku tikuba kunihira kwo. Nooha anihira ebi arukurora?
45008025	Baitu obu turaaba nitunihira ebi tutarukurora, mazimakwo tubitegereza tugumire.
45008026	Mwoyo nukwo atukoonyere ati mu buceke bwaitu; habwokuba titumanyire kusaba nkooku tusemeriire; baitu Mwoyo wenka atutonganirra hali Ruhanga, naasinda omu mulingo ogutagambwa.
45008027	Ogu anyakwekebiija emitima y'abantu naamanya Mwoyo ebi arukugenderra; habwokuba Mwoyo atonganirra abantu be, Ruhanga nkooku arukusiima.
45008028	Tumanyire ngu, omu buli kintu Ruhanga eki akora, agenderramu oburungi bw'abo abamugonza, abeetwa entegeka ye nkooku eri.
45008029	Habwokuba abo aba yamanyire ira, batakabaireho, nubo yakomere basisane Omwana we, nukwo Omwana asobole kuba muzigaijo omu bagenzi be abaingi.
45008030	Kandi abo aba yakomere batakabaireho, nubo yayesire; n'abo aba yayesire, nubo yahaire obuhikiriire; n'abo aba yahaire obuhikiriire, nubo yahaisize ekitiinisa.
45008031	Hati nu, ebi turabigambaho ki? Ruhanga obu araaba atwemeriireho, nooha aliturwanisa?
45008032	Ogu ataraganyiire Omwana we nyabwe, baitu yamuhayo habwaitu itwena, alyangira ki okutuha ebintu byona hamu nawe?
45008033	Nooha alijunaana abakome ba Ruhanga? Ruhanga nuwe anyakubaihaho omusango.
45008034	Ow'okubacwera omusango nooha? Ni Kristo Yesu ayafiire, yagaruka yahumbuurwa omu bafu, anyakuli ha mukono gw'obulyo ogwa Ruhanga, nuwe arukututonganirra kwo!
45008035	Nooha alitwihaho engonzi za Kristo? Eriba mihito, bujune, kuhiiganizibwa, njara, okugenda busa, akabi akandi rundi empirima?
45008036	Nkooku kyahandiikirwe kiti: “Ekiro kyona twitwa habwawe; nitusisanizibwa nk'etaama ez'okwitwa.”
45008037	Nangwa, omu bintu ebi byona nitusingurra kimu habw'Ogu ayatugondeze.
45008038	Nyowe ningumiza kimu nti: Busaho kintu na kimu noobu rwakuba rufu, rundi bwomeezi, abamalaika rundi emyoyo emibi, ebintu ebiroho rundi ebiriija,
45008039	noobu byakubaire ebya ha iguru rundi eby'okuzimu, rundi ekintu ekindi kyona ekyahangirwe ekirisobora kutwihaho engonzi za Ruhanga na Kristo Yesu MUKAMA waitu.
45009001	Nimbaza amazima omu Kristo, tindukubiiha. Omutima gwange nigumanywa Mwoyo Ahikiriire
45009002	nkooku gwijwire obujune bwingi n'obusaalizi obutaina h'okugarukira.
45009003	Naakugondeze nyowe nkyenwe kandi mbaganizibwe na Kristo habwa bagenzi baitu, n'ab'oruganda rwaitu.
45009004	Nubo Abaisirairi abaayesirwe kuba baana ba Ruhanga, abaahairwe ekitiinisa n'endagaano, abaakwasibwe Ebiragiro n'emikoro ey'okuramya, n'ebyaraganiziibwe.
45009005	Omuli bo nuho haarugire baisenkuru itwe, kandi omu ihanga lyabo nuho haazairwe Kristo, nuwe Ruhanga anyakulema byona, anyakukugizibwa ebiro n'ebiro. Amiina.
45009006	Kinu tikirukumanyisa ngu, Ruhanga eki yaraganiize kikalema kuhikirizibwa, nangwa! Habwokuba boona abaazairwe omu Isirairi, tibali Baisirairi;
45009007	kandi boona tibali bagwetwa b'Abburahamu, habw'okuzaarwa nk'abaijukuru. Baitu kikahandiikwa kiti: “Omu Isaaka nuho haliruga abagwetwa baawe.”
45009008	Eki nikimanyisa ngu, abaana ba Abburahamu abaazairwe omu mubiri, tibali nubo baana ba Ruhanga; baitu abaazairwe, Ruhanga amazire kukora endagaano na Abburahamu, nubo bagwetwa kwo.
45009009	Habwokuba ekyaraganiziibwe kikagamba kiti: “Omwaka ogurukwija ndigaruka mbarole omu kasumi nka kanu, kandi Saara aliba azaire omwana w'obwojo.”
45009010	Tikiri eki kyonka, baitu na Rebbeka, obu akaba aina enda ey'abarongo ey'omusaija ogu omu, nuwe isenkuru itwe Isaaka,
45009011	noobu bakaba batakazairwe kandi batakakozire kintu ekirungi rundi ekibi, baitu entegeka ya Ruhanga ey'okukoma ou yasiimire, ekeeyongera omumaiso. Hatali habw'ebi baakozire, baitu habw'enkoma ya Ruhanga.
45009012	Rebbeka akagambirwa ati: “Isingoma aliheereza Kato.”
45009013	Nkooku kyahandiikirwe kiti: “Yakobbo nkamugonza, baitu Esau nkamwanga.”
45009014	Hati turagamba ki? Ngu Ruhanga tagira bwinganiza? Nikikafuuhe!
45009015	Uwe akagambira Musa ati: “Ndiganyira ou ndukugonza kuganyira, kandi ngirre embabazi ou ndukugonza kugirra embabazi.”
45009016	Habweki tikirukurugirra ha kugonza kw'omuntu rundi ha bwekambi bwe, baitu kirugirra ha mbabazi za Ruhanga.
45009017	Habwokuba omu Bihandiiko ebirukwera Ruhanga akagambira Faraaho ati: “Nkwimukize, ningenderra okukwolekeramu obusobozi bwange, nukwo ibara lyange lirangirirwe omunsi yoona.”
45009018	Habweki nu, Ruhanga aganyira weena ou agonza kuganyira, kandi agumanganiza omutima ogwa weena ou agoza gugumangane.
45009019	Hati nu nimwija kunkaguza muti: “Habwaki Ruhanga naakyajunaana abantu habw'ensobi zaabu? Kandi nooha asobora kwanga kukora Ruhanga eki arukwenda?”
45009020	Baitu si niiwe oha iwe omuntu arukugarukamu Ruhanga? Ekinaga kirikaguza omubumbi wakyo kiti: “Habwaki wambumbire oti?”
45009021	Omubumbi w'ekinaga, ibumba taliinaho busobozi, omu kitonge kimu ky'ibumba kubumbamu ekibindi eky'emikoro ey'ekitiinisa rundi ekindi ekikwatirwamu ebintu ebya buli kiro?
45009022	Ruhanga obu araaba naagonza okwoleka ekiniga kye n'okumanyisa obusobozi bwe, nikiita ki Uwe kugumiisiriza habw'embabazi ze enyingi ebibindi ebimukwasa ekiniga ebi yabumbiire kuhwerekerezibwa?
45009023	Akagenderra kwoleka ekitiinisa kye ekingi ha bibindi ebimukwasa embabazi, ebi yateekaniriize ekitiinisa okuruga ira.
45009024	Ebibindi ebi niitwe aba yayesire, atatwihe omu Bayudaaya bonka, baitu n'omu Banyamahanga.
45009025	Nikyo Ruhanga yagambiire omu kitabu kya Hoseya ati: “Abo abakaba batali bantu bange, ndibeeta ‘ihanga lyange’. N'omukazi akaba atarukugonzibwa, ndimweta ‘kiganzi’.”
45009026	“Kandi omu kiikaro kyonyini nambere bagambiriirwe bati: ‘Timuli bantu bange’, nuho balyeterwa ‘Baana ba Ruhanga omwomeezi’.”
45009027	Kandi Isaaya akatokera haiguru obu yabaliize hali Isirairi ati: “Omuhendo gw'abaana ba Isirairi noobu guraaba nigwingana omusenyi gwa ha nyanja, baitu abake abalisigaraho nubo balijunwa;
45009028	habwokuba MUKAMA talikeerereza kufubira abantu n'amaani.”
45009029	Kandi na Isaaya akakiranga ati: “Kakuba MUKAMA ow'amahe ataratusigiire ruzaaro, twakubaire nka Sodomu, twakusisaine nka Gomora.”
45009030	Hati turagamba ki? Tumanyire obuhikiriire obusigikira ha kwikiriza nkooku bwahikireho Abanyamahanga abatarabwekambiire;
45009031	baitu Abaisirairi abaayekambiire obuhikiriire obusigikira ha Biragiro, bbo bakalemwa kuhikiriza Ebiragiro ebi.
45009032	Habwaki? Habwokuba obuhikiriire batabwekambiire nibasigikira ha kwikiriza, baitu bakasigikira ha bikorwa byabo. Gamba bakaterwa ibaale eritabaijura,
45009033	nkooku kyahandiikirwe kiti: “Dora nimbyara ibaale omu Siyoni, ibaale eriritabaijura abantu, omwandara ogulibanaga; kandi weena anyakumwikiriza, talikwatwa nsoni.”
45010001	Beene baitu, omutima gwange eki gurukwenda, kandi eki ndukusabira Abaisirairi hali Ruhanga, nikyo kinu: bajunwe.
45010002	Ningumya nkooku bagonza kwo Ruhanga, baitu tibakabaire kwetegereza.
45010003	Habw'okutamanya obuhikiriire oburuga hali Ruhanga na habw'okuserra okweteeraho obuhikiriire bwabo nyabwabo, bateeteho obu oburuga hali Ruhanga.
45010004	Habwokuba omu Kristo nuho Ebiragiro bihikirizibwa, nukwo weena arukumwikiriza ahikirizibwe.
45010005	Musa akahandiika naagamba ati: Omuntu anyakwekambira obuhikiriire oburukusigikira ha Biragiro, nubwo bulimuhaisa obwomeezi.
45010006	Baitu obuhikiriire oburukusigikira ha kwikiriza tibukutanga kugamba omu mutima gwawe oti: “Nooha alitemba omu iguru?” [Nukwo aiheyo Kristo].
45010007	Rundi oti: “Nooha alisirimuka okuzimu?” [Nukwo aihe Kristo omu bafu].
45010008	Kandi Ebyahandiikirwe byonyini bigamba biti: Ekigambo kikuli haihi, kikuli ha munwa, n'omu mutima gwawe. [Nikyo kigambo eky'okwikiriza ekitwegesa].
45010009	Kakuba oyatura n'akanwa kaawe oti: Yesu aba MUKAMA, okaikiriza n'omutima gwawe Ruhanga nkooku yamuhumbwire omu bafu, alijunwa.
45010010	Omuntu aikiriza Kristo n'omutima gwe, nukwo ahikirre; kandi ayatura Kristo n'akanwa ke, nukwo ajunwe.
45010011	Ebyahandiikirwe bigamba biti: “Weena anyakumwikiriza, talikwatwa nsoni.”
45010012	Habwokuba tiharoho mbaganizo ha Muyudaaya n'Omugiriiki: MUKAMA ogu omu, aba MUKAMA wa boona, kandi oburungi bwe abugabira boona abamukunga.
45010013	Ningira: “Weena anyakwamirra MUKAMA alijunwa.”
45010014	Baitu abantu basobora bata kwamirra ogu ou bataraikiriize? Kandi n'okwikiriza ou batakahurrahoga? Kandi barahurra bata, hataroho murangirize?
45010015	Kandi bbo bararangirra bata, batatumirwe? Nkooku kyahandiikirwe kiti: “Ka birungi ebigere by'abarukurangirra Amakuru Amarungi!”
45010016	Baitu boona abaagahuliire, batagateho mutima, nangwa. Isaaya nkooku yagambire ati: “Ai MUKAMA, nooha ayaikiriize ebi twamurangiire?”
45010017	Nahabweki okwikiriza kuruga omu bigambo ebi tuhurra, kandi ebigambo ebi tuhurra biruga omu kurangirra Kristo.
45010018	Leka nyowe nkaguze nti: Abaisirairi batahurre? Mazimakwo bakahurra, habwokuba kikahandiikwa kiti: “Iraka lyabo likahulirwa abantu boona, n'ebigambo byabu bikahika ha mitaano y'ensi.”
45010019	Ninyongera kukaguza nti: Ihanga lya Isirairi litabyetegereze? Baitu Musa ti nuwe ayabandize kubahabura ati: “Ndibakwasa ihali hali abo abatakabaire ihanga; ndibakwasa ekiniga hali ihanga eritaina magezi.”
45010020	Kandi Isaaya nikyo agambira atarukutiina ati: “Nkazoorwa abo abataranserwire; nkeeyoleka abo abatarankaguliriize.”
45010021	Baitu hali Isirairi naagamba ati: “Ekiro kyona emikono yange nkaikara ngitegiire abantu entahurra kandi abeemi.”
45011001	Hati kankaguze nti: Ruhanga akanagira kimu abantu be? Nikikafuuhe! Na nyowe nyenka ndi Mwisirairi, mwijukuru w'Abburahamu, ow'omu ruganda rwa Benyamiini.
45011002	Ruhanga atange bantu be aba yamanyire ira. Timurukwijuka Ebihandiiko ebirukwera ebi bigamba hali Eriya, obu yanyegeriire Abaisirairi hali Ruhanga?
45011003	Ati: “Ai MUKAMA, abarangi baawe babaisire, amatambiro gaawe bagasesire. Nyowe nyenka ninyowe nsigaireho, kandi na nyowe nibenda kunyita.”
45011004	Baitu Ruhanga akamugarukamu ki? Akamugira ati: “Nyesaagisiizeho abantu kasanju abatarateeriize embandwa Baali amaju.”
45011005	Kandi n'omu kasumi kanu, hakyaroho abake abasigaireho abaakomerwe habw'embabazi za Ruhanga.
45011006	Obu baraaba baakomerwe habw'embabazi, okukomwa kwabo tikukyasigikira ha bikorwa byabo. Kakuba kusigikira ha baakozire, buli embabazi za Ruhanga iba itakyali mbabazi.
45011007	Hati nu, tugambe ki? Abaisirairi bakalemwa kutunga obuhikiriire obu baaserwire. Abaakomerwe nubo baabutungire; baitu abandi, emitima yaabo yagumangana,
45011008	nkookukyahandiikirwe kiti: “Ruhanga akabaha emitima erukusununuka, amaiso agatarukurora, kandi amatu agatarukuhurra n'okuhika hati.”
45011009	Daudi nawe akagamba ati: “Ekiihuro kyabo leka kibafookere mutego, kiriba, buhya, kandi kifubiro kyabo.
45011010	Amaiso gaabo gaswekwe omwirima, nukwo baleme kuhweza, kandi baikale bagemerwe enaku ebiro byona.”
45011011	Nikyo ndukukaguliza nti: Bakatabaijuka nk'abarukwija kugwa? Naakake konka! Okusobya kw'Abaisirairi kukaleetera Abanyamahanga kujunwa. Nukwo kujunwa okwakwasize Isirairi ihali.
45011012	Ensobi zaabo obu iraaba niireetera abantu omugisa, n'okusiisa kwabo obu kuraaba nikuleetera Abanyamahanga embabazi; okwegarukamu kw'Abaisirairi boona tikulirugwamu emigisa erukukiraho muno?
45011013	Hati nimbaza na inywe Abanyamahanga, habwokuba ndi mukwenda hali Abanyamahanga. Nimpaisaniza obuheereza bwange,
45011014	nukwo nkwase ihali Abayudaaya bataahi bange, kandi njune abamu omuli bo.
45011015	Okwangwa kwabo obu kuraaba kwaleetiire baingi okugarukanganamu na Ruhanga, okutangirirwa kwabo kulibaleetera ki? Tikulibahumbuura omu bafu?
45011016	Ensaano ey'omuganuro enyakuhongwa, obu eba eyeziibwe, buli n'ekiihuro kyona kyeziibwe; kandi ekikoro obu kiba nikyera, n'amataagi nago buli nigeera.
45011017	Amataagi agamu obu garaaba gaakoonoirweho, na iwe omunono ogw'omuti oliva ogw'omu kisaka, okagarurwa omu kiikaro kyago, nukwo oliisibwe hamu nago ebirukuruga omu kiikaro kyago, nukwo oliisibwe hamu nago ebirukuruga omu mihama yagwo,
45011018	otenyumiriza ha mataagi ago. Kakuba oyenyumiza, ijuka nkooku atali iwe anyakukwatiriire ekikoro, baitu ekikoro nikyo kikwatiriire iwe.
45011019	Osobora kugamba oti: “Amataagi, eki gaakoonolirweho, nukwo nyowe kugarurwa omu kiikaro kyago.”
45011020	Eki ky'amazima. Gakanogorwaho habw'okutaikiriza kwago, baitu iwe ekikwemeriize otarukutengeeta, nukwo kwikiriza kwawe. Habweki leka kwekuza, baitu oikale nootiina.
45011021	Ruhanga obu araaba ataraganyire mataagi gonyini agaameriireho, na iwe talikuganyira.
45011022	Habweki nu, oyetegereze embabazi kandi n'obukaya bwa Ruhanga. Obukaya bwe hali abo abagwire, n'embabazi ze hali iwe, kakuba oziikaramu. Kakuba kitabakwo, na iwe olicwibwaho.
45011023	Nangwa na bali, obu baraaba batarukugumira omu butaikiriza bwabo, baligarurrwa ha muti; habwokuba Ruhanga aina obusobozi obw'okwongera kubagarramu.
45011024	Iwe obu oraaba wacwirwe ha muti ogw'oliva ogw'omu kisaka ogwayemereze, wagarurwa ha muti gw'oliva ogw'omu kisaka ogwayemereze, wagarurwa ha muti gw'oliva ogwabyairwe abantu kandi ogutarayemereze, amataagi agazairweho tigalikira muno kugarurwa ha muti nambere gaarugire?
45011025	Bagenzi bange, ninyenda mukenge kirungi ensita enu, muleke kwebara nk'abamagezi: abamu omu Baisirairi bagumangaine kandi baliikara nibagumangana okuhika Abanyamahanga boona obu balitutaahamu.
45011026	Obu nubwo Abaisirairi nabo balijunwa, nkooku kyahandiikirwe kiti: “Omujuni aliruga Siyoni, ihanga lya Yakobbo aliihiremu kimu okutatiina Ruhanga.”
45011027	“Egi eriba ndagaano yange nabo, obu ndibaihaho ebibi byabo.”
45011028	Okurorra ha Makuru Amarungi, bbo baba banyanzigwa ba Ruhanga, nukwo inywe musobole okugaikiriza; baitu okurorra ha kukomwa, bbo baba nganzi habw'abaisenkurubo.
45011029	Ningira Ruhanga obu ayeta rundi agaba, tayeyijukya.
45011030	Nka inywe ira oku mukaba mweremiire Ruhanga, baitu hati mugiriirwe embabazi habw'obwereme bwa bali.
45011031	Nabo hati bafookere beereme, nukwo bagiriirwe embabazi nk'ezi mwagiriirwe.
45011032	Ningira abantu boona Ruhanga akabeeta abeemi, nukwo boona abagirre embabazi.
45011033	Haa! Amagezi ga Ruhanga, n'okumanya kwe ka bihinguraine obwingi! Encwa ye k'etarukwetegerezibwa, n'emihanda ye k'etarukukengwa!
45011034	“Nooha aramanyire ebiteekerezo bya MUKAMA? Nooha si aramuhanuliire?”
45011035	“Nooha aramuhaire ekisembo nukwo nawe agarulirwe?”
45011036	Ebintu byona biruga omuli Uwe, biraba omuli Uwe, kandi bigarukira omuli Uwe. Aheebwe ekitiinisa ebiro n'ebiro. Amiina.
45012001	Nahabweki bagenzi bange, nimbeesengereza habw'embabazi za Ruhanga, muheyo emibiri yanyu nk'ekyonzira ekyomiire, ekirukwera kandi ekirukusiimwa Ruhanga. Obu nubwo muba nimuramya Ruhanga omu mazima.
45012002	Muleke kwesisaniza n'ab'ensi enu, baitu muhinduke, nimugarurwa buhyaka omu biteekerezo byanyu, nukwo mugumye Ruhanga ebi agonza: nibyo ebirungi, ebisiimwa, kandi ebihikiire kimu.
45012003	Habw'omugisa ogu nahairwe, ninteererra buli omu omuli inywe, aleke kweteekerezaaho muno okukira nkooku ali, baitu ayeteekerezeho nkooku ali omu mazima, buli omu naarorra ha kwikiriza Ruhanga oku yamuhaire.
45012004	Omu mubiri gumu nkooku twinamu ebicweka bingi, kandi ebicweka ebi byona bitarukukora mulimo gumu,
45012005	nukwo kiti na itwe. Noobu turaaba tuli baingi, baitu tuli mubiri gumu omu Kristo; kandi buli omu kicweka kya mugenzi we.
45012006	Nkooku twina ebisembo ebitarukusisana okurorra ha migisa ei twahairwe, katubyekonyeze. Obu kuraaba kuli kuranga, turange niturorra ha kwikiriza kwaitu.
45012007	Obu buraaba buli buheereza, tuheereze. Ogu arukwegesa, ate omutima ha kwegesa kwe.
45012008	Ogu arukuhabura, ahabule kwo; ogu arukugaba, agabe n'obwenda; ogu arukukoonyera, akoonyere n'obwekambi; kandi arukukora eby'embabazi, abikole n'okusemererwa.
45012009	Engonzi zanyu zibe z'amazima. Munobe ekibi, mugumire ha kirungi.
45012010	Mugonzangane nk'ab'oruganda oku bagonzangana; omu kuhangana ekitiinisa buli omu akizeho mugenzi we.
45012011	Mwekambe, muleke kuba bagara, muheereze MUKAMA n'omutima ogwijwire engonzi.
45012012	Mukyanganuke omu kunihira kwanyu, mugumiisirize omu mihito, musabe obutalekerra.
45012013	Muhe abantu ba Ruhanga ebi barukwetaaga, mutangirre kandi mukunire abagenyi.
45012014	Musabire omugisa abo abanyakubahiiga; mubasabire omugisa, baitu muleke kubakondereza.
45012015	Mukyanganuke n'abo abarukukyanganuka, murre n'abo abarukurra.
45012016	Mwikale mwina omutima gumu; muleke kwekuliriza, mweteerane n'abo abataina kitiinisa, muleke kwemanyaho amagezi.
45012017	Weena anyakukora kubi, mutamuhoora nzigu, baitu muteho omutima okukora boona eki barukweta ekirungi.
45012018	Obu kiraaba nikisoboka, mwikarane na boona mu businge nkooku murukusobora.
45012019	Abagonzibwa, mutalyehorra inywenka enzigu, baitu eki mukirekere encwa ya Ruhanga; habwokuba kikahandiikwa kiti: “Okuhoora enzigu kwange, ninyowe ndihoora; MUKAMA nukwo agamba.”
45012020	Na handi kigamba kiti: “Omunyanzigwa waawe obu arumwa enjara, muhe ebyokulya; obu akwatwa iroho, muhe ekyokunywa; habwokuba obu okora oti, oba noomusingisa omusango.”
45012021	Mutalisingurwa obubi, baitu inywe obubi mubusinguze oburungi.
45013001	Buli muntu weena ayorobere abalemi abarukumulema, habwokuba tiharoho busobozi na bumu rundi buli burugire hali Ruhanga; kandi abalemi abaroho bakateebwaho Ruhanga.
45013002	Habweki, ogu anyakweremera abalemi, aba ayeremiire ekyatairweho Ruhanga. Kandi abeereme abo, beereetera omusango.
45013003	Habwokuba abalemi tibatiinisa bantu abakora kurungi, baitu batiinisa abakora kubi. Iwe nooyenda kutatiina ow'obusobozi? Hati nu, kora ebirungi, nukwo nawe akusiime.
45013004	Ningira uwe muheereza wa Ruhanga arukukora habw'oburungi bwawe. Baitu kakuba okora kubi, otiine; habwokuba ekitara takihagatiirra busa. Nuwe muheereza wa Ruhanga ow'okufubira anyakukora kubi.
45013005	Nahabweki omuntu asemeriire kworoba, tikuli habw'okwetantara obukaya bwa Ruhanga kwonka, baitu na habw'okuhaburwa omutima gwe eki gumugambira.
45013006	Nikyo muheera emisoro, habwokuba abalemi baheereza ba Ruhanga, abarukukora omulimo agw'okusorooza emisoro.
45013007	Musasule boona ebi barukubatonga: abarukusorooza omusoro, mugubahe; abarukutonga obusuuru, mububahe; ab'okutiinwa, mubatiine; ab'ekitiinisa, mubahe ekitiinisa.
45013008	Mutaliba n'ibanja ha muntu weena, okwihaho ibanja ery'okugonzangana; habwokuba ogu anyakugonza mutaahi we, aba ahikiriize Ebiragiro.
45013009	Nibyo Ebiragiro ebigamba biti: “Otalisiihana, otaliita, otaliiba, otalyegomba kubi” n'ebiragiro ebindi, byona bifunzibwa omu kigambo ekirukugamba kiti: “Ogonzeege mutaahi waawe nkooku oyegonza wenka.”
45013010	Anyakwina egonzi takora kubi mutaahi we; nahabweki engonzi nizo ihikiriza Ebiragiro.
45013011	Okwongera hali eki, mumanyire akasumi nkooku kali haihi kandi kahikiire kimu, inywe kusisiimuka omu turo; habwokuba okujunwa, hati kutwiriire haihi okukira nambere twabandize kwikiriza.
45013012	Obwire buli haihi kukya, n'izooba liri haihi kuturuka. Habweki, tuleke ebikorwa eby'omwirima, tukwate eby'okurwanisa omu musana.
45013013	Tukole kurungi nk'abali omu musana, tutarukurarraana omu magenyi kandi tutarukutamiira, tutarukusiihana n'okukora eby'obugwagwa, tutarukukungana n'okugirrangana ihali.
45013014	Baitu MUKAMA Yesu Kristo nuwe mufoole ngabu yanyu, muleme emibiri yanyu, ereke kukora ebi erukwegomba.
45014001	Omuntu ow'okwikiriza okuke mumutangirre, baitu mutarukuteezangana empaka ha biteekerezo bye.
45014002	Omuntu omu aikiriza nkooku asobora kulya buli kintu kyona, baitu ondi ow'okwikiriza kuke alya emikubi yonka.
45014003	Ogu arukulya buli kintu aleke kugaya atarukulya buli kintu kandi atarukulya buli kintu nawe aleke kucwera omusango ogu arukubirya; habwokuba Ruhanga amazire kumutangirra.
45014004	Niiwe oha arukucwera omuheereza w'ondi omusango? Obu araaba naayemerra rundi naagwa, nikimanywa mukama we wenka. Kandi alikwatirirwa, habwokuba mukama we aina obusobozi obw'okumwemereza.
45014005	Omuntu omu, ekiro kimu akyeta kikuru kukira ebindi; kunu ondi, ebiro byona abinganiza. Leka buli omu ayecweremu wenka.
45014006	Ogu anyakukuza ekiro, akikuza habw'okuhaisa MUKAMA ekitiinisa. N'ogu anyakulya buli kintu, nawe alya habw'okuhaisa MUKAMA ekitiinisa, habwokuba alya nasiima Ruhanga; n'ogu atalya kintu, akizira habw'okuhaisa MUKAMA ekitiinisa, kandi nawe asiima Ruhanga.
45014007	Busaho n'omu ayeyomeeza, kandi busaho ayefeera.
45014008	Obu twomeera, twomeezibwa MUKAMA; kandi obu tufa, nabwo tufeera MUKAMA. Nukwo nu, obu twomeera rundi tufa, tuli ba MUKAMA.
45014009	Eki nikyo Kristo yaferiire kandi yahumbuuka, nukwo asobole kuba MUKAMA wa boona: aboomiire n'abafiire.
45014010	Habwaki ocwera mugenzi waawe omusango? Rundi habwaki ogaya mugenzi waawe? Ningira itwena tulyemerra omumaiso g'ekitebe kya Ruhanga ekicwerwaho emisango;
45014011	nkooku kyahandiikirwe kiti: “Mukama agamba ati: Ninyowe Atahwaho, kandi buli muntu alinteereza amaju, orulimi rwa buli omu rulihaisaniza Ruhanga.”
45014012	Habweki, buli omu omuli itwe alyetonganirra hali Ruhanga.
45014013	Habweki, tutongera kucwerangana emisango, baitu tucwemu kutagaruka kuleetera mugenzi waitu ekyesiitazo rundi ekindi kyona ekirukwekiika omu muhanda gwe.
45014014	Mmanyire kandi ningumiza kimu omu MUKAMA Yesu nkooku hataroho kintu na kimu eky'omuziro habwakyo; baitu kiba ky'omuziro hali ogu anyakuteekereza ngu, ky'omuziro.
45014015	Iwe eki orukulya, obu kiraaba nikikora kubi mugenzi waawe, obu muba mutakyagonzangana. Otaikiriza eki orukulya kuhwerekereza ogu Kristo ou yaferiire.
45014016	Nahabweki, iwe eki orukweta kirungi otakireetereza okugambwaho kubi.
45014017	Habwokuba obukama bwa Ruhanga tibiri byokulya rundi byokunywa, baitu nukwo okuhikirra, okuteekaana, n'okusemererwa oku tuheebwa Mwoyo Ahikiriire.
45014018	Ogu anyakuheereza ati Kristo, nuwe asemeza Ruhanga kandi asiimwa abantu.
45014019	Hati nu, ka twekambire ebireeta obusinge n'ebirukwombeka ekitebe ky'abaikiriza.
45014020	Muleke kusiisa omulimo gwa Ruhanga habw'ebyokulya. Mazimakwo ebintu byona birungi, baitu ekibi nukwo omuntu okusiitaza abandi habw'eki arukulya.
45014021	Haakire okutalya nyama, rundi okutanywa marwa, rundi okutakora kintu kyona ekirukwesiitaza mugenzi waawe.
45014022	Okwikiriza oku oinakwo, oikale nakwo nikumanywa iwe na Ruhanga. W'omugisa ogu atarukwetuntuza obu aba naakora ebi arukuteekereza ngu bihikire.
45014023	Baitu ogu anyakugurukyagurukya, kakuba alya, omusango gwamusinga; habwokuba eki akora takikora habw'okwikiriza; ningira kyona ekitaruga omu kwikiriza kiba kibi.
45015001	Itwe abaina amaani, tusemeriire okugumiisiriza obuceke bw'abataina maani, tutarukuserra eby'okwesemeza itwenka.
45015002	Leka buli omu omuli itwe aserre ebirukusemeza mutaahi we habw'okumugasira n'okumugumya.
45015003	Habwokuba Kristo ataserre ebirukumusemeza wenka; baitu nkooku kyahandiikirwe kiti: “Ebijumo by'abo abaakujumire, bikahikaho nyowe.”
45015004	Byona ebyahandiikirwe ira, bikahandiikwa kutwegesa, nukwo tutunge okunihira habw'okugumibwa n'okwekambisibwa Ebihandiiko ebi ebirukwera.
45015005	Ruhanga, endugirro y'amaani gaitu kandi anyakutwekambisa, abahe okwikarana mwina omutima gumu, nimusisana Kristo Yesu.
45015006	Nukwo inywena hamu musobole kunyumiza Ruhanga, Ise MUKAMA waitu Yesu Kristo, n'iraka limu.
45015007	Habweki mujwahukirrangane nka Kristo oku yabajwahukiriire, nukwo Ruhanga aheebwe ekitiinisa.
45015008	Nyowe nimbagambira nti: Kristo akafooka muheereza w'abasazirwe, abanze ayoleke amazima ga Ruhanga, naagenderra kugumya ebyaraganiziibwe baisenkuru itwe,
45015009	nukwo hanyuma asoboze Abanyamahanga kuhaisaniza Ruhanga habw'embabazi ze, nkooku kyahandiikirwe kiti: “Habweki ndikuhaisaniza omu Banyamahanga, kandi nzine eby'okukukugiza.”
45015010	Handi kigamba kiti: “Inywe Abanyamahanga mukyanganuke hamu n'abantu be”;
45015011	Kandi kiti: “Muhaisanize Atahwaho Abanyamahanga inywena, n'abantu boona bamuhaisanize.”
45015012	Na Isaaya ayongera ati: “Omwijukuru wa Yese aliija, aliimuka okulema Abanyamahanga; kandi Abanyamahanga nuwe baligiramu obwesige.”
45015013	Ruhanga endugirro y'okunihira kwaitu abaijuze omuhimbo gwona n'obusinge ebireetwa okwikiriza, nukwo habw'obusobozi bwa Mwoyo Ahikiriire, okunihira kwanyu kusaagane muno.
45015014	Bagenzi bange, mmanyiire kimu inywena nkooku mwijwire engeso nungi, nimwetegerereza kimu, kandi nimusobora n'okuhaburangana.
45015015	Baitu haroho ebintu ebimu ebi mbahandiikiire n'obumanzi, mbandiize kubaijukya embabazi Ruhanga ezi yangiriire
45015016	nkooku zaanfoire muheereza wa Kristo Yesu hali Abanyamahanga. Kandi obuheereza obu mbakorra, nukwo kurangirra Amakuru Amarungi aga Ruhanga. Abanyamahanga nabo basobole kufooka kyonzira ekirukusiimwa Ruhanga, kimazire kwezibwa Mwoyo Ahikiriire.
45015017	Nahabweki omu Kristo Yesu nyina eki ndukusigikiraho okwenyumiza habw'omulimo gwange ogu nkorra Ruhanga.
45015018	Habwokuba tindikisura okubazaaho ekindi kyona, okwihaho Kristo ebi yakoliire omuli nyowe okuleetera Abanyamahanga okworobera Ruhanga omu bigambo byange n'omu bikorwa byange,
45015019	habw'amaani g'ebihuniriza n'ebyamahano ebyakozirwe, na habw'amaani ga Mwoyo Ahikiriire. Nikyo narangiririire kimu Amakuru Amarungi aga Kristo okuruga Yerusaalemu okuhikira kimu Iliiriko.
45015020	Eki naayendaga muno nukwo kurangirra Amakuru Amarungi, hatali omu biikaro nambere ibara lya Kristo lyagambirweho, ntaliikara kwombeka ha musingi ogw'omuntu ondi,
45015021	baitu kibe nkooku kyahandiikirwe kiti: “Balirora ou batakagambirwahoga, kandi balyetegereza ou batakahurrahoga.”
45015022	Eki nikyo kyantangire okwija owanyu buli kasumi.
45015023	Baitu hati nkooku ntakyaina h'okukora omulimo omu bicweka binu, kandi nkooku mmazire emyaka nyingi nyina ekihika kwija kubarora,
45015024	ninihira kubarora obu ndiba nindabaho okugenda Sipaini, nkamara na inywe ebiro bike, nukwo mumboherre omu rugendo rwange.
45015025	Baitu hati ninyija kugenda Yerusaalemu, nintwarra abantu ba Ruhanga eby'okubakoonyera.
45015026	Habwokuba aba Makedoni n'ab'Akaaya bakaikiriza okusorooza ebintu eby'okukoonyera abanaku abali omu baikiriza ba Yerusaalemu.
45015027	Eki bakakikora n'okusemererwa, kandi mazimakwo babainaho ibanja. Abanyamahanga obu baraaba babagaine n'Abayudaaya ha birungi byabo eby'omwoyo, nabo basemeriire kubakoonyera n'ebintu byabo eby'omubiri.
45015028	Obu ndimara eki, mmazire n'okubaha ebyasoroziibwe, ndibarabaho ningenda Sipaini.
45015029	Nimmanya obu ndibahikaho, ndiija nyina emigisa yoona eya Kristo.
45015030	Bagenzi bange, nimbeesengereza habwa MUKAMA waitu Yesu Kristo, na habw'engonzi za Mwoyo, mwekambe hamu na nyowe munsabire hali Ruhanga,
45015031	nukwo ntabuke abataikiriza abali Buyudaaya, kandi ebyokukoonyera ebi ndukutwara Yerusaalemu bisiimwe abarukwera.
45015032	Nukwo Ruhanga obu alisiima, nsobole kwija owanyu n'omuhimbo, kandi ngarukwemu amaani obu ndiba ndi na inywe.
45015033	Ruhanga, endugirro y'obusinge, aikale na inywe inywena. Amiina.
45016001	Munyaanya-itwe Foibe, omuheerezakati ow'ekitebe ky'abaikiriza ba Kenkereya ngugwo, niimubakwasa.
45016002	Mumutangirre omu Mukama nkooku kisemeriire abantu ba Ruhanga. Mumukoonyere omu byona ebi arukubeetaagaho, habwokuba abaire mukoonyezi w'abaingi kandi na nyowe nyenka akankoonyera.
45016003	Mundamukize Pirisika n'Akwila, abakozi bagenzi bange omu kuheereza Kristo Yesu,
45016004	abaayehaireyo okutemwaho ebikya habw'okujuna obwomeezi bwange. Abantu abo tali nyowe nyenka arukubasiima, baitu nibasiimwa ebitebe byona eby'abaikiriza eby'omu Banyamahanga.
45016005	Mundamukize n'ekitebe ky'abaikiriza abeesorooleza omunju yabo. Mundamukize munywani wange Epaineto, ayabandize kuhindukira Kristo omu Asiya.
45016006	Mundamukize Mariya ayabatalibaniire muno.
45016007	Mundamukize Anderoniko na Yuniya ab'oruganda rwange kandi abanyankomo aba nkaba nkwasirwe nabo; bantu barangwa ibara omu bakwenda kandi nubo bambandize kwikiriza Kristo.
45016008	Mundamukize Ampulyato, munywani wange omu MUKAMA.
45016009	Mundamukize Urubano, omukozi mugenzi waitu omu kuheereza Kristo, hamu na Sitaaki munywani wange.
45016010	Mundamukize Apele arukusiimwa habw'okuheereza Kristo n'obwesige. Mundamukize ab'omu ka y'Arisitobulo.
45016011	Mundamukize na Herodiyoni ow'oruganda rwange. Mundamukize abantu ba MUKAMA abanyakuli omunju ya Narikiiso.
45016012	Mundamukize abakozi ba MUKAMA: Tirifeena na Tirifoosa. Mundamukize enganjani yange Paasa ayakoliire MUKAMA n'amaani.
45016013	Mundamukize Ruufo enganzi ya Mukama, mundamukize na nyina ayanfookiire mau.
45016014	Mundamukize Asinkurito, Fulegooni, Herume, Patiroba, Heruma, n'ab'oruganda abanyakuli hamu nabo.
45016015	Mundamukize Filoologo, Yuliya, Nerehu na munyaanya, kandi na Olimpa n'abantu ba Ruhanga boona abali hamu nabo.
45016016	Maramukyangane n'omwoyo omurungi nimugwangana omu kifuba. Ebitebe byona eby'abaikiriza Kristo nibabaramukya.
45016017	Bagenzi bange nimbeesengereza, mwerinde abo abarukwimukiriza empaka n'obulemeezi ebirukuhakaniza enyegesa ezi mwayegesiibwe; mubeetantale.
45016018	Habwokuba abantu abarukusisa bati, tibaheereza MUKAMA waitu Kristo, baitu baheereza enda zaabo; kandi babiihabiiha emitima y'abantu abataina magezi n'ebigambo byabo ebirungi kandi eby'akasiigo.
45016019	Obuhulizi bwanyu burangaanwa hoona, nikyo ndukwesiimira habwanyu. Ninyenda mube b'amagezi ha birungi kandi abatarukumanya bibi.
45016020	Nubwo Ruhanga, endugirro y'obusinge, alyanguha kusasangurra Sitaani hansi y'ebigere byanyu. Omugisa gwa MUKAMA waitu Yesu Kristo gube na inywe.
45016021	Timoteo, omukozi mugenzi wange, nabaramukya. Lukiyo, Yasooni, na Sosiipateri ow'oruganda rwange nabo nibabaramukya.
45016022	Nyowe Teretiyo, kihandiika ebbaruha enu, nimbaramukiza omu MUKAMA.
45016023	Gaayo arukundaaza kandi arukukunira ekitebe kyona eky'abaikiriza, naabaramukya. Erasito omukeeto w'orubuga na mugenzi waitu Kwarito nibabaramukya.
45016024	[Embabazi za MUKAMA waitu Yesu Kristo zikale na inywe inywena. Amiina.]
45016025	Ekitiinisa kibe hali Ogu arukusobora kubaha amaani ag'okukuraatira Amakuru Amarungi aga ndangirramu Yesu Kristo. Omu Makuru ago nuho hasuukulirwa ensita eyaserekerwe okuruga ira na ira,
45016026	baitu hati eyolekerwe kandi yamanyisibwa amahanga goona omu Bihandiiko by'abarangi, Ruhanga nkooku yaragiire, nukwo amahanga ago gaikirize kandi gahurre.
45016027	Ruhanga ow'amagezi goona, Uwe wenka aheebwe ekitiinisa ebiro n'ebiro habwa Yesu Kristo! Amiina.
46001001	Nyowe Paulo, ayayesirwe kuba omukwenda wa Kristo Yesu, Ruhanga nkooku yagondeze, na mugenzi waitu Soositene,
46001002	nituhandiikira inywe ab'ekitebe ky'abaikiriza ruhanga abali Korinto, inywena abaayezibwe Kristo Yesu, baayetwa kuba bahikiriire, hamu n'abo boona abikiriza MUKAMA Yesu Kristo abe MUKAMA waabo kandi waitu.
46001003	Nitubagondeza embabazi n'obusinge ebiruga hali Ruhanga Isiitwe na hali MUKAMA waitu Yesu Kristo.
46001004	Obutoosa ninsiima Ruhanga habwanyu, habw'embabazi ze ezi yabagiriire omu Kristo Yesu,
46001005	habwokuba omuli uwe nuho mwaihire byona. Byona ebi mwegesa n'ebi mumanya.
46001006	Byona ebi twabeegeseze hali Kristo bimazire kugumibwa omuli inywe.
46001007	Nahabweki tiharoho kisembo kyona eky'omwoyo eki mutaina, mukyategeriize okugaruka kwa MUKAMA waitu Yesu Kristo.
46001008	Nuwe alibagumya okuhika ha mpero, musangwe mutaina musango ha kiro MUKAMA waitu Yesu Kristo eki aliiziramu.
46001009	Ruhanga ayabeesire kuteerana n'Omwana we Yesu Kristo MUKAMA waitu, aba mwesigwa.
46001010	Bagenzi bange, nimbeesengereza omu ibara lya MUKAMA waitu Yesu Kristo, inywe mwikirranize, haleke kubaho okwebaganizaamu; baitu muteerane nimugamba kamu kandi nimwikirraniza.
46001011	Habwokuba abantu ab'owa Kilowe bammanyisize nkooku mwina empaka, bagenzi bange.
46001012	Eki ndukwoleka nikyo kinu: buli omu omuli inywe naagamba ati: “Nyowe ndi wa Paulo”, rundi: “Nyowe ndi w'Apolo”, ondi ati: “Nyowe ndi wa Keefa”, n'ondi ati: “Nyowe ndi wa Kristo.”
46001013	Mara Kristo abaganizibwamu? Paulo nuwe yabambirwe ha musaraba habwanyu? Rundi mukabatizibwa omu ibara lya Paulo?
46001014	Ninsiima Ruhanga habwokuba ntabatize n'omu omuli inywe, okwihaho Kirisipo na Gaayo,
46001015	haleke kubaho arukagamba ngu, mukabatizibwa omu ibara lyange.
46001016	(Egokwo, nkabatiza n'eka ya Sitefana. Okwihaho abo, tindukumanya obu haraaba haroho ondi weena ou nabatiize.)
46001017	Habwokuba Kristo atantume kubatiza; baitu akantuma okurangirra Amakuru Amarungi, ntarukubaza ebigambo eby'amagezi g'ensi, omusaraba gwa Kristo guleke kwihwaho obusobozi.
46001018	Isomo ly'omusaraba hali abarukuhwerekerra kiba ky'obudoma; baitu hali itwe abarukujunwa, nugo maani ga Ruhanga.
46001019	Habwokuba kikahandiikwa kiti: “Ndihwerekereza amagezi g'ab'amagezi, kandi ndimaraho okwetegereza kw'abarukwetegereza.”
46001020	Ow'amagezi araha? Omwegesa w'ebiragiro araha? Kalimpaka ow'obusinge bunu araha? Amagezi g'ensi Ruhanga atagafoole budoma?
46001021	Okuruga kara, Ruhanga nkooku yategekere, ab'ensi bakalemwa kumumanya habw'amagezi gaabu amaingi; baitu Ruhanga akasiima abaikiriza kubajunisa enyegesa yaitu ey'obudoma.
46001022	Habwokuba Abayudaaya bagonza ebihuniriza, kandi Abagiriiki baserra eby'amagezi,
46001023	baitu itwe twegesa Kristo ayabambirwe ha musaraba, Abayudaaya eki beeta kyesiitazo kandi Abanyamahanga eki beeta obudoma.
46001024	Baitu hali abo abarukwetwa Bayudaaya, noobu baraaba bali Bagiriiki, Kristo nuwe maani ga Ruhanga kandi magezi ge.
46001025	Habwokuba obudoma bwa Ruhanga bukira amagezi g'abantu; kandi n'obuceke bwa Ruhanga bukira amaani g'abantu.
46001026	Nahabweki bagenzi bange, mwijuke okwetwa kwanyu. Bake omuli inywe abakaba nibabarwa omu b'amagezi ab'ensi, noobwakubaire ab'obusobozi, rundi ab'enganda enkuru;
46001027	baitu Ruhanga akakoma abadoma b'ensi nukwo aswaze ab'amagezi. Ruhanga akakoma enceke z'ensi nukwo aswaze ab'amaani.
46001028	Akakoma abatali b'ekitiinisa, abarukugaywa omu nsi, n'abakaba batali b'omugaso, nukwo adibye abakaba bali b'omugaso;
46001029	haleke kubaho omuntu arukwenyumiza omu maiso ga Ruhanga.
46001030	Ruhanga nuwe ndugirro y'obwomeezi bwanyu omu Kristo Yesu ou yafoire magezi gaitu, buhikiriire bwaitu, kwera kwaitu n'okucungurwa kwaitu.
46001031	Nukwo kyahandiikirwe kiti: “Ogu arukwenyumiza, leka ayenyumirize omu MUKAMA.”
46002001	Bagenzi bange, obu naizire owanyu, ntaije nimbarangirra ensita za Ruhanga omu bigambo ebi mutasobora kwetegereza.
46002002	Habwokuba nkamalirra kutamanya kindi kyona omuli inywe, kwihaho Yesu Kristo, ogu ayambambirwe ha musaraba.
46002003	Obu nahikire owanyu nkazooka ndi muceke, ninkyatiina, kandi nintukumira.
46002004	Orubazo rwange n'okwegeza kwange bikaba bitali by'amagezi ag'okusoonasoona abantu; baitu byayolekaga amaani ga Mwoyo Ahikiriire.
46002005	Nukwo okwikiriza kwanyu kuleke kusigikira ha magezi g'abantu, baitu kusigikire ha maani ga Ruhanga.
46002006	Inywe abagumire omu kwikiriza, twina amagezi ag'okubacwera, noobu garaaba gatali g'obusinge bunu rundi g'abalemi ab'obusinge bunu abali b'okuhwaho.
46002007	Baitu itwe tumanyisa ensita ya Ruhanga kandi amagezi ge agaserekerwe, niyo ntegeka Ruhanga ei yataireho kutuhaisa ekitiinisa amahanga goona gatakahangirwe.
46002008	Busaho mulemi n'omu ow'obusinge bunu aragyetegeriize. Kakuba baagyetegeriize, tibaakubambire ha musaraba MUKAMA ow'ekitiinisa.
46002009	Baitu kikahandiikwa kiti: “Eriiso ebi litakaroraga, n'okutu ebi kutakahurraga, kandi n'ebitakataahaga omu mutima gw'omuntu, nibyo Ruhanga yateekaniriize abarukumugonza.”
46002010	Ebi, Ruhanga akabitusuukururra omu Mwoyo Ahikiriire, Habwokuba Mwoyo atindura buli kintu kyona noobu ziraaba ziri nsita za Ruhanga.
46002011	Muntu ki arukumanya ebiteekerezo by'ondi, kwihaho omutima gwa mukama wabyo? Nukwo kiti, busaho arukumanya ebiteekerezo bya Ruhanga kwihaho Mwoyo wa Ruhanga.
46002012	Itwe, tutaheebwe mwoyo w'ensi enu, baitu tukaheebwa Mwoyo anyakuruga hali Ruhanga, nukwo twetegereze ebisembo Ruhanga ebi yatugabiire.
46002013	Ebi nibyo tusoborra omu bigambo ebitaruga omu magezi g'abantu, baitu ebi twegesibwa Mwoyo. Abo abaina Mwoyo, tubasoborra amagezi ga Mwoyo.
46002014	Baitu omuntu ataina Mwoyo tatunga bisembo bya mwoyo wa Ruhanga. Abyeeta by'obudoma kandi tasobora kubyetegereza, habwokuba byetegerezibwa abaina mwoyo.
46002015	Anyakwina Mwoyo ayetegereza byona, baitu uwe tayetegerezibwa muntu weena.
46002016	“Nooha aramanyire ebiteekerezo bya MUKAMA, nooha si aramuhanuliire?” Baitu itwe tuteekereza ebiteekerezo bya Kristo.
46003001	Bagenzi bange, nyowe nkaba ntarukusobora kubeegesa nk'abantu abarukulemwa omwoyo, baitu nk'abarukulemwa omubiri, kandi abaana abato omu Kristo.
46003002	Nkabanywisa amata, bitali byokulya ebigumire; habwokuba mukaba mutakahikire kubirya: kandi na hati hoona timukahikire, ningira nimukyalemwa omubiri.
46003003	Obu muraaba mukyaina ihali n'empaka, timukyalemwa omubiri, nimukora nk'abantu kwonka?
46003004	Omu, obu agamba ati: “Nyowe ndi wa Paulo”, n'ondi ati: “Nyowe ndi w'Apolo”, muba mutakyali bantu kwonka?
46003005	Hati Apolo nuw'oha? Na Paulo nuw'oha? Bbo baheereza abaabaleetiire okwikiriza, buli omu MUKAMA nkooku yamuhaire.
46003006	Nyowe nkabyara, Apolo yaitirra amaizi, baitu Ruhanga nuwe akuza.
46003007	Nahabweki arukubyara n'arukwitirira tibali b'omugaso, kwihaho Ruhanga wenka anyakukuza.
46003008	Arukubyara n'arukwitirra nibainganaingana, kandi buli omu alisasurwa naalengerwa ha mulimo ogu yakozire.
46003009	Habwokuba tuli bakozi abarukukorra hamu na Ruhanga; inywe muli musiri gwa Ruhanga. Muli kyombeko kya Ruhanga.
46003010	Na nyowe nk'omwombeki ow'amagezi, habw'ekisembo Ruhanga yampaire, nkataho omusingi, ondi yagwombekaho. Leka buli muntu arukugwombekaho ayegendereze.
46003011	Habwokuba busaho musingi ogundi omuntu ogu asobora kutaho, kwihaho gunu ogwatairweho, nuwe Yesu Kristo.
46003012	Ha musingi ogu kakuba omuntu aimukizaho ekyombeko kya zaabbu, efeeza, amabaale g'omuhendo, emiti, obunyansi, rundi embuba
46003013	omulimo gwa buli omu gulirorwa; habwokuba omurro gw'Ekiro kya ha mpero gulyoleka omulimo gwa buli omu nkooku guli.
46003014	Ekyombeko omuntu eki yayombekere ha musingi obu kitaligwa, uwe alitunga empeera.
46003015	Baitu mukama w'ekyombeko ekirihya, alifeerwa; noobu alijunwa, baitu aliba nk'anyakurabire omu murro.
46003016	Timurukumanya nkooku muli Nju ya Ruhanga kandi Mwoyo wa Ruhanga nkooku aikara omuli inywe?
46003017	Weena anyakuhwerekereza Enju ya Ruhanga, nawe Ruhanga alimuhwerekereza; habwokuba Enju ye neeyera, kandi Enju egi ninywe.
46003018	Haleke kubabo weena arukwebiiha, obu haraaba haroho omuli inywe arukweyeta ow'amagezi omu businge bunu, leka afooke mudoma, nukwo hanyuma abe w'amagezi.
46003019	Habwokuba amagezi g'ensi enu, Ruhanga ageeta budoma. Nkooku kyahandiikirwe kiti:
46003020	“MUKAMA naamanya ebiteekerezo by'abanyamagezi nkooku bitarumu mugaso.”
46003021	Nahabweki haleke kubaho omuntu arukwenyumiriza omu bikorwa by'abantu. Habwokuba ebintu byona byanyu,
46003022	noobu araaba ali Paulo, rundi Apolo, rundi Keefa, rundi ensi yoona, rundi obwomeezi, rundi okufa, rundi ebiroho, rundi ebiriija, byona byanyu;
46003023	na inywe muli ba Kristo: kandi Kristo wa Ruhanga.
46004001	Inywe musemiriire kutumanya nkooku tuli baheereza ba Kristo kandi bakeeto b'ensita za Ruahanga.
46004002	Kandi ekikuru hali abakeeto nukwo okuba beesigwa.
46004003	Inywe kuncwera omusango rundi kugucwerwa Enkurato z'abantu, tinkifaaho muno. Na nyowe nyenka tinyecwera musango.
46004004	Timmanyire kintu eki ndukujunaanwa, baitu eki tikiri nikyo ekirukunyihaho musango. MUKAMA nuwe ancwera omusango.
46004005	Nahabweki mutalicwa emisango obwire butakahikire, MUKAMA atakagarukire, nuwe alimulika ebintu ebiserekerwe omu mwirima hati, kandi alyata ensita z'omutima. Obu nubwo Ruhanga alisiima buli muntu nkooku kimusemeriire.
46004006	Bagenzi bange, binu byona mbyebalizeeho kandi mbibalizeeho Apolo nukwo bibagasire. Na inywe mutwegereho mutarukuhingura ha Byahandiikirwe, haleke kubaho omuli inywe arukwenyumiza ngu, naagonza omukwenda omu kandi naagaya ondi.
46004007	Kiki eki orukukiza abandi? Kandi kiki eki oina eki otarahairwe? Obu oraaba wakihairwe, nooyenyumiriza ki nk'atarakihairwe?
46004008	Inywe timwina ekirukubabura! Mutungire byona ebi murukwenda! Mufookere balemi tutabakonyiire! Kakuba mwalemerekwo, twakusemiriirwe, na itwe twakulemere na inywe.
46004009	Baitu ningira ngu, itwe abakwenda Ruhanga akatuta enyuma y'abandi boona, nk'abantu abaacweriirwe omusango ogw'okufa, habwokuba tufookere eky'okusungwa ensi yoona, nitusungwa abamalaika n'abantu.
46004010	Itwe tuli basema habwa Kristo, baitu inywe muli b'amagezi omu Kristo. Itwe tuli baceke, baitu inywe muli b'amaani. Inywe nimuheebwa ekitiinisa, baitu itwe nitugaywa.
46004011	Okuhika na hati niturumwa enjara kandi twina iroho, tujwaire obutengo, nituterwa entomi, kandi titwina bwikaro,
46004012	nitutalibana, nitwekorra itwenka n'emikono yaitu. Obu batujuma, itwe tubasabira omugisa; obu batuhiiganiza, itwe tugumiisiriza;
46004013	obu batuhangirra, itwe tubagarukamu n'obuculeezi; n'okuhika hati tufookere ekinugwa omunsi kandi ekitagasa omu byona.
46004014	Binu byona timbihandiikire kubaswaza, baitu nimbahabura nk'abaana bange abagonzibwa.
46004015	Noobu muraaba mwina abarukubahabura baingi omu Kristo, baitu timwina baisiinywe baingi. Habwokuba ninyowe nafookere isiinywe omu Kristo Yesu habw'okubarangirra Amakuru Amarungi.
46004016	Nahabweki nimbeesengereza, mukwate engeso zange.
46004017	Nikyo nabatumiireho Timoteo, omwana wange omugonzibwa kandi omwesigwa omu MUKAMA, abaijukye emikorre yange omu Kristo, nkooku ndukugyegesa hoona omu bitebe by'abaikiriza.
46004018	Abamu nibeehemba nibagira ngu, owanyu tindukwijayo.
46004019	Baitu owanyu ndiijayo bwango, MUKAMA obu aliba agondeze; obu nubwo ndimanya abarukwehemba ebi barukukora, hatali ebi barukugamba bugamba.
46004020	Habwokuba obukama bwa Ruhanga tibuba omu bigambo bugambo, baitu buba omu bikorwa.
46004021	Nimwenda ki? Nyije n'omwigo, rundi nyije n'omutima gw'engonzi n'obuculeezi?
46005001	Nikigambwa ngu, mwina orwanju, kandi orwanju orw'omulingo ogutarukusangwa n'omu bakafiiri; habwokuba omusaija naateerana na muka-ise.
46005002	Kandi inywe nimwenyumiza! Timusemeriire kuganya? Omuntu ayakozire eki, asendwe.
46005003	Noobu ndaaba ntali na inywe oku, baitu tuli hamu omu mwoyo. Kandi na inywe, omuntu ayakozire ekibi eki, mmazire ira kumucwera omusango omu ibara lya MUKAMA Yesu.
46005004	Obu murabaga musorrokaine, ndaabaga na inywe mu mwoyo, nyina amaani ga MUKAMA waitu Yesu.
46005005	Omuntu ogu mumuheyo hali Sitaani, omubiri gwe guhwerekerre, nukwo omwoyo gwe gujunwe ha kiro kya MUKAMA Yesu.
46005006	Nimwenyumiririza busa. Timurukumanya ekitumbisa ekike nkooku kitumbisa ihyanga lyona?
46005007	Mwihemu ekitumbisa eky'obubi, nukwo mube mugaati omuhyaka ogutarumu kitumbisa ekya ira. Habwokuba Kristo, Omwana gw'Entaama ogw'Okuhingurwaho kwaitu, akatambwa.
46005008	Nahabweki katusemeze ekiro kikuru eky'obugenyi obw'okwijuka Okuhingurwaho, tutaina kitumbisa ekya ira, noobu kyakuba ekitumbisa eky'itima n'obubi, baitu twina omugaati ogutatumbisiibwe, ogutarumu kamogo kandi gw'amananu.
46005009	Omu bbaruha yange nkabahandiikira nimbatanga kwikara n'abasiihani;
46005010	baitu ntagambe kwahukanira kimu n'abasiihani ab'omunsi munu abataikiriza, rundi ab'omukoijo, rundi abasuma, rundi abarukuramya abacwezi. Obu kyakubaire kiri kiti, mwakurugire omunsi munu.
46005011	Baitu eki nabahandiikiire nukwo kubatanga okwikara n'omuntu omwikiriza obu araaba ali musiihani, rundi w'omukoijo, rundi arukuramya embandwa, rundi omujumi, rundi omutamiizi, rundi omusuma-omuntu nk'ogu n'okulya mutalirya nawe.
46005012	Nyowe ninfaayo ki okucwera omusango abatali omu kitebe ky'abaikiriza? Abanyakuli omu kitebe ky'abaikiriza tinubo musemeriire kucwera omusango?
46005013	Ruhanga nuwe acwera omusango abatali omu kitebe ky'abaikiriza. Kikahandiikwa kiti; “Omuntu omubi mumubinge, abarugemu.”
46006001	Omuntu omu omuli inywe obu araaba aina eki arukujunaana mugenzi we, tikimukwasa nsoni kumunyegerra omu maiso g'abacwi b'emisango ab'ensi, kukira kumunyegerra omumaiso g'abarukwikiriza?
46006002	Timurukumanya abantu ba Ruhanga nkooku nubo balicwera ensi omusango? Kandi inywe obu muraaba muli b'okucwera ensi omusango, muraalemwa muta kucwa emisango enke nk'egi?
46006003	Timurukumanya nkooku tulicwera bamalaika omusango? Kandi emisango ey'ensi enu timwakugicwire kukiraho?
46006004	Obu muraaba mwina emisango nk'egi, habwaki mugitwarra abantu abakira kugaywa ekitebe ky'abaikiriza, nubo bagicwe?
46006005	Kinu ninkigamba kubakwasa ensoni. Kisoboka kita omuli inywe kuburamu muntu ow'amagezi arukusobora kuramura bagenzi be?
46006006	Baitu abaiseemu nibanyegerrangana, kandi nibanyegerrangana ha batali baikiriza.
46006007	Kunyegerrangana omu nkurato ez'ensi nikyoleka nkooku mulemerwe. Habwaki mutagumiisiriza kukorwa kubi? Habwaki mutaikiriza kugobezibwa?
46006008	Baitu inywe inywenka mukora kubi kandi mugobeza noobu baakuba bagenzi banyu.
46006009	Timurukumanya abagobya nkooku bataligwetwa omu bukama bwa Ruhanga? Muleke kubiihwabiihwa. Abanjuki, abaramya embandwa, abasiihani, abakuuhya,
46006010	abasuma, ab'omukoijo, abatamiizi, abajumi, rundi abanyagi tibaligwetwa omu bukama bwa Ruhanga.
46006011	Abamu omuli inywe nukwo mukaba muli muti. Baitu mukoogebwa, mwayezibwa, mwaihwaho omusango omu ibara lya MUKAMA Yesu Kristo n'omu Mwoyo wa Ruhanga waitu.
46006012	Kikahandiikwa kiti: “Ebintu byona ninyikirizibwa kubikora”, baitu tibiri byona ebirukugasa. “Ebintu byona ninyikirizibwa kubikora”, baitu tinyina na kimu eki ndukwemarraho.
46006013	“Ebyokulya bikategekerwa enda, kandi enda yategekerwa ebyokulya” baitu byombi: enda n'ebyokulya, Ruhanga alibihwerekereza. Omubiri gutahangirwe obusiihani, baitu gukahangirwa MUKAMA, kandi MUKAMA waitu nuwe MUKAMA w'omubiri.
46006014	Ruhanga ayahumbwire MUKAMA waitu, na itwe alituhumbuura n'obusobozi bwe.
46006015	Timurukumanya emibiri yanyu nkooku eba bicweka by'omubiri gwa Kristo? Hati ebicweka by'omubiri gwa Kristo ndabifoora nta bicweka by'omubiri gwa malaaya? Nikikafuuhe!
46006016	Timurukumanya ngu, omusaija anyakuteerana n'omukazi malaaya, bombi baba mubiri gumu? Nkooku kyahandiikirwe kiti: “Ababiri abo bafooke mubiri gumu.”
46006017	Kandi anyakuteerana na MUKAMA aba mwoyo gumu nawe.
46006018	Mwetantale obusiihani. Ebibi ebindi byona omuntu ebi akora tibisiisa mubiri gwe; baitu anyakusiihana asiisa omubiri gwe gwonyini.
46006019	Timurukumanya omubiri gwanyu nkooku guli Nju ya Mwoyo Ahikiriire anyakuli omuli inywe, Ruhanga ou yabahaire? Timuroho habwanyu inywenka;
46006020	mukagurwa omuhendo mukooto. Nahabweki muhe Ruhanga ekitiinisa omu mibiri yanyu.
46007001	Okugarukamu ebi mwampandikiire: kirungi omusaija kutakwatakwata mukazi.
46007002	Baitu habw'okwerinda ekyohyo ky'obusiihani buli musaija abe na mukazi we, kandi na buli mukazi abe namusaija we.
46007003	Omusaija asemeriire kuteerana na mukazi we, n'omukazi nukwo akole ati iba.
46007004	Habwokuba omukazi talema mubiri gwe wenka, baitu gulemwa iba. Omusaija nawe talema mubiri gwe wenka, baitu gulemwa mukazi we.
46007005	Muleke kwimangana, rundi buli mwikirraniize habw'akasumi, nukwo mwemarre ha kubaza na Ruhanga; baitu hanyuma mugaruke muteerane, Sitaani taikara kuboohya habw'obuceke bwanyu.
46007006	Kinu nkigambire nimbahabura, tikiri kiragiro.
46007007	Naakugondeze boona baikale nkooku ndi; baitu buli omu aina ekisembo Ruhanga eki yamuhaire, omu ky'omulingo gumu n'ondi ky'omulingo gundi.
46007008	Abataswire n'abataswirwe, hamu n'abafaakati nimbagambira nti: Kyakubaire kirungi baikale nka nyowe oku ndi.
46007009	Baitu obu baraaba batarukosobora kwerinda, baswere rundi baswerwe. Kirungi kuswera rundi kuswerwa okukira kutuntuzibwa okwegomba kw'omubiri.
46007010	Abaswire n'abaswirwe nimbaragira, tali nyowe baitu nimuragirwa MUKAMA: omukazi aleke kwahukana na iba
46007011	(baitu obu araaba ayahukaine nawe, aikale ataswirwe; kitali eki agarukanganemu na iba) kandi omusaija atalibinga mukazi we.
46007012	Abandi, ebi ndukubagambira byange, tibiri bya MUKAMA: Omukristo weena obu aba aina omukazi atarukwikiriza Ruhanga, omukazi ogu akacwamu kwikara nawe, aleke kumubinga.
46007013	Kandi omukazi weena obu aba aina iba atarukwikiriza Ruhanga, iba akacwamu kwikara nawe, omukazi ogu atalyahukana na iba.
46007014	Habwokuba omusaija atarukwikiriza Ruhanga ayezibwa habwa mukazi we, kandi omukazi atarukwikiriza Ruhanga ayezibwa habwa iba. Kakuba kitarabaire kiti, abaana banyu tibakweziibwe; baitu hati beezibwe.
46007015	Omu ha babiri atarukwikiriza Ruhanga, obu araaba naagonza kwahukana, leka ayahukane. Omu kintu nk'eki, omusaija omukristo rundi omukazi omukristo baba batakyabohwa; habwokuba Ruhanga akatweta twikale omu businge.
46007016	Mukazi iwe noomanya ota nkooku otalijuna baro? Na iwe musaija, noomanya ota nkooku otalijuna mukazi wawe?
46007017	Leka buli muntu aikale omu mulingo MUKAMA ogu yamuteekaniriize, kandi Ruhanga ogu yamwetiiremu. Nukwo nyegesa nti ebitebe byona eby'abaikiriza Ruhanga.
46007018	Haroho omuntu ayayesirwe amazire kusarwa? Aleke kwesisaniza nk'atarasazirwe. Haroho omuntu ayayesirwe atakasazirwe? Aleke kwegomba kusarwa.
46007019	Okusarwa n'okutasarwa tikwina mugaso, baitu ekikuru nukwo kukwata ebiragiro bya Ruhanga.
46007020	Buli muntu aikale omu mulingo ogu yayetiirwemu.
46007021	Okaba oli mwiru obu wayesirwe? Tikiri kigambo. Baitu obu oraaba noosobora kutunga obugabe, haakire obutunge. Habwokuba MUKAMA ou yayesire ali mwiru, nuwe MUKAMA aha obugabe.
46007022	Nikyo kimu, n'ogu ou yayesire ali w'obugabe, afooka mwiru wa Kristo.
46007023	Mukagurwa omuhendo mukooto; muleke kuba bairu b'abantu.
46007024	Nahabweki bagenzi bange, leka buli muntu aikale omumaiso ga Ruhanga omu mulingo ogu yayetiirwemu.
46007025	Ebirukukwata ha bataswire n'abataswirwe, tinyina kiragiro kya MUKAMA. Baitu nimbahabura nk'omuntu ou musemeriire kwesiga habw'embabazi MUKAMA yangiriire.
46007026	Obu ndukurora obulemeezi obuli omumaiso, ninteekereza: kirungi omuntu aikale nkooku ali.
46007027	Okateeranizibwa n'omukazi? Leka kwahukana nawe. Tokaswire mukazi? Leka kuswera.
46007028	Baitu kakuba oswera nooba otakozire kibi. Kandi omwisiki kakuba aswerwa, nawe aba atakozire kibi. Baitu abarukuswerangana balibona obulemeezi omunsi munu; eki naakugondeze kukibajuna.
46007029	Bagenzi bange, eki ndukubagambira nkinu: akasumi akaatairweho kaagenda nikairra haihi. Okuruga hati abaina abakazi baikale nk'abatainabo;
46007030	n'abo abarukuganya baikale nk'abatarukuganya; n'abarukusemererwa baikale nk'abatarukusemererwa; n'abarukusuubura baikale nk'abataina by'okusuubura;
46007031	kandi abarukukozesa ebintu by'ensi, baleke kubimarraho omutima. Habwokuba omulingo gw'ensi nkooku eri nigwija kuhwaho.
46007032	Tindukwenda mwikale nimutuntura. Ataina mukazi ata omutima ha bya MUKAMA, kukora ebi araasiima;
46007033	baitu omusaija aina omukazi ata omutima ha by'ensi, kukora ebiraasiimwa mukazi we,
46007034	nahabweki omutima gwe guli hanu na hali. Kandi omukazi ataswirwe rundi omwisiki empikirre atunturra ebya MUKAMA nkooku araikara asemiire omu mubiri n'omu mwoyo; baitu omukazi anyakuswirwe atunturra eby'ensi, kukora ebiraasiimwa iba.
46007035	Kinu ninkibagambira habw'okubagasa, tindukugenderra kubaboha, baitu kubooleka ekirukukira oburungi, nukwo muheereze MUKAMA n'omutima gumu.
46007036	Omusaija ataswire arukuhurra nkooku atarukusobora kwerinda omwisiki ou arukukora nawe kandi tarukusobora kulema omubiri gwe, akole ekihikire. Haakire baswerangane, eki tikiri kibi.
46007037	Baitu weena anyakwina omutima ogugumire, ataina ekirukumuhambiriza kuswera, naalema omubiri gwe kandi acwiremu wenka kutamuswera, naaba akozire kurungi.
46007038	Nahabweki obu aswera omwisiki ogu akora kurungi, kandi obu atamuswera aba akizireho kukora kurungi.
46007039	Omukazi abohwa hali iba, omusaija atakafiire. Iba kakuba afa, omukazi aina obugabe kuswerwa omusaija weena ou agondeze, baitu omu MUKAMA.
46007040	Nyowe nkooku ndukurora, kakuba aikara nkooku ali kyakukizire oburungi. Kandi ninteekereza nti: Na nyowe nyebembirwe Mwoyo wa Ruhanga.
46008001	Ebirukukwata ha byokulya ebihongiirwe embandwa, ebi itwena nitubimanya habwokuba “Twina amagezi”, nkooku murukugamba. Baitu “Amagezi” ago galeeta emyehembo; okugonza nukwo kwombeka.
46008002	Anyakuteekereza ngu, aina eki amanyire, aba atakamanyire nkooku kimusemeriire.
46008003	Baitu anyakugonza Ruhanga, nuwe amanywa Ruhanga.
46008004	Hati nu, ha kulya ebihongiirwe embandwa, nitumanya “embandwa nkooku zitarohokwo”, kandi “Tiharoho Ruhanga ondi, kwihaho omu wenka.”
46008005	Noobu haraaba haroho abarukwetwa baruhanga omwiguru rundi omu nsi mazimakwo haroho bingi ebirukwetwa “baaruhanga” rundi “embandwa”,
46008006	baitu habwaitu haroho Ruhanga omu, Isiitwe, endugirro yaitu kandi ey'ebintu byona, na MUKAMA omu Yesu Kristo nambere ebihangwa byona byarugire, na itwe nambere twiha obwomeezi.
46008007	Baitu amagezi ago, boona tibainago. Abamu, habw'okumanyiira embandwa, nibakyalya ebyokulya ebihongerwe; kandi emitima yabo habw'okusangwa eri miceke eyesiitara.
46008008	Ebyokulya tinibyo bitusiimisa Ruhanga. Okutalya ebyokulya tikitufeereza kantu, kandi okulya tikitwongeraho kantu.
46008009	Kyonka mwerinde, obugabe bwanyu butaliikara kwesiitaza abaceke.
46008010	Kakuba omuntu naakurora, iwe arukwetegereza, oikaliire omu kibbali noolya, kandi asangirwe ali muceke omu mutima gwe, nawe tarukwija kutwalirizibwa okulya ebihongiirwe embandwa?
46008011	Nukwo habw'amagezi gaawe, mugenzi waitu omuceke Kristo ou yafeeriire, ahwerekerra.
46008012	Kusiisa oti bagenzi bawe noosiitaza emitima yabo emiceke, oba okozire ekibi hali Kristo.
46008013	Nahabweki ebyokulya obu biraaba nibireetereza mugenzi wange kugwa, nyowe tindirya nyama ebiro byona, ndeke kunaga mugenzi wange omu kibi.
46009001	Tindi w'obugabe? Tindi mukwenda? Ntarole Yesu Mukama waitu?
46009002	Tali nyowe ayabakulize omu MUKAMA? Ha bandi noobu ndaaba ntali mukwenda, baitu hali inywe ndi mukwenda; habwokuba muli kyokurorraho ky'obukwenda bwange omu MUKAMA.
46009003	Okwetonganirra kwange hali abo abarukunkaguza nukwo kunu:
46009004	Tituli b'okuheebwa ebyokulya n'ebyokunywa?
46009005	Titurukwikirizibwa kugenda n'omukazi munyaanyaitwe omu Yesu nk'abakwenda abandi, n'abagenzi ba MUKAMA na Keefa oku bakora?
46009006	Rundi nyowe na Baranaba niitwe itwenka abaragirwa kwekorra eby'okutukoonyera?
46009007	Nooha akora obuserikale, akeegurra byona ebi arukwetaaga? Nooha abyara orugonjo, atalya ha biruga omu rugonjo oru? Nooha aliisa igana, atanywa ha mata gaalyo?
46009008	Nimugira binu nimbigambisibwa obusobozi bwange? Ebiragiro nabyo tinukwo bigamba biti?
46009009	Kikahandiikwa omu Biragiro bya Musa kiti: “Omuntu arukukugesera, aikirizibwa kutwara ha buro.” Aho nimugira Ruhanga naagamba ha bagesi bonka?
46009010	Tarukukigamba hali itwe itwena? Eki kikahandiikwa habwaitu, habwokuba omulimi alima naanihira kutunga, kandi omugesi agesa naanihira kutwaraho ebi arukugesa.
46009011	Itwe obu turaaba twabasigiremu eby'omwoyo, nikiremeera kubatungamu eby'okukoonyera omubiri?
46009012	Abandi obu baraaba babainaho obusobozi obu, kandi itwe turaasura ki? Noobu turaaba twina obusobozi obu, tutabukozese; baitu tukagumiisiriza byona nukwo tuleke kutanga Amakuru Amarungi aga Kristo.
46009013	Timurukumanya abo abakora omunju ya Ruhanga nkooku balya ha by'omu Nju ya Ruhanga? N'abo abaheereza ha Itambiro nkooku balya ha byonzira ebihongerwe?
46009014	Na MUKAMA waitu nukwo yaragiire ati: Abo abarangirra Amakuru Amarungi, baliisibwege ha by'Amakuru Amarungi.
46009015	Baitu nyowe tinkakozesaaga busobozi obu, kandi binu timbihandiikire nukwo mubinkorre. Haakire nfe, hatabaireho muntu anyihaho kinu eki ndukwenyumirizaamu.
46009016	Obu ndaaba nindangirra Amakuru Amarungi, eki tikirukundeetera kwenyumiza. Habwokuba ogu nugwo mulimo gwange mali. Ninkanyagwe kakuba ntarangirra Amakuru Amarungi!
46009017	Kakuba ngarangirra nkyegondiize nyenka, empeera yange nimba ngitungire; kakuba ngarangirra nk'ayatumirwe, buli mba ninkora omulimo ogu nakwasiibwe.
46009018	Obu, empeera yange neeha? Niyo enu: Nukwo kurangirra Amakuru Amarungi ntarukuheebwa kantu kandi ntarukukozesa busobozi obu nahairwe Makuru Amarungi.
46009019	Noobu ndaaba ntarukulemwa muntu weena, nkeefoora mwiru wa boona, nukwo mpindule baingi kukiraho.
46009020	Omu Bayudaaya nkeefoora nk'Omuyudaaya nukwo mpindule Abayudaaya. Hali abarukulemwa Ebiragiro bya Musa nkeefoora nk'arukulemwa Ebiragiro-kandi kunu tibirukundema-nukwo mpindule abarukulemwa Ebiragiro.
46009021	Hali abo abatarukulemwa Biragiro, nkaba ndi nk'atarukulemwa Biragiro-tikuli kugamba ngu, tindemwa Biragiro bya Ruhanga, baitu ndemwa ebiragiro bya Kristo nukwo mpindule abatarukulemwa Biragiro.
46009022	Omu baceke nkeefoora muceke, nukwo mpindule abaceke. Nkeesisaniza abantu boona omu bintu byona, nukwo nsobole kujuna abamu omuli bo.
46009023	Ebi byona mbikora habw'Amakuru Amarungi, nukwo na nyowe mbaganeho emigisa yago.
46009024	Timurukumanya omu mpaka z'okwiruka kaliitango, abairuki boona nkooku bairuka kwo; baitu anyakutunga ekisembo aba omu? Nahabweki mwiruke, nukwo mukitunge.
46009025	Buli muzaani ayemanyiiza kwetanga omu bintu byona. Eki, bakikora habw'okutunga ekondo erukuhwaho, baitu itwe tutunga ekondo etarukuhwaho.
46009026	Na nyowe tinyiruka ntaina eki ndukugenderra, kandi tinteera ntomi nk'arukuteera amasa;
46009027	baitu nsaalize omubiri gwange, kandi ngulema, nukwo obu ndimara kurangirra abandi, ntaliija kubarwa nk'atahikire.
46010001	Bagenzi bange ningonza mwijuke baisenkuruitwe nkooku baayebemberwaga Ekicu omwirungu, kandi boona nkooku baarabire omu Nyanja,
46010002	kandi boona nkooku baabatiriziibwe omu kicu eki n'omu Nyanja bakwataniize na Musa.
46010003	Kandi bakalya ekyokulya ky'embaganiza
46010004	boona bakanywa n'amaizi ag'embaganiza. Bbo baanywaga ha mwandara ogu ogwagendaga nabo, kandi Omwandara ogu akaba ali Kristo.
46010005	Noobu kiraaba kyabaire kiti, baitu baingi omuli bo batasiimwe Ruhanga kandi bakahwerekerezibwa omwirungu.
46010006	Hati ebi byona by'okutuhabura, tuleke kwegomba ebibi abaisenkuru itwe nkooku baakozire.
46010007	Muleke kuramya embandwa nk'abamu omuli bo oku baakozire. Kikahandiikwa kiti: “Abantu bakaikarra kulya n'okunywa, kandi baimuka kucekeca.”
46010008	tuleke kweha obusiihani nk'abamu omuli bo oku baakozire, haafa abantu emitwaro ebiri n'enkumi isatu kiro kimu.
46010009	Tuleke kujwahya MUKAMA nk'abamu omuli bo oku baakozire, baahwerekerizibwa enjoka;
46010010	kandi tuleke kuhyema nk'abamu omuli bo oku baakozire baamarwaho Omuhwerekereza.
46010011	Hati ebi byona bikabaho nk'ekyokurorraho, kandi byahandiikwa kwegesa itwe abaroho biro binu ebya ha mpero.
46010012	Nahabweki arukuteekereza nkooku ayemeriire, ayerinde atagwa.
46010013	Busaho kyohyo ekirabaiziire ekitahikaho abantu boona. Ruhanga mwesigwa, taliikiriza ebyohyo ebibahinguraine kubahikaho, baitu omu kwohebwa nk'oku alibaha amagezi ag'okisingura nukwo musobole okugumiisiriza.
46010014	Bagenzi bange abagonzibwa, mwetantale kuramya embandwa.
46010015	Nimbahabura nk'abantu abarukwetegereza. Inywe mwecweremu inywenka amazima g'eki ndukugamba.
46010016	Ekikopo eki tusabira omugisa, tinukwo okubagana ha sagama ya Kristo? Omugaati ogu tucwamu, tinukwo okubagana ha mubiri gwa Kristo?
46010017	Omugaati nkooku guli gumu, na itwe abaingi tuba mubiri gumu, habwokuba itwena tubagana ha mugaati gumu.
46010018	Mwetegereze emirwa y'Abaisirairi: abalya ebyonzira ebihongerwe, tinubo abaina obukwatane na Ruhanga anyakuramibwa?
46010019	Obu, nimba ningamba ki? Nimugira ngamba nti: Ebihongiirwe embandwa nakyo kintu kiri aho? Rundi nti: Embandwa erohokwo?
46010020	Nangwa, eki ndukugamba nikyo kinu: Abakafiiri ebi bahonga, babihongera embandwa, tibabihongera Ruhanga. Tindukugonza inywe mweteerane n'embandwa.
46010021	Timusobora kunywa ha kikopo kya MUKAMA, kandi na ha nkooba y'embandwa. timusobora kulya ha kiihuro kya MUKAMA kandi na ha buro bw'embandwa.
46010022	Obu, MUKAMA titurukumwendereza? Niitwe turukumukiza amaani?
46010023	“Ebintu byona nibiikirizibwa”, baitu tibiri byona by'omugaso. “Ebintu byona nibiikirizibwa”, baitu tibiri byona birukugumya ekitebe.
46010024	Buli muntu aleke kweserurra ebye, baitu aserre n'ebirukugasira mutaahi we.
46010025	Kyona ekitundwa omu katale k'enyama mukirye n'omutima gumu, mutarukugurukyagurukya.
46010026	Habwokuba: “ensi n'ebigirumu byona bya MUKAMA”.
46010027	Kakuba omu ha baikiriza Ruhanga abaraaliza ha bugenyi, mukaikiriza kugendayo, mulye kyona eki babasemberiize mutarukugurukyagurukya.
46010028	(Baitu omuntu kakuba naabamanyisa ati: “Ekintu kinu kihongerwe”, muleke kukirya, tihali habwanyu baitu habw'ogu abamanyisize.
46010029	Eki tindukukigamba habw'oburungi bw'emitima yanyu, baitu habw'oburungi bw'omutima gw'ogu.) Mara habwaki nyigamira ebiteekerezo by'omuntu ondi?
46010030	Obu ndaaba nindya ninsiima Ruhanga, nimpyemererwa ki habw'ekindukulya mmazire kusiima?
46010031	Nukwo nu, obu muraabaga nimulya rundi ninumywa rundi nimukora ebintu ebindi byona, mubikolege habw'okuhaisa Ruhanga ekitiinisa.
46010032	Mutalibiihiza Abayudaaya, rundi Abagiriiki, rundi ebitebe by'abaikiriza Ruhanga.
46010033	Mukole nka nyowe oku ndengaho kukyanganura abantu boona omu buli kintu eki nkora, ntarukuserra eby'okungasira nyenka, baitu eby'okugasira abaingi nukwo bajunwe.
46011001	Munkuraatire nka nyowe oku nkuraatira Kristo.
46011002	Nimbasiima habwokuba nimunyijuka omu buli kintu kyona, kandi nimukwata ebigambo byange nkooku nabibeegeseze.
46011003	Baitu ninyenda mwetegereze Kristo nkooku ali mutwe gwa buli muntu weena. Omutwe gw'omukazi nuwe iba, kandi omutwe gwa Kristo nuwe Ruhanga.
46011004	Omusaija weena arukusaba rundi arukuranga ebya Ruhanga aswekeriire omutwe gwe, ahemura Kristo.
46011005	Kandi omukazi arukusaba rundi arukuranga ataswekeriire omutwe gwe, nawe ahemura iba-nk'omukazi anyakuramya amwire omutwe gwe, nawe ahemura iba-nk'omukazi anyakuramya amwire omutwe gwe.
46011006	Kakuba omukazi ayanga kweswekerra, haakire asale isoke rye; baitu okusara isoke rundi kulimwa obu kiraaba nikimuhemura, kirungi ayeswekerre.
46011007	Omusaija, uwe tasemeriire kuswekerra omutwe gwe, habwokuba nuwe kisisani kandi kitiinisa kya Ruhanga; baitu omukazi aba kitiinisa kya iba.
46011008	(Habwokuba omusaija Ruhanga atamwihe omu mukazi, baitu omukazi nuwe yaihirwe omu musaija.
46011009	Kandi omusaija atahangirwe mukazi, baitu omukazi nuwe yahangiirwe omusaija.)
46011010	Nahabweki omukazi asemeriire kuswekerra omutwe gwe, habw'abamalaika abaroho.
46011011	(Baitu omu ntegeka ya MUKAMA waitu, omukazi taikaraho hataroho musaija; omusaija nawe taikaraho hataroho mukazi.
46011012	Omukazi nkooku yaihirwe omu musaija, omusaija nawe hati azaarwa omukazi; kandi bombi baruga hali Ruhanga.)
46011013	Na inywe mwecweremu inywenka, nikihika omukazi kusaba Ruhanga ateeswekeriire omutwe?
46011014	Obuhangwa bwonka tiburukwoleka okukuza muno isoke nkooku kihemura omusaija?
46011015	Baitu omukazi kulikuza kiba kitiinisa kye. Habwokuba akaheebwa isoke limuswekerre.
46011016	Obu haraaba haroho omuntu arukwenda kuteera empaka, itwe titwina kindi eki tumanyire, noobu haakuba omu bitebe ebindi by'abaikiriza Ruhanga.
46011017	Hali binu ebi ndukubahabura, tindukubasiima, habwokuba okwesorooza kwanyu tikurugwamu oburungi baitu kurugwamu obubi.
46011018	Eky'okubanza, obu musorrokana nk'ekitebe ky'abaikiriza Ruhanga, mpurra nkooku mwebaganizaamu. Eki na nyowe obundi nkiikiriza.
46011019	Ego okwebaganizaamu kusemeriire kubeho omuli inywe, nukwo ab'a mazima bamanywe.
46011020	Obu mwesorooza, ekiihuro kya MUKAMA tinikyo muba nimulya.
46011021	Habwokuba obu muba nimulya, buli muntu alya ebyokulya bye atalinzire abandi, kandi omu aba naarumwa enjara, ondi atamiire.
46011022	Mahano! Timugira maju ag'okuliiramu n'ag'okunyweramu? Rundi nimugaya ekitebe ky'abaikiriza, nimuswaza muti abataina kantu? Mbagambe ki? Mbasiime? Nangwa, tindukubasiima.
46011023	Habwokuba ebi nahairwe MUKAMA, na nyowe nibyo nabeegeseze nti: MUKAMA Yesu ha kiro eki yagoberiziibweho, akakwata omugaati,
46011024	obu yamazire kusiima, yagucwamu naagamba ati: “Gunu nugwo mubiri gwange oguraaheebwayo habwanyu. Kinu mukikolege okunyijuka.”
46011025	Omu mulingo nugwo gumu obu baamazire kulya, yakwata ekikopo nagamba ati: “Ekikopo kinu nikyo kiragaano ekihyaka eky'esagama yange. Kinu mukikolege, obu muraakanywaga, munywege nimunyijuka.”
46011026	Bwona obu muraalyaga omugaati gunu mukanywa ha kikopo kinu, muraamanyisaaga okufa kwa MUKAMA okuhika obu aliija.
46011027	Nahabweki weena araalyaga omugaati gunu, rundi akanywa ha kikopo kya MUKAMA atasemeriire, alisingwa omusango ogw'okusiisa omubiri gwa MUKAMA n'esagama ye.
46011028	Nukwo nu, buli muntu ayerole atakaliire ha mugaati ogu kandi atakanywire ha kikopo eki.
46011029	Habwokuba weena anyakulya kandi akanywa atarukwetegereza mubiri gwa MUKAMA, ayeriira kandi ayenywera wenka omusango.
46011030	Baingi omuli inywe nikyo barukucekera kandi nikyo barukurwarra, kandi abamu bafiire.
46011031	Kakuba twecwera itwenka omusango omu mazima, titwakugucweriirwe MUKAMA.
46011032	Baitu MUKAMA obu atucwera omusango, atufubira; nukwo tuleke kusingwa omusango hamu n'ab'ensi.
46011033	Nahabweki bagenzi bange, obu muraayesoroozaaga kulya, mulindanganege
46011034	omuntu weena obu araabaga naarumwa enjara, alyege omuka ye-okwesorooza kwanyu kutaliikara kurugwamu emisango. Ebindi ndibibamanyisa obu ndiija.
46012001	Bagenzi bange, ninyenda mumanye ebirukukwata ha bisembo ebigabwa mwoyo Ahikiriire.
46012002	Mumanyire ngu, obu mukaba mukyali bakafiiri, mwatwarwaga embandwa ezitagamba, nizo zaabahabisaaga.
46012003	Nahabweki ningonza mumanye nkooku hataroho muntu n'omu aragambisiibwe Mwoyo wa Ruhanga ati: “Yesu akyenwe!” Kandi busaho muntu asobora kugamba ati: “Yesu nuwe MUKAMA”, rundi buli akigambisibwe Mwoyo Ahikiriire.
46012004	Haroho ebisembo eby'emiringo nyingi, baitu Mwoyo Ahikiriire ali omu;
46012005	kandi haroho obuheereza bw'emiringo nyingi, baitu MUKAMA ali omu;
46012006	Kandi haroho emirimo ey'emiringo nyingi, baitu Ruhanga ali omu anyakukozesa ebisembo ebi byona omu boona.
46012007	Kandi buli omu Mwoyo amuha ekisembo eky'okugasira boona.
46012008	Omu, Mwoyo amuha kubaza eby'amagezi; ondi Mwoyo ogu omu, amuha okwetegerezesa abandi.
46012009	Ondi Mwoyo amuha okwikiriza, ondi amuha ekisembo ky'okutamba endwara.
46012010	Ondi Mwoyo amuha okukora ebyamahano, ondi okuranga ebya Ruhanga, ondi amagezi g'okwahurana emyoyo emirungi n'emibi, ondi ekisembo ky'okubaza endimi nyingi nkooku Mwoyo aba amuhaire, kandi ondi kusoborra amakuru g'endimi ezi.
46012011	Ebi byona bikorwa Mwoyo ogu omu, anyakugabira buli muntu nkooku agonza.
46012012	Omubiri nkooku guli gumu, gwina n'ebicweka bingi, kandi ebicweka ebi byona noobu biraaba biri bingi, baitu guba mubiri gumu, na Kristo nawe nukwo ali ati,
46012013	Habwokuba itwena tukabatizibwa mwoyo omu, twafooka mubiri gumu-Abayudaaya n'Abagiriiki, abairu n'ab'obugabe-itwena tukanywisibwa ha mwoyo omu.
46012014	Habwokuba omubiri tigugira kicweka kimu, baitu bingi.
46012015	Kakuba ekigere nikigamba kiti: “Nyowe habw'okutaba mukono, habweki tindi kicweka ky'omubiri,” eki tikikitanga kuba kicweka ky'omubiri.
46012016	Kandi okutu kakuba nikugamba kuti: “Nyowe habw'okutaba liiso, habweki tindi kicweka ky'omubiri,” eki tikikutanga kuba kicweka ky'omubiri.
46012017	Kakuba omubiri gwona gwabaire liiso, omuntu yakuhuliriire nkaha? Kakuba omubiri gwona gwabaire kutu, omuntu yakukagiire nkaha?
46012018	Baitu nkooku kiri, Ruhanga akateekaniza ebicweka by'omubiri, buli kimu yakiha ekiikaro kyakyo nkooku yagondeze.
46012019	Ebicweka byona kakuba byabaire kicweka kimu, omubiri gwakurugire nkaha?
46012020	Na hati ebicweka biri bingi, baitu omubiri guli gumu.
46012021	Eriiso tirisobora kugambira omukono liti: “Tindukukwetaaga”; rundi omutwe kugambira ebigere guti: “Tindukubeetaaga”.
46012022	Baitu ebicweka by'omubiri ebizooka nk'ebitaina maani, nibyo bikira kwetaagwa.
46012023	Kandi ebicweka by'omubiri ebibarwa nk'ebitaina kitiinisa, nibyo tukira kuha ekitiinisa. Kandi ebicweka byaitu ebitukwasa ensoni, nibyo tukira kujweka;
46012024	baitu ebicweka byaitu ebikira oburungi, tibyetaaga kujwekwa. Ruhanga, omubiri nukwo yagutegekere ati: Ebicweka ebitaina kitiinisa nibyo aha ekitiinisa okukira ebindi,
46012025	nukwo omu mubiri haleke kubamu okutaikirraniza, baitu ebicweka byona bikoonyerangane.
46012026	Ekicweka kimu kakuba kisaasa, byona bisaasira hamu. Ekicweka kimu kakuba kiheebwa ekitiinisa, byona bisemerererwa hamu.
46012027	Hati nu inywe muli mubiri gwa Kristo, buli omu kicweka kyagwo.
46012028	Ruhanga, omu kitebe ky'abaikiriza, akabanza kutamu abakwenda, yagarraho abarangi, yayongeraho ebeegesa, hanyuma abakozi b'ebyamahano, yataho n'abakiza endwara, n'abakoonyezi, n'abalemi, n'abarukubaza endimi ezitali zimu.
46012029	Abo boona bakwenda? Boona barangi? Boona beegesa? Boona bakora ebyamahano?
46012030	Boona baina ebisembo by'okutamba endwara? Boona babaza endimi? Boona basoborra amakuru g'endimi?
46012031	Baitu mute emitima yanyu ha kuserra ebisembo ebirukukira oburungi. Nanyowe ninyija kubooleka omuhanda ogurukukirra kimu endi yoona.
46013001	Noobu nkubaza endimi z'abantu n'ez'abamalaika, baitu ntaina kugonza ninsisana ekide ekirukugamba rundi enjogera ezirukujaara.
46013002	Noobu nkuba nyina obusobozi bw'okuranga ebya Ruhanga, kandi ninyetegereza ensita ze zoona, nyina n'amagezi goona; noobu naakuba nyina okwikiriza kwona okw'okwihaho ensozi kunu ntaina kugonza, tindi kantu.
46013003	Noobu naakugabira abanaku byona ebi nyinabyo, noobu naakuhayo omubiri gwange kwokebwa, kunu ntaina kugonza, tingasirwa kantu.
46013004	Okugonza kugumiisiriza kandi kugira embabazi; okugonza tikugira ihali noobu kwakuba kwenyumiza;
46013005	tikwehaisa kandi tikugira kiniga. Okugonza tikweserurra ebyakwo; tikubiihirwa, tikwikaza nzigu ha mutima;
46013006	tikusiima ebitahikire, baitu kusiima ebihikire.
46013007	Okugonza kugumira byona, kwikiriza byona, kunihira byona, kugumiisiriza byona.
46013008	Okugonza tikuhwaho. Oburangi, bwo bulihwaho; okubaza endimi, nakwo kulihwaho; n'okumanya kulihwaho.
46013009	Habwokuba okumanya kwaitu kuke, kandi n'oburangi bwaitu nabwo tibuhikire;
46013010	ebihikire obu biriija, ebitahikire birihwaho.
46013011	Obu nkaba ndi mwana naabazaaga nk'omwana, naateekerezaaga nk'omwana, naacwamuga nk'omwana; baitu obu nakuzire, naleka eby'obuto.
46013012	Hati niturorra omu ndolerwamu, tutarukuhweza kurungi; baitu omu kasumi ako, tuliroranganira kimu. Hati nimmanyaho ekicweka; baitu omu kasumi ako, ebi ndibyetegerereza kimu, nyowe nkooku nyetegererezibwe kimu.
46013013	Habweki nihaikaraho bisatu: okwikiriza, okunihira, n'okugonza; baitu ekirukukira byona nukwo kugonza.
46014001	Mute omutima ha ngonzi, kandi mugondeze kimu ebisembo ebigabwa Mwoyo Ahikiriire, okukira muno eky'oburangi.
46014002	Habwokuba anyakubaza endimi, tabaza na bantu, baitu abaza na Ruhanga. Busaho muntu amwetegereza, kandi eby'ensita ebi agamba abigambisibwa Mwoyo.
46014003	Baitu anyakuranga ebya Ruhanga, aba naagambira abantu eby'okubagumya, okubatamu amaani, n'okubahuumuza.
46014004	Anyakubaza endimi ayegasira wenka; baitu anyakuranga, aba naagasira ekitebe ky'abaikiriza.
46014005	Inywena ningonza mubaze endimi, baitu eki ndukukira kugonza, murange ebya Ruhanga. Ogu anyakuranga, w'ekitiinisa okukira arukubaza endimi, rundi buli haroho ondi arukusoborra, nukwo ekitebe ky'abaikiriza kigasirwe.
46014006	Hati bagenzi bange, obu ndiija owanyu nimbaza endimi, ndibagasira ki kakuba ntabooleka ebimu ebi nasuukulirwe, ebi nkudukumanya, ebi ndukuranga, rundi ebi ndukwegesa?
46014007	Ebintu ebiteerwa, nk'endere rundi endongo, ebintu ebitaina bwomeezi, kakuba bitaahukanizaamu maraka gaabyo, omuntu alimanya ata ekirukuteerwa?
46014008	Kandi engwara kakuba egamba iraka eritarukuhulirwa kurungi, muntu ki arayeteekaniza kuramaga?
46014009	Na hali inywe nukwo kiri kiti, kakuba mubaza omu ndimi ezitarukwetegerezibwa, omuntu araakenga ata? Muliba nimubaliza omuyaga.
46014010	Mazimakwo omunsi yoona harumu endimi nyingi ezitarukusisana, kandi busaho na rumu orutaina makuru;
46014011	baitu kakuba ntamanya amakuru g'orulimi, mba ndi munyaihanga hali ogu arukubaza, nawe aba ali munyaihanga hali nyowe.
46014012	Na hali inywe nukwo kiri kiti: Nkooku murukwegomba ebisembo ebigabwa Mwoyo Ahikiriire, mwitanire muno ebi ebirukugasira ekitebe ky'abaikiriza.
46014013	Nahabweki ogu arukubaza endimi, asemeriire kusaba Ruhanga, nukwo aheebwe obusobozi bw'okusoborra ebi arukubaza.
46014014	Kakuba nsaba Ruhanga omu ndimi, omwoyo gwange gusaba, baitu amagezi gange tigagasirwa.
46014015	Hati nkole ki? Ndaasaba omu mwoyo n'omu magezi; kandi ndaazina omu mwoyo n'omu magezi.
46014016	Obu oraaba noosiima Ruhanga omu mwoyo honka, omuntu atarukwikiriza asobora ata kukugarukamu: “Amiina”, habw'ebi osiiimire?
46014017	Mazimakwo osobora kuba noosiima kurungi, baitu ondi tarukugasirwa.
46014018	Nyowe ninsiima Ruhanga, habwokuba inywena nimbakira kubaza endimi;
46014019	baitu nabwo omu kitebe ky'abaikiriza naakugondeze kubaza ebigambo bitaano n'amagezi gange, nukwo nsobole kwegesa abandi, okukira kubaza ebigambo omutwaro omu rulimi orutarukwetegerezibwa.
46014020	Bagenzi bange, muleke kuteekereza nk'abaana, baitu muteekereze nk'abakuru; kyonka ha bibi musisane abaana bato.
46014021	Omu Biragiro bya Musa kikahandikwa kiti: “Abantu banu ndibagambirra omu ndimi ezitamanyirwe n'omu kanwa k'abanyamahanga; baitu nabwo tibalimpuliriza. Nukwo MUKAMA agambire ati.”
46014022	Endimi, zo karorwaho k'okukoonyera abatarukwikiriza, baitu tikali k'okukoonyera abaikiriza. Kandi okuranga ebya Ruhanga karorwaho k'okukoonyera abaikiriza, baitu tikali habw'abatarukwikiriza.
46014023	Kakuba ekitebe kyona eky'abaikiriza byesorooza, boona bakabaza endimi, abantu ab'aheeru rundi abatarukwikiriza bakataahamu, tibarukwija kugamba ngu, mugwire iraro?
46014024	Baitu boona kakuba baba nibaranga ebya Ruhanga, kandi omuntu atarukwikiriza rundi ow'aheeru akataahamu, ebigambo byabu byona bimurumiriza kandi bimusingisa omusango,
46014025	ensita ez'omu mutima gwe isuukurwa; nubwo alijuumara ha nsi, aramye Ruhanga, kandi ayatule nkooku mwinakwo Ruhanga.
46014026	Bagenzi bange, hati tukole tuta? Obu mwesorooza hamu, omu aimukya ekizina, ondi ayegesa, ondi asuukulirwa, ondi abaza endimi, ondi asoborra ebigambirwe. Ebi byona bikorwe habw'okugasira abaikiriza.
46014027	Obu haraaba haroho abarukubaza endimi, leka babe babiri bonka okutahingura ha basatu, nabwo bahangane embu; kandi habeho omu arukusoborra.
46014028	Obu haraaba hataroho arukusoborra, ayaakubalize aculeere omu iramizo, abyegambirre omu mutima gwe kandi abaze na Ruhanga.
46014029	Muleke abarangi babiri rundi basatu nubo babaze, abandi beetegereze ebigambirwe.
46014030	Kakuba habaho ondi anyakusuukulirwe ekigambo, ogu anyakubaire naabaza aculeere.
46014031	Inywena nimusobora kuranga nimuhonderana, boona nukwo beege kandi bafooke beekambi.
46014032	Mulimo gw'abarangi kutegeka emyoyo y'abarangi.
46014033	Habwokuba Ruhanga taba Ruhanga anyakuburanganiza, baitu aba w'obusinge. Nkooku kikorwa omu maramizo goona ag'abaikiriza,
46014034	abakazi baculeerege omu kwesorooza kw'abantu ba Ruhanga; habwokuba tibarukwikirizibwa kubaza, baitu beebundaaze, Ebiragiro nkooku bigamba.
46014035	Obu haraaba haroho eki barukugonza kumanya, bakaguzeege baibabo bamazire kutaaha. Habwokuba ky'ensoni omukazi kubaliza omu kwesorooza kwaitu.
46014036	Haa! Nimugira ngu, ekigambo kya Ruhanga kikaruga omuli inywe? Nandiki niinywe kyahikireho inywenka?
46014037	Obu haraaba haroho omuntu arukuteekereza nkooku ali murangi rundi aina ebisembo ebindi bya Mwoyo Ahikiriire, leka aikirize ebi ndukubahandiikira nkooku kiri kiragiro kya MUKAMA.
46014038	Kandi weena atarukwikiriza eki, nawe Ruhanga tarukumwikiriza.
46014039	Nahabweki bagenzi bange, mwegombe muno ekisembo ky'okuranga ebya Ruhanga, baitu okubaza endimi nakwo mutakutanga;
46014040	kyonka byona bikorwe kurungi kandi nibihonderangana.
46015001	Bagenzi bange, hati ka mbaijukye Amakuru Amarungi aga nabarangiriire, aga mwaikiriize kandi na hati aga mugumiremu,
46015002	nugo agabajuna kakuba mugaikiriza kurungi. Kitali eki, buli nimwikiririza busa.
46015003	Ekikuru eki nabandize kubooleka, na nyowe eki nahairwe, nikyo kinu: Kristo akafa habw'ebibi byaitu nk'Ebyahandiikirwe oku bigamba,
46015004	akaziikwa kandi yahumbuurwa haahingwireho ebiro bisatu, nk'Ebyahandiikirwe oku bigamba,
46015005	akabonekera Keefa, hanyuma yabonekera ikumi n'omu.
46015006	Yagaruka yabonekera bagenzi baitu abarukukira ha bikumi bitaano omurundi gumu; baingi omuli bo na hati bakyaroho, abandi noobu baliba baafire.
46015007	Akongera yabonekera Yakobbo, hanyuma yabonekera abakwenda boona.
46015008	Ha kumalirra akabonekera nyowe arukubakira obuto.
46015009	Ningira ninyowe w'okumalirra omu bakwenda, atasemeriire n'okwetwa mukwenda, habwokuba nkahiiganiza ebitebe by'abaikiriza Ruhanga.
46015010	Baitu embabazi za Ruhanga nizo zampikize nambere ndi, kandi embabazi ezi yangiriire itafe busa. Nangwa, nyowe nkakora muno okukira abakwenda boona, noobu araaba atali nyowe ayakozire, baitu embabazi za Ruhanga eziri omuli nyowe, nizo zaakozire.
46015011	Noobu araaba ali nyowe ayakozire, rundi abakwenda abandi, baitu ebi nibyo turangirra kandi na inywe nibyo mwaikiriize.
46015012	Hati Kristo obu araaba naarangirirwa nkooku yahumbuukire omu bafu, abamu omuli inywe basobora bata kugamba ngu, okuhumbuuka kw'abafu tikuroho?
46015013	Baitu okuhumbuuka kw'abafu obu kuraaba kutaroho, buli Kristo nawe atahumbuuke;
46015014	kandi obu araaba atarahumbuukire, okurangirra kwaitu kwa busa, kandi okwikiriza kwanyu nakwo kwa busa.
46015015	Aho nituzooka tuli babiihi b'ebisuba, habwokuba tukagumya Ruhanga nkooku yahumbwire Kristo, kandi kunu atamuhumbuule obu kiraaba kiri ky'amazima kugamba ngu, abafu tibahumbuuka.
46015016	Abafu obu baraaba batahumbuuka, buli Kristo nawe atahumbuuke.
46015017	Kristo obu araaba atarahumbwirwe, okwikiriza kwanyu kwa busa, kandi mukyali omu bibi byanyu.
46015018	N'abo abaafeeriire omu Kristo bakahwerekerra.
46015019	Obu turaaba twayesigire Kristo omu bwomeezi bunu bwonka, buli tuli bantu b'okuganyirwa okukira abandi boona.
46015020	Baitu mananukwo Kristo akahumburwa omu bafu, nuwe muzigaijo gw'abaafiire.
46015021	Okufa nkooku kwaizire habw'omuntu omu, okuhumbuuka kw'abafu nakwo nukwo kwaizire habw'omuntu omu.
46015022	Boona nkooku bafa habw'Adamu, boona nukwo balyomeera habwa Kristo.
46015023	Baitu buli muntu omu rubu rwe; Kristo nuwe muzigaijo, nukwo hakurateho abe obu aligaruka.
46015024	Obu alikamara kukwasa Ruhanga ise obukama, amazire n'okuhwerekereza obulemi bwona, obusobozi bwona n'amaani goona, obu nubwo empero erihika.
46015025	Habwokuba Kristo asemeriire kuhangiriza okuhika obu alikarubatirra abanyanzigwa be boona.
46015026	Kandi omunyanzigwa wa ha mpero ow'okuhwerekerezibwa, nuwe Rufu.
46015027	“Ningira Ruhanga akamuha kulemera kimu byona.” Baitu nambere kyahandiikirwe kiti: “Nuwe alema ebintu byona”, nikimanywa kurungi Ogu ayamuhaire kulema byona nkooku atabalirwamu.
46015028	Kandi obu alimara kuheebwa byona abireme, Omwana nawe nubwo aliremwa ogu ayamuhaire kulema byona, nukwo Ruhanga abe byona omu boona.
46015029	Abafu obu baraaba batahumbuuka, abantu bagenderra ki kubatizibwa habw'abafu? Obu baraaba batahumbuuka, habwaki abantu babatizibwa habwabu?
46015030	Na nyowe ningenderra ki kwenaga omu kabi buli kasumi?
46015031	Bagenzi bange, nimbarahira habw'okwenyumiza oku mbainaho omu Kristo Yesu MUKAMA waitu: Nyowe nfa buli kiro!
46015032	Kakuba nyebuga, nkooku abantu bakora: “Nkarwanisa enyamaiswa ndi Efeeso”, baitu nikingasira ki? Abafu obu baraaba batahumburwa, “Leka tulye, tunywe, habwokuba nyenkya tuli b'okufa.”
46015033	Muleke kubiihwabiihwa: “Okuteerana n'ababi nikusiisa engeso enungi.”
46015034	Mweteere, mulekere aho okusiisa. Habwokuba abamu omuli inywe tibarukumanya Ruhanga. Eki nkigambire kubakwasa ensoni.
46015035	Baitu omuntu asobora kukaguza ati: “Abafu babuumbuurwa bata? Kandi baliija baina mubiri gwa mulingo ki?”
46015036	Mudoma iwe! Embibo ei osiga temera, rundi buli ebandize kufa.
46015037	Kandi ei osiga tikiri nikyo ekimera ekiribaho, baitu osiga orujuma kwonka; rundi rw'engano rundi embibo endi.
46015038	Baitu Ruhanga aruha omubiri nkooku agonza, kandi buli rujuma aruha omulingo gwarwo.
46015039	Habwokuba emibiri yoona tesisana, baitu haroho omubiri gumu ogw'abantu, ogundi gw'ebisoro, ogundi gw'enyonyi, n'ogundi gw'encu.
46015040	Haroho emibiri ey'omwiguru kandi haroho n'ey'omunsi; baitu ekitiinisa eky'ey'omwiguru kindi, kandi n'ekitiinisa eky'emibiri ey'omunsi nakyo kindi.
46015041	Okujwa kw'izooba kundi, kandi n'okujwa kw'okwezi kundi, n'okw'enyunyuuzi nakwo kundi. Kandi n'okujwa kw'enyunyuuzi ezi, nakwo tikwingana.
46015042	N'okuhumbuuka kw'abafu nukwo kuli kuti. Omubiri oguziikwa guba gw'okujunda, kandi oguhumburwa tiguli gw'okujunda.
46015043	Guziikwa guhoiremu amaani, guhumburwa gwina amaani.
46015044	Omubiri guziikwa guli mubiri gw'obuntu, gulihumburwa guli mubiri gw'omwoyo. Obu haraaba haroho omubiri ogw'obuntu, buli haroho n'ogw'omwoyo.
46015045	Nukwo kyahandiikirwe kiti: “Adamu ow'okubanza akahangwa yaba muntu mwomeezi”; Adamu ow'okumalirra yaba mwoyo ogwomeeza.
46015046	Obwomeezi obw'omwoyo tinubwo bubanza, baitu habanza obw'omubiri; nukwo hakurataho obw'omwoyo.
46015047	Omuntu ow'okubanza akaruga omwitaka, ali cuucu kwonka; omuntu owa kabiri akaruga omwiguru.
46015048	Omuntu ow'omu cuucu nkooiku akaba ali, n'ab'omu nsi nukwo bali; kandi ow'omwiguru nkooku ali, n'ab'omwiguru nukwo bali bati.
46015049	Itwe nkooku twasisaine Adamu ayarugire omu cuucu, nukwo tulisisana na Kristo ayarugire omu iguru.
46015050	Bagenzi bange ka mbagambire kinu: omubiri n'esagama tibisobora kugweterwa obukama bwa Ruhanga, n'ekijunda tikisobora kugweterwa ekitajunda.
46015051	Hati ka mbamanyise ensita enu: itwena titulifa, baitu itwena tulihindurwa,
46015052	omu kanya kake nk'ak'eriiso likoimezaamu, engwara eya ha mpero obu erigamba. Habwokuba engwara erigamba, abafu balihumburwa batakyagaruka kufa, na itwe tulihindurwa.
46015053	Aho omubiri ogurukujunda, gulijwara ogutajunda, kandi omubiri gunu ogufa, gulijwara ogutafa.
46015054	Ogurukujunda ogu, obu guliba gujwaire ogutajunda, kandi ogurukufa gujwaire ogutafa, nubwo Ekyahandiikirwe kirihikirra ekirukugamba kiti: “Orufu rusingwirwe, rwahwerekerezibwa.”
46015055	“Rufu iwe, obusinguzi bwawe buraha? Rufu iwe, obusaalizi bw'omubuli gwawe buraha?”
46015056	Omubuli gw'Orufu nikyo ekibi, kandi amaani g'ekibi gasigikira ha Biragiro.
46015057	Ruhanga asiimwe anyakutuha obusinguzi naaraba omu MUKAMA waitu Yesu Kristo.
46015058	Nahabweki bagenzi bange abagonzibwa, mugume, mutatengatengeeta, kandi obutoosa mweyongere kukora omulimo gwa MUKAMA, mumanye ngu, obu murukumukorra, obwekambi bwanyu tibuli bwa busa.
46016001	Ebirukukwata ha bisembo eby'okukoonyera abaikiriza, na inywe mukole nkooku naragiire ebitebe by'abaikiriza ab'omu Galatiya.
46016002	Ha kiro ekibanza buli wiiki, omuntu weena omuli inywe aiheho eki arukusobora ha bintu ebi atungire, akyahule, nukwo ebisembo bisoroozibwe kara ntakaizireyo.
46016003	Obu ndihika, ndituma abamu aba mulisiima, bagenda n'ebbaruha, batwale ebisembo byanyu Yerusaalemu.
46016004	Obu mulirora nikihika nyowe kugenda, ndigenda nabo.
46016005	Ndibabungira obu ndiba mmazire kuraba Makedoni, habwokuba oku nuho ndukwenda kuleetwa.
46016006	Obundi ndisobora kumara na inywe ebiro bike, rundi kumarrayo ebiro by'obutiti, nukwo mumboherre ha ndiba ningenda hoona.
46016007	MUKAMA obu aligonza, ninihira kumara na inywe ebiro bike, habwokuba tindukwenda kubarora nk'arukubahungukira kwonka.
46016008	Baitu ninyija kwikara ndi Efeeso okuhika ha kiro eky'obugenyi bwa Pentikooti,
46016009	habwokuba mbaire ntungire omugisa mukooto ogw'okukorra hanu eby'omugaso bingi, kyonka haroho baingi abarukumparana.
46016010	Timoteho obu aliija oku, mumujwahukirre kandi mukorrane nawe kurungi, habwokuba naakora omulimo gwa MUKAMA nka nyowe.
46016011	Nahabweki hatabaho arukumugaya; mumukoonyere, amale orugendo rwe n'obusinge, agaruke nambere ndi; habwokuba nyowe n'ab'oruganda boona tumutegeriize.
46016012	Kandi mugenzi waitu Apolo, nkamwesengereza muno ababungire hamu n'ab'oruganda abandi baitu abaire atakagondeze. Aliija obu alitunga omwanya.
46016013	Mwikale nimurora, mugumire omu kwikiriza kwanyu, mube bantu manzi kandi ab'amaani.
46016014	Byona ebi murukukora, mubikolege nimugonzangana.
46016015	Hati nu, bagenzi bange, mumanyire ngu, eka ya Sitefana niyo yabandize kuhinduka omu Akaaya kandi bakeehayo kuheereza abaikiriza;
46016016	nimbateererra muhege ekitiinisa abantu nk'abo, hamu n'abakozi abandi bataahi baitu.
46016017	Nkasemererwa habw'okwija kwa Sitefana na Fotunato n'Akaiko, habwokuba bakakora ebi mwakubaire mukozire muroho;
46016018	ningira bakahumuuza omwoyo gwange n'ogwanyu. Abantu nk'abo mubahege ekitiinisa.
46016019	Ebitebe by'abaikiriza Ruhanga ab'omu Asiya babaramukize. Akwila na Pirisika, hamu n'ekitebe ky'abaikiriza abeesorooleza omunju yabo babaramukize muno omu MUKAMA.
46016020	Ab'oruganda boona babaramukize. Muramukyangane nimugwangana omu kifuba nk'abantu ba Ruhanga.
46016021	Nyowe Paulo, okuramukya kunu nkwehandikiire nyenka n'omukono gwange.
46016022	Obu haraaba haroho weena atarukugonza MUKAMA, ogu akyenwe. Ija, Ai MUKAMA!
46016023	Embabazi za MUKAMA waitu Yesu Kristo ziikale na inywe.
46016024	Inywena nimbagonza omu Kristo Yesu. Amiina.
47001001	Nyowe Paulo, Ruhanga ou yasiimire mba mukwenda wa Kristo Yesu, na Timoteho mugenzi waitu, nituhandiikira ekitebe ky'abaikiriza Ruhanga abali Korinto, hamu n'abantu ba Ruhanga boona abali omu Akaaya yoona.
47001002	Nitubagondeza emigisa n'obusinge obwa Ruhanga Isiitwe na MUKAMA Yesu Kristo.
47001003	Akugizibwe Ruhanga, Ise MUKAMA waitu Yesu Kristo, Isiitwe ow'embabazi kandi Ruhanga omuhuumuza.
47001004	Nuwe Ogu anyakutuhuumuza omu bujune bwaitu bwona, nukwo na itwe tusobole kuhuumuza abandi abali omu bujune bw'emiringo yoona, nitubahuumuza Ruhanga nkooku yatuhuumwize.
47001005	Okubonabonesibwa kwa Kristo nkooku kwasaagire hali itwe, nukwo okuhuumuzibwa kwaitu omu Kristo kwasaagire kuti.
47001006	Itwe obu tubona enaku, twibona nukwo inywe muhuumuzibwe kandi mujunwe. Kandi obu tuhuumuzibwa, tuhuumuzibwa habwanyu nukwo mutunge amaani agarukuleeta okugumiisiriza enaku, nk'ezaitu ezi tugumiisiriza.
47001007	Nikyo tubeesigira muno, nitumanya inywe nkooku murukubonabonesibwa hamu na itwe, nukwo mulihuumuzibwa hamu na itwe.
47001008	Ab'oruganda, nitugonza inywe mumanye emihito ei twaboine omu Asiya; habwokuba ekatukiza muno amaani, yatutereburra kimu, titwanihira kukira.
47001009	Mazimakwo tukateekereza ngu, tusingirwe omusango gw'okufa. Ningira eki kikabaho tuleke kweyesiga itwenka, baitu twesige Ruhanga anyakuhuumbura abafu.
47001010	Nuwe yatujunire akabi k'okufa, kandi nuwe alitujuna. Nuwe turukwesiga nkooku araikaraga naatujuna.
47001011	Na inywe mutukoonyerege nimutusabira. Nukwo omugisa tuheebwa habw'okusaba kw'abaingi, abandi baingi baligusiimira Ruhanga habwaitu.
47001012	Okwenyumiza kwaitu nkunu, kandi omutima gwange nigugumya ngu, omunsi munu, n'okukira muno omuli inywe, tukakora ebihikire nitubooleka engeso nungi kandi ez'amazima eziruga hali Ruhanga; tutarukwesiga magezi g'ensi, baitu embabazi za Ruhanga.
47001013	Na hati titurukubahandiikira kindi, kwihaho ebi murukusobora kusoma mukeetegereza. Kandi ninihira nimwija kwetegerereza kimu,
47001014	nkooku mwayetegeriizeho ekicweka. Nukwo na inywe mulisobora kwehaisa habwaitu, nka itwe oku tulyehaisa habwanyu ha kiro ky'okwija kwa MUKAMA Yesu.
47001015	Obu namazire kwetegereza ebi byona, nkacwamu kubanza kubabungira nukwo mwongere kusemererwa obwa kabiri.
47001016	Nkagonza kubabungira obu nkaba ningenda Makedoni kandi mbaleetweho nindugayo. Nukwo na inywe mumboherre ningenda Buyudaaya.
47001017	Obu nagondeze kukora nti, nimugira nkaba nyina emitima ebiri? Rundi ebi nteegeka kukora, mbitegeka nk'omuntu kwonka, arukugamba ati: Ego, kandi omu kacu kake ati: Nangwa?
47001018	Nindahira Ruhanga w'amazima, ekigambo eki tubagambira tikiri Ego na Nangwa.
47001019	Habwokuba Omwana wa Ruhanga Yesu Kristo, nyowe, Silivano na Timoteho, ou twabatebiize, akaba atali Ego na Nangwa; baitu omuli uwe obutoosa ekigambo kya Ruhanga kiba Ego.
47001020	Ningira omuli uwe, byona Ruhanga ebi yaraganiize biba Ego. Nikyo tugambira tuti: Amina, nituraba omuli uwe habw'okuhaisa Ruhanga ekitiinisa.
47001021	Ruhanga nuwe atugumya itwena: itwe hamu na inywe, kandi nuwe yatutumire;
47001022	akatutaho akarorwaho, kandi yatuha Mwoyo we mu mitima yaitu, abe mukwato gw'ebi atwahuliire.
47001023	Baitu Ruhanga nuwe kaiso wange, ekyantangire kugaruka oku nukwo kubaganyira.
47001024	Itwe tuleke kwefoora balemi b'okwikiriza kwanyu; baitu nitukora hamu na inywe nukwo musemererwe habwokuba omu kwikiriza kwanyu mwikara mugumire.
47002001	Nikyo nacweriiremu kutagaruka kubabungira ndeke kubatuntuza.
47002002	obu ndabatuntuza, mara nibaha abarandeetera omuhimbo? Ogu ou ntuntwize?
47002003	Kandi nikyo nabahandiikiriire, nukwo obu ndiija, ndeke kubiihizibwa abo abaakubaire nibandeetera omuhimbo. Habwokuba nkagumya nti: okusemererwa kwange kuliba kusemererwa kwanyu inywena.
47002004	Nkabahandiikira nyina obujune bwingi n'obusaasi omu mutima, kandi n'amaizi maingi omu maiso, ntarukugenderra kubatuntuza, baitu okubooleka nkooku mbagonza muno.
47002005	Obu haraaba haroho ayakozire ekirukusaaliza, atasaalize nyowe nyenka, baitu akabasaaliza inywena.
47002006	Omuntu nk'ogu, ekifubiro eki yahairwe abaingi, nikimumara.
47002007	Haakire mwakumuganyiire mumuhuumuza, nukwo aleke kutereburwa obujune obuhinguraine.
47002008	Nikyo ndukubeesengerereza nti: Mugaruke mumwoleka engonzi.
47002009	Nikyo nahandiikiire ningenderra okubalenga, mmanye obu muraaba nimuhurra omu byona.
47002010	Weena ou muganyira, na nyowe mmuganyira. Kandi obu haraaba haroho eki naaganyiire, nkakiganyira habwanyu, omumaiso ga Kristo,
47002011	nukwo tutange Sitaani kutusingura; habwokuba emitego ye tugimanyire.
47002012	Obu nahikire Turoha kurangirrayo Amakuru Amarungi ga Kristo, oku nkasanga orwigi runkinguliirwe kukora omulimo gwa MUKAMA.
47002013	Baitu omutima gwange gutahuumule habw'okutasangayo mugenzi wange Tito. Nukwo kubaraga, nayongera nagenda Makedoni.
47002014	Baitu Ruhanga asiimwe, anyakutusinguza butoosa omu Kristo, kandi naakorra omuli itwe kurarangya hoona amakuru ag'okumumanya, amakuru agarukuboya nk'omugaju.
47002015	Habwokuba hali abantu abarukujunwa n'abandi abarukuhwerekerra, itwe tuli mugaju gwa Kristo ogurukuboyera Ruhanga.
47002016	Hali abo abarukuhwerekerra, tuli kijunde ky'orufu ekirukwita; baitu hali abo abarukujunwa, tuli kiboya ky'obwomeezi ekirukwomeeza. Nooha asemeriire omulimo ogu?
47002017	Itwe titurukusisana nk'abaingi, ababungya ekigambo kya Ruhanga kukiihamu amagoba; baitu tuli bantu beesigwa, abaatumirwe Ruhanga, kandi twegeseza omumaiso ge nk'abaheereza ba Kristo.
47003001	Hati twagaruka kwehaisa itwenka? Nitwetaaga ebbaruha ez'okuturanga hali inywe, rundi inywe kutuha ez'okuturanga ahandi, nkooku abandi barukuzeetaaga?
47003002	Inywe inywenka niinywe bbaruha yaitu ey'okuturanga, ehandiikirwe omu mitima yanyu, erukumanywa kandi erukusomwa abantu boona.
47003003	Kandi inywe muli bbaruha ya Kristo ei twakwasiibwe, ebbaruha eterahandiikirwe na bwino, baitu eyahandiikirwe Mwoyo wa Ruhanga omwomeezi; hatali ha bibbali by'amabaale, baitu ha mitima y'abantu.
47003004	Obu nubwo obwesige obu twina hali Ruhanga omuli Kristo.
47003005	Itwe titurukwemarra. Titurukusobora kugamba ngu, ekintu kyona nikiruga hali itwe; baitu okwemara kwaitu kuruga hali Ruhanga,
47003006	ayatusoboize kuba baheereza b'Endagaano Empyaka, etarahandiikirwe omu nyuguta, baitu eyahandiikirwe omu myoyo yaitu; habwokuba enyuguta ita, baitu Omwoyo gwomeeza.
47003007	Endagaano eya ira eyasarwirwe ha mabaale, obu eraaba yaizire n'ekitiinisa kingi, ekyatangire Abaisirairi kurora amaiso ga Musa habw'okumulikana kwago, kandi kunu ekaba neija kuhwaho,
47003008	endagaano empyaka enyakuleetwa Mwoyo teriija n'ekitiinisa ekirukukiraho?
47003009	Nahabweki endagaano eyasingisize omusango obu eraaba yaizire n'ekitiinisa, endagaano erukwihaho omusango esemeriire kugikirra kimu ekitiinisa.
47003010	Mazimakwo endagaano eyaizire ira n'ekitiinisa hati tekyainakyo, habwokuba kikamarwaho ekitiinisa ekindi ekirukukikiraho.
47003011	Endagaano enyakuhwaho obu eraaba yatungire ekitiinisa kyayo, egi etarukuhwaho esemeriire kutunga ekirukukiraho obwingi.
47003012	Itwe abaina okunihira nk'oku, nikyo twegeseza n'obumanzi.
47003013	Tituli nka Musa ayayeswekeriire ha maiso, nukwo Abaisirairi baleke kurora ekitiinisa kye nkooku kyagendaga nikikeeha.
47003014	Mara emitima yabu ekagumangana; n'okuhika hati obu basoma Endagaano ya ira, ekisweko nk'eki kiroho kandi tikibaruga ha maiso, habwokuba omu Kristo wenka nuho kiihirwaho.
47003015	Nangwa n'okuhika hati ebya Musa obu bisomwa, ekisweko eki kiikara kiswekere emitima yabu;
47003016	baitu omuntu obu ahindukira MUKAMA, ekisweko eki kiihwaho.
47003017	Hati MUKAMA ogu nuwe Mwoyo, kandi nambere hali Mwoyo wa Ruhanga, nuho haba obusinge.
47003018	Na itwe itwena obu turaaba niturora ekitiinisa kya MUKAMA n'amaiso agataswekerwe, tuhindurwa kusisana nawe, nituruga omu ktiiinisa ekimu, nitutaaha omu kindi ekirukukiraho; kandi eki kikorwa MUKAMA anyakuli Mwoyo.
47004001	Nahabweki itwe abaahairwe obuheereza bunu habw'embabazi za Ruhanga, titurukuterebuka.
47004002	Tukanga ebirukukwasa ensoni n'ebirukukorwa omu nsereko. Tituli bagobya, tituhindahindura ekigambo kya Ruhanga, baitu amazima tugooleka bbwa, nukwo abantu boona batusiimire omu mitima yabo omumaiso ga Ruhanga.
47004003	Amakuru gaitu Amarungi noobu garaaba gaswekeriirwe, baitu gaswekeriirwe habw'abo boona abarukuhwerekerra.
47004004	Nubo abo abatarukwikiriza, habwokuba omukuru w'ensi enu aswekeriire emitima yabo, nukwo abatange kurora omusana ogw'Amakuru Amarungi ag'ekitiinisa kya Kristo, anyakuli kisisani kya Ruhanga.
47004005	Itwe titwegambaho itwenka, baitu turangirra Yesu Kristo nkooku ali MUKAMA, kandi itwe tuli baheereza banyu habwe.
47004006	Ruhanga ayagambire ati: “Leka omusana gujwere omu mwirima,” nuwe yamulikire omu mitima yaitu, yatuha kwoleka abantu ekitiinisa kya Ruhanga ekyazookere omu Kristo.
47004007	Baitu itungo eri, itwe twinalyo omu bibindi by'ibumba habw'okwoleka obusobozi obuteerengwa nkooku buli bwa Ruhanga, tibuli bwaitu.
47004008	Tugosirwe embaju zoona, baitu titufunziibwe; tusobiirwe, baitu tirurukuterebuka.
47004009	Tuhiiganizibwe, baitu titunagiriziibwe; tutiirwe hansi, baitu tituhwerekereziibwe.
47004010	Obutoosa tugenda twina okufa kwa Yesu omu mibiri yaitu, nukwo obwomeezi bwe nabwo buzookere omu mibiri yaitu.
47004011	Itwe obu tuba tukyali boomeezi, butoosa tuba mu kabi k'okufa habwa Yesu, nukwo obwomeezi bwe buzookere omu mibiri yaitu erukufa.
47004012	Nahabweki orufu rukorra omuli itwe, baitu obwomeezi omuli inywe.
47004013	Itwe nkooku twina omwoyo gumu ogw'okwikiriza nk'ogwa Daudi ayahandiikire ati: “Nkaikiriza, nikyo nabaliize.” Na itwe nitwikiriza, nikyo turukubaliza.
47004014	Nitumanya ogu ayahumbwire MUKAMA Yesu omu bafu nkooku alituhumbuura hamu nawe, nukwo itwena atuhikye nambere ali.
47004015	Habwokuba byona biroho habwanyu. Kandi emigisa ya Ruhanga nkooku erukugenda neekanya omu bantu abarukweyongera obwingi, nukwo emigisa ye ekanyise eti okusiima kwaitu, kandi Ruhanga aheebwe ekitiinisa.
47004016	Nahabweki titurukuterebuka. Omubiri gwaitu noobu guraaba nigujunda, baitu omwoyo gwaitu gugaruka buhyaka buli kiro.
47004017	Omuhito gunu omuke ogw'akasumi kake nigututeekaniriza ekitiinisa ekitahwaho kandi ekitainganwa.
47004018	Itwe titurukuta maiso ha bintu ebirukurorwa, baitu tugata ha bintu ebitarukurorwa; habwokuba ebirukurorwa bihwaho, baitu ebitarukurorwa tibihwaho.
47005001	Nitumanya ngu, orusiisira oru turukwikaramu omu nsi obu ruliseeswa, tulinda ekyombeko ekindi Ruhanga eki alituha. Niyo nju etombekerwe mikono, baitu ey'omwiguru kandi ey'ebiro n'ebiro.
47005002	Kyamazima, omu mubiri gunu nitusinda, nitwegomba kujwekwa omubiri gwaitu ogw'omwiguru.
47005003	Obu tuliba tumazire kugujwara, tutalisangwa tuli busa.
47005004	Obu tuba tukyali omu rusiisira runu, tusinda habw'omwetunturo, tutarukwenda kujuurwa nangwa, baitu nitwenda kwongerwaho ekijwaro ekindi, nukwo ekijwaro kinu ekirukufa kisobole kuhigiza kiri ekirukwomeera.
47005005	ayatutekaniriize ekintu eki nuwe Ruhanga, ayatuhaire mwoyo, abe mukwato gwaitu gw'ebi ebirukwija.
47005006	Eki nikyo kitugumya omutima butoosa; nitumanya ngu, obu tuba tukyali owaitu omu mubiri, tuba tuli hara na MUKAMA.
47005007	itwe tugenda nitwikiriza kwonka, tutarukurora bwerebwere.
47005008	Twikara tugumize omutima, baitu twakugondeze kwahukana n'omubiri gunu, nukwo tugende twikale na MUKAMA.
47005009	Nahabweki, noobu turaaba tukyali omu mubiri rundi tugurugiremu, baitu tugenderrege kumusemereza.
47005010	Habwokuba itwena tulizooka omumaiso g'ekitebe kya Kristo eky'okucweraho emisango, nukwo buli omu asasurwe habw'ebirungi rundi ebibi ebi yakozire akyali omu mubiri ogu.
47005011	Itwe habw'okumanya MUKAMA nkooku ali w'okutiinwa, nikyo twekambisiza abantu; baitu Ruhanga nuwe arukumanya nkooku tuli, kandi ninihira na inywe, emitima yanyu eki neekimanya.
47005012	Titurukugaruka kweyumiza hali inywe, baitu nitubaha obulyo bw'okwenyumiza habwaitu, nukwo musobole kugarukamu abo abarukwenyumiza ha bya haruguru, ebitali by'omu mutima omu nda.
47005013	Itwe obu turaaba tuhungutukire, tuhungutukire habwa Ruhanga; obu turaaba tuteekaine, tuteekaine habwanyu.
47005014	Habwokuba engonzi za Kristo zituhambiriza, kandi nitugumiza kimu: omu nkooku yaferiire boona, nahabweki boona bakafa.
47005015	Kandi akafeera boona nukwo abarukwomeera babe batakyayomeera habwabu bonka, baitu boomere habw'ogu ayabaferiire kandi ayabahumbuukire.
47005016	Nahabweki, okuruga hati titukyatonda muntu weena habw'obuzaale bw'omubiri. Noobu turaaba twamanyire Kristo omu buzaale bw'omubiri, baitu hati titukyamumanya tuti.
47005017	Ningira omuntu weena obu aikara omu Kristo, aba kihangwa kihyaka. Ebya kara biba bihoire, aho byona bifookere bihyaka.
47005018	Ebi byona biruga hali Ruhanga ayatwegaruliire naaraba omu Kristo, yatuha obukwenda obw'okugarukanizaamu abantu na Ruhanga.
47005019	Nukwo kugamba: omu Kristo, Ruhanga akeegarurra abali omunsi, atakyabajunaaniza ebibi byabu; na itwe akatukwasa obukwenda obu obw'okugarukanisaamu.
47005020	Hati tuli ngabwa za Kristo, Ruhanga naateererra abantu naaraba omuli itwe. Nikyo turukubeesengerereza omu ibara lya Kristo, mugarukanganemu na Ruhanga.
47005021	Ogu ataramanyire kibi, Ruhanga akamufoora kibi habwaitu; nukwo omuli uwe tubagane ha buhikiriire bwa Ruhanga.
47006001	Itwe abarukukora hamu nawe, nitubeesengereza muleke kutungira busa embabazi za Ruhanga.
47006002	Ningira nuwe arukugamba ati: “Nkakuhuliiriza omu kasumi akasemeriire, kandi naakukoonyera hakiro ky'okujunirwaho.” Nkako akasumi akasemeriire; kandi kinu nikyo kiro ky'okujunirwaho.
47006003	Titurukwenda kutalibaniza omuntu weena, omulimo gwaitu guleke kusangwamu ensobi yoona;
47006004	baitu omu byona nitweyoleka nk'abaheereza ba Ruhanga. Nitugumiisiriza muno: omu kubonabonesibwa, omu bulemeezi, omu mihito,
47006005	omu kuteerwa enkoba, omu nkomo, omu kwimukirirwa, omu kutalibana, omu kuraara ha muro, n'omu kurumwa enjara.
47006006	Tuli baheereza ba Ruhanga omu kwerinda, omu kumanya, omu kugumiisiriza, omu mbabazi, omu Mwoyo Ahikiriire, omu kugonzangana okutarumu bugobya,
47006007	omu kubaza amazima, n'omu maani ga Ruhanga; tukwasire eby'okurwanisa eby'obuhikiriire omu mukono gw'obulyo n'ogw'emoso.
47006008	Tuli baheereza be omu kuheebwa ekitiinisa n'omu kugaywa, omu kugambwaho kubi n'omu kugambwaho kurungi. Nitubarwa nk'abagobya, kunu tuli b'amazima;
47006009	nk'abatamanyirwe, kunu nitumanywa kurungi; nk'abarukufa, kunu tuli boomeezi; nk'abafubiirwe, kunu titwisirwe;
47006010	nk'abali omu bujune, kunu nitusemererwa; nk'abanaku, kunu nituguudahaza baingi; nk'abataina kantu, kandi kunu twina byona.
47006011	Bakorinto inywe, tubabaliize bbwa; tubanjuruliire emitima yaitu.
47006012	Itwe tutabatangire kutwehikya, baitu ebiteekerezo byanyu nibyo bibatangire kutwehikya.
47006013	Nimbahana nk'abaana bange, na inywe emitima yanyu mugyanjurre nkooku tubanjuruliire ogwaitu.
47006014	Muleke kuteerana n'abatarukwikiriza. obuhikiriire bwina bukwatane ki n'obubi? Rundi ekyererezi n'omwirima biina bukwatane ki?
47006015	Kristo aina bukwatane ki embandwa Beliyaali? Rundi arukwikiriza ateerana ata n'atarukwikiriza?
47006016	Enju ya Ruhanga ikirraniza eta n'ibandiro? Itwe tuli Nju ya Ruhanga omwomeezi; nkooku Ruhanga yagambire ati: “Ndabaikaramuga nimbagenderamu. Ndiba Ruhanga wabu, kandi bbo baliba bantu bange.
47006017	Nikyo Ruhanga arukugambira ati: Mubarugemu, mubeecwaho, kandi mutalikwataho kintu kyona ekitasemeziibwe. Nubwo na nyowe ndibatangirra.
47006018	Ndiba isiinywe, na inywe muliba batabani bange n'abahara bange; MUKAMA w'obusobozi bwona nukwo arukugamba ati.”
47007001	Abagonzibwa, nkooku twina ebyaraganiziibwe ebi, katwoge oburofu bwona obw'omubiri n'obw'omwoyo, tube bahikiriire mali, tutiine Ruhanga.
47007002	Mutatiina kutwanjururra emitima yanyu. tiharoho muntu n'omu ou twakozire kubi, tiharoho n'omu ou twasiisire, tiharoho n'omu ou twagobiize.
47007003	Kinu tindukukigamba kubacwera omusango, habwokuba mbagambiire ira nkooku mutuli ha mutima; tuliba tuli hamu omu kufa rundi omu kwomeera.
47007004	Nimbeesiga muno; nimunyehuliza muno; mumpumwize muno. Noobu turaaba twina enaku ezirukwingana ki, baitu nyina omuhimbo ogutagambwa.
47007005	Nangwa noobu twahikire Makedoni, emibiri yaitu etahuumule naakake, baitu twabonaga enaku embaju zoona-aheeru bwabaga bulemu, omu nda butiini.
47007006	Baitu Ruhanga anyakuhuumuza abasobirwe, akatuhuumuza habw'okwija kwa Tito.
47007007	Tikuli kwija kwe kwonka, baitu n'okuhuumuzibwa oku mwamuhuumwizemu. Akatutebeza ekihika kyanyu, okuganya kwanyu, n'obwekambi mwayolekere habwange. Bikanyongera kusemererwa.
47007008	Noobu ndaaba nababihiize habw'ebbaruha ei nabahandiikiire, tindukukyeijukya. Nkabanza kukyeijukya, habwokuba nindora ebbaruha egi ekabasaaliza okumara akasumi kake.
47007009	Baitu hati ninsemererwa, tihali habw'okusaalizibwa kwanyu, baitu okusaalizibwa oku mwatungire kukabaleetera okwegarukamu. Inywe mukasaalizibwa nka Ruhanga oku yagondeze; itwe titwina eki twabaferiize.
47007010	Okusaalirwa Ruhanga nkooku agonza kuleeta okwegarukamu okurukuhikya ha kujunwa, kandi okusaalirwa oku timukweijukya; baitu okusaalirwa kw'ensi enu kurugwamu okufa.
47007011	Hati nu murole okusaalirwa oku Ruhanga yabagondiize nkooku kwabeekambisiize: nkooku mwataireho muno omutima okwetonganirra, nkooku mwasaalirwe, oku mwatiinire, oku mwagizire ekihika, oku mwayekambiire, oku mwafubire abaasobeze! Omuli ebi byona mukeeyoleka nkooku mutaina musango omu bigambo ebi nabahandiikiire.
47007012	Nahabweki obu ndaaba nabahandiikiire, ntabahandiikire habw'ogu ayasobeze, rundi habw'ogu ou baasobezeho; baitu nkabahandiikira nukwo mbooleke obwekambi obu mwatugiriire nkooku Ruhanga abwetegeriize.
47007013	Eki nikyo kyatuhuumwize. Tikuli okuhuumuzibwa kwaitu oku kwonka, baitu tukeeyongera kusemererwa muno habw'okurora omuhimbo gwa Tito, habwokuba inywena mukamugarra omutima omu nda.
47007014	Obu ndiba nnamwolekere nkooku ndukwesiima habwanyu, eki kitankwase nsoni. Ningira buli kintu kyona eki twabahaisizeho kyali ky'amazima, n'okwehaisa kwaitu omu maiso ga Tito nikweyoleka nkooku kuli kw'amazima.
47007015	Omutima gwe gwona guhweriire hali inywe obu arukwijuka obuhulizi bwanyu, n'oku mwamutangiriire nimutiina kandi numutukumira.
47007016	Na nyowe ninsemererwa habwokuba nimbeesigira kimu.
47008001	Bagenzi baitu, nitugonza mumanye emigisa ya Ruhanga eyahairwe ebitebe by'abaikiriza abali Makedoni.
47008002	Obu bakaba nibalengesebwa emihito nyingi, okusemererwa kwabu kukeeyongera, kwabaleetera okugaba muno kandi kunu obunaku bwabu bukaba buhinguraine.
47008003	Kinu ninkigumya: bakagaba nkooku baasoboire n'omutima gumu, n'okukiza baakizaaho.
47008004	Baatusabaga nibatwesengereza tubaikirize nabo bakoonyere abantu ba Ruhanga
47008005	eki bakakikora nkooku tukaba tutarukunihira, habwokuba bakabanza kwekwasa MUKAMA, kandi na itwe baatwekwasa habwa Ruhanga.
47008006	Nikyo twasabiire Tito amalirize omuli inywe omulimo ogu ogw'embabazi, ogu akaba atandikire.
47008007	hati nkooku muli kurungi mu byona, omu kwikiriza, omu kugamba kamu, omu kumanya, omu kwekamba kwona, n'omu kutugonza, nukwo mwekambire muno okuhikiriza ekikorwa eki eky'embabazi.
47008008	Eki tindukukigamba nk'arukubahambiriza, baitu ningenderra kubooleka obwekambi bw'abandi, nukwo mmanye okugonza kwanyu obu kuraaba kuli kw'amazima.
47008009	Inywe nimumanya embabazi za MUKAMA waitu Yesu Kristo. Noobu araaba yabaire ali muguuda, baitu habwanyu akafooka munaku, nukwo obunaku bwe bubafoole baguuda.
47008010	Kandi omu kikorwa kinu eky'embabazi nimbahabura nti: kirungi mumalirize eki mwatandikire omwaka oguhoire, muleke kumara gakora kwonka baitu mukole n'engonzi.
47008011	Mukatandika kara nimwenda kukoonyera, mweyongere mumalirize n'ebi mutungire.
47008012	Omuntu obu aikiriiza okukoonyera, nikihika ogu okukozesa ebi ainabyo, hatali ebi ataina.
47008013	Tindukugamba ngu, abandi banguhirwe, inywe mulemererwe.
47008014	Baitu habw'obwinganiza: ebyanyu ebi musaagisize omu kasumi kanu, bikoonyere bali; kandi nabo ebi balisaagisa bikoonyere inywe, nukwo habeho okwinganaingana.
47008015	Nkooku kyahandiikirwe kiti: “Ayasoroize bingi, atasaagise bingi; kandi ayasoroize bike, ataseege.”
47008016	Ruhanga asiimwe ayatairemu Tito omutima ogw'okubatunturra nk'ogwange.
47008017	Akaikiriza kwija, tihali itwe kumusaba kwonka, baitu habw'okwehayo kwe. Uwe wenka akacwamu kwija owanyu.
47008018	Kandi nitumutuma hamu na mugenzi waitu arukumanywa muno omu bitebe byona by'abaikiriza, nukwo arangirreyo Amakuru Amarungi.
47008019	Tikiri eki kyonka, baitu akomerwe ebitebe by'abaikiriza kugendaga na itwe omu mulimo ogu ogw'embabazi. Omulimo ogu turukukora habw'okuhaisa MUKAMA ekitiinisa n'okwoleka omutima omurungi ogu twinagwo.
47008020	Kandi na itwe turagirwa kwerinda, tihaikara kubaho arukutubazaaho kubi habw'ebisembo ebi ebingi ebi turukurolerra.
47008021	Ningira eki turukugenderra nukwo kukora ebirukusiimwa, hatali omu maiso ga Ruhanga honka, baitu n'omu maiso g'abantu boona.
47008022	Kandi hamu nabo nitutuma mugenzi waitu ondi ou twalengeseze emirundi nyingi, twarora ali mwekambi omu bingi; baitu hati mwekambi kukira nkooku akaba ali, habwokuba naabeesiga muno.
47008023	Mara Tito, nuwe mugenzi wange ou ndukukora nawe okubaheereza; kandi bagenzi baitu abo boona, nubo batumirwe ebitebe by'abaikiriza, kandi nubo bahaisa Kristo ekitiinisa.
47008024	Nahabweki mubooleke ebirukugumya engonzi zanyu kandi mwoleke nkooku turukwenyumiza habwanyu, nukwo ebitebe byona by'abaikiriza bisobole kukimanya.
47009001	Tikirukunyetaagisa kubahandiikira ha by'okukoonyera abantu ba Ruhanga,
47009002	habwokuba nimmanya nkooku mwikara mweteekaniize kukikora. Nikyo ndukubeehaisizaamu omu Bamakedoni nimbagambira nti: Abaakaaya bamazire omwaka beeteekaniize kukoonyera. Kandi obwekambi bwanyu nubwo bwekambisize baingi omuli bo.
47009003	Nimbatumira bagenzi baitu banu, nukwo okwehaisa kwaitu habwanyu omu kukoonyera abaikiriza kuleke kufa busa, baitu babasange mweteekaniize nkooku nabagambiire.
47009004	Abamakedoni abamu bataikara kwija na nyowe bakabasanga muteeteekaniize, tukahemuka-nangwa na inywe mukahemuka-kandi kunu tukabeesiga muno.
47009005	Nikyo naroliire nikyetaagwa kusaba bagenzi baitu banu baije owaanyu ntakaizire, bateekanize kara ekisembo kyanyu eki mwaraganiize ira. Kisangwe kiteekaniziibwe, kitali ky'okuhambirizibwa, baitu habw'okwehayo kwanyu.
47009006	Eki ndukugamba nkinu: anyakusiga bike, aligesa bike; kandi anyakusiga bingi, aligesa bingi.
47009007	Buli muntu leka agabe nkooku acwiremu omu mutima gwe, atarukubalirra rundi atarukuhambirizibwa; habwokuba Ruhanga asiima omuntu omwenda.
47009008	Inywe, Ruhanga naasobora kubaha emigisa ya buli mulingo, nukwo mwikale nimutunga byona ebi murukwetaaga, kandi nimwija kusaagisaho eby'okukoonyera buli mulimo gwona omurungi.
47009009	Nkooku kyahandiikirwe kiti: “Agaba n'obwenda, kandi agabira abaseege; obuhikiriire bwe bwikaraho ebiro byona.”
47009010	Ogu anyakuha omusigi embibo, akamuha n'ebyokulya, na inywe alibaha embibo yanyu kandi agyeze. Asobole n'okukanyisa ebikorwa by'obwenda ebi mukora.
47009011	Nimwija kuguudahara omu byona habw'obwenda bwanyu bwingi obulireetera Ruhanga okusiimwa habwaitu.
47009012	Ningira okugabira abaseege tikurukukoonyera abantu ba Ruhanga bonka, baitu kukoonyera baingi okusiima Ruhanga.
47009013	Habw'okukora omulimo ogu ogw'embabazi mukaguhikya, mulihaisa Ruhanga ekitiinisa nimujurra kandi nimwikiriza Amakuru Amarungi ga Kristo. Kandi mulimuhaisa ekitiinisa habw'obwenda bwanyu omu bintu mwabagabiire n'ebi mwahaire abandi boona.
47009014	Nabo baraabatahoga omutima nibabasabira habw'embabazi nyingi za Ruhanga ezikora omuli inywe.
47009015	Ruhanga asiimwe habw'ekisembo kye ekitagambwa.
47010001	Nyowe Paulo, ou murukuteekereza nyeculeeza obu mba na inywe, kandi mba manzi obu mba ndi hara, habw'obuculeezi n'embabazi za Kristo,
47010002	nimbeesengereza nti: obu ndiija oku ndeke kwoleka amaani aga nakugondeze kwoleka abo abarukuteekereza ngu, nitukora nk'ab'ensi enu oku bakora.
47010003	Noobu turaaba tuli omunsi, baitu titurukurwana nk'ab'ensi.
47010004	Eby'okurwanisa by'obulemu bwaitu tibiri by'abantu, baitu by'amaani ga Ruhanga agahwerekereza ebigo ebigumire.
47010005	Itwe tumaraho empaka zoona hamu n'ekintu ekindi kyona eky'okwekuliriza ekirukutanga abantu kumanya Ruhanga, kandi tugarra ebiteekerezo byona eby'abantu hali Kristo.
47010006	Inywe obu mulikamara kumworobera, nubwo na nyowe ndyeteekaniza kufubira buli ntahurra yoona.
47010007	Murole ebibali omu maiso. Omuntu weena obu araaba naagumya nkooku ali wa Kristo, aijuke na itwe tuli ba Kristo nkawe.
47010008	Noobu ndaaba nimpinguranizaaho kwehaisa habw'obusobozi MUKAMA obu yatuhaire kubagumya n'okubombeka, butali bw'okubahwerekereza, eki tikyankwase nsoni.
47010009	Nyowe tinaakugondeze kusisana nk'arukubatiinisiriza n'ebbaruha zange zinu.
47010010	Habwokuba abamu nibagamba bati: “Ebbaruha ze zigumire kandi z'amaani, baitu omu nzooka ye muceke, n'emigambire ye busamu kantu.”
47010011	Abarukugamba bati, leka bamanye ebi tuhandiika omu bbaruha tutaroho, nibyo tukora turoho.
47010012	Itwe titurukwenda kwebara rundi kwerengesaniza n'abandi abarukwehaisa bonka. Bbo obu balengangana kandi bakeerengesaniza bonka, baba bataina eki barukwetegereza.
47010013	Baitu itwe titurukwija kwehaisa kukira ha rulengo Ruhanga yatutaireho. Omu rulengo oru, na inywe nuho muli.
47010014	Itwe titurukuhinguza ha rulengo oru, nk'abatarabahikireho. Ningira niitwe twabandize kubahikaho, twabaleetera Amakuru Amarungi ga Kristo.
47010015	Titurukuhinguraniza kwehaisa habw'emirimo eyakozirwe abandi; baitu nitunihira ngu, okwikiriza kwanyu nkooku kurukweyongera, n'okurangaanwa kwaitu omuli inywe nakwo kulyeyongera muno.
47010016	Nukwo tusobole kurangirra Amakuru Amarungi omunsi eza hara ohingwire owaanyu, tutarukwehaisa habw'emirimo eyakozirweyo omuntu ondi.
47010017	Kikahandiikwa kiti: “Anyakuhaisa, leka ahaisanize MUKAMA.”
47010018	Omuntu anyakwehaisa tali uwe asiimwa, baitu ogu anyakuhaisibwa MUKAMA.
47011001	Naakugondeze mungumiisirize omu budoma bwange obuke. Mbeesengeriize mungumiisirize!
47011002	Ihali mbakwatiire, lirungi nk'erya Ruhanga; habwokuba nkabasweza Kristo nukwo mbaheyo nk'omugole empikirre anyakuswirwe omusaija omu.
47011003	Baitu nintiina, enjoka nkooku yabiihabiihire Eva n'obugobya bwayo, ebiteekerezo byanyu nabyo nibiija kuhabisibwa mukaruga omu kweheera kimu Kristo.
47011004	Kakuba haija omuntu akabeegesa Yesu ondi, atali ogu ou twabeegeseze, rundi mukatunga mwoyo ondi ou mutaratungire kara, rundi mukaikiriza amakuru agaahukaine hali aga mwaikiriize kara, timwakubiikirize ahonaaho?
47011005	Nyowe ninteekereza nti: abakwenda rurangaanwa tibaina eki barukunkiza naakake.
47011006	Noobu ndaaba ntabaza kurungi, baitu amagezi nyinago, kandi ebintu byona nkabibasoborra kurungi.
47011007	Nyowe nkasobya obu nayebundaize nukwo inywe munyumizibwe, rundi obu nabarangiriire Amakuru Amarungi ga Ruhanga mutaina eki mwansaswire?
47011008	Ebitebe ebindi by'abaikiriza nkabamaraho ebyabo, nukwo mpeereze inywe.
47011009	Obu nkaba ndi na inywe ntaina kantu, busaho n'omu ou naleetiire bulemeezi, baitu ebi nkaba ninyetaaga nkabiheebwa bagenzi baitu abaarugire Makedoni. Nahabweki nkeerinda kandi ndyerinda kutabajwahya omu mulingo gwona.
47011010	Kanjurre amazima ga Kristo aga nyinago nti: Busaho n'omu alintanga kwehaisa omunsi za Akaaya.
47011011	Kandi eki nsobora kukigamba ntarukubagonza? Ruhanga amanyire nkooku ndukubagonza.
47011012	Baitu eki ndukukora hati nikyo ndiikara ninkora, nukwo ncwe abo abarukugonza kwehaisa ngu, omulimo ogu barukukora nugwo gumu n'ogwaitu.
47011013	Nangwa, abantu nk'abo tubeeta bakwenda b'ebisuba, bakozi ngobya, nibeefoora nk'abakwenda ba Kristo.
47011014	Eki kireke kutuhuniriza, habwokuba na Sitaani wenka ayefoora nka malaika w'omusana.
47011015	Nahabweki tikirukuhuniriza kurora abaheereza be nibeefoora nk'abaheereza b'obuhikiriire. Empero yaabo eringana ebikorwa ebi barukukora.
47011016	Ningaruka kugamba nti: Muleke kuteekereza ngu, ndi mudoma. Nangwa, noobu muraaba nimunteekereza muti, baitu mungumiisirize nk'omudoma, nukwo nyehaisizeeho kake.
47011017	(Eki ndukwija kugamba, tindukukigambisibwa obusobozi bwa MUKAMA, baitu ninkigamba nk'omudoma arukugumya ngu, aina eky'okwehaisaniza.
47011018	Abaingi nkooku beehaisa nibasigikira ha by'ensi enu, na nyowe ka nyehaise nti.)
47011019	Inywe muba b'amagezi, nikyo abadoma mubagumiisiririza n'okusemererwa!
47011020	Mumanyire kugumiisiriza omuntu noobu abafoora abairu, rundi abanyaga, rundi abazindiriza, rundi abeehulirraho, rundi abateera empi.
47011021	Ebi nimbigamba nk'anyakwina ensoni, habwokuba itwe tutasobole kubigumira. Baitu ebireetera omuntu weena obumanzi obw'okwehaisa; kambaze nk'omudoma-na nyowe nibyo birukundeetera kwehaisa.
47011022	Bbo Bahebburaayo? Na nyowe nukwo ndi. Bbo Baisrairi? Na nyowe nukwo ndi. Bbo baijukuru ba Abburahamu? Na nyowe nukwo ndi.
47011023	Bbo baheereza ba Kristo? Na nyowe nukwo ndi kandi nimbakira; kambaze nk'omugu w'iraro, nimbakira omu kukora muno, nimbakira omu kubohwa omu nkomo emirundi nyingi, omu kuteerwa enkoba ezitarukubarwa, n'omu kabi k'okufa emirundi nyingi.
47011024	Emirundi etaano Abayudaaya bakanteera enkoba asatu na mwenda.
47011025	Nkateerwa emiigo kasatu, nateerwa amabaale omurundi gumu. Emeeri naagenderamuga ekacweka emirundi esatu: naagwa omu nyanja naasiibamu kandi naaraaramu.
47011026	Emirundi nyingi omu ngendo zange nkagwa omu kabi k'ebisaaru, akabi k'abanyagi, akabi omu bantu ab'ihanga lyange, akabi omu Banyamahanga, akabi omu rubuga, akabi omu irungu, akabi omu nyanja, akabi omu bagenzi baitu ab'ebisuba;
47011027	omu kutalibana n'omu kulemererwa, omu kuraara ha muro emirundi nyingi, omu njara n'iroho, omu kuburwa ebyokulya emirundi etali emu, n'omu mbeho ntaina eky'okwefubika.
47011028	Noobu ndaaba ntagambire bindi, haroho n'ebirukundemeera buli kiro, kukira muno okutunturra ebitebe byona by'abaikiriza.
47011029	Nooha aceka, nyowe ntacekere? Nooha ayesiitazibwa, nyowe ntabiihirwe?
47011030	Obu ndaaba ndi w'okwehaisa, kanyehaise habw'ebintu ebyoleka obuceke bwange;
47011031	Ruhanga, kandi Ise MUKAMA Yesu, anyakuhaisanizibwa ebiro byona, naamanya nkooku ntarukubiiha.
47011032	Omu Damasiko omulemi omukuru ow'Omukama Areeta akataho abalinzi orubuga Damasiko nukwo ankwate.
47011033	Baitu abaikiriza bakanta omu kisombero, bandabya omu idirisa, bansirimurra ha kisika ky'orubuga, naacwa omu mikono ye.
47012001	Nyowe kimpikiriire okwehaisa, noobu ndaaba ntarukukutungamu kantu. Leka nyongere kubagambira MUKAMA ebi yansuukuliire omu kubonekerwa.
47012002	Nimmanya omuntu anyakwikiriza Kristo, ayatwairwe omu iguru lya kasatu, hati haahingwireho emyaka ikumi n'ena-rundi akaba aina omubiri rundi atainagwo, tindukumanya. Ruhanga nuwe arukumanya.
47012003	Kandi nimmanya omuntu ogu nkooku yatwairwe omu Kiikaro ky'Okuhiirwa-rundi akaba aina omubiri rundi atainagwo, tindukumanya. Ruhanga nuwe arukumanya.
47012004	Akahurrayo ebigambo omuntu ebi atasobora kwatura kandi omuntu ebi atasobora kusubirra.
47012005	Leka nyehaise habw'omuntu ogu, baitu habwange tindukwija kwehaisa, kwihaho omu buceke bwange.
47012006	Noobu ndatandika kwehaisa, baitu eki tikyanteere obudoma, habwokuba ninyija kubaza amazima. Nangwa kankireke, tihaikara kubaho omuntu arukunteekerezaho ebirukukira ebi arukundoramu, rundi ebi arukumpurraho.
47012007	Baitu okuntanga kwehaisa muno habw'ebingi ebi naasuukuliirwe, nkacumitwa ihwa omu mubiri, liri nk'omukwenda wa Sitaani ow'okumbonesa, ntaliija kuhinguraniza omu kwehaisa.
47012008	Nkeesengereza MUKAMA emirundi esatu, lindugeho;
47012009	baitu uwe yangarukamu ati: “Obukonyezi bwange nibukumara, habwokuba amaani gange gahikirizibwa omu buceke bw'abantu.” Nikyo ndukwesiimira muno okwehaisaniza omu buceke bwange, nukwo amaani ga Kristo gasobole kwikara omuli nyowe.
47012010	Habwa Kristo, nikyo ndukusemererwa omu buceke, omu kujumwa, omu kulemererwa, omu kuhiiganizibwa, n'omu mihito; habwokuba obu mba muceke, nubwo ngira amaani.
47012011	Mazimakwo mbalize nk'omudoma! Niinywe mukimpambiriize, habwokuba niinywe mwakubaire nimumpaisa. Noobu ndaaba ntali kantu, baitu abakwenda abo rurangaanwa tibaina eki barukunkiza naakake.
47012012	Ebikorwa by'omukwenda ow'amazima nkabikorra omuli inywe ninyehayo muno. Nkabakorramu ebirukuhuniriza, ebyamahano, hamu n'ebikorwa by'amaani.
47012013	Ebitebe ebindi by'abaikiriza tukabakorra karungi ki aka tutarabakoliire inywe? Rundi nyowe habw'okutabasaba kantu? Ensobi egi muginganyire!
47012014	Gunu nugwo omurundi gwa kasatu nyeteekaniize kwija owaanyu. Tindukwijayo kubaleetera obulemeezi, habwokuba tindukuserrayo ebyanyu, baitu ninserra inywe. Ningira abaana tibasemeriire kwahurra abazaire eby'okubakoonyera, baitu abazaire nubo baahurra abaana.
47012015	Nyowe ndihayo ebyange n'okusemererwa kandi nyeheyo nyenka habw'emyoyo yanyu. Baitu nyowe habw'okubagonza muno, nikyo murasigikiraho kungonza kake?
47012016	Mukaikiriza nkooku ntarabaleetiire bulemeezi, baitu nimugamba ngu, nkaba ndi ncwangya kandi nkabagobeza.
47012017	Hali abo aba nabatumireho, haroho ou nayekonyiize okubagobeza?
47012018	Nkeesengereza Tito kwija oku, namutuma kugenda na mugenzi waitu onu. Kandi Tito aina eki yabagobiize? Tutakoze omwoyo gumu? Tutakwate ekirale kimu?
47012019	Na hati hoona nimukyateekereza ngu, tubaire nitwetonganirra omu maiso ganyu? Abagonzibwa, byona ebi turukubaza tubibaliza omu maiso ga Ruhanga, nkooku Kristo yakubibaliize habw'okubombeka.
47012020	Eki ndukutiina nukwo kwija nkabasanga mwina engeso ezi ntarukwenda, kandi na inywe mukansanga nyina engeso ezi mutaakwenzire; tihaikara kubayo enkungani, ihali, ekiniga, okwegonza, okuhangiira, okugambisibwa, okwetumbura, n'okujagaraza abantu.
47012021	Nintiina ngu, obu ndigaruka kwija, Ruhanga wange alimbundaaza omu maiso gaanyu, nukwo na nyowe ndirirre baingi omuli abo abaakozire kara ebibi, kandi abaayangire okwegarukamu obubi bwabu, obusiihani, n'orwanju ebi baakozire.
47013001	Gunu guraaba murundi gwa kasatu nyowe okwija owaanyu. Haroho nambere kyahandiikirwe kiti: “Buli musango gusemeriire kugumibwa abakaiso babiri rundi basatu.”
47013002	Abo abaakozire kara ebibi nkabahabura, hamu n'abandi boona. Hati noobu ndaaba ntaliyo, nimbahabura nkooku naakozire omu kubunga kwange okwa kabiri nti: Obu ndigaruka obundi, tindukwija kubaganyira
47013003	habwokuba mwikara nimwenda ekihuniriza ekiraagumya Kristo nkooku arukubaliza omuli nyowe. Uwe takwata mpora, baitu abakwasa amaani.
47013004	Akabambwa ali muceke, baitu hati ayomiire habw'amaani ga Ruhanga. Na itwe tuli baceke omuli uwe, baitu omu kubaheereza, naija kutwomeeza habw'amaani ga Ruhanga.
47013005	Mwekebere inywenka, murole obu muraaba mukyagumiire omu kwikiriza kwanyu. Mwerengese inywenka. timurukumanya Yesu Kristo nkooku ali omuli inywe? Rundi buli, ekirengeso kibasingire!
47013006	Ninihira nimwija kwetegereza itwe nkooku tutasingirwe.
47013007	Baitu nitusaba Ruhanga mutakora kibi na kimu. tikuli kugamba ngu, itwe tukasinga ekirengeso, baitu inywe mukole ebihikire, itwe noobu turaaba nitusisa abasingirwe.
47013008	Titurukusobora kuhakaniza amazima, kwihaho nitugarwanirra.
47013009	Itwe nitusemererwa obu tuba baceke, baitu inywe mukaba b'amaani. eki turukusaba, inywe mube bahikiriire.
47013010	Binu mbibahandiikiire ntakabahikireho, nukwo obu ndiija ndeke kwolekera kimu obusobozi obu nahairwe MUKAMA obw'okubagumya n'okwombeka, baitu butali obw'okubahwerekereza.
47013011	Nimmalirra nimbaraga bagenzi bange, mugoroobe. Mwegarukemu. Ebi mbagambiire mubiteho omutima, mwikirranize, mwikale n'obusinge. Obu nubwo Ruhanga ow'engonzi kandi ow'obusinge aliikara na inywe.
47013012	Muramukyangane nimugwangana omu kifuba. Abantu ba Ruhanga boona nibabaramukya.
47013013	Embabazi za MUKAMA Yesu Kristo, okugonza kwa Ruhanga, n'okuteerana hamu kwa Mwoyo Ahikiriire biikalege na inywe inywena.
48001001	Nyowe Paulo omukwenda-ataratairweho bantu noobu kwakuba kutumwa omuntu, baitu ayakomerwe Yesu Kristo na Ruhanga Ise ayamuhumbwire omu bafu
48001002	na bagenzi baitu boona aba ndi nabo, nituhandiikira ebitebe by'abaikiriza abali Galatiya:
48001003	Nitubagondeza omugisa n'obusinge ebiruga hali Ruhanga Isiitwe na hali MUKAMA waitu Yesu Kristo,
48001004	ayayehaireyo kutujuna ebibi byaitu naatwiha omu businge bunu obubi nkooku Ruhanga Isiitwe yagondeze.
48001005	Ruhanga ogu aheebwe ekitiinisa ebiro n'ebiro Amiina.
48001006	Nimpunirra kurora nimuruga bwango hali Ogu ayabeesire habw'embabazi za Kristo, nimwikiriza amakuru agandi.
48001007	Tikuli kugira ngu, haroho amakuru amarungi agandi, baitu haroho abamu abarukubatuntuza kandi nibenda kuramaza Amakuru Amarungi aga Kristo.
48001008	Kakuba itwe, rundi malaika anyakuruga omu iguru akabarangirra amakuru agandi agatali ago aga twabarangiriire kara, ogu akyenwe.
48001009	Nkooku twabagambiire kara, na hati nikyo ndukwongera kubagambira nti: Kakuba omuntu abarangirra amakuru amarungi agatali ago aga mwaikiriize, ogu akyenwe.
48001010	Mara nyowe ninserra kusiimwa abantu Ruhanga? Rundi si ningenderra abantu basiime ebi ndukukora? Obu naakubaire ninkyakora ebirukusiimwa abantu, tinaakubaire muheereza wa Kristo.
48001011	Nahabweki bagenzi bange, ninyenda mumanye ngu, Amakuru Amarungi aga narangiriire tigarugire mu bantu.
48001012	Nyowe ntagaheebwe muntu kandi ntageegesebwe, baitu nkagasuukulirwa Yesu Kristo.
48001013	Na inywe mukahurra eby'obwomeezi bwange obwabandize, nkyali omu diini ey'Ekiyudaaya: nkooku naahiiganiize muno ekitebe ky'abaikiriza Ruhanga, ninyekamba kukihwerekeeza.
48001014	Kandi nkeeyongera muno omu diini ey'Ekiyudaaya, nakira baingi omu bantu ab'ihanga lyange aba nainganaga nabo emyaka, nkeekambira muno emirwa ey'abaisenkuru itwe.
48001015	Baitu ayansoroire ntakazairwe, yanyeta habw'embabazi ze,
48001016	akasiima okunsuukurra Omwana we, nukwo nsobole kumurangirra omu Banyamahanga, nteehanuuze abantu,
48001017	kandi ntagende Yerusaalemu kwehanuuza hali abo abambandize kuba bakwenda; baitu nkagenda Arabiya, hanyuma nagaruka Damasiko.
48001018	Obu haahingwireho emyaka esatu, nagenda Yerusaalemu kurora Keefa, namara nawe ebiro ikumi na bitaano.
48001019	Ntarole n'omu ha bakwenda abandi kwihaho Yakobbo, mugenzi wa Mukama waitu.
48001020	(Omuli ebi ndukubahandiikira, nindahira omu maiso ga Ruhanga nkooku ntarukubiiha bisuba!)
48001021	Nubwo naagenda omu bicweka bya Siriya na Kilikiya.
48001022	Obu, ebitebe by'abaikiriza Kristo ab'omu Bayudaaya bakaba batakandoraga;
48001023	kyonka bakahurra abantu nibagamba bati: “Ogu ayatuhiiganizaaga, hati nuwe arukurangirra enyikiriza ei yalengahoga ira kuhwerekereza.”
48001024	Nukwo bbo kukugiza Ruhanga habwange.
48002001	Kandi obu haahingwireho emyaka ikumi n'ena, nkagaruka Yerusaalemu hamu na Baranaba, naatwara na Tito.
48002002	Ekyantwaireyo nukwo kusuukururwa, nasoborra abakwenda Amakuru Amarungi aga ndangirra Abanyamahanga (nagasoborra omu nsita kandi omu maiso g'abo abakaba bali baarangaanwa muli bo) ntaikara kuba nk'arukwirukira busa rundi ayairukiire busa.
48002003	Kandi na Tito ou nkaba nyinawe, atahambirizibwe kusarwa noobwakubaire yali Mugiriiki.
48002004	Baitu eky'okusarwa kikaleetwa bagenzi baitu ab'ebisuba abaatutaahiremu tutamanyire, batate obugabe bwaitu obu twina omu Kristo Yesu, nukwo batugarre omu bwiru.
48002005	Abo tutaboorobere naakake konka, nukwo amazima g'Amakuru Amarungi gasobole kulindwa habwanyu gatahindukire.
48002006	Kandi hali abo abakaba bali baarangaanwa omuli bo, (okurangaanwa kwabu oku nyowe ntakufeeho, habwokuba Ruhanga tasoroora)-ningamba nti: Abo abakaba nibarangaanwa muli bo tibaina eki baayongiireho kumpabura.
48002007	Kimu kyonka bakamara kwetegereza nkooku nakwasiibwe Amakuru Amarungi kugarangirra abatasazirwe, nka Petero oku yagakwasiibwe habw'abasazirwe.
48002008	(Ningira ogu ayasoboize Petero okuhikya obukwenda ha basazirwe, nuwe yasoboize nyowe kubuhikya ha Banyamahanga.)
48002009	Yakobbo, Keefa, na Yohaana abakaba bamanyirwe nkooku bali nyomyo z'ekitebe, obu baayetegeriize omugisa ogu nahairwe, bakaikirraniza na nyowe nibagamba ngu, itwe na Baranaba tugende omu Banyamahanga, kandi bbo bagende omu basazirwe.
48002010	Kyonka eki baatuteeriire nukwo kwijuka abanaku, eki na nyowe nikyo natahoga omutima kukora.
48002011	Baitu Keefa obu yahikire Antyokiya nkamuhakaniza nimmugambira burole, habwokuba akazooka asobeze muno.
48002012	Abantu abamu abaatumirwe Yakobbo obu bakaba batakaizire, uwe yalyaga n'Abanyamahanga. Baitu obu bamazire kwija, yayehinya, yabeecwaho habw'okutiina ab'ekitebe ky'abasazirwe.
48002013	Abayudaaya abandi nabo bakahondera obucwangya bwe; nangwa na Baranaba yabagenderamu.
48002014	Baitu obu naboine batarukugendera ha mazima ag'Amakuru Amarungi, nagambira Keefa omumaiso g'abo boona nti: “Baitu iwe Omuyudaaya, obu oraaba noohondera engeso z'Abanyamahanga otarukukora nk'Omuyudaaya, osobora ota kuhambiriza Abanyamahanga kuhondera engeso ez'Abayudaaya?”
48002015	Itwe abaasazirwe, tuli Bayudaaya nyakabara, tituli Banyamahanga abasiisi.
48002016	Kandi tumanyire omuntu nkooku atahikirizibwa kworobera Ebiragiro, baitu ahikirizibwa okwikiriza Yesu Kristo; kandi na itwe tukaikiriza Yesu Kristo, nukwo tuhikirizibwe Ruhanga habw'okwikiriza Kristo, hatali kworobera Ebiragiro. Ningira busaho muntu alihikirizibwa okworobera Ebiragiro.
48002017	Nangwa na itwe noobu turaaba nitwekambira okuhikirra habw'okwikiriza Kristo, nabwo tukyali basiisi. Nukwo kugamba ngu, Kristo nuwe muleesi w'ebibi? Nikikafuuhe!
48002018	Nyowe kakuba ningaruka hati kwombeka ebi naseesire ira, buli ninkigumya nkooku nkaba ncwire Ebiragiro.
48002019	Habwokuba omu Biragiro nkaba nfiire; gamba Ebiragiro nibyo byanyisire, nukwo nyongere nyomeere hali Ruhanga.
48002020	Nkabambwa ha musaraba hamu na Kristo; takyali nyowe arukwomeera, baitu Kristo nuwe arukwomerra omuli nyowe. Kandi obwomeezi obu nyinabwo hati omu mubiri, nyinabwo habw'okwikiriza Omwana wa Ruhanga ayangondeze kandi yayehayo habwange.
48002021	Tindukwija kunagaija mbabazi za Ruhanga; habwokuba obuhikiriire obu buliba bwarabire omu Biragiro, buli Kristo akafeera busa.
48003001	Inywe Abagalatiya abadoma! Nooha ayabarogere? Inywe abayolekerwe bwerebwere Kristo nkooku yabambirwe ha musaraba!
48003002	Kambakaguze kimu kyonka: Mukaheebwa Mwoyo habw'okuhikiriza Ebiragiro rundi habw'okwikiriza Amakuru Amarungi aga mwahuliire?
48003003	Muli badomakwo? Mukatandika omu Mwoyo, hati nimwija kumalirra omu mubiri?
48003004	Ebingi byona ebi mwarabiremu, mukabigumiisiririza busa? Obu kiraaba kiri kiti, mazimakwo mukagumiisiririza busa.
48003005	Ruhanga anyakubaha Mwoyo kandi akakorra ebyamahano omuli inywe, ebi si abibakorra nukwo muhikirize Ebiragiro rundi Amakuru Amarungi aga mwahuliire?
48003006	Abburahamu nawe nukwo “yaikiriize ati Ruhanga, kandi kyamubalirwa kuba muhikiriire.”
48003007	Nahabweki nimurora abaikiriza nkooku nubo bali baana b'Abburahamu.
48003008	Kandi Ebihandiiko Ebirukwera obu byarangire kara nkooku Ruhanga alihikiriza Abanyamahanga habw'okwikiriza, byamanyisa Abburahamu, Amakuru Amarungi ganu gatakabaireho, nibigamba biti: “Omuli iwe amahanga goona numwo galiheerwa omugisa.”
48003009	Nukwo kiti abo abaina okwikiriza baheebwa omugisa nk'ogwa Abburahamu ayaikiriize ira.
48003010	Boona abeesiga okworobera Ebiragiro, bali b'okukyenwa; habwokuba kikahandiikwa kiti: “Weena atakwata byona ebihandiikirwe omu kitabu kyebiragiro kandi akabihikya ogu akyeenwe!”
48003011	Baitu nikizookera kimu nkooku hataroho muntu ahikirra omumaiso ga Ruhanga habw'Ebiragiro; habwokuba: “Ogu anyakuhikirizibwa okwikiriza, nuwe alyomeera.”
48003012	Ebiragiro tibisigikira ha kwikiriza: “Habwokuba ogu anyakuhikiriza Ebiragiro, nibyo birimwomeeza.”
48003013	Baitu Kristo akatucungura yatwiha omu mukyeno gw'Ebiragiro obu yafookere mukyenwa habwaitu habwokuba kikahandiikwa kiti: “Weena anyakuhanikwa ha muti, buli akyenerwe.”
48003014	Eki kikakorwa kiti, nukwo omu Kristo Yesu omugisa gw'Abburahamu gusobole kuhikaho Abanyamahanga, na itwe habw'okwikiriza tusobole kutunga Mwoyo ou twaraganiziibwe.
48003015	Bagenzi bange, kambahe ekyokurorraho ekya buli kiro. Tiharoho anyakudibya engwetano y'omuntu noobwakubaire kugyongeraho, emazire kuteebwaho omukono.
48003016	Nukwo ebyaraganiziibwe, Ruhanga akabiraganiza Abburahamu n'omwijukuru we. Hatali kugamba ngu: “N'abaijukuru”, nk'abaingi; baitu nikigamba hali omu, kiti: “N'omwijukuru waawe.” Ogu nuwe Kristo.
48003017	Eki ndukumanyisa nikyo kinu: Ebiragiro ebyaizire haahingwireho emyaka bikumi bbina n'asatu, tibirukudibya endagaano Ruhanga ei yagumize ira, kandi tibirukuburanganiza ekyaraganizibwe.
48003018	Habwokuba obugwetwa, obu buraaba buroho habw'Ebirago, nibuba butakyali bw'endagaano; baitu Ruhanga akabuheera Abburahamu omu ndagaano.
48003019	Hati nu, Ebiragiro bikateerwaho ki? Bikateebwaho habw'okusiisa kw'abantu, okuhika omwijukuru ayahairwe endagaano egi, obu aliija. Kandi Ebiragiro ebi bikarangirirwa bamalaika nibaraba omu muteeraniza (nuwe Musa).
48003020	Omuteeraniza abaho habw'abaingi, baitu Ruhanga ali omu.
48003021	Aho nu Ebiragiro nibihakaniza Ruhanga ebi yaraganiize? Naakake konka. Kakuba twahairwe Ebiragiro ebisobora kwomeeza, mazimakwo obuhikiriire bwakurugure omu Biragiro.
48003022	Baitu Ebihandiiko Ebirukwera, ebi byona bikabibarra omu bwiru bw'ekibi, nukwo eki ekyaraganiziibwe habw'okwikiriza Yesu Kristo, kiheebwe abo abamwikiriza.
48003023	Nukwo nu, okwikiriza obu kukaba kutakaizire, tukaba nitulemwa Ebiragiro. Tukaikara nitulemwa tuti okuhika okwikiriza obu kwatusuukuliirwe.
48003024	Habweki, Ebiragiro bikatulinda okuhika Kristo obu yaizire, nukwo tusobole kuhikirizibwa okwikiriza.
48003025	Baitu hati okwikiriza obu kwizire, titukyalemwa omulinzi ogu owa ira;
48003026	habwokuba inywena muli baana ba Ruhanga omu Kristo Yesu habw'okwikiriza.
48003027	Baingi omuli inywe nkooku mwabatiziibwe omu Kristo, hati nimusisanira kimu Kristo omu ngeso ze.
48003028	Tihakyaroho Muyudaaya rundi Mugiriiki, tihakyaroho mwiru rundi ow'obugabe, tihakyaroho musaija rundi omukazi; habwokuba inywena muli kimu omu Kristo Yesu.
48003029	Obu muraaba muli ba Kristo, muli baijukuru b'Abburahamu, bagwetwa nkooku endagaano erukugamba.
48004001	Eki ndukugenderra nkinu: omugwetwa, obu aba akiri mwana muto, taina eki akiza omwiru, kandi kunu nuwe aliba mukama w'ebintu byona.
48004002	Baitu aikara naaroleererwa abaleezi n'abakuza okuhika ha kasumi ise yataireho.
48004003	Na itwe nukwo tuli tuti. Obu tukaba tuli abaana bato, twalemwaga embandwa za kara ez'ensi.
48004004	Baitu akasumi obu kaahikire, Ruhanga yatuma Omwana we, ayazairwe omukazi. Akazaarwa naalemwa Ebiragiro,
48004005	nukwo acungule abo abaalemwaga Ebiragiro, tusobole kufoorwa baana b'omu ka ya Ruhanga.
48004006	Kandi itwe, habw'okuba baana, Ruhanga akatuma Mwoyo wa Mwana we omu mitima yaitu nayamirra ati: “Abba! Isiitwe!”
48004007	Nahabweki tokyali mwiru, baitu oli mwana, kandi nkooku oli mwana, buli oli mugwetwa, nukwo Ruhanga naija kukuha ebi ayaahurra abaana be.
48004008	Kara obu mukaba mutamanyire Ruhanga, mwali bairu b'ebitaroho;
48004009	baitu hati nkooku murukumanya Ruhanga kandi nawe naabamanya, musobora muta kugarukira embandwa eza ira ezitaina maani kandi ensungamirizi? Nimwenda kwefoora bairu baazo obwakabiri?
48004010	Inywe abarukuta omutima ha biro, ha meezi, ha busumi, na ha myaka!
48004011	Ninsaalirwa kurora nkooku, natalibaniire busa habwanyu.
48004012	Bagenzi bange nimbeesengereza, mube nka nyowe; habwokuba na nyowe nkeefoora nka inywe. Timwina kabi aka mwankoliire.
48004013	Kandi mukimanyire kurungi ngu, endwara yange egi, niyo yandeeteriize kubarangirra Amakuru Amarungi omurundi gw'okubanza.
48004014	Endwara egi noobu eraaba yabatalibaniize, baitu mutannuge kandi mutanyekanase. Kyonka mukanjwahukirra nka malaika wa Ruhanga, rundi nka Kristo Yesu wonyini.
48004015	Okusemererwa oku mwagizire omu mitima yanyu kukagya nkaha? Nyowe ningumya nti: Mwakubaire mweihiremu amaiso ganyu mugampa, kakuba kyasobokere.
48004016	Mara hati nfookere munyanzigwa wanyu habw'okubagambira amazima?
48004017	Abantu abo babahaahira kwonka, baitu tibabagondeza birungi. Benda kubaanyahukanizaho, nukwo na inywe mubagonze.
48004018	Kirungi kugonzebwa abantu habw'ebi murukukora, baitu leka babagonze butoosa, hatali kubasoonasoona obu mba ndi na inywe bwonka.
48004019	Niinywe baana bange, aba ngarukire kusaalirirwa nk'omukazi arukuzaara, okuhika Kristo obu araatondeka omuli inywe.
48004020	Naakugondeze kuba na inywe hati, nukwo mpingiseho emigambire yange, habwokuba nintuntura muno habwanyu.
48004021	Inywe abarukwenda kulemwa Ebiragiro, kinu mukingambire: Timuhurra Ebiragiro ebi bigamba?
48004022	Ningira kikahandiikwa kiti: Abburahamu akaba aina abatabani babiri: omu akamuzaara ha muzaana, ondi yamuzaara ha mukazi ow'obugabe.
48004023	Baitu omwana w'omuzaana akazaarwa habw'endagaano eyakozirwe Ruhanga.
48004024	Amakuru g'ekyokurorraho eki nugo ganu: abakazi abo ababiri nibamanyisa endagaano ibiri. Omukazi omu akaruga ha rusozi Sinai, yazaara abaana b'obwiru; nuwe Hagari.
48004025	Habwokuba Sinai nurwo rusozi oruli omunsi ya Arabbiya; kandi Hagari naasisanizibwa na Yerusaalemu orw'ebiro binu, na hati ali omu bwiru hamu n'abaana be'
48004026	Baitu Yerusaalemu orw'omwiguru, nurwo mukazi w'obugabe kandi nurwo nyinaitwe.
48004027	Nimwijuka nkooku kyahandiikirwe kiti: “Kyanganuka iwe engumba, etazaara; haguka, otoke iwe atakakwatwaga bisa eby'okuzaara; habwokuba omukazi ayanagaizirwe aina abaana baingi okukira anyakwikara na musaija we.”
48004028	Hati bagenzi bange, na itwe tuli baana abaaraganizibwe nka Isaaka.
48004029	Baitu oli ayazairwe habw'okwegomba kw'omubiri omu kasumi kali, nkooku yahiiganiize ondi ayazairwe habwa Mwoyo Ahikiriire, na hati hoona nukwo kiri.
48004030	Ebihandiko Ebirukwera bigamba bita? Bigamba biti: “Binga omuzaana n'omwana we, habwokuba omwana w'omuzana taligwetwa hamu n'omwana w'omukazi ow'obugabe.”
48004031	Habweki bagenzi bange, tituli baana b'omuzaana, baitu tuli b'omukazi ow'obugabe.
48005001	Kristo akatwiha omu bwiru yatuha obugabe; nahabweki mugume, muleke kugaruka omu kikoligo ky'obwiru.
48005002	Hati nyowe Paulo nimbagambira nti: Kakuba musarwa, Kristo taina eki alisobora kubagasira.
48005003	Ninyongera kukigumya nti: Weena anyakwikiriza kusarwa, asemeriire kukwata Ebiragiro byona.
48005004	Baitu inywe abarukugonza kuhikirizibwa Ebiragiro, nimwebaganiza hali Kristo, mwaruga ha mbabazi ze.
48005005	Kandi itwe abarukwikiriza, tutegereza kandi tunihira kutunga obuhikiriire oburukuleetwa Mwoyo Ahikiriire.
48005006	Obu tuba tuli omu Kristo Yesu, okusarwa n'okutasarwa tikwina mugaso. Eky'omugaso nukwo kwikiriza okurukukozesibwa engonzi.
48005007	Mukaba nimugenda kurungi! Hati nooha ayabatangire kworobera amazima?
48005008	Okubiihabiihwa oku kutaruge hali ogu ayabeesire, nangwa.
48005009	Mwijuke ekitumbisa ekike nkooku kirukutumbisa ihyanga lyona.
48005010	Nimbeesiga omu Mukama nkooku mutarukwija kwikiriza ebindi ebitali byange. Kandi ogu arukubatuntuza, noobu araaba ali ata, baitu alicwerwa omusango.
48005011	Hati bagenzi bange, kakuba mba ninkyayegesa abantu kusarwa nkooku njunaanwa, habwaki bakyampiiganiza? Baitu obu kiraaba kiri kiti, enyegesa yange ey'omusaraba gwa Kristo eba etakyali nkonge.
48005012	Nyowe naakugondeze abo abarukubatuntuza beegoole bonka!
48005013	Bagenzi bange, inywe mukateerwa obugabe; kyonka obugabe bwanyu mutabufoora byekwaso by'okukora omubiri ebi gugonza, baitu muherezangane omu ngonzi.
48005014	Ningira Ebiragiro byona bihikirizibwa omu kiragiro ekigamba kiti: “Ogonzeege mutaahi waawe nkooku oyegonza wenka.”
48005015	Baitu obu muraaba nimunenangana kandi nimulyangana, mwerinde mutamaranganaho.
48005016	Nyowe nimbagambira nti: Mugendege nimwebemberwa Mwoyo Ahikiire, muleke kutwalirizibwa omubiri ebi gwegomba.
48005017	Ebi omubiri gwegomba birwanisa Mwoyo, kandi Mwoyo ebi agonza birwanisa omubiri. Ebi byombi birwanisangana, nukwo mutasobora kukora ebi mwakugondeze.
48005018	Kakuba mwebemberwa Mwoyo, buli muba mutakyalemwa Biragiro bya Musa.
48005019	Ebikorwa by'omubiri nibyeyoleka, nibyo binu: obusiihani, eby'obuhemu, orwanju,
48005020	okuramya abacwezi, oburogo, enkungani obunyanzigwa, ihali, ekiniga, okwegonza, empaka, okweyahuranamu,
48005021	itima, obutamiizi, ebisimba by'obutamiizi, n'ebindi ebirukusisana biti. Nimbahabura nkooku nabahabwire kara, abo abakora ebintu nk'ebi, tibaligweterwa bukama bwa Ruhanga.
48005022	Baitu ebirungi ebinyakuzooka omu muntu anyakwina Mwoyo nibyo binu: engonzi, okusemererwa, obusinge, okugumiisiriza, embabazi, oburungi, obwesigwa,
48005023	obuculeezi n'okwetanga. Ebintu nk'ebi tibiina kiragiro ekirukubitanga.
48005024	Abantu ba Kristo Yesu, bakabamba ha musaraba omubiri gwabo n'okwegomba kwagwo okubi, hamu n'amairu gaagwo.
48005025	Obu turaaba nitwomeezibwa Mwoyo, leka nuwe atwebembere mu byona.
48005026	Baitu tuleke kwekuliriza, kwenderezangana, n'okugirrangana ihali.
48006001	Bagenzi bange, kakuba omuntu agwa omu nsobi, inywe abaina Mwoyo Ahikiriire mumwimukye n'omutima gw'embabazi. Mwerinde, na inywe timwikara kwohebwa muti.
48006002	Mujunangane obulemeezi bwanyu, nukwo muhikirize Ekiragiro kya Kristo.
48006003	Kakuba omuntu ayebara kuba w'omugaso, kandi kunu talikwo, aba naayebiiha.
48006004	Baitu leka buli omu ayekebiije ebikorwa bye, nukwo abe n'obulyo obw'okwenyumiza, hatali kwenyumiriza hali mutaahi we.
48006005	Habwokuba buli omu alyetweka omugugu gwe.
48006006	Leka ogu arukwega ekigambo kya Kristo, abagane ebirungi bye byona n'ogu arukumwegesa.
48006007	Muleke kubiihwabiihwa; Ruhanga tateburwa. Kyona omuntu eki asiga, nikyo aligesa.
48006008	Habwokuba ogu anyakusiga omu mubiri gwe, omu numwo aligesa okufa; baitu ogu anyakusiga omu Mwoyo wa Ruhanga, omu Mwoyo numwo aligesa obwomeezi obutahwaho.
48006009	Tuleke kugarukirra omu kukora ebirungi, habwokuba akasumi obu kalihika tuligesa, kusangwa tutaterebuka.
48006010	Nukwo nu, obu tukyaina omwanya, tukorre abantu boona ebirungi, kandi okukira muno abo ab'oruganda orw'abaikiriza.
48006011	Murole nkooku ndukubahandiikira omu nyuguta enkooto n'omukono gwange nyenka.
48006012	Abo abagonza okwezookesa kurungi omu by'omubiri, nubo babahambiriza kusarwa. Eki bagenderra kiri kimu kyonka ngu, baleke kuhiiganizibwa habw'omusaraba gwa Kristo.
48006013	Nangwa n'abaasazirwe abo bonyini nabo tibahikiriza Ebiragiro bya Musa; baitu bagonza inywe musarwe, nukwo basobole kwenyumiriza habw'emibiri yanyu.
48006014	Nikikafuuhe nyowe kwenyumiza, ntenyumiriize omu musaraba gwa MUKAMA waitu Yesu Kristo, ogwaleetiire ensi kubambwa habwange, na nyowe kubambwa habwayo.
48006015	Okusarwa rundi okutasarwa tikwina mugaso, baitu eky'omugaso nukwo kufooka kihangwa ekihyaka.
48006016	Obusinge n'embabazi bibe hali boona abarukuhondera eki mbahabwire, nubo Abaisirairi ba Ruhanga.
48006017	Okuruga hati haleke kubaho n'omu arukuntuntuza; habwokuba nyowe nyina enkojo za Yesu ha mubiri gwange.
48006018	Bagenzi bange, omugisa gwa MUKAMA waitu Yesu Kristo gwikale na inywe. Amiina.
49001001	Nyowe Paulo, Omukwenda wa Kristo Yesu, Ruhanga nkooku yasiimire, nimpandiikira abantu abeesigwa ba Ruhanga abahindukiire Kristo omu Efeeso.
49001002	Nimbagondeza emigisa n'obusinge ebiruga hali Ruhanga Isiitwe na hali MUKAMA Yesu Kristo.
49001003	Ahaisanizibwe Ruhanga, Ise MUKAMA waitu Yesu Kristo, ayatuheeriire omu Kristo emigisa yoona ey'omwoyo enyakuruga omwiguru.
49001004	Ruhanga akatukomera omu Kristo ensi etakahangirwe, tube barukwera kandi abataina kamogo omumaiso ge.
49001005	Habw'okutugonza akatukoma kara tufooke baana be omu Kristo Yesu, entegeka ye nkooku ekaba eri.
49001006	Eki akakikora nukwo tusiime embabazi ze ez'ekitiinisa ezi yatugiririire busa omu Mugonzibwa we.
49001007	Omuli uwe numwo tucungulirwa habw'okufa kwe, tuganyirwa ensobi zaitu habw'embabazi ze enyingi
49001008	ezi yatugiriire.
49001009	Omu magezi goona n'omu kwetegereza kwona Ruhanga akatumanyisa entegeka ei yasiimire, niyo nsita ei yatwolekiire omu Kristo.
49001010	Kandi niyo entegeka ey'okuteeraniza ebintu byona omu Kristo: eby'omwiguru n'eby'omu nsi, akasumi obu kalihika.
49001011	Itwe Abayudaaya abaabandize kunihira omu Kristo, tukasoroorwa, twakomwa,
49001012	ka twikale nituhaisaniza ekitiinisa ky'ogu anyakuhikiriza byona, Ruhanga nkooku ategeka kandi asiima.
49001013	Na inywe Abanyamahanga abaahuliire ekigambo eky'amazima, nugo Amakuru Amarungi ag'okujunwa kwanyu omuli uwe, mukaikiriza, mwateebwaho emanyikirizo ya Myoyo Ahikiriire ayaraganiziibwe.
49001014	Mwoyo ogu nuwe musimbo ogw'obugwetwa bwaitu okuhika obu tulibutunga, nukwo ekitiinisa kye kihaisanizibwe.
49001015	Nahabweki obu mpuliire nkooku murukwikiriza MUKAMA Yesu kandi nkooku murukugonza abaikiriza boona,
49001016	tindukulekerra kusiima Ruhanga habwanyu, nimbaijuka omu kusaba kwange.
49001017	nukwo Ruhanga wa MUKAMA waitu Yesu Kristo, Isiitwe ow'ekitiinisa abahe omwoyo ogw'amazima n'ogw'okwetegereza ebyasuukwirwe, nukwo mumumanye.
49001018	Obu alimara kumulikira emitima yanyu musobole kumanya amakuru ag'okunihira oku yabeetiire n'obwingi obw'obugwetwa obw'ekitiinisa obu yaraganiize abantu be,
49001019	n'amaani ge agatalengwa agarukukorra omuli itwe abaikiriza. Nugo gamu n'amaani ge
49001020	aga yayolekiire omu Kristo, obu yamuhumbwire omu bafu, yamwikaliza ha mukono ogw'obulyo omu biikaro eby'omwiguru.
49001021	Oku nuho Kristo ategekera ebitebe byona eby'abamalaika abakuru, n'ab'obusobozi, ab'amaani n'abalemi, rundi ekikubyo ekindi kyona, tihali omu biro binu byonka, baitu n'omu biro ebiriija.
49001022	Ebintu byona Ruhanga akabita hansi y'ebigere bye, kandi yamufoora mutwe gw'ekitebe kyona ky'abaikiriza.
49001023	Ekitebe eki nugwo mubiri gwe, okuhikirra kwa Kristo anyakuhikiriza byona omu boona.
49002001	Kandi na inywe akabomeeza bu mukaba mufeeriire omu nsobi n'omu bibi,
49002002	ebi mwakoraga ira nimuhondera emihanda y'ensi enu, nimukuraatira omukuru ow'emyoyo emibi ey'omu mwanya gw'iguru, hati nugwo mwoyo ogurukukorra omu baana entahurra.
49002003	Ira na itwe tukaba tubarumu nitukuraatira okwegomba okw'omubiri, nitukora ebi ebyegombwa omubiri n'ebiteekerezo byaitu. Nahabweki omu buzaaranwa tukaba tuli bantu b'okukyenwa Ruhanga nk'abandi boona.
49002004	Baitu Ruhanga ow'embabazi nyingi, habw'engonzi ezitagambwa ezi yatugondezeemu,
49002005	noobu tukaba tuferiire omu nsobi zaitu, baitu akatwomeeza hamu na Kristo, (embabazi ze nizo zaabajunire).
49002006	Akatuhumbuura nawe, yatwikaliza hamu omu biikaro eby'omu iguru,
49002007	nukwo omu businge obuliija asobole kwoleka obwingi bw'embabazi ze habw'ebirungi ebi arukutukorra omu Kristo Yesu.
49002008	Inywe mukaikiriza mwajunwa habw'embabazi za Ruhanga. Eki mutakyekorre inywenka, baitu kisembo kya Ruhanga.
49002009	Atakibahe habw'ebi mwakozire, haleke kubaho arukwenyumiza.
49002010	Habwokuba nuwe yatubumbire. Tukahangirwa omu Kristo Yesu nukwo tukole ebikorwa ebirungi Ruhanga ebi yategekere kara. Nibyo twikalege nitukora.
49002011	Habweki, inywe Abanyamahanga omu buzaarwa, mwijuke abo abaakozirweho kara omukoro ogw'okusarwa omubiri nkooku baabeetaga abatasazirwe.
49002012	Kandi mwijuke omu kasumi ako nkooku mukaba mutaina Kristo, mwahukaine n'oruganda rwa Isirairi, mutaina bukwatane n'endagaano ezaaraganizibwe, mutaina kunihira kandi mutaina Ruhanga omu nsi enu.
49002013	Baitu hati, habwa Kristo Yesu, inywe abakaba bali hara muno, esagama ye ebairiize haihi,
49002014	habwokuba nuwe businge bwaitu, ayatufoire itwembi Abayudaaya n'Abanyamahanga kuba omu. Kandi nuwe yaseesire ekisiika eky'obunyanzigwa ekyatubaganizaaga.
49002015	Akahayo omubiri gwe okudibya Ebiragiro n'ebindi ebyatairweho, nukwo omu Banyamahanga n'omu Bayudaaya ahangemu omuntu omuhyaka, kandi omuli uwe abakaba bali babiri abafoole muntu omu, naagarra ati obusinge,
49002016	Kandi itwembi atugarukanganizemu na Ruhanga, tube mubiri gumu habw'omusaraba nambere yahwerekeriize obunyanzigwa.
49002017	Akaija yarangirra obusinge hali inywe abakaba bali hara, na hali abo abakaba bali haihi;
49002018	habwokuba itwembi abaina Mwoyo omu, turaba omu Kristo kuhika hali Isiitwe.
49002019	Nukwo nu, timukyali banyamahanga rundi bagonyi, baitu muli abaikazi hamu n'abantu ba Ruhanga boona, kandi muli b'omuka ya Ruhanga.
49002020	Muli kicweka ky'ekyombeko ekirukwombekwa ha musingi gw'abakwenda n'abarangi. Kristo Yesu niryo ibaale erikuru ery'obugumizo bw'enju.
49002021	Omuli uwe nuho ekyombeko kyona kiteeranirizibwa kifooka Enju erukwera ya Ruhanga, nambere MUKAMA asinga.
49002022	Omuli uwe, na inywe numwo mwombekiirwe omunju nambere Ruhanga aikara hamu na Mwoyo Ahikiriire.
49003001	Nahabweki, nyowe Paulo omunyankomo wa Kristo Yesu habwanyu Abanyamahanga
49003002	ningumya mumanyire nkooku nahairwe obukeeto bw'embabazi za Ruhanga ezi nakwasiibwe habwanyu.
49003003	Nkamanyisibwa ensita egi omu kusuukulirwa, nkooku ndugire kubasoborra omu bigufu.
49003004	Obu muraabisoma nimwija kumanya nkooku nyetegeriize ensita ya Kristo.
49003005	Niyo nsita etaramanyirwe bantu ab'akasumi akandi, nkooku hati Mwoyo Ahikiriire agisuukuliire abakwenda be abarukwera n'abarangi.
49003006	Nukwo kugamba ngu, Abanyamahanga nabo bali bagwetwa hamu na itwe, bicweka by'omubiri gumu, nibabagana ebyaraganiziibwe Kristo Yesu omu Makuru Amarungi,
49003007	Ekisembo eky'embabazi Ruhanga ezi yangiriire, habw'amaani ge agarukukorra omuli itwe, nikyo kyanfoire muheereza w'Amakuru Amarungi ago.
49003008	Nyowe obu ndaaba ndi w'okumalirra omu bantu be boona, baitu nkaheebwa omugisa ogw'okumanyisa Abanyamahanga ebirungi byona ebya Kristo, ebirungi ebitakira kwetegerezibwa.
49003009	N'okumanyisa abantu boona entegeka ey'ensita ye eyaserekerwe kuruga kara omu Ruhanga, ayahangire byona.
49003010	Nukwo hati abamalaika abalemi n'ab'obusobozi abali omu biikaro eby'omwiguru basobora kurorra ha kitebe ky'abaikiriza amagezi goona aga Ruhanga.
49003011	Eki akakitegeka kuruga kara koona kandi yakihikiririza omu Kristo Yesu MUKAMA waitu,
49003012	ou tutungiramu obumanzi n'obwesige obutuhikya hali Ruhanga habw'okwikiriza.
49003013	Nukwo nu, nimbasaba muleke kuterebuka habw'emihito ei ndukubona habwanyu, emihito egi neebahaisa ekitiinisa.
49003014	Habw'obulyo obu, ninteereza Isiitwe amaju
49003015	nambere haruga enganda zoona ez'omwiguru n'omunsi,
49003016	kandi nimmusaba habw'ekitiinisa kye ekingi emitima yanyu agigumye n'amaani ga Mwoyo we.
49003017	Nukwo Kristo ogu aikale omu mitima yanyu habw'okumwikiriza Na inywe obu mulikamara kuhamira kimu kandi mukagumibwa omu ngonzi,
49003018	nubwo mulisobora okwetegereza hamu n'abahikiriire boona: obugazi, obura okugenda ha iguru, n'okuhama kw'engonzi ze.
49003019	Ego, kandi n'okumanya engonzi za Kristo ezitasobora kwetegerezibwa magezi g'abantu, nukwo mwijurre kimu Ruhanga.
49003020	Ogu anyakusobora kukora bingi kukira byona ebi tumusaba rundi ebi tuteekereza,
49003021	aheebwe ekitiinisa ebiro byona omu kitebe ky'abaikiriza n'omu Kristo Yesu, ebiro n'ebiro. Amiina.
49004001	Habweki, nyowe omunyankomo habwa MUKAMA, nimbeesengereza: mube n'engeso ezinyakusemeriire omulimo ogu mwayetiirwe,
49004002	nimwebundaaza muno kandi nimuculeera, nimugumiisiriza kandi nimuganyirangana habw'engonzi,
49004003	nimutaho omutima kugumya obumu bwa Myoyo Ahikiriire anyakututeeraniza omu businge.
49004004	Haroho omubiri gumu na Mwoyo omu, nkooku mwina okunihira kumu oku mwayetiirwe.
49004005	MUKAMA ali omu, enyikiriza eri emu, okubatiza kumu.
49004006	Ruhanga nuwe omu kandi Ise boona, anyakukira boona, anyakukora omu boona kandi anyakuli omu boona.
49004007	Baitu buli omu omuli itwe akaheebwa ebisembo nkooku Kristo omu mbabazi ze yamulengiire.
49004008	Nikyo kyagambiirwe kiti: “Obu yatembere omwiguru, akeebembera ihe ly'abo aba yaihire omu bunyagwa, kandi yabaha ebisembo.”
49004009	(Okugamba ngu: “Akatemba”, nikimanyisa ki? Tikirukumanyisa ngu, nawe akabanza kusirimuka okuzimu?
49004010	Ogu ayasirimukire, nuwe omu ayatembere yahingura iguru lyona nukwo aijule hoona hoona.)
49004011	Ebisembo bye akabigaba ati: Abamu babe bakwenda, abamu barangi, abamu barangirizi b'Amakuru Amarungi, abamu baliisa kandi beegesa.
49004012	Ebi nibyo bisembo abaikiriza ebi beetaaga habw'omulimo ogw'obuheereza nukwo bombeke omubiri gwa Kristo
49004013	okuhika itwena obu tulikatunga enyikiriza emu n'okumanya Omwana wa Ruhanga, tukakura kuhika ha bukuru bwonyini obw'orulengo oruhikire orw'obukuru bwa Kristo.
49004014	Nukwo tulekere aho kuba baana abarukutwarwa hanu na hali, abarukuzongazongibwa omuyaga ogwa buli nyegesa enyakuruga omu bukurungutaniza obw'abantu n'omu bucwangya bwabu obw'ebisuba.
49004015	Baitu katubaze aby'amazima ebinyakurumu engonzi. Nukwo tukule omu miringo yoona, tube nk'ogu anyakuli omutwe, nuwe Kristo,
49004016	anyakuteeraniza kandi yasumiikaniza buli rugiga rwona omubiri oru rwahairwe. Nahabweki buli rugiga obu ruba nirukora kurungi, omubiri gukura kandi nigwombekwa omu ngonzi.
49004017	Hati kinu ninkigamba kandi ninkigumya omu MUKAMA nti: Mutongera kwikara nk'Abanyamahanga oku baikara, omu biteekerezo byabu ebitaina mugaso.
49004018	Amagezi gaabu gaswekeriirwe omwirima kandi baahukaniziibwe ha bwoomeezi bwa Ruhanga habw'obutamanya obu bainabwo, obunyakuruga omu kugumangana kw'emitima yabu.
49004019	Bakagumangana baayeheera kimu obusiihani, nibeegomba kukora ekibi kya buli mulingo.
49004020	Inywe, Kristo mutamwege muti,
49004021	rundi buli mukalemwa kumwetegereza kurungi obu mwayegesiibwe amazima agali omu Yesu.
49004022	Mucwe engeso zanyu eza ira ezi mwinazo ezisiisirwe okwegomba okubi okurukuhabisa.
49004023	Mufooke bahyaka omu biteekerezo byanyu n'omu mitima yanyu.
49004024	Mube n'obwomeezi obuhyaka Ruhanga obu arukubahangamu oburukuzookwamu obuhikiriire obw'amazima n'oburukwera.
49004025	Nahabweki mufuuhize kimu ebisuba, buli muntu abazeega amazima na mutaahi we, habwokuba tuli bicweka by'omubiri gumu.
49004026	Kakuba mukwatwa ekiniga, nwerinde mutaasiisa; mutalinaga izooba mukyaina ekiniga.
49004027	Kandi muteeretereza Sitaani mukamuha omwanya ogw'okuboohya.
49004028	Omusuma alekere aho kwiba. Haakire akozese emikono ye emirimo y'omugaso, nukwo asobole n'okugabira abaseege.
49004029	Ekigambo kyona ekibi kitaliruga omu kanwa kanyu. Mubazeege ebirungi byonka ebirukwombeka n'ebirukuhikaana n'ekintu eki muroho, nukwo kireetere omugisa abo abakihurra.
49004030	Kandi muleke kurumya Mwoyo Ahikiriire wa Ruhanga, habwokuba nuwe manyikirizo ei mwatairweho kwoleka nkooku muli ba Ruhanga okuhika ha kiro ky'okucungurwa.
49004031	Obunyanzigwa bwona, ekiniga, okubiihirwa, obwogo, okuhangirra n'itima lyona bibarugiremu kimu.
49004032	Mugirranganege embabazi, mube benda, muganyiranganege nkooku Ruhanga yabaganyiriire omu Kristo.
49005001	Nukwo nu, mwesisanizeege Ruhanga nk'abaana be abagonzibwa.
49005002	Mweyongere kugonzangana, Kristo nkooku yatugondeze, yayehayo habwaitu ali kihongwa ekirukuboya kurungi kandi kyonzira hali Ruhanga.
49005003	Baitu obusiihani, obugwagwa bwona, rundi okwegomba okubi tibisemeriire okugambwaho omuli inywe, habwokuba ebi tibisemeriire abantu ba Ruhanga.
49005004	Muleke embazo mbi, rundi embazo ez'obudoma, rundi ez'okusandaara okutahikire. Ebi byona tibibasemeriire.
49005005	Kinu mukimanyiire kimu, nkooku hataroho musiihani, rundi omugwagwa, rundi omwegombi (anyakufoora itungo lye embandwa y'okuramya) arukwija kugwetwa omu bukama bwa Kristo na Ruhanga.
49005006	Mutaikiriza muntu weena kubabiihabiiha n'ebigambo ebitarumu nsa, habwokuba ebi nibyo Ruhanga asigikiraho kukayukira abantu abatamuhurra.
49005007	Nahabweki muleke kuteerana nabo;
49005008	habwokuba ira mukaba muli omu mwirima, baitu hati muli omu musana gwa MUKAMA; mugendege nk'abaana b'omusana.
49005009	(Nambere hali musana nuho hasangwa ebirungi byona, ebihikire kandi eby'amazima.)
49005010	Mwekambire kumanya MUKAMA ebi arukugonza.
49005011	Muteetaba omu bikorwa by'omwirima ebitaina mugaso, baitu mubyoleke bwere bwere.
49005012	Habwokuba ebi bakora omu nsita, bikwasa ensoni n'okubibazaaho;
49005013	baitu ekintu kyona ekirukuturukibwa omu musana kizooka; habwokuba kyona ekizooka kifooka omusana.
49005014	Nikyo kyagambiirwe kiti: “Sisiimuka iwe anyakugwijagiire, kandi ohumbuuke omu bafu, nubwo Kristo araakumulikira.”
49005015	Nahabweki mwerinde muno ebi murukukora, mutaba nk'abantu abataina magezi, baitu mube b'amagezi.
49005016	Mukozese kurungi obusumi obu mwinabwo habwokuba ebiro binu bibi.
49005017	Nukwo nu muleke kuba badoma, baitu mwetegereze MUKAMA ebi arukwenda.
49005018	Kandi muleke kutaamira amarwa, habwokuba galeeta okwenagiriza; baitu mwijule Mwoyo Ahikiriire.
49005019	Nambere mwesorooleza, muzinire hamu zabbuli, ebizina, n'eby'okuhaisaniza Ruhanga, nimuzinira MUKAMA kandi nimumukugiza n'emitima yanyu yoona.
49005020	Obutoosa n'omu byona musiimege Ruhanga Isiitwe, nimujurra ibara lya MUKAMA waitu Yesu Kristo.
49005021	Mworoberangane habw'okutamu Kristo ekitiinisa.
49005022	Baanyinabwenge, muhurrege baiba-inywe nkooku muhurra MUKAMA.
49005023	Habwokuba nyineeka nuwe mutwe gwa nyinabwenge nka Kristo oku ali mutwe gw'ekitebe ky'abaikiriza, nugwo omubiri gwe, kandi nuwe Mujuni wakyo.
49005024	Ekitebe ky'abaikiriza nkooku kiremwa Kristo, nukwo na banyinabwenge balemwege bati baibabo omu byona.
49005025	Baanyinamaka mugonzeege bakazi banyu nka Kristo oku yagondeze ekitebe kye, yayehayo habwakyo,
49005026	nukwo asobole kukihikiriza amazire kukisemeza naakyogya n'amaizi ago hamu n'ekigambo ky'omurwa ogu.
49005027	nukwo akyereetere omu kitiinisa, kitaina kabara noobu gwakuba mugonya, rundi ekindi nk'eki; kiikale kiri kirukwera kandi kitaina kamogo.
49005028	Abasaija nabo nukwo basemeriire kugonza bakazi baabo nkooku bagonza emibiri yabo yonyini. Ogu anyakugonza mukazi we, buli aba ayegondeze wenka.
49005029	Busaho muntu aranobere omubiri gwe; baitu aguliisa kandi agurolerra muno nkooku Kristo arolerra ekitebe ky'abaikiriza.
49005030	Na itwe tuli bicweka by'omubiri gwe.
49005031	“Nikyo omusaija araalekeraga ise na nyina agumire hali mukazi we, kandi ababiri abo bafooke mubiri gumu.”
49005032	Enu niyo nsita nkuru, ei ndukugamba nti: Neemanyisa Kristo n'ekitebe kye.
49005033	Nukwo nu, buli omu omuli inywe agonze mukazi we nkooku ayegonza wenka, kandi n'omukazi atemuga iba ekitiinisa.
49006001	Abaana muhurrege abazaire banyu habwa MUKAMA, habwokuba kihikire.
49006002	“Otiinege sso na nyoko” eki nikyo kiragiro ky'okubanza ekyayongiirweho okunihiza ngu:
49006003	“Noija kuba kurungi n'okugundagunda omu nsi.”
49006004	Na inywe baise-baana muleke kubiihiza abaana banyu, baitu mubooroole omu ngeso nungi nimubeegesa ebya MUKAMA.
49006005	Abairu muhurrege bakama banyu ab'omunsi munu, nimutiina kandi nimwebundaaza n'omutima gumu nk'abarukuhurra Kristo.
49006006	Eki muleke kukikora obu baba babataireho eriiso, nk'abarukwenda kusiimwa abantu, baitu mukikole nk'abairu ba Kristo, nimukora Ruhanga ebi agonza n'omutima gumu.
49006007	Muheereze n'obwekambi nk'abarukukorra MUKAMA hatali bantu.
49006008	Kandi muheereze nimumanya ngu, buli kirungi kyona omuntu eki akora nikyo MUKAMA alimusasurra, noobu araaba ali mwiru rundi w'obugabe.
49006009	Na inywe bakama b'abairu nukwo mubakole muti, muleke kubakanga, mumanye ngu, MUKAMA waabo kandi owaanyu ali omwiguru kandi tasoroora.
49006010	Eky'okumalirra mube b'amaani omu MUKAMA, nimugumibwa obusobozi obw'amaani ge.
49006011	Mujwale eby'okurwanisa byona ebya Ruhanga, nukwo musobole kwemera obugobya bwa Sitaani.
49006012	Itwe titurukurwanisa abantu abaina omubiri n'esagama, baitu niturwanisa amahe ag'emyoyo emibi agali omu biikaro ebya ha iguru, emyoyo ey'abakuru, ey'ab'obusobozi, n'ey'abarukulema ensi enu ey'omwirima.
49006013	Habweki mukwate eby'okurwanisa byona ebya Ruhanga, nukwo musobole kwemera ebiribaho ha kiro ekibi, kandi obu mulimara kukora byona, mwemerre mugumire.
49006014	Nahabweki, mwemerre mwetegere amazima omu nda, kandi mujwaire ha kifuba obuhikiriire nk'ekizibaho ky'ekyoma.
49006015	Mujwale enkaito omu bigere byanyu, mweteekaniize okurangirra Amakuru Amarungi ag'obusinge.
49006016	Okukira byona, mukwate engabu y'okwikiriza ei musobora kuzimisa emyambi yoona ey'Omubi erukwaka omurro.
49006017	Mujwale enkofiira ey'ekyoma ey'okujunwa, kandi mukwate n'empirima eya Mwoyo Ahikiriire, nikyo kigambo kya Ruhanga.
49006018	Obutoosa musabege nimwesengereza Ruhanga okubakoonyera, kandi nimusabira omu Mwoyo Ahikiriire. Eki mukikolege obutalekerra, nimusabira abaikiriza boona,
49006019	kandi na nyowe munsabirege, nukwo ntunge ebi ndaagamba obu ndaabaga nindangirra n'obumanzi ensita ey'Amakuru Amarungi,
49006020	aga ndi ngabwa yago, mboherwe omu njegere; nukwo nsobole kugarangirra n'obumanzi nkooku kinsemeriire.
49006021	Tikiko mugenzi waitu omugonzibwa kandi omuheereza omwesigwa omu MUKAMA araabamanyisa byona; nukwo mumanye nkooku ndi, n'ebi ndukukora.
49006022	Nikyo mmutumiire, mumanye nkooku tuli, kandi abagarre omutima omu nda.
49006023	Obusinge n'engonzi hamu n'okwikiriza ebiruga hali Ruhanga Isiitwa na MUKAMA Yesu Kristo bibe hali ab'oruganda boona.
49006024	Kandi Ruhanga agirre embabazi boona abagonza MUKAMA waitu Yesu Kristo n'engonzi ezitafa.
50001001	Nyowe Paulo na Timoteho, abaheereza ba Kristo Yesu, nituhandiikira abantu ba Ruhanga boona aba Filipi abali omu Kristo Yesu, hamu n'abaroleerezi n'abaheereza bunyu.
50001002	Nitubagondeza emigisa n'obusinge ebiruga hali Ruhanga Isiitwe na MUKAMA waitu Yesu Kristo.
50001003	Obu mbaijuka bwona, nsiima Ruhanga wange.
50001004	Kandi omu kusaba kwange kwa butoosa mbasabira inywena nyina omuhimbo.
50001005	Nyikara nimbasiima habw'okunkoonyera okurangirra Amakuru Amarungi okuruga ha kubanza okuhika na hati.
50001006	Kandi ngumiza kimu nti: Ruhanga ayatandikire omulimo omurungi omuli inywe, aligumaliriza ha Kiro Yesu Kristo nambere aligarukira.
50001007	Nyowe kimpikiriire okubateekerezaaho nti inywena. Ningira mbaikaza ha mutima, habwokuba inywena mubagana na nyowe ha migisa Ruhanga ei yampaire, obu mba ndi omu nkomo hanu rundi nindwanirra Amakuru Amarungi kandi ningagumya.
50001008	Ruhanga nuwe kaiso wange, amanyire nkooku mbainaho ekihika, nimbagonza nka Kristo Yesu oku abagonza.
50001009	Kandi eki ndukusaba nkinu: engonzi zanyu zigende nizeeyongera muno omu kumanya n'omu kwetegereza kwona,
50001010	nukwo musobole kusiima ebirukukirra kimu oburungi kandi muhike ha Kiro kya Kristo musemiire kandi mutaina kamogo,
50001011	mwijwire abikorwa by'obuhikiriire ebireetwa Yesu Kristo, nukwo muhaise Ruhanga ekitiinisa kandi mumunyumize.
50001012	Bagenzi bange, ninyenda mumanye ebyambaireho nkooku byakonyiire kwo kurarangya Amakuru Amarungi.
50001013	Kandi ekyarugiremu nukwo abaserikale abarukulinda ekikaali n'abandi boona kumanya nkooku naboherwe habwa Kristo.
50001014	Okukwatwa kwange kunu kukaleetera baingi muno omu bagenzi baitu kwesiga MUKAMA, bakeeyongera muno obumanzi obw'okwegesa ekigambo kya Ruhanga batarukutiina.
50001015	Mazimakwo abamu barangirra Kristo habw'ihali n'okuhakana; baitu abandi bamurangirra n'omutima murungi.
50001016	Abo bakikora habw'engonzi, nibamanya nkooku nakwasirwe habw'okurwanirra Amakuru Amarungi.
50001017	Baitu bali, barangirra Kristo habw'okurwanirra orubaju rwabu, hatali habw'amazima; kandi nibagenderra kunyongera obusaalizi ndi hanu omu nkomo
50001018	Hati, eki nikiita ki? Ekikuru kiri kimu kyonka, Kristo arangirirwe omu miringo yoona: rundi omu kwesisaniriza, rundi omu mazima. Ogu nugwo muhimbo gwange.
50001019	Ego, kandi ndaikaraga n'omuhimbo, habwokuba mmanyire okusaba kwanyu n'obukoonyezi bwa Mwoyo wa Yesu Kristo nkooku birindugiramu okutaisurwa.
50001020	Eki nikyo ndukutegereza n'ekihika kingi, kandi nikyo ndukunihira, nkooku ntalikwatwa nsoni naakake, baitu habw'obumanzi bwingi obu nyinabwo hati, kandi obu nabaire nabwo kara koona, Kristo araaheebwaga ekitiinisa omu mubiri gwange, nkyayomiire rundi nfire.
50001021	Habwange okwomeera ni Kristo, kandi okufa nugo magoba.
50001022	Okwikara omu mubiri gunu, obu kuraaba nikundugiramu okukora eby'omugaso, nabwo eki ndaakomaho kindemere.
50001023	Ebintu ebi ebibiri bindemeseze. Nyowe ekinakugondeze nukwo kuruga omunsi, ngende nyikale na Kristo; habwokuba eki nikyo kirukukiraho oburungi.
50001024	Baitu okwikara omu mubiri gunu, nikyo kirukukira kubagasira inywe.
50001025	Eki nkimanyiire kimu, nahabweki ninyija kwikara n'okwongera kuba nainywe, nukwo mweyongere omu kwikiriza n'omu kusemererwa.
50001026	Kandi obu ndigaruka kwija owaanyu, eki kiribakoonyera muno okuhaisa Kristo Yesu ekitiinisa.
50001027	Kyonka enyikara yanyu esemeriire kuhikaana n'Amakuru Amarungi ga Kristo, nukwo obu ndiija kubarora, rundi ntaizireyo, nsobole kuhurra nkooku mugumire mwina omwoyo gumu n'ebiteekerezo bimu, nimwekambira hamu habwokuba mukaikiriza Amakuru Amarungi,
50001028	mutarukutiinisibwa kintu kyona ekirukuleetwa abanyazigwa banyu. Eki nikiija kwolekera kimu bbo nkooku balihwerekerra, baitu inywe nkooku mulijunwa; kandi eki kiriruga hali Ruhanga.
50001029	Habwokuba mutaheebwe mugisa gw'okwikiriza Kristo kwonka, baitu n'ogw' okubonabonesibwa habwe,
50001030	nimurwana obulemu oburukusisana buli, obu mwarozire nindwana, kandi obu murukuhurra ninkyarwana na hati.
50002001	Nukwo nu, obu haraaba haroho okugumyangana omu Kristo, okwimukyangana okuleetwa engonzi, n'okukwataniza omu Mwoyo, rundi okuganyira n'okugirrangana enbabazi,
50002002	munyijuze omuhimbo mwina ebiteekerezo bimu, n'engonzi ez'omulingo gumu, nimwikirraniza omu byona n'omutima gumu.
50002003	Mutalikora kintu kyona habw'okwegonza rundi okwekuliriza, baitu mwebundaaze, nimumanya abandi nkooku barukubakira oburungi.
50002004	Buli omu hali inywe aleke kuta omutima hali ebi arukugonza wenka, baitu agute na ha birukugonzibwa abandi.
50002005	Omwoyo Kristo Yesu ogu akaba ainagwo, nugwo musemeriire kuba nagwo.
50002006	Uwe nobu araaba yasisanaaga Ruhanga, baitu okwingana kwe na Ruhanga atakire kukufaho.
50002007	Akeemaramu ekitiinisa yayefoora mwiru, yazaarwa nk'abantu.
50002008	Habw'okuzaarwa nk'omuntu, akeebundaaza kandi yaba muhulizi, kuhika ha kufa, nangwa n'okufa okwa ha musaraba.
50002009	Nikyo Ruhanga yamunyumiriize, yamuruka ibara erirukukira agandi goona.
50002010	Nukwo boona abanyakuli omu iguru, n'ab'omunsi, n'ab'okuzimu, obu bahurra ibara lya Yesu, bateeze amaju,
50002011	kandi buli rulimi rwatule Yesu Kristo nkooku ali Mukama, nukwo Ruhanga Ise aheebwe ekitiinisa.
50002012	Habweki, bagenzi bange abagonzibwa, nkooku mwabaire bahulizi kara, na hati nukwo mube, hatali kumpurra obu mba ndoho, baitu mukire kumpurra obu mba ntaroho, mwekambire okujunwa kwanyu nimutina kandi nimutukumira.
50002013	Habwokuba Ruhanga naakorra omuli inywe, naabakoonyera okugonza n'okuhikiriza ebi asiima.
50002014	Mukole ebintu byona mutarukutontorroma kandi mutarukuteera mpaka,
50002015	nukwo mube abataina musango kandi abeezibwe; abaana ba Ruhanga abataina kamogo hagati y'abantu ab'obusinge bunu oburamaire kandi obuhabire aba murukwakiramu nk'enyunyuuzi ezirukwakira ab'omu nsi,
50002016	nimugumiza kimu ebigambo by'obwomeezi. Nukwo ha Kiro kya Kristo nsobole kwenyumiza nkooku ntarairukiire busa, kandi ntaratalibaniire busa.
50002017	Esagama yange noobu eraaba eri y'okuseeswa ha kyonzira ekiruhongwa-nukwo okwikiriza kwanyu kweyongere, baitu ninsemererwa kandi ninkyanganuka hamu na inywe inywena.
50002018	Na inywe nukwo musemererwe muti kandi mukyanganuke hamu na nyowe.
50002019	Ninihira omu MUKAMA Yesu kubatumira bwango Timoteho, nukwo omutima gungwe omu nda mmazire kumanya amakuru g'owaanyu.
50002020	Tinyina ondi weena amwingana mu kutunturra muno obwomeezi bwanyu.
50002021	Abandi boona beeserurra ebyabu, bitali bya Yesu Kristo.
50002022	Baitu omugaso gwa Timoteho mugumanyire, habwokuba omu by'Amukuru Amarungi tukaheereza hamu nk'omwana oku arukukoonyera ise.
50002023	Nikyo ndukunihirra kumutuma ahonaaho, obu ndakarora ebyange nambere biraagarukira;
50002024	kandi ninyesiga MUKAMA ngu, na nyowe nyenka ndiija oku bwango.
50002025	Hati nyetegeriize nkooku kirukwetaagwa kubatumira Epafurodito mugenzi wange, omukozi kandi omuserikale nyakyaitu; nuwe mukwenda wanyu arukumpa ebi ndukwetaaga;
50002026	habwokuba inywena, abaire abainaho ekihika, kandi omutima gukamusarra kumanya nkooku mwahuliire eby'endwara ye.
50002027	Akarwarakwo mali, kake afe. Baitu Ruhanga akamugirra embabazi, atazigirre uwe wenka baitu na nyowe, nukwo obujune obu nyina buleke kunyongerwaho.
50002028	Nikyo ndukuteeraho muno omutima kumubatumaho, mukyanganuke habw'okugaruka kumurora, kandi na nyowe omutima gungaruke omunda.
50002029	Habweki, mumutangirre omu MUKAMA n'omuhimbo gwona; kandi abantu nk'abo mubatemuga ekitiinisa.
50002030	Ningira akaba ali haihi n'okufa habw'omulimo gwa Kristo, naahayo obwomeezi bwe okuhikiriza inywe ebi mwakunkolire.
50003001	Eky'okumalirra bagenzi bange, mukyanganuke omu MUKAMA. Na hati tikirukunjwahya kubahandiikira ebintu ebirukusisana na biri. Na inywe nikibaleetera obusinge.
50003002	Mwerinde embwa ezi! Mwerinde enkozi z'ebibi! Mwerinde abo abasara omubiri!
50003003	Itwe tuli abasazirwe b'amazima, Mwoyo nuwe atuhabura nkooku turaaramya Ruhanga. Okwenyumiza kwaitu kuli omu Kristo Yesu. Titwesiga emikoro ya ha mubiri.
50003004	Noobu baakujuliire emikoro egi, baitu nyowe tinyina eki ndukutiina. Obu buraaba buli bulyo obw'okwesiga emikoro ya ha mubiri, nooha araabunkiza?
50003005	Nkasarwa ha kiro kya munaana, ndi Omunyaisirairi, ow'oruganda rwa Benyamiini, Omuhebburaayo ayazairwe Abahebburaayo, kandi omu kukuraatira Ebiragiro, ndi Mufalisaayo.
50003006	Nkooleka obwekambi bwange nimpiiganiza ekitebe ky'abaikiriza. Omu kuhikirra okurukusigikira ha Biragiro, tinyina musango.
50003007	Ebirungi byona ebi natungire, nkabyeta kuferwa habwa Kristo.
50003008	Mazimakwo, ebintu byona nimbirora nk'ebitaina mugaso obu mbirengesaniza n'oburungi obw'okumanya Kristo Yesu MUKAMA wange. Habwe nkaikiriza kuferwa ebintu byona kandi mbirora nk'ebitaina mugaso, nukwo ntunge Kristo,
50003009	kandi nyikale omuli uwe. Tinkyaserra obuhikiriire bwange habwange obusigikira ha Biragiro, kwihaho obu oburukuleetwa okwikiriza Kristo. Nubwo obuhikiriire oburukuruga hali Ruhanga kandi oburukuleetwa okwikiriza kwaitu.
50003010	Eki ndukwenda nukwo kumanya Kristo n'okumanya amaani g'okuhumbuuka kwe, mbagane nawe omu kubonabonesibwa kwe, nsisane nawe n'omu kufa kwe.
50003011	Nukwo obu kiraaba nikisoboka, na nyowe mpike ha kuhumbuuka omu bafu.
50003012	Tindukugamba ngu, eki mmazire kukitunga; rundi ngu, mmazire kuhikirra; baitu ninyekamba kukyetungira, Kristo Yesu nkooku yanyetungire.
50003013	Bagenzi bange, tindukugira ngu, eki nkakyetungira; kwihaho eki ndukukora kiri kimu kyonka: nukwo kwebwa ebindi enyuma n'okwitanira ebindi omumaiso,
50003014	ninyekamba kuhika ha kigendererwa, nukwo ntunge empeera ey'omwiguru Ruhanga ei yanyetiire omu Kristo Yesu.
50003015	Abo abeetwa abakuru omuli itwe, nukwo tusemeriire kuteekereza tuti. Obu haba haroho ekintu eki murukuteekereza okundi, nakyo Ruhanga naija kukibasuukurra.
50003016	Kyonka nambere tuhikire, muho tugendere tutarukugarukirra.
50003017	Bagenzi bange mwikirranize kandi munkuraatire. Itwe nkooku tuli kyokurorraho kyanyu, mwetegereze abo abarukukora nka itwe.
50003018	Habwokuba baingi omu Baisirairi abo, aba nabagambiireho emirundi nyingi, na hati aba ndukubagambira ntaireho n'okurra, baikara bali banyanzigwa b'omusaraba gwa Kristo.
50003019	Empero yabo nukwo okuhwerekerra; ruhanga waabo niyo enda, kandi beenyumiriza ha bintu ebirukubahemura, emitima yabo bagimaliza ha bintu by'ensi.
50003020	Baitu itwe, obwikaro bwaitu buli omwiguru, nambere haliruga Omujuni, MUKAMA Yesu Kristo ou turukulindirra.
50003021	Nuwe alihindura emibiri yaitu etaina kitiinisa, esisane nk'ogwe ogw'ekitiinisa habw' amaani agamusoboza kulema ebintu byona.
50004001	Habweki nu, bagenzi bange, aba ngonza kandi aba nyinaho ekihika, okusemererwa kwange kandi ekondo yange, mugumire muti hali MUKAMA, inywe enganzi zange.
50004002	Ninyesengereza Evodiya na Sintike, baikirranize omu MUKAMA.
50004003	Kandi na iwe mugenzi wange mali, ninkusaba okoonyere abakazi abo, habwokuba tukatalibanira hamu okurangirra Amakuru Amarungi, kandi nimbabara na Kelementi n'abakozi abandi bagenzi bange ab'amabara gaabu gali omu kitabu eky'obomeezi.
50004004	Mukyanganukege omu MUKAMA obutoosa; ningaruka kugamba nti: Mukyanganuke.
50004005	Okugumiisiriza kwanyu kumanywe abantu boona. Ningira MUKAMA ali haihi kugaruka.
50004006	Mutaharaza omutima habw'ekintu kyona, baitu omu buli kintu mwikale nimumanyisa Ruhanga ebi murukwetaaga, nimumusaba, nimumwesengereza kandi nimumusiima.
50004007	Obusinge bwa Ruhanga obuhinguraine okwetegereza kwona, bulirinda emitima yanyu n'ebiteekerezo byanyu omu Kristo Yesu.
50004008	Eky'okumalirra, bagenzi bange, byona eby'amazima, byona eby'ekitiinisa, byona eby'obulyo, byona ebirukwera, byona ebirungi, byona ebirukusiimwa nibyo muteekerezeho, hamu n'engeso enungi n'ebindi ebisemeriire kunyumizibwa.
50004009	Ebi mwanyegereho, ebi mwanyihireho, ebi mwampuliireho, n'ebi mwandozireho, nibyo mukolege; kandi Ruhanga ow'obusinge araikaraga na inywe.
50004010	Ninkyanganuka muno omu MUKAMA, habwokuba mulinzirwe mwagaruka mwanyijuka. Mazimakwo mukaba muntaireho omutima, baitu mukaba mutakatungire mwanya.
50004011	Tikuli kugira ngu, eki ninkigambisibwa obuburwa, habwokuba nkeega okwenihira omu mulingo gwona ogu mbamu.
50004012	Nimmanya kukeeherwa ebintu n'okubisaagirirwa; omu buli kintu n'omu miringo yoona nkeega amagezi ag'okwekoonyera: omu mweru n'omu njara, omu itungo n'omu bunaku.
50004013	Ninsobora kukora byona habw'Ogu anyakumpa amaani.
50004014	Baitu mukakora kurungi kunyirukirra omu muhito gwange.
50004015	Na inywe Abafilipi nimumanya ngu, obu natandikire kurangirra Amakuru Amarungi ninduga Makedoni, hatabeho kitebe ky'abaikiriza na kimu ekyayeteeraine na nyowe omu kurolerra entaahya n'enturukya ya sente, okwihaho inywe inywenka.
50004016	Noobu nkaba ndi Teesalonika, mwantwekerega eby'okunkoonyera.
50004017	Tikuli kugira ngu, ninserra ebisembo; baitu ninserra amagoba Ruhanga aga alibongeramu.
50004018	Nyowe, emperra yange mmazire kugitunga kandi nsaagisizeho! Ntungire ebirukumara habwokuba Epafurodito amazire kumpa ebisembo ebi mwantwekiire, nikyo kihongwa ekirukuboya kurungi kandi ekyonzira ekirukusiimwa Ruhanga kandi eki agonza.
50004019	Ruhanga wange alibaha byona ebi murukwetaaga nk'obwingi bw'obwenda bwe omu Kristo Yesu oku buli.
50004020	Ekitiinisa kibe hali Ruhanga Isiitwe ebiro n'ebiro. Amiina.
50004021	Mundamukize abantu ba Ruhanga boona omu Kristo Yesu. Bagenzi bange aba nyinabo hanu, nibabaramukya.
50004022	Abantu ba Ruhanga boona nibabaramukya, muno muno ab'omu kikaali kya Kaisaali.
50004023	Emigisa ya MUKAMA Yesu Kristo ikale n'emyoyo yanyu.
51001001	Nyowe Paulo, Ruhanga ou yagondeze mbe mukwenda wa Kristo Yesu, hamu na Timoteho mugenzi waitu,
51001002	nitubahandiikira inywe abantu ba Ruhanga kandi bagenzi baitu abeesigwa abali Kolosai: Nitubagondeza omugisa n'obusinge ebiruga hali Ruhanga iitwe.
51001003	Butoosa obu tuba nitubasabira, tusiima Ruhanga, Ise MUKAMA waitu Yesu Kristo,
51001004	habwokuba tukahurra nkooku murukwikiriza Kristo Yesu, n'oku murukugonza abantu ba Ruhanga boona,
51001005	nimusigikira ha kunihira oku mwina nukwo mutunge ebirungi ebimwahuliirwe omwiguru. Okunihira oku mwahuliireho kara omu nyegesa y'amazima.
51001006	Nugo Amakuru Amarungi agabahikireho, kandi agarukweyongera muno nigararanga omunsi yoona. Gakeeyongera gati omuli inywe okuruga ha kiro eki mwabandiizeho kuhurra n'okwetegereza kwo embabazi za Ruhanga,
51001007	nkooku mwayegesiibwe Epafura, omuheereza mugenzi wange omugonzibwa. Habwange nuwe muheereza omwesigwa wa Kristo,
51001008	ayaizire okutumanyisa engonzi Mwoyo Ahikiriire ezi yabatairemu.
51001009	Nahabweki okuruga obu twakihuliire, titukoosaga kubasabira, nukwo mwetegerereze kimu Ruhanga ebi agonza, kandi mwijule amagezi goona n'okumanya kwona okurukuleetwa Mwoyo wa Ruhanga,
51001010	mugire engeso ezisemeriire MUKAMA, mukole ebi asiima, mweyongere omu birungi byona ebi murukukora, kandi mweyongere kumanya Ruhanga.
51001011	Ruhanga ow'obusobozi bwona abagumye habw'amaani ag'ekitiinisa kye, nukwo mugire obumanzi bwona kandi mugumiisirize n'okusemererwa.
51001012	Musiime Isiitwe ayatusoboize kubagana ha bugwetwa bw'abahikiriire abali omu bukama bw'omusana.
51001013	Nuwe yatwihire omu bukama obw'omwirima, yatutaahya omu bukama bw'Omwana we omugonzibwa,
51001014	anyakutucungura kandi anyakutuganyira ebibi.
51001015	Kristo nuwe kisisani kya Ruhanga atarorwa, omuzigaijo gw'ebihangwa byona;
51001016	habwokuba omuli uwe, byona nuho byahangiirwe: eby'omu iguru n'eby'omu nsi; ebiboneka n'ebitaboneka; rundi ebitebe by'abamalaika abakuru, ab'obusobozi, n'abalemi-ebintu byona bikahangirwa omuli uwe kandi bikahangwa habwe.
51001017	Nuwe yabandize kubaho byona bitakabaireho, kandi ebintu byona biteeranira omuli uwe.
51001018	Nuwe mutwe gw'omubiri-kandi omubiri ogu nikyo kitebe ky'abaikiriza. Nuwe ntandiko kandi omuzigaijo ogw'abahumbuukire omu bafu, nukwo omu byona nuwe abe w'okubanza.
51001019	Habwokuba Ruhanga akagonza Kristo we aijurre kimu obwa Ruhanga bwe,
51001020	kandi akacwamu kwegarurra ebintu byona, eby'omu nsi rundi eby'omu iguru naaraba omuli uwe, obu yaleesire obusinge habw'esagama y'omwana we eyasirwe ha musaraba.
51001021	Inywe kara, mukaba mwebaganiize na Ruhanga, mwina obunyanzigwa omu mitima yanyu kandi, nimukora ebibi.
51001022	Baitu hati mugarukangainemu na Ruhanga omu mubiri gw'omwana we habw'okufa kwe, nukwo abahikye omumaiso ge nimwera, mutaina kamogo, kandi mutaina eki murukujunaanwa.
51001023	Kyonka mwikale omu kwikiriza, mugumire kandi mutarukutengeeta, mutarukuruga ha kwesiga Amakuru Amarungi aga mwahuliire, agaarangiriirwe buli kihangwa ekinyakuli omunsi, amakuru nyowe Paulo aga nafookere omuheereza waago.
51001024	Hati ninsemererwa kurora nimbonabona habwanyu, habwokuba nimpikiriza n'omubiri gwange ebirukubura ha mabone Kristo aga yaboine habw'omubiri gwe-nikyo kitebe ky'abaikiriza.
51001025	Ekitebe eki nikyo nakomiirwe kuba muheereza wakyo nk'omulimo gwa Ruhanga ogu naahairwe habwanyu oku guli, nukwo mmanyisize kimu ekigambo kya Ruhanga.
51001026	Egi niyo nsita eyaserekerwe ira lyona n'obusinge bwona, baitu hati enyakwolekerwe abantu be.
51001027	Nubo Ruhanga yagondeze kwoleka ensita egi nkooku ina ekitiinisa kingi omu Banyamahanga. Ensita egi nuwe Kristo anyakuli omuli inywe, omukwato gwaitu ogulitutungisa ekitiinisa.
51001028	Nuwe turukurangirra, nitwegesa kandi nituteererra buli muntu n'amagezi goona, nukwo weena anyakuhikire tusobole kumuleeta hali Kristo.
51001029	Eki nikyo ndukutalibanira kandi nikyo ndukwekambira n'amaani goona Ruhanga aga arukunnyijuza.
51002001	Ninyenda mumanye nkooku nyekamba muno habwanyu, na habw'abo abali Layodikeeya, n'abandi boona abatakandoraga,
51002002	nukwo emitima yabo egarukwemu amaani nkooku bateeraniziibwe hamu omu ngonzi, beetegereze kandi bamanyiire kimu ensita ya Ruhanga, nuwe Kristo.
51002003	Omuli uwe nuho haserekerwe amagezi goona n'okwetegereza kwa Ruhanga.
51002004	Eki ninkigamba, nukwo haleme kubaho n'omu arukubahabisa n'enyegesa ey'okusoonasoona.
51002005	Noobu ndaaba ntali nainywe mali, baitu mu mwoyo ndi na inywe, ninsemererwa okumanya nkooku murukwerinda kandi mugumire omu kwikiriza Kristo.
51002006	Nkooku mwaikiriize Kristo Yesu abe MUKAMA wanyu, nukwo mumwikaleho,
51002007	mumugumireho kandi mumweboheho, mugumire omu kwikiriza nkooku mwayegesiibwe, nimusiima n'omutima gwona.
51002008	Mwerinde hatabaho muntu n'omu arukubahabisa n'ebigambo by'amagezi n'obucwangya obutarumu, naahondera emigenzo eya ira ey'obuzarranwa rundi naahondera emizimu eya ira, baitu atarukuhondera Kristo.
51002009	Habwokuba Krsito, omu mubiri gwe, aijwire obwaruhanga bwona.
51002010	Kandi omuli uwe anyakuli mutwe gw'abamalaika abalemi n'abamalaika ab'obusobozi bwona nuho mwatungiire obwomeezi obwijwire.
51002011	Kandi omuli uwe numwo mwasaliirwe ensarwa etali y'emikono, nubwo mwafurukire engeso ez'obuhangwa omu kusarwa okwaleesirwe Kristo.
51002012	Mukaziikwa nawe omu kubatizibwa, kandi mwahumbuurwa nawe habw'okwikiriza obusobozi bwa Ruhanga ayamuhumbwire omu bafu.
51002013	Na inywe abakaba baferiire omu bibi n'omu kutasarwa okw'-emibiri yanyu, Ruhanga akaboomeeza hamu na Kristo, amazire kutuganyira ebibi byaitu byona.
51002014	Nubwo yadibize ekihandiiko ekyatutongaga ibanja, yaguruka ebiragiro byakyo hamu n'amaani gaakyo. Ekihandiiko eki akakiihaho, yakibamba ha musaraba.
51002015	Embandwa zanyu enkuru kandi ez'amaani akaziihaho, yazifoora by'okusungwa naazisingurra ha musaraba.
51002016	Nahabweki hatabaho n'omu arukubacwera omusango ha birukukwata ebyokulya n'ebyokunywa, rundi ebirukukwata ha biro bikuru, rundi ha mboneko y'okwezi, rundi ha Sabbato.
51002017	Ebi byona, kisisani kwonka ekirukwoleka ebirukwija; baitu ekintu kyonyini, nuwe Kristo.
51002018	Hatabaho n'omu arukwemanya ngu nabakira, habwokuba uwe akeekomera kuramya n'okwinamira abamalaika, naayesiga ebi yasuukulirwe naayenyumiriza busa omu biteekerezo bye eby'obuntu.
51002019	Abantu nk'abo baba batakyagumira ha Mutwe, nuwe Kristo anyakuliisa omubiri gwona, akaguteeraniza omu ngingo zagwo n'omu binywa, gukakura Ruhanga nkooku asiima.
51002020	Obu muliba mwafiire hamu na Kristo, mwaruga ha mizimu eya ira ey'ensi, habwaki mwikara n'engeso nk'ez'abo abakyali b'ensi? Habwaki mworobera ebiragiro ebirukugamba biti:
51002021	“Otakwataho! Otarozaaho! Otakoraho!”
51002022	(Ebiragiro ebirukukwata ha bintu ebihwaho ahonaaho bimazire kwekoonyezibwa.) Oku tinukwo kuhondera enyegesa n'ebiragiro ebyatairweho abantu?
51002023	Mazimakwo binu nibizooka nk'eby'amagezi, nibibongera amaani ag'okwehayo, okwebundaaza, n'okusaaliza omubiri; baitu tibiina mugaso gwona ogw'okutanga okwegomba okubi kw'omubiri.
51003001	Nukwo nu, obu muraaba mwahumbuukire hamu na Kristo, mute omutima ha by'omwiguru, Kristo nambere ali, anyakwikaliire ha mukono gw'obulyo ogwa Ruhanga.
51003002	Muteekerezeege ebintu eby'omwiguru, bitali eby'omunsi.
51003003	Habwokuba mukafa, kandi obwomeezi bwanyu buserekerwe na Kristo omu Ruhanga.
51003004	Kristo obwomeezi bwaitu obu aligaruka kuzooka, nubwo na inywe mulizooka hamu nawe omu kitiinisa.
51003005	Nahabweki mucwe engeso ez'ensi ezinyakuli omuli inywe: obusiihani, obugwagwa, ebiteekerezo ebibi, okwegomba okubi, n'omukoijo gw'itungo ly'abandi, itungo eri mwafoire embandwa zanyu ez'okuramya.
51003006	Habwokuba ebi nibyo birireetera Ruhanga kubakayukira.
51003007	Kandi ebi nibyo mwakoraga obu mukaba mukyabirumu.
51003008	Baitu hati mucwe engeso zinu: ekiniga, okubiihirwa, itima okuhangirra, n'okubaza eby'ensoni.
51003009	Mutabiihangana ebisuba, habwokuba mukaleka obwomeezi obwa ira n'engeso zaabwo,
51003010	mwatandika obundi obunyakwikara nibuhindurwa buhyaka nukwo bubahikye ha magezi na ha nsisana by'Ogu ayabuhangire.
51003011	Obu, nihaba hatakyaroho Omugiriiki n'Omuyudaaya, asazirwe n'atasazirwe, omunyaihanga n'ow'ihanga eriteegesibwe, omwiru n'ow'obugabe, baitu Kristo nuwe byona omu byona.
51003012	Inywe abaakomerwe Ruhanga, abarukwera kandi abagonzibwa, mube n'okuganyira, embabazi, okwebundaaza, obuculeezi, n'okugumiisiriza.
51003013	Obu haraaba haroho anyakwina akahyeme hali mutaahi we, mugumiisirizangane kandi muganyirangane. MUKAMA nkooku yabaganyiire, na inywe nukwo musemeriire kuganyirangana.
51003014	Kandi ekirukukira byona, mube n'engonzi eziteeraniza hamu ebintu byona omu kwikirraniza okw'amazima.
51003015	Obusinge bwa Kristo obu mwayetiirwekwo kuba ebicweka by'omubiri gumu buleme omu mitima yanyu. Kandi musiimege Ruhanga.
51003016	Ekigambo kya Kristo kiikalege nikyeyongera omuli inywe, obu muraabaga nimwegesangana kandi nimuhaburangana omu magezi goona, noobu muraabaga nimuzina zabbuli, ebizina by'okukugiza, n'ebizina ebiruga mu mwoyo, nimusiima Ruhanga omu mitima n'ebizina ebiruga mu mwoyo, nimusiima Ruhanga omu mitima yanyu.
51003017	Kandi kyona eki muraagambaga rundi eki muraakoraga, mukikolege omu ibara lya MUKAMA Yesu, omuli uwe nimusiimiramu Ruhanga Ise.
51003018	Banyinabwenge muhurrege baiba-inywe nkooku MUKAMA asiima.
51003019	Banyinaamaka mugonzeege bakazi banyu kandi muleke kubagirra omwaga.
51003020	Abaana muhurrege bazaire banyu omu byona, habwokuba eki nikyo MUKAMA asiima.
51003021	Baise-baana muleke kutuntuza abaana banyu, bataharaza emitima.
51003022	Abairu muhurrege bakama banyu ab'omunsi omu byona. Kandi eki muleke kukikora obu baba babataireho eriiso, nk'abarukwenda kusiimwa abantu; baitu mubaheereze n'omutima gumu nimutiina MUKAMA.
51003023	Buli mulimo gwona ogu mukora, mugukole n'okusemererwa, nk'abarukuheereza MUKAMA batali bantu.
51003024	Nimumanya ngu, obugwetwa niyo mpeera yanyu ei muliheebwa MUKAMA; habwokuba nimuheereza MUKAMA Kristo.
51003025	Ningira enkozi y'ebibi erisasurwa habw'ebibi yakozire. Ruhanga tasoroora mu bantu.
51004001	Inywe bakama b'abairu, abairu banyu mubakorre eby'obwinganiza kandi ebihikire, nimumanya na inywe nkooku mwina MUKAMA omwiguru.
51004002	Mweyongere omu kusaba mutarukugarukirra, mutarukuhungira kandi musiime Ruhanga.
51004003	Na itwe mutusabire, nukwo Ruhanga asobole kutukingurra omuhanda ogw'okurangirra Amakuru Amarungi n'okumanyisa ensita ya Kristo eyankwasize omu nkomo,
51004004	nukwo nsobole kugisoborra kurungi nkooku nsemeriire.
51004005	Abantu ab'aheeru mubakwatege n'amagezi, mutarukusiisa akasumi aka mwina.
51004006	Obutoosa ebigambo byanyu bibege birungi, binurrege abandi nk'ebirungirwemu ekisura, nukwo musobole kumanya eki musemeriire kugarukamu buli omu.
51004007	Tikiko, ow'oruganda omugonzibwa, omukozi omwesigwa kandi omuheereza mugenzi waitu omu kukorra MUKAMA, araabagambira ebyambaireho.
51004008	Bunu nubwo bulyo bwonyini obu mmutumiire hali inywe, nukwo musobole kumanya nkooka tuli, kandi na inywe abagumye emitima.
51004009	Namutumayo hamu na Oneesimo mugenzi waitu omwesigwa kandi omugonzibwa, omuntu ow'owaanyu. Baraabagambira byona ebyabaire kunu.
51004010	Alisitaako, omunyankomo mugenzi wange, naabaramukya; na Mariko mwihwa wa Baranaba (ou nabamanyisizeho kara obu alibahikaho, mumutangirre kurungi).
51004011	Na Yesu, anyakwetwa Yusito, naabaramukya. Omu bakozi bataahi bange abarukukorra obukama bwa Ruhanga, banu bonka nubo abaasazirwe, kandi bakampuumuza.
51004012	Epafura ow'owaanyu, omuheereza wa Kristo Yesu, naabaramukya. Obutoosa abaijuka n'omutima gumu omu kusaba kwe, nukwo musobole kwemerra mugumire, mweheriireyo kimu okukora byona Ruhanga ebi agonza.
51004013	Ndi kaiso arukugumya nkooku yabakoliire n'amaani, inywe hamu n'abo abali Layodikeeya n'abali Hieraapoli.
51004014	Luka, omufumu omugonzibwa, na Deema nibabaramukya.
51004015	Mundamukize ab'oruganda abali Layodikeeya. Mundamukize Nimfa, n'ekitebe ky'abaikiriza ab'omu nju ye.
51004016	Ebbaruha enu obu erikamara kubasomerwa, mugitwekere ab'ekitebe ky'abaikiriza aba Layodikeeya bagisome; kandi na inywe musome ebbaruha eriruga Layodikeeya.
51004017	Muteererre Arakiipo muti: “Oyekambe okuhikiriza obuheereza MUKAMA obu yakuhaire.”
51004018	Nyowe Paulo okuramukya kunu nkuhandiikire n'omukono gwange. Muteebwa nkooku nkiri omu nkomo. Embabazi za Ruhanga ziikale na inywe.
52001001	Nyowe Paulo, hamu na Silivaano na Timoteho, nituhandiikira ab'ekitebe ky'abaikiriza ba Teesalonika abali omu Ruhanga Isiitwe na MUKAMA Yesu Kristo: Nitubagondeza omugisa n'obusinge.
52001002	Obutoosa tusiima Ruhanga habwanyu inywena, nitubaijuka obutalekerra omu kusaba kwaitu.
52001003	Nitwijuka omumaiso ga Ruhanga waitu kandi Isiitwe ebi murukukora habw'okwikiriza kwanyu, n'ebi murukwekambira habw'engonzi zanyu, n'ebi murukugumiisiriza habw'okunihira oku mwina omu MUKAMA waitu Yesu Kristo.
52001004	Bagenzi bange, nitumanya Ruhanga nkooku abagonza kandi nkooku yabakomere;
52001005	ningira Amakuru Amarungi aga twabarangiriire gakabahikaho kwo. Gatabahikeho omu bigambo byonka, baitu omu maani n'omu Mwoyo Ahikiriire kandi gakabahwitura. Mumanyire enyikara yaitu omuli inywe nkooku ekaba eri nitugenderra kubagasira.
52001006	Na inywe mukahondera engeso zaitu n'eza MUKAMA, mwaikiriza Amakuru Amarungi nimubonesibwa muno, baitu mwina okusemererwa habw'okukoonyerwa Mwoyo Ahikiriire.
52001007	Nukwo mwafookere muti kyokurorraho ky'abaikiriza boona abali Makedoniya n'Akaaya.
52001008	Ekigambo kya MUKAMA mutakirangaanize omu Makedoniya n'Akaaya honka, baitu amakuru g'okwikiriza oku mwina omu Ruhanga gakaranganwa hoona. Nikyo ntarukugondeza kukibazaaho muno;
52001009	habwokuba bbo bonyini bamanyisa buli hantu nkooku mwatutangiriire kurungi kandi nkooku mwahindukiire kwo Ruhanga, mwaleka embandwa, nukwo muheereze Ruhanga omwomeezi kandi ow'amazima,
52001010	n'oku murukulindirirra Omwana we kuruga omu iguru, ou yahumbwire omu bafu, nuwe Yesu anyakutujuna ekifubiro ekiri ky'okwija.
52002001	Bagenzi bange, inywe inywenka nimumanya okubunga kwaitu omuli inywe nkooku kutarafiire busa.
52002002	Noobu turaaba twabonesiibwe kandi twaswaziibwe omu Filipi nkooku murukumanya; baitu Ruhanga waitu akatuha obumanzi obw'okubarangirra Amakuru Amarungi nituhakanizibwa muno.
52002003	Kandi binu ebi turukubeegesa tibirugwamu nsobi, tibiri bibi, tibirumu bugobya.
52002004	Baitu Ruhanga nkooku yakukomere, akatukwasa Amakuru Amarungi ganu, na itwe nukwo tugarangirra tutarukugenderra kusiimwa abantu, baitu kusiimwa Ruhanga anyakumanya emitima yaitu.
52002005	Mukimanyire kurungi, kandi Ruhanga nuwe kaiso waitu, itwe titukabazaaga bigambo by'okunwekanweka, rundi eby'okuswekerra omururu gwaitu.
52002006	Titwaserraga kitiinisa omu bantu: omuli inywe rundi omu bandi, kunu nk'abakwenda ba Kristo twakusoboire kukisaba.
52002007	Baitu tukabakwatirwa embabazi, nk'omulezi arukulera abaana be.
52002008	Nukwo habw'okubagonza muno, tukamalirra kubagana na inywe, tikuli kubagana Amakuru Amarungi ga Ruhanga gonka, baitu n'obwomeezi bwaitu bwonyini, habwokuba mukaba mumazire kufooka nganjani zaitu mali.
52002009	Bagenzi bange, nimwijuka omulimo n'okutalibana kwaitu; twakoraga nyamusana n'ekiro nukwo tuleke kulemerra omuntu weena omuli inywe, obu tukaba nitukyabarangirra Amakuru Amarungi ga Ruhanga.
52002010	Inywe muli bakaiso, kandi Ruhanga nawe kaiso, engeso zaitu nkooku ziikara ziri nungi, zihikiriire kandi itarukunyoomwa inywe abaikiriza.
52002011	Nimumanya nkooku twateererraga buli omu omuli inywe, n'oku twayekambisaaga boona kandi twahanaga nka isebaana oku akora abaana be,
52002012	nukwo mube n'engeso ezirukusiimwa Ruhanga, anyakubeeta kutaaha omu bukama bwe n'omu kitiinisa kye.
52002013	Kandi na itwe nikyo tusiimira Ruhanga obutoosa, habwokuba obu mwahuliire ekigambo kya Ruhanga eki twabatebiize, mutakiikirize nk'ekigambo ky'abantu, baitu mukakiikiriza nk'ekigambo kya Ruhanga ekirukukora omuli inywe abaikiriza. Kandi mazimakwo nukwo kiri.
52002014	Ab'oruganda, inywe mukasisana ebitebe by'abaikiriza Ruhanga omu Kristo Yesu ebiri Buyudaaya; habwokuba abantu ab'ihanga lyanyu bakababonesa enaku ezirukusisana nk'ez'abaikiriza ba Buyudaaya baabonesiibwe ab'ihanga lyabo.
52002015	Nubo abaisire MUKAMA Yesu n'abarangi, nubo baatubingire, baabiihiza Ruhanga kandi baahakaniza abantu boona.
52002016	Bakatutanga kwegesa Abanyamahanga ebigambo ebisobora kubaleetera okujunwa, nukwo Abayudaaya kuhikiriza bati ebikorwa byabo ebibi. Baitu ekifubiro kya Ruhanga kirinzirwe kyabahikaho.
52002017	Bagenzi bange, obu tukaba twakabarugaho akacu kake twahukaniize emibiri etali myoyo, tukeekamba muno, twina ekihika kingi eky'okugaruka kubarora;
52002018	habwokuba tukagonza kwija owaanyu. Nyowe Paulo nkalengaho emirundi nyingi, baitu Sitaani akantanga.
52002019	Baitu nu, MUKAMA waitu Yesu obu aliija, okunihira kwaitu, okusemererwa kwaitu, n'ekondo yaitu ebirukutusiimisa omumaiso ge nibyo biha? Ti niinywe?
52002020	Habwokuba niinywe kitiinisa kyaitu n'okusemererwa kwaitu.
52003001	Nahabweki obu twarozire tutakyasobora kugumiisiriza, tukacwamu tusigale Aseni itwenka,
52003002	nukwo kutuma Timoteho mugenzi waitu kandi omuheereza wa Ruhanga omu kurangirra Amakuru Amarungi ga Kristo, abagumye omu kwikiriza kwanyu kandi abateererre,
52003003	haleke kubaho n'omu arukutengesibwa emihito egi. Na inywe inywenka nimumanya ebi nkooku bikaba biri by'okutuhikaho.
52003004	Tukabagambira kara, obu tukaba tukyali na inywe, nkooku tuli b'okubona emihito; kandi nukwo kyabairekwo, nkooku murukumanya.
52003005	Habweki obu narozire ntakyasobora kwikara ntaina eki mbahuliireho, nabatumaho Timoteho, mmanye okwikiriza kwanyu nkooku kuli, habwokuba nkaba nintiina nti, rundi omwohi ataakuba abooheze, kandi omulimo gwaitu gukafa busa.
52003006	Hati Timoteho obu yagarukire naaruga owaanyu, yatuleetera amakuru ag'okwikiriza kwanyu n'okugonza kwanyu. Kandi yatumanyisa nkooku mutwijuka butoosa n'okusemererwa, nimugonza muno kuturora, nka itwe oku turukugonza kubarora.
52003007	Nahabweki ab'oruganda, okwikiriza kwanyu kutuhuumwize omu bujune bwaitu bwona n'omu mihito yaitu.
52003008	Okumanya inywe nkooku mugumire hali MUKAMA, nikyo kitugumya omutima.
52003009	Ruhanga turaamusiima tuta habw'okusemererwa oku kwona oku twinakwo habwanyu omumaiso ge?
52003010	Tukataho muno omutima kusaba nyamusana n'ekiro, nukwo tusobole kurorangana twongerereze ebirukubura omu kwikiriza kwanyu.
52003011	Nitusaba Ruhanga waitu kandi Isiitwe wonyini, hamu na MUKAMA waitu Yesu, batwebembere batuhikye owaanyu.
52003012	Kandi MUKAMA abongere okugonzangana muno, n'okugonza abantu boona, nka itwe oku tubagonza,
52003013	nukwo asobole kugumya emitima yanyu, mwemerre omu maiso ga Ruhanga kandi Isiitwe nimwera kandi mutaina kamogo ha kiro MUKAMA waitu obw'aliija aina abahikiriire be boona.
52004001	Eky'okumalirra, bagenzi bange, nitubeesengerereza kandi nitubateererra omu ibara lya MUKAMA Yesu tuti: nkooku mwatwegiireho okuba n'engeso enungi n'okukora ebisiimwa Ruhanga, mweyongere muno, kukira nkooku murukukora hati.
52004002	Mumanyire ebiragiro ebi twabahaire habwa MUKAMA Yesu.
52004003	Ningira kinu nikyo Ruhanga agonza: mube abarukwera, mwetantale obusiihani.
52004004	Buli omu omuli inywe amanye okulema omubiri gwe gwikale nigwera kandi gwina ekitiinisa;
52004005	mutatwarwa okwegomba okw'omubiri nk'abakafiiiri abatamanya Ruhanga.
52004006	Nukwo haleke kubaho muntu weena anyakusobeza mugenzi we akamusiisira oburungi bwe obu, habwokuba MUKAMA nuwe muhoozi w'enzigu omuli ebi byona, nkooku twabahabwire kara nitubakomeetereza.
52004007	Ningira Ruhanga atatwetere eby'obugwagwa, baitu akatwetera oburukwera.
52004008	Weena anyakugaya enyegesa enu, tagaya muntu, baitu agaya Ruhanga anyakubaha Mwoyo we Ahikiriire.
52004009	Baitu ha kigambo ky'okugonza ab'oruganda, timurukwetaaga muntu n'omu kubahandiikira, habwokuba inywe inywenka Ruhanga akabeegesa okugonzangana;
52004010	kandi mazimakwo nimugonza ab'oruganda boona abali omu Makedoniya. Baitu nitubateererra bagenzi baitu, mweyongere muno okukora muti.
52004011	Muteho omutima kwikara mutaina bwogo, mwekambire emirimo yanyu, kandi mukole n'emikono yanyu nkooku twabahabwire,
52004012	nukwo abantu b'aheeru babahe akitiinisa, kandi mwemale inywenka mutarukukwatirirwa muntu n'omu.
52004013	Bagenzi bange, tirurukwenda inywe okutamanya ha by'abaagwijagiire nukwo muleke kusaalirwa nk'abandi abataina kunihira oku basaalirwa.
52004014	Baitu obu turaaba nitwikiriza Yesu nkooku yafiire kandi yahumbuuka, nukwo n'abo abaagwijagiriire omu Yesu, Ruhanga alibaleeta hamu nawe obu aligaruka.
52004015	Ka tubaijukye MUKAMA ngu, itwe aboomire abaliba baroho MUKAMA haaligarukira, titulibanza abo abaagwijagiire.
52004016	Habwokuba MUKAMA wonyini alisirimuka naaruga omwiguru, naaragira n'iraka ery'obusobozi, na mukuru wa bamalaika aliba naayamirra, kandi n'engwara ya Ruhanga eriba neegamba. Nubwo abaafeeriire omu Kristo balibanza kuhumbuuka.
52004017	Hanyuma na itwe aboomiire abaliba bakyaroho, tulitwarwa hamu nabo omu bicu okutangirra MUKAMA omu mwanya; nukwo tuliikara tuti nawe ebiro byona.
52004018	Nahabweki muhuumuzangane n'ebigambo ebi.
52005001	Bagenzi bange, eby'obusumi n'emyaka timurukwetaaga kubihandiikirwa.
52005002	Habwokuba inywe inywenka nimumanya kurungi ekiro eky'okugaruka kwa MUKAMA kiriija nk'omusuma oku aija omu bwire bw'ekiro.
52005003	Abantu obu baba nibagamba bati: “Haroho obusinge n'okuteekaana”, nubwo bahikwaho okuhwerekerra okwa bwango nkooku ebisa bihikaho omukazi anyakwina enda, kandi tihalibaho ow'alitabuka.
52005004	Inywe bagenzi bange, timuli omu mwirima, ekiro eki kubahikaho nk'omusuma.
52005005	Habwokuba inywena muli baana b'omusana kandi muli baana b'ekyerezi; tituli b'ekiro rundi b'omwirima.
52005006	Nukwo nu, tuleke kugwijagira abandi nkooku bakora; baitu twikale niturora kandi tuleke kutamiira.
52005007	Ningira abo abagwijagira, bagwijagira ekiro, kandi n'abo abatamiira, batamiira ekiro.
52005008	Baitu itwe nkooku tuli baana b'omusana, tuleke kutamiira, twekingire ha kifuba engabu y'okwikiriza n'okugonza, kandi ha mutwe tuteho enkofiira y'okunihira okujunwa.
52005009	Ningira Ruhanga atatuteereho kufubirwa, baitu akatuteeraho kujunwa MUKAMA waitu Yesu Kristo,
52005010	ayatufeeriire nukwo twomere hamu nawe, obu tuba niturora rundi tugwijagiire.
52005011	Habweki muhuumuzangane kandi mugumyangane nkooku murukukora hati.
52005012	Bagenzi bange nitubeesengereza, mutemu ekitiinisa abo abarukukora omuli inywe, abeebembezi kandi abahabuzi banyu omu MUKAMA,
52005013	kandi mubahe ekitiinisa kingi nimubagonza habw'omulimo babakorra. Mwikarane n'obusinge.
52005014	Bagenzi bange nitubateererra, muhabule abagara, mugumye abataina maani omu mutima, mukonyere abaceke. Kandi abo boona mubagumiisirize.
52005015	Mwerinde, haleke kubaho n'omu omuli inywe arukuhoora enzigu habw'obubi obu akoliirwe; baitu obutoosa mulengeho okukorrangana oburungi n'okubukorra abandi boona.
52005016	Musemererwege obutoosa,
52005017	musabege obutalekerra,
52005018	musiime Ruhanga omu byona ebinyakubaho; habwokuba eki nikyo Ruhanga abagondeza omu Kristo Yesu.
52005019	Muleke kubundiika Mwoyo Ahikiriire,
52005020	muleke kugaya eby'oburangi;
52005021	baitu mwetegereze buli kintu, kandi mugumire ha birungi.
52005022	Mwetantale ekibi ky'omulingo gwona.
52005023	Ruhanga, MUKAMA ow'obusinge, abeereze kimu. Emitima yanyu, emyoyo yanyu, n'emibiri yanyu ikale kurungi etaina kamogo okuhika ha kiro eky'okugaruka kwa MUKAMA waitu Yesu Kristo.
52005024	Ruhanga ayabeesire aba mwesigwa kandi alihikiriza ebi yaraganiize.
52005025	Bagenzi bange, mutusabire!
52005026	Muramukye ab'oruganda boona n'omwoyo omurungi nimubagwa omu kifuba.
52005027	Nimbateererra omu ibara lya MUKAMA, ebbaruha enu esomerwe ab'oruganda boona.
52005028	Embabazi za MUKAMA waitu Yesu Kristo ziikale na inywe.
53001001	Nyowe Paulo, hamu na Silivaano na Timoteho, nituhandiikira ab'ekitebe ky'abaikiriza aba Teesalonika abali omu Ruhanga Isiitwe na MUKAMA Yesu Kristo:
53001002	Nitubagondeza omugisa n'obusinge ebiruga hali Ruhanga Isiitwe na MUKAMA Yesu Kristo.
53001003	Bagenzi bange, kituhikiriire okusiima Ruhanga habwanyu nkooku kisemeriire, habwokuba okwikiriza kwanyu nikweyongera muno kandi n'okugonzangana kw'omuntu n'omugenzi we nakwo nikweyongera.
53001004	Nahabweki itwe nitubenyumirizaaho omu bitebe by'abaikiriza Ruhanga habw'okuguma kwanyu n'okwikiriza kwanyu omu kuhiiganizibwa oku kwona n'omu mihito ei murukugumiisiriza.
53001005	Eki nikyo kirukwoleka encwa ya Ruhanga ey'obulyo, nukwo inywe musobole kusangwa musemeriire obukama bwa Ruhanga obu murukubonera enaku hati.
53001006	Habwokuba Ruhanga naarora nkooku kiri ky'obwinganiza okubonesa abo abarukubabonesa;
53001007	kandi na inywe abanyakubonesibwa, okubahuumuza hamu na itwe. Ebi biribaho MUKAMA Yesu obu alizooka naaruga omwiguru, aina baamalaika be ab'obusobozi nibaizira omu murro
53001008	ogurukufubira abo abatarukumanya Ruhanga, hamu n'abo abatoorobera Amakuru Amarungi aga MUKAMA waitu Yesu.
53001009	Baliheebwa ekifubiro eky'okuhwerekerra okw'ebiro n'ebiro, n'okubingwa omu maiso ga MUKAMA n'omu kitiinisa eky'obusobozi bwe,
53001010	obu aliija ha kiro kiri okuheebwa ekitiinisa omu bahikiriire be n'okuhuniriza boona abaikiriize, habwokuba amakuru twabatebiize, mukagaikiriza.
53001011	Eki nikyo tubasabira obutoosa, nukwo Ruhanga waitu ababarre omu basemeriire eki yabeetiire, kandi ahikirize n'obusobozi bwe ebirungi byona ebi mwayecweriire kukora n'ebi murukukora habw'okwikiriza.
53001012	Nukwo MUKAMA waitu Yesu anyumirizibwe omuli inywe, na inywe munyumirizibwe omuli uwe, nk'embabazi za Ruhanga waitu n'eza MUKAMA Yesu Kristo okuziri.
53002001	Bagenzi bange, ha kigambo eky'okugaruka kwa MUKAMA waitu Yesu Kristo n'okusorrokana kwaitu kumutangirra, nitubeesengereza
53002002	muleke kucwekwa enkizi rundi kukangwa ebintu byona ebirukumanyisa ngu, ekiro kya MUKAMA kihikire; noobu byakuleetwa abarangi b'ebisuba, rundi orugambo rw'abantu, rundi ebbaruha erukusisana nk'erugire hali itwe.
53002003	Mutaliikiriza muntu n'omu kubabiihabiiha omu mulingo gwona. Ekiro eki tikirukwija kuhika obwemi butakacwekere, kandi Omwemi atakoolekerwe. Nuwe ogu ow'okuhwerekerra,
53002004	anyakuhakaniza kyona ekyetwa ruhanga rundi ekiramibwa. Naayenyumiriza kukira byona, nukwo aikarre omunju ya Ruhanga naayeyeta Ruhanga.
53002005	Timurukwijuka eki nkooku nakibagambiire obu nkaba nkyali na inywe?
53002006	Ekimutangire kuzooka hati, mukimanyire; nukwo asobole kwolekwa akasumi ke obu kalihika.
53002007	Habwokuba obwemi bukatandika ira, nibukora omu nsita; baitu Kristo anyakubutanga, araikaraga naabutanga okuhika obu alikaihwaho.
53002008	Obu nubwo Omwemi alizooka, kandi MUKAMA Yesu alimwisa orwoya orw'akanwa ke, amuhwerekereze n'okumuliikana okw'okwija kwe.
53002009	Omwemi ogu aliija omu busobozi bwa Sitaani, aina amaani ag'okukora ebihuniriza ebirukuhabisa, n'ebyamasano,
53002010	hamu n'ebindi byona ebirisobora kuhabisa abo abali b'okuhwerekerra, habwokuba bakanga kugonza amazima agaakubajunire.
53002011	Nikyo Ruhanga abalekera bahabisibwa, baikirize ebisuba ebi.
53002012	Nukwo boona abataraikiriize amazima, baitu baasiima obubi, bacwerwe omusango, gubasinge.
53002013	Bagenzi bange abagonzibwa MUKAMA, kituhikiriire kusiima Ruhanga butoosa habwanyu, habwokuba okuruga kara na kara Ruhanga akabakomera okujunwa, mwezibwe Mwoyo Ahikiriire kandi mwikirize amazima.
53002014	Eki nikyo yabeetiire naayekoonyeza okurangirra kwaitu okw'Amakuru Amarungi, nukwo musobole kubagana ha kitiinisa kya MUKAMA waitu Yesu Kristo.
53002015	Nahabweki bagenzi bange mugume, mukwatire kimu byona ebi twabeegeseze na kanwa kaitu rundi ebi twabahandiikiire.
53002016	MUKAMA waitu Yesu Kristo wonyini, na Ruhanga Isiitwe ayatugondeze, yatuha ekihuumuro eky'ebiro n'ebiro n'okunihira okugumire habw'embabazi ze,
53002017	ahuumuze emitima yanyu kandi abagumye omu birungi byona ebi mukora n'ebi mugamba.
53003001	Eky'okumalirra bagenzi bange, mutusabire, nukwo ekigambo kya MUKAMA kyanguhe kuraranga hoona kandi kisingule, nkooku kyasingwire omuli inywe;
53003002	na itwe tusobole kutabuka abantu ababi kandi engumangani, habwokuba boona tibaina okwikiriza.
53003003	Baitu MUKAMA mwesigwa; alibaha amaani kandi abajune Omubi.
53003004	Nitubeesiga omu MUKAMA, habwokuba nimukora kandi mulyongera kukora ebintu ebi turukubaragira.
53003005	MUKAMA aterekereze emitima yanyu omu ngonzi za Ruhanga n'omu kugumiisiriza kwa Kristo.
53003006	Bagenzi bange, nitubaragira omu ibara lya MUKAMA waitu Yesu Kristo, mwecweho ow'oruganda weena atarukwenda kukora emirimo kandi atarukukuraatira engeso ezi twabamanyize.
53003007	Inywe inywenka mumanyire nkooku musemeriire kutukuraatira. Obu tukaba tuli na inywe tukaba tutali bagara,
53003008	tutaliire busa ebyokulya by'omuntu weena, baitu twatalibanaga, twajwahaga kandi twakoraga nyamusana n'ekiro, nukwo tuleke kulemeera omuntu n'omu omuli inywe.
53003009	Tikuli kugamba ngu, tukaba tutaina bulyo obw'okubikolerwa, baitu tukagonza kubaha ekyokurorraho omu ngeso zaitu, eki muraakuraatira.
53003010	Obu tukaba tuli na inywe, tukabaha ekiragiro ekirukugamba ngu: Atarukwenda kukora, aleke kulya.
53003011	Habwokuba nituhurra abamu omuli inywe nkooku bali bagara, beetaahya omu by'abandi, tibagira eki bakora.
53003012	Abantu nk'abo nitubaragira kandi nitubateererra omu MUKAMA Yesu Kristo, bakole emirimo yabo hataroho bwogo, beetungire ebyokulya byabo nyabwabu.
53003013	Ab'oruganda, mutajwaha omu kukora ebirungi.
53003014	Kakuba habaho arukwanga kukwata ebi turukugamba omu bbaruha enu, omuntu ogu mumwetegereze, mutongera kukorrana nawe, nukwo akwatwe ensoni.
53003015	Muleke kumurora nk'omunyanzigwa, baitu mumuhabule nka mugenzi wanyu.
53003016	MUKAMA w'obusinge wonyini, abahe obusinge obusumi bwona n'omu bintu byona. MUKAMA abe nainywe inywena.
53003017	Okuraga kunu nkwehandiikire nyenka n'omukono gwange: Ninyowe Paulo. Kanu nuko karorwaho omu bbaruha zange zoona; nukwo mpandiika nti.
53003018	Embabazi za MUKAMA waitu Yesu Kristo ziikalege na inywe inywena.
54001001	Nyowe Paulo, omukwenda wa Kristo Yesu, ayakomerwe kandi natumwa Ruhanga ayatujunire na Kristo Yesu okunihira kwaitu,
54001002	Ninkuhandiikira iwe Timoteho, omwana wange mali omu kwikiriza: Ninkugondeza emigisa, embabazi, n'obusinge ebiruga hali Ruhanga Isiitwe na Kristo Yesu MUKAMA waitu.
54001003	Oikaleyo Efeeso nkooku nakuteereriire obu nkaba ningenda Makedoniya, nukwo otange abantu abamu, baleke kwegesa enyegesa endi.
54001004	Baleker'aho n'okwemarra ha nganikyo ez'okwehangahanga, baleker'aho n'okurondooza eby'obwijukuru obutaina nambere bugarukira, ebirugwamu empaka, baitu bitarukumanyiza abantu engeso enungi ezirukuleetwa okwikiriza.
54001005	Kandi kunu itwe eki turukugenderra omu nyegesa zaitu, nizo ngonzi eziruga omu mutima ogusemiire n'omu biteekerezo ebihikire, n'omu kwikiriza okutarumu obugobya.
54001006	Abantu abamu abanyakuruga hali ebi, bahabira omu mpaka ezitaina makuru,
54001007	bagonza kufooka beegesa b'ebiragiro, kunu tibarukwetegereza ebi barukwegesa rundi ebi barukugumya.
54001008	Kyonka itwe tumanyire Ebiragiro nkooku biri birungi, kakuba omuntu abihondera omu mulingo oguhikire.
54001009	Baitu kinu nikyo kisemeriire kwetegerezibwa: Ebiragiro tibiteebwaho habw'abarukukora kurungi, baitu biteebwaho habw'abeemi n'entahurra, habw'abatatiina Ruhanga n'abasiisi, habw'abatata mutima ha diini, n'abasiisa ebya Ruhanga, habw'abaita baisebo rundi banyinabo, na habw'abaisi b'abantu abandi,
54001010	habw'abasiihani, abakuuhya, n'ababuza abantu, habw'ababiiha ebisuba n'abarahira ebisuba, n'ekindi kyona ekirukuhakaniza enyegesa enyakuhikire.
54001011	Egi niyo nyegesa erukwikirraniza n'Amakuru ago Amarungi kwo aga Ruhanga anyakuhaisanizibwa, nyowe aga nakwasiibwe.
54001012	Ninsiima Kristo Yesu MUKAMA waitu ayampaire amaani ag'okukora omulimo gunu, habwokuba akarora nkooku ndi mwesigwa nukwo kunkoma kumuheereza,
54001013	kara noobu ndiba namujumire, namuhiiganiza, kandi naamubazaaho kubi; baitu akangirra embabazi habwokuba ebi nkabikozesibwa obutamanya, ntakaikiriize.
54001014	MUKAMA waitu akangirra embabazi nyingi, yampa okwikiriza n'engonzi ebi tutunga omu Kristo Yesu.
54001015	Ekigambo kinu ky'amananu kandi kisemeriire kwikiririzibwa kimu, ekirukugamba kiti: Kristo Yesu akaija omunsi okujuna abasiisi. Kandi omuli abo, ninyowe ow'okubanza.
54001016	Baitu eki nagiririrwe embabazi nikyo kinu: omuli nyowe omusiisi ow'okubanza, Yesu Kristo ayolekeremu okugumiisiriza kwe okutaina h'okugarukira, kube kyokurorraho ha bandi abarukwija kumwikiriza, basobole kutunga obwomeezi obutahwaho.
54001017	Ruhanga omu wenka, MUKAMA ow'ebiro n'ebiro, atafa kandi atarorwa, ahaisanizibwe kandi aheebwe ekitiinisa ebiro n'ebiro! Amiina.
54001018	Binu nibyo ndukukuteererra mwana wange Timoteho. Bihikaana n'ebi abarangi baakugambireho kara. Leka na hati bikuhe amaani ag'okurwana kurungi,
54001019	ogumye okwikiriza, omutima gwawe nkooku gukuhabura. Abantu abamu habw'okutafaaho omutima ebi gurukubahabura, bakafeerwa okwikiriza kwabo.
54001020	Omuli abo nuho hali Himenaayo na Alekizanda, aba nalekiire Sitaani, nukwo beege kutajuma Ruhanga.
54002001	Eky'okubanza, nimbateererra nti; Musabire abantu boona, nimubeesengereza, nimubatonganirra, kandi nimubasiimira.
54002002	Musabire abakama n'abalemi boona, nukwo twikale tuteekaine, twina obusinge, nitutiina Ruhanga kandi nitwoleka engeso nungi omu byona.
54002003	Eki kirungi kandi nikisiimwa Ruhanga ayatujunire.
54002004	Nuwe anyakugonza abantu boona bajunwe kandi bamanye amazima.
54002005	Ningira haroho Ruhanga omu, kandi n'omuteeraniza omu, nuwe muntu Yesu Kristo anyakuteeraniza Ruhanga n'abantu,
54002006	Ayayehaireyo kuba ndehwa ya boona, kandi eki akakikora akasumi kaakyo obu kahikire.
54002007	Eki nikyo nakomiirwe mbe murangirizi kandi mukwenda okwegesa Abanyamahanga eby'okwikiriza n'eby'amazima (na hati nimbaza amananu, tindukubaza bisuba).
54002008	Ekindi eki ndukwenda, abasaija beebemberege okusaba omu biikaro byona, baimukize kurungi emikono yabo, bataina kiniga rundi enkungani.
54002009	Kandi ninyenda abakazi bajwale ebyokujwara ebisemeriire kandi ebibahikire, batasibire isoke, noobwakuba kujwara eby'ezaabbu, eruuru, rundi ebijwaro by'omuhendo mwingi;
54002010	baitu bejweke ebikorwa ebirungi nkooku kisemeriire abakazi abarukutiina Ruhanga.
54002011	Omu kasumi ak'okwegesibwa, omukazi aikale aculire kandi naayebundaaza.
54002012	Tindukwikiriza mukazi kwegesa rundi kutegeka abasaija; baitu aikale aculiire.
54002013	Ningira Adamu nuwe yabandize kubumbwa, nukwo haakurataho Eva.
54002014	Kandi Adamu atabiihabiihwe, baitu omukazi nuwe yabiihabiihirwe, yagwa mu kibi.
54002015	Kyonka omukazi alijunwa habw'okuzaara abaana, kakuba agumire omu kwikiriza, aina engonzi, oburukwera, hamu n'engeso nungi.
54003001	Ekigambo kinu ky'amananu: Omuntu weena obu ayenda obukuru bw' oburoleerezi, aba ayegombere omulimo murungi muno.
54003002	Habweki omuroleerezi asemeriire kuba muntu ataina kyona eki arukujunaanwa; musaija anyakuswire omukazi omu, omwerinzi, omwetegereza, ateekaine, w'amakune, kandi anyakusobora kwegesa.
54003003	Atali mutamiizi, atarukujumbuutuka baitu mukwata mpora. Muntu atarukukungana kandi atarukwemarra ha sente.
54003004	Asemeriire kulema kurungi eka ye naayegesa abaana be kumuhurra n'okumutamu ekitiinisa omu byona.
54003005	Omuntu obu atamanya kulema kurungi eka ye, asobora ata kurolerra akitebe ky'abaikiriza Ruhanga?
54003006	Asemeriire kuba muntu anyakumazire omwanya ahindukiire Kristo, taikara kwekuliriza muno akasingwa omusango ogwasingire Sitaani.
54003007	Kandi asemeriire kuba muntu arukusiimwa n'abantu ab'aheeru, kuba kitaba kwo naija kujumwa kandi agwe omu mutego gw'Omwohi.
54003008	Abaheereza nabo basemeriire kuba bantu b'omutima ogugumire, abatali b'enkuru ibiri, abatarukunywa muno marwa, n'abataina mukoijo gw'ebintu.
54003009	Basemeriire kulinda ensita z'okwikiriza n'omutima gumu.
54003010	Baitu nabwo, babanze balengesebwe. Kakuba bazooka nkooku bahikire, batandike obuheereza bwabu.
54003011	Abaheerezakati nabo basemeriire kuba b'omutima ogugumire kandi abatarukugeya. Babe beerinzi kandi beesigwa omu byona.
54003012	Abaheereza babe n'omukazi omu, baleme kurungi abaana babo hamu n'eka yabo;
54003013	habwokuba abo abahikya kurungi obuheereza bwabo, beetungira ibara lirungi kandi abantu baabeesiga muno habw'okugumya okwikiriza oku baina omu Kristo Yesu.
54003014	Ninihira kwija owaanyu bwango, baitu nkuhandiikire binu,
54003015	kakuba nkererwa, nukwo osobole kumanya engeso abantu ezi basemeriire kuba nazo omu ka ya Ruhanga. Niryo iramizo lya Ruhanga omwomeezi, enyomyo kandi orugo orw'amazima.
54003016	Na itwe leka twatule eby'ensita eby'enyikiriza yaitu nkooku biri bikuru mali. Nibyo ebirukugamba biti: Akafooka muntu, yagumibwa Mwoyo Ahikiire, yarorwa bamalaika, yarangirirwa omu mahanga, yaikirizibwa ab'omunsi yoona, yatwarwa omu iguru n'ekitiinisa.
54004001	Mwoyo Ahikiire nagamba bbwa ngu, omu biro eby'omumaiso abamu balinaga okwikiriza, nibahabisibwa emyoyo ey'ebisuba n'enyegesa za Sitaani,
54004002	nibahabisibwa obugobya bw'ababiihi b'ebisuba abaina emitima egumangaine kandi esiiriziibwe Sitaani.
54004003	Nubo abo abatanga abantu okuswerangana, baziza ebyokulya Ruhanga ebi yahangire kuliibwa abo abamwikiriza. Nubo abo abamanyire amazima kandi ababirya n'okusiima.
54004004	Kyona Ruhanga eki yahangire kiba kirungi kandi tihakubaireho ekirukuzirwa kakuba kiriibwa n'okusiima;
54004005	habwokuba nikiba kyeziibwe ekigambo kya Ruhanga hamu n'okusaba.
54004006	Timoteho, obu olihabura oti ab'oruganda boona, oliba muheereza murungi owa Kristo Yesu anyakuta omutima ha by'okwikiriza n'eby'enyegesa enungi ei wakuraatiire.
54004007	Oyecwereho kimu enganikyo ezitali za Ruhanga kandi ez'obudoma. Wemanyiize kutiina Ruhanga.
54004008	Okwemanyiiza omu by'omubiri, noobu kuraaba nikugasa; baitu okutiina Ruhanga nikukirra hara omugaso; habwokuba oina eki orukunihira kutanga omu bwomeezi bunu n'omu bwomeezi obuliija.
54004009	Ekigambo eki kya mananu kandi kisemeriire kwikiririzibwa kimu.
54004010	Habwokuba eki nikyo turukutalibanira kandi nikyo turukwekambira. Ningira okunihira kwaitu kwona tukutaire hali Ruhanga Omwomeezi, Omujuni w'abantu boona, okukira muno ow'abaikiriza.
54004011	Ebigambo binu obyegese kandi obiteererre.
54004012	Hatabaho n'omu arukukugaya habw'okuba musigazi, baitu obe kyokurorraho ha baikiriza omu kubaza, omu ngeso, omu kugonza, omu kwikiriza, n'omu burukwera bw'omutima.
54004013	Taho omutima okusomera abantu Ebihandiiko Ebirukwera, okubarangirra Amakuru Amarungi n'okubeegesa okuhika obu ndiija.
54004014	Otanagaija ekisembo kya Mwoyo eki wahairwe habw'ebigambo abarangi bakugambireho, abakuru obu baakutaireho emikono.
54004015	Emirimo egi yoona ogyekambire, ogiteho muno omutima, nukwo boona barole nkooku orukugenda omu maiso.
54004016	Engeso zaawe ozeegendereze kandi oyetegereze n'enyegesa yawe; ogigumireho. Obu olikora oti, nubwo olyejuna kandi ojune n'abarukukuhurra.
54005001	Otalicoomera musaija mukuru, baitu omuhabulege nkooku waakuhabwire sso. Abasigazi obakole kurungi nka bagenzi baawe,
54005002	abakazi bakuru obakorre ebirungi nk'ebi wakukoliire nyoko, kandi abaisiki nka banyanyoko, omu burukwera bwona.
54005003	Abafaakati nyakabara, obatemuga ekitiinisa.
54005004	Omufaakati obu araaba aina abaana rundi abaijukuru, abaana abo leka babanze beetegereze ediini ebi erukubaragira kukorra ab'oruganda rwabo, n'ebi basemeriire kugarurra bazaire baabo; habwokuba eki nikyo Ruhanga arukusiima.
54005005	Omufaakati nyakabara, ataina kiroleererwa, okunihira kwe kwona akutaire hali Ruhanga, aikara naayesengereza kandi naasaba ekiro na nyamusana.
54005006	Baitu omufaakati anyakwenagiriza, asisana nk'afiire, noobu araaba akyali mwomeezi.
54005007	Eki okibasoborre nukwo baleme kuba n'ebi barukujunaanwa.
54005008	Kakuba habaho omuntu ataina eki arukukorra ab'obuzaale bwe, okukira muno ab'oruganda rwe mali, aba anagiire kimu okwikiriza, kandi aba ali mubi okukira ogu atakaikirizaaga.
54005009	Anyakuhandiikwa nk'omufakaati nuwe ogu anyakuhikize emyaka nkaaga y'obukuru, ayaswirweho omusaija omu,
54005010	kandi amanyirwe habw'ebikorwa ebirungi ebi akora, nk'ayayoroire kurungi abaana, ayakuniire abagenyi, ayanaabisize abantu ba Ruhanga ebigere, ayahumwize abali omu mihito, kandi ayayeheerireyo kimu okukora kurungi omu byona.
54005011	Baitu abafaakati abato otabaikiriza; habwokuba omubiri obu gubalemesa, gubaiha hali Kristo, bagonza kugaruka kuswerwa.
54005012	Nukwo beeretera omusango habw'okutahikiriza ekiragaano kyabo eki baabandiize kuragaana na Kristo.
54005013	Tikiri eki kyonka, baitu bataahirirwa n'obugara, batandika kwenjeera, nibaruga munu nibataaha muli. Tibuli bugara bwonka, nibabaza ebi bataakubaliize.
54005014	Nahabweki naakugondeze abafaakati abato baswerwe, bazaale abaana, barolerre amaka gaabo, nukwo abanyanzigwa baleke kubona obwiho obw'okutubazaaho kubi.
54005015	Ningira abamu omuli bo bakahaba ira, nibakuraatira Sitaani.
54005016	Omuntu weena arukwikiriza, obu araaba aina abanyabuzale be abafaakati, abakoonyere; ekitebe ky'abaikiriza kireke kwetweka obulemeezi obu, nukwo kisobole kukoonyera abafaakati nyakabara.
54005017	Abakuru abarukwebembera kurungi, leka baheebwe ekitiinisa okukira abandi, muno muno abo abarukukora omulimo ogw'okurangirra n'okwegesa.
54005018	Ebihandiiko Ebirukwera bigamba biti: “Omuntu arukukugesira, aikirizibwa kutwara ha buro.” kandi biti: “Omukozi asemeriire empeera ye.”
54005019	Otaliikiriza eki barukujunaana omukuru w'ekitebe, rundi buli nikigumibwa abakaiso babiri rundi basatu.
54005020	Kandi abo abanyakulemera omu kibi, obahane omumaiso ga boona, nukwo abandi baikale nibatiina.
54005021	Ninkuteererra omumaiso ga Ruhanga, n'aga Yesu Kristo, n'aga bamalaika abataraterebukire, ebiragiro binu obikwase boona atarukusoroora, nookora byona omu bwinganiza.
54005022	Otalyanguhiriza okutaho abantu emikono, kandi oleke kwetaba omu bibi by'omuntu ondi; oikalege n'omutima ogurukwera.
54005023	Otongera kunywa amaizi gonka, baitu onywehoga n'otwarwa tuke habw'enda yawe na habw'endwara yawe enyakwikara niimuka.
54005024	Ebibi eby'abamu bizooka bwango, byeyoleka batakacweriiwe musango, baitu eby'abandi bizooka haahingwireho akasumi.
54005025	Ebikorwa ebirungi nabyo nukwo bizooka bwango biti; noobu biba bitakazookere, baitu tibisobora kwikara biserekerwe.
54006001	Boona abali omu bwiru, bamanye bakama baabo nkooku basemeriire kuheebwa ekitiinisa, nukwo ibara lya Ruhanga n'enyegesa yaitu bireke kugaywa.
54006002	Abairu abaina bakama baabo abaikiriza, baleke kubagaya ngu, boona b'oruganda rumu; baitu babaheereze kurungi okukiraho habwokuba abo abarukugasirwa omulimo gwabo nubo abaikiriza kandi abagonzibwa. Ebi nibyo obeegese kandi obateererre.
54006003	Baitu kakuba habaho arukwegesa ebitali ebi rundi atarukwikirraniza n'ebigambo ebihikire ebya MUKAMA waitu Yesu Kristo n'enyegesa erukwikirraniza n'enyikiriza yaitu.
54006004	aba ahinguraniize akwekuliriza, kandi taina eki amanyire. Aina n'omutima omubi ogw'okuhakaniza n'okuteera empaka ha bigambo ebizaara ihali, okwahukana, okuhangirra, okuteekerezaho kubi abantu,
54006005	n'okuteeza empaka abantu abaina ebiteekerezo ebiramaire kandi abataina mazima, abarukuteekereza ngu, ediini nugwo muhanda ogw'okuguudahara.
54006006	Nukwo, ediini erumu itungo lingi, baitu hali abo abaikara nibasiima ebi bainabyo.
54006007	Omunsi tukaijamu tutaina kantu, kandi tuligirugamu tutarukutwara kantu;
54006008	baitu obu tuba twina ebyokulya n'ebyokujwara, leka ebi bitumale.
54006009	Abo abarurukira itungo bagwa omu kwohebwa n'omu mutego, batwalirizibwa okwegomba okutali kumu, okutarumu bwetegereza kandi okuleeta akabi, kukadikiza abantu omu kuhwerekerra, bakahwaho.
54006010	Ningira omukoijo gw'omulingo ogu nugwo gwaihire abamu ha kwikiriza kwabu, emitima yabo baagireetera enaku nyingi.
54006011	Baitu iwe, omuntu wa Ruhanga, ebi byona obiirukege; omutima gwawe gwona ogute ha buhikiriire, ha kutiina Ruhanga, okwikiriza, okugonza okugumiisiriza na ha kukwata mpora.
54006012	Rwana masaija obulemu bw' okwikiriza; ogumire ha bwomeezi obutahwaho obu wayetiirwe kandi obu wayatwire kurungi noorahira omumaiso g'abakaiso baingi.
54006013	Hati nu, ninkuteererra omu maiso ga Ruhanga anyakwomeeza ebintu byona, n'omumaiso ga Kristo Yesu ayayatuliire kimu omumaiso ga Ponsiyo Pilaato nkooku ali kaiso ow'amazima,
54006014	ohonderege eki nakuragiire, otaina kamogo kandi otaina eky'orukujunaanwa, okuhika MUKAMA waitu Yesu Kristo obu alizooka.
54006015	Okuzooka kunu, omu kasumi kakwo, Rutakirwa wenka nuwe alikumanyisa. Nuwe MUKAMA w'abakama kandi Omulemi w'abalemi.
54006016	Ogu wenka nuwe atafa kandi aikara omu musana ogutahikwaho, atakarorwahoga kandi atasobora kurorwa muntu n'omu. Aheebwe ekitiinisa kandi ahangirize ebiro n'ebiro. Amiina.
54006017	Abaguuda ab'omunsi munu, obahabule baleke kwehurra, n'okuta emitima yabo ha itungo eritaikaraho; baitu bagite hali Ruhanga anyakutuheera kimu byona ebitusemeza.
54006018	Abantu abo basemeriire kukora kurungi; bakole ebikorwa ebirungi bingi, babe benda kandi bagabe n'omutima gumu.
54006019	Oku nukwo kweyombekera omusingi ogugumire ogw'ebiro ebiriija, nukwo basobole kutunga obwomeezi, nubwo bwomeezi obuhikire kwo.
54006020	Mwana wange Timoteho, linda eki wakwasiibwe. Wetentale orubazo orutarumu kutiina Ruhanga, n'empaka abantu abamu ezi beeta magezi, kandi kunu tikirikwo.
54006021	Habwokuba abamu obu bahondera amagezi ago bahabira kimu, nibaruga omu muhanda ogw'okwikiriza. Embabazi za Ruhanga ziikale na iwe.
55001001	Nyowe Paulo, Ruhanga ou yakomere kuba mukwenda wa Kristo Yesu, okurangirra obwomeezi obwaraganiziibwe obu tutungira omu Kristo Yesu,
55001002	ninkuhandiikira, iwe Timoteho omwana wange omugonzibwa: Ninkugondeza emigisa, embabazi, n'obusinge ebiruga hali Ruhanga Isiitwe na Kristo Yesu MUKAMA waitu.
55001003	Ninsiima Ruhanga ou mpeereza n'omutima gumu, nka baisenkurunyowe oku baakozire, obu nkwijuka bwona omu kusaba kwange.
55001004	Obu nyijuka okurra kwawe, nyegomba kukurora ekiro na nyamusana, nukwo nsemerererwe kimu.
55001005	Ninyijuka okwikiriza kwawe okw'amananu, okwikiriza okwatandikiire omu nyokwenkuru Loyisi na nyoko Ehuniike, kandi hati ningumya na iwe oinakwo.
55001006	Nikyo ndukukwijukiza kwimukya buhyaka ekisembo kya Ruhanga ekiri omuli iwe, eki waatungire obu nakutaireho emikono.
55001007	Ningira Ruhanga atatuhe mutima ogw'obutiini, baitu akatuha ogw'amaani, ogw'engonzi, kandi ogw'okwetanga.
55001008	Nukwo nu, otakwatwa ensoni okujurra MUKAMA waitu, noobwakuba nyowe omunyankomo we. Kandi na iwe ikiriza okubonesibwa habw'Amakuru Amarungi, nookonyerwa amaani ga Ruhanga.
55001009	Nuwe ayatujunire kandi yatweta kuba bantu be, atarukusigikira ha bikorwa byaitu, baitu naasigikira ha ntegeka ye na ha mbabazi ezi yatugiriire ira omu Kristo Yesu.
55001010	Kandi na hati azoolekiire omu kwija kw'Omujuni waitu Kristo Yesu, ayahwerekeriize, yayolekera obwomeezi obutahwaho omu Makuru Amarungi.
55001011	Amakuru Amarungi ago, nugo nakomiirwe kuranga, ndi mukwenda kandi mwegesa,
55001012	kandi hati nikyo ndukubonera nti enaku. Baitu tindukukwatwa nsoni, habwokuba nimmanya ou naikiriize, kandi ningumya nkooku asobora kulinda ekisembo eki yankwasize okuhika ha Kiro kiri.
55001013	Na iwe ikara ohondere ekyokurorraho ky'ebigambo ebirungi ebi nakugambiire, ogumire omu kwikiriza n'omu kugonza ebinyakuli omu Kristo Yesu.
55001014	Ekirungi eki wahairwe, kirinde nookonyerwa Mwoyo Ahikiriire anyakwikara omuli itwe.
55001015	Omanyire boona abali omu Asiya, nkooku bandugireho. Omuli abo nuho hali Fiijelo na Herumojene.
55001016	MUKAMA agirre embabazi eka ya Onesiiforo habwokuba akampuumuza emirundi nyingi, atankwatirwe nsoni ndi hanu omu njegere,
55001017	n'obu yahikire Rooma akanserra aina ekihika, yanzoora.
55001018	MUKAMA amuhe kugirirwa embabazi ha Kiro eki! Na iwe omanyire kurungi byona ebi yankoliire ndi Efeeso.
55002001	Hati iwe, mwana wange, ba w'amaani habw'obukoonyezi bwa Kristo Yesu.
55002002	Ebi nakugambiire omumaiso g'abakaiso baingi, obikwase abantu abeesigwa, abalisobora kwegesa n'abandi.
55002003	Na iwe nk'omuserikale omurungi owa Kristo Yesu, gumira okubonabona kwawe.
55002004	Tiharoho muserikale anyakuli ha mulimo gwe anyakwetaba omu bigambo by'abatali barwani, habwokuba naagenderra kusiimwa ayamukomere.
55002005	Omuzaani w'empaka taheebwa kondo, rundi buli naahondera ebiragiro by'okuzaana.
55002006	Omulimi omwekambi nuwe asemerra kubanza kuganura ebyokulya ebi ayereze.
55002007	Weetegereze ebi ndukugamba, habwokuba MUKAMA naija kukukoonyera kukenga byona.
55002008	Ijuka Yesu Kristo ayahumbuukire omu bafu kandi mwijukuru wa Daudi, nkooku kyarangirwe omu Makuru Amarungi aga nabatebiize.
55002009	Amakuru Amarungi ago nugo ndukubonabonera, mboherwe omu njegere nk'omuntu enkozi y'ebibi. Baitu ekigambo kya Ruhanga tikibohwa.
55002010	Habweki ngumiisiriza byona habw'abakomerwemu, nukwo nabo batunge okujunwa n'ekitiinisa eky'ebiro n'ebiro omu Kristo Yesu.
55002011	Ekigambo kinu ky'amazima ekirukugamba kiti: Obu turaaba twafiire hamu nawe, buli tulyomeera hamu nawe;
55002012	obu turaaba nitugumiisiriza hamu nawe, buli tulirema hamu nawe; obu turaaba nitumwehooga, nawe alitwehooga.
55002013	Noobu turaaba tutali beesigwa, baitu Uwe aikara ali mwesigwa, habwokuba tasobora kwehakaniza.
55002014	Ebi oikalege noobibaijukya, kandi obateererre omumaiso ga MUKAMA: beerinde empaka ezitaleeta karungi, baitu zihwerekereza abazihurra.
55002015	Wekambe okweyoleka oli muntu kwo arukusiimwa Ruhanga, omukozi atarukukwatwa nsoni, arukwegesa kurungi ekigambo ky'amazima.
55002016	Werinde embazo ezitarumu kutiina Ruhanga, habwokuba nizongera kuhabisa abantu,
55002017	kandi ebigambo byabo bigenda nibirya nk'ekookoro. Omuli abo nuho hali Himenaayo na Fileeto,
55002018	abaahabire amazima nibagamba ngu, okuhuumbuka kukahingura ira. Nukwo bajuumika okwikiriza okw'abantu abamu.
55002019	Baitu omusingi gwa Ruhanga ogugumire gwikaraho, guroho emanyikirizo erukugamba eti: “MUKAMA, abe naabamanya”, kandi eti: “Weena anyakwatura ibara lya MUKAMA, aruge omu bubi.”
55002020	Omunju enkooto tihabamu bikwato ebya zaabbu n'efeeza byonka, baitu habamu ebibaizirwe n'ebibumbirwe. Ebimu biba by'emirimo ey'ekitiinisa, ebindi by'emirimo etali y'ekitiinisa.
55002021	Omuntu kakuba ayeihaho byona ebitali birungi; obu, alifooka kikwato ky'omulimo gw'ekitiinisa, kintu ekyeziibwe kandi ekirukugasira nyineeka, kiteekaniziibwe okukora omulimo gwona omurungi.
55002022	Habweki oyetantale okwegomba kubi okw'obusigazi, oyemarre ha buhikiriire, ha kwikiriza, ha kugonza, na ha businge, nookwataniza n'abo abeeta ibara lya MUKAMA, baina omutima ogurukwera.
55002023	Wecwereho kimu empaka ez'obudoma ezitaina makuru; na iwe omanyire nkooku izaara enkungani.
55002024	Omuheereza wa MUKAMA tasemerra kuba muntu w'enkungani, baitu aba munyambabazi ha buli muntu weena, mwegesa murungi kandi anyakugumiisiriza,
55002025	omuntu arukuhana mpora abarukumuteeza empaka. Rundi Ruhanga asobora kubaha kwegarukamu kandi bakamanya amazima,
55002026	nukwo basobole kutabuka emitego Sitaani ei yabakwatiiremu, bakole ebi Ruhanga yagondeze.
55003001	Baitu kinu okyetegereze: omu biro ebya ha mpero, halibaho obuzibu obw'akabi.
55003002	Habwokuba abantu balyegonza, balirurukira sente, balyekuliriza, balyekunika, balijuma abandi, tibaliihurra bazaire baabo, baliba ntasiima, abatafaaho buhikiire,
55003003	abataina mbabazi, abataganyira, abahangirra, abaseesaseesa ebyabo, abatiinisa abandi, abanoba oburungi,
55003004	baliba ngobya, ntabiganya, abahingurana okwekuza, bantu abagonza okwesemeza bonka okukira kugonza Ruhanga,
55003005	nibahikiriza emikoro y'ediini baitu nibanga obusobozi bwayo. Abantu nk'abo obeetantale!
55003006	Omuli abo nuho hali abataaha amaju bakahamba abakazi abataina maani g'omutima, abalemeriirwe ebibi byabu kandi abarukutwarwa okwegomba okwa buli mulingo.
55003007	Abakazi abalihuliriza buli mwegesa, baitu batarukusobora kumanya amazima.
55003008	Abantu ba ira Yane na Yambere nkooku baahakaniize Musa, abasaija banu nabo nukwo barukuhakaniza amazima--nubo bantu abaramaire ebiteekerezo kandi okwikiriza kwabo kw'obugobya.
55003009	Baitu tibalihika hara, habwokuba obudoma bwabo bulimanywa boona, nk'obw'abasaija bali ababiri.
55003010	Baitu iwe Timoteho, hati omazire kwetegereza enyegesa yange, eki ndukugenderra omu bwomeezi bwange, okwikiriza kwange, okugumiisiriza kwange, engonzi zange, okuguma kwange,
55003011	okuhiiganizibwa kwange n'okubonesibwa kwange. Noomanya ebyangweriire omu Antyokiya, Ikoniyo, na Lisitura; okuhiiganizibwa kwona oku naagumiisiriize! Baitu ebi byona MUKAMA akabinjuna.
55003012	Mazimakwo boona abarukwenda kukuza obwomeezi baahairwe Ruhanga nibakuraatira Kristo Yesu, bali b'okuhiiganizibwa.
55003013	Omu kasumi ako abantu enkozi z'ebibi kandi engobya balyeyongera kuba babi, nibabiiha abandi kandi nabo nibabiihwa.
55003014	Baitu iwe ogumire hali ebi wayegere kandi ebi waikiririize kimu, noomanya ayabikwegeseze.
55003015	Okuruga omu buto, Ebihandiiko Ebirukwera bikakumanyisa ebisobora kukuhabura bikakuhikya ha kujunwa okuleetwa okwikiriza Kristo Yesu.
55003016	Ebihandiiko Ebirukwera byona bihandiikisibwa Ruhanga, kandi bigasa omu kwegesa eby'amazima, omu kuhana abahabire, okuhabura, n'okutendeka abantu omu buhikiriire,
55003017	nukwo omuntu wa Ruhanga azooke nkooku ayegesebwa kwo, aina byona ebirukwetaagwa okukora omulimo gwona omurungi.
55004001	Ninkuteererra omumaiso ga Ruhanga n'aga Kristo Yesu ow'alicwera omusango aboomiire n'abafiire, ninkurahiza okugaruka kwe n'obukama bwe:
55004002	Rangirra ekigambo, kyekambire omu busumi obusemeriire n'obutasemeriire. Hwitura, hana kandi teererra; otaterebuka omu kugumiisiriza n'omu kwegesa.
55004003	Halibaho akasumi abantu obu balyanga kuhurra enyegesa ey'amazima, habw'okugira amatu agarukubanulirra, balyesorooleza abeegesa abarukubeegesa ebi barukwenda.
55004004	Balyanga kuhurra amazima, baburanganire omu nganikyo z'okwehangahanga.
55004005	Baitu iwe otalitengeeta, gumiisiriza emihito, kora omulimo ogw'omugambizi ow'Amakuru Amarungi, ohikirize kurungi obuheereza bwawe.
55004006	Habwokuba nyowe ndi haihi n'okutambwa; obwire bwange obw'okuruga omunsi buhikire.
55004007	Nyowe nkarwana masaija, empaka z'okwiruka nzimazire, okwikiriza nkugumize.
55004008	Okuruga hati nsigaize okutunga ekondo ey'obuhikiriire eyanteekaniriziibwe--MUKAMA, omucwi w'emisango omwinganiza, ei alimpa ha Kiro kiri. Taligiha nyowe nyenka, baitu na boona abaataire omutima ha kugaruka kwe.
55004009	Kora kyona eki orukusobora ompikeho bwango.
55004010	Habwokuba Deema anyakugonza ensi enu enyakuroho, akandugaho yagenda Teesalonika. Kereseke akagenda Galatiya, Tito yagenda Dalamatiya.
55004011	Luka wenka nuwe nsigaire nawe. Yeta Maliko, oije nawe; habwokuba nangasira muno omu gw'obuheereza.
55004012	Tikiko nkamutuma Efeeso.
55004013	Obu oliba noija, oleete omwegereko ogu nasigire Turoha mba Karipo. Ondeetere n'ebitabu, baitu okukira muno eby'emizingo y'empu.
55004014	Alekizanda, omuheesi w'emiringa, akankora kubi muno; MUKAMA alimusasura habw'ebi yakozire.
55004015	Na iwe omwerinde, habwokuba enyegesa yaitu akagihakaniriza kimu.
55004016	Omu kwetonganirra kwange okw'okubanza, busaho n'omu ayansagikire; boona bakandugaho. Hati ninsaba baleke kukijunaanwa!
55004017	Baitu MUKAMA akanyemerraho, yampa amaani ag'okurangirirra kimu ekigambo kye, nukwo Abanyamahanga boona basobole kukihurra. Na nyowe nukwo natabukire nti akanwa k'entale.
55004018	MUKAMA alintabura akabi koona kandi alinjuna, antwale omu bukama bwe obw'omwiguru. Ekitiinisa kibe hali Uwe, ebiro n'ebiro. Amiina.
55004019	Ondamukize Pirisika n'Akwila n'ab'omuka ya Onesiifooro.
55004020	Erasito akasigara Korinto, Turofimo nkamusiga Mileeto arwaire.
55004021	Lengaho oku orukusobora kwija obusumi bw'obutiti butakahikire. Yubulo, Pudensi, Liino, Klaudiya n'ab'oruganda boona bakuramukize.
55004022	MUKAMA aikale n'omwoyo gwawe. Embabazi za Ruhanga ziikale na inywe.
56001001	Nyowe Paulo, omuheereza wa Ruhanga kandi omukwenda wa Yesu Kristo, ayatumirwe okugumya okwikiriza kw'abantu abaakomerwe Ruhanga n'okubamanyisa amazima g'ediini,
56001002	amazima agasobora kubaleetera obwomeezi obutahwaho, Ruhanga atabiiha, obu yanihiize okuruga kara,
56001003	kandi omukasumi akahikire obu yayolekere omu kigambo kye, Ruhanga anyakutujuna, eki yankwasize kurangirra;
56001004	ninkuhandiikira iwe Tito, omwana wange mali omu kwikiriza itwena oku tukuraatira: Ninkugondeza embabazi n'obusinge ebiruga hali Ruhanga Isiitwe na Kristo Yesu Omujuni waitu.
56001005	Eki nakusigiire Kureete, nkenda ohikirize byona ebitarakozirwe, n'okukoma abakuru omu buli rubuga, nkooku nakuragiire,
56001006	Okome omuntu ataina eki barukumuhyemera, omusaija ayaswire omukazi omu, kandi aina abaana abarukwikiriza. Muntu atarukurangwaho ngeso mbi kandi atali ntahurra.
56001007	Omuroleerezi nkooku ali omukeeto wa Ruhanga, asemeriire kuba ataina eki barukumuhyemera; tasemeriire kwemanyaho muno rundi kubiihirwa bwango. Atali mutamiizi, omunyakiniga, rundi arukururukira ebintu;
56001008	baitu abe w'amakune, engonzi y'oburungi, arukwerema wenka, mwinganiza, ata omutima ha bya Ruhanga, kandi muntu arukwerinda.
56001009	Asemeriire kugumira ha bigambo eby'amazima nkooku yabyegesiibwe, nukwo asobole kusoborra abantu omu nyegesa enungi kandi asingule abarukugihakaniza.
56001010	Haroho abantu baingi entahurra, abarukubaza ebitarumu, engobya, okukira muno ab'omu kitebe ky'abasazirwe.
56001011	Abo basemeriire kuculeezibwa, habwokuba nibajuumika amaka maingi, nibeegesa ebi batasemeriire kwegesa, nukwo beetungire sente.
56001012	Omu hali bo, omurangi waabu nyakabara, akagira ati: “Abakureete obutoosa babiiha ebisuba, nyamaiswa mbi, b'omukoijo kandi bagara.”
56001013	Kandi binu ebi yagambire by'amazima. Nahabweki Abakureete obacoomere n'amaani, nukwo bafooke bagumu omu kwikiriza.
56001014	Baleke kuta omutima ha nganikyo ez'okwehangahanga ez'Abayudaaya, rundi ha nyegesa ez'abantu abarukwanga amazima.
56001015	Hali abasemiire, ebintu byona bisemera; baitu hali abasiisikaire n'abatarukwikiriza, busaho ekisemera; habwokuba emitima yabu yonyini n'ebiteekerezo byabu bikasiisikara.
56001016	Bagamba ngu, bamanyire Ruhanga, baitu omu bikorwa byabu bamwanga. Bali bantu abanugwa, ntahurra, abatasobora kukora akantu koona akarungi.
56002001	Baitu iwe Tito, oyegese ebirukuhikaana n'enyegesa ey'amazima.
56002002	Teererra abagurusi babe beegendereza, beekambi, b'amagezi, bagumu omu kwikiriza, omu kugonza n'omu kugumiisiriza.
56002003	Abakaikuru, nabo bateererre nkooku otereriire abagurusi. Babe n'engeso ezisemeriire abaikiriza, baleke kuhangirra, abantu kulemwa etamiiro; baitu beegese ebirungi,
56002004	nukwo batendeke abakazi abato okugonza baibabo n'abaana baabu.
56002005	Babeegese kuba abarukwetegereza, abatarukusiihana, babe bakazi abanyakutegeka amaka gaabu, banyambabazi kandi abarukworobera baibabo, nukwo ekigambo kya Ruhanga kireke kugaywa.
56002006	Abasigazi nabo obeekambise, beege kwetanga.
56002007	Omu byona ebi okora, weyoleke oli kyokurorraho, eky'ebikorwa ebirungi, kandi omu nyegesa yaawe weyoleke oli w'amazima kandi w'amaani.
56002008	Oyegese ebigambo ebihikire kandi ebitasobora kugaywa, nukwo arukukuhakaniza akwatwe ensoni, aburwe ekibi eki arukutugambaho.
56002009	Gambira abairu bahurre bakama baabu, kandi baboorobere omu byona, batarukubateeza mpaka.
56002010	Baleke kwekomakoma ebintu, baitu boolekere kimu obwesigwa obw'amazima, nukwo omu byona basobole kuhaisa ekitiinisa enyegesa ya Ruhanga Omujuni waitu.
56002011	Habwokuba embabazi za Ruhanga zizookere omu nsi kujuna abantu boona,
56002012	zaatwegesa okwanga obukafiiri n'okuteegomba eby'ensi, twikale tuli beerinzi, b'amananu, nitutiina Ruhanga omu nsi munu,
56002013	tutegeriize okutunga eki twanihizibwe. Nukwo okuzooka okw'ekitiinisa okwa Ruhanga waitu Rutakirwa kandi n'Omujuni waitu Yesu Kristo,
56002014	ayayehaireyo habwaitu okutucungura, naatwiha omu bubi bwona kandi naayeyereza abantu be, nubo abo abeekambira okukora ebirungi.
56002015	Ebintu ebi, obirangirre. Kandi oteererre abantu baawe noohana n'obusobozi bwona. Otaikiriza muntu n'omu kukugaya.
56003001	Abantu baawe obaijukye okworobera abalemi n'ab'obusobozi. Obeegese okubahurra beeteekanize okukora omulimo gwona omurungi.
56003002	Baleke kubazaaho kubi muntu weena. Beerinde enkungani, babe baculeezi, kandi booleke abantu boona amakune agahikire.
56003003	Habwokuba na itwe kara tukaba tuli basema, ntahurra, bantu abahabire, abarukulemwa okwegomba okubi n'okwegonza kwa buli mulingo. Twaikaraga omu itima n'ihali, nitunobwa abantu kandi nitunobangana.
56003004	Baitu embabazi za Ruhanga Omujuni waitu n'engonzi ze ha bantu obu zaazookere,
56003005	yatujuna. Hatali habw'oburungi bw'ebi twakozire, baitu habw'embabazi ze. Akatwogya tuzaarwe obwa kabiri kandi tufooke bahyaka omu Mwoyo Ahikiriire.
56003006	Mwoyo ogu Ruhanga akamutuseesiraho atarukubalirra, naamurabya omu Yesu Kristo Omujuni waitu,
56003007	nukwo embabazi ze ituhikirize, tufooke bagwetwa abarukunihira kutunga obwomeezi obutahwaho.
56003008	Ebigambo ebi by'amazima. Ebigambo ebi, ninyenda obiteho amaani, nukwo abo abaikiriize Ruhanga bateho omutima okukora ebikorwa ebirungi. Ebigambo ebi birungi kandi nibigasira abantu.
56003009	Baitu oyetantale empaka ez'obudoma n'okurondereza eby'obuzaale. Oyetantale okukungana n'okuhakaniza ensoborra z'Ebiragiro, habwokuba ebi tibiri by'omugaso kandi tibirumu nsa.
56003010	Omuntu arukkuteeza empaka, obu omara kumuhabura omurundi gumu rundi ebiri, omuleke;
56003011	noomanya omuntu arukukora ati nkooku amazire kuhaba kandi asiisire. Nawe wenka naayesingisa omusango.
56003012	Obu ndikutumira Aritemisi rundi Tikiko, okole kyona eki orukusobora okumpikaho bwango, onsange Nikopoli, habwokuba oku nuho ncwiremu kumara ebiro by'obutiti.
56003013	Okole kyona eki orukusobora kuboherra Zeena Looya hamu n'Apolo omu rugendo rwabu. Ocwe goona batunge ebi barukwetaaga.
56003014	Abantu baitu leka beege okukora ebikorwa ebirungi, nukwo batungise bagenzi baabu ebi barukwetaaga, baleke kwikara kwonka bataina mugaso.
56003015	Boona aba ndi nabo nibakuramukya. Na iwe oturamukize boona abanyakutugonza, abaturukuteerana nabo omu kwikiriza. Embabazi za Ruhanga zikale na inywe inywena.
57001001	Nyowe Paulo, omunyankomo habwa Kristo Yesu, na Timoteho mugenzi waitu, Nitukuhandiikira iwe Fileemoni omugonzibwa kandi omukozi mugenzi waitu,
57001002	na Afiya munyaanya-itwe, na Arikipo omuserikale mugenzi waitu, n'ekitebe ky'abaikiriza abeesorooleza omu nju yaawe:
57001003	Nitubagondeza emigisa n'obusinge ebiruga hali Ruhanga Isiitwe na hali MUKAMA Yesu Kristo.
57001004	Obutoosa obu nkwijuka omu kusaba kwange, nsiima Ruhanga wange.
57001005	Habwokuba mpurra ha kugonza n'okwikiriza ebi orukwoleka MUKAMA Yesu na bantu be boona.
57001006	Kandi ninsaba ngu, okukwataniza n'abandi omu kwikiriza kunu kwongere kukukengesa ebirungi byona ebi twatungire omu Kristo.
57001007	Mugenzi wange, engonzi zaawe zindetiire omuhimbo kandi zimpuumwize, habwokuba oruhurwire emitima y'abantu ba Ruhanga.
57001008	Nukwo nu, noobu ndaaba ntarukutiina kukuragira omu Kristo okukora ekirukwetagwa,
57001009	baitu habw'engonzi nyina eki ndukukusaba, nyowe Paulo omukwenda kandi omu kasumi kanu omunyankomo habwa Kristo Yesu.
57001010	Ninkwesengereza habw'Oneesimo, ou nfoire mwana wange ndi omu nkomo. (
57001011	Kara akaba atarukukugasira, baitu hati omu mazima naakugasira muno, kandi na nyowe naangasira.)
57001012	Ngugwo mmukugaruliire nk'arukukugarurra omutima gwange gwonyini.
57001013	Naakugondeze kwikara nawe, ampeereze omu kiikaro kyawe, nkyali omu nkomo habw'Amakuru Amarungi.
57001014	Baitu mmaliriire kutakora kintu na kimu otaikiriize, nukwo oburungi bwawe buleke kuba bw'akagemo, baitu bube bw'okwegondeza wenka.
57001015	Rundi nikyo yakurugiireho kumara akaanya kake, nukwo osobole kugarukanganira kimu nawe,
57001016	atakyali mwiru, baitu naakiraho. Afookere ow'oruganda omugonzibwa, okukira muno hali nyowe, kiraasura ki hali iwe, arukwikara nawe omu mubiri n'omu MUKAMA.
57001017	Obu oraaba nonyeta mutaahi waawe, omujwahukirre nkooku waakujwahukiriire nyowe.
57001018	Obu araaba yakusobiize rundi aina ibanja lyawe lyona, olitonge nyowe.
57001019	Nyowe Paulo, kinu ninyija kukihandiika nyenka n'omukono gwange nti: Ibanja eri ndirisasura--tindukwenda n'okukwijukya nkooku onyinaho ibanja, kandi ibanja eri niiwe wonyini.
57001020	Nukwo mugenzi wange, ninyenda onkoonyere omu MUKAMA. Ohuumuze omutima gwange nk'omunyaruganda omu Kristo.
57001021	Habw'okwesiga nkooku oli muhulizi, nkuhandiikire nimmanya nti: Oraakora ebindukukugamba, n'okubikizaaho obikizeeho.
57001022	Kandi ekindi, onteekanirize h'okuraara. Habw'okusaba kwanyu ninihira kulekerwa, mbagarukire.
57001023	Epafura, omunyankomo mutaahi wange omu Kristo Yesu, naakuramukya.
57001024	Mariko, Aristariko, Deema, na Luka abakozi bagenzi bange, nabo nibakuramukya.
57001025	Embabazi za MUKAMA Yesu Kristo zikale na iwe.
58001001	Ira Ruhanga yabalizaaga baisenkuruitwe omu miringo nyingi kandi etarukusisana, naaraba omu barangi;
58001002	baitu omu biro binu ebirukumalirra, itwe atugambiriire omu Mwana, ou yataireho abe mugwetwa w'ebintu byona, kandi omuli uwe nuho yahangirre ensi.
58001003	Nuwe kwangasana kw'ekitiinisa kya Ruhanga, kandi kisisani kyonyini eky'obwaruhanga bwe, iguru n'ensi abihangiize n'ekigambo kye ky'obusobozi. Obu yamazire kukora eky'okwogyaho ebibi, yaikarra omwiguru ha mukono gw'obulyo ogwa Ruteerengwa,
58001004	naakirra kimu bamalaika obukuru, nk'ibara yarukirwe oku lirukukira agaabo ekitiinisa.
58001005	Malaika ki Ruhanga ou aragambire ati: “Iwe oli Mwana wange, nakuzaara kiro kya hati”? Rundi ati: “Nyowe ndiba Ise, nawe abe Mwana wange”?
58001006	Kandi obu yaleesire omuzigaijo omunsi akagamba ati: “Bamalaika ba Ruhanga boona bamuramye.”
58001007	Ha bamalaika, Ruhanga akagamba ati: “Nuwe arukuhindura bamalaika miyaga, kandi abaheereza be ndimi z'omurro.”
58001008	Baitu ha Mwana agamba ati: “Ai Ruhanga ekitebe kyawe, kiikaraho ebiro n'ebiro, omwigo ogw'obwinganiza nugwo mwigo ogw'obukama bwawe.
58001009	Okagonza obuhikiriire, wanoba obubi; nikyo Ruhanga, Ruhanga wawe yakusorooliire, yakuha ekitiinisa kukira bataahi baawe.”
58001010	Kandi ati: “Ai MUKAMA, omu kubanza niiwe wataireho omusingi gw'ensi, kandi iguru, mulimo gw'engaro zawe;
58001011	ebi birihwaho, baitu Iwe olisigaraho, byona birikura nk'ekijwaro,
58001012	olibikuba nk'esuuka, kandi birihindurwa nkooku bahindura ekijwaro. Baitu Iwe tohinduka, kandi emyaka yawe terihwaho.”
58001013	Malaika ki ou aragambire ati: “Ikarra ha mukono gwange ogw'obulyo, okuhika abanyanzigwa baawe obu ndibafoora akatebe k'ebigere byawe”?
58001014	Bamalaika boona teri myoyo erukuheereza Ruhanga? Enyakutumwa kuheereza abo abali b'okujunwa?
58002001	Nikyo tusemeriire kuta muno omutima hali ebi twahuliire, tutaikara kubirugaho.
58002002	Baitu Ebiragiro ebyagambirwe bamalaika, obu biriba byabaire by'amaani gati, nukwo weena atarukubihondera rundi atarukubihurra akaheebwa ekifubiro ekimusemeriire,
58002003	itwe tulitabuka tuta obu tulinagaija okujunwa okurukwingana aho? MUKAMA nuwe yabandize kukuturangirra, hanyuma abo abaamuhuliire nabo bakatumanyisa okujunwa oku.
58002004	Ruhanga nawe yakugumyaga n'oburorwaho, ebihuniriza, n'ebyamahano ebitali bimu, hamu n'ebisembo bya Mwoyo Ahikiriire ebi agaba nkooku agonza.
58002005	Bamalaika tibali nubo Ruhanga yahaire obusobozi bw'okulema ensi erukugenda kwija, ei turukubazaaho.
58002006	Haroho nambere kyahandiikirwe kiti: “Omuntu kintu ki, Iwe kumwijuka, rundi omwana w'omuntu, Iwe kumutaho omutima?
58002007	Okamumaza akaanya, atakaingaine bamalaika; wagaruka wamujweka ekondo y'ekitiinisa n'ey'okutiinwa,
58002008	wamuha okulema ebintu byona; byona okabita omu mikono ye.” Ruhanga obu yamuhaire okulema ebintu byona, taina na kimu eki ataramuhaire okulema. Baitu kuhika hati, titukarozire ebintu byona nibimuhurra.
58002009	Kwihaho Yesu ogu ayamazire akaanya atakaingaine bamalaika, hati nitumurora ajwaire ekondo ey'ekitiinisa kandi ey'okutiinwa eyamurugiire omu kufa oku yarabiremu; nukwo, habw'embabazi za Ruhanga, akaba naasobora kufa habw'abantu boona.
58002010	Ruhanga anyakuhanga kandi anyakwikazaaho ebintu byona, obu yagondeze kutaahya abantu baingi omu kitiinisa kye, akaba asemeriire kubanza kuhikiriza ogu ayabaleetiire okujunwa naamurabya omu busaalizi.
58002011	Habwokuba ogu anyakweza, aina obuzaale bumu n'abo abanyakwezibwa. Nikyo atakwatirwa nsoni kubeeta bagenzi be,
58002012	naagamba ati: “Ebikubyo byawe ndibirangirra bagenzi bange, ndikunyumiza omu kitebe hagati.”
58002013	Na handi ati: “Ruhanga ndamwesiga.” Kandi ati: “Dora ndi hanu, hamu n'abantu Ruhanga aba yampaire.”
58002014	Nahabweki abaana ab'oruganda rumu nkooku basisaniza omubiri n'esagama, na Yesu nukwo yayefoire muntu nka bo, nukwo habw'okufa kwe asobole kuhwerekereza ogu anyakulema orufu, nuwe Sitaani,
58002015	n'okujuna abo boona abaamazire obwomeezi bwabo omu bwiru bw'okutiina orufu.
58002016	Mazimakwo bamalaika tibali nubo yaizire kujuna, baitu akaija kujuna baijukuru ba Abburahamu.
58002017	Habweki kikamuhikirra kusisana bagenzi be omu buli kintu, nukwo asobole kufooka nyakatagara omukuru, ow'embabazi kandi omwesigwa omu kuheereza Ruhanga, aleherre abantu habw'ebibi byabo.
58002018	Uwe wenyini nkooku yabonabonesiibwe kandi yayohebwa, nikyo arukusoborra kukoonyera abo abarukwohebwa.
58003001	Nahabweki ab'oruganda abarukwera, inywe abaayesirwe kubagana obwomeezi obw'omwiguru, mute ebiteekerezo byanyu hali Yesu omukwenda wa Ruhanga kandi nyakatagara omukuru ow'enyikiriza yaitu.
58003002	Akaba ali mwesigwa hali Ogu ayamutaireho, nka Musa nawe oku yabaire mwesigwa omunju ya Ruhanga yoona.
58003003	Baitu Yesu akaba asemeriire kuheebwa ekitiinisa kingi okukira Musa, omwombeki w'enju nkooku aheebwa akitiinisa okukira enju enyakwombekwa. (
58003004	Habwokuba buli nju yoona egira anyakugyombeka, baitu omwombeki w'ebintu byona nuwe Ruhanga.)
58003005	Musa akaba ali mwesigwa omu nju ya Ruhanga nk'omuheereza kandi kaiso w'okugumya ebintu Ruhanga akaba ali w'okusoborra hanyuma;
58003006	baitu Kristo akaba ali mwesigwa omunju ya Ruhanga nk'omutabani. Na itwe tuli nju ya Ruhanga obu turaaba nitugumiza kimu obwesige bwaitu kandi nitwenyumiza habw'ebi tunihira kutunga.
58003007	Nikyo Mwoyo Ahikiriire yagambiire ati: “Kiro kinu obu murahurra iraka lye,
58003008	mutagumanganiza emitima yanyu nk'abaanyemiire omwirungu ha kiro kyabo eky'okulengesibwa,
58003009	nambere baisenkuru inywe baanjwahisize, kunu bakaba bamazire emyaka makumi ana nibarora ebi ndukukora.
58003010	Nikyo nabiihiriirwe ab'obusinge bunu, nagamba nti: ‘Obutoosa bahaba omu biteekerezo byabo; kandi tibamanyire mihanda yange’
58003011	Nikyo narahiriire nyina ekiniga nti: ‘Tibali b'okutaaha omu buhuumuro bwange.’ ”
58003012	Bagenzi bange mwegendereze, tihaikara kubaho omu omuli inywe arukugira omutima mubi, ogutarukwikiriza, ogurukutwaliriza okuruga hali Ruhanga omwomeezi.
58003013	Baitu muhanangane buli kasumi. Obu muba mukyaina “akasumi”, haleke kubaho n'omu omuli inywe agumanganizibwa obugobya bw'ekibi.
58003014	Kakuba tugumiza kimu obwesige bwaitu obwabandize, tukabuhikya ha mpero, nitwija kubagana ha birungi bya Kristo.
58003015	Nikyo kyahandiikiirwe kiti: “Kiro kinu obu murahurra iraka lye, mutagumanganiza emitima yanyu nk'abaanyemiire.”
58003016	Nibaha abo abaahuliire, bakagaruka baayema? Tinubo abo boona abaarugire Misiri beebembiirwe Musa?
58003017	Kandi nibaha aba yabiihiriirwe okumara emyaka makumi ana? Tinubo abo abasiisire, kandi emitumbi yabo yagaramirana omwirungi?
58003018	Nibaha aba yarahiriire ngu, tibali b'okutaaha omu buhuumuro bwe? Tinubo abo abaayemere?
58003019	Habweki niturora nkooku baalemerwe kutaaha habw'okutaikiriza kwabo.
58004001	Nahabweki obu hakyaroho okunihira okw'okutaaha omu buhuumuro bwa Ruhanga, twerinde tihaikara kubaho omu hali inywe arukusangwa alemerwe kubutaahamu.
58004002	Na itwe Amakuru Amarungi tukagahurra nka bo oku baagahuliire, baitu ebigambo ebi baahuliire bitabagasire, habwokuba abaabihuliire bakasangwa bataina kwikiriza.
58004003	Itwe abaikiriize, tulitaaha omu buhuumuro obu, obu yabalizeho ati: “Nikyo narahiriire nyina ekiniga nti: ‘Tibali b'okutaaha omu buhuumuro bwange.’ ” Kandi kunu emirimo ye yoona ekaba ehoire okuruga obu yahangire ensi.
58004004	Haroho na handi omu Byahandiikirwe nambere yabalize ha kiro kya musanju ati: “Ruhanga akahuumura ha kiro kya musanju, amazire emirimo ye yoona.”
58004005	Aho nuho yasigikiire kugamba ati: “Tibali b'okutaaha omu buhuumuro bwange.”
58004006	Hakabaho abo abaabandize kuhurra Amakuru Amarungi, baalemwa kutaaha omu buhuumuro bwa Ruhanga habw'obutaikiriza bwabo; baitu haroho abandi ab'okubutaaha.
58004007	Nikyo Ruhanga yateerireho akasumi akarukwetwa “Kiro kinu”, naabaliza omu Daudi haahingwireho emyaka nyingi, omu bigambo ebi naruga kujurra nti: “Kiro kinu obu murahurra iraka lye, mutagumanganiza emitima yanyu.”
58004008	Kakuba Yoswa yahikize Abaisirairi omu buhuumuro obu, Ruhanga tiyaakugarukire kubazaho kiro ekindi.
58004009	Nukwo nu, hakyaroho ekihuumuro ekirukusisa ekya Sabbato, ekyahuliirwe abantu ba Ruhanga,;
58004010	kandi weena anyakutaaha omu buhuumuro bwa Ruhanga aleka emirimo ye, Ruhanga nkooku yalekere eye.
58004011	Nahabweki, katwekambe okutaaha omu buhuumuro obu, haleke kubaho n'omu arukunagwa obutaikiriza nk'obu.
58004012	Habwokuba ekigambo kya Ruhanga kyomiire kandi nikikora; kitoire okukira empirima ey'amoogi abiri. Kicumita nikitaaha omunda okubaganiza omutima n'omwoyo, okubaganiza engiga n'omusoina. Kyetegereza ebiteekerezo by'omuntu n'entegeka y'omutima gwe.
58004013	Busaho kihangwa na kimu ekiserekerwe amaiso ga Ruhanga, byona nibirorwa kurungi kandi bisuukuliirwe amaiso g'Ogu ou turukwija kwetonganaho.
58004014	Obu turaaba twina nyakatagara omukuru ayatembere omwiguru, nuwe Yesu Omwana wa Ruhanga, katugumire ha enyikiriza yaitu.
58004015	Habwokuba titwina nyakatagara omukuru atarukusobora kuganya na itwe omu buceke bwaitu; baitu twina ogu ayayohiibwe omu miringo yoona nka itwe, kyonka tiyasiisa.
58004016	Aho nu, katwirre haihi ekitebe kya Ruhanga ow'embabazi tutarukutiina, nukwo tusobole kuganyirwa n'okutunga emigisa ey'okutukoonyera omu bwire obu turukugyetaagiramu.
58005001	Nyakatagara omukuru weena anyakukomwa omu bantu, ateebwaho kumarra abantu ebyabo ebiina obukwatane na Ruhanga, okuhonga ebisembo, n'okutamba ebyonzira habw'ebibi byabo.
58005002	Naasemerra kukwata mpora abatarukwetegereza n'abahabire, habwokuba nawe aina obuceke nk'abo.
58005003	Nahabweki kimuhikiriire kutamba ekyonzira habw'ebibi bye wenka, na habw'ebibi by'abandi.
58005004	Kandi busaho n'omu ayeha wenka obukuru obu, baitu ayetwa Ruhanga, nk'Arooni oku yayesirwe.
58005005	Kristo nawe ateekuze wenka nukwo afooke nyakatagara omukuru baitu akateebwaho Ogu ayamugambireho ati: “Iwe oli mwana wange, nkuzaire kiro kya hati.”
58005006	Na handi naagamba ati: “Iwe oli nyakatagara ebiro byona, ow'omu mulingo gwa Melikizedeki.”
58005007	Yesu, obu akaba ali omunsi, akasaba kandi akeesengereza naayamuza kandi narra amaizi, nayamirra Ogu ow'akaba naasobora kumujuna orufu; kandi Ruhanga akamuhurra habw'okwebundaaza omumaiso ge.
58005008	Noobu araaba yabaire Mwana wa Ruhanga, baitu okubonabonesibwa kwe kukamwegesa kuba muhulizi.
58005009	Obu yamazire kuhikirizibwa, yafooka ndugirro ey'okujunwa okutalihwaho habw'abo boona abamuhurra;
58005010	ningira Ruhanga akamurangirra nkooku ali nyakatagara omukuru, ow'omu mulingo gwa Melikizedeki.
58005011	Hali nyakatagara ogu, twina bingi eby'okubazaaho, baitu kigumire kubisoborra, habwokuba biro binu mufookere abatarukwetegereza bwango.
58005012	Omu kasumi kanu, noobu muraaba musemeriire kufooka beegesa b'abandi, nabwo nimwetaaga ondi ow'okubeegesa buhyaka engiga enkuru ez'ekigambo kya Ruhanga. Nimwetaaga amata, baitu bitali byokulya ebirukuguma.
58005013	Weena arukukuzibwa amata, takeetegeriize kurungi enyegesa enyakutuhikya ha kuhikirra, habwokuba akyali mwana.
58005014	Baitu ebyokulya ebirukuguma, biba by'abantu bakuru abamanyiire okwahurana oburungi n'obubi.
58006001	Nahabweki tulekere aho kwegesa engiga enkuru ez'enyegesa za Kristo ezi twabandiizeho, baitu tugende ha nyegesa ez'abantu abakuru, tutagaruka kutaho omusingi ogw'okuhindukira Ruhanga, rundi ogw'okuzira ebikorwa byaitu ebifiire.
58006002	Tulekere aho kwegesa ha mirwa y'okwezibwa, ha kuteebwaho emikono, ha kuhumbuuka kw'abafu, n'okucwerwa omusango okwa ha mpero.
58006003	Ebi tulibibazaaho Ruhanga obu alisiima.
58006004	Abo abaarugire ha kwikiriza basobora bata kugarurwa ha kuzira obwa kabiri? Haroho abamu abaamazire kujwerwa omusana gwa Ruhanga, abaaroleze ha burungi bwa Ruhanga, abaabagaine ha Mwoyo Ahikiriire
58006005	kandi abaakengere oburungi obw'ekigambo kya Ruhanga n'eby'amaani eby'ebiro ebirukwija.
58006006	Abo obu bagwa bakaruga ha nyikiriza yabo, tikisoboka kubagarra bakeegarukamu obwa kabiri, habwokuba bbo bonka beebambira Omwana wa Ruhanga ha musaraba kandi bamukwasa ensoni.
58006007	Bali nk'itaka Ruhanga eri aha mugisa nalinagira enjura emirundi nyingi nukwo limereze abalimi ebimera ebirungi.
58006008	Baitu obu limeza amahwa n'amatojo, liba litakyaina mugaso, liri haihi kukyenwa; empero yalyo, nukwo kwokebwa.
58006009	Noobu turaaba nitubaza tuti, baitu inywe abagonzibwa, nimumanya ebyanyu birungi okukiraho, kandi biraabahikya ha kujunwa.
58006010	Ruhanga mwinganiza, tarukwija kwebwa ebikorwa byanyu n'engonzi ezi mwayolekere habwe nimuheereza abantu ba Ruhanga nkooku murukukora hati.
58006011	Kandi nitwenda buli omu omuli inywe ayoleke obwekambi nk'obu okuhika ha mpero, nubwo ebi arukunihira kutunga birihikirizibwa.
58006012	Muleke kuturumuka, baitu mukuraatire abo abagwetiirwe ebyaraganiziibwe habw'okwikiriza n'okugumiisiriza kwabo.
58006013	Ruhanga, obu yaraganiize Abburahamu, habw'okutabaho ondi arukumukira obukuru ow'okurahira, akeerahira wenka,
58006014	naagamba ati: “Mazimakwo ndikuha omugisa kandi nkukanyise.”
58006015	Aho Abburahamu, obu yamazire kugumiisiriza, akatunga eki yaraganiziibwe.
58006016	Mazimakwo abantu barahira ogu arukubakira ekitiinisa kandi okurahira kubamara empaka zaabo zoona.
58006017	Ruhanga nawe obu yagondeze kunanurra kimu abagweterwa endagaano nkooku atahindura ntegeka ye, akagigumya n'ekirahiro.
58006018	Nukwo habw'ebintu ebi ebibiri ebitahinduka: entegeka ye n'ekirahiro nambere Ruhanga atasoborra kubiiha bisuba, itwe abaamwebingire tusobora kugarurwamu omutima nitunihirra kimu kutunga ebi yaturaganiize.
58006019	Okunihira oku twinakwo kuli nk'enyomyo egumire kandi etarukutengeeta enyakusibikwaho omwoyo. Nukwo okunihira okurukututaahya omu kiikaro ekirukwera omu nda, enyuma y'enyigamo,
58006020	nambere Yesu yagenzire habwaitu naatwebembera, amazire kufooka nyakatagara omukuru ow'ebiro n'ebiro ow'omulingo gwa Melikizedeki.
58007001	Melikizedeki ogu, omukama wa Saleemu kandi nyakatagara wa Ruhanga Rutakirwa, akaitirana Abburahamu naaruga ha bulemu nambere baitiire abakama, yamusabira omugisa.
58007002	Nubwo Abburahamu yamubaganiriizeeho ekicweka ekya ikumi ekya byona ebi yanyagire. Amakuru g'okubanza ag'ibara Melikizedeki nganu: omukama w'obuhikiriire, kandi lyongera limanyisa omukama wa Saleemu, amakuru gaakyo: omukama w'obusinge.
58007003	Omu Byahandiikirwe tibatwoleka ise rundi nyina, noobwakubaire obuzaale bwe. Tibooleka myaka ye nambere yabandiize noobwakubaire nambere agarukira; baitu bamusisaniza Omwana wa Ruhanga; aikara ali nyakatagara ebiro byona.
58007004	Murole omuntu ogu nkooku ali w'ekitiinisa! Isenkuru itwe Abburahamu akamuha ekicweka kimu ekya ikumi ky'eminyago yoona.
58007005	N'abaijukuru ba Leevi, abo abatunga omulimo ogw'obunyakatagara, baikirizibwa omu Biragiro okwihaho abantu bagenzi baabo ekicweka kya ikumi, kandi kunu nabo baijukuru ba Abburahamu.
58007006	Baitu omusaija ogu ataina buzaale nabo, Abburahamu akamuha kimu kya ikumi kandi yasabira omugisa Abburahamu ogu, Ruhanga ou yaragaine nawe.
58007007	Na hati kimanyirwe kurungi omukuru nuwe asabira omuto omugisa.
58007008	Biro binu ekicweka ekya ikumi kitungwa banyakatagara abanyakufa, baitu omu biro kya Melikizedeki kikatungwa nyakatagara ogu ou kyahandiikirweho ngu, tarukwija kufa.
58007009	Omuntu asobora kugamba ngu, Omuleevi ogu, hati anyakutunga ekicweka ekya ikumi, nawe akakiha nyakatagara ogu naaraba omu Abburahamu,
58007010	habwokuba akaba akyali mu sagama ya Abburahamu isenkuru obu yaitiraine Melikizedeki.
58007011	Hati nu obuhikiriire obu buraaba bwatungiirwe omu bunyakatagara bw'Abaleevi (nambere abantu baaheeriirwe Ebiragiro), bulyo ki obwakwetaagisize nyakatagara ondi ow'arukuruga omu rukarra rwa Melikizedeki, atali ow'omu rukarra orurukwetwa: “orw'Arooni”?
58007012	Ningira obu habaho empinduka omu bunyakatagara, buli n'omu Biragiro hasemeriire kubamu empinduka.
58007013	Kandi ogu arukugambwaho ebi byona, akaba atali w'oruganda orwarugwamuga muntu n'omu ow'okuheereza ha itambiro.
58007014	Kimanyirwe kurungi MUKAMA waitu nkooku yarugire omu ruganda rwa Yuda, kandi Musa taina na kimu eki yagambire ha bunyakatagara oburukuruga omu ruganda oru.
58007015	Eki nikigumibwa kurungi obu harukwija nyakatagara ondi arukusisana Melikizedeki ogu
58007016	ayafookere nyakatagara atarukusigikira ha migenzo y'obuzarranwa, baitu anyakusigikira ha busobozi obw'obwomeezi obutali bw'okuhwaho.
58007017	Habwokuba kikamuhandiikwaho kiti: “Iwe oli nyakatagara obusinge bwona, ow'omu mulingo gwa Melikizedeki.”
58007018	Ha rubaju rumu entegeka eyabandize ekaihwaho habw'obuceke n'obutagasa bwayo,
58007019	(habwokuba Ebiragiro bitaleete kuhikirra kwona); baitu ha rubaju orundi haizire okunihira okurukukira oburungi kandi okurukusobora kutwiriza haihi na Ruhanga.
58007020	Kandi eki kitakorwe hataroho ekirahiro.
58007021	Abo abaabandize kuba banyakatagara, bakaheebwa obukuru bwabo hataroho kurahira; baitu Yesu, uwe akabuheebwa n'ekirahiro ekirukugamba kiti: “MUKAMA akarahira kandi talyeijukya eki yarahiire ati: Oli nyakatagara obusinge bwona.”
58007022	Eki nikyo kyafoire Yesu okuba mwema w'endagaano erukukira oburungi.
58007023	Baanyakatagara abaabandize bakaba bali baingi nibahonderangana, habwokuba orufu rwabaihaga ha mulimo gwabu.
58007024	Baitu Yesu aikara ali nyakatagara obusinge bwona kandi obunyakatagara bwe bw'oruteekerro, tibugweterwa ondi.
58007025	Habweki ebiro byona asobora kujuna abo abeebinga Ruhanga nibaraba omuli uwe, habwokuba abaho okubatonganirra obutoosa.
58007026	Aho nu kikaba nikisemerra itwe kutunga nyakatagara omukuru nk'ogu, ahikiriire, ataina kabi noobu kakubaire kabara, asoroirwe omu basiisi, anyumiziibwe okukira eby'omu iguru byona.
58007027	Uwe tarukwetaaga kuhonga ebyonzira buli kiro nk'abanyakatagara abo abaabandize: rundi habw'ebibi bye, rundi habw'eby'abandi. Eki akakikora omurundi gumu yamara, obu yayehongere wenka.
58007028	Mazimakwo Ebiragiro bikataho abantu abaceke babe banyakatagara abakuru; baitu anyakutairweho ekirahiro ekyahozirwe hanyuma, nuwe Mwana anyakuhikiriziibwe obusinge bwona.
58008001	Ekikuru omuli ebi turukugamba nikyo kinu: Twina nyakatagara omukuru anyakwikaliire ha mukono ogw'obulyo ogw'Ekitebe ky'Anyakusinga omwiguru,
58008002	omuheereza ow'omu kiikaro ekirukwera kandi ow'omu heema nyakabara etarasimbirwe bantu, baitu eyasimbirwe MUKAMA.
58008003	Buli nyakatagara mukuru weena ateebwaho kuhonga ebisembo n'okutamba ebyonzira; nahabweki nyakatagara waitu ogu nawe asemeriire kugira eky'okuhonga.
58008004	Kakuba abaire akyali omu nsi, tiyaakubaire nyakatagara mukuru naakake, habwokuba haroho banyakatagara abandi abarukuhonga ebisembo Ebiragiro nkooku bituragira.
58008005	Omu byona ebi bakora bahondera ekyokurorraho kandi ekisisani ky'ebi ebikorwa omu kiikaro ekirukwera eky'omwiguru. Habwokuba Musa, obu akaba ayeteekanize kwemereza eheema, Ruhanga akamuhabura naagamba ati: “Taho omutima okukora ebintu byona noohondera ekisisani eki wayolekerwe ha rusozi.”
58008006	Kya mazima kugamba ngu, Kristo akaheebwa obuheereza oburukukira obwa ira ekitiinisa, habwokuba nuwe muteeraniza wa Ruhanga n'abantu omu ndagaano erukukiraho oburungi, enyakukoliirwe ha byaraganiziibwe ekirukukira oburungi.
58008007	Kakuba endagaano eyabandize etarabairemu nsobi, tihaakubaireho bulyo obw'okukora eya kabiri.
58008008	Baitu Ruhanga akarora abantu be nkooku basobeze, nukwo kugira ati: “MUKAMA akagamba ati: ‘Akasumi kalihika nkole endagaano empyaka na bantu ba Israiri n'oruganda rwa Yuda.
58008009	Endagaano etarukusisana n'eri ei nakozire n'abaisenkurubo ha kiro eki nabakwasire ha mukono nimbaiha omunsi ya Misiri. Bbo batagumire ha ndagaano yange, nikyo na nyowe nabaihiireho omutima.’
58008010	MUKAMA naayongera ati: Enu niyo ndagaano ei ndiragaana n'abantu ba Isirairi: ebiro ebi obu birihwaho ndita ebiragiro byange omu biteekerezo byabo, mbihandiike omu mitima yabo; kandi ndiba Ruhanga wabo, nabo babe bantu bange.
58008011	Abantu tibalyegesangana rundi omuntu kuhabura mugenzi we ati: ‘Manya MUKAMA’. Habwokuba boona balimmanya, okubandiza h'arukukira obuto omuli bo okuhika h'arukukirra kimu obukuru.
58008012	Na nyowe ndibaganyira obubi bwabo, kandi ebibi byabu tindigaruka kubiijuka. ”
58008013	Ruhanga obu arukubaza ha ndagaano empyaka, buli naadibya eya ira. Ningira kyona ekidiba kikakura, kiba kisigaize kuhwaho.
58009001	Endagaano eya ira nayo ekaba ina emigenzo ey'okuramya, hamu n'ekiikaro kyayo ekirukwera omunsi.
58009002	Hakaba haroho eheema. Omu rwemo rwayo orw'omu maiso nuho haikaraga ekikondo ky'etaara, emeeza, hamu n'omugaati ogw'Empongano. Orwemo oru rwayetwaga Ekiikaro Ekirukwera.
58009003	Enyuma y'enyigamo eya kabiri hakaba haliyo orwemo orwayetwaga Ekiikaro Ekirukwera ky'ebirukwera,
58009004	rurumu ekiswa kya zaabbu eky'okwoterraho omugaju, n'esanduuko ey'endagaano ehunzirwe zaabbu embaju zoona, nambere haikaraga ekibindi kya zaabu ekirumu maanu, omwigo gw'Arooni ogwarokiire, kandi ebibbali by'amabaale ag'endagaano.
58009005	Haruguru yayo haroho bamalaika ab'ekitiinisa ab'ekihanda ky'Abakerubbi, basiikiriize ekiikaro ky'okuganyirraho. Ebintu ebi byona, hati titusobora kubitondogorra.
58009006	Ebi obu byamazire kuteekanizibwa biti, banyakatagara baikaraga nibataaha omu rwemo orw'okubanza, nibakoramu emirwa yabo.
58009007	Baitu omu rwemo orwa kabiri hataahamuga omukuru w'abanyakatagara wenka, kandi yataahamuga omurundi gumu omu mwaka gwona, naatwara esagama ei yahayoga habwe na habw'ebibi by'abantu.
58009008	Omu ntegeka ezi ibiri, Mwoyo Ahikiriire naayoleka omuhanda ogurukutaaha omu kiikaro ekirukwera nkooku gutakabaire kukingurwa, orwemo orw'okubanza rukyaroho.
58009009	(Nurwo rumanyisa obusinge oburoho.) Entegeka egi nkooku ekaba eri, haaheebwayo ebisembo n'ebyonzira ebikaba bitarukusobora kuhikiriza omutima gw'omuntu arukuramya.
58009010	Nukwo kugamba, emirwa egi yakwataga ha byokulya, na ha byokunywa, na ha kunaaba okw'okweyeza okutali kw'omulingo gumu. Niyo mirwa eyatairweho kulinda emibiri yaitu okuhika ha kasumi ak'okugarra byona buhyaka obu kalihika.
58009011	Baitu Kristo obu yaizire ali nyakatagara omukuru ow'ebirungi ebiri by'okwija, akakingura enyigamo y'eheema erukukira obukuru n'obuhikiriire (etarakozirwe mikono y'abantu. Nukwo kugamba etali y'ensi enu).
58009012	Akataaha omu Kiikaro Ekirukwera ky'ebirukwera omurundi gumu yamara. Atatwalemu sagama y'embuzi rundi ey'enyana, baitu akatwara esagama ye yonyini, nukwo yatutungiire ati okucungurwa okutalihwaho.
58009013	Abantu abasiisi okubamiisira esagama y'embuzi, n'ey'enimi, rundi iju ery'ekyonzira ky'enyana, obu kuraaba nikweza omubiri,
58009014	esagama ya Kristo ayarabire omu Mwoyo Atahwaho kwehayo hali Ruhanga ataina kamogo, terikira muno kweza emitima yanyu okugiiha omu bikorwa ebifiire, nukwo muheereze Ruhanga Atafa!
58009015	Nahabweki Kristo nuwe muteeraniza ow'Endagaano Empyaka, nukwo abo abanyakwetwa, batunge obugwetwa obutahwaho obwaraganiziibwe. Okufa kwe okwabaireho nukwo kwabacungwire omu bibi ebi baakozire bakyali omu ndagaano eyabandize.
58009016	Okugweta tikubaho batakagumize ngu, kigweta afiire.
58009017	Batandika kugweta okurugirra ha kufa kwe, habwokuba okugweta tikubaho kigweta akyayomiire.
58009018	Noobwakubaire endagaano eyabandize ekagumibwa nihaseeswa esagama.
58009019	Musa obu yamazire kumanyisa abantu boona ebi baaragiirwe omu Biragiro, yakwata esagama ey'enyana n'ey'embuzi, hamu n'amaizi, naakozesa ebyoya by'entaama erukugaajuka n'akati ak'okumiisa, yamiisira ekitabu ky'endagaano n'abantu boona,
58009020	naagamba ati: “Enu niyo sagama ey'endagaano Ruhanga ei yabaragiire kuhondera.”
58009021	Kandi omu mulingo nugwo gumu yamiisira eheema n'ebikwato byona ebikozesibwa omu kuramya.
58009022	Mazimakwo omu Biragiro bya Musa haihi ebintu byona byezibwa, n'esagama kandi nambere hatali kuseesa sagama, tiharoho kuganyirwa ebibi.
58009023	Nahabweki ebintu ebirukusisana eby'omwiguru byasemerraga kwezibwa n'emirwa ey'okuseesa esagama; baitu ebintu byonyini eby'omwiguru, byo bisemerra kwezibwa n'ebyonzira ebirukukira binu oburungi.
58009024	Habwokuba Kristo atataahe omu Kiikaro Ekirukwera ekyakozirwe emikono y'abantu kandi ekirukusisana eky'omu iguru, baitu akataaha omu iguru lyonyini, nukwo azooke omu maiso ga Ruhanga kututonganirra.
58009025	Baitu uwe ateetaage kwikara naayehonga nk'omukuru wa banyakatagara oku ataaha omu Kiikaro Ekirukwera ky'ebirukwera buli mwaka, naahonga esagama etali ye nyabwe.
58009026	Kakuba kyabaire kiti, yakwikaire naabonabonesibwa okuruga ha kuhangwa kw'ensi. Baitu akasumi ako, obu kahoireho, akazooka omurundi gumu yamara, nukwo aiheho ebibi naayehonga wenka.
58009027	Kandi abantu boona nkooku baateerirweho okufa omurundi gumu, hanyuma bakacwerwa omusango,
58009028	Kristo nawe akatambwa omurundi gumu nayetweka ebibi by'abaingi, kandi alizooka obwakabiri atarukwizirra ebibi, baitu kujuna abo abamutegeriize n'ekihika.
58010001	Ebiragiro bya Musa tibirukutwoleka ebirungi byonyini ebirukugenda kwija, baitu kisisani kyabyo. Ebiragiro eby'emigenzo ey'okuhonga ebyonzira buli mwaka, tibisobora kweza abo abanyakuramya.
58010002	Ebiragiro obu biraaba byasoboire kubeeza, ebyonzira ebi tibyakulekiirwe kutambwa? Abanyakuramya obu baraaba baayeziibwe omurundi gumu baamara, tibaakwongiire kwemanyaho ebibi.
58010003	Baitu okuhonga ebyonzira ebi buli mwaka kuba nikwijukya abantu ebibi byabo.
58010004	Habwokuba esagama ey'enimi n'ey'embuzi tesobora kwihaho bibi.
58010005	Kristo obu yaizire omunsi, nikyo yagambiire ati: “Ebyonzira n'ebihongwa tobyenda, baitu okanteekaniriza omubiri,
58010006	Ebihongwa ebyokeze kandi ebiheebwayo habw'ebibi tobyetaaga.
58010007	Na nyowe nukwo kugira nti: ‘Ai Ruhanga, dara nyowe, nyizire kukora ebi orukwenda’, nkooku kyampandiikirweho omu kitabu ky'Ebiragiro.”
58010008	Aho nambere yagambiire ati: “Toyenda kandi toyetaaga byonzira n'ebihongwa, noobu byakubaire ebihongwa ebyokeze kandi ebiheebwayo habw'ebibi” (ebi nibyo bihongwa ebisangwa omu Biragiro),
58010009	akongera yagamba ati: “Dara nyowe, nyizire kukora ebi orukwenda.” Kristo nukwo yadibize ati ebyonzira eby'okubanza, agumye ekyonzira ekye,
58010010	Kandi Kristo habw'okukora Ruhanga ebi yayenzire, itwe tukeezibwa omubiri gwe ogwahongerwe omurundi gumu kyahwa.
58010011	Buli nyakatagara ayemerra buli kiro naakora omulimo gwe, aikara naahonga ebyonzira ebi ebitasobora kwihaho bibi.
58010012	Baitu Kristo obu yamazire kuhonga ekyonzira kimu eky'ebiro byona habw'ebibi, yaikarra ha mukono gw'obulyo ogwa Ruhanga.
58010013	Okuruga obu, aikara naategereza okuhika abanyanzigwa be Ruhanga obu alibafoora akatebe k'ebigere bye.
58010014	Omu kuhonga ekyonzira ekimu eki, abo aba ayeza akabahikiriza ebiro byona.
58010015	Mwoyo Ahikiriire nawe naatunanura. Okubanza akagira ati:
58010016	“MUKAMA akagamba ati: Akasumi ako obu kalihwaho, enu niyo ndagaano ei ndiragaana nabo: Ndita Ebiragiro byange omu mitima yabo, kandi mbihandiike omu biteekerezo byabo.”
58010017	Kandi yayongera ati: “Tindigarukira kwijuka ebibi byabo n'ensobi zabo.”
58010018	Ebibi obu bimara okuganyirwa, haba hatakyaroho kubihongerra.
58010019	Habweki ab'oruganda, nitunihira okutaaha Ekiikaro Ekirukwera habw'esagama ya Yesu,
58010020	nituraba omu muhanda omuhyaka ogu yatutemiire kandi oguraba omu nyigamo eyomiire, nugwo mubiri gwa Kristo.
58010021	Itwe abaina nyakatagara omukuru arukurolerra Enju yoona ya Ruhanga,
58010022	katwirre Ruhanga haihi twina omutima ogw'amazima n'okwikiriza okugumire. Emitima yaitu emazire kusemezibwa, erugire omu biteekerezo ebibi, kandi emibiri yaitu eyogiibwe n'amaizi amarungi,
58010023	katugumire ha kunihira oku twinakwo tutarukutengeta, habwokuba Ruhanga ayaraganiize, mwesigwa.
58010024	Katurole nkooku tusobora kwekambisangana omu ngonzi n'omu bikorwa ebirungi,
58010025	tutarukuba bagara omu kwesorooza kusaba, abamu nkooku bakora; baitu twimukyangane, okukira muno obu murukurora Ekiro nikirra haihi.
58010026	Kakuba twongera kusiisa, kunu tumazire kumanya amazima, haba hatakyaroho kyonzira eky'okwihaho ebibi;
58010027	baitu haba haroho kulindirra n'obutiini omusango ogulicwibwa n'ekibabu ky'omurro ogulimarraho kimu abeemi.
58010028	Omuntu anyakucwa Ebiragiro bya Musa obu arumurizibwa bakaiso babiri rundi basatu, aitwa hatali kuganyirwa.
58010029	Nimuteekereza omuntu ayagayire Omwana wa Ruhanga, yafurungura esagama ey'endagaano eyamwereze, yabiihiza Mwoyo ow'embabazi, ogu alitunga ekifubiro ekirukwinganaha?
58010030	Ningira nitumanya ayagambire ati: “Okuhoora enzigu kwange, ninyowe ndihoora.”
58010031	Kintu kya mahano okugwa omu mikono ya Ruhanga omwomeezi.
58010032	Mwijuke ebiro ebyahingwire obu mwamazire kumulikirwa, mukabanza kurwana n'amaani nimugumiisiriza emihito.
58010033	Obundi n'obundi mukeemerezibwa omu maiso g'abantu, babajume kandi babasaalize. Obundi mwabalirwaga omuli abo abaajumirwe bati.
58010034	Habwokuba mwagirraga abanyankomo embabazi, mwaikirizaaga n'omutima gumu kunyagwa ebintu byanyu, ningira mukaba nimumanya nkooku mwina itungo erirukukiraho oburungi kandi eritahwaho.
58010035	Nahabweki muleke kusiisa obwesige bwanyu obulibarugiramu empeera enkooto.
58010036	Nimwetaaga kugumiisiriza, nukwo mukole Ruhanga ebi agonza kandi mutunge ebi yaraganiize.
58010037	Kikahandiikwa kiti: “Hasigaire akasumi kake, ogu arukwija aije, kandi tarukwija kukerererwa;
58010038	omuheereza wange omwesigwa aligumira ha kwikiriza, baitu obu aligaruukirra, omwoyo gwange tigulimusiima.”
58010039	Itwe tituli omuli abo abagaruukirra bakahwerekerra, baitu tuli omuli abo abaina okwikiriza, bakajuna emyoyo yabo.
58011001	Okwikiriza nukwo kurukugumya ebintu ebinihirwa, kandi kurukutunanura ha bintu ebitarorwa.
58011002	Okwikiriza oku nukwo kwaleetiire abantu aba ira okusiimwa Ruhanga.
58011003	Okwikiriza kukatukengesa ensi nkooku yahangirwe ekigambo kya Ruhanga. Nahabweki ebirukurorwa bikahangwa nibiihwa omu bitarukurorwa.
58011004	Habw'okwikiriza, kwe akahongera Ruhanga ekyonzira ekyasiimirwe okukira ekya Kaini, nikyo yasiimirwe yabalirwa omu bahikiriire. Eki Ruhanga akakigumya naikiriza ebi yamuhongiire. Kandi Abeli ogu, noobu aliba yafiire, baitu habw'okwikiriza kwe naakyatwegesa na hati.
58011005	Habw'okwikiriza, Enoka akatwarwa omwiguru atafiire; kandi atagaruke kuzooka habwokuba Ruhanga nuwe yamutwaire. Obu akaba atakatwairwe, akasiimwa Ruhanga nkooku kyahandiikirwe.
58011006	Nambere hatali kwikiriza, omuntu tasobora kusiimwa Ruhanga. Weena anyakwirra haihi Ruhanga asemeriire kumwikiriza nkooku aroho kandi aheera abo abamuserra.
58011007	Habw'okwikiriza, Noha obu yahabwirwe Ruhanga namwoleka ebirukwija kubaho, akahurra kurungi, yakora eryato erikooto ery'okujuna eka ye. Habw'okwikiriza kwe, akasingisa ensi omusango, yafooka mugwetwa w'obuhikiriire obuleetwa okwikiriza.
58011008	Habw'okwikiriza, Abburahamu akahurra obu yayesirwe okuruga owaabu agende omunsi ei ekaba naija kuheebwa. Akaimukya orugendo atarukumanya h'arukugenda.
58011009	Habw'okwikiriza akaikara omunsi ei yaraganiziibwe ali nk'omunyaihanga omunsi egi, yararaaga omu heema nka Isaaka na Yakobbo oku baakozire, nubo abaagwetirwe hamu nawe ebyaraganiziibwe.
58011010	Akaba naategereza orubuga orwina emisingi egumire, orwayombekerwe kandi orwakozirwe Ruhanga.
58011011	Habw'okwikiriza, Saara akasobora kutwara enda noobwakubaire akaba ahingwize emyaka ey'okuzaara, habwokuba akaikiriza ogu ayamuraganiize nkooku ali mwesigwa.
58011012	Habweki omusaija ogu omu, ow'akaba ahoireyo ati, akarugwamu abaijukuru baingi abarukwingana enyunyuuzi eza haiguru, kandi abali nk'omusenyi ogutarukubarwa ogwa ha musa gw'enyanja.
58011013	Abo boona bakafa nibaikiriza batakatungire ebyaraganiziibwe, baitu bamazire kubirebera hara n'okubigirra ekihika, nibeemanya nkooku bali banyamahanga kandi bazaahisiibwe omunsi.
58011014	Ningira abarukwemanya bati nibooleka nkooku barukuserra obuzaarwa bwabo.
58011015	Kakuba baajuzire ensi ei baarugiremu, baakusoboire kugarukayo.
58011016	Baitu bbo nibeegomba ensi erukukiraho oburungi, niyo ey'omwiguru. Nahabweki Ruhanga tarukukwatwa nsoni kwetwa Ruhanga wabu, habwokuba nuwe yabateekaniriize orubuga.
58011017	Habw'okwikiriza, Abburahamu obu yalengerwe, akahayo Isaaka. Nukwo kugamba, ogu ow'akaba ahairwe endagaano akaikiriza okutamba omwana we omu wenka
58011018	ayagambirweho ati: “Isaaka nuwe alikurugiramu abaijukuru.”
58011019	Abburahamu akagumya Ruhanga nkooku asobora kuhumbuura abantu noobu baraaba bafiire; nikyo Abburahamu yagaruliriirwe omwana we, nk'anyakurugire omu bafu.
58011020	Habw'okwikiriza, Isaaka akasabira Yakobbo na Esau emigisa akasumi kayo katakahikire.
58011021	Kandi habw'okwikiriza, Yakobbo obu akaba ali haihi kufa, abaana boona ba Yosefu akabasabira omugisa ainamire ha ntuli y'omwigo gwe naaramya Ruhanga.
58011022	Habw'okwikiriza, Yosefu obu akaba ali haihi kufa, akaranga Abaisirairi nkooku baliruga omunsi ya Misiri kandi yaragira omulingo balimuziikamu.
58011023	Habw'okwikiriza, Musa obu yazairwe, abazaire be bakamuserekera ameezi asatu. Habw'okurora omwana ali murungi, batatiine kiragiro ky'omukama w'ensi egi.
58011024	Habw'okwikiriza, Musa obu yakuzire, akanga kwetwa mutabani wa muhara wa Faraaho,
58011025	yasiima kukorwa kubi hamu n'abantu ba Ruhanga, okukira okwegondeza omu kusemererwa kw'ekibi okumara akacu kake.
58011026	Akateekereza okujumwa habwa Kristo nkooku kiri ky'omuhendo okukira obuguuda bwona obwa Misiri. Omutima gwe akaba agutaire ha mpeera ei aliheebwa.
58011027	Habw'okwikiriza akaruga Misiri atarukutiina kiniga ky'omukama wayo; akagumira kimu nk'arukurora Ruhanga Atazooka.
58011028	Habw'okwikiriza akataho obugenyi bw'okuhingurwaho yamiisira emiryango esagama, nukwo Omuhwerekereza ow'abaana b'emizigaijo aleke kukoraho Abaisirairi akabi.
58011029	Habw'okwikiriza, abantu bakacwanganiza Enyanja Erukutukura nk'abarukurubata ha bwerre; baitu Abamisiri obu baalengereho kukora bati, amaizi gakabaita.
58011030	Habw'okwikiriza, ebisiika by'orubuga Yeriko bikagwa bimazire kugotwa kumara ebiro musanju.
58011031	Habw'okwikiriza, Rahaabbu malaaya ataitwe hamu n'abeemi abo, habwokuba akakunira entasi.
58011032	Hati ebindi ngambe ki? Tinyina kasumi ak'okubazaaho Gidyoni, Baraki, Samusooni, Yefuta, Daudi, Samwiri n'abarangi
58011033	abo abaasingwire abakama abatali bamu habw'okwikiriza, baakora ebihikire nikyo baatungire Ruhanga ei yaraganiize, baigara akanwa k'entale,
58011034	baaraaza omurro ogurukumekuka, baatabuka empirima ez'obwogi, obuceke bwabo bwabarugiramu amaani, baafooka manzi omu bulemu, baabinga amahe ag'abanyamahanga.
58011035	Abakazi baagarulirwa abaabu abaahumbukire omu bafu. Abamu bakacanzibwa baayanga kulekerwa, nukwo basobole kuhumbuurwa bataahe omu bwomeezi oburukukiraho oburungi.
58011036	Abamu bakaswahirizibwa baateerwa enkoba, hamu n'okubohwa omu njegere n'okuteebwa omu nkomo.
58011037	Bakabateeza amabaale, bakasarwamu habiri n'emisumeeno, bakabaisa empirima; baagendaga bajwaire ebisaato by'entaama n'eby'embuzi, bali mpwerwa, nibabonabonesibwa, nibakorwa kubi
58011038	ensi bakaginuga habwokuba etabasemerre baajeerajeeraga omu marungu n'omu nsozi, nibaikara omu maingira n'omu maina g'ensi.
58011039	Abo boona noobu baraaba baasiimirwe habw'okwikiriza kwabo, baitu batatunge ebyaraganiziibwe,
58011040	habwokuba Ruhanga akaba atuteekaniriize kara ekintu ekirukukira oburungi, nukwo itwena tuhikiririzibwe hamu.
58012001	Habweki nu, nkooku twehinguliriziibwe ekitibe ky'abakaiso abo boona, na itwe tweiheho ekintu kyona ekirukututanga, n'ekibi kyona ekirukutuboha; kandi twiruke n'okugumiisiriza kalitango enyakutairweho omu maiso gaitu.
58012002	Amaiso tugahangire Yesu omutembuzi kandi omuhikiriza ow'okwikiriza kwaitu. Habw'okusemererwa oku akaba naarora omumaiso yagumiisiriza omusaraba, yagaya ensoni zaagwo, kandi hati asingire ha mukono ogw'obulyo ogw'ekitebe ky'obukama bwa Ruhanga.
58012003	Muteebwa ogu ayagumiisiriize enobi erukwinganaho abasiisi ei baamugiriire, nukwo muleke kujwaha n'okugwa ensazi.
58012004	Omu kurwanisa ebibi, timukabaire kugumisiiriza kuhika ha kuseesa esagama yanyu.
58012005	Kandi obu, mweberwe Ruhanga eki arukubahabura nk'abaana be naagamba ati: “Mwana wange, otagaya okuhana kwa MUKAMA, kandi otaterebuka obu akufubira.
58012006	Habwokuba MUKAMA ou agonza, nuwe ahana; kandi ou ayeta mwana we, nuwe ateera.”
58012007	Okufubirwa kurugwamu okugumiisiriza. Ruhanga abarolerra nk'abaana; kandi mwana ki atafubirwa ise?
58012008	Obu muraaba mutarukufubirwa boona nkooku bafubirwa, buli muli bitwekano, timuli baana kwo.
58012009	Kandi na itwe tukaba twina baisiitwe ab'omunsi abaatufubiraga, twabatamuga ekitiinisa. Titwakukizire muno kuhurra Omuzaire w'emyoyo yaitu, nukwo tukoomera?
58012010	Habwokuba baisiitwe ab'omunsi baatufubiraga okumara akasumi kake nkooku baagonzaaga; baitu Ruhanga atufubira nukwo tube barungi kandi tubagane ha buhikiriire bwe.
58012011	Omu kasumi kanu, okufubirwa kwona nikutusaaliza kwonka, titurukukusiima; baitu abaakuliire omu kufubirwa kunu, kulibarugiramu ebikorwa eby'obuhikiriire n'obusinge.
58012012	Habweki mugumye emikono yanyu erukuteba n'amaju ganyu amaceke.
58012013	Mutemere ebigere byanyu emihanda eterekeriire; nukwo omuli inywe arukucumbagira aleke kuhendekeramu, baitu akire.
58012014	Mwekambe okuba n'obusinge n'abantu boona, kandi mwitanire obuhikiriire, habwokuba nambere butali, tiharoho alirora Ruhanga.
58012015	Mwerinde, hatabaho n'omu arukusubwa obukoonyezi bwa Ruhanga. Hataikara kumera omuli inywe “ekimera ekirukusarra” kikaleeta obutwa oburukurwaza baingi.
58012016	Hatabaho omusiihani rundi arukugaya ebya Ruhanga, nk'Esau ayatunzire obugwetwa bwe habw'ekiihuro ekimu.
58012017	Baitu hanyuma obu yagondeze okugarulirwa omugisa, akangirirwa nkooku murukumanya. Noobu araaba yagusabire narra, baitu atatunge kasumi ak'okwegarukamu.
58012018	Inywe mwijuke nkooku mutairiire haihi orusozi oruroho omurro ogurukwaka, omwirima, ekibunda, ekiyaga,
58012019	iraka ery'engwara, kandi n'iraka eryagambire ebigambo ebyakangire abaabihuliire bayesengereza ngu, haleke kubaho ebigambo ebindi ebiribagambirwa.
58012020	Habwokuba batasobole kwemera ekiragiro ekyatairweho, ekirukugamba kiti: “Buli kihangwa kyona, noobu kyakubaire ekisoro, kakuba nikirra haihi n'orusozi, kiraaterwa amabaale.”
58012021	Mazimakwo ebi baarozire bikaba nibitiinisa muno, nukwo Musa kugamba ati: “Nintukumira habw'obutiini.”
58012022	Baitu hati inywe muhikire ha rusozi Siyoni, na ha rubuga rwa Ruhanga Atafa, Yerusaalemu orw'omwiguru orunyakurumo bamalaika abatarukubarwa abeesoroliize ha bugenyi.
58012023	Mwizire ha rusorrokano orw'emizigaijo eyahandiikirwe omwiguru, muhikire hali omucwi w'emisango Ruhanga owa boona, na hali emyoyo y'abarungi abahikiriziibwe.
58012024	Muhikire hali Yesu omuteeraniza wa Ruhanga n'abantu omu ndagaano empyaka, na ha sagama ye eyaseesekere erukwamirra kukira esagama y'Abeli.
58012025	Mwegendereze, muleke kwanga kuhuliriza Ruhanga arukubaza. Abaayangire kuhuliriza ogu ayabahabwire ali ha rusozi, obu baliba bataratabukire, kiraasura ki itwe kakuba twanga kuhuliriza anyakuhabura naayema omu iguru?
58012026	Obu nubwo iraka lye lyatengeseze ensi; baitu hati araganiize ati: “Ninyija kugaruka kutengesa ensi; teri nsi yonka, baitu n'iguru.”
58012027	Obu yagambire ati: “Ninyija kugaruka kutengesa ensi”, akaba naamanyisa ebihangwa ebyatengesiibwe nkooku birihwaho, nukwo ebitasobora kutengesibwa biikaleho.
58012028	Nahabweki, tusiime Ruhanga habw'okutuha obukama obutasobora kutengesibwa, kandi tumuramye nkooku kimusemeriire nitumuha ekitiinisa kandi nitumutiina,
58012029	habwokuba Ruhanga waitu murro kahwerekereza.
58013001	Mwikalege nimugonzangana nk'ab'oruganda.
58013002	Muteho omutima okukunira abagenyi. Omu kukora eki, abamu bakakunira abamalaika batabamanyire.
58013003	Mwijuke abo abali omu nkomo, nk'abagirumu hamu nabo. Mwijuke n'abo abarukukorwa kubi, habwokuba na inywe mwina omubiri nka bo.
58013004	Abantu boona obuswezi babutemu ekitiinisa, n'ekitabu ky'abaswerangaine kiikale kitasiitaziibwe; habwokuba abanjuka n'abasiihana, Ruhanga alibacwera omusango.
58013005	Omutima gwanyu muleke kugumaliza ha sente. Mwenihire n'ebi mwinabyo, habwokuba Ruhanga akagamba ati: “Tindikurugaho kandi tindikuhemukira.”
58013006	Nikyo turukugambira tutarukugurukyagurukya tuti: “MUKAMA nuwe mukonyezi wange, tinditiina; kiki omuntu eki asobora kunkora?”
58013007	Mwijuke abeebembezi banyu, abo abaabeegeseze ekigambo kya Ruhanga; mwetegereze ebyarugire omu bwomeezi bwabo, mwikirize nkooku baikiriize.
58013008	Yesu Kristo tahinduka nkooku akaba ali ijo, nukwo ali hati, kandi nukwo aliba ebiro byona.
58013009	Muleke kuhabisibwa enyegesa ezitali zimu ezirukuruga hanu na hali; kirungi omutima gugumibwe embabazi za Ruhanga kukira emizizo y'ebyokulya etaragasiire abo abaagihondiire.
58013010	Itwe twina itambiro abo abaheereza omu heema eri batarukwikirizibwa kulyaho kihongwa kyalyo.
58013011	Habwokuba emitumbi ey'ebisoro enyakurugwamu esagama nyakatagara omukuru ei atwara omu kiikaro ekirukwera kuba kihongwa habw'ekibi, emitumbi egi eyokezibwa aheeru y'orusiisira.
58013012	Yesu nawe akabonabonera aheeru y'orubuga, nukwo ayeze abantu n'esagama ye.
58013013	Habweki tuturuke, tumusange aheeru y'orusiisira, twikirize kujumwa habwe.
58013014	Habwokuba hanu titwina bwikaro, baitu nituserra obwikaro oburukwija.
58013015	Nahabweki twikale nituhongera Ruhanga ekyonzira eky'okumukugiza nitukirabya omu Yesu, nikyo kyonzira ky'abo abamwikiriize.
58013016	Mutebwa kukorra abantu ebirungi n'okubagana ebi mwinabyo, habwokuba ebyonzira nk'ebi nibyo Ruhanga asiima.
58013017	Muhurre abeebembezi banyu kandi muboorobere; habwokuba nibarolerra emyoyo yanyu nk'abantu abaligijunaanwa. Eki bakikole n'okusemererwa bataina mutima mubi; kitali eki, ebi barukubakorra tibirukwija kubagasira.
58013018	Mutusabire, habwokuba nitumanya nkooku twina omutima oguteekaine. Nitwenda byona kubihikya kurungi.
58013019	Ninyongera kubeesengereza: munsabire muno, nukwo mbagarulirwe bwango.
58013020	Ruhanga ow'obusinge, ayahumbwire omu bafu MUKAMA waitu Yesu, omuliisa ow'entaama omukuru, ayagumize endagaano etahwaho naaseesa esagama ye,
58013021	abahe ebirungi byona ebi murukwetaaga kuhikya ebi agonza, nukwo akorre omuli inywe ebi arukusiima, naabirabya omu Yesu Kristo anyakusemeriire kuheebwa ekitiinisa ebiro byona. Amiina.
58013022	Ab'oruganda, nimbeesengereza, ebigambo byange eby'okubahabura mubiikirize n'omutima gumu, habwokuba mbifundize.
58013023	Nimbamanyisa mugenzi waitu Timoteho nkooku alekiirwe. Obu alimpikaho bwango, ndija nawe tubarole.
58013024	Mundamukize abeebembezi banyu n'abantu ba Ruhanga boona. Ab'oruganda, enzaarwa za Itale nibabaramukwa.
58013025	Omugisa gwa Ruhanga gwikale na inywe inywena. Amina.
59001001	Nyowe Yakobbo, omuheereza wa Ruhanga kandi owa MUKAMA Yesu Kristo, nimbaramukya inywe ab'enganda ikumi na ibiri abaararangiire omu mahanga.
59001002	Bagenzi bange, obu muraahikwahoga emihito etali y'omulingo gumu, mugiitanire n'okusemererwa.
59001003	Okulengwa kw'okwikiriza kwanyu kurugwamu okuguma.
59001004	Kandi muleke okuguma oku kuhikirize omulimo gwakwo, nukwo musobole kufooka abahikiriire kandi abagumire omu by'omutima mutaina ekirukubaburaho.
59001005	Omuli inywe obu haraaba haroho anyakubuzirwe amagezi, agasabe Ruhanga anyakugabira abantu boona atarukubalirra kandi atarukweijukya, mazimakwo aligaheebwa.
59001006	Baitu asabe aina okwikiriza kandi atarukugurukyagurukya, habwokuba anyakugurukyagurukya asisana ekigonzi ky'enyanja ekinyakutwarwa kandi ekinyakucundwacundwa omuyaga.
59001007	Anyakugurukyagurukya aleke kuteekereza ngu, omuntu ow'emitima ebiri kandi ow'atagumire omu ngeso ze zoona
59001008	aina eki alitunga hali MUKAMA.
59001009	Muleke mugenzi wanyu omunaku ayesiime, Ruhanga obu amunyumiza,
59001010	kandi omuguuda ayesiime Ruhanga obu amubundaaza, habwokuba abaguuda balihwaho nk'orwakyo rw'ebimera.
59001011	Izooba obu lituruka liina ekibabu kyalyo ekisiiriiza kandi ekihotokya ebimera, orwakyo rwabyo rukunkumuka n'oburungi bwabyo buhwaho. Omuntu omuguuda nawe nukwo alihwaho ati, nakyaserra itungo.
59001012	W'omugisa omuntu ogu anyakugumiisiriza omu kwohebwa, habwokuba obu alimara kusingura, aliheebwa ekondo ey'obwomeezi Ruhanga ei yaraganiize abamugonza.
59001013	Omuntu obu ayohebwa aleke kugira ati: “Nyohiibwe Ruhanga”, habwokuba Ruhanga tayohebwa kukora ebibi, kandi tayohya muntu n'omu;
59001014	baitu buli muntu ayohebwa obu abiihwabiihwa kandi atwalirizibwa okwegomba kwe okubi.
59001015	Hanyuma okwegomba obu kumara kwija, kuzaara ekibi; kandi ekibi obu kimara kukura, kirugwamu kufa.
59001016	Bagenzi bange abagonzibwa, muleke kubiihwabiihwa.
59001017	Ekintu kyona ekirungi n'ekisembo kyona ekihikire biruga omu iguru hali Kazooba Nyamuhanga, atahindahinduka kandi tali nk'ekituuru ekigenda nikiihwaho.
59001018	Akacwamu kutufoora baana be natwoleka enyegesa ye ey'amazima, nukwo tube omuganuro gw'ebi yahangire.
59001019	Bagenzi bange abagonzibwa, kinu mukimanye: omuntu weena ahurre bwango, baitu atanguhiriza kubaza rundi kukwatwa ekiniga,
59001020	habwokuba anyakwina ekiniga tarukwija kuhika ha buhikiriire Ruhanga obu ayenda.
59001021	Nahabweki mweiheho obubi bwona n'engeso mbi zoona. mwikirize n'obuculeezi ekigambo Ruhanga eki yataire mu mitima yanyu ekirukusobora kubajuna.
59001022	Baitu ekigambo eki mukite omu nkora, mutali nk'abarukukihurra kwonka, mukebiihabiiha.
59001023	Omuntu obu ahurra ekigambo atakihikiriize, asisana nk'anyakwerorra omu ndolerwamu.
59001024	Obu ayerora, agenda, kandi ahonaaho ayebwa nkooku arukusisana.
59001025	Baitu ogu arukwetegereza Ebiragiro ebihikire, nibyo ebiragiro ebitwiha mu bwiru, akabyekambira, atali muhulizi arukwebwa baitu mukozi arukukora, nuwe aliheebwa omugisa omu ebi arukukora.
59001026	Kakuba habaho arukuteekereza nkooku ali muntu w'ediini, kandi kunu tarukulema rulimi rwe, baitu nayebiihabiiha, ediini y'omuntu ogu busamu kantu.
59001027	Ediini nyakabara kandi etaina kamogo omumaiso ga Ruhanga Isiitwe niyo enu: kusuura enfuuzi n'abafaakati abali omu mihito, n'okwerinda okusiiswa ensi.
59002001	Bagenzi bange, inywe abarukwikiriza MUKAMA waitu Yesu Kristo, MUKAMA w'ekitiinisa, muleke kusoroora omu bantu.
59002002	Kakuba haija omuntu anyakujwaire empeta eza zaabbu hamu n'ebijwaro ebirungi, ataaha nambere mwesoroliize; hakaija n'omunaku anyakujwaire obutengo,
59002003	mukata omutima hali ogu anyakujwaire kurungi, mukamugamba muti: “Weza ikarra hanu”; kandi omunaku mukamugambira muti: “Yemerra hali”, rundi muti: “Ikarra hansi aho ha bigere byange”,
59002004	obu, nimuba mutasoroire mu bantu, mukacwamu mutaina bwinganiza?
59002005	Bagenzi bange abagonzibwa, mutege amatu! Ruhanga akakoma abanaku ab'omunsi babe baguuda omu kwikiriza kandi bagwetwa b'obukama obu yaraganiize abo abamugonza.
59002006	Baitu inywe, omunaku ogu, mumugayire. Kandi abaguuda tinubo babaita kubi? Tinubo babacunda nibabatwara omu kooti?
59002007	Tinubo abajuma ibara eri ery'ekitiinisa inywe Abakristo eri mwarukirwe?
59002008	Kakuba muhikiriza kwo ekiragiro ekikuru, Ebyahandiikirwe nkooku birukugamba biti: “Ogonzeege mutaahi waawe nkooku oyegonza wenka”, obu mukora kurungi.
59002009	Baitu obu musoroora, buli mukozire ekibi kandi Ekiragiro kibasingisa omusango, mwafooka basiisi.
59002010	Habwokuba weena anyakulemwa kukwata ekintu kimu ekiri omu Biragiro, aba asingirwe omusango gw'okutahikya Ebiragiro byona.
59002011	Ningira Ogu ayagambire ati: “Otalisiihana”, nuwe yagambire ati: “Otaliita”. Kakuba otasiihana baitu okaita, buli ocwire Ebiragiro byona.
59002012	Nahabweki mubazeege kandi mukolege nk'abantu abalicwerwa omusango, nk'Ebiragiro ebitwiha omu bwiru oku bitegeka.
59002013	Ataraagizire mbabazi, alicwerwa omusango ogutarumu mbabazi; habwokuba embabazi zimuganyiza omusango.
59002014	Bagenzi bange, nikigasa ki omuntu kugamba ngu, aina okwikiriza, baitu ataina ebi arukukora? Okwikiriza oku kusobora kumujuna?
59002015	Kakuba mugenzi wanyu omusaija rundi omukazi aba naajwara ebitahikire kandi ataina byokulya ebya buli kiro,
59002016	baitu omu omuli inywe akamugambira ati: “Genda n'obusinge, otagate kandi oigute”, atamuhaire ebi omubiri gurukwetaaga, eki nikigasa ki?
59002017	Habweki, okwikiriza kwonka obu kuraaba kutarumu bikorwa, kuba kufiire.
59002018	Baitu haroho asobora kugamba ati: “Iwe oina okwikiriza, na nyowe nyina ebikorwa.” Hati nu onyoleke okwikiriza kwawe okutarumu bikorwa, na nyowe habw'ebi nkora, ndakwoleka okwikiriza kwange.
59002019	Oikiriize Ruhanga nkooku ali omu, kandi ohikya kwo. Nangwa n'amasitaani eki gakiikiriza n'okukankana nigakankana.
59002020	Mutaahi wange, iwe omudoma, nooyenda bakwoleka okwikiriza okutarumu bikorwa nkooku kutarukugasa?
59002021	Ebikorwa tinibyo byahikiriize isenkuru itwe Abburahamu obu yahaireyo omutabani Isaaka ha itambiro?
59002022	Aho noorora, okwikiriza kukagendera hamu n'ebikorwa bye, kandi okwikiriza kukahikirizibwa ebi yakozire.
59002023	Nahabweki Ekyahandiikirwe kikahikirizibwa ekirukugamba kiti: “Abburahamu akaikiriza Ruhanga, kandi eki kyamurugiramu obuhikiriire”; yayetwa nganjani ya Ruhanga.
59002024	Aho nuho murukurorra omuntu nkooku ahikirizibwa ebikorwa, kutali kwikiriza kwonka.
59002025	Nikyo kimu Rahabbu, omunyarwanju ogu, nawe akahikirizibwa ebikorwa obu yakuniire entasi yabaragirra omuhanda gundi.
59002026	Omubiri ogutarumu mwoyo nkooku guba gufiire, n'okwikiriza okutarumu bikorwa nukwo kuba kufiire kuti.
59003001	Bagenzi bange, haleke kubaho baingi omuli inywe abarukugonza kwefoora beegesa b'abandi, habwokuba nimumanya itwe abarukwegesa nkooku tulicwerwa omusango ogurukukira ogw'abandi.
59003002	Ningira itwena tusobya emirundi nyingi. Kandi omuntu kakuba atasobya omu bigambo abaza, ogu aba ahikiriire kandi asobora kulema omubiri gwe gwona.
59003003	Itwe tuta ebyoma omu kanwa k'embaraasi nukwo zitworobere, tulema emibiri yazo yoona, tuzitwara nambere turukwenda.
59003004	Murole n'emeeri; noobu ziba ziri nkooto zita, kandi niitwarwa emiyaga y'amaani, baitu zirungikwa engahi entaito muno hoona omurungiki h'arukwenda.
59003005	Orulimi narwo kacweka kataito k'omubiri, baitu rwenyumiriza ha bintu ebikuru. Ka kyamahano okurora ekibira ekikooto nikyokebwa akarro kake!
59003006	Orulimi narwo ruba murro. Omu bicweka by'omubiri orulimi niyo ndugirro y'ebibi byona, rusiisa omubiri gwona, rurugwamu omurro ogukwokya obuhangwa bwaitu bwona; kandi orulimi oru rucumika omurro ogu rwiha okuzimu Nyabuyonga.
59003007	Buli mulingo gw'ebisoro, n'ebinyonyi, n'ebyekurra, n'encu ez'omu nyanja bisobora kulemwa kandi bikalemwa ira abantu;
59003008	baitu tiharoho muntu asobora kulema orulimi ruba bubi obutahuumura, rwijwire obusegwe obwita.
59003009	Nurwo tweyambisa kukugiza MUKAMA Isiitwe, kandi turukyenesa abantu abaahangirwe omu nsisana ya Ruhanga.
59003010	Omu kanwa ako konyini harugamu okukugiza n'okukyena. Bagenzi bange, eki tikisemeriire kuba kiti.
59003011	Ensoro emu esobora kurugwamu amaizi amarungi n'amabi?
59003012	Nyabura inywe, omutini gusobora kwana ebijuma eby'omuti Oliva, rundi omuzaabbibbu kwana eby'omutini? Amaizi g'ekisura nago tigasobora kurugwamu amarungi.
59003013	Nooha omuli inywe anyakwina amagezi n'okwetegegereza? Leka akigumye n'engeso ze enungi n'ebikorwa ebi akora n'obuculeezi obunyakurumu amagezi.
59003014	Baitu omu mitima yanyu obu muraaba mwinamu ihali lingi rundi okwegonza, muleke kwenyumiza n'okusereka amazima.
59003015	Amagezi nk'ago tigaruga omwiguru, baitu garuga omunsi; tigali g'abantu baitu g'Omwohi.
59003016	Nambere hali ihali n'okwegonza, nuho haba okutaikirraniza, hamu n'ebikorwa ebibi byona.
59003017	Baitu amagezi agaruga omwiguru, eky'okubanza gaba marungi, gongera galeeta obusinge n'obuculeezi, gaikiriza eby'obulyo, gaijwire embabazi, garugwamu ebikorwa ebirungi, tigasoroora mu bantu kandi tigarumu bugobya.
59003018	Okuhikirra niryo igesa ly'embibo ezabyairwe kurungi abantu abaserra obusinge.
59004001	Kiki ekireeta amalemu n'empaka omuli inywe? Tikuli kwegomba okubi okurukurwanira omu bicweka by'emibiri yanyu?
59004002	Inywe mwegomba ebintu; baitu obu mulemwa kubitunga, mwikiriza n'okwita abandi. mwegomba eby'abandi, baitu obu mulemwa kubitunga, nubwo mucwa obulemu kandi murwana. Ekibatanga kutunga, habwokuba timubisaba Ruhanga.
59004003	Kandi obu musaba mutaheebwa, habwokuba musabire kubi. Mukaba nimwenda kubimarra omu kwegomba kwanyu okubi.
59004004	Ha! Bantu inywe abateesigwa! Timurukumanya okuganjana n'ensi nkooku nubwo obunyanzigwa hali Ruhanga? Nahabweki weena anyakugonza kuganjana n'ensi, ayefoora muzigu wa Ruhanga.
59004005	Rundi nimuteekereza ngu, Ekyahandiikirwe kigambira busa ekirukugira kiti: “Omwoyo Ruhanga ogu yatutairemu, tarukwenda kugwegarurra?”
59004006	Baitu emigisa ei atuha neekiraho, nikyo kyahandiikirwe kiti: “Abeekuza, Ruhanga abahakaniza; baitu abeebundaaza abaha emigisa.”
59004007	Nahabweki mworobere Ruhanga; murwanise Omwohi, nawe naija kubarugaho.
59004008	Mwirre haihi Ruhanga, nawe alibairra haihi. Inywe abasiisi munaabe engaro zanyu, na inywe ab'emitima ebiri, mugisemeze.
59004009	Mutuntule, muganye, kandi murre. Enseko zanyu ifooke kurra, n'okusemererwa kwanyu kufooke bujune.
59004010	Mwebundaaze omumaiso ga MUKAMA, nawe alibanyumiza.
59004011	Bagenzi bange, muleke kubazanganaho kubi. Anyakubazaaho kubi mugenzi we, rundi anyakumucwera omusango, buli nabazaaho kubi Ekiragiro kikuru eky'engonzi kandi nakigaya. Kakuba ogaya Ekiragiro ekikuru, buli torukukihikya, baitu oyefoire mukama wakyo.
59004012	Haroho omu wenka anyakutaho Ebiragiro kandi aba mukama wabyo. Nuwe ogu arukusobora kujuna n'okuhwerekereza. Baitu iwe niiwe oha arukucwera mugenzi waawe omusango?
59004013	Muhurre inywe abanyakugamba muti: “Hati rundi nyenkya turaagenda omu rubuga nanka, tumaleyo omwaka nitusuubura, nukwo twiheyo amagoba”,
59004014	kunu mutarukumanya ebiraabaho nyenkya. Obwomeezi bwanyu kintu ki? Muli nk'ekiho ekinyakuzooka akacu kake, hanyuma kikakya.
59004015	Haakire mugambe muti: “MUKAMA obu alisiima, na itwe tuba tukyaroho, turaakora kinu na kiri.”
59004016	Baitu hati nimwemanyaho muno, nikyo murukwenyumiriza. kandi okwenyumiza nk'oku kuba kubi.
59004017	Weena anyakumanya eki asemeriire kukora baitu akalemwa kukikora, eki kimufookera kibi.
59005001	Hati nu inywe abaguuda, murre kandi muteere empamo habw' enaku erukwija kubaizira.
59005002	Itungo lyanyu hati lijunzire, n'ebijwaro byanyu biriirwe enkugutu.
59005003	Ezaabbu yanyu n'efeeza bimomere, kandi obumomi bwabyo bulibasingisa omusango, nibulya emibiri yanyu nk'omurro. Itungo eri mwayahwire, liribahindukira omu biro bya ha mpero.
59005004	Mwetegereze, empeera mwagobiize abakozi abaagesire emisiri yanyu neeyamuza; kandi emikungo y'abagesi ehulirwe MUKAMA w'amahe.
59005005	Mukaikara omunsi nimwejaahiika kandi nimusemererwa; mukalya, mwaiguta nkooku mwagondeze omu biro abahikiriire ebi baitiirwemu.
59005006	Mukasingisa omusango omuntu ahikiriire kandi mwamwita; kunu nuwe ogu atarabarwanisize.
59005007	Habweki bagenzi bange, mugumiisirize okuhika MUKAMA obu aliija. Murole omulimi, alindirra omusiri gwe kurugwamu ebirimwa by'omugaso. Agumiisiriza okuhika obu gugwerwa enjura ey'itoigo n'ey'irumbi.
59005008	Na inywe mugumiisirize. Mutaterebuka habwokuba MUKAMA amaliize kuhika.
59005009	Bagenzi bange, muleke kunyegerrangana, mutaikara kujunaanwa mumaiso g'omucwi w'emisango; habwokuba na hati ali ha irembo nategereza.
59005010	Bagenzi bange, ekyokurorraho eky'okugumiisiriza n'okubonabona nubo abarangi abaabalize omu ibara lya MUKAMA.
59005011	Mumanye ngu, abaagumiisirize tubeeta bahiirwa. Mukahurra Yobu nkooku yagumiisiriize kandi mwarora Mukamu nkooku yamulinzire. Abakwo munyambabazi kandi muganyizi.
59005012	Baitu bagenzi bange, ekikuru muno: mutalirahira iguru noobu yaakuba ensi, rundi endahiro endi yoona. Ekigambo kyanyu: Ego, kiikale kiri: Ego; kandi ekigambo kyanyu: Nangwa, kiikale kiri: Nangwa, nukwo muleke kusingwa omusango.
59005013	Omuli inywe obu haraaba haroho anyakwina obulemeezi, asabe. Obu haraaba haroho arukusemererwa, azine eby'okukugiza Ruhanga.
59005014	Omuli inywe obu haraaba haroho anyakurwaire, leka ayete abakuru ab'ekitebe ky'abaikiriza, bamusabire nibamusiiga amagita omu ibara lya MUKAMA;
59005015	kandi okusaba oku okunyakurumu okwikiriza nikwija kukiza omurwaire, na MUKAMA naija kumwimukya. Obu araaba yakozire ebibi, araabiganyirwa.
59005016	Nahabweki mwaturrangane ebibi byanyu, musabirangane nukwo mukire. Okusaba kw'omuntu ahikiriire kwina amaani kandi nikugasa muno.
59005017	Eriya akaba ali muntu nka itwe, baitu akasaba ataireho omutima ngu, enjura ereke kugwa, kandi enjura yamara emyaka esatu n'ameezi mukaaga etarukugwa ha nsi.
59005018	Kandi akagaruka yasaba, iguru lyanaga enjura, n'ensi yameza ebimera byayo.
59005019	Bagenzi bange, obu haraaba haroho omuli inywe omuntu anyakuhabire, yaruga ha mazima, kandi hakabaho arukumugarra,
59005020	ogu amanye nkooku weena anyakugarra omusiisi, akamwiha omu nsobi ei yahabiiremu, alijuna omwoyo gw'omusiisi ogu, kandi ebibi ebitabarwa biriswekerwa.
60001001	Nyowe Petero, omukwenda wa Yesu Kristo, nimpandiikira inywe abaazaahire mwararangira omu mahanga ga Ponto, Galatiya, Kapadokiya, Asiya na Bitiniya.
60001002	Inywe abaakomerwe mwasororwa Ruhanga Isiitwe, mwayezibwa Mwoyo Ahikiriire nukwo mworobere Yesu Kristo kandi mumiisirwe esagama ye: Emigisa n'obusinge byeyongere omuli inywe.
60001003	Ruhanga, Ise MUKAMA waitu Yesu Kristo, akugizibwe, Habw'embabazi ze enyingi tukazaarwa buhyaka, twatunga okunihira okugumire habw'okuhumbuuka omu bafu okwa Yesu Kristo;
60001004	kandi twatunga obugwetwa obutahwaho, obutasiisikara, kandi obutacucuka Ruhanga obu atwahuliire omwiguru.
60001005	Habw'okwikiriza, inywe nimulindwa amaani ga Ruhanga kandi alibajuna ha kiro kya ha mpero nambere alisuukurra entegeka ye.
60001006	Eki kibaleetere okusemererwa, noobu muraaba muli b'okubona enaku hati okumara akaanya kake.
60001007	Okubona enaku kuligumya amazima ag'okwikiriza kwanyu nkooku kuli kw'omuhendo okukira zaabbu enyakusobora kusiisikara, kunu neesemezibwa omurro. Okwikiriza kwanyu okw'amazima nikwija kubaleetera ekitiinisa, okusiimwa, n'okunyumizibwa Yesu Kristo obu aliboneka.
60001008	Noobu muraaba mutakamubonaga, baitu nimumugonza. Noobu muraaba mutarukumurora hati, baitu nimumwikiriza kandi nimukyanganuka n'okusemererwa okutagambwa.
60001009	Ekiruga omu kwikiriza kwanyu, nukwo kujuna emyoyo yanyu.
60001010	Abarangi abaarangire eby' embabazi za Ruhanga ezi mukaba nimwija kugirirwa mu biro binu, bakaserra muno kandi baakaguliiriza ha kujunwa kunu.
60001011	Bakakaguliiriza ha muntu rundi ha kasumi Mwoyo wa Kristo aka yagenderiire obu yaboolekere okubonesibwa kwa Kristo n'ekitiinisa ekirihonderaho.
60001012	Bakasuukulirwa Ruhanga nkooku ebi bakaba batarukubiranga habwabu baitu habwanyu. Ebi nibyo ebigambo ebi mwegesebwa hati abo abarukubarangirra Amakuru Amarungi, nibakoonyerwa Mwoyo Ahikiriire ayatumirwe yaruga omwiguru. Kandi ebi nibyo bamalaika nabo beegomba kwetegereza.
60001013	Habweki nu, mugumye emitima yanyu kandi mwerinde. Okunihira kwanyu kwona mukute ha mbabazi ezi muligirirwa ha kusuukurwa kwa Yesu Kristo.
60001014	Nk'abaana abahulizi, muleke kusisana nkooku mukaba muli obu mwalemwaga okwegomba okubi okw'obutamanya bwanyu obwa ira.
60001015	Baitu Ruhanga ayabeesire nkooku ahikiriire, na inywe mube bahikiriire omu ngeso zanyu zoona.
60001016	Kikahandiikwa kiti: “Mube bahikiriire, habwokuba nyowe mpikiriire.”
60001017	Omu kusaba kwanyu, obu muraaba nimweta Ruhanga Isiinywe, kandi nuwe anyakucwera buli omu omusango atarukusoroora, nasigikira ha bikorwa ebi yakozire, mwikale nimutiina kukora kubi ebiro byona by'okuzaahibwa kwanyu.
60001018	Nimumanya nkooku mwacungwirwe, mwaruga omu ngeso ezitaina mugaso ezi mwaijukwire baisenkuru inywe, mutacungurwe n'ebintu ebihwaho, nk'efeeza na zaabbu,
60001019	baitu mukacungurwa esagama ey'omuhendo eya Kristo, erukusisana ey'omwana gw'entaama ogutaina kamogo rundi kabara.
60001020	Kristo ogu, Ruhanga akamukoma kara ensi etakahangirwe, yayolekwa habwanyu omu biro binu eby'okumalirra.
60001021	Habwe, nimwikiriza Ruhanga ayamuhumbwire omu bafu, yamuha ekitiinisa. Nahabweki, okwikiriza n'okuhihira kwanyu bigumirege hali Ruhanga.
60001022	Hati nkooku mumazire okweza emyoyo yanyu habw'okworobera amazima, kandi nimugonza ab'oruganda n'omutima gumu, mwekambire kugonzangana n'emitima yanyu yoona.
60001023	Mukazaarwa buhyaka, mutarukuruga omu mbibo enyakucweka, baitu nimuruga omu mbibo etacweka habw'ekigambo kya Ruhanga ekyomeeza kandi ekiikaraho;
60001024	habwokuba kikahandiikwa kiti: “Kyona ekyetwa omuntu kisisana obunyansi, n'ekitiinisa kyona eky'omuntu kisisana orwakyo orw'obunyansi. Obunyansi buhotoka, orwakyo rukunkumuka;
60001025	baitu ekigambo kya MUKAMA kiikaraho ebiro byona.” kandi ekigambo eki, nugo Makuru Amarungi aga mwarangiriirwe.
60002001	Nahabweki, muleke itima lyona n'obugobya bwona, muleke obuteesigwa, ihali n'okuhangirra kwona.
60002002	Abaana enkerembe abaakazarwa juba nkooku beetaaga amata ag'omubiri, na inywe mwetaaga amata amarungi ag'omwoyo, nukwo gabakuze, gabahikye ha kujunwa;
60002003	habwokuba “Muroleze ha burungi bwa MUKAMA”, nkooku kyahandiikirwe.
60002004	Mwije hali ogu. Nuwe ibaale eryomeezi, ibaale abantu eri baayangire; baitu eryakomerwemu Ruhanga kandi ery'omuhendo.
60002005	Na inywe mube nk'amabaale agoomeezi, agombekerwemu enju ey'omwoyo, mube abanyakatagara abarukwera, nukwo mutambe ebyonzira eby'omwoyo, ebyonzira ebirukusiimwa Ruhanga omu Yesu Kristo.
60002006	Ebihandiiko Ebirukwera nibigamba biti: “Dara, nimbyara omu Siyoni ibaale ery'obugumizo, ibaale eryakomerwe kandi ery'omuhendo. Weena anyakumwikiriza, talikwatwa nsoni.”
60002007	Habweki, hali inywe abaikiriza, ibaale eri, ly'omuhendo; baitu habw'abo abataikiriza: “Ibaale lyonyini abombeki eri baayangire, niryo lyafookere bugumizo bw'enju.”
60002008	Kyayongera kiti: “Lyaba ibaale eriritabaijura abantu, kandi mwandara ogulibanaga”; batabaijuka habwokuba tiboorobera kigambo, nkooku Ruhanga yakibategekiire.
60002009	Baitu inywe muli ruganda orukomerwemu, orwina abanyakatagara b'oruganda rwa MUKAMA, ihanga erirukwera, bantu ba Ruhanga mali, nukwo mumanyise ebikorwa ebirukuhuniriza eby'Ogu ayabeesire, yabaiha omu mwirima yabataahya omu musana gwe ogw'amahano.
60002010	Ira mukaba mutali bantu be, baitu hati muli bantu ba Ruhanga. ira mukaba mutagiriirwe mbabazi, baitu hati muzigiriirwe.
60002011	Abagonzibwa, nimbeesengereza nk'abantu abali mu mahanga kandi abaazaahire, mwetantale okwegomba okw'omubiri okurukurwanisa emyoyo yanyu.
60002012	Mugire engeso nungi omu Banyamahanga, noobu baraaba nibabeeta nkozi z'ebibi, baitu leka barole ebirungi ebi mukora, nukwo bakugize Ruhanga ha kiro eki aliiziramu.
60002013	Habwa MUKAMA, mworobere ab'obusobozi boona abarukubalema, noobu araaba ali Kaisaali, habwokuba nuwe mukuru,
60002014	rundi abalemi abakuru abatumirwe Kaisaali kufubira abo abanyakukora kubi, n'okusiima abo abanyakukora kurungi.
60002015	Ningira Ruhanga kinu nikyo agonza, inywe okukora ebihikire, nukwo muculeeze obutamanya bw'abadoma.
60002016	Mube bantu b'obugabe, baitu obugabe bwanyu mutabufoora byekwaso by'okusiisa; kyonka mwikale muli baheereza ba Ruhanga.
60002017	Abantu boona mubatemuga ekitiinisa. Mugonzeege ab'oruganda. mutiinege Ruhanga. Kandi Kaisaali mumuhe ekitiinisa.
60002018	Inywe abaheereza b'abantu, mworobere bakama banyu nimubatamu ekitiinisa kyona. Mutoorobera ab'embabazi rundi ab'amakune bonka, baitu n'abanyamwaga.
60002019	W'omugisa ogu anyakugumiisiriza enaku ezi bamuboneseza busa habwa Ruhanga.
60002020	Karungi ki aka mutunga obu mugumiisiriza kuteerwa habw'okukora kubi? Baitu obu mugumiisiriza kusaalizibwa habw'okukora kurungi, nimwija kusiimwa Ruhanga.
60002021	Ningira eki nikyo mwayetiirwe, habwokuba Kristo nawe akabonesibwa habwanyu, yabasigira ekyokurorraho, nukwo na inywe muhondere ekirale kye.
60002022	Uwe atakole kibi; akanwa ke katabemu bugobya.
60002023	Obu yajumirwe, atajume; obu yabonesiibwe, atakange abaamuboneseze; baitu akeesiga Ruhanga anyakucwa emisango omu bwinganiza.
60002024	Kristo wonyini, omu mubiri gwe akeetweka ebibi byaitu yabihikya ha musaraba, nukwo tuzirre kimu ekibi, kandi twemarre ha buhikiriire. Ebihuta bye nibyo byabakirize.
60002025	Habwokuba mukaba muhabire nk'entaama, baitu hati muhabukire, mwagaruka hali Omuliisa kandi Omuroleerezi w'emyoyo yanyu.
60003001	Na inywe banyinabwenge, muhurrege ba iba-inywe, nukwo abamu mulibo noobu baraaba batarukwikiriza kigambo kya Ruhanga, baitu bahindurwe engeso zanyu enungi, mutaina eki murukubagambira,
60003002	obu barora engeso zanyu enungi ezirumu kutiina Ruhanga.
60003003	Oburungi bwanyu buleke kuba ha bintu ebirukuzooka, nimusiba isoke, nimwekunisa na zaabbu, nimujwara ebirukwandaara;
60003004	baitu oburungi bwanyu bube bw'omunda omu mitima yanyu, nk'ekintu eky'omuhendo ekiikaraho, nugwo omwoyo gw'embabazi kandi omuculeezi, omwoyo ogw'omuhendo mali omumaiso ga Ruhanga.
60003005	Abakazi abahikiriire aba ira abaanihiraga omu Ruhanga, nabo nukwo baayecumaga bati, kandi baahurraga baibabo,
60003006	nka Saara oku yahurraga Abburahamu, naamweta mukama we. Hati na inywe muli bahara be obu muraaba nimukora ebihikire, mutarukwikiriza kintu na kimu kubakanga.
60003007	Na inywe banyinamaka, mwikale n'abakazi banyu nimubataho omutima kandi nimubatamu ekitiinisa, habwokuba bbo b'amaani make. Baitu bagweterwa hamu na inywe ekisembo kya Ruhanga eky'obwomeezi. Obu muraakora muti, tiharukwija kubaho kintu kyona ekirukutanga okusaba kwanyu.
60003008	Eky'okumalirra, inywena mube n'omwoyo gumu, mugirrangane embabazi, mugonze ab'oruganda, mugire omutima ogurukworoba kandi ogurukwebundaaza.
60003009	Muleke kugarurrana obubi rundi okujumangana; baitu musabirangane omugisa. Ningira eki nikyo Ruhanga yabeetiire, nukwo abahe omugisa.
60003010	Kikahandiikwa kiti: “Ogu anyakugonza obwomeezi n'okutunga obusinge, atange orulimi rwe kubaza ebibi, n'akanwa ke akatange kubaza eby'obugobya;
60003011	ayetantale ebibi, akole ebirungi; aserre obusinge kandi abwitanire.
60003012	Habwokuba amaiso ga MUKAMA gaikara garoleriire abahikiriire, kandi amatu ge agatega okusaba kwabo. Baitu amaiso ga Ruhanga gakimba abo abakora kubi.”
60003013	Nooha asobora kubakora kubi obu muraaba nimwekambira okukora ebirungi?
60003014	Noobu muraaba nimubonesibwa habw'obuhikiriire, muliheebwa omugisa. Abantu abo mutabatiina kandi mutaharaza omutima,
60003015	baitu muhe Kristo ekitiinisa mu mitima yanyu, abe MUKAMA wanyu. Mwikalege mweteekaniize okusoborra kurungi buli muntu anyakubakaguza ha kunihira oku mwinakwo;
60003016	baitu nabwo mukikole muli baculeezi nimuha Ruhanga ekitiinisa. Kandi mwikale mwina omutima omurungi, nukwo abo abarukubaza kubi ha ngeso enungi ezi mwina habw' okuhondera Kristo, obu baraabajumaga bakwatwe ensoni.
60003017	Haakire mubonabonesibwe habw'okukora ebirungi, Ruhanga obu araaba naakisiima, hatali okubonesibwa habw'okukora ebibi.
60003018	Kristo akafa habw'ebibi omurundi gumu yamara. Ahikiriire akafeera abatahikiriire, nukwo asobole kutuhikya hali Ruhanga. Omubiri gwe bakagwita baitu omwoyo gwe Ruhanga akagwomeeza.
60003019	Omwoyo ogu nugwo yagendiiremu kurangirra emyoyo y'abaafiire ei ekaba eri omu nkomo.
60003020	Nubo abantu abatarahuliire kara, Ruhanga obu akaba abagumiisiriize omu biro bya Noha, eryato erikooto obu likaba nirikorwa, abantu abake, nka munaana bonka eri baajunirwemu okutaitwa amaizi.
60003021	Ekyokurorraho eki nikisisana okubatizibwa okurukujuna inywe. Okubatizibwa oku tikiri kintu ekirukwogya iko ha mubiri, baitu nukwo okusaba kwaitu, Ruhanga atuhe omutima ogwezire habw'okuhumbuuka kwa Yesu Kristo.
60003022	Nuwe ogu ayagenzire omwiguru, ali ha mukono ogw'obulyo ogwa Ruhanga, naalema ebitebe bya bamalaika, eby'ab'obusobozi, n'eby'amaani.
60004001	Kristo nkooku yabonabonesiibwe omu mubiri, na inywe mwikale mwina omutima ogugumire nk'ogwe, habwokuba weena anyakubonabonesibwa omu mubiri, alekeraho kukora ebibi,
60004002	nukwo amale ebiro ebimusigaire akyaina omubiri atarukulemwa okwegomba kubi okw'abantu, baitu naalemwa entegeka ya Ruhanga.
60004003	Omu biro ebyahingwire mukamara akasumi kaingi nimukora ebi Abanyamahanga basiima. Mukaikara omu busiihani, omu kworobera okwegomba kubi okw'omubiri, omu tamiiro, omu magenyi amabi, omu bididi ebirumu ebitamiiza, n'omu kuramya abacwezi.
60004004	Hati Abanyamahanga nibahunirra okurora mutarukuteerana nabo omu ngeso mbi nk'ezi kandi nikyo barukubajumira.
60004005	Baitu bbo balyetonganira hali Ogu anyakweteekaniza kucwera omusango aboomiire n'abafiire.
60004006	Eki nikyo Amakuru Amarungi gaarangiriirwe na hali abantu abaafiire. Noobu baraaba baamazire kucwerwa omusango omu mubiri nk'abantu boona, baitu balisobora kuhika ha bwomeezi bwa Ruhanga omu myoyo yabo.
60004007	Empero ya byona eri haihi; nahabweki mwikale nimwerinda kandi muteekaine nukwo musobole kubaza na Ruhanga.
60004008	Okukira byona mwikale nimugonzangana, habwokuba engonzi iswekerra ebibi bingi.
60004009	Mugirranganege amakune mutaina kahyeme.
60004010	Buli omu nkooku yahairwe ekisembo, mubikozese kukoonyera abandi nk'abakeeto ba Ruhanga abarungi abaahairwe ebisembo ebitarukusisana.
60004011	Weena anyakubaza, abaze Ruhanga ebi amusuukuliire. Weena anyakuheereza, aheereze n'amaani Ruhanga aga amuhaire; nukwo omu byona Ruhanga akugizibwe omu Yesu Kristo, anyakwina ekitiinisa n'obulemi ebiro byona. Amiina.
60004012	Abagonzibwa, muleke kuhunirizibwa ebirengeso eby'amaani ebirukubagwera, mukaba nk'abagweriirwe ihano.
60004013	Baitu musemererwe muno habw'okubagana ha kubonesibwa kwa Kristo, nukwo ekitiinisa kye obu kirisuukurwa, mulikyanganuka kandi musemererwe.
60004014	Kakuba babajuma habw'okwikiriza Kristo, muli b'omugisa, habwokuba Mwoyo ow'ekitiinisa, Mwoyo wa Ruhanga aikara hali inywe.
60004015	Baitu hatabaho n'omu omuli inywe arukubonabonesibwa habw'obwisi, habw'obusuma, habw'okukora kubi, rundi habw'okwetaahya mu by'abandi.
60004016	Kakuba omuntu abonabonesibwa habw'okuba Mukristo, aleke kukwatwa ensoni; baitu akugize Ruhanga habw'okwetwa ibara eri.
60004017	Ningira akasumi ak'okucwa omusango kahikire. Okucwa omusango nikubandiza ha bantu ba Ruhanga, Obu kuraaba nikubandiza hali itwe, abo abataikiriza Amakuru Amarungi ga Ruhanga baliba bata?
60004018	Kikahandiikwa kiti: “Omuntu ahikiriire obu araaba atarukwanguhirwa muno kujunwa, leero atarukutiina Ruhanga n'omusiisi baliba bata?”
60004019	Nahabweki abo ababonabonesibwa nkooku Ruhanga agonza, baikale nibakora ebirungi, kandi obwomeezi bwabo babukwase Omuhangi omwesigwa.
60005001	Nahabweki ninteererra abakuru omuli inywe, nyowe omukuru nyakyabu, kaiso w'okubonesibwa kwa Kristo kandi arukubagana ha kitiinisa ekirukwija kusuukurwa:
60005002	Murolerre igana lya Ruhanga eri mwakwasiibwe, mulirolerre mutarukuhambirizibwa, baitu nimugonza; mutarukukorra empeera, baitu nimuheereza n'omuhimbo.
60005003	Mutalemesa ireme abo aba murukurolerra, baitu mube kyokurorraho ekirungi hali igana.
60005004	Kandi Omuliisa omukuru obu alizooka, muliheebwa ekondo ey'ekitiinisa etacucuka.
60005005	Na inywe abasigazi mworobere abakuru. Inywena mwekambire kuheerezangana nimwebundaaza, buli omu omu rubu rwe; habwokuba: “Ruhanga ahakaniza abeekuliiriza; baitu abeebundaaza, abaha omugisa.”
60005006	Nahabweki mwebundaaze mwikirize kulemwa obusobozi bwa Ruhanga, nukwo akasumi obu kalihika asobole kubanyumiza.
60005007	Okutuntura kwanyu kwona mukumukwase, habwokuba abataho omutima.
60005008	Mwerinde kandi mwikale nimurora. sitaani, omuzigu wanyu, naarabanganamu nk'entale erukubbukura, neeserra ou eraajunjubura.
60005009	Mumwangirre, mugumiire omu kwikiriza kwanyu, nimumanya bagenzi banyu ab'omunsi yoona nkooku bahikwaho okubonesibwa nk'okwanyu.
60005010	Kandi obu muliba mumazire kubonesibwa akacu kake, Ruhanga ow'embabazi nyingi, ayabeetiire ekitiinisa kye ekitahwaho omu Kristo, alibahuumuza, alibagumya, kandi alibongera amaani.
60005011	Obulemi bwikale nawe ebiro byona. Amiina.
60005012	Mbahandiikiire ebbaruha enu engufu, ninkoonyerwa Siraasi ou ndukumanya nkooku ali w'oruganda omwesigwa. Nimbateererra kandi nimbamanyisa enyegesa enu nkooku erumu embabazi za Ruhanga ez'amazima; mugigumiremu.
60005013	Ekitebe ky'abaikiriza abali Bbabbulooni, akyakomerwe Ruhanga nka inywe, nikibaramukya. Omwana wange Mariko nawe naabaramukya.
60005014	Muramukyangane nimugwangana omu kifuba n'engonzi. Obusinge bwikale na inywe inywena abali omu Kristo!
61001001	Nyowe Simooni Petero, omuheereza kandi omukwenda wa Yesu Kristo, nimpandiikira inywe abaahairwe okwikiriza kw'omuhendo okurukwingana n'okwaitu, okunyakuruga omu buhikiriire bwa Ruhanga waitu kandi Omujuni waitu Yesu Kristo.
61001002	Omugisa n'obusinge bikanye omuli inywe nkooku murukugenda nimweyongera kumanya Ruhanga n'okumanya Yesu MUKAMA waitu.
61001003	MUKAMA waitu ogu, habw'amaani ge ag'obwaruhanga, akatuha ebirungi byona ebirukukwatana n'obwomeezi obuhyaka kandi n'okuheereza Ruhanga; yabituheera omu kumanya Ogu ayatwesire kubagana ha kitiinisa kye n'oburungi bwe.
61001004	Ebi nibyo yatuheeriremu endagaano ze ez'omuhendo kandi enkuru, nukwo habwazo musobole kukira obubi obw'omunsi obuleetwa okwegomba okubi, kandi mubagane ha bwaruhanga bwe.
61001005	Habw'obulyo obu, mwekambe nkooku murukusobora okwongera engeso nungi ha kwikiriza kwanyu, kandi ha ngeso nungi mwongereho okumanya,
61001006	ha kumanya mwongereho okwetanga, ha kwetanga mwongereho okuguma, ha kuguma mwongereho okutiina Ruhanga,
61001007	ha kutiina Ruhanga mwongereho okugirrangana embabazi nk'ab'oruganda, kandi ha kugirrangana embabazi nk'ab'oruganda mwongereho n'engonzi.
61001008	Kakuba muba n'ebirungi ebi byona kandi bikeeyongera kukanya, nibiija kubatambira obugara rundi okutaba b'omugaso bibaleetere kumanyira kimu MUKAMA waitu Yesu Kristo.
61001009	Weena ataina ebirungi nk'ebi, aba mufu w'amaiso, arora ebimuli haihi byonka, kandi aba ayeberwe nkooku yayogiibweho ebibi bye ebya ira.
61001010	Habweki bagenzi bange, mweyongere okwekamba nukwo mwoleke boona nkooku mwayesirwe kandi mwakomerwe. Kakuba mukora muti, timurukwija kugwa;
61001011	kandi muliheebwa obugabe bw'okutaaha omu bukama obutahwaho obwa MUKAMA kandi Omujuni waitu Yesu Kristo.
61001012	Nahabweki ndaatahoga omutima obutoosa okubaijukya ebirungi ebi, noobu muraaba mubimanyire kandi mugumire omu mazima aga mwahairwe.
61001013	Ninteekereza nikihika okubeekambisa mbibaijukye ntakafiire,
61001014	habwokuba nyetegeriize ndi haihi kufa, MUKAMA waitu Yesu Kristo nkooku yammanyisize.
61001015	Ninyija kutaho omutima kubaijukyaga ebirungi binu akasumi koona, noobu ndiba mmazire kufa.
61001016	Obu twabamanyisize ha busobozi na ha kwija kwa MUKAMA waitu Yesu Kristo, tutakuraatire ebigambo eby'okwehangahanga, baitu tukaba baakaiso abaayeroliire ekitiinisa kye,
61001017	habwokuba Ruhanga Ise obu yamunyumiize namuha ekitiinisa, hakahulirwa iraka eryarugire omu Kitiinisa Kikuru kya Ruhanga, nirigamba liti: “Onu nuwe Mwana wange omugonzibwa ou nsiima muno.”
61001018	Iraka eri tukalihurra niriruga omwiguru, habwokuba tukaba tuli nawe ha rusozi orurukwera.
61001019	Nubwo ebyarangirwe abarangi byayongiire kugumibwa Ruhanga. Na inywe muraakora kurungi eki kukitaho omutima, abantu nkooku bata omutima ha taara erukwakira omu mwirima okuhika obwire kukya, n'enyunyuuzi ey'omu rukyakya ekaimuka omu mitima yanyu.
61001020	Ekikuru muno, mumanye nkooku hataroho burangi bw'omu Bihandiiko Ebirukwera omuntu obu asoborra habwe wenka;
61001021	ningira tihakabahoga oburangi omuntu obu arayatwire wenka, baitu abantu bagambisibwa Mwoyo Ahikiriire kwatura ebigambo ebyarugire hali Ruhanga.
61002001	Abarangi b'ebisuba nkooku baimukire omwihanga lya Isirairi, n'abeegesa b'ebisuba nukwo baliimuka bati omuli inywe, babataahyemu mpora mpora obuhakani oburukuhwerekereza, nangwa n'okwehakana MUKAMA wabu ayabacungwire. Baayereetera bonka okuhwerekerra okwa bwango.
61002002	Baingi balihondera engeso zaabo z'orwanju kandi bagayise abantu omuhanda gw'amazima.
61002003	Habw'omukoijo gwabo balibaihaho sente nibabeegesa ebigambo eby'obugobya. Omusango gukabasinga ira kandi tigukarugahoga. Ekifubiro kyabu kiikara nikibategereza.
61002004	Ruhanga ataganyire bamalaika obu baasiisire, baitu yabanaga omu kiinongoro ky'omurro, yababohera okuzimu omu mwirima kasira, baikaleyo okuhika obu balicwerwa omusango.
61002005	Kandi ataganyire abantu aba ira n'ensi yabo obu yaleesire okusandaara kw'amaizi omunsi y'abo abatatiina Ruhanga, baitu akajuna Noha ayateereriire abantu bahikirre.
61002006	Kandi Ruhanga akookya embuga za Sodomu na Gomora yazifoora iju, yaisingisa omusango ogw'okuhwerekerra, zibe kyokurorraho ky'abo abaliba batarukutiina Ruhanga.
61002007	Baitu yajuna Looti, omuntu omurungi ow'akaba atuntuziibwe muno orwanju rw'abantu ababi.
61002008	(Ningira omuntu omurungi ogu, ebi yarozire n'ebi yahuliire obu yabaikaramuga nibakora ebitahikire, byasaalizaga omutima gwe omurungi buli kiro.)
61002009	Ebi byona bitwoleka Ruhanga nkooku amanyire kujuna abamutiina, akabaiha omu mitalibano; amanyire n'okwikaza ababi ha kifubiro okuhika ha kiro eky'okucwerwa omusango;
61002010	kandi okukira muno abo abeemarra ha kwegomba okubi okw'emibiri yabo, kandi abarukugaya obusobozi bwa Kristo. Abeegesa b'ebisuba abo, bantu bahoole kandi ntahurra, tibatiina n'okujuma bamalaika ab'ekitiinisa,
61002011	kandi kunu bamalaika noobu baraaba nibabakiraho amaani n'obusobzi, tibabahyemera kandi tibabajunaana musango omumaiso ga MUKAMA.
61002012	Baitu abasiisi abo basisana ebisoro ebitaina magezi, ebisoro ebirukulemwa obuhangwa bwabyo, ebyazaalirwe kutegwa n'okwitwa. Bajuma ebintu ebi batarukumanya, bali b'okuhwerekerezibwa nk'ebisoro ebi,
61002013	basaalizibwa kubi habw'ebibi ebi baakozire. Eki barukweta kusemererwa, nugo amagenyi ga nyamusana. Abantu abo bitonyezi ebibi kandi bumogo omu kitebe kyanyu, nibeegondeza omu obubi bwabo, babagobeza noobu muba nimulya nabo.
61002014	Amaiso gaabo gaijwire obusiihani, tibaniha kibi. Batwaliriza abantu abaina emitima etagumire, kandi emitima yabo ekamanyirra omukoijo. Baana bakyenwa!
61002015	Bakaruga omu muhanda oguterekeriire, baahaba, baatoma omuhanda ogwa Balaamu, mutabani wa Behori, ayagondeze kwetungira ebisembo ebyarugire omu kukora ebitahikire,
61002016	baitu yacoomerwa habw'ekibi kye. Endogoyi etagamba, ekabaza n'iraka nk'ery'omuntu, yamaraho iraro ly'omurangi ogu.
61002017	Abantu abo tubeeta maziba agoomere kandi kiho ekirukutwarwa ekiyaga; baahuliirwe omwirima ogukwasire.
61002018	Obu baba nibabaza ebigambo eby'okwehaahire, batwaliriza omu kwegomba kw'omubiri abantu abakaruga kwecwaho abasiisi.
61002019	Babanihiza obusinge, kandi kunu bbo, bairu b'engeso mbi; ningira kyona ekisingura omuntu, aba mwiru wakyo.
61002020	Baitu obu bamara kutabuka obubi bw'ensi, habw'okumanya MUKAMA waitu kandi Omujuni Yesu Kristo, bakagaruka kubwetabamu kandi bukabasingura. Enyikara yabo eya hanyuma efooka mbi okukira ey'okubanza.
61002021	Kyakubaire kirungi kakuba abantu abo bataramanyire omuhanda ogw'obuhikiriire, okukira kumara kugumanya, bakagurugaho kandi baaleka ebiragiro ebirukwera ebi baahairwe.
61002022	Kibahikireho nk'orufumo rw'amazima orugamba ruti: “Embwa egarukira ebitanaki byayo”; kandi: “Empunu obu emara kwogebwa, egaruka kwekulingura omu saabu.”
61003001	Abagonzibwa, enu niyo bbaruha eya kabiri ei mbahandiikiire, kandi omu bbaruha ezi zombi nindengaho kubaijukya n'okusisiimura emitima yanyu ey'amananu.
61003002	Ninyenda mwijuke ebyarangirwe abarangi abahikiriire, hamu n'ebiragiro bya MUKAMA kandi Omujuni ebi mwagambiirwe abakwenda.
61003003	Eky'okubanza, kinu mukyetegereze: omu biro ebya ha mpero, abasekerezi baliija nibasekereza, kandi nibatwalirizibwa okwegomba kw'emibiri yabu,
61003004	nibagamba bati: “Akaraganiza kwija, hati araha? Okuruga baisenkuru itwe obu baafiire, ebintu byona biikaire nkooku bikaba biri ensi neehangwa.”
61003005	Kandi bakangira kimu Ekyahandiikirwe ekirukugamba ngu: Ira muno iguru likabaho habw'ekigambo kya Ruhanga; kandi ngu: N'ensi ekahangwa yaihwa omu maizi kandi yatebwaho kugabaganiza.
61003006	Ekyarugiremu, amaizi ago nugo gaasandaire gahwerekereza ensi ei ekaba eroho omu kasumi ako.
61003007	Kandi habw'ekigambo kya Ruhanga eki kyonyini, iguru n'ensi ebiroho hati byahuliirwe omurro, byahwiirwe okuhika ha kiro eky'okucwa omusango n'okuhwerekereza abantu abatatiina Ruhanga.
61003008	Abagonzibwa, muteebwa ekigambo kinu ekirukugamba ngu: Hali MUKAMA ekiro kimu kiri nk'emyaka rukumi, kandi emyaka rukumi eri nk'ekiro kimu.
61003009	MUKAMA takerererwa okuhikiriza ebi yaraganiize, abantu abamu nkooku bateekereza; baitu inywe nabagumiisiriza, tarukugonza muntu n'omu ahwerekerre, baitu boona beegarukemu.
61003010	Kandi ekiro kya MUKAMA kiriija nk'omusuma. Obu nubwo iguru lirihwaho n'okuhinda kwingi, n'ebyalihangirwemu biryagibwa omurro, kandi ensi na byona ebigirumu birisiirira.
61003011	Ebintu ebi byona obu biraaba biri by'okuhwaho biti, inywe musemeriire kuba bantu ba mulingo ki? Musemeriire kuba bantu abarukwera kandi abarukutiina Ruhanga omu bwomeezi bwanyu,
61003012	mutegeriize kandi nimwegomba ekiro eky'okwija kwa Ruhanga; habwokuba ha kiro eki, iguru liricumikwa omurro lihwerekereziibwe, n'ebyalihangirwemu byagibwe omurro.
61003013	Baitu itwe nitutegereza iguru erihyaka n'ensi empyaka nambere abahikiriire baikara, nkooku yaraganiize.
61003014	Habweki abagonzibwa, ebi nkooku mubyetegeriize, mwekambe nukwo MUKAMA abasange mutaina kabara rundi kamogo, baitu mwina obusinge.
61003015	Kandi mumanye nkooku tulijunwa okugumiisiriza kwa MUKAMA waitu. Na Paulo, mugenzi waitu omugonzibwa, nukwo yabahandiikiire, naahondera amagezi aga yahairwe.
61003016	Eki nukwo yakisoboroire ati, nkooku akora omu bbaruha ze zoona. Omuli zo harumu ebintu ebimu ebitarukwetegerezibwa bwango, abasema kandi abaceke ebi bahingisa nkooku bahingisa Ebyahandiikirwe ebindi, bikabarugiramu okuhwerekerra.
61003017	Habweki inywe abagonzibwa, binu nkooku mwabimanya kara, mwerinde, mutaikara kuhabisibwa ensobi ez'abeemi abo, mukaruga nambere mugumiire.
61003018	Baitu mweyongere omu mbabazi n'omu kumanya MUKAMA waitu kandi Omujuni Yesu Kristo. Ekitiinisa kibe hali uwe, hati n'ebiro byona. Amiina.
62001001	Nitubahandiikira ha bya Kigambo ky'obwomeezi ow'akaba aroho kuruga okubanza, ou twahuliireho, ou twarozire n'amaiso gaitu, kandi ou twayetegeriize twamukwataho n'engaro zaitu.
62001002	Obwomeezi obu bukoolekwa, twaburora, tuli bakaiso babwo; kandi na inywe nitubarangirra obwomeezi obu obutahwaho, obukaba buli owa isiitwe, baitu hati butwolekerwe.
62001003	Eki twarozire kandi twahuliire, na inywe nikyo turukubarangirra, nukwo musobole kuteerana na itwe; kandi okuteerana kwaitu kuli omu Isiitwe hamu n'Omwana we Yesu Kristo.
62001004	Binu nitubibahandiikira nukwo musobole kusemerererwa kimu.
62001005	Ganu nugo makuru aga twahuliire Omwana we naagamba, kandi nugo turukubarangirra tuti: Ruhanga aba musana kandi omuli Uwe tiharumu mwirima naakake.
62001006	Kakuba tugamba tuti: Nituteerana nawe, kandi kunu nitugendera omu mwirima, buli nitubiiha ebisuba n'engeso zaitu tiziri z'amazima.
62001007	Baitu obu tuba nitugendera omu musana, Uwe nkooku ali musana, buli na itwe tuteeraine hamu, kandi esagama y'Omwana we Yesu etwogyaho buli kibi kyona.
62001008	Kakuba tugamba tuti: Titwina kibi, buli nitwebiiha itwenka kandi tuba tutali b'amazima.
62001009	Kakuba twatura ebibi byaitu, Ruhanga aba mwesigwa kandi mwinganiza, naija kubituganyira atwogyeho ebitahikire byona.
62001010	kakuba tugamba tuti: Titukasiisaga, tuba nitumufoora mubiihi w'ebisuba kandi n'ekigambo kye tikiri omuli itwe.
62002001	Baana bange, binu nimbibahandiikira nukwo muleke kukora ebibi; baitu omuntu weena obu araakora ekibi, amanye nkooku twina omutonganirizi anyakwikara na Isiitwe, nuwe Yesu Kristo omwinganiza.
62002002	Nuwe ndehwa y'ebibi byaitu, kandi tibiri byaitu byonka, baitu n'eby'ensi yoona.
62002003	Obu turaaba nitukwata ebiragiro bye, nikyo kirukugumya nkooku tumumanyire.
62002004	Ogu anyakugamba ati: “Mmumanyire”, kunu tarukukwata biragiro bye, mubiihi w'ebisuba, kandi taina mazima.
62002005	Baitu weena anyakuhondera ekigambo kye, ogu nuwe agonzakwo Ruhanga. aho nuho turukugumiza nkooku tuli omu Ruhanga:
62002006	anyakugamba ngu, aikara omu Ruhanga, asemeriire kuraba omu muhanda Kristo ogu yarabiremu.
62002007	Abagonzibwa, Ekiragiro ndukubahandiikira tikiri kihyaka, baitu kiragiro kikuru eki mukaba mwina kara. Ekiragiro eki ekikuru niyo nyegesa ei mwahuliire.
62002008	Baitu nabwo nimbahandiikira ekiragiro ekihyaka, kandi amazima gaakyo nigazookera omu Kristo n'omuli inywe, habwokuba omwirima nigugenda kuhwaho, kandi omusana ogw'amazima gutandikire kujwa.
62002009	Anyakugamba ngu, ali omu musana, kunu naanoba ow'oruganda, ogu aba akyali omu mwirima.
62002010	Anyakugonza mugenzi we, aikara omu musana, kandi tiharoho ekiramwesiitaza.
62002011	Baitu anyakunoba mugenzi we aba ali omu mwirima; kandi omwirima ogu nugwo agenderamu. Tamanya nambere arukugenda, habwokuba omwirima gumwisire amaiso.
62002012	Baana bange, nimbahandiikira habwokuba ebibi byanyu bibaganyirwe habwa Yesu.
62002013	Inywe baise-baana, nimbahandiikira habwokuba mumanyire Ogu ayabaireho okuruga kara. Inywe abasigazi, nimbahandiikira habwokuba musingwire Omubi ogu. Na inywe abaana, nimbahandiikira habwokuba Isiitwe nimumumanya.
62002014	Inywe baise-baana, nimbahandiikira habwokuba mumanyire Ogu ayabaireho okuruga kara. Na inywe abasigazi, nimbahandiikira habwokuba muli b'amaani, ekigambo kya Ruhanga kiikara omuli inywe, kandi musingwire Omubi.
62002015	Muleke kugonza ensi, noobu byakuba ebintu ebigirumu. Omuntu weena obu agonza ensi, buli aba atarukugonza Isiitwe.
62002016	Habwokuba byona ebirukusangwa omunsi tibiri bya Isiitwe baitu by'ensi, kandi nibyo binu: okwegomba okubi okw'omubiri, okwegomba okubi okw'amaiso, n'okwenyumiza ha itungo.
62002017	Ensi na byona ebyegombwamu bihwaho; baitu ogu anyakukora Ruhanga ebi agonza, aikaraho ebiro n'ebiro.
62002018	Baana bange, akasumi ak'okumalirra kahikire. Mukahurra ngu, arukurwanisa Kristo naija. Na hati abarukurwanisa Kristo baizire baingi; eki nikyo kirukutumanyisa akasumi kandi nkooku kali k'okumalirra.
62002019	Abantu abo bakaruga omuli itwe, kunu bakaba batali baitu, kakuba babaire baitu, bakwikaire na itwe; baitu bakaturugaho, nukwo kimanywe boona nkooku batali b'ekitebe kyaitu.
62002020	Baitu inywe mukakomwa Ahikiriire Ogu, kandi inywena nimumanya amazima.
62002021	Mu kubahandiikira, tindukugenderra kugamba ngu, timumanyire amazima, baitu nimugamanya, kandi nimumanya ebisuba nkooku bitasobora kuruga mu mazima.
62002022	Nooha arukubiiha ebisuba? Tinuwe ogu arukuhakana Yesu nkooku ali Kristo? Arukurwanisa Kristo, nuwe ogu arukuhakana Ruhanga na Ise mwana.
62002023	Busaho n'omu anyakwanga Mwana akaikiriza Ise. Ogu anyakwikiriza Mwana, buli aikiriza na Ise.
62002024	Eki mwahuliire okuruga omu kubanza, nikyo mugumye. Eki mwahuliire okuruga kara kakuba mukigumya, obu nubwo muliikara omu Mwana n'omuli Ise.
62002025	Kandi Kristo eki yaturaganiize nikyo kinu: obwomeezi obutahwaho.
62002026	Binu nimbibahandiikira kubahabura hali abo abarukugonza kubahabisa.
62002027	Baitu Mwoyo ogu, Kristo ou yabahaire, aikara omuli inywe, kandi timurukwetaaga muntu ondi weena ow'okubeegesa; habwokuba Mwoyo ou mwahairwe, abeegesa buli kintu. Okwegesa kwe kw'amazima, tikuli kw'ebisuba. Habweki mwikale omu Kristo, nkooku Mwoyo yabeegeseze.
62002028	Hati nu, baana bange, mwikale omuli uwe, nukwo obu alizooka tusangwe tugumire, tuleke kumwehinyaho tukwasirwe ensoni obu aliija.
62002029	Obu muraaba nimumanya Kristo nkooku ahikiriire, nimumanya weena anyakukora ebihikire nkooku azairwe Ruhanga.
62003001	Murole Isiitwe nkooku yatugondeze, itwe okwetwa baana ba Ruhanga, kandi nukwo tuli. Nikyo ensi etarukutumanyira, habwokuba nawe etamumanye.
62003002	Abagonzibwa, hati tuli baana ba Ruhanga; tikikamanyirwe nkooku tuliba, baitu nitumanya Kristo obu alizooka, nitwija kumusisana habwokuba tulimurora nkooku ali.
62003003	Kandi weena arukumwesiga, ayeyeza, Kristo nkooku yayeziibwe.
62003004	Weena anyakukora ekibi, aba n'omusango ogw'okucwa Ebiragiro bya Ruhanga, habwokuba kukora ekibi nukwo kucwa Ebiragiro.
62003005	Mumanyire Kristo eki yaiziriire, nukwo kwihaho ebibi, kandi omuli uwe tiharumu kibi.
62003006	Busaho n'omu anyakwikara omuli uwe akyakora ekibi; kandi weena anyakukora ekibi buli takamubonaga kandi takamumanyaga.
62003007	Baana bange, mutaikiriza muntu n'omu kubahabisa! Ogu anyakukora ebihikire, nawe ahikiriire nka Kristo oku ahikiriire.
62003008	Ogu anyakukora ekibi, aba wa sitaani; habwokuba Sitaani akakora ebibi kuruga kara. Ekyaleesire Omwana wa Ruhanga, nukwo kuhwerekereza byona sitaani ebi akora.
62003009	Busaho n'omu ayazairwe Ruhanga aikara naakora ebibi ningira obwomeezi bwa Ruhanga bwikara omuli uwe, kandi tasobora kukora ekibi habwokuba akazaarwa Ruhanga.
62003010	Aho abaana ba Ruhanga n'abaana ba Sitaani nuho bamanyirwa: Weena anyakukora ekitahikire, tali wa Ruhanga kandi ogu atagonza mugenzi we, nawe tali wa Ruhanga.
62003011	Ekigambo eki mwahuliire okuruga kara nikyo kinu: Tugonzangane.
62003012	Tuleke kusisana Kaini ow'akaba ali w'Omubi, kandi yaita mugenzi we. Akamwitira ki? Habwokuba ebikorwa bye bikaba biri bibi, baitu eby' owanyina bikaba biri birungi.
62003013	Bagenzi bange, kitabahuniriza okurora ensi neebanoba.
62003014	Itwe tumanyire nkooku twarugire omu rufu, twataaha omu bwomeezi, habwokuba nitugonza bagenzi baitu. Ogu atagira ngonzi, aikara afiire.
62003015	Weena anyakunoba mugenzi we aba mwisi, kandi nimumanya nkooku hataroho mwisi anyakwina obwomeezi obutahwaho omuli uwe.
62003016	Aho nuho turukumanyira engonzi nkooku ziri, habwokuba Kristo akahayo obwomeezi bwe habwaitu; na itwe kituhikiriire kuhayo obwomeezi bwaitu habwa bagenzi baitu.
62003017	Kakuba omuntu aba atungire ebintu by'ensi, kandi akarora mugenzi we aina eki arukwetaaga, akanga kumugirra embabazi, ogu asobora ata kugira ngu, naagonza Ruhanga?
62003018	Baana bange, okugonza kwaitu kuleke kuba kw'akalimi rundi kwa ha minwa, baitu kuzooke omu bikorwa n'omu mazima.
62003019	Aho nuho turaamanyira nkooku tuli b'amazima, kandi emitima yaitu nkooku eriteekana omumaiso ga Ruhanga.
62003020	Emitima yaitu noobu etujunaana eta, baitu twikale nitumanya Ruhanga nkooku ali mukuru kukira omutima ebi gurukutujunaana, kandi naamanya ebintu byona.
62003021	Abagonzibwa, kakuba emitima yaitu etatucwera musango, buli titwina eky'okutiina omumaiso ga Ruhanga.
62003022	Kyona eki tumusaba akituha, habwokuba tukwata ebiragiro bye kandi tukora ebi asiima.
62003023	Kinu nikyo kiragiro kye ekigamba kiti: Kituhikiriire okwikiriza Omwana we Yesu Kristo kandi na itwe okugonzangana, Kristo nkooku yaturagiire.
62003024	Boona abakwata Ebiragiro bya Ruhanga baikara omuli Kristo nawe aikara omuli bo. Mwoyo ou yatuhaire, nuwe atumanyisa Kristo nkooku aikara omuli itwe.
62004001	Abagonzibwa, muleke kwikiriza buli mwoyo, baitu emyoyo mugyetegereze, nukwo mumanye obu eraaba neeruga hali Ruhanga; habwokuba abarangi baingi ab'ebisuba bararangire omunsi.
62004002	Aho nuho muraamanyira Mwoyo wa Ruhanga: Weena arukurangirra Yesu Kristo nkooku yazairwe omu mubiri, buli aina omwoyo oguruga hali Ruhanga.
62004003	Baitu weena atarukurangirra Yesu, buli taina mwoyo oguruga hali Ruhanga. Ogu nugwo mwoyo gw'ogu arukurwanisa Kristo, ou mwahuliireho nkooku arukwija, kandi ahikire ira omunsi.
62004004	Baana bange, inywe muli ba Ruhanga, kandi abarangi abo ab'ebisuba, mubasingwire; habwokuba Mwoyo anyakuli omuli inywe nuwe mukuru okukira oli ayaizire omunsi kurwanisa Kristo.
62004005	Bbo b'ensi enu, habwokuba ebi barukugamba by'ensi, kandi ensi ebahuliriza.
62004006	Itwe tuli ba Ruhanga. Weena arukumanya Ruhanga atuhuliriza, kandi atali wa Ruhanga tatuhuliriza. aho nuho tumanyira omwoyo ogw'amazima n'omwoyo ogurukuhabisa.
62004007	Abagonzibwa, tugonzangane; habwokuba engonzi ziruga hali Ruhanga. Ogu anyakwina engonzi, aba azairwe Ruhanga kandi amanyire Ruhanga.
62004008	Ogu ataina ngonzi tamanya Ruhanga, habwokuba Ruhanga nuwe ngonzi.
62004009	Kinu nikyo kyayolekere engonzi za Ruhanga hali itwe: akatuma omunsi Omwana we omu wenka, nukwo atwomeeze.
62004010	Kandi engonzi ezindukugamba nizo zinu: tukuli kugira ngu niitwe twagondeze Ruhanga, baitu nuwe yatugondeze, nukwo kutuma Omwana we abe ndehwa y'ebibi byaitu.
62004011	Abagonzibwa, Ruhanga obu araaba yatugondeze ati, na itwe kituhikiriire kugonzangana.
62004012	Tiharoho muntu araboine Ruhanga; baitu obu tuba nitugonzangana, Ruhanga aikara omuli itwe, kandi engonzi ze zihikirirra kimu omuli itwe.
62004013	Aho nuho tumanyira nkooku twikara omu Ruhanga, nawe nkooku aikara omuli itwe habwokuba akatuha Mwoyo we wonyini.
62004014	Tukarora kandi twagumya nkooku Isiitwe yatumire Omwana we kuba Mujuni w'ensi.
62004015	Weena anyakwatura Yesu nkooku ali Mwana wa Ruhanga, Ruhanga aikara omuli uwe, nawe aikara omu Ruhanga.
62004016	Nahabweki, nitumanya kandi nitwikiriza Ruhanga nkooku atugonza. Ruhanga nuwe ngonzi, kandi ogu anyakwikara omu ngonzi, aikara omu Ruhanga na Ruhanga aikara omuli uwe.
62004017	Ekirukwoleka engonzi nkooku ihikirizibwa omuli itwe nukwo kwikara twina obwesige ha kiro ky'okucwerwa omusango, habwokuba enyikara yaitu omunsi munu, niyo emu n'eya Kristo.
62004018	Engonzi tiigira butiini. Engonzi z'amazima ibinga obutiini bwona habwokuba anyakutiina, aba naatiina ekifubiro; nukwo kugamba, aba ataina ngonzi ezihikire.
62004019	Itwe tugonza habwokuba Ruhanga nuwe yabandize kutugonza.
62004020	Kakuba habaho arukugamba ati: “Ningonza Ruhanga”, kandi kunu naanoba mugenzi we, ogu mubiihi w'ebisuba; habwokuba atarukugonza mugenzi we ou arukurora, tasobora kugonza Ruhanga ou atakaroraga.
62004021	Kandi kinu nikyo kiragiro Kristo eki yatuhaire ekigamba kiti: Ogu anyakugonza Ruhanga, agonzeege na mugenzi we.
62005001	Buli muntu anyakwikiriza Yesu nkooku ali Kristo, aba mwana wa Ruhanga; kandi weena anyakugonza Isemwana, agonza n'omwana we.
62005002	Kinu nikyo tumanyiraho nkooku tugonza abaana ba Ruhanga: obu tuba nitugonza Ruhanga kandi nitukwata ebiragiro bye.
62005003	Habwokuba okugonza Ruhanga nukwo kukwata ebiragiro bye. Kandi ebiragiro bye tibirukulemeera.
62005004	Weena anyakuzairwe Ruhanga asingura ensi, kandi ekisingura ensi nukwo okwikiriza kwaitu.
62005005	Baitu anyakusingura ensi nooha? Tinuwe ogu anyakwikiriza Yesu nkooku ali Mwana wa Ruhanga?
62005006	Yesu Kristo akaija naaraba omu maizi ag'okubatizibwa n'omu sagama y'okufa kwe. Ataije omu maizi gonka, baitu akaija omu maizi n'omu sagama.
62005007	Kandi Mwoyo nuwe kaiso w'okukigumya, habwokuba Mwoyo nuwe mazima.
62005008	Haroho obwakaiso busatu: Mwoyo, amaizi, n'esagama; kandi ebisatu ebi biikirraniza.
62005009	Obu turaaba nitwikiriza obwakaiso bwa bantu, obwakaiso bwa Ruhanga nibukiraho obukuru; kandi obwakaiso bwa Ruhanga nubwo bunu: akajuliirra Omwana we.
62005010	Weena anyakwikiriza Omwana wa Ruhanga, aba aina obwakaiso omu mutima gwe. Ogu atarukwikiriza, afoora Ruhanga mubiihi w'ebisuba, habwokuba taikiriza bwakaiso Ruhanga obu yahaire ha Mwana we.
62005011	Kandi obwakaiso nubwo bunu: Ruhanga akatuha obwomeezi obutahwaho, kandi obwomeezi obu buli omu Mwana we.
62005012	Anyakwina Mwana buli aina obwomeezi; baitu ataina Mwana wa Ruhanga taina n'obwomeezi obu.
62005013	Binu nimbihandiikira inywe abarukwikiriza Omwana wa Ruhanga, nukwo mumanye nkooku mwina obwomeezi obutahwaho.
62005014	Kandi bunu nubwo bwesige obu tumwinaho: kakuba tusaba ekintu kyona nkooku asiima, atuhurra.
62005015	Kandi obu turaaba nitumanya nkooku atuhurra omu kyona eki tumusaba, nitumanya nkooku tuli b'okutunga ebi tumusabire.
62005016	Kakuba omuntu weena arora mugenzi we naakora ekibi ekitarukurugwamu orufu, amusabire, nukwo Ruhanga amuhe obwomeezi. Eki nikikwata hali abo abatakora kibi ekirukurugwamu rufu. Haroho ekibi ekirukwita; tindukugamba eki nikyo omuntu asemeriire kusaba Ruhanga akimujune.
62005017	Okusobya kwona kiba kibi, baitu haroho ekibi ekitali ky'okwita.
62005018	Tumanyire weena ayazairwe Ruhanga nkooku atakyakora kibi; baitu Kristo, Omwana wa Ruhanga, amulinda kandi Omubi tasobora kumukwataho.
62005019	Tumanyire nkooku tuli ba Ruhanga, kandi ensi yoona nkooku erukulemwa Omubi.
62005020	Kandi nitumanya Omwana wa Ruhanga nkooku yaizire, yatuha okwetegereza nukwo tumanye Ruhanga owamazima; kandi ow'amazima; Ogu nuwe twikaramu habwokuba tuli omu Mwana we Yesu Kristo. Ogu nuwe Ruhanga ow'amazima, kandi nuwe bwomeezi obutahwaho.
62005021	Baana bange, mwerinde embandwa.
63001001	Nyowe omukuru, nindamukya Omugole ayakomerwe Ruhanga, hamu n'abaana be aba ngonza omu mazima. Tali nyowe nyenka arukubagonza, baitu na boona abamanyire amazima.
63001002	Ninkuramukya habw'amazima agali omuli itwe kandi agalitwikaramu ebiro byona:
63001003	Emigisa, embabazi, n'obusinge ebiruga hali Ruhanga Isiitwe na hali Yesu Kristo Omwana we, biikalege na itwe omu mazima n'omu ngonzi.
63001004	Nkasemererwa muno okurora abamu ha baana baawe nibahondera amazima nkooku twaragiirwe Ruhanga Isiitwe.
63001005	Hati nu, ninkwesengereza Mugole wange, ntali nk'arukukuhandiikira ekiragiro ekihyaka, baitu eki kyonyini eki twahuliire okuruga kara ekirukugamba ngu, tugonzangane.
63001006	Kandi okugonza nukwo kunu: itwe okukwata ebiragiro bya Ruhanga. Kinu nikyo ekiragiro eki mwahuliire okuruga omu kubanza, ekirukugamba kiti: Mwikale mwina engonzi.
63001007	Abarukubiihabiiha abantu bakanyire omunsi, nubo abo abatarukwikiriza Kristo nkooku yafookere muntu. Weena anyakugamba ati, nuwe mubiihi w'ebisuba kandi munyanzigwa wa Kristo.
63001008	Mwerinde, mutaikara kufeerwa ebi mwakoliire, baitu mutunge empeera enyakuhikire.
63001009	Omuntu weena anyakwekiza ha nyegesa ya Kristo, taba wa Ruhanga; kandi ogu anyakugumira ha nyegesa ye, aina bombi: Isiitwe na Mwana.
63001010	Kakuba omuntu aija nambere muli atarukwegesa nyegesa enu, mutalimutaahya omunju, n'okumuramukya mutalimuramukya.
63001011	Ogu anyakumuramukya buli ateeraine nawe omu bikorwa bye ebibi.
63001012	Noobu ndaba nyina bingi eby'okubahandiikira, tindukwenda kukozesa orupapura na bwino, baitu ninihira kwija kubarora n'okubaza na inywe niturorangana, nukwo okusemererwa kwaitu kuhikirre.
63001013	Abaana b'owanyoko ayakomerwe Ruhanga, nibakuramukya.
64001001	Nyowe omukuru, ninkuhandiikira iwe Gaayo, enganzi yange, ou ngonza omu mazima.
64001002	Omugonzibwa, ninsaba byona bikugendere kurungi, kandi obe mwomeezi omu mubiri nkooku oli kurungi omu mwoyo.
64001003	Nkasemererwa muno abamu ha bagenzi baitu obu baizire bammanyisa nkooku orukwekambira amazima kandi noogahondera kwo.
64001004	Busaho ekisobora kundeetera omuhimbo okukira kuhurra abaana bange nkooku barukuhondera amazima.
64001005	Omugonzibwa, obu okoonyera ab'oruganda, munomuno abagenyi abatamanyirwe, obu nookora ekintu eky'obwesigwa.
64001006	Kandi abo nubo abaamanyisize ekitebe kyona ky'abaikiriza ha ngonzi zawe. Kyakubaire kirungi kwongera kubaboherra omu rugendo rwabo omu mulingo ogusiimwa Ruhanga ou oheereza.
64001007	Bakaimukya orugendo oru habwa Kristo kandi bataikirize kutwara akantu koona abakafiiri aka bakaba nibagonza kubaha.
64001008	Habweki tusemeriire kugumya abantu nk'abo, nukwo tusobole kubakoonyera ha mulimo ogw'okurarangya amazima.
64001009	Nyowe nyina ebi naahandikiire ekitebe ky'abaikiriza, baitu Diyoterefe anyakugonza kwebembera boona, taikiriza ebi ndagira.
64001010	Habweki obu ndiija, ndibaijukya ebi akora nantebya kubi. Tagarukira hali eki kyonka, baitu ayanga n'okujwahukirra ab'oruganda, nangwa naatanga n'abo abagonza kubajwahukirra, kandi ababinga omu kitebe ky'abaikiriza.
64001011	Omugonzibwa, otakuratira abarukukora ebibi, baitu okuratire abarukukora ebirungi. Ogu anyakukora ebirungi, nuwe wa Ruhanga; kandi anyakukora ebibi, takaroraga Ruhanga.
64001012	Demeetiriyo, abantu boona bamubazaaho kurungi, kandi n'amazima nago nigamuheera obwakaiso. Na nyowe ninkigumya, kandi mumanyire obwakaiso bwange nkooku buli bw'amazima.
64001013	Mbaire nyina bingi eby'okubahandiikira, baitu tindukwenda kubihandiikisa akacumu na bwino.
64001014	Ninihira kubarora bwango, nukwo tubaze niturorangana.
64001015	Obusinge bube na iwe. Banywani baitu nibakuramukya. Ondamukize banywani baitu, buli omu.
65001001	Nyowe Yuda, omuheereza wa Yesu Kristo kandi mugenzi wa Yakobbo, nimpandiikira abo abaayesirwe, abagonzibwa omu Ruhanga Isiitwe, kandi abaalinzirwe habwa Yesu Kristo:
65001002	Embabazi, obusinge, n'engonzi byeyongere omuli inywe.
65001003	Abagonzibwa, habw'ekihika kingi eki mbaire nakyo eky'okubahandiikira ebirukukwata ha kujunwa kwaitu, ndozire nikyetaagwa muno okubahandiikira nimbateererra: murwanirre enyikiriza abantu ba Ruhanga ei baahairwe omurundi gumu, kyahwa.
65001004	Habwokuba haroho abantu abamu abaatutaahiremu tutarukumanya. Nubo abo abaarangirweho ira nkooku balisingwa omusango. Bali bantu abatatiina Ruhanga, abahindura embabazi za Ruhanga waitu nibaifoora byekwaso by'okukora eby'obusiihani, baayanga Omulemi waitu omu wenka kandi MUKAMA Yesu Kristo.
65001005	Ebi noobu muraaba mwabimanyire ira, baitu hati ningonza kubaijukya nkooku MUKAMA, ayajunire abantu be naabaiha omunsi Misiri, akongera yahwerekereza abo abataramwikiriize.
65001006	Na bamalaika abataralinzire rukarra rw'obukuru bwabo bakaruga omu kiikaro kyabo, akabaikaza omu mwirima kasira, baboherwe omu njegere ezi batalirugamu okuhika ha kiro kikuru eky'okucwererwaho omusango;
65001007	nk'ab'omu Sodomu na Gomora n'embuga ezindi ezaaherraineho oku baayetabwire omu busiihani n'omu rwanju orutali rw'obuhangwa, bakafubirwa omu murro ogutahwaho, babe kyokurorraho kyaitu.
65001008	Omu mulingo nugwo gumu, abantu abo basiisa emibiri yabu, nibatwalirizibwa ebirooto byabo, bagaya obusobozi bwa Ruhanga kandi bajuma ab'ekitiinisa ab'omu iguru.
65001009	Noobwakubaire Mikairi, omukuru wa baamalaika, obu akaba naahakaniza Sitaani, akamuteeza empaka ha by'omubiri gwa Musa, atagonze kumucwera omusango naamugaya, baitu akamugambira ati: “Leka MUKAMA wenka nuwe akuhane.”
65001010	Baitu abantu banu bagaya kyona eki batarukwetegereza, kandi batwalirizibwa ebintu ebi bamanyire habw'obuhangwa bwabo nk'enyamaiswa ezitaina magezi, kandi nibyo bibahwerekereza.
65001011	Balikibona! Habwokuba bakwasire omuhanda gwa Kaini, beenaga omu nsobi eya Balaamu habw'okwetungira amagoba, kandi bahwerekererra omu bwemi bwa Koora.
65001012	Nubo abo abasiisa amagenyi ganyu ag'engonzi habwokuba bakora ebintu bya buli mulingo bataina nsoni, nibeefaaho bonka. Bali nk'ebicu ebitarumu njura, ebirukutwarwa omuyaga; rundi nk'emiti etaana bijuma omu kasumi kaabyo, eyafiire yaleka, kandi yasindukira kimu.
65001013	Bali nk'ebigonzi by'enyanja erukusikuka, nibarugwamu esaabu n'orwondo. Bali nk'enyunyuuzi ezirukwenjeera, abaayahuliirwe okwikara omu mwirima kasira ebiro byona.
65001014	Abo nubo Enoka ow'omu bwijukuru bwa musanju okuruga h'Adamu yarangireho naagamba ati: “Kinu mukyetegereze, MUKAMA naija n'abahikiriire be obuhumbe n'obuhumbe
65001015	kucwera abantu boona omusango, n'okugusingisa abo abatatiina Ruhanga habw'ebibi byona ebi baamukozire omu mulingo mubi, na habw'ebigambo ebibi abasiisi abatatiina Ruhanga ebi baamubalizeeho.”
65001016	Abo nubo ntontorromi, bahyemi, abalemwa okwegomba kwabo okubi, abeehaahira n'ebigambo bingi, bantu abanwekanweka abandi, nukwo bagire eki babaihaho.
65001017	Baitu inywe abagonzibwa, kibahikiriire kwijuka abakwenda ba MUKAMA waitu Yesu Kristo ebi baarangire.
65001018	Bakabagambira bati: “Omu biro bya ha mpero halibaho abasekerezi abatatiina Ruhanga, abalemwa okwegomba kwabu okubi.”
65001019	Abo nubo abaleetereza okwebaganizaamu, bantu b'ensi abataina Mwoyo wa Ruhanga.
65001020	Baitu inywe, abagonzibwa, mugumire kandi mweyongere ha nyikiriza yanyu erukwera muno; musabirege omu Mwoyo Ahikiriire.
65001021	Mwikale omu ngonzi za Ruhanga, mutegereze obwomeezi obutahwaho MUKAMA waitu Yesu Kristo obu alibaha habw'embabazi ze.
65001022	Abo abarukugurukyagurukya, mubahwitule;
65001023	abandi mubajune, nimubasahura omu murro; n'abandi mubagirre embabazi, baitu nimwegendereza, nangwa munobe n'ekijwaro ekisiisirwe ebibi byabo eby'orwanju.
65001024	Ekitiinisa, obukuru, obulemi n'obusobozi bibe hali Ogu arukusobora kubalinda mutagwa, akabahikya omu maiso g'ekitiinisa kye mutaina kamogo kandi mukyanganukire.
65001025	Ebi byona biheebwe Ruhanga omu wenka anyakutujuna naaraba omu Yesu Kristo MUKAMA waitu ayabaireho ira lyona, anyakuroho hati, kandi ow'alibaho ebiro n'ebiro. Amiina.
66001001	Kunu nukwo okusuukururwa Ruhanga oku yahaire Yesu Kristo kwoleka abaheereza be, bamanye ebikaba nibiija kubaho bwango. Binu akabimanyisa naatuma malaika hali omuheereza we Yohaana,
66001002	ayahandiikire byona ebi yaboine naajurra ebigambo bya Ruhanga n'obwakaiso bwa Yesu.
66001003	W'omugisa anyakusoma ebigambo binu eby'okuranga, kandi b'omugisa abo abanyakuhurra n'abanyakukwata ebihandiikirwe omu kitabu kinu; habwokuba akasumi kali haihi kuhika.
66001004	Nyowe Yohaana nimpandiikira ebitebe musanju eby'abaikiriza ebiri omu Asiya: Nimbagondeza omugisa n'obusinge ebinyakuruga hali Ogu anyakubaho, ayabaireho, kandi ow'okwija, n'ebinyakuruga hali emyoyo musanju enyakwikara omumaiso g'ekitebe ky'obukama bwe,
66001005	kandi ebinyakuruga hali Yesu Kristo kaiso omwesigwa ayabandize kuhumbuuka omu bafu, kandi anyakulema abakama b'ensi. Ogu anyakutugonza, ayatwihire omu bibi byaitu naatucunguza esagama ye,
66001006	yatufoora bukama kandi banyakatagara ba Ruhanga Ise, aheebwe ekitiinisa n'obusobozi ebiro n'ebiro. Amiina.
66001007	Ngugwo naizira omu bicu, kandi buli riiso lirimurora, n'abo abaamucumisire balimurora; kandi enganda zoona ez'omunsi zirimuterra empamo. Egokwo. Amiina.
66001008	Mukama Ruhanga agamba ati: “Ninyowe Ntandiko, ninyowe Mpeero.” Anyakubaho, ayabaireho, kandi ow'okwija, Kamara-byona.
66001009	Nyowe Yohaana mwene wanyu, anyakubagana na inywe omu Yesu: emihito n'okugumiisiriza ebitutungisa obukama, nkaba ndi omu kizinga ekirukwetwa Patimo, nkwatirweyo habw'okurangirra ekigambo kya Ruhanga n'okumanyisa abantu ebya Yesu.
66001010	Ha kiro kya Mukama, obu natemberwe Mwoyo, enyuma yange nahurra iraka likooto nk'ery'engwara,
66001011	nirigamba liti: “Ebi orukurora bihandiike omu kitabu, obitwekere ebitebe musanju by'abaikiriza abali: Efeeso, Sumiruna, Perugamo, Tiyatiira, Saadisi, Filadelufiya na Layodikeeya.”
66001012	Nubwo nakubuutukire kurora ow'akaba naabaza na nyowe. Obu nakubuutukire, narora ebikondo musanju eby'etaara, bya zaabbu;
66001013	hagati y'ebikondo ebi nkarora omu arukusisana Omwana w'omuntu, ajwaire ekanzu eraihire, ayeteegere omu kifuba omweko gwa zaabbu;
66001014	omutwe gwe n'isoke rye bikaba nibyera ti nk'ebyoya by'entaama njeru, nibyera nk'ebirika. Amaiso ge gakaba nigaaka nk'endimi z'omurro;
66001015	ebigere bye bikaba nibisisana omulinga oguzigwire, ogusemereziibwe omu kyoto; kandi iraka lye likaba nirisisana nk'iraka ery'amaizi amaingi agarukuhirra;
66001016	omu mukono gwe ogw'obulyo akaba akwasire enyunyuuzi musanju, omu kanwa ke haarugamu empirima etoire ey'amoogi abiri, kandi amaiso ge gakaba nigangasana nk'izooba erirukujwa n'amaani.
66001017	Obu namurozire, nagwa ha bigere bye nasisana nk'anyakufiire. Baitu yantaho omukono gwe gw'obulyo, naampuumuza ati: “Otatiina, ninyowe ow'okubanza, owa ha mpero,
66001018	kandi hati nyomiire. Nkafa, baitu okuruga hati ndaikaraga ndi mwomeezi ebiro byona, kandi nyina ebisumuruzo by'Orufu n'eby'Okuzimu.
66001019	Handiika ebi orukurora, ebinyakuroho hati kandi ebiribaho hanyuma.
66001020	Amakuru agaserekerwe ag'enyunyuuzi musanju ezi orozire omu mukono gwange ogw'obulyo, n'ag'ebikondo musanju eby'etaara eza zaabbu nugo ganu: enyunyuuzi musanju imanyisa bamalaika ab'ebitebe musanju by'abaikiriza, kandi ebikondo musanju eby'etaara bimanyisa ebitebe ebi byonyini.”
66002001	“Handiikira malaika ow'ekitebe eky'abaikiriza ab'Efeeso noogamba oti: Binu nibyo bigambo by'Ogu anyakukwasire enyunyuuzi musanju omu mukono gwe gw'obulyo, kandi anyakugendera hagati y'ebikondo musanju ebya zaabbu. Naagira ati:
66002002	“Nyowe mmanyire ebikorwa byawe, okwekamba kwawe, n'okugumiisiriza kwawe; kandi mmanyire nkooku otasobora kugumiisiriza ababi, baitu okutegereza abo abanyakweyeta bakwenda kunu tibalibo kwo, wasanga bali b'ebisuba.
66002003	Mmanyire nkooku orukugumiisiriza muno, nooyemera bingi habwange kandi tojwaha.
66002004	Baitu eki ndukukujunaana nkinu: tokyaina engonzi ezi okaba oinazo okubanza.
66002005	Nukwo nu, ijuka ha warugiriire kugwa; oyegarukemu, okole ebi wakoraga okubanza. Obu otaakole oti, ndikuhikaho, ekikondo ky'etaara yawe nkiihe omu kiikaro kyakyo, rundi buli oyegarukiremu.
66002006	Ekirungi eki ndukukusiimaho nkinu: noonoba ebikorwa by'ekitebe ky'Abanikola
66002007	Anyakwina okutu, ahurre Mwoyo ebi arukugambira ebitebe ky'abaikiriza. Anyakusingura ndimwikiriza kulya ha muti ogw'obwomeezi ogunyakuli omunsi ya Ruhanga ey'okuhiirwa.”
66002008	“Kandi handiikira malaika ow'ekitebe eky'abaikiriza ekiri Sumiruna noogamba oti: Binu nibyo bigambo by'ow'okubanza kandi owa ha mpero, ayafiire kandi yahumbuuka. Naagira ati:
66002009	“Mmanyire omuhito gwawe n'obunaku bwawe (kunu oli muguuda); kandi mmanyire ebihangirro by'abo abeeyeta Bayudaaya, kunu tibalibo kwo, baitu isorrokaniro lya Sitaani.
66002010	Otatiina ebi orukwija kubonabona. Hurra nu, Omwohi amaliriire kuta omu nkomo abamu omuli inywe, nukwo mulengesibwe. Nimwija kumara ebiro ikumi nimubonesibwa. Mugume okuhika ha kufa, nubwo na nyowe ndibaha ekondo ey'obwomeezi.
66002011	Ogu anyakwina okutu, ahurre Mwoyo ebi arukugambira ebitebe by'abaikiriza. Anyakusingura, okufa okwa kabiri tikwina eki kulimukoraho.”
66002012	“Kandi handiikira malaika ow'ekitebe eky'abaikiriza ekiri Perugamo noogamba oti: Binu nibyo bigambo by'Ogu anyakwina empirima enyakutoire ey'amoogi abiri. Naagira ati:
66002013	“Mmanyire h'oikara, oku nuho hali ekitebe eky'obukama bwa Sitaani; baitu iwe okyagumiire ha ibara lyange kandi oteehooge nkooku orukunyikiriza, noobu haakubaire omu biro by'Antipa, kaiso wange omwesigwa, ayaitiirwe owaanyu oku nambere Sitaani aikara.
66002014	Baitu nyina ebigambo bike ebi ndukubajunaana: oku mwinayo abantu abamu abarukwikiriza enyegesa za Balaamu ayahabwire Balaki kwesiitaaza abaana ba Isirairi, nukwo balye ebyokulya ebihongiirwe abacwezi kandi beemarre ha busiihani.
66002015	Kandi mwina n'abamu abarukuhondera enyegesa ez'Abanikola.
66002016	Hati nu mwegarukemu. Kakuba muteegarukamu, ninyija kubahikaho bwango, abo boona mbarwanise n'empirima ey'akanwa kange.
66002017	“Anyakwina okutu, ahurre Mwoyo ebi arukugambira ebitebe by'abaikiriza. Anyakusingura, ndimuha byokulya ebiserekerwe, niyo maanu; kandi ndimuha ibaale erirukwera erihandiikirweho ibara erihyaka eritamanyirwe muntu n'omu, okwihaho ogu anyakulirukirwe.”
66002018	“Handiikira malaika ow'ekitebe eky'abaikiriza ekiri Tiyatiira noogamba oti: Binu nibyo bigambo by'Omwana wa Ruhanga, anyakwina amaiso agarukwaka nk'endimi z'omurro, kandi ebigere ebirukusisana omulinga oguzigwire. Naagira ati:
66002019	“Mmanyire ebikorwa byawe, engonzi zawe, okwikiriza kwawe, obuheereza n'okugumiisiriza kwawe; kandi nimmanya ebikorwa ebi orukukora hati nkooku birukukira ebyabandize.
66002020	Baitu kinu nikyo ndukukujunaana: n'okyaikiriza omukazi ogu Yezabeeli, arukweyeta murangikati, nuwe ahabisa abaheereza bange kandi naabeegesa kwemarra ha busiihani n'okulya ebihongiirwe embandwa.
66002021	Nkamuha akasumi ak'okwegarukamu, baitu akanga kuleka obusiihani bwe.
66002022	Hati nu ninyija kumuleetera endwara emuzingike, kandi abo abasiihana nawe ndibaleetera emihito nyingi, rundi buli balekere ebi arukukora;
66002023	kandi n'abaana be ndibaita. Nukwo ebitebe byona eby'abaikiriza bimanye nkooku ali nyowe arukwetegereza ebiteekerezo n'emitima; kandi buli omu omuli inywe ndimuha ebisemeriire ebikorwa bye.
66002024	“Baitu abandi abasigaireho, inywe abali Tiyatiira abatarukuhondera nyegesa egi, abatakeegere abandi eri beeta ifubo lya Sitaani, nyowe nimbagambira nti: Tindukwija kubongeraho bulemeezi obundi.
66002025	Kyonka mugumize kimu eki mwinakyo okuhika obu ndiija.
66002026	Ow'aliba asingwire kandi ahikiriize ebi ndukwenda okuhika ha mpero, ndimuha obusobozi obw'okulema amahanga,
66002027	nyowe nkooku naabuhairwe Isenyowe. Aligalemesa omwigo ogw'ekyoma, agasasangule nk'omubumbi oku asasangura ebinaga.
66002028	Kandi ndimuha enyunyuuzi ey'omu rukyakya (nuwe Kristo).
66002029	Anyakwina okutu, ahurre Mwoyo ebi arukugambira ebitebe by'abaikiriza.”
66003001	“Handiikira malaika ow'ekitebe eky'abaikiriza ekiri Saadisi noogamba oti: Binu nibyo bigambo by'Ogu anyakwina emyoyo musanju eya Ruhanga n'enyunyuuzi musanju. Naagira ati: “Mmanyire ebikorwa byawe, oyetwa mwomeezi kandi kunu ofiire!
66003002	Sisiimuka, ogumye ebi okyasigaize, biri haihi kuhwaho; habwokuba nindora ebikorwa byawe nkooku bitarukuhika omu maiso ga Ruhanga wange.
66003003	Hati nu oijuke ebi wahairwe n'ebi wahuliire; nibyo ogumye, kandi oyegarukemu. Obu otasisiimuke ndiija nk'omusuma, kandi tolimanya kasumi aka ndikuhikiraho.
66003004	Omu Saadisi okyainamu abake abatarasiisire bijwaro byabo. Baligenda na nyowe bajwaire ebirukwera, habwokuba bakisemeriire.
66003005	Ogu anyakusingura, nukwo alijwara ati ebijwaro ebirukwera, kandi ibara lye tindiriragaza omu kitabu eky'obwomeezi; baitu ndimuranga omumaiso ga Isenyowe n'ag'obwomeezi; baitu ndimuranga omumaiso ga Isenyowe n'ag'abamalaika be.
66003006	Anyakwina okutu, ahurre Mwoyo ebi arukugambira ebitebe eby'abaikiriza.”
66003007	“Handiikira malaika ow'ekitebe eky'abaikiriza ekiri Filadelufiya noogamba oti: Binu nibyo bigambo by'Ogu Ahikiriire, ow'amazima kandi anyakwina ekisumuruzo kya Daudi. Nuwe ogu anyakukingura hatarukubaho n'omu anyakukinga; kandi anyakukinga hatarukubaho n'omu anyakukingura. Naagira ati:
66003008	“Mmanyire ebikorwa byawe. Dora ntaire omu maiso gaawe orwigi orukingwirwe, orutasobora kukingwa muntu n'omu. mmanyire nkooku oina amaani make, baitu nabwo okakwata ekigambo kyange kandi otanyehooge.
66003009	Ab'omu isorrokaniro lya Sitaani, abeeyeta Bayudaaya kunu tibalibo kwo, nibabiiha kwonka--ndabahambiriza baije bagwe ha bigere byawe, nukwo bamanye nkooku nakugondeze.
66003010	Habwokuba okakwata ekigambo kyange ekirukuhabura kiti: Gumiisiriza; nikyo na nyowe ndikulindira omu kasumi ak'okwohebwa okuliizira ensi yoona, okulenga abo abarukwikara omunsi.
66003011	Ninyija bwango; gumiza kimu eki oinakyo, tihaikara kubaho akunyagaho ekondo yawe.
66003012	Ogu anyakusingura, ndimufoora nyomyo omunju ya Ruhanga wange, taligirugamu naakake. Ndimuhandiikaho ibara lya Ruhanga wange n'ibara ly'orubuga rwa Ruhanga wange nurwo Yerusaalemu oruhyaka orusirimuka niruruga omw'iguru mba Ruhanga wange Mmuhandiikeho n'ibara lyange erihyaka.
66003013	Anyakwina okutu, ahurre Mwoyo ebi arukugambira ebitebe eby'abaikiriza.”
66003014	“Handiikira malaika ow'ekitebe eky'abaikiriza ekiri Laodikeya noogamba oti: ‘Binu nibyo bigambo by'Ogu arukwetwa “Kibekwo”, kaiso omwesigwa kandi ow'amazima, endugirro ya byona Ruhanga ebi yahangire. Naagira ati:
66003015	“‘Mmanyire ebikorwa byawe: torukufuka kandi torukwokya. Haakire waakufukire rundi waakwokeze!
66003016	Baitu habw'okusangwa oli kooyakooya, torukufuka kandi torukwokya, ninyija kukutanaka, onduge omu kanwa!
66003017	Ningira niiwe arukugamba oti: Ndi muguuda, ebintu nibinyizira kurungi, tinyina eki ndukwetaaga; kandi kunu torukumanya nkooku oli munaku, w'okuganyirwa, museege, kihimbaara, kandi noogenda busa.
66003018	Nahabweki ninkuhabura: onguleho zaabbu enyakusemeziibwe omurro, nukwo obe muguuda. Onguleho n'ebijwaro ebirukwera, bikuswekerre, bikwiheho ensoni ez'okurorwa noogenda busa; kandi onguleho omubazi ogw'okuta omumaiso, nukwo orole.
66003019	Abo aba ngonza, mbahana kandi mbafubira; nahabweki wekambe kandi oyegarukemu.
66003020	Hurra nu, nyemeriire ha rwigi ninyeranga; omuntu weena obu ahurra iraka lyange akakingura orwigi, ninyija kutaahamu, mmuhikeho, nukwo tulye hamu.
66003021	Ogu anyakusingura, ndimwikiriza aikarre na nyowe ha kitebe kyange eky'obukama, nka nyowe oku nasingwire, naikarra na Isenyowe ha kitebe kye eky'obukama.
66003022	Anyakwina okutu, ahurre Mwoyo ebi arukugambira ebitebe eby'abaikiriza.’”
66004001	Ebi obu byahoire, nkaimukya amaiso narora orwigi rukingwirwe omu iguru! Kandi iraka nabandize kuhurra, nirigamba nk'ery'engwara, lyangambira liti: “Temba, oije hanu, nkwoleke ebiraabaho, binu bimazire kurugaho.”
66004002	Ahonaaho naijwaho Mwoyo, narora ekitebe ky'obukama kiteekaniziibwe omu iguru, kiikaliirweho omuntu.
66004003	Kandi Ogu ow'akaba akiikaliireho, akaba naayengeengeta nk'amabaale ag'omuhendo aganyakwetwa yasipi na saarudiyo; kandi ekitebe eki kikaba kyehinguliriziibwe omuhangazima ogurukusisana ibaale ly'omuhendo erinyakwetwa simaragido.
66004004	Ekitebe eki kikaba kyehinguliriziibwe ebitebe ebindi makumi abiri na bbina. Kandi ha bitebe ebi hakaba haikaliireho abakuru makumi abiri na bbana, bajwaire ebijwaro ebirukwera, baina ekondo za zaabbu ha mitwe yabo.
66004005	Omu kitebe eky'obukama haarugamu emirabyo erukumulikya, okubbaruka kw'enkuba n'okuhinda. Omumaiso gaakyo hakaba haroho etaara musanju ezirukwaka, ezirukumanyisa emyoyo musanju eya Ruhanga.
66004006	Omumaiso g'ekitebe eki hakaba haroho ekirukusisana nk'enyanja ey'ekirahule erukumuliikana nka kirisitaalo. Okwehinguliriza ekitebe, ha buli rubaju, hakaba haroho ebihangwa bbina ebyomeezi, biijwire amaiso embaju zoona, omu maiso n'enyuma.
66004007	Ekihangwa ekyomeezi eky'okubanza kikaba nikisisana entale; ekya kabiri kikaba nikisisana enimi; ekya kasatu, ha maiso kikaba nikisisana omuntu; kandi ekya kana kikaba nikisisana isamba kaharruka.
66004008	Ebihangwa ebi ebbina ebyomeezi, buli kimu kikaba kiina amapapa mukaaga, biina amaiso embaju zoona, aheeru n'omu nda; kandi nyamusana n'ekiro nibizina obutalekerra biti: “Ahikiriire, Ahikiriire, Ahikiriire, Mukama Ruhanga ow'obusobozi bwona, ayabaireho, anyakubaho, kandi ow'okwija!”
66004009	Buli kasumi ebihangwa ebyomeezi ebi obu byahaisanizaaga, obu byakugizaaga, kandi obu byasiimaga Ogu anyakwikaliire ha kitebe ky'obukama, Ogu anyakubaho ebiro byona,
66004010	nubwo abakuru amakumi abiri na bbana baajuumaraga omu maiso g'Ogu anyakusingire ha kitebe, kandi baramya Ogu anyakwomeera ebiro byona. Ekondo zaabbu bazinaga hansi omumaiso g'ekitebe nibazina bati:
66004011	“MUKAMA Ruhanga waitu, niiwe osemeriire kuheebwa ekitiinisa, okukugizibwa, n'obusobozi, habwokuba niiwe wahangire byona; bikahangwa kandi bikabaho nkooku wagondeze.”
66005001	Omu mukono ogw'obulyo gw'Ogu anyakusingire ha kitebe ky'obukama, nkaroramu omuzingo gw'ekitabu oguhandiikirwe embaju zombi, oguboherwe emanyiikirizo musanju;
66005002	kandi narora malaika ow'amaani naarangirra n'iraka likooto ati: “Nooha asemeriire kwanjurra omuzingo n'okucwa emanyiikirizo zagwo?”
66005003	Baitu hatabeho n'omu omwiguru, rundi omunsi, rundi okuzimu ayasoboire kwanjurra omuzingo n'okugusoma.
66005004	Na nyowe nkarra muno habw'okuburwaho n'omu ow'akaba asemeriire kwanjurra omuzingo n'okugusoma.
66005005	Nubwo omu ha bakuru yangambiire ati: “Leka kurra; orole Entale ey'orunganda rwa Yuda, Ekikoro kya Daudi, asingwire. Nahabweki uwe asobora kwanjurra omuzingo n'okubambura emanyiikirizo zagwo musanju.”
66005006	Hagati y'ekitebe ky'obukama n'ebihangwa bbina ebyomeezi, n'omu bakuru abo hagati, nkarora Omwana gw'Entaama ayemeriire, naasisana nk'anyakutambirwe, aina amahembe musanju n'amaiso musanju, agarukumanyisa emyoyo musanju Ruhanga ei yatumire omunsi yoona.
66005007	Yagenda yaiha omuzingo omu mukono ogw'obulyo ogw'Ogu ow'akaba asingire ha kitebe ky'obukama.
66005008	Obu yamazire kutwara omuzingo, ebihangwa ebbina ebyomeezi n'abakuru amakumi abiri na bbana baajuumara omumaiso g'Omwana gw'entaama, buli omu akwasire endongo n'ebibindi bya zaabbu ebiijwire omugaju, nubwo bumanyisa okusaba kw'abahikiriire.
66005009	Baazina ekizina ekihyaka nibagamba bati: “Niiwe osemeriire kutwara omuzingo n'okubambura emanyiikirizo zagwo, habwokuba okaitwa, wacungurra Ruhanga abantu n'okufa kwawe, noobaiha omu buli ruganda, buli ngambo, omu bantu boona n'omu mahanga goona.
66005010	Wabafoora bukama kandi banyakatagara ba Ruhanga waitu, nubo balirema omunsi.”
66005011	Omu kubonekerwa kwange nahurra amaraka ga bamalaika baingi batarukusobora kubarwa, beehinguliriize ekitebe ky'obukama, n'ebihangwa ebyomeezi, n'abakuru abo.
66005012	Boona nibagamba n'iraka likooto bati: “Mwana gw'Entaama ayatambirwe asemeriire kuheebwa obusobozi, obuguuda, amagezi, amaani, okunyumizibwa, ekitiinisa n'okukugizibwa!”
66005013	Kandi nkahurra ebihangwa byona ebiri omwiguru, omunsi, okuzimu, n'omu nyanja na byona ebinyakugirumu nibigamba biti: “Ogu anyakusingire ha kitebe ky'obukama, hamu n'Omwana gw'Entaama, bakugizibwe, banyumizibwe, baheebwe ekitiinisa n'obusobozi ebiro n'ebiro!”
66005014	Kandi ebihangwa ebbina ebyomeezi byagamba biti: “Nukwo kibe kiti!” Abakuru baajuumara ha nsi, baaramya.
66006001	Nubwo narozire Omwana gw'Entaama naabambura emanyiikirizo ey'okubanza ha manyikirizo musanju, kandi nahurra ekimu ha bihangwa ebbina ebyomeezi nikigamba n'iraka nk'ery'okuhinda kw'enkuba kiti: “Rugayo!”
66006002	Narora embaraasi rweru, etemberwe omuntu akwasire obuta; yaheebwa ekondo, yaramaga kusingura kandi yasingurra kimu.
66006003	Omwana gw'Entaama obu yabambwire emanyiikirizo eya kabiri, nahurra ekihangwa ekyomeezi ekya kabiri nikigamba kiti: “Rugayo!”
66006004	Haarugayo embaraasi endi rugaaju. Ow'akaba agitembere yaikirizibwa kwiha obusinge omunsi, nukwo abantu baitangane; kandi yaheebwa empirima enkooto.
66006005	Omwana gw'Entaama obu yabambwire emanyiikirizo eya kasatu, nahurra ekihangwa ekyomeezi ekya kasatu nikigamba kiti: “Rugayo!” Narora embaraasi rwozi. Ow'akaba agitembere akwasire minzaani omu ngaro ze;
66006006	nahurra ekirukusisana iraka niryema hagati y'ebihangwa bbina abyomeezi, nirigamba liti: “Endengo ey'engano erukwera ebe mpeera y'ekiro kimu; baitu amagita n'amarwa obikwate mpora!”
66006007	Omwana gw'Entaama obu yabambwire emanyiikirizo eya kana, nahurra iraka ery'ekihangwa ekyomeezi ekya kana nirigamba liti: “Rugayo!”
66006008	Narora embaraasi rubuubi. Ow'akaba agitembere, ibara lye nuwe Rufu, kandi Kuzimu emuhondiire; byaheebwa obusobozi ha kimu kya kana eky'ensi, okukiisa empirima, kiihe, ebidanda, n'enyamaiswa ez'omunsi.
66006009	Omwana gw'Entaama obu yabambwire emanyiikirizo eya kataano, narora hansi y'itambiro emyoyo y'abo abaisirwe habw'ekigambo kya Ruhanga, na habw'obwakaiso obu baahaire;
66006010	baatoka n'iraka likooto bati: “Ai Kamarabyona, ahikiriire kandi ow'amazima, olimara kasumi ki otakacweriire musango abo abaikara omunsi, kandi olibahoora di enzigu habw'esagama yaitu?”
66006011	Nubwo buli omu omuli bo yahairwe ekanzu erukwera, kandi baagambirwa kwongera kuhuumuraho akasumi, okuhika omuhendo ogw'abaheereza bagenzi baabo na bataahi baabo ab'okwitwa nka bo obu gulikahika.
66006012	Omu kubonekerwa kwange, Omwana gw'Entaama obu yabambwire emanyiikirizo eya mukaaga, haabaho omusisa ogw'amaani; izooba lyaraara, lyasisana orugoye orurukwiragura, okwezi kwona kwatukura nk'esagama,
66006013	enyunyuuzi eza haiguru zaaragalika hansi, nk'omuti omutini oku guragalikya ebijuma byagwo omu bwire bwa kasambura obu gutengesibwa ihunga;
66006014	iguru lyahwaho nk'omuzingo ogukubirwe, buli rusozi na buli kizinga byaihururwa omu biikaro byabyo.
66006015	Nubwo abakama b'ensi n'abantu ab'ekitiinisa, engabwa ez'amahe, abaguuda, ab'amaani kandi buli muntu: omwiru n'ow'obugabe baayeserekere omu maingira n'omu mabaale ag'omu nsozi;
66006016	baataagira ensozi n'amabaale ago bati: “Mutugwere, mutusereke amaiso g'Ogu anyakusingire ha kitebe ky'obukama; kandi mututabule ekiniga ky'Omwana gw'Entaama;
66006017	habwokuba ekiro kikuru eky'okucweraho omusango kihikire, nooha asobora kukyemera?”
66007001	Ebi obu byahoire, nkarora bbana beemeriire ha mbaju ina ez'ensi, nibatangirayo emiyaga ena ey'ensi, haleke kubaho omuyaga ogurukuteera omunsi, ha nyanja rundi ha muti gwona.
66007002	Nagaruka narora malaika ondi naatemba naaruga Buruga-izooba, akwasire emanyiikirizo ya Ruhanga omwomeezi, yayeta n'iraka likooto bamalaika abbana abakaba bahairwe obusobozi obw'okukora kubi ensi n'enyanja,
66007003	naagamba ati: “Mutakora kubi ensi, enyanja noobu yakuba emiti, okuhika obu turakamara okuta emanyiikirizo ha buso bw'abaheereza aba Ruhanga waitu.”
66007004	Kandi nahurra omuhendo gw'abatairweho emanyiikirizo, baahikaga akasiiriira kamu, obukumi bbuna mu nkumi ina, abaarugire omu buli ruganda orw'Abaisirairi.
66007005	Ab'omu ruganda rwa Yuda abatairweho emanyiikirizo kakumi mu nkumi ibiri; ab'omu ruganda rwa Rubbeeni, kakumi mu nkumi ibiri; ab'omu ruganda rwa Gadi, kakumi mu nkumi ibiri;
66007006	ab'omu ruganda rw'Aseeri, kakumi mu nkumi ibiri; ab'omu ruganda rwa Nefutaali, kakumi mu nkumi ibiri; ab'omu ruganda rwa Manaasse, kakumi mu nkumi ibiri;
66007007	ab'omu ruganda rwa Simyoni, kakumi mu nkumi ibiri; ab'omu ruganda rwa Leevi, kakumi mu nkumi ibiri; ab'omu ruganda rwa Isaakaari, kakumi mu nkumi ibiri;
66007008	ab'omu ruganda rwa Zebbuluni, kakumi mu nkumi ibiri; ab'omu ruganda rwa Yosefu, kakumi mu nkumi ibiri; ab'omu ruganda rwa Benyamiini abatairweho emanyiikirizo, kakumi mu nkumi ibiri.
66007009	Ebi obu byahoire, narora ekitebe kikooto eky'abantu, omuntu aba ataakusoboire kubara, abaarugire omu mahanga goona, omu nganda zoona, omu bantu boona n'omu ngambo zoona beemeriire omumaiso g'ekitebe ky'obukama, n'omumaiso g'Omwana gw'Entaama, bajwaire ekanzu ezirukwera, bakwasire omu ngaro amataagi g'enkindo,
66007010	nibatokera haiguru n'iraka likooto bati: “Okujuna nikuruga hali Ruhanga waitu anyakusingire ha kitebe ky'obukama, na hali Omwana gw'Entaama!”
66007011	Kandi bamalaika abakaba beemeriire beehinguliriize ekitebe ky'obukama, beehinguliriize n'abakuru, n'ebihangwa bbina ebyomeezi, baajuumara omu maiso g'ekitebe ky'obukama, baaramya Ruhanga,
66007012	nibagamba bati: “Nukwo kibe kiti! Ruhanga waitu anyumiziibwe kandi aheebwe ekitiinisa, amagezi, okusiimwa, okukugizibwa, obusobozi n'amaani obusinge bwona! Amiina.”
66007013	Nubwo omu hali abakuru yankagwize ati: “Banu abajwaire ekanzu ezirukwera nibaha, kandi barugire nkaha?”
66007014	Nyowe namugarukamu nti: “Waitu, niiwe orukumanya.” Nandiki uwe ati: “Banu nubo abo abaarugire omu mihito mingi; baayogya ekanzu zabo, baazeereza omu sagama ey'Omwana gw'Entaama.
66007015	Nikyo barukwemererra omumaiso g'ekitebe ekya Ruhanga, nibamuheereza omunju ye nyamusana n'ekiro; kandi Ogu anyakusingire ha kitebe ky'obukama, alibasangirra n'ekitiinisa kye.
66007016	Tibaligaruka kurumwa njara, noobwakubaire kukwatwa iroho; tibaliteerwa musana, noobu kyakubaire ekibabu kyagwo.
66007017	Habwokuba Omwana gw'Entaana anyakwemeriire omu maiso g'ekitebe ky'obukama, aliba muliisa wabo, alibeebembera abahikye ha nsoro ez'amaizi ag'obwomeezi; kandi Ruhanga alibasusura amaizi goona ag'omumaiso gabo.”
66008001	Omwana gw'Entaama obu yabambwire emanyiikirizo eya musanju, haabaho okuculeera omu iguru okumara nk'ekicweka ky'esaha.
66008002	Nubwo narozire bamalaika musanju abeemerra omumaiso ga Ruhanga baaheebwa engwara musanju.
66008003	Haija malaika ondi yayemerra haihi n'itambiro, aina ekiswa kya zaabbu; yaheebwa emigaju nyingi ey'okwotera hamu n'eby'okusaba kw'abahikiriire ebikaba biri ha itambiro lya zaabbu omumaiso g'ekitebe ky'obukama;
66008004	kandi omwika gw'omugaju gwaimuka omu maiso ga Ruhanga hamu n'eby'okusaba kw'abahakiriire, byona byaruga omu mukono gwa malaika ogu.
66008005	Aho malaika yakwata ekiswa kya zaabbu, yakiijuza omurro ogwa ha itambiro, yakihungura omunsi; enkuba zaabbaruka, emirabyo yamulikya, haabaho n'omusisa.
66008006	Nubwo bamalaika musanju abakaba baina engwara musanju, baayeteekaniza kuziteera.
66008007	Malaika ow'okubanza yateera engwara ye, haazooka orubaale n'omurro bitabwirwemu esagama, byagwa omunsi; kimu kya kasatu eky'ensi kyamekuka, n'ekimu kya kasatu eky'emiti n'obunyansi, byona byahya.
66008008	Malaika owa kabiri yateera engwara ye, ekintu ekirukusisana orusozi orukooto orurukwaka omurro, kyagwa omu nyanja.
66008009	Kimu kya kasatu eky'enyanja kyafooka sagama, n'ekimu kya kasatu eky'ebihangwa ebyomeezi ebiri omu nyanja kyafa, kandi kimu kya kasatu eky'emeeri kyahwerekerezibwa.
66008010	Malaika owa kasatu yateera engwara ye, enyunyuuzi enkooto yaruga omu iguru, neeyaka nk'ekimuli, yagwa ha kimu kya kasatu eky' ebisaaru na ha maziba.
66008011	Ibara ly'enyunyuuzi egi, niyo Nyakusarra. Kimu kya kasatu eky'amaizi gasarra pe, gaita abantu baingi, habwokuba gakaba gasaaliire.
66008012	Malaika owa kana yateera engwara ye, kimu kya kasatu eky' izooba kyateerwa, hamu n'ekimu kya kasatu eky'okwezi, na kimu kya kasatu eky'enyunyuuzi. Ekyarugiremu: kimu kya kasatu eky'ekyererezi kyabyo kyaswekwa omwirima, omusana gukamara kimu kya kasatu ky'ekiro gutarukujwa. Okwezi n'enyunyuuzi nabyo byamara kimu kya kasatu ky'ekiro bitarukujwa.
66008013	Aho narora kandi nahurra isamba erikaba nirihurruka omu burangasa, niryamuza n'iraka likooto liti: “Ziribabona, ziribabona, ziribabona abaliba bali omunsi engwara ezindi isatu obu zirigamba, bamalaika abasatu ezi bali haihi kuteera!”
66009001	Malaika owa kataano yateera engwara ye, narora enyunyuuzi eyarugire omwiguru, yagwa hansi; enyunyuuzi egi yaheebwa ekisumuruzo eky'omunwa ogw'ekiina ekitaina h'okugarukira,
66009002	yakingura omunwa gw'ekiina eki. Omu munwa gwakyo haarugamu omwika ogurukusisana ogw' ekikoomi. Izooba n'oburangasa byaswekwa omwika ogwarugire omu munwa gw'ekiina.
66009003	Omu mwika ogu haarugamu enzige, zaija omunsi, zaaheebwa obusobozi obw'okwokya abantu nk'enge ez'omunsi.
66009004	Zaatangwa kukora kubi obunyansi bw'omunsi, n'ekimera kyona ekibisi rundi omuti gwona; baitu ikaheebwa obusobozi hali abo bonka abataina manyikirizo ya Ruhanga ha buso bwabo.
66009005	Ikaikirizibwa kubacanza okumara ameezi ataano, hatali kubaita; kandi okwokya kwazo kukaba nikusisana nk'okw'enge obu eyokya omuntu.
66009006	Omu meezi ago ataano, abantu baliserra orufu baitu tibalirubona; balyegomba kufa, nakwo kulibairuka.
66009007	Omu nzooka, enzige ezi ikaba niisisana nk'embaraasi ezitegekiirwe obulemu. Ha mitwe yazo hakaba haroho ebirukusisana ekondo za zaabbu; amaiso gaazo gasisanaga nk'amaiso g'abantu.
66009008	Ebyoya byazo byasisanaga nk'isoke ly'abakazi, kandi amaino gaazo gali nk'ag'entale.
66009009	Zikaba ziina ebigaragamba ebirukusisana ekyoma eky'okwekingira ha kifuba, okuhuuma kw'amapapa gaazo kwasisanaga okuhuuma kw'ebigaali bingi ebirukusikwa embaraasi ezirukwiruka enziriga nizigenda ha bulemu.
66009010	Zikaba ziina emikira enyakwina emibuli nk'ey'enge, kandi omu mikira yazo nuho hali obusobozi bw'okucanza abantu okumara ameezi ataano.
66009011	Ziina omukama arukuzirema, nuwe malaika ow'ekiina ekitaina h'okugarukira; omu Ruhebburaayo, ibara lye nuwe Abadooni, kandi omu Rugiriiki ayetwa Apolyoni (amakuru gaalyo Omuhwerekereza).
66009012	Omuhito ogw'okubanza guhoire, hati hakyasigaire emihito endi ebiri.
66009013	Nubwo malaika owa mukaaga yatiire engwara ye, kandi nahurra iraka erirukuruga omu mbaju ina ez'itambiro erya zaabbu erinyakuli omumaiso ga Ruhanga.
66009014	Iraka lyagambira malaika owa mukaaga, ow'akaba aina engwara, liti: “Lekera bamalaika abbana abaabohiirwe ha kisaaru ekikooto Efuraate.”
66009015	Bamalaika abbana baalekerwa, nubo abakaba bategekiirwe esaaha, ekiro, okwezi n'omwaka ogw'okwitiramu kimu kya kasatu eky'abantu.
66009016	Omuhendo ogw'amahe ogw'abarwanira ha mbaraasi gwahikaga obukaikuru bikumu bibiri; omuhendo gwabo nkaguhurra.
66009017	Omu kwolekwa kwange, nukwo narozire nti embaraasi n'abakaba bazitembere: bakaba bajwaire ebyoma eby'okwekingira ha kifuba eby'erangi nk'ey'omurro rundi ey'ibaale ery'omuhendo ey'erangi ya bbururu, n'ey'obuganga; kandi emitwe y'embaraasi ekaba neesisana emitwe y'entale, omu kanwa kaazo haarugamu omurro, omwika n'obuganga.
66009018	Enfu ezi isatu nizo zaisire kimu kya kasatu eky'abantu: omurro, omwika, n'obuganga ebyarugire omu kanwa k'embaraasi ezi.
66009019	Habwokuba obusobozi bw'embaraasi buli omu kanwa kaazo n'omu mikira yazo; emikira yazo ina emitwe erukusisana enjoka, kandi niyo zeekonyeza kutema abantu.
66009020	Abantu abaasigaireho, abataraisirwe nfu ezi, bateegarukemu ebikorwa ebi baakozire n'emikono yabo, noobu kwakuba kuleka kuramya emizimu n'embandwa ebyaheesirwe omu zaabbu, omu feeza, omu mulinga rundi ebyabaizirwe omu mabaale n'omu miti, ebintu ebitasobora kurora rundi kuhurra rundi kurubata.
66009021	Kandi bateegarukemu obwisi bwabo, oburogo bwabo, obusiihani bwabo, n'obusuma bwabo.
66010001	Aho narora malaika ondi ow'amaani naasirimuka naaruga omu iguru, ali omu kicu, n'omuhangazima guli haruguru y'omutwe gwe. Ha maiso ge nigangasana nk'izooba, amaguru ge gali nk'enyomyo z'omurro.
66010002	Omu mukomo gwe akwasire akazingo k'ekitabu akasuukwirwe. Okuguru kwe okw'obulyo yakuta ha nyanja, kandi okw'obumoso yakuta ha bwerre.
66010003	Yayamirra n'iraka likooto nk'entale erukubbuukura. Obu yayamiriire, enkuba musanju zaagamba.
66010004	Enkuba omusanju obu zaamazire kugamba, nkaba nyeteekaniize kuhandiika, baitu nahurra iraka erirukuruga omwiguru nirigamba liti: “Enkuba musanju, ebi zaagamba obiculerre, otabihandiika.”
66010005	Malaika ou naboine ayemeriire ha nyanja na ha bwerre, omukono gwe ogw'obulyo yagwimukya haiguru,
66010006	yarahira Ogu anyakwomeera ebiro byona, ayahangire iguru, ensi, anyanja, n'ebinyakubirumu byona, naagamba ngu, tihakyaroho kukeerereza okundi,
66010007	baitu omu biro malaika owa musanju ebi aliterramu engwara, nubwo Ruhanga alihikiriza entegeka ye ey'ensita nkooku yagambiire abarangi abamuheereza.
66010008	Nubwo iraka eri nahuliire niriruga omwiguru, lyayongera lyangambira liti: “Genda oihe akazingo k'ekitabu ekyanjurwirwe omu ngaro za malaika anyakwemeriire ha nyanja na ha bwerre.”
66010009	Nagenda hali malaika ogu, namusaba ampe akazingo k'ekitabu. Uwe yangarukamu ati: “Nkako, kakwate okalye; nikaija kukuruma omu nda, baitu omu kanwa karakunurra nk'obwoki.”
66010010	Akazingo ako nakaiha omu mukono gwa malaika nakalya; omu kanwa kange kakaba nikanura nk'obwoki, baitu obu namazire kukalya, narumwa omu nda.
66010011	Malaika yangambira ati: “Osemeriire kugaruka kuranga ebiriizira abantu ab'enganda nyingi, amahanga, engambo, n'abakama.”
66011001	Hanyuma naheebwa oruti orw'okulengesa, orurukusisana orubango; haabaho ayandagiire ati: “Imuka, olenge Enju ya Ruhanga n'itambiro, kandi obale abo abaramizaamu;
66011002	baitu otalenga ezigati ey'aheeru y'Enju egi; yo ogireke, habwokuba ehairwe Abanyamahanga kandi balirubaatirra orubuga orurukwera okumara ameezi makumi ana n'abiri.
66011003	Kandi abakaiso bange ababiri ndibaha obusobozi obw'okuranga okumara ebiro rukumi rumu omu bikumi bibiri n'enkaaga, baliranga bajwaire ebiguniya.”
66011004	Abakaiso abo niyo emiti ey'oliva, n'ebikondo bibiri eby'etaara ebinyakuli omu maiso ga MUKAMA w'ensi yoona.
66011005	Kakuba habaho weena arukubakora kubi, omurro gulibaruga omu kanwa, gumaleho abanyanzigwa baabo. Kakuba habaho weena arukubakora kubi, nawe nukwo ali w'okwitwa ati.
66011006	Baina obusobozi obw'okukinga iguru, nukwo enjura ereke kugwa omu biro ebi balimara nibaranga. Kandi baina obusobozi ha maizi okugahindura sagama, n'okuleeta omunsi buli muhito gwona ha bakagondiize hoona.
66011007	Obu balikamara kuha obwakaiso bwabu, ekinyamaiswa ekinyakuruga omu kiina ekitaina h'okugarukira kiribarwanisa, kibasingule, kibaite;
66011008	kandi emitumbi yabu erigaraamirra omu ikuute ery'orubuga orukuru nambere MUKAMA wabo yabambiirwe ha musaraba, orubuga orusisanizibwa Sodomu na Misiri.
66011009	Abantu aba buli mulingo, buli ruganda, buli ngambo, n'aba buli ihanga emitumbi yabo baligihanga amaiso okumara ebiro bisatu n'ekicweka, batarukwikiriza eziikwe omu kituuro.
66011010	Kandi abo abaliba bali omunsi balibeebugira, balisemererwa kandi balitwekerangana ebisembo, habwokuba abarangi abo ababiri baabatuntuzaaga muno.
66011011	Baitu obu haahingwireho ebiro bisatu n'ekicweka, orwoya orw'obwomeezi orwarugire hali Ruhanga rukabataahamu, baayemerra; n'abo boona abaababoine baatiina muno.
66011012	Nubwo abakaiso abo ababiri baahuliire iraka likooto erirukuruga omwiguru nirigamba liti: “Mutembe, mwije hanu!” Baatemba omu iguru, bali omu kicu, abanyanzigwa baabo nibabarora.
66011013	Kandi omu kasumi ako haabaho omusisa ogw'amaani, kimu kya ikumi eky'orubuga kyagwa; abantu kasanju baitwa omusisa, kandi abaasigaireho baatina muno, baakugiza Ruhanga ow'omwiguru.
66011014	Omuhito ogwa kabiri guhoire, hati ogwa kasatu gumalize kwija.
66011015	Nubwo malaika owa musanju yatiire engwara ye, omu iguru haahulirwa amaraka makooto agaagambire gati: “Obukama bw'ensi buhindukire, bwaba bwa MUKAMA waitu n'Ogu ou yaseesireho amagita (nuwe Kristo), kandi alirema ebiro byona.”
66011016	Abakuru amakumi abiri na bbana abanyakwikarra ha bitebe byabu omu maiso ga Ruhanga baajuumara, baamuramya,
66011017	nibagamba bati: “Nitukusiima MUKAMA Ruhanga ow'obusobozi bwona, anyakuroho kandi ayabaireho, habwokuba oyegaruliire obusobozi bwawe, wajuumura engoma.
66011018	Amahanga gakabiihirwa muno, hati akasumi kawe kahikire ak'okugafubira: abafiire okucwerwa omusango, n'abaheereza baawe okuheebwa empeera, nubo abarangi n'abahikiriire n'abo abakutiina, abato n'abakuru kandi nuko kasumi ak'okumaraho abahwerekereza ensi.”
66011019	Aho Enju ya Ruhanga ey'omwiguru yakingurwa, kandi esanduuko ey'endagaano yazooka omu Nju ye; haabaho emirabyo, okuhinda kw'amaani, okubbaruka kw'enkuba, omusisa n'orubaale rwingi.
66012001	Kandi haazooka omwiguru ekintu ekirukuhuniriza muno: omukazi ajwaire izooba, okwezi kuli hansi y'ebigere bye, kandi ha mutwe ajwaire ekondo ey'enyunyuuzi ikumi na ibiri.
66012002	Omukazi ogu akaba akulize, naataaga habw'okurumwa ebisa, ali omu busaalizi obw'okuzaara.
66012003	Kandi omwiguru haazooka ekirukuhuniriza ekindi; nikyo ekijoka ekikooto ekirukutukura, ekiina emitwe musanju, amahembe ikumi, n'ekondo musanju ha mitwe yakyo.
66012004	Omukira gwakyo gwasingorra kimu kya kasatu eky'enyunyuuzi ez'omwiguru, gwazinaga hansi. Ekijoka kyayemerra omumaiso g'omukazi ow'akaba ali haihi kuzaara, nukwo kisonsomere omwana we naakyamuzaara ati.
66012005	Yazaara omwana w'obwojo ow'akaba ali w'okulema amahanga goona naagalemesa omwigo ogw'ekyoma, baitu omwana we yasahurwa, yatwarwa omba Ruhanga na ha kitebe eky'obukama bwe.
66012006	Omukazi yairukira omwirungu nambere Ruhanga akaba amuteekaniriize ekiikaro h'asobora kuroleererwa kurungi okumara ebiro rukumi bibiri n'enkaaga.
66012007	Nubwo obulemu bwacwekere omwiguru, Mikairi na bamalaika be baarwana n'ekijoka; kandi ekijoka na bamalaika baakyo baarwana,
66012008	baitu baasingurwa, kandi tibaagaruka kutunga kiikaro omu iguru.
66012009	Ekijoka eki kikooto kyahungurwa hansi, niyo enjoka egi eya ira enyakwetwa Omwohi kandi Sitaani, anyakubiihabiiha ensi yoona--yahungurwa omunsi hamu na bamalaika be.
66012010	Kandi nahurra iraka erikooto omwiguru nirigamba liti: “Hati okujuna, amaani, n'obukama bwa Ruhanga waitu hamu n'obusobozi obwa Kristo we biizire, habwokuba omulegi wa bagenzi baitu, anyakubalega hali Ruhanga waitu nyamusana n'ekiro, abingirwe omwiguru.
66012011	Bamusingwize okufa kw'Omwana gw'Entaama n'obwakaiso bw'amananu obu bamuheriire; batataatirre bwomeezi bwabo, nangwa baikiriza n'okumufeera.
66012012	Nahabweki, semererwa iwe iguru, na inywe abaliikaramu! Baitu ziribabona inywe ensi n'enyanja, habwokuba Omwohi abaiziiremu aina ekiniga kingi, kandi amanyire nkooku asigaize akasumi kake!”
66012013	Ekijoka obu kyarozire nkooku kihungwirwe omunsi, kyaronza omukazi ayazaire omwana omwojo.
66012014	Baitu omukazi akaheebwa amapapa abiri ag'isamba erikooto, nukwo asobole kwiruka ekijoka, agende omu irungu, omu kiikaro nambere akaba naija kuroleerererwa okumara akasumi akali nk'emyaka esatu n'ekicweka.
66012015	Ekijoka eki kyabooga ekisaaru ky'amaizi maingi, nikigaiha omu kanwa kaakyo, gahondere omukazi, nukwo entunga yago emutwale hara;
66012016	baitu ensi yakoonyera omukazi agu, yayesama, yamira ekisaaru ekyaboogerwe ekijoka.
66012017	Nubwo ekijoka kyabiihiriirwe omukazi, kyagenda kurwanisa oruzaaro rwe orwasigaireho, nubo abo abakwata Ebiragiro bya Ruhanga kandi abajurra Yesu.
66012018	Nubwo ekijoka kyayesimbire ha musa gw'enyanja.
66013001	Nyowe nkaba nyemeriire ha musa gw'enyanja; kandi narora ekinyamaiswa nikiimuka omu nyanja kiina amahembe ikumi, emitwe musanju, ekondo ikumi ha mahembe gaakyo, kandi ha mitwe yakyo hahandiikirweho ibara erirukujuma Ruhanga.
66013002	Ekinyamaiswa eki narozire, kikaba nikisisana engo, ebigere byakyo nibisisana eby'edubu, akanwa kaakyo nikasisana ak'entale. Ekijoka kyakiha amaani gaakyo, n'ekitebe kyakyo eky'obukama, n'obusobozi bwakyo obwingi.
66013003	Ogumu ha mitwe yakyo gukaba nigusisana ogwina ekihuta ekirukusobora kukiita, baitu ekihuta eki ekyakusoboire kukiita, kyakira; kandi abantu boona ab'ensi bahondera ekinyamaiswa bahuniriire.
66013004	Abantu baaramya ekijoka eki, habwokuba obusobozi bwakyo kikabuha ekinyamaiswa, kandi baaramya n'ekinyamaiswa nibagamba bati: “Nooha arukusisana ekinyamaiswa, kandi nooha asobora kukirwanisa?”
66013005	Ekinyamaiswa eki kyaheebwa akanwa k'okugamba ebigambo eby'okwekuliriza n'eby'okujuma Ruhanga, kandi kyaikirizibwa okukozesa obusobozi bwakyo okumara ameezi amakumi ana n'abiri.
66013006	Kyayesamya akanwa kaakyo kubaza eby'okujuma Ruhanga, nikijuma ibara lye, n'ekiikaro eki aikaramu, n'abo abaikara omwiguru.
66013007	Kandi kyaikirizibwa okurwanisa abantu ba Ruhanga n'okubasingura. Kyaheebwa obusobozi ha nganda zoona, ha bantu boona, ha ngambo zoona, na ha mahanga goona.
66013008	Kandi boona abaikara omunsi baliramya ekinyamaiswa eki. Nubo abo ab'amabara gaabo gatarahandiikiirwe okuruga ha kuhangwa kw'ensi omu kitabu eky'obwomeezi eky'Omwana gw'Entaama ayatambirwe.
66013009	Anyakwina okutu, ahurre:
66013010	Ogu ow'okunyagwa, anyagwe omu bwiru; ogu anyakwisa empirima, nawe aitwe n'empirima. Aho nuho harukwetaagirwa okwikiriza n'okugumiisiriza okw'abantu ba Ruhanga.
66013011	Nubwo narozire ekinyamaiswa ekindi ekyakununukire omu itaka; kiina amahembe abiri nk'entaama, kyabaza nk'ekijoka.
66013012	Kyakozesa obusobozi bwona obw'ekinyamaiswa eky'okubanza, na kiri kikiroleeriire. Kyahambiriza ensi n'abagirumu kuramya ekinyamaiswa eky'okubanza ekyakizire ekihuta kyakyo eky'okukiita.
66013013	Kyakora ebirukuhuniriza, kyaragira omurro guruge omwiguru gugwe hansi, abantu nibarora.
66013014	Ebihuniriza ebi kyaikiriziibwe kukora omu maiso g'ekinyamaiswa eky'okubanza bikahabisa abo abaikara omunsi. Kikabaragira kukora ekisisani eky'okunyumirizaaho ekinyamaiswa eki ekyahutaaziibwe empirima, baitu kyagaruka kyayomeera.
66013015	Kyaikirizibwa kuhuuha orwoya omu kisisani eki ky'ekinyamaiswa, nukwo kisobole kubaza; kandi kyaikirizibwa n'okwita abo abarukwanga kuramya ekisisani eky'ekinyamaiswa.
66013016	Kyahambiriza boona, abato n'abakuru, abaguuda n'abanaku, ab'obugabe n'abairu, bateebweho akarorwaho ha mukono ogw'obulyo rundi ha buso,
66013017	nukwo haleke kubaho n'omu asobora kugura n'okutunda, rundi buli aina akarorwaho ako, niryo ibara ly'ekinyamaiswa, rundi enamba y'ibara lyakyo.
66013018	Eki kintu ky'okwetegereza: arukwetegereza ayezorre amakuru ag'enamba y'ekinyamaiswa eki, habwokuba nayo namba y'abantu. Enamba yakyo, rukaaga mu nkaaga, na mukaaga.
66014001	Nubwo narozire Omwana gw'Entaama ayemeriire ha rusozi Siyoni, hamu n'abantu akasiiriira kamu mu bukumi bbuna n'enkumi ina, abakaba bahandiikirwe ha buso ibara lye n'ibara lya Ise.
66014002	Kandi nahurra iraka erirukuruga omwiguru, nirisisana okuhirra okw'amaizi maingi kandi okugamba okw'enkuba ez'amaani. Iraka eri nahuliire likaba nirisisana nk'ery'abateezi b'endongo abarukuteera endongo zaabbu,
66014003	bakaba nibazina ekizina ekihyaka omumaiso g'ekitebe ky'obukama, n'omu maiso g'ebihangwa bbina ebyomeezi, n'omu maiso g'abakuru abo. Busaho n'omu ayasoboire kukwata ekizina eki, okwihaho abantu akasiiriira kamu mu bukumi bbuna n'enkumi ina abaacungwirwe omunsi.
66014004	Nubo abo abatarayesiisire n'abakazi, habwokuba batamanye bakazi; abo nubo bahondera Omwana gw'Entaama hoona h'akagenda; nubo abaacungwirwe omu bantu, bali munganuro gwa Ruhanga n'ogw'Omwana gw'Entaama.
66014005	Omu kanwa kaabu hatasangwemu bisuba, habwokuba tibaina kamogo.
66014006	Hanyuma narora malaika ondi naahurruka omu mwanya, aina Amakuru Amarungi agatalihwaho ag'okurangirra abo abaikara omunsi, ag'okurangirra amahanga goona, enganda zoona, ab'engambo zoona, n'abantu boona;
66014007	yagamba n'iraka likooto ati: “Mutiine Ruhanga kandi mumukugize, habwokuba akasumi ke ak'okucwa omusango kahikire; kandi muramye Omuhangi w'iguru n'ensi, enyanja n'ensoro zoona z'amaizi.”
66014008	Haakurataho malaika ondi, owa kabiri, ayagaambire ati: “Rugwire Bbabbulooni orubuga rukuru! Rugwire oru orwatamiize amahanga goona n'obubi obw'obusiihani bwarwo!”
66014009	Malaika ondi owa kasatu yabakurataho naagamba n'iraka likooto ati: “Kakuba omuntu weena aramya ekinyamaiswa eki n'ekisisani kyakyo, kandi akateebwaho akarorwaho ha buso rundi ha mukono,
66014010	nawe alinywa empotole ey'ekiniga kya Ruhanga, enyakwiturwirwe omu kikopo kye. Alibonabonesibwa omurro n'obuganga oburukwokya, bamalaika abahikiriire n'Omwana gw'Entaama baroleriire.
66014011	Omwika ogw'okubonesibwa kwabo guliikara nigucuuka ebiro n'ebiro; kandi abo abaramya ekinyamaiswa n'ekisisani, kyakyo hamu n'abanyakwina akarorwaho ak'ibara lyakyo, tibaligira kihuumuro nyamusana n'ekiro.”
66014012	Aho nuho harukwetaagirwa okugumiisiriza kw'abahikiriire. Nubo abo abakwata Ebiragiro bya Ruhangga kandi abaikiriza Yesu.
66014013	Kandi nahurra iraka erirukuruga omu iguru nirigamba liti: “Handiika oti: Okuruga hati, baina omugisa abafu abaraafeeraga omu MUKAMA.” Kandi Mwoyo naakigumya ati: “Mazimakwo baina omugisa, hati bahuumule, baleke emirimo yabu, habwokuba ebikorwa byabu bagenda nabyo!”
66014014	Nubwo narozire ekicu ekirukwera, kiikaliirweho omu arukusisana omwana w'omuntu, ajwaire ha mutwe ekondo ya zaabbu, akwasire omu ngaro enoijoro enyakutoire.
66014015	Malaika ondi yaruga omu Nju ya Ruhanga naayeta n'iraka likooto Ogu anyakwikaliire ha kicu naagamba ati: “Kwata enoijoro yawe ogese, habwokuba akasumi ak'okugesa kahikire, ebyokugesa by'ensi byeriire kimu.”
66014016	Nubwo Ogu anyakwikaliire ha kicu yahungya enoijoro ye omunsi, yagesa ensi.
66014017	Malaika ondi yaruga omu Nju ya Ruhanga ey'omwiguru, nawe akaba akwasire enoijoro enyakutoire.
66014018	Kandi malaika ondi yaruga ha itambiro, nuwe malaika anyakwina obusobozi ha murro, yayera n'iraka likooto Ogu anyakukwasire enoijoro enyakutoire naagamba ati: “Kwata enoijoro yawe osale ebijuma by'emizabbibbu ey'omunsi habwokuba byengere.”
66014019	Nubwo malaika yahungya enoijoro ye omunsi, yasoroza ebijuma by'emizaabbibbu y'omunsi, yabinaga omu ndeeba enkooto ey'ekiniga kya Ruhanga.
66014020	Ebijuma byajungirwa omu ndeeba aheeru y'orubuga oru, byarugwamu esagama nyingi, yatuuma kuhika ha sentimita kikumi mu ataano, yagera kukira ha kilomita bikumi bibiri mu kyenda.
66015001	Nubwo narozire omwiguru ekyamahano ekindi ekikuru kandi ekirukuhuniriza. Nubo bamalaika musanju abaina emihito musanju ey'okumalirra, habwokuba ekiniga kya Ruhanga niyo kirukugarukiraho.
66015002	Kandi nkarora ekintu ekirukusisana enyanja ey'ekirahule etabwirwemu omurro, n'abo abaasingwire ekinyamaiswa n'ekisisani kyakyo n'enamba y'ibara lyakyo beemeriire ha rubaju rw'enyanja ey'ekirahule, bakwasire omu ngaro endongo za Ruhanga.
66015003	Bakaba nibazina ekizina kya Musa omuheereza wa Ruhanga n'eky'Omwana gw'Entaama nibagamba bati: “Ai MUKAMA Ruhanga ow'obusobozi bwona, ebikorwa byawe bikuru kandi bihuniriza! Ai MUKAMA ow'obusinge bwona, emihanda yawe ehikire kandi y'amazima!
66015004	Ai MUKAMA nooha atalikutiina kandi atalikunyumiza? Niiwe wenka Ahikiriire. Amahanga goona galiija gakuramye, habwokuba encwa yaawe ey'obulyo, hati eyolekerwe.”
66015005	Ebi obu byahoire, nkarora omwiguru Enju ya Ruhanga erumu eheema y'obwakaiso ekingwirwe,
66015006	haarugamu bamalaika musanju baina emihito musanju kandi bajwaire ekanzu eza bafuta enungi erukunekaneka, beetegere omu kifuba emyeko ya zaabbu.
66015007	Kandi ekimu ha bihangwa ebbina ebyomeezi kyaha bamalaika musanju ebibindi musanju ebya zaabbu ebiijwire ekiniga kya Ruhanga anyakwomeera ebiro byona.
66015008	Enju yaijura omwika ogwarugire omu kitiinisa kya Ruhanga n'omu maani ge, kandi busaho n'omu ayasoboire kugitaaha okuhika emihito musanju eya bamalaika musanju obu yahoire.
66016001	Nubwo nahuliire iraka erikooto eryarugire omu Nju ya Ruhanga ey'omwiguru, nirigambira bamalaika omusanju liti: “Mugende museese omunsi ebibindi musanju eby'ekiniga kya Ruhanga.”
66016002	Malaika ow'okubanza yagenda yaseesa omunsi ebiri omu kibindi kye, abantu abakaba baina akororwaho ak'ekinyamaiswa kandi abaaramize ekisisani kyakyo baacweka ebihooya ebibi ebirukununka.
66016003	Malaika owa kabiri yaseesa omu nyanja ebiri omu kibindi kye, enyanja yafooka nk'esagama y'omuntu afiire, kandi buli kintu ekyomeezi ekikaba kiri omu nyanja kyafa.
66016004	Malaika owa kasatu yaseesa ebiri omu kibindi kye omu bisaaru n'omu maziba, byafooka sagama.
66016005	Nahurra malaika anyakurolerra amaizi ago naagamba ati: “Niiwe Ahikiriire, anyakuroho kandi ayabaireho, encwa yawe enu y'obulyo.
66016006	Habwokuba abantu bakaseesa esagama y'abarukwera n'abarangi, hati na Iwe obahaire esagama, niyo banywe. Niyo basemeriire!”
66016007	Kandi nahurra iraka erirukuruga ha itambiro nirigamba liti: “Ego, MUKAMA Ruhanga ow'obusobozi bwona, encwa yawe y'amazima kandi y'obulyo!”
66016008	Malaika owa kana yaseesa ebiri omu kibindi kye ha izooba, lyaikirizibwa okusiiriiza abantu n'ekibabu kyalyo.
66016009	Abantu baasiirizibwa ekibabu eky'amaani, kandi baakondereza ibara lya Ruhanga anyakwina obusobozi ha mihito egi, bateegarukemu kandi baayanga kumuha ekitiinisa.
66016010	Malaika owa kataano nawe yaseesa ebiri omu kibindi kye ha kitebe ky'obukama eky'ekinyamaiswa. Obukama bwakyo bwaswekwa omwirima; abantu baayeruma endimi habw'okuhururwa
66016011	baakondereza Ruhanga ow'omu iguru habw'okuhururwa oku n'ebihooya ebi bacwekere, baitu bateegarukemu ebi baakozire.
66016012	Malaika owa mukaaga yaseesa ebiri omu kibindi kye ha kisaaru ekikooto Efuraate. Amaizi gaakyo gaayomera kimu, nukwo hateekanizibwe omuhanda abakama abarukuruga Burugaizooba ogu basobora kurabamu.
66016013	Kandi narora emyoyo emibi esatu, erukusisana ebikere, neeruga omu kanwa k'ekijoka, omu kanwa k'ekinyamaiswa, n'omu kanwa k'omurangi ow'ebisuba.
66016014	Egi niyo myoyo ya Sitaani enyakukora ebihuniriza, enyakugenda omu bakama ab'ensi zoona kubasorooza baije ha bulemu ha kiro kikuru ekya Ruhanga ow'obusobozi bwona.
66016015	(“Dora, ninyija nk'omusuma! W'omugisa ogu anyakwikara naarora, akalina ebijwaro bye, nukwo aleke kugenda busa, abantu bakamurora enjuuro!”)
66016016	Emyoyo egi yasorooleza abakama omu kiikaro ekirukwetwa omu Ruhebburaayo: Aramagedoni.
66016017	Malaika owa musanju yaseesa omu mwanya gw'iguru ebiri omu kibindi kye. Iraka likooto lyaruga ha kitebe ky'obukama ekiri omu Nju ya Ruhanga nirigamba liti: “Kihoire!”
66016018	Haakurataho emirabyo, okuhinda kw'amaani, okubbaruka kw'enkuba, n'omusisa gw'amaani ogutakabahoga abantu baakaba kubaho omu nsi. Omusisa ogu gukaba gw'amaani muno.
66016019	Orubuga orukuru rwayahukanizibwa omu bicweka bisatu, n'embuga enkuru ez'amahanga zaagwa, zaahwerekerra, baitu Ruhanga ateebwe Bbabbulooni, yaijuka orubuga oruranganwa kurunywisa ekikopo kyona ekiijwire empotole ey'ekiniga kye.
66016020	Ebizinga byona byamirwa, n'ensozi zoona zaabura;
66016021	kandi orubaale orw'amabaale amakooto againa obulemeezi obwa kilo makumi ataano buli limu, rwaruga omwiguru rwateera abantu, kandi baakondereza Ruhanga habw'omuhito ogw'orubaale ogwabatiinisize muno.
66017001	Nubwo omu ha bamalaika omusanju abakaba baina ebibindi musanju, yaizire yangambira ati: “Rugayo, nkwoleke omusango ogucwerirwe malaaya rurangaanwa, nurwo rubuga oruli hagati y'ebisaaru bingi.
66017002	Nuwe ayasiihaine n'abakama b'ensi; kandi abantu abaikara omunsi baatamiizibwa obubi bw'obusiihani bwe.”
66017003	Malaika yantwara omwirungu ndi omu Mwoyo Ahikiriire, narora omukazi aikaliire ha kinyamaiswa rugaaju, ekinyakwijwire amabara maingi agarukujuma Ruhanga, kiina emitwe musanju n'amahembe ikumi.
66017004	Omukazi akaba ajwaire ekijwaro eky'erangi ya kahuukya n'erukutukura tukutuku, ayekunisize n'ezaabbu, amabaale g'omuhendo n'eruuru. Omu ngaro akwasire ekikopo kya zaabbu ekiijwire ebinugwa n'obubi obw'obusiihani bwe.
66017005	Ha buso bwe hahandiikirweho ibara eritarukumanywa makuru nirigamba liti: “Babbulooni orubuga orukuru, kizaara abamalaaya n'ebinugwa eby'ensi yoona.”
66017006	Kandi narora omukazi atamiire esagama ey'abantu ba Ruhanga n'ey'abakaiso abaferiire Yesu. Obu narozire omukazi ogu nkahunirra muno;
66017007	nukwo malaika ogu kunkaguza ati: “Kiki ekirukukuhuniriza? Kankwatire ensita ey'omukazi ogu kandi n'ey'ekinyamaiswa eki atembere eky'emitwe musanju n'amahembe ikumi.
66017008	Ekinyamaiswa eki orozire, kikaba kiroho, hati tikiroho, baitu nikiija kugaruka nikiruga omu kiina ekitaina h'okugarukira, nukwo kigende kihwerekereziibwe. Kandi abantu abaikara omunsi, ab'amabara gaabu batarahandiikirwe omu kitabu eky'obwomeezi ensi yakaaba kuhangwa, balihunirra kurora ekinyamaiswa eki, habwokuba kikaba kiroho, hati tikiroho, baitu nikiija kugaruka.
66017009	“Kinu nikikengwa omuntu ow'amagezi: emitwe musanju neemanyisa ensozi musanju omukazi ezi aikaliireho;
66017010	kandi neemanyisa abakama musanju: abataano halibo bakafa, omu aroho, kandi ondi takaizire; baitu obu aliija, aliikaraho akasumi kake.
66017011	Kandi ekinyamaiswa ekikaba kiroho, ekitaroho hati, nuwe mukama owa munaana, baitu naabalirwa omu bali omusanju kandi naija kuhwerekerezibwa.
66017012	“Amahembe ikumi ag'orozire nigamanyisa abakama ikumi abatakabaire kuteera engoma, baitu nibaija kulemera hamu n'ekinyamaiswa eki kumara esaaha emu yonka.
66017013	Abo bakaikirraniza, baacwa amagezi ag' okukwasa ekinyamaiswa eki amaani gaabo n'obusobozi bwabo.
66017014	Balirwanisa Omwana gw'Entaama, baitu uwe alibasingura, habwokuba nuwe Mulemi w'abalemi kandi MUKAMA w'abakama. Kandi balisingurwa abo abali hamu nawe, nubo abaayesirwe, abaakomerwe kandi abeesigwa.”
66017015	Malaika yagaruka yangambira ati: “Ebisaaru ebi orozire nambere malaaya aikaliire, nibimanyisa abantu ab'emiringo nyingi, ebitebe by'abantu, amahanga n'engambo nyingi.
66017016	Kandi amahembe ikumi ag'orozire, go hamu n'ekinyamaiswa birinoba malaaya ogu, birimwehindukirra, birimutwara busa, birijunjubura omubiri gwe, birimusiiririza kimu n'omurro,
66017017	habwokuba Ruhanga akakita omu mitima yabo okwikirraniza n'okuhikiriza entegeka ei yamutegekiire, nukwo obusobozi bwabo obw'okulema babuhe ekinyamaiswa okuhika ebigambo bya Ruhanga obu birikahikirizibwa.
66017018	Omukazi ou orozire, nurwo rubuga orukuru orunyakulema abakama b'ensi.”
66018001	Ebi obu byahoire, narora malaika ondi naasirimuka naaruga omwiguru, aina obusobozi bwingi, kandi ensi yayangasana habw'ekitiinisa kye.
66018002	Yayamirra n'iraka ery'amaani ati: “Rugwire Bbabbulooni orubuga rukuru! Rugwire! Rufookere bwikaro bw'emizimu, bwikaro bwa buli mwoyo mubi gwona, bwikaro obwikarwamu buli kinyonyi kyona ekirofu kandi ekirukunobwa;
66018003	habwokuba amahanga goona gatamiire obubi bw'obusiihani bwarwo, kandi abakama ab'ensi basiihaine narwo, n'abasuubuzi ab'ensi baguudahaire habw'itungo erirugire omu rwanju rwarwo.”
66018004	Nubwo nahuliire iraka erindi erirukuruga omwiguru nirigamba liti: “Inywe, bantu bange, muturuke muruge omu rubuga oru, timwikara kwetaba omu bibi byarwo, mukabagana ha mihito yarwo.
66018005	Ebibi byarwo bituumire kuhika ha iguru, kandi Ruhanga aijukire obubi bwarwo.
66018006	Murukole nkooku rwakozire abandi, kandi mururongoole kabiri habw'ebi rwakozire, ekikopo ky'amarwa ag'empotole aga rwabanywisize, inywe murugarurremu kabiri.
66018007	Nkooku rwayenyumiize rwonka kandi rwagira orwanju, na inywe nukwo murusaalize kandi murutuntuze muti. Noobu ruraaba nirugamba omu mutima gwarwo ruti: ‘Nyikaliire nk'Omugo, tindi mufakaati, obujune tibulimpikaho’,
66018008	baitu kiro kimu emihito yarwo eriruhikaho: orufu, okuganya na kiihe, kandi rulyokebwa omurro; habwokuba MUKAMA Ruhanga ow'obusobozi bwona nuwe arukurucwera omusango.”
66018009	Abakama ab'ensi abaasiihaine kandi abaayanjukire narwo, balirulirirra kandi baruterre empamo obu balirora omwika gwarwo nigucuuka.
66018010	Balyemerra hara, nibatiina kururora nirubonabonesibwa, kandi baligamba bati: “Ai bambi! Ai Bambi! Iwe rubuga orukuru! Iwe Bbabbulooni orubuga orw'amaani! Ekifubiro kyakuhikaho omu saaha emu yonka.”
66018011	Abasuubuzi ab'omunsi nibarulirirra kandi nibarugaragarra, habwokuba busaho n'omu akyayongera kubaguraho bintu byabo:
66018012	zaabbu, efeeza, amabaale g'omuhendo n'eruuru; bafuta enungi eya kahuukya, engoye eza liiri n'ezirukutukura; n'emiti yoona erukuboya kurungi; ebintu byona ebyakozirwe omu masanga, byona ebyabaizirwe omu miti ey'omuhendo, omu mulinga ogw'omuherre, ekyoma ekigumire n'amabaale agarukwangasana;
66018013	eby'okuboyesa ebyokulya, ebirungo, eseeta, omugaju, emyamirro, amarwa, amagita, ensaano enungi n'engano; ente n'entaama; embaraasi n'ebigaali byazo, hamu n'abairu rubaale--nukwo kiti nambere abantu bahingisibwamu ebintu.
66018014	“Amagoba omwoyo gwawe aga gwayegombere, gakurugireho, kandi byona ebi wayekunisaaga hamu n'ekitiinisa kyawe obifeerirwe, toligaruka kubirora!”
66018015	Abasuubuzi ab'ebintu ebi, abaaguudahaziibwe itungo ery'orubuga oru, balyemerra hara, nibatiina kururora nirubonabonesibwa, nibaganya kandi nibarra bati:
66018016	“Ai bambi! Ai bambi! Orubuga orukuru, orwajwaraga bafuta enungi, ey'erangi kahuukya n'erukutukura, orwatonerwe n'ezaabbu, amabaale ag'omuhendo n'eruuru!
66018017	Obuguuda obu bwona buhwerekereziibwe omu saaha emu yonka.” Kandi bakama b'emeeri, n'abo abagenderamu, abalimba n'abo abanyakusuburra ha nyanja baayema hara,
66018018	nibaborooga muno obu baarozire omwika gwarwo nigucuuka, bayekaguza bati: “Rubuga ki orwainganaga orubuga runu orukuru?”
66018019	Baayeseesa ecuucu ha mitwe. Obu, nibaganya, nibarra kandi nibeesaalinga bati: “Ai bambi! Ai bambi! Orubuga orukuru, orwaguudahaize boona abakaba baina emeeri ha nyanja! Ruhwerekereziibwe omu saaha emu.
66018020	Iwe iguru, inywe abahikiriire, abakwenda n'abarangi murwebugire, habwokuba Ruhanga arusingisize omusango habwanyu!”
66018021	Nubwo malaika ow'amaani yakomere ibaale erirukwingana orubengo orukooto, yalihungura omu nyanja naagamba ati: “Bbabbulooni orubuga orukuru nukwo rulinagwa hansi n'amaani ruti, kandi tiruligaruka kuzooka.
66018022	Amaraka g'abateezi b'endongo n'ag'abazini, ag'abateezi b'enseegu hamu n'ag'abateezi b'engwara, tigaligaruka kuhulirwa omuli iwe; kandi omukozi w'omulimo gwona taligaruka kuzooka omuli iwe; n'iraka ery'orubengo tiririgaruka kuhulirwa omuli iwe.
66018023	Kandi ekyererezi eky'etaara tikirigaruka kwakira omuli iwe. Iraka erya kigabura n'erya kigabuka tiririgaruka kuhulirwa omuli iwe. Mazimakwo abasuubuzi bawe bakaba bali bantu barangaanwa omunsi, habwokuba amahanga goona okagabiihabiiha n'oburogo bwawe.
66018024	Kandi omu rubuga oru hakaba haseesekeremu esagama ey'abarangi n'abahikiriire, n'eya boona abaisirwe omunsi.”
66019001	Ebi obu byahoire, nahurra iraka likooto erirukusisana ery'ekitebe ky'abantu baingi abali omwiguru nibazina bati: “Haleluya! Okujuna, ekitiinisa n'obusobozi, byona bya Ruhanga waitu.
66019002	Habwokuba encwa ye y'amazima kandi y'obulyo. Malaaya rurangaanwa ayasiisire ensi n'obusiihani bwe amusingisize omusango kandi amuhoire enzigu habw'esagama y'abaheereza be.”
66019003	Baayongera baayamirra bati: “Haleluya! Omwika ogurukuruga omu rubuga oru guraikaraga nigucuuka ebiro byona.”
66019004	Kandi abakuru amakumi abiri na bbana, hamu n'ebihangwa ebbina ebyomeezi baajuumara hansi, baaramya Ruhanga anyakwikaliire ha kitebe eky'obukama nibagamba bati: “Nukwo kibe kiti. Haleluya!”
66019005	Kandi iraka lyaruga ha kitebe ky'obukama niryamirra liti: “Muhaisanize Ruhanga waitu, inywe inywena abaheereza be, inywe abamutiina abato n'abakuru!”
66019006	Nubwo nahuliire iraka erirukusisana ery'ekitebe ky'abantu baingi, erirukuhirra nk'amaizi amaingi kandi erirukuhinda nk'okubbaruka kw'enkuba z'amaani niritoka liti: “Haleluya! MUKAMA Ruhanga waitu ow'obusobozi bwona ahangiriize.
66019007	Katusemererwe, tukyanganuke kandi tumukugize, habwokuba obugenyi bw'obugole obw'Omwana gw'Entaama buhikire, kandi Omugole we ayeteekaniize;
66019008	akaikirizibwa kujwara bafuta erukunekaneka, erukwera kandi esemiire” habwokuba bafuta erukunekaneka neemanyisa ebikorwa ebirungi eby'abahikiriire.
66019009	Malaika yangambira ati: “Handiika oti: B'omugisa abaraliziibwe ha kiihuro ky'obugenyi bw'obugole obw'Omwana gw'Entaama.” Malaika yayongera ati: “Ebi nibyo bigambo bya Ruhanga ebya mazima.”
66019010	Aho najuumara ha bigere bye kumuramya, baitu yantanga ati: “Otakisura! Nyowe ndi muheereza nka iwe, kandi nk'abagenzi bawe abagumya ebya Yesu. Ramya Ruhanga.” Habwokuba ekisembo kyona eky'okuranga kisigikira ha bwakaiso Yesu obu yahaire.
66019011	Nubwo narozire iguru likingwirwe, haazookayo embaraasi rweru! Ogu ow'akaba agitembere, naayetwa Mwesigwa kandi Mazima, nuwe acwa emisango omu bulyo kandi arwana obulemu omu bwinganiza.
66019012	Amaiso ge nigasisana endimi z'omurro, ha mutwe gwe ajwaire ekondo nyingi, kandi hahandiikirweho ibara eritarukumanywa muntu n'omu kwihaho uwe wenka.
66019013	Ajwaire ekanzu enyakwibikirwe omu sagama, kandi ibara eri bamweta niryo Kigambo kya Ruhanga.
66019014	Ab'amahe ag'omwiguru baamuhondera batembere embaraasi nyingi rweru, bajwaire bafuta erukunekaneka, erukwera kandi esemiire.
66019015	Omu kanwa ke haarugamu empirima enyakutoire ey'okutemesa amahanga, kandi aligalemesa omwigo ogw'ekyoma; abanyanzigwa be alibarubatirirra omu ndeeba ey'ekiniga kya Ruhanga ow'obusobozi bwona.
66019016	Ha kanzu ye na ha mpirima ye hahandiikirweho ibara: MUKAMA w'abakama kandi Mulemi w'abalemi.
66019017	Aho narora malaika ayemeriire omu izooba, yayeta n'iraka likooto enyonyi zoona eziharruka haiguru omu burangasa ati: “Mwije mwesorooze ha kiihuro ekikuru kya Ruhanga!
66019018	Mwije mulye enyama ey'abakama, ey'engabwa ez'amahe, n'ey'emanzi: enyama ey'embaraasi n'abatembi baazo, n'ey'abantu boona, ab'obugabe n'abairu, abato n'abakuru!”
66019019	Narora ekinyamaiswa eki, n'abakama ab'ensi, n'amahe gaabu ageesoroize kurwanisa Ogu anyakwikaliire ha mbaraasi n'okurwanisa ihe rye.
66019020	Ekinyamaiswa kyahambwa hamu n'omurangi ow'ebisuba ayakozire ebihuniriza omumaiso gaakyo. (Ebihuniriza ebyahabisize abo abatairweho akarorwaho k'ekinyamaiswa n'abo abaaramize ekisisani kyakyo.) Ekinyamaiswa n'omurangi ow'ebisuba byanagwa omu nyanja y'omurro erukwaka n'obuganga bikyali byomeezi.
66019021	Abaasigaireho bakaitwa empirima y'Ogu anyakwikarra ha mbaraasi, niyo mpirima enyakuruga omu kanwa ke; amahungu goona gaalya gaaniha emitumbi yabo.
66020001	Nubwo narozire malaika ondi naasirimuka naaruga omwiguru, akwasire omu ngaro ekisumuruzo eky'ekiina ekitaina h'okugarukira n'orujegere rukooto.
66020002	Yagenda yakwata ekijoka, niyo njoka egi eya ira enyakwetwa Omwohi kandi Sitaani, yamuboha kumara emyaka rukumi,
66020003	yamunaga omu kiina, yakiigarra, yakitaho enkwasi amazire kumwigalirramu, nukwo aleke kwongera kubiihabiiha amahanga, okuhika emyaka rukumi obu erihwa. Obu erihwaho asumururwe akaanya kake.
66020004	Hanyuma narora ebitebe by'obukama, abakaba babiikaliireho nubo abo abaahairwe obusobozi obw'okucwa emisango. Kandi narora emyoyo y'abo abaacwirweho emitwe habw'okujurra Kristo n'ekigambo kya Ruhanga. Nubo abo abatararamize kinyamaiswa rundi ekisisani kyakyo, abakaba batatairweho karorwaho kaakyo ha buso rundi ha mikono yabo. Baahumbuuka, baalema hamu na Kristo kumara emyaka rukumi.
66020005	Abafu abandi batahumbuuke okuhika emyaka egi rukumi obu yahoireho. Oku mukwo okuhumbuuka okw'okubanza.
66020006	W'omugisa kandi ahikiriire anyakubagana ha kuhumbuuka okw'okubanza! Abali nk'abo, okufa okwa kabiri tikubainaho busobozi; baitu baliba banyakatagara ba Ruhanga na Kristo, balirema hamu nawe okumara emyaka rukumi.
66020007	Emyaka rukumi obu erihwa, Sitaani alisumururwa aruge omu nkomo ye,
66020008	alituruka kubiihabiiha Gogu na Magogu, nugo amahanga agali ha mbaju ina ez'ensi agasorooleze obulemu. Omuhendo gw'abantu abo nigwingana omusenyi ogw'enyanja.
66020009	Bakagenda banyaaka ensi yoona, baagota orukande rw'abantu ba Ruhanga n'orubuga orukuru orugonzibwa; baitu omurro gwaruga omwiguru gwabahwerekereza,
66020010	kandi Omwohi ayababiihabiihaga yanagwa omu nyanja erukwaka omurro n'obuganga, nambere hakaba hali ekinyamaiswa n'omurangi ow'ebisuba, kandi nambere balibonabonesezibwa nyamusana n'ekiro ebiro byona.
66020011	Aho narora Ekitebe ky'obukama ekirukwera kandi eky'ekitiinisa n'Ogu ow'akaba akiikaliireho. Ensi n'iguru byairuka byaruga omumaiso ge, byaburra kimu.
66020012	Narora abafu, abakuru n'abato, beemeriire omumaiso g'ekitebe ky'obukama, kandi ebitabu byasuukurwa. Ekitabu ekindi nakyo kyasuukurwa, nikyo kitabu eky'obwomeezi. Abafu baacwerwa omusango habw'ebi ebi baakozire ebyahandiikirwe omu bitabu.
66020013	Enyanja yabooga emitumbi y'abagiferiiremu. Rufu na Kuzimu byagarra abafu abakaba babirumu. Boona baacwerwa omusango habw'ebi baakozire.
66020014	Nubwo Rufu na Kuzimu byanagirwe omu nyanja y'omurro. Kandi enyanja y'omurro, nukwo okufa okwa kabiri.
66020015	Omuntu weena ow'ibara lye litarahandiikirwe omu kitabu ky'obwomeezi yanagwa omu nyanja y'omurro.
66021001	Nubwo narozire iguru erihyaka n'ensi empyaka. Habwokuba iguru ery'okubanza n'ensi ey'okubanza bikaba bihoireho, kandi enyanja ekaba etakyaroho.
66021002	Narora orubuga orurukwera, Yerusaalemu oruhyaka, nirusirimuka niruruga omwiguru hali Ruhanga, ruteekaniziibwe nk' omugole ou bakunisiize iba.
66021003	Kandi nahurra iraka likooto niriruga ha kitebe ky'obukama nirigamba liti: “Hati mumanye Ruhanga nkooku aikara n'abantu be. Aliikara nabo, babe bantu be, nawe wenka aliikara omulibo.
66021004	Alibasusura amaizi goona ag'omu maiso gabo. Orufu tiruligaruka kubaho, noobu kwakuba okuganya, rundi okurra, rundi obusaasi. Habwokuba ebintu ebya kara biriba bihoireho.”
66021005	Ogu ow'akaba asingire ha kitebe eky'obukama yagamba ati: “Hati ebintu byona nimbifoora bihyaka!” Yayongera yagamba ati: “Handiika binu, habwokuba binu bigambo by'okwesiga kandi by'amazima.”
66021006	Nubwo yangambiire ati: “Byona bihikiriziibwe! Ninyowe Alufa na Omega, amakuru gaabyo: Entandiko kandi Empero. Weena anyakukwatwa iroho ndimuha amaizi agatali g'okugura, agarukuruga omu iziba ery'amaizi ag'obwomeezi.
66021007	Weena anyakusingura, bunu nubwo buliba bugwetwa bwe: Ndiba Ruhanga we, kandi uwe aliba mwana wange.
66021008	Baitu abatiini, abataikiriza, abanugwa, abaisi b'abantu, abasiihani, abarogo, abaramya abacwezi n'abanyabisuba boona, omugabo gwabo eriba enyanja erukwaka omurro n'obuganga. Nukwo okufa okwa kabiri.”
66021009	Nubwo haizire omu ha baamalaika omusanju, abakaba baina ebibindi musanju ebiijwire emihito musanju eya ha mpero, yangambira ati: “Ija, nkwoleke Omugole, omukazi w'Omwana gw'Entaama.”
66021010	Yantwara ha rusozi orukooto kandi oruraihire ntemberwe Mwoyo Ahikiriire, yanyoleka orubuga orurukwera, Yerusaalemu, nirusirimuka niruruga omwiguru hali Ruhanga,
66021011	rwina ekitiinisa kya Ruhanga. Okwangasana kwarwo nikusisana ibaale ery'omuhendo omukooto, nirusisana ibaale yasipi, nirwengengeta nka ibaale kristalo.
66021012	Rukaba rwehinguliriziibwe ekigo ekikooto kandi ekiraihire. Kiina amalembo ikumi n'abiri, ha malembo ago haroho bamalaika ikumi na babiri; kandi na ha malembo hahandiikirweho amabara ag'enganda ikumi na ibiri ez'Abaisirairi.
66021013	Ha Burugaizooba amalembo asatu, bukiizi bw'emoso amalembo asatu, bukiizi bw'obulyo amalembo asatu, na Bugwa-izooba amalembo asatu.
66021014	Ekigo ky'orubuga oru kikaba kiina amabaale g'omusingi ikumi n'abiri agahandiikirweho amabara ikumi n'abiri ag'abakwenda ikumi na babiri ab'Omwana gw'Entaama.
66021015	Malaika ayabalize na nyowe, akaba aina orubango orwa zaabbu orw'okulengesa orubuga, amalembo gaarwo n'ebisiika byarwo.
66021016	Orubuga oru rukaba rwina embaju ina ezirukwingana, obura bwarwo bwainganaga n'obugazi bwarwo. Orubuga yarulengesa orubango, rwahikya kilomita enkumi ibiri n'ebbina; obura, obugazi n'obwemi bwarwo nibwingana.
66021017	Malaika yayongera yalenga ekisiika kyarwo, kyahikya mita nkaaga oburaiha, abantu nkooku baalenga.
66021018	Ekisiika kikombekwa na mabaale g'omuhendo agarukwetwa yasipi, baitu orubuga rukombekwa na zaabbu yonyini, erukumuliikana nk'ekirahule.
66021019	Emisingi ey'ekisiika ky'orubuga ekaba etonerwe n'amabaale ag'omuhendo aga buli mulingo. Omulingo ogw'okubanza, niryo ibaale yasipi, erya kabiri saafiro, erya kasatu kalukeedoni, erya kana simaragido,
66021020	erya kataano sarudoni, erya mukaaga saarudiyo, erya musanju kirisoolito, erya munaana beerilo, erya mwenda topaazi, erya ikumi krisoopuraso, erya ikumi na limu yasinto, erya ikumi n'abiri ametisito.
66021021	amalembo ikumi n'abiri, nugo amabaale ag'eruuru ikumi n'ibiri, buli irembo lyombekerwe n'eruuru emu yonka; kandi ikuute ery'orubuga likaba likozirwe na zaabbu yonyini, erukumuliikana nk'ekirahule.
66021022	Omu rubuga oru ntarolemu Nju ya Ruhanga, habwokuba MUKAMA Ruhanga ow'obusobozi bwona n'Omwana gw'Entaama nubo Nju ya Ruhanga y'orubuga oru.
66021023	Kandi orubuga oru tirurukwetaaga izooba rundi okwezi eby'okurujwera, habwokuba ekitiinisa kya Ruhanga nikyo kyererezi kyarwo kandi Omwana gw'Entaama niyo taara yarwo.
66021024	Amahanga galigendera omu kyererezi kyarwo; kandi abakama b'ensi baliruleetamu ekitiinisa kyabo.
66021025	Amalembo gaarwo tigalikingwa nyamusana omurundi na gumu; kandi oku, obwire tibwairege.
66021026	Baliruleetamu ekitiinisa ky'amahanga n'itungo lyago.
66021027	Baitu ekintu kyona ekitasemiire tikirirutaahamu, noobwakubaire omuntu weena anyakukora ekirukunugwa rundi eby'obugobya; baitu halitaahamu abo bonka abaahandiikirwe omu kitabu eky'obwomeezi eky'Omwana gw'Entaama.
66022001	Nubwo malaika yanyolekere ekisaaru eky'amaizi ag'obwomeezi, ekirukwangasana nk'ibaale kristaalo, ekirukugera nikiruga ha kitebe ky'obukama ekya Ruhanga n'eky'Omwana gw'Entaama,
66022002	nikiraba hagati y'ikuute ery'orubuga orukuru. Ha buli rubaju orw'ekisaaru hakaba haliyo emiti y'obwomeezi enyakwina ebijuma byayo by'emiringo ikumi n'ebiri, enyakwana ebijuma buli kwezi; kandi ebikoora byayo bikaba biri by'okutambira abantu ab'amahanga.
66022003	Omu rubuga oru tihaligaruka kuzookamu kintu kyona ekikyenerwe, baitu haraikaramuga ekitebe ky'obukama ekya Ruhanga n'eky'Omwana gw'Entaama, kandi abaheereza be balimuramya.
66022004	Balirora amaiso ge, kandi ibara lye liriba ha buso bwabo.
66022005	Obwire tibuligaruka kwira; tibalyetaaga kererezi ky'etaara rundi izooba, habwokuba MUKAMA Ruhanga nuwe araabamulikiraga kandi balirema ebiro byona.
66022006	Hanyuma malaika yangambira ati: “Ebigambo binu by'okwesiga kandi by'amazima. MUKAMA Ruhanga anyakuha abarangi omwoyo ogw'okuranga, atumire malaika we ayoleke abaheereza be ebiri haihi kubaho.”
66022007	Kandi Yesu yagamba ati: “Hati nu, ndi haihi kwija. W'omugisa ogu arukukwata ebigambo ebyarangirwe ebiri omu kitabu kinu.”
66022008	Nyowe Yohaana, ninyowe ayahuliire kandi ayarozire ebintu ebi. Obu nabihuliire kandi mbirozire, najuumara ha bigere bya malaika ayabinyolekere kumuramya;
66022009	baitu yantanga ati: “Otakisura! Nyowe ndi muheereza nka iwe kandi nka bagenzi bawe abarangi, kandi nk'abo abakwata ebigambo ebiri omu kitabu kinu. Ramya Ruhanga!”
66022010	Kandi yanteererra ati: “Ebigambo ebyarangirwe ebiri omu kitabu kinu otabiculerra, habwokuba akasumi kabyo kali haihi kuhika.
66022011	Arukukora kubi, leka akole kubi, arukusiisa, leka asiise; arukukora ebihikire, leka abikole; kandi arukwera, ayeyongere omu burukwera.”
66022012	Yesu yagamba ati: “Dora ndi haihi kwija. Nyina empeera ey'okusasura buli omu habw'ebi yakozire.
66022013	Ninyowe Alufa na Omega, amakuru gaakyo: Ow'okubanza kandi Nw'okumalirra, Entandiko kandi Empero.”
66022014	B'omugisa abo aboogya ebijwaro byabu bakabyeza, nukwo baikirizibwe kulya ha bijuma by'emiti y'obwomeezi n'okutaaha orubuga orukuru nibaleetwa omu malembo.
66022015	Aheeru yarwo haikarayo embwa, abarogo, abasiihani, abaisi b'abantu, abaramya abacwezi na boona abagonza kandi abaikaliza eby'obugobya.
66022016	“Nyowe Yesu, nkutumiire malaika wange akumanyise binu, nukwo bigasire ebitebe by'abaikiriza. Ninyowe kikoro kandi mwijukuru ow'oruganda rwa Daudi, enyunyuuzi erukwangasana ey'omu rukyakya.”
66022017	Mwoyo Ahikiriire n'Omugole nibagamba bati: “Rugayo.” Kandi weena arukuhurra, leka agambe ati: “Rugayo.” Kandi wena anyakukwasirwe iroho, leka aije; na weena arukwetaaga, leka anywe amaizi ag'obwomeezi agatarukugurwa.
66022018	Nyowe Yohaana, nimpabura weena arukuhurra ebigambo ebyarangirwe ebiri omu kitabu kinu: Kakuba omuntu abyongeraho, Ruhanga alimwongeraho emihito enyakusoboroirwe omu kitabu kinu.
66022019	Kandi omuntu kakuba abikeehyaho, Ruhanga talimwikiriza kuhika ha muti ogw' obwomeezi n'omu rubuga orurukwera, ebisoboroirwe omu kitabu kinu.
66022020	Ogu arukugumya binu naagamba ati: “Mazimakwo ndi haihi kwija.” Nukwo kibe! Ija MUKAMA Yesu!
66022021	Embabazi za MUKAMA Yesu ziikale n'abantu be boona. Amiina.
