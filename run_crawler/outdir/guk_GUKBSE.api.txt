40001001	አለአ መቆታ አል ፄ እምበፈጋ አል ያሱስ ክርስቶስ፥ ሾከ ዳዊት ኤተ ቤፓኽ ነሾከ ኣብራሃም።
40001002	ኣብራሃም ቤፐኽ እስያቅ፥ እስያቅ ቤፐኽ ያይቆብ፥ ያይቆብኳ ቤፐኽ ዪሁዳ ከኢዴበ ዪሁዳ።
40001003	ዪሁዳ ቤፐኽ ነታማር ፋሬስ ከዛራን፥ ፋሬስ ቤፐኽ ሄስሮም፥ ሄስሮምኳ ቤፐኽ ኣራም።
40001004	ኣራም ቤፐኽ ኣሚናዳብ፥ ኣሚናዳብ ቤፐኽ ነኣሶን፥ ነኣሶንኳ ቤፐኽ ሳልሞን።
40001005	ሳልሞን ነራካብ ቤፐኽ ቦኣስ፥ ቦኣስ ነሩት ቤፐኽ ዮቤድ፥ ዮቤድኳ ቤፐኽ እሴይ።
40001006	እሴይ ቤፐኽ ጥስ ዳዊት። ዳዊት ቤፐኽ ሶሎሞን ነገፈ ኡሪያ።
40001007	ሶሎሞን ቤፐኽ ሮበኣም፥ ሮበኣም ቤፐኽ ኣቢያ፥ ኣቢያኳ ቤፐኽ ኣሳፍ።
40001008	ኣሳፍ ቤፐኽ ዮሳፋጥ፥ ዮሳፋጥ ቤፐኽ ዮራም፥ ዮራምኳ ቤፐኽ ኦዝያስ።
40001009	ኦዝያስ ቤፐኽ ዮኣታም፥ ዮኣታም ቤፐኽ ኣካዝ፥ ኣካዝኳ ቤፐኽ እስቂያስ።
40001010	እስቂያስ ቤፐኽ መናሴ፥ መናሴ ቤፐኽ ኣሞስ፥ ኣሞስኳ ቤፐኽ ዮስያስ።
40001011	ነግዠ ቢራቆሽ ዶጎ እስራኤል ከኤበ ባቢሎን፥ ዮስያስ ቤፐኽ ዮኮንያስ ከኢዴበ ዮኮንያስኳ።
40001012	ኖከ ቢራቆሽ ዶጎ እስራኤል ነኤበ ባቢሎን ነቸቻ፥ ዮኮንያስ ቤፐኽ ሰላትዬል፥ ሰላትዬልኳ ቤፐኽ ዞርባበል።
40001013	ዞርባበል ቤፐኽ አብዮድ፥ አብዮድ ቤፐኽ ኤልያቅም፥ ኤልያቅምኳ ቤፐኽ ኣዞር።
40001014	ኣዞር ቤፐኽ ዛዶቆ፥ ዛዶቆ ቤፐኽ ኣኪም፥ ኣኪምኳ ቤፐኽ ኤልዩድ።
40001015	ኤልዩድ ቤፐኽ ኤላዛር፥ ኤላዛር ቤፐኽ ማታን፥ ማታንኳ ቤፐኽ ያይቆብ።
40001016	ያይቆብ ቤፐኽ ጉንዘ ማሪያም ዮሴፍ፥ ማሪያምኳ ቤፖቆ ያሱስ ኤተ ቢኦ ክርስቶስ።
40001017	ቤኢ ሾከ ማፖቋ ኮዎማ ነኣብራሃም ኮጎ ዳዊት ማፖቋ አሤር ኖቆማ እንዝኽ፥ ነዳዊት ኮጎ ግዠ መራቆሽ ባቢሎን ማፖቋ አሤር ኖቆማ እንዝኽ፥ ነግዠ መራቆሽ ባቢሎን ኮጎ ክርስቶስኳ ማፖቋ አሤር ኖቆማ እንዝኽ።
40001018	መፖቆ ያሱስ ክርስቶስ ኤኤለአ፡ ቤኢ ማሪያም ኤዬማ ከያሱስ ኤተ ማዪርሣለማ ከዮሴፍ፤ ኒከማዸበሠን እማም ቤያገማሥ ኤቤዘሞ ማሪያምኳ ከመዪዥሥ ገፉጫ።
40001019	ከፄ ቤድ ዮሴፍ ጉንዛለማ መዪዥሥ ጸጋ፥ ኤያኣጎንኼ መዪፆቆማ ነኸ ጸጋኼ፤ ካ ቤያኣጎ መበፀሸማ ከገጸፃ።
40001020	ኖከ ቤኢ ዮሴፍ ነመሳንዘሥ አለአ፥ ቤካገማሥ ሰ ገትገ ረባ ነመእሰ መዥጋ ቤከከል፥ "አም ዮሴፍ ዱ ዳዊት፥ ከፄ በዘሞኳ ከመዪዥሥ ገፉጫ፥ መጤያኣኼ ከመሮቆ ማሪያም ኤተ ማዪርሣሉ ኮገኡ።
40001021	ከምፖቋ አ ጉንዘ ዱዋ፤ ከፄ ከምብዶቆ ዱዋ አኳ ሾካለማ ነገንሣለማም፥ ከምከላኣ 'ያሱስ' ከማንዣኣከሥ ፄያ።"
40001022	ዳ ቤከድ አለአ ኮዎማኳ፥ ኤከምትታቆን ኤተ ቤገሸሥ ረባ ከሰ ኤተ መዪርጓ።
40001023	ቤከል አኳ፥ "ገሰኾቆ፥ ከምዘሞ ደጎና፥ ከምፖቋ ጉንዘ ዱዋ፥ ከምኦዉዋ ፄማ 'አማኑኤል።' " መከላ አማኑኤልኳ፥ "ረባ በኢካ ካኳ።"
40001024	ኖከ ቤያምበናሥ ዮሴፍ ነኸ መዥጋ፥ ቤሮቆ ኤተ ማዪርሣለማ ኮጎማ፥ ኤያሥ ቤከገሸሥ አሰ ገትገ ረባ።
40001025	ነደንኳ፥ ኤዸበሠንኼ ዮሴፍኳ ማሪያም ካሥ አል ኦከ ቤፖቆ ዱማ፤ ቤካንዠሥ ፄያ ከዱዋ ካኳ ቤከል "ያሱስ።"
40002001	ነግዠ ጥስ ሄሮድስ፥ ቢፖቆ ያሱስ ነቤትልሄም ነኤበ ዪሁዳ፤ ና ነቸቻ ቤዌ ደ መዪር ቢዣ ነምፐ ኦካ ከዬሩሳሌም።
40002002	ቢሎቊል እማምኳ ቢከል፥ "ነጓብ በኢካ ኤተ ቢፖቆካ ከመዳ ጥስ ኽኻ አል ዶጎ ዪሁዳ?" " ቢልዪርኬ ቢዣለማ ነምፐ ኦካ፥ ቢልዎኬን ከመዴራ ካ።"
40002003	ኤቤገሶቆ ጥስ ሄሮድስ አለአ ቤያሰሲያሣ፥ ቢያሰሲያሥ ደ ዬሩሳሌምኳ ኮዎማም ከአ።
40002004	ቤያሙንፆቆ አኳ እምበቦቆ ጥስ መፀ ገዴራ አል ዶጎ ዪሁዳ፥ ከደ መትገሥ ማቶቋ አል ሙሴ፥ ቤሎቆሥ እማም ቤከከል፥ "ነጓብ ከምፖቁዋ መሲያ?"
40002005	ቢከኮሎቆ እማምኳ ቢከከል፥ "ከምፖቁዋ ነቤትልሄም ነኤበ ዪሁዳ። ኤኤለአ ቤቆተንዥገን ኤተ መዪርጓ ከፄማ፥
40002006	ቤከል፥ 'አም ቤትልሄም አል ኤበ ዪሁዳ፥ ከፄ ከምፔሥ ናም ኤተ መቼስ እንዶዋ፥ ኤተ ከምዜኽ ሾካለም አል እስራኤል፥ ከምሃላኣቆኼ አም ነኤዬባ ነምበቦቆማ ናል ዪሁዳ ነኮዎማኼ።"'
40002007	ነጓ ነቸቻ ቤኦ አጥስ ሄሮድስ ደ መዪር ቢዣ ከገጸፃ፥ ቤሎቆሥ  ኦከ ቤያገማሥ ቢዣ አኳ።
40002008	ቤትግ እማም ከቤትልሄም ቤከልኳ፥ "ዸኻ፥ ዻ ዪርኼሥ ዝንዜን ከፄ መኢ ዱዋ አ፥ ኣገመኼዪል፤ ኤያሥ ከምገመኼሥ፥ ዎኼ እገሸኸሥ ካራ፥ ከምዻ ዴረዸካን።"
40002009	ኖከ ቢገሶቆ እማም እገሸ ጥሳ ነቸቻ፥ ቢዽ ነንዶዋለማም፤ ቤቼስ ቢዣ ኤተ ቢገመሥ እማም ነምፐ ኦካ አ እንዶዋ ካሥ ጎ ቤኢ ዱዋ፤ ቤዳሽ ቤኢቾጎ ናሥ ጓኳ።
40002010	ኖከ ቢገመሥ ቢዣኳ፥ ቢያገይል በቦቆ።
40002011	ኤቢኩ ከመፃ፥ ቢገመሥ ዱዋ አ ከኤዬማ ከማሪያም፥ ቢካኩኩን ከኔያ ቢከዴራ፥ ቢጨገስ ዠገዳለማም ቢከዻቆ ኤል ከኣያ፥ ከጎልጎላ ከምዌኽ ጎልጎላኳ።
40002012	ከፄ ቤጻንዶቆ አረባ እማም ከመእሰ መዥጋ፥ ኤከምበፁዋን መኮሉዌን ኮጎ ጥስ ሄሮድስ፥ ቢዳሽ ነንዶዋ ነጀንዳ ከኤበማም።
40002013	ኤቢዳሽ ችዳ አ ከኤበማም ነቸቻ፥ ቤያገማሥ ሰ ገትገ ረባ ከመእሰ መዥጋ ከዮሴፍ ቤከከል፤ "ከፄ በኣጎካ ሄሮድስ መሾቆ ዱዋ አለአ፥ ፈርሥ፥ ሮቆ ዱዋሉ ከኤዬማ ዱጉካ ከግብፅ፤ ካሥ አል ኦከ ከመገሸርሥ ካም፥ ኢኸሽ ናሥ ጓ።"
40002014	ቤፈርሥ ዮሴፍኳ፥ ቤሮቆ ዱዋ አ ከኤዬማ፥ ቤከዳሽ ነመጎኳ ከግብፅ።
40002015	ቢኢዬሽ ናሥ ጓ ካሥ አል ኦከ ቤሽ ጥስ ሄሮድስ። ዳ ቢከጦ ኤለአ፥ ኤከምትታቆ ዳ ኤተ ቤገሸሥ ረባ ከሰ ኤተ መዪርጓ፥ ቤከል፥ "በርኦካ ዱዋለም ነግብፅ።"
40002016	ኤቤያገሚል ሄሮድስ፥ ባጠከኽ አደ መዪር ቢዣ አ፥ ቤቱ ዝንዜን ቤትግ ለጋዪዳለማ ከቤትልሄም ከጋንዲ ኤበማ ከኮዎማ፥ ኤከምሸሹኮቆን ኢደ ጋጉንዘ ኢዳ ደ ቤድ ግዣለማም እምበንድ ነምበንድኳ ከገቻ። ዳ ቤከጦ ኤለአ፥ ከፄ ቤያገሚል ኖጎ ደ መዪር ቢዣ አንጅ ኤተ ቢፖቆን ያሱስ።
40002017	ቤደንዥገን ኖካ ና ዳ ኤተ ቤገሸሥ ኤርሚያስ ኤተ መዪርጓ፤
40002018	ቤከል አኳ፥ "ባገሰካቆ ሳ ነራማት ሰ መእሳ ከጋዌያ፤ በእሰከሥ ራሄል ከኢደማ፥ ከፄ በሜካ ኢደማኳ በሃለከሽ መንዥጋሣ።"
40002019	ኖከ ቤሽ ሄሮድስ ነቸቻ፥ ቤያትጋሥ ሰ ገትገ ረባ ሜታ ነኸ መዥጋ ከዮሴፍ ነግብፅ፥
40002020	ቤከከል፤ "ፈርሥ፥ ሮቆ ዱዋሉ ከኤዬማ፥ ኮለካ ከኤበ እስራኤል፤ ቢሸሸከንዥገን አደ በኣጎካ መሾቆ ዱዋ አ።"
40002021	ካኳ ቤፈርሥ ዮሴፍ ቤሮቆ ዱዋ ከኤዬማ፥ ቤከኮል ከኤበ እስራኤል።
40002022	ኤቤገሶቆ ዮሴፍ፥ ኤቤሮቆ ኣርኬላዎስ ጥስ በበማ ነኤበ ዪሁዳ፥ ቤካጤሽ መዻ ከጓ፤ ከፄ ቤጻንዶቆ መእሰ መዥጋኳ፥ ቤዳሽ ከኤበ ገሊላ።
40002023	ኖከ ቤዳሽ ከጓ ቤኢሽ ነኤዬባ ኤተ ቢኦ ናዘሬት፤ ቤከጦ ኤለአ፥ ኤከምትታቆን ዳ ኤተ ቤገሸሥ ደ መዪርጓ ቢከል፥ "ከምከሉዋ ካ ጸጋ አል ናዘሬት።"
40003001	ነአንጅ ና ቤዽ ኤተ መጩጾቆማ ዮሃንስ ከኸ እኔ ኤበ ዪሁዳ፥ ቤያጦሽ ማቲሰማ፥ ቤከል፤
40003002	"ኣንዠኺል እልኻ፤ ባርቸካዬቆንዥገን ገፋሌ ረባ።"
40003003	መዣ ኤተ ቤገሸሥ ኢሳያስ ኤተ መዪርጓ ከፄማ፥ ዮሃንስ አለአ፤ ቤከል አኳ፥ "በኢካን አሰ ጸጋ ኤተ በሉገካ ነኸ እኔያ፥ በከለካ፥ 'እገ ኸሥ እንዶዋ ከኤታ፥ ዦኸሽ እንዶዋ ኤተ ከምዻን አ።"'
40003004	ዮሃንስ ቤኢሰሥ ኣ ኤተ ቢቆሽ ነቤ ከምበላ፥ ቤፉንጭ ነሺለማኳ ለከፈ ቤያ፤ ደ መሳለማኳ ያ ከከቸ ሄነና።
40003005	ኖካ ና ቢፐሥ ኮጎማ ጸጋ ደ ቤኢ ነዬሩሳሌም፥ ነዪሁዳ፥ ኤያሥ ኤያ ደ ቤኢ ነጋንዲ ገቸ ዮርዳኖስ ኮዎማኳ።
40003006	ቢገሸሥ እማምኳ ገንሣለማም፥ ቤጩጾቆ አዮሃንስ እማም ኒል ገቸ ዮርዳኖስ።
40003007	ኤቤገመሥ ዮሃንስ ነጸጋ ናል ፋርስ ካል ሳዱቃ በበኽ መዌያለማም ከማጩጻቋ ኮጎማ፥ ቤከል፥ "አኻ ኢደ ሆላ አለአ፥ ኦዴ በትገከሥ ካኻ፥ ኤከምፐኸኸን ማመሠ ረባ ኤተ ከምዌያ?
40003008	ደኻ መገ  ዳ ኤተ ከምገሙካ ማንዠሥ እልኻ።
40003009	ኤከምከለኻ 'አይላ ሾከ ኣብራሃምኳ፥' መኦኸሠኼ ኤበኸፐከሠን ነማመሥ ረባ፤ ከመገሸርሥ ካኻ፥ ረባ ከምፈለሽ መዘዝ ኢዳ ነግሻ ነለአ ከኣብራሃም።
40003010	ቢጦከሠንዥገን እኽላኳ ዸላ ከመር ጃ ነትማ፤ ከምሩሽ ጃ ኤተ ከምበፃ መጫ ኸማ ገሸለማ ኮዎማኳ፥ ከምኣምብሽ ኪል ማንጃ።
40003011	ከመትገሥ ማንዠሥ እላ በርጩጸኮቆ አኻ ከኣያ፤ ኤተ ከምዌ ነቸቸምኸን፥ ኤተ ከምሙቾቆ አራ፤ አራ ጸጋ ኤተ ከምደራ ከኤተ መጹር ቻፓለማኼ። አ ከማጩጸኮቆ አኻ ከመዪዥሥ ገፉጫ ከማንጃኳ።
40003012	አ በጨካ መካ ነኤለማ ኤተ ከምዪዥገኽ ኸ ጋትጋለማ ከባሊተማ ኒል ርንጃ፥ ከማሙንፆቆ ኸ ጋትጋለማ ኪል ኩኳ፤ ከምጥጦቆ ባሊተማኸን ነማንጃ ኤተ በበፀካ መሻኽ።"
40003013	ኖካ ና ቤዌ ያሱስ ነገሊላ ከገቸ ዮርዳኖስ፥ ኤከምጩጾቆን አዮሃንስ አ።
40003014	ቤያኣጎ ዮሃንስ መጻንዶቆ አኸን ቤከከል፥ "ከምዳ ኤባምጩጾቆ አም አራ፤ ኤያላሤ ባከዎኬን አም ከማጩጻቋ ኮጎማ?"
40003015	ቤከኮሎቆ ያሱስ ቤከል፥ "በፀሽ እኽላ፥ ነድ ኤያሥ ኤያ፤ ኤኤለአ ከምዳ ካኳ አመትቶቆ ዳ ኤተ በኣጎካ ረባ።" ነለኣኳ ቤከል ዮሃንስ፥ "ነድ ኤያሥ ኤያ።"
40003016	ኤያሥ ቤያጩጻቆ ያሱስ ቤፐሥ ኒል ኣያ ቤያኮራስ ጎዛ፤ ቤገመሥ ኤቤብቴ መዪዥሥ ገፉጫ ከጸገማ ከሚዪእ ዬርኩንዳ።
40003017	ቤገሼ እገሻኳ ነጎዛ ቤከል፥ "አለአ ዱዋለም ኤተ በርሄከሻ፥ ማገላለም ካ በቦቆማ።"
40004001	ነጓ ነቸቻ ኤከምዻምብ ቁንዘን ሴጠና፥ ቤሮቆ አመዪዥሥ ገፉጫ ያሱስ ከኸ እኔያ።
40004002	ኤቤኮዎጎ ያሱስኳ ኦካ ግቸማ እምበንድ ከመጎኳ ግቸማ እምበንድ ነቸቻ፥ ቤሺል ኤዴበና።
40004003	ቤዌ ሴጠናኳ ቤከከል፥ "ኤከምዳኣ ዱ ረባ፥ ከል ከግሻ ከለአ፥ 'ዳ ከጋ።"'
40004004	ያሱስኸን ቤኮሎቆ ቤከል፥ "በቆተካንዥገን ነመዪዥሥ ሎርጋ፥ 'ከምኢካ ጸጋ ከገሻ ከኤተ በከለካ አረባ ኮዎማ፥ ከምኢካኼ ካሥ ደ መሳኼ።"'
40004005	ቤሮቆ ሴጠናኳ ያሱስ ከዬሩሳሌም ኤተ ቢኦ መዪዥሥ ኤዬባ፤ ቤሂእቆ ናሥ ጓ  ኪል ቆስ መዪዥሥ መፀ ገዴራ አል ዶጎ ዪሁዳ ቤከከል፤
40004006	"ኤከምዳኣ ዱ ረባ፥ ኣምብሽ ጸገኡ ነጎላ ከገቻ፤ በቆተካንዥገን ነመዪዥሥ ሎርጋ ኤተ በከለካ፥ 'ረባ ከምትጌ ሰ ገትጋለማ ከፄኡ፥ ኤከምበፃን አግሻ መደሥ ቾገኡ፥ ከምጹሩዋ አም ነኤለማም።"'
40004007	ያሱስኸን ቤኮሎቆ ቤከል፥ "በከለካ መዪዥሥ ሎርጋ፥ 'መዻምብ ቁንዘኼ ረባሉ ኤተኡኼ።"'
40004008	እኽላኳ ቤፖቆ ሴጠና አ ኮቆ ዶላ ኤተ በጎካ ዝንዜን፥ ቤከትገሥ ገፋሌያ አል ኤበ እኔያ ከደ መጫለማም ኮዎማ።
40004009	ቤከከል ከያሱስኳ፥ "ኤከማኩኩናኣ ከምዴራኣ ካራ፥ ከምኸራ ዳለአ ኮዎማ ካም።"
40004010	ኖካ ና ቤከል ያሱስኳ፥ "አም ሴጠና፥ ፐሥ ነኸም፤ በቆተካንዥገን ነመዪዥሥ ሎርጋ ኤተ በከለካ፥ 'አኩኩን ዴረካ ከረባ ከኤተኡ፥ ደካ ካሥ አኳ።"'
40004011	ነለአ ነን ቤበፀሽ ሴጠና ያሱስ፤ ቢዾዌ ሰ ገትገ ረባኳ ቢከድ ዳ።
40004012	ኤቤገሶቆ ያሱስ፥ ኤቢዻቆሽ ዮሃንስ ቢኩቆ ከመፀ ማፉንጫ፥ ቤፐሥ ነኤበ ገሊላ፤
40004013	ቤበፀሽ ናዘሬት ቤዽ ከኤበ ዛብሎን ከንፍታሌም፤ ቤኢሽ ናሥ ጓ ነኤበ ቅፍርናሆም አል ሰ ኤያያ።
40004014	ቤከድ አለኣኳ፥ ኤከምትታቆን ዳ ኤተ ቤገሸሥ ኢሳያስ ኤተ መዪርጓ።
40004015	ቤከል ኤለአ፥ "ኤበ ዛብሎን ከኤበ ንፍታሌም፥ ኤበ ኮጎ ሰ ኤያያ፥ ጋንደር ገቸ ዮርዳኖስ፥ ገሊላ፥ ኤበ ሾካ ደ በበፀካ መዳ አል ረባ፥
40004016	ጸጋ ደ ቢኢ ኒል መጓ፥ ቢገምከሥ በቦቆ መዪዦጓ፥ በከዪዥካጎ ከደ በኢካ ኒል መጓ ከመሳንጂል መሻኳ።"
40004017	ናሥ ኦካ ና ቤያጦሽ ያሱስ ማቲሰማ ቤከል፥ "ኣንዠኺል እልኻ፥ ባርቸካዬቆንዥገን ገፋሌ ረባ።"
40004018	ኖከ ቤተር ያሱስ ነትገን ኤያያ አል ገሊላ፥ ቤገመሥ ኢዴባ እምበንድ ሲሞን ኤተ ቢኦ ጴጥሮስ ከዱዌበማ ኣንድራስ፥ ኤቢኢ ነመጦቆ ዪለማም ኪል ኣያ። እማምኳ ደ መራቆሽ ዉ።
40004019	ያሱስኳ ቤከል ከማም፥ "ዎኼ ነቾጎም፥ ከምጦራ አርኳ አኻ ከደ ማሙንፆቆ ጸጋ።"
40004020	ቢበፀሽ እማምኳ ናሥ ኦካ ና ዪለማም፥ ቢሁል ቾጎ ያሱስ።
40004021	ኤቤያተተስ ያሱስ መንዻለማ፥ ቤገመሥ ኢዴባ እምበንድ ጀንዳ፤ እማምኳ ኢደ ዘበዴዎስ እምያይቆብ ከዮሃንስ፥ ከበበማም ከዘበዴዎስ ሚከገሥ ዪለማም ኒል ለማዲያ፤ ቤኦ ያሱስ እማም።
40004022	ቢበፀሽ እማም ናሥ ኦካ ና ለማዲያለማም በበማምኳ፥ ቢሁል ቾጎ አ።
40004023	ያሱስ ቤያንዲ ኒል ኤበ ገሊላ ነኮዎማ፥ ቤትገሥ ኒል መፀ ገዴራ አል ዶጎ ዪሁዳ፥ ቤያቲስ ሰ ማገ ላ አል መዌ ገፋሌ ረባ። ቤምብዶቆ ጸጋ ደ መንሰሣ ከምዹማ ኮዎማ።
40004024	ቤያገሳቆ ፄማኳ ነኤበ ሶሪያ ኮዎማ። ካኽላ ቤሬቆ ጸጋ ደ መንሰሣለማም ደ ቤያፉንጫቆ ከመንሰማ ከምዹማ ሜታ ሜታ፤ ቢሬቆ ደ ቤንዻቆ አገንሠ ገፉጫ፥ ደ ቤንዻቆ አመሸ መርካ፥ ከደ ቤሽ አጋቸቸ ጸገማኳ። ቤምብዶቆ አኳ ኮዎማም።
40004025	ቤሁል ቾጎ አበበኽ ጸጋ ያሱስ ደ ቢዾዌ ነኤበ ገሊላ፥ ነኤዬባ አሤር፥ ነዬሩሳሌም ከኤበ ዪሁዳ፥ ነጋንደር ገቸ ዮርዳኖስኳ።
40005001	ኖከ ቤገመሥ ያሱስ በበኽ ጸጋ አ፥ ቤቶኮ ኮቆ ዶላ ቤኢሻ፤ ቤዾዌ ደ መሁል ቾጎማኳ ኮጎማ፤
40005002	ቤያጦሽ መገሸሠማ ከማም በከትገሥኳ።
40005003	ኒያገይል ደ በገምካ ኤቢያገዱካ ከገፉጫ፥ በደከንዥገን ገፋሌያ አል ረባ ካለማም።
40005004	ኒያገይል ደ ገሳንዛ፥ ከመንዥገሥ ረባ እማም።
40005005	ኒያገይል ደ በጦከኽ ጸገማ ከገቻ፥ ከምዸብዋ ዳ ኤተ በጦከሥ አረባ ከማም።
40005006	ኒያገይል ደ ቤዜከኽ ኪለማም ኤከምዳ ዳ ኤተ በኦከሽ አረባ፥ ከምጦ አረባ ኤከምነዋ እማም።
40005007	ኒያገይል ደ በሌአካይል ከጸጋ፥ ከምሌአይል ረባኳ ከማም።
40005008	ኒያገይል ደ በዪዥካኽ እለማም፥ ከምገሙሥ እማምኳ ረባ።
40005009	ኒያገይል ደ በደካ መገማ፥ ረባ ከምጦዋ እማም ከኢደማ።
40005010	ኒያገይል ደ ቢያሙቸካቆ ከፄ ቢደካ ዳ ኤተ በኦከሽ ረባ፥ ከምዳ ገፋሌያ አል ረባ ካለማም።
40005011	"ኣገ ኻይል ኤከምያ ጸጋ አኻ ከፄም ኤከማሙቹቆ አኻኳ፥ ኤከምቴዉሥ ፄኻ ከጎልጎዛኳ።
40005012	ኣገ ኻይል ልልኻኳ፥ ከፄ በደካ በና ኤተ ከምዸበኻ ነገፋሌ ረባ በቦቆማ፤ ኤያሥ ኤያ  ቢያሙቸቆንዥገን ደ መዪርጓ ናኻ ነገሲቋ።"
40005013	ቤከተጽ ያሱስኳ ቤከል፥ "አኻ ሰ አል ኤበ እኔያ፤ ኤከምበፃ ሰ መሜናኸን፥ ካሤ ከሜኑከሣ? ከምኣምብሽ ከጃጻ ከመንዸቾጎን ጸጋ ከምቴሥ፥ ከምጫኼ በናኼ።
40005014	"አኻ መዪዦጓ አል ኤበ እኔያ፤ ኣኤምካሠኼ ኤዬባ ኤተ በኢካ ኖቆ ዶላ።
40005015	አኢካንኼ ጸጋ ኤተ ከምጅቆ ጅ ከምጦሥ ኒለንዝ ከቻኼ፤ ከምጦሥ ኖቆ ቱጎ ጅ፥ ከምዪዦጎን ከጸጋ ከደ ቢኢካ ኒል መፃ ና ከኮዎማ።
40005016	ኤያሥ ኤያ ናትጋሥ መዪዦጓለኻ ነኸ ጸጋ፥ ኤከምገመሠን ጸጋ ገሸል መደዳለኻ፥ ኤከምኹካን ገሂን ከበበኻ ካል ጎዛኳ።"
40005017	"መኦኸሠኼ በርዎኬ ከመብ ማቶቋ አል ሙሴ ከመትገሣ ካል ደ መዪርጓኼ፤ በርከዎኬሥ አር ከመትቶቆማ፥ አርዎኬንኼ ከመብማኼ።
40005018	ኸገሻ ከመገሸርሥ ካኻ፤ ካሥ አል ኦከ ከምቴዉዋ እኔያ ከጎዛ፥ ከምቴያኼ ነማቶቋ ና አኸ ሎርጋ ሜተልኼ፤ ከምቴያኼ ካሥ አል ኦከ መርሽ ኤበ እኔያኼ።
40005019	ካ ጸጋ ኤተ ከምብ ነማቶቋ ነኢዲደማ ና ሜተም፥ ኤተ ከምትገሥ ኤበብካ ከጸጋ፥ ከምዳ ነገፋሌያ አል ረባ ነጸጋ ነኮዎማ ዱዱማ። ጸጋ ኤተ ከምዜኽ ማቶቋ፥ ከምትገሥ መዜኸማለማኳ ከጸጋ፥ ከምዳ ነገፋሌያ አል ረባ በቦቆማ።
40005020	አራ ከመገሸርሥ ካኻ፥ ኤከምበፃ መዳ መዪዥሣለኻ ነመዪዥሣ አል ደ መትገሥ ማቶቋ አል ሙሴ ካል ደ ፋርስ በቦቆ፥ ከምፈለኸሸኼ መኩኻ ከገፋሌ ረባኼ።"
40005021	"በኸገሰኮቆንዥገን ኤቢከገሸሥ ከደ ገፀ ቢከከል፥ 'መሻኣቆኼ ጸጋ፥ ኒከኸሥ መኸሣ ከኤተ ከምሾቆ ጸጋ።'
40005022	አራኸን ከመገሸርሥ ካኻ፤ ኤከማመሥ ጸጋ ከዱዌበማ፥ ኒከኸሥ መኸሣ ነኸ ተምባ አል እሌባ፤ ጸጋ ኤተ ከምከላ ከዱዌበማ 'ጎጠጣ' ኒከኸሥ ነኸ ተምባ አል ጥስ ኤባ፤ ኤከምከላ ከዱዌበማ 'ተሞኳ፥' ኒከኸሥ ከማንጃ አል ግዢ ግዥ።
40005023	"ኤከምራቆ ደ መኻሉ ኮጎ ሸ ሲላ፥ ኤከማገሳቆ ካም ናሥ ጓ ኤበቱካ እል ዱዌበኡ ካም፥
40005024	በፀሽ ደ መኻሉ ናሥ ሸ ሲላ፥ ዻ ኣገዬኽ ከዱዌበኡ፤ ና ነቸቻ ኮሌ፥ ኻን አም ደ መኻሉ።
40005025	"ኣገ ካኽ ከኤተ ማቸከኻሉ ማኸከኢ ነመዻ ከኸ ተምባ፤ ኤከምበፃ መዳ ኤለአ፥ ከማተገሮቆ አም ከምኻ ከኤተ መኸሣ፥ ከማተገሮቆ ኤተ መኸሣኳ አም ከኤተ መዜስ መፀ ማፉንጫ፤ ከምኩቆ አኳ አም ኪል መፀ ማፉንጫ።
40005026	ኸገሻ ከመገሸርሥ ካም፥ ካሥ አል ኦከ ከምራሽ በና ኤተ በኢካ ነጸገኡ ኮዎማ፥ ከምፓኣሠኼ ኒል መፀ ማፉንጫ ናኼ።"
40005027	"በኸገሰኮቆንዥገን ኤቢገሸሥ ቢከል፥ 'ማጎርታኣኼ።'
40005028	አራኸን ከመገሸርሥ ካኻ፤ ጸጋ ኤተ በዪርካ እገፋ ከኸ መአጀባ፥ በካጎርተከንዥገን ኒለማ።
40005029	ኤከምሥቆ ኸኡ ኤላ ጉንዛ አም ነንዶ ረባ፥ ቼቆ ነጸገኡ ኣምብሽ፤ ከማኣምቧሻ ከጋሉጉቆ ጸገኡ ከማንጃ ካል ግዢ ግዥ፥ ከምገ ካም ኤከማንዢጋኣ ነጸገኡ ጎ ሜተም።
40005030	ኤከምሥቆ ኤሉ ኤላ ጉንዛ አም ነንዶ ረባ፥ ኣርሥ ኣምብሽ፤ ከምኩ ከጋሉጉቆ ጸገኡ ከማንጃ ካል ግዢ ግዥ፥ ከምገ ካም ኤከማንዢጋኣ ነጸገኡ ጎ ሜተም።"
40005031	"ቢገሸሠንዥገን ቢከል፥ 'ጸጋ ኤተ ከምሙቸሽ እገፋለማ፥ ነከኽ መቆታ ኤተ በከሙቸከሽ አ።'
40005032	አራኸን ከመገሸርሥ ካኻ፥ ኤከምበፃ መዳ ከፄ ባጎሲካ እገፋ አ፥ ጸጋ ኤተ ከሙችሽ እገፋለማ በጦካ ኤከማጎሲያን እገፋ አን፤ ኤያሥ ኤያ ጸጋ ኤተ ከምሮቆ እገፋ ኤተ በሙቸከሽ ጉንዘማኳ፥ ኤተ ጎርታ።"
40005033	"በኸገሰኮቆንዥገን ኤቢከገሸሥ ከደ ገፀ ቢከከል፥ 'መቴያኣሠኼ ገዠገታሉ፤ ዻ ትቶቆ ዳ ኤተ ባከዠገተካ ከኤተኡ።'
40005034	አራኸን ከመገሸርሥ ካኻ፥ መዠገተኻኼ ሜተል ኤለኣኼ፤ መዠገተኻኼ ከጎዛ ከፄ በደካ ለባበ ረባ፥
40005035	መዠገተኻኼ ከኔያ፥ ከፄ በደካ ደ መኢ ቾጓለማ፥ መዠገተኻኼ ከዬሩሳሌም፥ ከፄ በደካ ኤዬባ አል በቦቆ ጥሳ።
40005036	መዠገታኣኼ ኪልቀኡ፥ ከፄ ከማሃላሽ ነቤቀኡ መጦዋኣ ሜተም ከምፑማ ኤያሥ ኤያ ከመማ።
40005037	ነገሻለኻኳ 'ኣዬ' መከላ ነድ ኣሥ 'ኣዬ'፥ መከላ 'እምበኣኳ' ነድ ኣሥ 'እምበአ።' ኤተ ከምዳ ነገሻ ነለአ ከገት አል ሴጠና።"
40005038	"በኸገሰኮቆንዥገን ኤቢገሸሥ ቢከል፥ 'ኒኽ ኤበነ እልኻ እልኻ፥ ኤበነ ቆሳኳ ቆሳ።'
40005039	አራኸን ከመገሸርሥ ካኻ፤ መንሰኻኼ ኤተ ከማኣጓ መደ ገንሣ ነጸገኻ፤ ኤከምፐሻ ጸጋ ኩሰኡ ኤላ ጉንዛ፥ ኣጎከስ ኩሰኡ አል ኤላ ረኳ።
40005040	ኤከምተምቦቆ ጸጋ ሜታ አም ከፄ ጅባሉ፥ ተጸከሥ ከጅባሉ ከበቦቆማ ዠከስ።
40005041	ኤከምተገኽ ጸጋ ሜታ አም ከምከላ፥ 'ዾኳ ነንዶዋ ነመጸለማ፥' ዻ ነመጎ እንዶዋ ነቾጎማ።
40005042	ኸካ ከኤተ ከምቆና ነጉ፥ መካያከሠኼ ኤተ ከማኣጓ መጎርደማ ነጉኳ።"
40005043	"በኸገሰኮቆንዥገን ኤቢገሸሥ ቢከል፥ 'ሄሽ ጀንደኡ፥ ኣቸከካኽ ከብታሉኳ።'
40005044	አራኸን ከመገሸርሥ ካኻ፥ ሄኸሽ ብታለኻ፥ ዴረኸካ ረባ ከደ ባሙቸኮቆ አኻኳ።
40005045	ኤከምጦኻ አለአ፥ ከምደኻ ኢደ በበኻ አል ጎዛ፤ በፐኮቆ አ ኦካለማ ከጋገንሠ ጸጋ ከጋገሸለማኳ፥ በቸኮቆ ደማለማኳ ከደ መዪዥሣ ከደ መደ ገንሠ ዳኳ።
40005046	ኤከምሄኸሽ አኽ ኣሥ ደ በሄከሽ አኻ፥ ኣሤ በና ከምዸበኻ? ኤያሥ ኤያኼያኽ በጦካ ጸጋ ደ በሙንፀኮቆ ለማን ፈቃኳ።
40005047	ኤከምኸኻ አኽ ዳገ ካሥ ጀንደኻ፥ ከመንተርኸኮቆ ነጃጀንዳ ከለኣኽ? ኤያሥ ኤያኼያኽ በጦካ ጸጋ ደ በበፀካ መዳ አል ረባኳ።
40005048	ከለአ፥ ኤያሥ በደካ በበኻ አል ጎዛ ኤተ መትቶቆማ፥ ደኻ አኽኳ ከደ መትቶቆማ።"
40006001	ያሱስ ቤከተጽ እገሻለማ ቤከል፥ "ዜኸኽ ጸገኻ፥ ኤከምበፀኻ መደኻ ጋገሸል ዳ ካሥ ከማትጋሣ ነኸ ጸጋ። ኤከምጦኻ ካሥ ማትጋሣኸን፥ ከምዸበኻኼ በና ኖጎ በበኻ ናል ጎዛኼ።
40006002	"ካ ኖከ ከምሌኣይል ከደ ዢጋ፥ መፓቆኼ መሌአይላሉ ከኸ ጸጋኼ፤ መደኻኼ ኤያል ደ መትገሥ ጸገማም ነመፀ ገዴራ ነንዶዋኳ፥ ደ በሌአካይል ከደ ዢጋ ኤከምዸብካን መገ ላ ኖጎ ጸጋ። ኸገሻ ከመገሸርሥ ካኻ፥ ቢዸበከንዥገን እማም አለአ በናለማም።
40006003	አምኸን ኖከ ከምሌኤካይል ከደ ዢጋ፥ መገማኼ ኤሉ ኤላ ረ ዳ ኤተ በኸካ ኤላ ጉንዛኼ።
40006004	ካ፥ ጦ መሌአይላሉ ከገጸፃ፤ በበኡ ኤተ በገምከሥ ከገ ጸፃኳ፥ ከምኻ በነ መሌአይላሉ ካም።"
40006005	"ኖከ ከምዴረኻ፥ መደኻኼ ኤያል ደ መትገሥ ጸገማም! ከመትገሥ ጸገማም ከጸጋ፥ ቢሄከሽ መኢቾጓ መዴራ ነመፀ ገዴራ ነሰ ኸ እንዶዋኳ። ኸገሻ ከመገሸርሥ ካኻ፥ ቢዸበከንዥገን እማምኳ በናለማም።
40006006	ኖከ ከምዴራኣ አምኳ፥ ዻ ኮጎ ከምበፃ ጸጋ መገመሥ አም፥ ዴረካ ከበበኡ ኤተ በኢካ ነገጸፃ፤ ከምኻ በበኡ ኤተ በገምከሥ ከገጸፃኳ፥ በናሉ ካም።
40006007	"ኖከ ከምዴረኻ አኽ፥ መፈገኸሠኼ እገሻ ኤያል ጸጋ ደ በበፀካ መዳ ካል ረባ፤ ቢኦከሥ እማም ከምገሰኮቆ ረባ ከመፈገሥ እገሻለማም።
40006008	አኻኸን መጦኻኼ ኤያለማም፤ ባገምኪለንዥገን በበኻ ነኽከምሎቆሠን ዳ ኤተ ከማኣጓ ጸገኻ።
40006009	"ካ ኤኤለአ ከለኻ ዴረኻ፤ 'አም በበምላ ኤተ ባኢካ ነጎዛ፥ ነዪዣሥ ፄኡ፤
40006010	ነዌ ገፋሌያሉ፥ ኤያሥ በደካ ማሄሻሉ ነጎዛ ነድ ነኔያኳ፤
40006011	ኼ አም ካይላ ኖካ ነለአ እጋ ኤተ ከማኣጓ ጸገምላ፥
40006012	በፀሽ አም ካይላ መሸ ሠማልላ፥ ኤያሥ ቢልበፀከሽ አይልኳ ከደ በሸከሥ ካይላ፥
40006013	መኩቆኼ አይላ ከማዻምብ ቁንዛኼ ጻንደኽ ገንሠማ ነጸግላ። [ገፋሌያ መዥጋ ገሂንኳ ካል ግዢ ግዥ ኣሥ አሉ፥ ኣሜን።]"'
40006014	"ኤከምበፀኸሽ መምፑቆማለማም ከጸጋ፥ ከምበፀሽ በበኻ አል ጎዛኳ መምፑቆማለኻ ካኻ።
40006015	ኤከምበፀኻ አኽ መበፀኸሽ ከጸጋኸን፥ ከምበፀሸኼ በበኻ አል ጎዛ መምፑቆማለኻ ካኻኼ።"
40006016	"ኖከ ከምኮዎኾጎኳ፥ መያይልኼ ኸኻ ኤያል ደ መትገሥ ጸገማም፤ በኮከሥ ኸማም ኸ ደ ገሳንዛ፥ ኤከማትጋሠን መኮዎጓለማም ከጸጋ። ኸገሻ ከመገሸርሥ ካኻ፥ ቢዸበከንዥገን እማም በናለማም።
40006017	አምኸን ኖከ ከምኮዋጓ፥ ደሥ እልቀኡ፥ ኤፍ እልኸኡኳ፥
40006018	ኤከምበፃ ማትጋሠን መኮዎጓሉ ነኸ ጸጋ፤ በገምካ በበኡ ኤተ በኢካ ከገጸፃኳ መኮዎጓሉ፤ ከምኻ አ ኤተ በገምከሥ ከገጸፃኳ በና ካም።"
40006019	ቤከል ያሱስ፥ "ማሙንፀኾቆኼ ደ መጫ ከበነኻ ነኔያ፥ ኖጎ ከምሳ አመጨጫ ከሀዣ፥ ኖከ ከማፂል ገልኳ ከምሎኳንኳ።
40006020	ኣሙንፀኾቆ ደ መጫ ከበነኻ ነጎዛ ኖጎ ከምበፃ መሳ አመጨጫ ኤያሥ ኤያኳ አሀዣኳ፥ ኖጎ ከምበፃ ማፂል ገልኳ መሎኳንኳ።
40006021	ዳ በርከከለካ ኤለኣኳ፥ ከፄ በኢካ እሉ ናሥ ጎ በኢካ ደ መጫሉ።"
40006022	"እልኻ መዪዦጎ ጸገጸጋ፤ ኤከምዳ ኸኡ ኻምብደማ፥ ከምዳ ጸገኡኳ ኮዎማ መዪዦጓ።
40006023	ኤከምዳ ኸኡ መንሰማኸን፥ ከምዳ ጸገኡ ኮዎማኳ መጓ፤ ካ ኤከምዳ አመዪዦጓ ኤተ በኢካ ኒል ጸገኡ መጓ፥ እንዘሥ ከምዳን አመጓ አ በቦቆማ።"
40006024	ያሱስ ቤከል፥ "ከምፈለሸኼ ጸጋ ሜታ መደዳ ከኤታ ከምበንደኼ፥ ሜታ ከማቸከካኽ፥ ጀንዳ ከምሄሽ፥ ጀንዳ ከምሂንሥ፥ ከምሥ ጀንዳኳ፤ ከምፈለኸሸኼ አኽኳ መሄኸሽ ረባ ከለማናኼ።
40006025	"ካ ከመገሸርሥ ካኻ፥ መሳንዘኻኼ ከመኢያለኻ ከጸገኻ ከዳ ከኤተ ከምሰኻ [ከኤተ ከምፈኻ]፥ ኤያሥ ኤያኳ ከዳ ኤተ ከምኢሰኸሣ። ከመንተሮቆኼያኽ አመኢያ ነደ መሳ፥ ጸገጸጋኳ ነኣ?
40006026	ዪርኻኽ መት እል ግዚያ ደ በዘለካ ነጎዛ፤ አዋሸካኼ አጸካኼ አሙንፀኮቆኼ ነኩኼኳ፤ አበበኻ አል ጎዛኸን በከኸካ ደ መሰሳ። ከመንተርኾቆኼያኽ አኽኳ ነመት እል ግዚያ በቦቋኽ?
40006027	አኢካናኽ ናኻ ጸጋ ሜተል ኤከምሳንዛናኳ፥ ኤተ ከምፈለሽ መተጸከሥ ግዣለማ ከኦካ ከሜታማ?
40006028	ካሥ በኸከሳንዘካ ከፄ ኣኳ? ዪርኻ አኽ ቦልጃ አል እል ግዚያ ኤያላሥ ኤበፈገካቋ፤ አሌካኼ አጺንፀካኼኳ።
40006029	ከመገሸርሥ ካኻ፥ ጥስ ሶሎሞን ኤተ ቤጭ በቦቆ ገሂንኳ፥ ኤኢሰሠንኼ ደጎን ኣ ኤነማም ሜታኼ።
40006030	አኻ ደ መገሚላ ከጀንደ እላ አለአ፥ ኤባንደጎነከሥ አረባ በከኢሰከሥ ግዚያ አል ኸ እኔያ፥ ኤተ ባገምካሥ ናሥ ኦካ አለአ ከምጥጦቆ ማንጃ ከማቱቅኳ፥ ከመንተሮቆኼ በቦቆ ከምኢሰከሠኼ አኻኳኽ?
40006031	"ከለአ መሳንዘኻኼ አኽኳ ነመከላ፥ 'ኣሥ ከምስላ፥ ኣሥ ከምፍላ፥ ኣሥ ከምኢስልሣኳ?'
40006032	ከምዸብ አለአ ኮዎማ በከሻምበካ ጸጋ ደ በበፀካ መዳ አል ረባ፤ በበኻ አል ጎዛኸን በገምካ ኤበኣጎካ ጸገኻ ዳ አለአ ኮዎማ።
40006033	ሲኾቆ አኽኳ ራቆኸሥ መኦሻ አል ረባ ከዳ ኤተ በኣጎካ አ ኖጎኻ፤ ከምተጸካሥ ካኻ ዳ ኤተ በኣጎካ ጸገኻ ኮዎማኳ።
40006034	መሳንዘኻኼ ካል ማቱቆኳ፤ በሳንዘካ ኦካ አል ማቱቆ ከጺማ፤ ከምትተካ አማፉንጮቋ አል ኦካ ሜተምኳ ከኦከማ።"
40007001	ቤከተጽ ያሱስ ቤከል፥ "ኤከምበፃን አረባ መራ ካኻ፥ መርኻኼ ከጸጋኼ።
40007002	ካሥ ኤተ በኸከርካ አኽ ከጸጋ፥ ከምኸርካ ረባኳ ካኻ፤ ኣሥ ዳ ኤተ በኸከዻምበካ አኽ ጸጋ፥ ከምዻምበካ አረባኳ አኻ።
40007003	ካሤ ባከዪርካ ሱብራ አል እል ኸ ዱዌበኡዋ? ኣገምከሠኼ ሙችና ኤተ በኢካ ኒል ኸኡዋኽ?
40007004	ናከምገመሠን ሙችና ኤተ በኢካ ኒል ኸኡ፥ ኤያላሥ ባከከለካን አም ከዱዌበኡ 'ቼርሥ ሱብራ ኤተ በኢካ ኒል ኸኡዋ?' ገመሥ፥ በኢካን ሙችና ኒል ኸኡ።
40007005	አም ኤተ መሾጓ አለአ፤ ሲቆ መቼሥ ሙችና ኒል ኸኡ፥ ነለአ ነቸቻ ከምገማሥ ዝንዜን፥ ከምፈላሽ መቼሥ ሱብራ ኒል ኸ ዱዌበኡኳ።
40007006	"መኸኻኼ መዪዥሥ ዳ ከቆዋ፥ ከማገሉዌኽ እማም ከመቀዋ አኻ፤ መኣምብኸሸኼ ሚንዛለኻኳ ነኸ ኤሉጓ፥ ከመንተብዋ እማምኳ።"
40007007	"ሎቆኸሥ ከምኹዋ ካኻ፥ ኣኣጎኻ ከምዸበኻ፥ ኦቸኸሥ ግሰ መፃ ከምኮራስ ካኻ።
40007008	ኤተ ከምሎቆሥ ኮዎማ ከምሮቆ፥ ኤተ ከማኣጓኳ ከምዸባ፥ ከምኮርካስ ከኤተ ከምኦቸሥ ግሰ መፃኳ።
40007009	አኢካናኽ ናኻ ጸጋ ኤከምቆና አዱማ እጋ፥ ኤተ ከምኸካ ግሻ?
40007010	ኤያሥ ኤያኳ ኤከምቆና አዱማ ዉ፥ ከምኸካ ሆላኽ?
40007011	አኻ መኸከድ ገንሠማ፥ በኸገምከሽ መኸ ገሸል ዳ ከኢዳለኻ፤ በበኻ አል ጎዛኳ እንዘሥ ከመንተሮቆ ከምኸካ ጋገሸል ዳ ከደ በሎቆከሥ አ።
40007012	"ዳ ኮዎማ ኤተ በኸሄከሽ አኽ ኤከምጦዋ ጸጋ ካኻ፥ ጦኸካ አኽኳ ከማም ኤያሥ ኤያ፤ ዳ ኤተ በትገከሥ አማቶቋ አል ሙሴ ከደ መዪርጓኳ፥ ኣሥ አለአ።"
40007013	"ኩኻ ነማጥፂል ተከላ፤ ተከላ ኤተ በርኮቆ ኪል መቴያ በቢለማ፥ እንዶማኳ መፈጊለማ፤ ጸጋ ደ በዾካናኳ ኤማንጀማ።
40007014	ተከላ ኤተ በርኮቆ ኮጎ መኢያ ማጥፂለማ፥ እንዶማኳ መሃሊለማ፤ ጸጋ ደ በዸበካ አ ዱፀን።"
40007015	ያሱስ ቤከል፥ "ዜኸኽ ጸገኻ ነደ መዪርጓ ከጎልጎዛ፤ ከምኩዌሥ እማም ጃጃ ከምኢሱዌሥ ቤ ጃጃኳ ከምዎዉኬ ኮጎኻ፤ ኒለማምኸን ደ መሦ ማ ኤዬላዉዋ።
40007016	ከማገመኸኪል እማም ከኸ መደዳለማም፤ ካፈላሻኽ መሆቆ ኸ ባጉዋ ነኽኻ፥ ኸ ቦዋኳ ነበፖዋ?
40007017	ኤያሥ ኤያኳ በረካ ገሸል ጃ ኻ ገሸለማ፥ በረካ ገንሠ ጃኳ ኻ ገንሠማ።
40007018	ከምፈለሸኼ ገሸል ጃ መረ ኻ ገንሠማ፥ ገንሠ ጃኳ መረ ኻ ገሸለማ።
40007019	ጃ ኤተ ከምበፃ መረ ኻ ገሸለማ ኮዎማ፥ ከምራሽ ከምጦዉዋ ከማንጃ።
40007020	ካ ከማገመኸኪል እማም ከኸ መደዳለማም።"
40007021	ቤከተጽ ያሱስ ቤከል፥ "ኤተ ከምኩ ከገፋሌ ረባ ኣሥ ኤተ ከምጦዋ መኦሻ አል ባብ አል ጎዛ፥ ከምኩኼ አደ ከምከላ ካራ 'ኤተም፥ ኤተም' ኮዎማኼ።
40007022	ኖከ መኸሣ ከምከላ ኤማንጀ ጸጋ ካራ፥ 'ኤተም ኤተም! ኢልገሸካንኼ አይል ከፄኡ መዪርጓኽ? ኢለምፖኮቆንኼ ከፄኡ ጋገንሠ ሙሳኽ? ኢልደካንኼ ከፄኡኳ ዳ አል ገተምዛኽ?'
40007023	ከምከለራ አርኳ ኖካ ና ከማም፥ 'አርገምካኼ አኻ ሜተልኼ፥ ፐኸሥ ነኸም፥ አኻ ደ መምፑቆ ማቶቋ አል ረባ።"'
40007024	"ካ ጸጋ ኤተ በካጦኪል ፄ ከገሻለም በጦካን ኤያሥ አለአ ኮዎማ፥ ኤጸጋ ኤተ መገመኻ ኤተ በደኮቆ ሸ መፃለማ ነግሻ።
40007025	በቸካ ደማ፥ በለጎደካ ኣያ፥ ባሸካ ዙባኳ በትርከሥ መፃ፤ ኣቼካሸንኼ መፃ አኳ፥ ከፄ በኮካሸንዥገን ሸማ ነግሻ።
40007026	ጸጋ ኤተ በካጦኪል ፄ ከገሻለም በበፀካን መዳ ኮዎማኳ፥ ኤጸጋ ተሞ ኤተ ናኮሽ መፃለማ ነሳሰማ።
40007027	በቸካ ደማ፥ በለጎደካ ኣያ፥ ባሸካ ዙባኳ በትርከሥ መፃ፤ በቼካሽ መፃ አኳ፥ በደካ መቼሸማኳ ሰ ሜተል።"
40007028	ኤቤርሽ ያሱስ እገሻለማ አ፥ ቤተምዞቆ መትገሠማለማ እል ጸጋ፥
40007029	ከፄ ቤትገሥ ከገፋሌያ፥ ኤትገሠንኼ ኤያል ደ መትገሥ ማቶቋ አል ሙሴኼ።
40008001	ኖከ ቤብቴ ያሱስ ኖቆ ዶላ፥ ቤሁል ቾጎ በበኽ ጸጋ አ።
40008002	ኖካ ና መዣ ሜታ ኤተ ቤምጸለቀሥ አገንሠ መዹማ ቤዌ ኮጎማ፥ ቤፋት ነታሰማ ቤከከል፥ "ኤተም፥ ኤከምሄያሻ ከምፈላሽ መዪዥሥ አራ።"
40008003	ያሱስ ቤኸሽ ኤለማ ቤዻቆሥ አ ቤከከል፥ "በርሄከሻ፥ ዪዣሥ።" ቤዪዥሥ ጸገማኳ ናሥ ኦካ ና ነገንሠ መዹማ ና።
40008004	ያሱስኳ ቤከከል፥ "ገመሸን እልቀኡ፥ መገሻሠኼ አለአ ከጸጋ ሜተልኼ። ዻ ፈላ፥ ትገሥ ጸገኡ ከምጥስ መፀ ገዴራ፤ ኤያሥ ቤገሸሥ ሙሴኳ፥ ኻ ደ መኻሉ ከመዪዣሣሉ። ናትጋሥ መዪዣሣሉኳ ከጸጋ ኮዎማ።"
40008005	ኖከ ቤኩ ያሱስ ከኤዬበ ቅፍርናሆም፥ ቤዌ ናል ደ ሮማ ጥስ ለጋዪዳ አል ግቸማ ማቁስ ሜተም ኮጎማ ቤከዴር፥ ቤከከል፤
40008006	"ኤተም፥ ዎደለም በሸካ ጋቸቸ ጸገማ ጎ ሜተም በኢካ ነመዥጋ ነመፃ፥ ባፉንጨካቆ በቦቆኳ።"
40008007	ቤከከል ያሱስኳ፥ "ከምዎሬ ከምብደሮቆ አ።"
40008008	ቤኮሎቆ ጥስ ግቸማ ማቁስ አኳ ቤከከል፥ "ኤተም፥ አራ ጸጋ ኤተ በርደካ ከምኩኣ ከመፃለማኼ። እገሼሥ ኣሥ እገሻ ሜታ፥ ከምብዳ ዎደለምኳ።
40008009	በርጨካ አርኳ ጸጋ ኤተ በ ተኮቆ አራ፥ ቢኢካ ለጋዪዳ ደ በገሰኮቆ ካራኳ፤ ኤከምከለራ ከሜተም 'ዻ' ከምዻ፥ ኤከምከለራ ከጀንዳ 'ዌ' ከምዌ፥ ኤከምከለራ ከዎደለም 'ጦ ዳ አለአ' ከምጦዋ።"
40008010	ኤቤገሶቆ ያሱስ አለአ ቤሰሥ እለማ፥ ቤከል ከደ ቤኢ ነቾጎማኳ፥ "ኸገሻ ከምከለራ ካኻ፥ አርገምከሠንኼ ነኤበ እስራኤል ኖጎ ጸጋ ሜተል በቦቆ መገሚላ ኤለኣኼ።
40008011	ከመገሸርሥ ካኻ፥ ከምዌ አበበኽ ጸጋ ነምፐ ኦካ ከንዶ መልም ኦካኳ፥ ከምኢዩሽ ከመሰሳ ነገፋሌ ረባ ከኣብራሃም፥ ከእስያቅ ከያይቆብኳ።
40008012	ከደ በከማገሥ አመኮል ገፋሌ ረባኸን፥ ከምኣምብዋሽ ኪል መጓ ካል ጃጻ፤ ነጓ ከምእሱዋ ጸጋ ከማቀቀዊል ቆሰማምኳ።"
40008013	ቤከከል ያሱስ ከጥስ ለጋዪዳ አል ግቸማ ማቁስ፥ "ዻ ነድ ካም ኤያሥ ባገምኪላ።" ቤብድ ዎደለማኳ ናሥ ኦካ ና።
40008014	ኖከ ቤኩ ያሱስ ከመፀ ጴጥሮስ፥ ቤገመሥ እሸ ጴጥሮስ ኤቤዥግ ከመንሰ ጎከሣ።
40008015	ቤዻቆሥ አኳ ኤለማ፤ ቤበፀሽ ጎከሣ አ፥ ቤፈርሥ ቤከድ ዳኳ።
40008016	ነሸጋዥጋ ና ቢሬቆ በበኽ ጸጋ ደ ቤንዻቆ አገንሠ ሙሳ ኮጎ ያሱስ፤ ቤምፖቆ አኳ ጋገንሠ ሙሳ ከሳ ሜተም፥ ቤምብዶቆ ደ ቤንሳሣ ኮዎማኳ።
40008017	ዳ ኤተ ቤከድ አለኣኳ፥ ኤከምትታቆን ዳ ኤተ ቤገሸሥ ኢሳያስ ኤተ መዪርጓ፥ ቤከል፥ "በቼከሥ አ ጋምቦሎኳ ከጸገማ፥ በጹርካ መንሰማሎኳኳ።"
40008018	ኖከ ቤገመሥ ያሱስ ኤቤያንዲቆ አበበኽ ጸጋ አ፥ ቤገሸሥ ከደ መሁል ቾጎማ፥ ኤከማንደሩዋን ከጋንደር ኣያ።
40008019	ኤተ መትገሥ ማቶቋ አል ሙሴ ሜታ ቤፔሥ ኮጎማ ቤከከል፥ "ኤተ መትገሠማ፥ ከምሁለር ቾጎ አም ካሥ ጎ ከምዻኣ።"
40008020	ቤኮሎቆ ያሱስኳ ቤከከል፥ "ያምብዣ በጨካ ሆዋ፥ በጨካ አመት እል ግዚያኳ ጮቆማ፤ ዱ በናደማኸን አጨካኼ ጎ ከማገጨሮቆ እልቆማኼ።"
40008021	ነደ መሁል ቾጎ ያሱስ ቤከከል ጸጋ ጀንዳ ሜታ፥ "ኤተም፥ ዠስ አራ ኤከምዻ ሲሬቆ መሃንዦቆ ባባ።"
40008022	ቤከከል ያሱስኸን፥ "ሁሌ ቾጎ አራ፤ በፀሽ ደ በሸሸካ፥ ኒያሃንዦቆ አደ በሸሸካ መሻለማም።"
40008023	ያሱስ ቤቶኮሥ ለማዲያ፥ ቢዾ ደ መሁል ቾጎማኳ ነቾጎማ።
40008024	ቤያሽ መዥግ ኤጎሌኳ ታፕ ኖቆ ኣያ፤ ቤዽ ከማልምቆ አመመኽ ኣያኳ ለማዲያ፤ ያሱስኸን ቤታሽ ኸ መዥጋ።
40008025	ቢችርሽ አደ መሁል ቾጓ ኮጎማ ቢበኖቆ ቢከል፥ "ኤትላ፥ ዻቆ ኤል አይላ፥ ቢልዸካ ከከሪላ።"
40008026	ቤከል አኳ ከማም፥ "አኻ ደ መገሚላ ከጀንደ እላ አለአ፤ ካሤ በኸከጤካ?" ቤፈርሥ ናሥ ኦካ ና፥ ቤሉገሥ ዙባ ከኤያያ፥ ቤድ አበቦቆ መጺጓኳ።
40008027	ቤሰሥ እል ጸጋ ከገተምዛ ቢከል፥ "ኣሤ ሾከ ጸጋ አለአ? በገሰኪልስ ዙባ ከኤያያ።"
40008028	ያሱስ ቤያንደሪል ኤያያ አል ገሊላ ቤዌ ከኤበ ገርጌስ። ቢያኽ ነጓ ከጸጋ እምበንድ ደ ቤንዻቆሥ አጋገንሠ ሙሳ፥ ቢፔሥ ነሸ ቆዳ መሻ፤ ከፄ ቢድ እማምኳ ደ ጋጤቋ፥ ኤፈለሸኼ አጸጋ ሜታ ማትሻ ነንዶዋ ና።
40008029	ቢሉግ እማምኳ ናሥ ኦካ ና ቢከል፥ "አም ዱ ረባ፥ ኣሤ ባጨካ ነጸገምላ? ነከማርቻዬቆን ኦከማ ኣዎኬ አም ከማፉንጮቆ አይላኽ?"
40008030	ቤሃታሥ ኖጎማምኳ ዱፀን፥ ጎ ቤሸል አበበኽ ኤሉጓ።
40008031	ቤሎቆሥ ጋገንሠ ሙሳ አኳ ቢከል፥ "ኤከምፓቆ አይላ፥ ትግ አይላ ኪል በበኽ ኤሉጓ ካ።"
40008032	ኤቤከከል አኳ "ዸኻ" ከማም፥ ቢፐሥ ነችዳ ና ቢኩ ኪል ኤሉጓ ካ፤ ናሥ ኦካ ና ቤያለሉ በበኽ ኤሉጓ አ ኬያኮዎማ ነብቃ፥ ቤንሺርብ ኪል ትል ኣያ።
40008033	ቤያምቤ ደ መሸል ኤሉጓኳ ቢኩ ኪል ኤዬባ ቢያቲስ ዳ ኮዎማ፤ ቢገሸሥ ዳ ኤተ ቤዶጓ ከፄ ደ ቤንዻቆሥ አጋገንሠ ሙሳኳ።
40008034	ና ነቸቻ ቢፐሥ ጸጋ አል ኤዬባ አ ኮዎማ ከመገመሥ ያሱስ፤ ኤቢገመሥ አኳ፥ ቢከዴር ኤከምበፀሸን ኤበማም ከምዻን።
40009001	ያሱስ ቤቶኮሥ ለማዲያ ቤካንደር ኤያያ ቤዌ ከኤዬበማ።
40009002	ኖካ ና ቢጹሬ ችዳ ሜታ ጸጋ ኤተ ቤሽ አጋቸቸ ጸገማ ቤዥግ ነንተላ፥ ቢሬቆ ኮጎማ። ኖከ ቤገመሥ ያሱስኳ መገሚላለማም፥ ቤከከል ከመዣ ኤተ ቤሽ አጋቸቸ ጸገማ፥ "ዱዋለም እንዥጋሥ፤ ባምበፀካሸንዥገን ገንሣሉ ካም።"
40009003	ካ ቢከል ነደ መትገሥ ማቶቋ አል ሙሴ ሜታ ሜታ ኣሥ እልኸማም፥ "ጸጋ አለአ በ ካ ረባ።"
40009004	ያሱስኸን ቤያ ገሚል ዳ ቢሳንዘሥ እማም ቤከል፥ "ካሤ በኸከሳንዘከሥ አኽ ኒልኻ ገንሠማ?
40009005	አባሲቆ ከምፐፐላ፥ መከላ 'ገንሣሉ ባምበፀካሽ ካማኽ፥' በላ አመከላ 'ፈርሥ ዻ?'
40009006	ኣምባለኸሥ ኤበጨካ ዱ በናደማ ገፋሌያ ከምበፀሽ ገንሣ ነኤባ ናል እኔያ፤" ቤከከል ከመዣ ኤተ ቤሽ አጋቸቸ ጸገማኳ፥ "ፈርሥ፥ ሮቆ እንተላሉ፥ ዉካ ከመፀኡ!"
40009007	ቤፈርሥ መዣ አኳ፥ ቤዉ ከመፃለማ።
40009008	ኤቢገመሥ ጸጋ አለአ ቢተምዝ፥ ቢከኽ መገ ላ ከረባ ከኤተ በኸካ ሾከ ገፋሌያ አለአ ከጸጋ።
40009009	ኤቤፈርሥ ያሱስ ቤተር ነጓ፥ ቤገመሥ ጸጋ ሜታ ኤተ ቢኦ ማቴዎስ ኤቤኢ ነመኢሻ ነፈቃ፤ ቤከከል "ሁሌ ቾጎ አራ።" ቤፈርሥ ማቴዎስኳ፥ ቤሁል ቾጎ አ።
40009010	ና ነቸቻ ኤቤኢሽ ያሱስ ነመፀ መዣ ና ከመሰሳ፥ ቤዌ በበኽ ደ ፈቃ ከደ ገንሣ ኤማንጀማ፤ ቢማኢሽ እማምኳ ከመሰሳ ከያሱስ ከደ መሁል ቾጎማኳ።
40009011	ኤቢገመሥ ደ ፋርስ አለአ፥ ቢከከል ከደ መሁል ቾጎማ፥ "ካሤ በከሰኮጎ ኤተ መትገሠማለኻ ከደ ፈቃ ከደ ገንሣኳ?"
40009012	ኖከ ቤገሶቆ ያሱስኳ አለአ ቤከል፥ "ደ በኣጎካ ኤተ ቢያ አደ መዹሣ፥ አኣጎካኼ አኻምብድ ጸጋ ኤተ ጺያኼ።
40009013	ኤተ በከለካ እገሸ ረባ፥ 'በራኣጎካ ኤከምሌአይል ጸጋ ከጸጋ፥ አራኣጎካኼ ኤከምሸኾቆ ለማና ካራኼ' ኤበደካ ኣሤ፥ ዻ ኣምባለኼሥ፤ ዳ በርኮኬሥ አር፥ ከመኦ ደ ገንሣ፥ ከመኦ ደ መዪዥሣኼ።"
40009014	ነለአ ነቸቻ ቢዌ ደ መሁል ቾጎ ኤተ መጩጾቆማ ዮሃንስ ኮጎ ያሱስ ቢሎቆሥ ቢከል፥ "አይላ ከደ ፋርስ ቢልኮዎኮጓ፥ ካሤ በከበፀካ መኮዎጎ ደ መሁል ቾገኡኳ?"
40009015	ቤኮሎቆ ያሱስኳ ቤከል፥ "ከምሳንዙዋኽ አደ ዴዋና መከኢ አርኸ ጋኺንጃ ኖጎማማ? ከምዌ ኦከማ ኖከ ከምቼዉሥ ርኸ ጋኺንጃ ኖጎማም፥ ኖካ ና ከምኮዉጎ።
40009016	"አኢካንኼ ጸጋ ኤተ በካቹምኪል ኣ ኽኻ ከገደገናኼ፤ ኤከምጦዋ ኤያ፥ ከምጹርታ ኣ ኽኻ ነገደገና፥ ከምተርሥ መጹርተማኳ አል ገሲቋ።
40009017	ኤያሥ ኤያኳ ኢጸፀከኸኼ ኬ ኽኻ ነመሌኤኽ ኮጋኼ፤ ኤከምጦዉዋ አለአ ከምጼቃ ኮጋ አ፥ ከማርካ ኬያ ከምቴያ ኮጋኳ፤ ከምጸፁኽ ኬ ኽኻ ነኮገ ኽኻ፥ ካጹራ ኬያኳ ከኮጋ።"
40009018	መከኢ ያሱስ ነመገሸሥ አለአ ከማም፥ ቤዌ ጥስ መፀ ገሙንፃ አል ዶጎ ዪሁዳ ሜታ ኮጎማ ቤፋት ነታሰ ያሱስ ቤከል፥ "በሸከንዥገን ዱዋለም ዚያለአ፥ ዌ ጦሠን ኤሉ ነጸገማ፥ ከምብዳ አኳ።"
40009019	ቤፈርሥ ያሱስኳ ከደ መሁል ቾጎማ፥ ቤዽ ነቾጎ መዣ ና።
40009020	ኖካ ና ቤዌ ከንዶ ቸቸ ያሱስ እገፋ ሜተም ኤተ ቤያፉንጫቆ ከመንተ መሃለማ ግዣ አሤር ኖቆማ እምበንድ፥ ቤደሥ ቆስ ኣ ያሱስ።
40009021	ዳ ቤከጦ ኤለኣኳ፥ ከፄ ቤሳንዘሥ ኒለማ ቤከል፥ "ኤከምደርሥ ኣሥ ኣለማ፥ ከምብደራ።"
40009022	ቤያገሌኽ ያሱስኳ ቤገመሥ አ ቤከከል፥ "ዱዋለም እንዥጋሥ፥ በብደኮቆንዥገን አመገሚላሉ አም።" ቤብድ እገፋ አኳ ናሥ ኦካ ና።
40009023	ና ነቸቻ፥ ኖከ ቤኩ ያሱስ ከመፀ ጥስ መፀ ገሙንፃ አል ዶጎ ዪሁዳ፥ ቤገመሥ ጸጋ ደ መእሰ ለብሩጅ ገሳንዛ ከደ ቤእስ ገዱዋኳ፥ ቤከከል፥
40009024	"ፐኸሥ ነገአ፥ ነመዥጋ በኢካ፥ አሸካንኼ እገፈ ዱዋ አለኣኼ።" ቢሎሥ እማምኳ።
40009025	ኤያሥ ቢብቆቆ ጸጋ ከጃጻ፥ ቤኩ ያሱስ ኮጎ ቤዥግ ዱዋ፤ ቤዻቆ ኤለማ፥ ቤፈርሥ ዱዋኳ።
40009026	ቤያገሳቆ እገሸማኳ ነኤባ ና ነኮዎማ።
40009027	ኤቤፈርሥ ያሱስ ቤተር ነጓ፥ ቤሁል ቾጎ ፐሻ እምበንድ አ ቢሉግ ቢከል፥ "አም ዱ ዳዊት፥ ሌአይል ካይላ!"
40009028	ኖከ ቤኩ ያሱስ ከመፃ፥ ቢችድሽ ፐሻ እምበንድ አ ኮጎማ። ቤከከል ያሱስኳ ከማም፥ "አኸገምኪላኽ ኤከምፈለርሽ መብዶቆ አኻ?" ቢኮሎቆ እማምኳ ቢከል፥ "ኣዬ ኤትላ፥ ቢልገምኪላ።"
40009029	ነለአ ነቸቻ ቤዻቆሥ ያሱስ እልኸማም ቤከል፥ "ነድ ካኻ ኤያሥ መገሚላለኻ።"
40009030	ቤያኮራስ ኸማምኳ። ቤጻንዶቆ ያሱስ እማም ቤከከል፥ "አዪርኸካ፥ መገሶቆዳኼ ጸጋ ሜተልኼ።"
40009031	እማምኸን ኤያሥ ቢፐሥ ነጓ፥ ቢያቲስ ፄማ ነኮዎ ኤባ ና።
40009032	ኖከ ቤፐሥ ጸጋ ደ ቤያኮራስ ኸማም አ ቢዻ፥ ቢሬቆ ችዳ ጀንዳ ገድቃ ኤተ ቤዻቆ አገንሠ ሙሳ ኮጎ ያሱስ።
40009033	ኤቤፖቆ ያሱስኳ ገንሠ ሙሳ አ ነጸገማ፥ ቤገሽ ገድቃ አ። ቤሰሥ እል ጸጋኳ ቢከል፥ "ኣገምካሠንኼ ሾከ አለአ ነኤበ እስራኤል ሜታ ኤለኣኼ።"
40009034	ቢከል ደ ፋርስኸን፥ "ከመዥግ ጥስ ገንሠ ሙሳ በከምፐኮቆ ጋገንሠ ሙሳ።"
40009035	ያሱስ ቤያንዲ ነኤዬባ ነኮዎማ ኒል ኤባኳ። ቤትገሥ ኒል መፀ ገዴራ አል ዶጎ ዪሁዳ፥ ቤያቲስ ሰ ማገ ላ አል መዌ ገፋሌ ረባ። ቤምብዶቆ ጸጋ ደ መንሰሣ ከምዹማ ኮዎማ።
40009036	ኖከ ቤገመሥ ያሱስ ኤማንጀ ጸጋ አ፥ ቤከሌአይል ከፄ ቢድ ኤያል ጃጃ ደ ባንዢገካ ኤተ መሸለማ ቢያፉንጫቆኳ፤ ቤከሌአይል ከማምኳ።
40009037	ቤከከል ከደ መሁል ቾጎማ፥ "ጋትጋ በበኸማ፥ ደ ማሙንፆቆማኸን ዱፀን።
40009038	ካ ሎቆኸሥ ኤተ ጋትጋ፥ ኤከምትጌን ደ ማሙንፆቆ ጋትጋ።"
40010001	ያሱስ ቤኦ ደ መሁል ቾጎማ አሤር ኖቆማ እምበንድ ኮጎማ፥ ቤከኽ ገፋሌያ ኤከመምፑቆን ጋገንሠ ሙሳ፥ ኤከመምብዱቆን መንሰሣ ከምዹማ ኮዎማኳ።
40010002	ፄ ሰ ገትጋ አሤር ኖቆማ እምበንድ አኳ አለአ፤ አል ገሲቋ ሲሞን ኤተ ቢከል ጴጥሮስ ቢካንዠሥ ፄያ፥ ከኣንድራስ ዱዌበ ጴጥሮስ፥ ያይቆብ ዱ ዘበዴዎስ ከዮሃንስ ዱዌበ ያይቆብ፤
40010003	ፍልጶስ፥ ባርቶለሜዎስ፥ ቶማስ፥ ማቴዎስ ኤተ መታኣ ፈቃ፥ ያይቆብ ዱ አልፌዎስ፥ ታዴዎስ፥
40010004	ኤተ ማቆራ ከኤበማ ሲሞን፥ ኤያሥ ኤያኳ ዪሁዳ አስቆርቱ ኤተ ቤያተገሮቆ ያሱስ ቤኻ።
40010005	እማም አሤር ኖቆማ እምበንድ አለአ፥ ቤትግ ያሱስ ቤገሸሥ ከማም ቤከል፥ "መኮለኸኸኼ ነንዶዋ ኤተ ከምሮቆ አኻ ኮጎ ጸጋ ደ በበፀካ መዳ ሾከ ዪሁዳ፤ መኩኻኼ ኪል ኤዬበ ደ ሰማሪያኳ።
40010006	ነከምደን ከጓ ፥ ዸኻ ኮጎ ጸጋ አል እስራኤል ደ በንቴካኽ ኤያል ጃጃ ነንዶዋ።
40010007	ዻ ቲኸስ፥ ከለኻ፥ 'ባርቸካዬቆንዥገን ገፋሌ ረባ።'
40010008	መብደኾቆ ደ መንሰሣ፥ ፈርኾቆ ዳ በሸሸካኳ፥ ዪዥኸሥ ደ በምጸለቀከሥ ገንሠ መዹማ፥ ፐኾቆ ጋገንሠ ሙሳኳ። በኸርኮቆ በላ መኸኻን በና፥ ኸኻ አኽኳ በላ መርኾቆን በና።
40010009	ኖከ ከምዸኻኳ፥ መኩተኾቆኼ ኣያ፥ ለማና ኢደ ኸ ሶኳ።
40010010	መጹረኻኼ ነንዶዋ ዠገዳ፥ ጅባ እምበንድ፥ ቻፓ ዘጎላኳ፤ ከምደካ ከኤተ መደዳ አመዸብ ዳ ኤተ በኣጎካ ጸገማ።
40010011	ኖከ ከምደኻሽ ከኤዬባ ኤያሥ ኤያ ኪል ኤባኳ፥ ኣኣጎኻ ጸጋ ኤተ ከምሄሽ አኻ፤ ካሥ አል ኦከ ከምፐኸሥ ነጓ፥ ኢኸሽ ናሥ ጓ።
40010012	ኤከምኩኻ ከመፃ ካ፥ ኸኻ ዳገ።
40010013	ኤከምሄዉሽ አደ መፃ አ አኻ፥ ነኢ መገማለኻ ኖጎማም፤ ኤከምበፁዋ መሄሽ አኻኸን፥ ነኮሌ መገማለኻ ካኻ።
40010014	ኤከምበፁዋ መሄዉሽ አኻ መገሱቆ እገሻለኻኳ፥ ፐኸሥ ነጓ፤ ከመትገሥ ኤከምዌ አመኸሣ አል ረባ ነጸገማም፥ ከንተኸሥ ርራ አል ኤባ አ ነቾጎኻ።
40010015	ኸገሻ ከመገሸርሥ ካኻ፥ ነጸጋ ናል ኤዬባ ና በቦቆ ከምሌአይል ረባ ኖከ መኸሣ ከዶጎ ሶዶም ከዶጎ ጎሞራኳ።"
40010016	ቤከተጽ ያሱስ ቤከል፥ "ዪርኻ አኽ፥ ከምትገራ አኻ ኤያል ጃጃ ኪል ዬላዉዋ፤ ካ ደኻ መዥግ እልኸማ ኤያል ሆላ፥ መሌእለማ ኤያል ዬርኩንዳኳ።
40010017	ዜኸኽ ጸገኻ ነጸጋ፥ ከፄ ከማተገሩቆ አኻ ከመኸሣ፥ ከምኦቹዋ አኻ ነመፀ ገሙንፀ ዶጎ ዪሁዳኳ።
40010018	ከፄም ከምሩቆ አኻ ከኸ እምጥሳ ከጅኤለ ጥሳኳ፤ ከምደካ አለአ ኤከምደኻን ኸገሻ ካራ ኖጎማም፥ ኖጎ ጸጋ ደ በበፀካ መዳ አል ረባኳ።
40010019	ኤከማተገሩቆ አኻ ከመኸሣ፥ መሳንዘኻኼ ከዳ ኤተ ከመገሸኸሥ ኤከመገሸኸካኳ፤ ናሥ ኦካ ና ከማኻሽ ካኻ ዳ ኤተ በኢካ አመገሸሠማ ካኻ።
40010020	አገፉጫ አል በበኻ ከመገሻ ኒልኻ፥ አኻኼ ከመገሻኼ።
40010021	"ከማተገሮቆ ዱዋ ዱዌበማ ከመሻ፥ በበማኳ ዱማ፤ ከማምብቱዋ ኢዳኳ ከዶጎ ኤበማ፥ ከማተገሩቆ ዶጎ ኤበማምኳ ከመሻ።
40010022	ከፄም ከማቸከካኽ ጸጋ ኮዎማ ካኻ። ኤተ ከምቀሞቆ ካሥ አል መርሸማኳ፥ ከምገርዘኽ ረባ ነገንሠማ ነለአ ከምኢያኳ።
40010023	ኤከማሙቹቆ አኻ ኒል ኤዬባ ነሜተም፥ ዱጉኻ ከኤዬባ ከጀንዳ፤ ኸገሻ ከመገሸርሥ ካኻ፥ ካሥ አል ኦከ ከምዌ ዱ በናደማ፥ ካኾቆኼ ኤዬባ አል እስራኤል ኮዎማኼ።
40010024	"ኤተ ቢከትገከሣ አንተርኮቆኼ ኤተ መትገሠማኼ፤ አንተርኮቆኼ ዎደኳ ኤተማኼ።
40010025	ከምትተካ ከኤተ ቢከትገከሣ አመዳ ኤያል ኤተ መትገሠማለማ፥ ከኤተ መደዳኳ መዳ ኤያል ኤተማ፤ ኤቢኦካ ኤተ መፃ 'በኤልዘብል፥' እንዘሥ በቦቆ ከማንዡከሠነ ገንሠ ፄያ ከደ መፃለማኳ።"
40010026	ያሱስ ቤከል፥ "መጤኸካኼ ከጸጋ፤ ከማትጋሥ ዳ ኤተ ባጉንደካቆ ኮዎማ፥ ከማገማይል ዳ ኤተ ባጸፀካቋኳ።
40010027	ዳ ኤተ ከመገሸርሥ ካኻ ኒል መጓ እገሸኸሥ ኒል ኦካ፤ ዳ ኤተ ከምገሰኾቆ ከጋሰሰካኳ፥ ኣቲኸስ ኖቆ ተኩሳ።
40010028	መጤኸካኼ ከደ በሸኮቆ በጨ ጸጋ፥ በሃለከሸን መሾቆ ፉሣ፤ ነከምደን ኤለአ፥ ጤኸካ ከኤተ ከምፈለሽ መቴሥ ፉሣ ከበጫ ነማንጃ አል ግዢ ግዥ።
40010029	ኢያኮደካቆኼያኽ ኤሲሲያ እምበንድ ከኢደ ኸ ሶ ሜታማ? ናሥ እማም ና ሜተም ኤከምበፃ መዳ ማሄሻ አል በበኻ አል ጎዛ፥ ከምብታኼ ከኔያኼ።
40010030	አኻኸን በንዘ ካኸንዥገን ቤቆኻ ኮዎማ።
40010031	ከለኣኳ መጤኻኼ፤ በኸጨካ አኻኳ በቦቆ በና ነበበኽ ኤሲሲያ።"
40010032	ቤከተጽ ያሱስ ቤከል፥ "ኤተ ከምትገሥ ነኸ ጸጋ ኤበደካ ከኤተ መሁል ቾጎም፥ ከምትገርሥ አርኳ ነኸ ባብ ናል ጎዛ ኤበደካ አ ከኤተ መሁል ቾጎም።
40010033	ኤተ ከምሽጣ አራ ነኸ ጸጋኳ፥ ከምሽጠራ አርኳ አ ነኸ ባብ ናል ጎዛ።"
40010034	ቤከተጽ ያሱስ ቤከል፥ "መኦኸሠኼ በርዎኬ ከኤባ ካል እኔያ ከመሬቆ መጺጓኼ፤ ዳ በርከዎኬሥ አር ከኤባ ካል እኔያ፥ በላ መዳን ከመሬቆ መጺጓ፥ ከመሬቆ ቻጋ።
40010035	አራ በርዎኬ ኤከማፀጅዊልስ አጉንዘ ዱዋ ከበበማ፥ ደጎና ከኤዬማ፥ እገፈ ዱማኳ ከእሸማ።
40010036	ከምዳ ብተ ጸጋ ኣሥ ደ መፃለማ።
40010037	ጸጋ ኤተ ከምሄሽ በበማ ኤያሥ ኤያ ኤዬማ ነጸገም፥ ከምፈለሸኼ መዳ ከኤተ መሁል ቾጎ አራኼ፤ ከምፈለሸኼ ኤያሥ ኤያ መዳ ከኤተ መሁል ቾጎ አራ ኤተ ከምሄሽ ነጸገም ጉንዘ ዱማ፥ ዱ እገፈ ዱማኳ።
40010038	ኤተ ከምበፃ መጹሬ ጋገድ ጃለማ መሁለኬ ቾጎ አራ፥ ከምፈለሸኼ መዳ ከኤተ መሁል ቾጎምኼ።
40010039	ጸጋ ኤተ ከምሸኬል ካሥ መኢያለማ፥ ከምቼያሥ መኢያለማ ነጸገማ፤ ጸጋ ኤተ ከምኻ ጺማ ከፄምኸን፥ ከምዸባ መኢያ።"
40010040	"ጸጋ ኤተ ከምሄሽ አኻ ከምሄሽ አራ፤ ኤተ ከምሄሽ አራኳ፥ ከምሄሽ ባብ ኤተ በትገኬ አራ።
40010041	ጸጋ ኤተ ከምሄሽ ኤተ መዪርጓ ሜተም ከፄ መዳለማ ከኤተ መዪርጓ፥ ከምዸባ በነ ኤተ መዪርጓ፤ ጸጋ ኤተ ከምሄሽ መገ  ጸጋ ሜታ ከፄ መገለማኳ ከምዸባ በነ መገ  ጸጋ።
40010042	ኸገሻ ከመገሸርሥ ካኻ፥ ነደ ቢዪርካ ኤያል ኢደ ገናሥ ኢዳ አለአ ከሜተም ከፄ በሁልከቾጎ አራ፥ ኤተ ከምኸካ መጺቆ ኣያ ዘላላ ሜታ፥ ከማንዢጋኼ በናለማኼ።"
40011001	ኤቤትቶቆ ያሱስ መትግ ደ መሁል ቾጎማ አሤር ኖቆማ እምበንድ ነቸቻ፥ ቤፈርሥ ነጓ ቤዽ ከኤዬባ ካል ጋንዲ ካ ከመትገሠማ ከማቲሰማኳ።
40011002	ኤቤገሶቆ ኤተ መጩጾቆማ ዮሃንስ ነመፀ ማፉንጫ ዳ ኤተ ቤጦ ክርስቶስ፥ ቤከትግ ነደ መሁል ቾጎማ ሜታ ሜታ ኮጎማ።
40011003	ቢሎቆሥ እማምኳ ቢከል፥ "ኤተ ቢከለካ ከምዌ አማኽ፥ በላ ከምዜይልኽ ጀንዳ?"
40011004	ቤኮሎቆ ያሱስኳ ቤከከል፥ "ኮለኻ፥ እገሸኼሥ ከዮሃንስ ኤተ በኸገሰኮቆ በኸገምከሣኳ።
40011005	ከምገሞጎ አደ በፐሸካኻ፥ ከምዦሽ ገሙ፥ ከምዪዣሥ ደ በምጸለቀከሥ አገንሠ መዹማ፥ ከምገሶቆ ደ በድቀካ፥ ከምፈርሥ አደ በሸሸካ፥ ከማቲያስ ሰ ማገ ላ አል ረባ ከደ ዢጋኳ።
40011006	ናገይል ጸጋ ኤተ ከምበፃ ማጤያ እል ከፄም።"
40011007	ኖከ ቢኮሌ አደ ቢትጋኳ፥ ቤያጦሽ ያሱስ መገሸሠማ ከጸጋ ከፄ ኤተ መጩጾቆማ ዮሃንስ ቤከል፥ "ከመገመሥ ኣሤ በኸከዸከሥ አኽ ኮጎ ዮሃንስ ከኸ እኔያ? ከመገመሥ ሥዳ ኤተ በፉጨካ አዙባኽ?
40011008	በላ ኣሤ በኸፐከሥ አኽ ከመዪረማ? ጸጋ ኤተ በኢሰከሥ ማሰኽ ኣኽ? ደ ቢኢሰከሥ ማሰኽ ኣኳ፥ ቢኢካ ነመፀ ዶጎ ጥሳ።
40011009	ካ ከመዪር ኣሤ በኸፐከሣ? ከመዪር ኤተ መዪርጓኽ? ኣዬ፥ ከምከለራ ካኻ፥ በኸገምከሥ ኤተ በንተርኮቆ ነኤተ መዪርጓኳ።
40011010	ቤገሸሥ መዪዥሥ ሎርጋ ከፄማ ቤከል፥ 'አለአ፥ ከምትገራ ሰ ገትጋለም ነታሰኡ፥ ከመገሥ አ እንዶዋሉ ካም።'
40011011	ኸገሻ በርገሸከሥ ካኻ፥ ነጸጋ ደ ቢምፖቆካ ነኔያ ኮዎማ፥ አኢካንኼ ኤተ በንተርኮቆ ዮሃንስ ኤተ መጩጾቆማኼ። ነገፋሌያ ናል ረባኸን ኤተ በሃለካቆ ነኮዎማ፥ ከመንተሮቆ ና።
40011012	ኖከ ቤያጦሽ ኤተ መጩጾቆማ ዮሃንስ መትገሠማ ካሥ አል ኦካ አለአ ቤያጽጬሥ ገፋሌ ረባ ዝንዜን፤ ቢሮቆ ደ ቤያጽጨሥ ከምኩናኳ።
40011013	ካሥ ግዠ ኤተ መጩጾቆማ ዮሃንስ ቢገሸከንዥገን ደ መዪርጓ ኮዎማ፥ ማቶቋ አል ሙሴኳ ከፄ ገፋሌ ረባ።
40011014	ኤከምርኾቆ አለአ ኤከምበፀኻኳ፥ ዮሃንስ አለአ ኤተ ቢከለካ ከምዌ ኣሊያስ።
40011015	ነገሶቆ ጸጋ ኤተ በጨካ ፄማ።
40011016	"ካሤ ከማንዘ ርከሥ ማፖቋ አል እኽላ? እማም ኤያል ኢዳ ደ ናኢሽ ኒሊሳ፥ ደ ቢላኮካ ከመዠማም፤
40011017	'ቢልእሰካ ቆሜያ፥ አኸጸካንኼ፤ ቢልእሰካ ገዱዋኳ፥ አኸሳንዘካኼ።'
40011018	ኖከ ቤዌ ዮሃንስ፥ ኤሰኼ ኤፈኼኳ፤ ቢከል ጸጋኸን 'በጨካ ገንሠ ሙሳ'።
40011019	ኖከ በዎኬ ዱ በናደማ በሰካ በፈካኳ፤ ቢከለካ ጸጋኳ፥ 'ገመኸሥ አኽ ኤተ መሄሽ መሰማ ከመፈማ አለአ፥ ኤተ ማገኻ ከደ ፈቃ ከደ ገንሣኳ።' ነደንኳ መገመኻ አል ረባ ከማገማሥ ኸማ ከኸ መደዳለማ።"
40011020	ጸጋ አል ኤዬባ ኖጎ ቤድ ያሱስ በበኽ ጋገሸል መደዳ፥ ኢያንዠሠንኼ እለማምኼ። ካ ቤያጦሽ ያሱስ መተስ እማም ቤከል፤
40011021	"እንዳዌ ካም ኮራዚን፥ እንዳዌ ካም ቤተሳይዳኳ፤ ጋገሸል መደዳ ኤተ በደካ ኖጎኻ በምደካ ነጥሮስ ከሲዶና፥ በምኮሌ ጸጋለማም እኽላ ነገንሠኽ እንዶዋ፥ ቢምኢሰሥ አ ገሳንዛ ቢምኢሽ ነመፋኳ።
40011022	ኸገሻ ከመገሸርሥ ካኻ፥ ናኻ ከምሌአይል ረባ ኖከ መኸሣ በቦቆ ከዶጎ ጥሮስ ከሲዶና።
40011023	አምኳ ቅፍርናሆም፥ ኣኣጎካ ማፈራቋ ካሥ ጎዛኽ? ከማኣምቧኣሽ ኪል መሃቲል ሆ አል እል እኔያ፤ ጋገሸል መደዳ ኤተ በደካ ነጉ በምደካ ነሶዶም፥ በምኢካ ካሥ አል ኦከ አለአ።
40011024	ካ ከመገሸርሥ ካኻ፥ ነኤዬባ ነለአ ከምሌአይል ረባ ኖከ መኸሣ በቦቆ ከሶዶም።"
40011025	ኖካ ና ቤከል ያሱስ፥ "ኤተም አል ጎዛ ካል እኔያ፥ አም ባባ! ከምኸራ መገ ላ ካም፥ ከፄ ባጸፀኮቆ ዳ አለአ ከደ መገመኻ ከደ መገመሸማ፥ ባትገኬሠን ከኢደ ገናሠማ።
40011026	ኣዬ ባብ፥ ባሄከሸንዥገን መደማ ኤለአ።
40011027	ባኸካዬሸንዥገን ዳ ኮዎማ ከንዶ ባብ ካራ፤ ኤተ በገምካ ዱማ ኣሥ በበማ፤ ኤተ በገምካ በበማ ኣሥ ዱማ ከኤተ በኣጎካ አ መከትገሠማኳ፥ አኢካንኼ ኤተ በገምካ በበማ ኤበደካ ዎዴያኼ።"
40011028	ያሱስ ቤከተጽ ቤከል፥ "አኻ ደ በኸማዎካ ነገጹራለኻ ኮዎማ፥ ዎኼ ኮጎም፤ ከምኸራ አርኳ ማፉጮቋ ካኻ።
40011029	ሃኢኸካ ከመትገሠማለም፥ ገመኸሽ ነጸገምኳ፤ አራ መሌእለማ ከኤተ መዻቆኽ ጸገማ ከገቻ፥ ከማፉጨኻቆ አኻኳ።
40011030	ዳ ኤተ ከምትገርሥ አር መደማ ካኻ መፐፐለማ፤ ዳ ኤተ ከምጹርኻ አኽ ከፄምኳ፥ ገጹራኼ።"
40012001	ነለአ ነቸቻ ቤያትሺል ያሱስ ኖከ ዱ ሙሳ ቼ ጋትጋ፤ ከፄ ቤሺል ኤዴበና ደ መሁል ቾጎማኳ፥ ቢንሾቆ ማንዚ ጋትጋ ቢያጦሽ መሰማ።
40012002	ኖከ ቢገመሥ ደ ፋርስ አለኣኸን ቢከከል ከያሱስ፥ "ገመሠና፥ ቢደካ አደ መሁል ቾገኡ ዳ ኤተ ባ ጻንደካቆ መደማ ኖከ ሙሳ።"
40012003	ቤኮሎቆ ያሱስኳ ቤከል ከማም፥ "አኸሎቆከሠንኼያኽ ዳ ኤተ ቤድ ዳዊት፥ ኖከ ቤሺል ኤዴበና ከጸጋ ደ ቤኢ ኖጎማ?
40012004	ቤኩ ከመፀ ረባ፥ ቤስ አ እጋ ኤተ በዪዥካሥ ከረባ ከምጸጋ ደ ቤኢ ኖጎማኳ፤ እጋ አለአ ኤተ ባ ጻንደካቆ መሰማ ከአ ከጸጋ አል ጎማ፥ ኤተ ባኸከሥ መሰማ ካሥ ከምጥስ መፀ ገዴራ።
40012005	ሚካሠን እምጥስ መፀ ገዴራ ኖከ ሙሳ ነመዪዥሥ መፀ ገዴራ ኦከ ሙሳ፥ አኸሎቆከሠንኼያኽ ነማቶቋ አል ሙሴ፥ ኤበበፀካ መዳ አማሠማለማም አለአ ከማም ከገንሣ?
40012006	አራ ከመገሸርሥ ካኻ፥ ኤተ በንተርኮቆ ነመዪዥሥ መፀ ገዴራ በኢካ ነገአ።
40012007	ኤተ በከለካ እገሸ ረባ፥ 'በራኣጎካ ኤከምሌአይል ጸጋ ከጸጋ፥ አራኣጎካኼ ኤከምሸኾቆ ለማና ካራኼ' በኸማምባለከሥ መከላለማ ኤበደካ ኣሤ፥ አኸምኸከሠንኼ ከደ ባንዢገካ መሸ ሠማኼ።
40012008	ከለአ ዱ በናደማ ከኦከ ሙሳ ኤተማ።"
40012009	ያሱስ ቤበፀሽ እማም ነጓ፥ ቤኩ ከመፀ ገዴራ አል ዶጎ ዪሁዳ።
40012010	ቤኢ ነመፀ ገዴራ ናል ዶጎ ዪሁዳ ና ጸጋ ሜታ ኤተ ቤሽ ኤለማ፤ ነደ ቤኢ ነጓ ሜተም ሜተም ኤከምተምብኮቆን አ፥ ቢከል ቢሎቆሥ ያሱስ፥ "ኣኸከሣኽ መብዶቆ ጸጋ ኖከ ሙሳ?"
40012011	ቤኮሎቆ አኳ ቤከል፥ "ኤከምኢያን ጸጋ ኤተ በጨካ ጃጃ ሜተም፥ ኤከምፋታ ጃጃለማኳ ኖከ ሙሳ ኪል ሆዋ፥ አኢካናኽ ናኻ ጸጋ ኤተ ከምበፃ መቼሠማ?
40012012	እንዘሥ ከመንተሮቆ ጸጋኳ ነጃጃ! ካ ከማኻሥ መደ ገሸለማ ኖከ ሙሳ።"
40012013	ነለአ ነቸቻ ቤከል ያሱስ ከመዣ ኤተ ቤሽ ኤለማ፥ "ኣፀፂል ኤሉ።" ቤያፀፂል አኳ፥ ቤከብድ ኤለማ ኤያሥ ጀንዳ።
40012014	ቢፐሥ ደ ፋርስኸን ነጓ፥ ቢሪል ኤከምሹኮቆ ያሱስ።
40012015	ያሱስ ቤያገሚል እገሻለማም ቤፐሥ ነጓ፤ ቤሁል ቾጎ በበኽ ጸጋኳ አ፤ ቤምብዶቆ አኳ ደ ቤንሳሣ ኮዎማ።
40012016	ቤጻንዶቆ እማም፥ ኤከምበፁዋ መገሹሠን ኤበደካ አ ዎዴኳ።
40012017	ቤከድ አለኣኳ፥ ኤከምትታቆን እገሸ ረባ ዳ ኤተ ቤገሸሥ ኢሳያስ ኤተ መዪርጓ።
40012018	ቤከል አኳ፥ "ዪርኻ ኤተ በርሽለከሥ ኤተ መደዳለም፥ ማሄሸማለም ኤተ በካገ ካይል እለም፥ ከምጦርሥ ገፉጫለም ነጸገማ፤ ከማቲስ አኳ ከሾካ ከኮዎማ መዪዥሥ መኸሣ።
40012019	አቱከሠኼ ጸጋ አሉገካኼኳ፥ አገሰኮቆኼ ጸጋ ሜተል ሰማ ኒል እንዶዋኼ።
40012020	ከምሌአይል ከጸጋ ደ በደካ ኤማኩድ ሥዳ፥ ከማንደከስ እለማ ከጸጋ ደ በደካ ኤሲ ጅ ኤተ በኢካ ከምሻኽኳ፥ ከምጦዋ አለአ ካሥ አል ኦከ ከምሙቾቆ መዪዥሥ መኸሣ።
40012021	ከምጦሥ ሾካ ኮዎማኳ ማጦዪላለማ ነጸገማ።"
40012022	ና ነቸቻ ቢሬቆ ኮጎ ያሱስ ጸጋ ኤተ ቤዻቆ አገንሠ ሙሳ ቤፐሻቆ ኸማ ቤያሃለሽ መገሻኳ። ቤብዶቆ ያሱስኳ አ፥ ቤጦ ኤከመገሸካ ከመገምጎንኳ።
40012023	ቢንተምዝ ጸጋ ኮዎማኳ ቢከል፥ "አለአ ሾከ ዳዊት ኤተ ቢካጦኪላኽ?"
40012024	ኤቢገሶቆ ደ ፋርስ አለኣኸን ቢከል፥ "ዳ ኤተ በከምፐኮቆ አ ጋገንሠ ሙሳ፥ ከመዥግ በኤልዘብል ጥስ ገንሠ ሙሳ።"
40012025	ያሱስኳ ቤያገሚል ገሳንዛለማም ቤከል ከማምኳ፥ "ኤከመምጹሻይል ገፋሌያ ሜተም፥ ከምቴያ ገፋሌያ አ፤ ኤከመምጹሻይል ኤዬባ ሜተም ኤያሥ ኤያ ደ መፃ ሜተምኳ፥ ከምፈሉሸኼ መፀቋኼ።
40012026	ኤከምፖቆ ገንሠ ሙሳኳ ገንሠ ሙሳ፥ ከመምጹሹዋይል ኣሥ እልኸማም። ካ ኤያብ ከምፈለከሸን ገፋሌያለማም መፀቋ?
40012027	ኤበርከምፐኮቆ አር ጋገንሠ ሙሳ ከመዥግ በኤልዘብል፥ ካሤ በከምፐኮቆ አደ መሁል ቾጎኻኳ? ካ ኣሥ ኢዳለኻኳ ከምትገሥ መምፑቆማለኻ።
40012028	ኤበርከምፐኮቆንዥገን አር ጋገንሠ ሙሳ ከገፉጫ አል ረባኳ፥ በዎኬንዥገን አገፋሌ ረባ ኮጎኻ።
40012029	"ነከምሲቆን መፉንጨማ ከምፈለሻኽ ጸጋ ሜታ መኩ ከመፀ መዥግ ጸጋ፥ ማጎዠሥ ዳ አለማ? ኤከምፉንጫ ነቸቻኳ፥ ከምፈለሽ ማጎዠሥ ዳ አል እል መፃለማ።
40012030	"ኤተ በበፀካ መኢኽ ኮጎም፥ በኮዎኮቆ አራ፤ ከምዝልኽ ኤተ በበፀካ መሙንፆቆ ከአራኳ።
40012031	ካ ከመገሸርሥ ካኻ፤ ገንሣ፥ ከማምበፃሽ ከጸጋ ገንሣ ከገ ያ ኮዎማኳ፤ ገ ያ ኤተ ቢጦከሥ ነመዪዥሥ ገፉጫኸን፥ ከማምበፃሸኼ ሜተልኼ።
40012032	ከማምበፀካሽ ከኤተ ከመገሻ ገ ያ ነጸገ ዱ በናደማ፤ ኤተ ከመገሻ ገ ያ ነመዪዥሥ ገፉጫኸን፥ ከማምበፃካሸኼ ገ ያ አ ነግዣ ነለአ ነግዣ ነኤተ ከምዌያኳ።"
40012033	ያሱስኳ ቤከተጽ ቤከል፥ "በካገምካይል ጃ ኮዎማ ከኸማ፤ ገሸል ጃ በጨካ ኻ ገሸለማ፥ ገንሠ ጃኳ በጨካ ኻ ገንሠማ።
40012034	አኻ ኢደ ሆላ አለአ! መኸከድ ጋገንሠማ ከምፈለኸሽ አኽ መገሽ መገማ? ዳ ኤተ በዪጨኬቆ ነእለማ፥ በገሸከሥ ሰ ጸጋኳ።
40012035	መገ  ጸጋ በፐኮቆ ነመገኽ እለማ መገ  ዳ፤ ገንሠ ጸጋኳ በፐኮቆ ነገንሠኽ እለማ ገንሠ ዳ።
40012036	ኸገሻ ከመገሸርሥ ካኻ፤ ከምሎቆከሥ ረባ ጸጋ ኖከ መኸሣ ከፄ እገሻ ኮዎማ ኤተ በፐኬሥ ነሰማም መገ ።
40012037	ካሥ እገሻሉ ከምዪዥከሥ ረባ አም ኖከ መኸሣ፥ ካሥ እገሻሉ ከምኸከሥ ካምኳ።"
40012038	ኖካ ና ቢከል ነደ መትገሥ ማቶቋ አል ሙሴ፥ ነጸጋ አል ፋርስ ሜታ ሜታኳ ከያሱስ፥ "ኤተ መትገሠማ፥ ቢላኣጎካ መገመሥ ማቲሥ ገፋሌያ ነጉ።"
40012039	ቤኮሎቆ አኸን ቤከል ከማም፥ "ማፖቋ አል አንጅ አለአ ኤያላሥ ገንሠማ ኤተ በንጀንደካይል ነረባ! በኻኣጎካ ኖጎም ማቲሥ ገፋሌያ። ኤተ ከምኹዋ ካኻኸን ኣሥ ማቲሥ ገፋሌ አል ኤተ መዪርጓ አል ዮናስ፥ ከምኹዋኼ ጀንዳ ካኻኼ።
40012040	ኤያሥ ቤፀቆ ዮናስ ኒል በቦቆ ዉ ኦኪል ኦካግ ከመጎኳ ኦካግ፥ ኤያሥ ኤያ ከምፀቆ ዱ በናደማኳ ኦኪል ኦካግ ከምገሞኳ ኦካግ ኒል እኔያ።
40012041	ከምፈሩሥ ጸጋ አል ናናዌኳ ኖከ መኸሣ ከማፖቋ ካል አንጅ አለአ ከምኹሥ ከማም፤ ቢገሰኮቆ እማም ማቲሳ አል ዮናስ ቢኮለኬ ነገንሠኽ እንዶዋለማም፤ እኽላኸን ኤተ በንተርኮቆ ነዮናስ በኢካ ነገአ።
40012042	ማጥሶቆ እገፋ አል ኤበ እምፐ ኦካ ከኤላ ጉንዛ ከምፈርሥ ኖከ መኸሣ ከማፖቋ ካል አንጅ አለአ፥ ከምኸከሥ ከማም። በዎኬንዥገን አ ነመሃት እኔያ ከማጦዪል ፄያ ከመገመኻ አል ሶሎሞን። ዪርኻ፥ ኤተ በንተርኮቆ ነሶሎሞን በኢካ ነገአ።"
40012043	ቤከል ያሱስኳ፥ "ኖከ በፐከሥ አገንሠ ሙሳ ኒል ጸጋ፥ በኮለከኽ ነኸ እኔያ ከማኣጎ ጎ ማፉጮቋ፤ ከምዸባኼ ሜታ ኤለኣኼ።
40012044	ኖከ ባንዢገካኸን በከለካ፥ 'ኮለራ ከመፃለም ጎ ኤተ በርፐኬሠና።' ኖከ በኮሌኬያኳ፥ በዸበካ መፃ አ ከእላና መከንቲለማ ማንደጎን እለማኳ።
40012045	ናሥ ኦካ ና ከማኮርኬቾጎ ከጋገንሠ ሙሳ ሥሠ በንድ ደ ባንሠካኽ ና፤ ከምኩዋ ከመፃ ካ ከምኢዩሽ ነጓኳ። ከመንሣ መኢያ አል መዣ አኳ ናል ገሲቋ በቦቆ። ኤያሥ ኤያ ከምዳ አመኢያ አል ገንሠ ማፖቋ አለኣኳ።"
40012046	መከኢ ያሱስ ነመገሻ ከጸጋኳ፥ ቢዌ ቢኢቾጎ ኤዬማ ከኢዴበማኳ ነጃጻ፥ ቢያኣጎ ማገሻ ከአ። [
40012047	ቤከከል ጸጋ ሜተምኳ፥ "ቢኢካ እምኢይኡ ከኢዴበኡ ነጃጻ፥ ቢያኣጎካ ማገሻ ካምኳ"]።
40012048	ያሱስኸን ቤኮሎቆ ከመዣ ካ፥ "እምዎዴ ያዩ ከኢዴበማ?"
40012049	ቤትገሥ ኤለማኳ ኮጎ ደ መሁል ቾጎማ ቤከል፥ "እምያዩ ከኢዴበምኳ ችዳ አለአ!
40012050	ደ በጦካ ዳ ኤተ በኦከሽ ባብ አል ጎዛ፥ ኢዴበም፥ ኢደ ጋጉንዛ ከኢደ ጋፈማ፥ ያዩኳ።"
40013001	ናሥ ኦካ ና ቤፐሥ ያሱስ ነመፃ ቤኢሽ ነሰ ኤያያ።
40013002	ቤሙንፆቆ በበኽ ጸጋኳ ኮጎማ። ቤኩ አኳ ኪል ለማዲያ ሜታ ቤኢሻ። ቤኢቾጎ በበኽ ጸጋኳ ነኸ እኔያ ኮጎ ሰ ኤያያ።
40013003	ቤገሸሥ ያሱስኳ በበኽ ዳ ከመኮሣ ከማም ቤከል፥ "ገሰኾቆ፥ በፐከሥ መዣ ሜታ ከመዋሽ ሾካ።
40013004	መከኢ አኳ ነመዋሸማ፥ በምፋተካ አሾካ ሜታ ሜታ ከሰ ኸ እንዶዋ፤ በዾኬ አመት እል ግዚያኳ በሰሰካ።
40013005	በምፋተካ ጃጀንዳኸን ነኸ ግሻ፥ ኖጎ ባንዢገካ በጨ እኔያ ዝንዜን፤ ከፄ ባንዢገካ መተብ እኔያ፥ በምፐካ ፈላ።
40013006	ኖከ በፐኬ ኦካ፥ በንስፀካ፥ በኼኤካ ከፄ በበፀካ መሃታቆ ትማ።
40013007	በምፋተካ ሾካ ጃጀንዳኳ ኪል ኽኻ፤ በፈገካቆ ኽኻኳ፥ በራቆከጺያ።
40013008	በምፋተካ ጃጀንዳኸን ነገሸል እኔያ በረካ ኸማ፤ በረካ ሜታ ኸማ ግቸማ ማቁስ፥ ሜታኳ ግቸማ ኦካግ፥ ጀንዳኳ ግቸማ ሜታ ኖቆማ አሤር።
40013009	ነገሶቆ ኤተ በጨካ ፄማ።"
40013010	ነለአ ነቸቻ ቢዌ ደ መሁል ቾጎማ ኮጎ ያሱስ ቢሎቆሥ ቢከከል፥ "ካሤ ባከገሸካ አም ከመኮሣ ከማማ?"
40013011	ያሱስኳ ቤኮሎቆ ከማም ቤከል፥ "ባኸካዬሸንዥገን ካኻ ማምባለሥ ማጸፆቆ ገፋሌ ረባ፤ ከማምኸን ኣኸካዬሸንኼ።
40013012	ከኤተ በጨካ ከመንተጸኮቆ አረባ ከምኸካ ካሥ ከማኤያሽ ነጸገማ፤ ኤተ ባንዢገካኸን ከምቼዉሥ ኖጎማ ኣሥ ዱ ገናሠማ ኤተ በጨካኳ።
40013013	እማም ሚከዪር ኢገምከሠኼ፥ ሚካጦዪል ፄ ኢገሰኮቆኼ፥ ኢያምባለከሠኼኳ፤ ካ በርከገሸከሥ ከመኮሣ ከማም።
40013014	በትተካቆንዥገን ነጸገማም ኤተ ቤገሸሥ ኢሳያስ ከመዪርጓ፤ ቤከል አኳ፥ 'መኸካጦዪል ፄ፥ አኸገሰኪልኼ፤ መኸከዪርኳ፥ አኻምባለከሠኼ።
40013015	ካሤ በተተሸከንዥገን ቁንዘ ጸጋ አለአ፥ በነካቆ ፄማም፥ ቢሙፀኮቆንዥገን ኸማምኳ፤ በምበፀካ መዳ ኤለአ ቢምገመሥ ከኸማም፥ ቢምገሶቆ ከፄማምኳ፥ ቢማምባለሥ ከቁንዘማምኳ ቢምኮሌ ኮጎም፤ በርምብዶቆ አርኳ እማም።'
40013016	"አኻኸን ደ በኻገ ካይላ፥ ከፄ በገምከሥ ኸኻ፥ በገሰኮቆ ፄኻኳ።
40013017	ኸገሻ ከመገሸርሥ ካኻ፥ ቢአጀበከንዥገን ደ መዪርጓ በበኽ ከደ መዪዥሣ መገመሥ ዳ ኤተ በኸገምከሥ አኽ፥ ኢገመሠንኼ። ቢአጀበከንዥገን መገሶቆ ዳ ኤተ በኸገሰኮቆ አኽ፥ ኢገሰቆንኼኳ።"
40013018	ያሱስኳ ቤከል፥ "ገሰኾቆ መጨገስ መኮሥ መዣ ኤተ ገዋሻ።
40013019	ሾካ ኤተ በፋተካ ነሰ ኸ እንዶዋ ኤጸጋ ናገሶቆ እገሸ ገፋሌ ረባ ናኤሚለና፤ ከምዌ ሴጠና ከምቼሥ እገሻ ኤተ ቢዋሸካ ኒለማ።
40013020	ጸጋ ሜታ ሜታኳ ኤሾካ ኤተ በፋተካ ነኸ ግሻ፤ ኤበገሰኮቆ እገሸ ረባ፥ በርኮቆ ፈላ ከማገ ላ።
40013021	ከፄ በበፀካ መሃታቆ ትማ፥ በገምኪል ካሥ አንጅ ማ። ኖከ ከምዌ አማኣንሠሣ ከማሙቾቋ ከፄ እገሸ ረባኸን፥ ከምሥ ፈላ።
40013022	ጸጋ ጀንዳኳ ኤሾካ ኤተ በፋተካ ኪል ኽኻ፤ በገሰኮቆ አኳ እገሸ ረባ፤ ነደንኳ፥ ገሳንዘ መኢያ አል ኤበ እኔያ፥ ማጣኻ ከለማናኳ ከምራቆ ጺ እገሸ ረባ፥ ከማሻኽ በላ መረን ኻ።
40013023	ጸጋ ሜታ ሜታኸን ኤሾካ ኤተ በፋተካ ነገሸል እኔያ፤ በገሰኮቆ አኳ እገሸ ረባ፥ ባምባለከሥ በጨካን ኸማ፤ ሾካ ሜተም በረካ ኸማ ግቸማ ማቁስ፥ ሜተምኳ ግቸማ ኦካግ፥ ጀንዳኳ ኸማ ሜታ ኖቆማ አሤር።"
40013024	ያሱስ ቤገሸሥ መኮሥ ዳ ጀንዳ ከማም ቤከል፥ "ገፋሌ ረባ ኤጸጋ ኤተ በዋሸካ ገሸል ሾካ ነቼ ናለማ።
40013025	ነአንጅ ኤተ በንዥገካን ጸጋኸን፥ በዎኬ ብታለማ በዋሸካ በጋ ኒል ጋትጋ በደካሸና።
40013026	በፈገካቆ ጋትጋ አ፥ ኤባትገካሥ ኸማ፥ ባገምካሥ በጋኳ።
40013027	ከለአ በዎኬ ደ መደዳ አል ኤተ ቼ ኮጎማ ቢከከልኳ፥ 'ኤትላ፥ ገሸል ሾካኼያኽ ባዋሸካ አም ነቼ ናሉዋ? ከንዶ ጓብ በዎኬ በጋ ኪለማ?'
40013028	በከከለካ አኳ፥ 'ኤተ በጦካ አለአ አብታለም ሜታ።' ቢከከል ደ መደዳለማኳ፥ 'ዻ ሌዪልኻኽ?'
40013029	በኮለኮቆ ኤተ ቼኸን ከማም በከለካ፥ 'በፀኸሽ፥ ኤከምሌኸኽ በጋ ከመንቼካሽ ከጋትጋ።
40013030	ካ ኒያፈገኽ ካሥ አል ኦከ ማሙንፁቆ ጋትጋ፤ ኖከ ማሙንፁቆ ጋትጋኳ፥ ከመገሸርሥ ከደ መደዳለም ከምከለራ፥ ሲኾቆ መንቼሽ በጋ፥ ፉንጨኸሽ ሸማ ሸማኳ ግሰኾቆ፤ ኣሙንፀኾቆ ኸ ጋትጋኸን፥ ጦኻ ኩል ኩ!"'
40013031	ቤገሸሥ ያሱስኳ መኮሥ ዳ ጀንዳ ከማም ቤከል፥ "ገፋሌ ረባ ኤኸ ዴያ ኤተ ናሮቆ ጸጋ በናዋሽ ነቼለማ።
40013032	ኸማ መሃሎቆማ ነሾከ ኸ ጃ ነጃጀንዳ፤ ኤበፈገካቋኸን በንተርኮቆ መፐ ዳ ኮዎማ፥ በደካ ከጃኳ፥ በዎኬ አመት እል ግዚያ በንደኮቆን ጮቋ ነቌለማ።"
40013033	ቤገሸሥ ያሱስኳ መኮሥ ዳ ጀንዳ ከማም ቤከል፥ "ገፋሌ ረባ ኤኣይ እጋ፥ ኤተ ናሮቆ አጋፋ ገንሻ መበር ገነ ኦካግ፥ ናከንቸኽ ናጸሸሠን ኮዎማ።"
40013034	ያሱስ ቤገሸሥ አለአ ኮዎማ ከመኮሣ ከጸጋ፤ ኤገሸኼ ከማም በላ መገሻን መኮሣኼ።
40013035	ዳ ቤከድ አለኣኳ፥ ኤከምትታቆን ዳ ኤተ ቤገሸሥ ኤተ መዪርጓ ቤከል፥ "ከመገሸራ ከማም ከመኮሣ፥ ከማቲርስ ኤተ ቤያጸፃቆ ነማጦሽ መዘዝ ኤበ እኔያኳ።"
40013036	ነለአ ነቸቻ ቤዠስ ያሱስ በበኽ ጸጋ ደ ቤሙንፆቆ ነጓ፥ ቤኩ ከመፃ፤ ቢዌ ደ መሁል ቾጎማኳ ኮጎማ ቢከል፥ "እገሼሠና ካይላ መጨገስ መኮሥ በጋ አል እል ቼ።"
40013037	ቤኮሎቆ ያሱስኳ ከማም ቤከል፥ "ኤተ በዋሸካ ገሸል ሾካ፥ ዱ በናደማ።
40013038	ቼ ኤባ አል እኔያ፤ ገሸል ሾካ ኢደ ገፋሌ ረባ፤ በጋኳ ኢደ ገንሠ ሙሳ።
40013039	ብታ ኤተ በዋሸካ በጋ ገንሠ ሙሳ፤ ኦከ መሙንፆቆ ጋትጋ መርሽ ኤበ እኔያ፤ ደ ማሙንፆቆ ጋትጋኳ ሰ ገትገ ረባ።
40013040	ኤያሥ ከማሙንፁቆ በጋ ከምግሱቆ ነማንጃ፥ ኤያሥ ኤያ ከምዳ ኖከ መርሽ ኤበ እኔያኳ።
40013041	ከምትጌ ዱ በናደማ ሰ ገትጋለማ፤ ከማሽሉቆ እማምኳ ደ በሥኮቆ ጸጋ ነንዶ ረባ ከደ በደካ ገንሣ ኮዎማ፥ ከምፑቆ ነገፋሌ ረባ።
40013042	ከምኣምብኽ እማም ነማንጃ አል ግዢ ግዥ፤ ከምእሱዋ ነጓ  ከማቀቀዊል ቆሰማምኳ።
40013043	ደ በጦካ ዳ ኤተ በኦከሽ ረባኸን ከምዪዦጎ ኖካ ና  ነገፋሌ በበማም ኤያል ኦካ። ነገሶቆ ኤተ በጨካ ፄማ!"
40013044	ያሱስኳ ቤከል፥ "ገፋሌ ረባ ኤበቦቆ ደ መጫ ኣያ ኤተ ናጸፃቆ ኒል ቼ፤ በዸበካ ጸጋ ሜታኳ ደ መጫ አ፥ በኮለኮቆ በቱፐከኻ፥ በዸካ ከማገ ላ በኮደኮቆ ደ መጫለማ ኮዎማ በከኮደካ ቼ አ።
40013045	"ኤያሥ ኤያኳ ገፋሌ ረባ ኤኤተ ዘበ  ኤተ ናኣጎ መኮድ ማንደጎን ሚንዛ።
40013046	ኤበገምከሥ አኳ ሚንዛ ኤተ መዥግ በና ሜታ፥ በዸካ በኮደኮቆ ደ መጫለማ ኮዎማ በከኮደካ።"
40013047	ያሱስኳ ቤከተጽ ቤከል፥ "ገፋሌ ረባ ኤዪ ዉ፥ ኒያምብ ኪል ትል ኣያ፥ ናሙንፆቆ ሾከ ዉ ኮዎማ።
40013048	ኤበዪጨኮቆ ዪኳ፥ ቢጅርኬ አደ መዻቆሽ ዉ ከሰ ኣያ፥ ቢኢከሽ ቢጦከሥ ጋገሸል ዉ ኪል ዳለማም፥ ቢያኣምብከሽ ጋገንሠማኳ።
40013049	ኤያሥ ኤያ ከምዳ ኖከ መርሽ ኤበ እኔያኳ፤ ከምዌ ሰ ገትገ ረባ ከመምጹሸኽ ደ በደካ መኦሻ አል ረባ፥ ነደ በደካ ገንሣኳ።
40013050	ከምኣምብዋሽ ደ በደካ ገንሣ ከማንጃ አል ግዢ ግዥ፤ ከምእሱዋ ነጓ ከማቀቀዊል ቆሰማምኳ።"
40013051	ያሱስ ቤከል፥ "አኻምባለከሥ አኽ ዳለአ ኮዎማ?" ቢከል እማምኳ፥ "ኣዬ፥ ቢላምባለከሣ።"
40013052	ቤከል አኳ፥ "ከለኣኳ ነደ መትገሥ ማቶቋ አል ሙሴ ጸጋ ኤተ ቢከትገከሥ ከፄ ገፋሌ ረባ፥ አ ኤያል ኤተ መፃ ኤተ በርኬቆ ደ ገደገና ከኽኻኳ ነመፃለማ።"
40013053	ኤቤትቶቆ ያሱስ መገሸሥ መኮሣ አለአ ኮዎማ ከማም፥ ቤፐሥ ነጓ።
40013054	ቤዌ ከናዘሬት ከኤበ ዶጎ ኤበማ፤ ቤትገሥ ነጓኳ ነመፀ ገዴራ ናለማም፤ ደ ቤገሶቆ አኳ ቤሰሥ እለማም ቢከል፥ "ነጓብ በካኸካዬሽ ሾከ መገመኻ ከመዥጋ ከመጦ መደዳ አለአ ኮዎማ?" "
40013055	አለአ ዱ ኤተ መቸች ጃኼያኽ? ኤዬማ ኒኦ ማሪያምኼያኽ? ኢዴበማኳ ያይቆብ፥ ዮሴፍ፥ ሲሞን፥ ከዪሁዳኼያኽ?
40013056	ደ ቢኢካ ኢደ ዳጎን ኤበማኳ ኮዎማ ኖጎኳኼያኽ? ካ ነጓብ በካኸካዬሽ ዳ አለአ ኮዎማ?"
40013057	ከፄ አለአ ቢሥ አ። ቤከል ያሱስኳ፥ "ቢሂንከሥ ኤተ መዪርጓ ኖጎ ኮዎማ፥ ነኤበ ዶጎ ኤበማ፥ ኖጎ ደ መፀ ኤበማኳ አሂንካቆኼ ኤተ መዪርጓኼ።"
40013058	ከፄ ማንዢግ መገሚላለማምኳ ኤጦንኼ ያሱስ በበኽ ዳ አል ገተምዛ ነጓ።
40014001	ኖካ ና ቤገሶቆ ጥስ ኤባ አል ገሊላ አሄሮድስ ፄ ያሱስ።
40014002	ቤከል ከደ መደዳለማኳ፥ "አ ኤተ መጩጾቆማ ዮሃንስ፥ አ ባፈርካዬቆ ነመሻ፤ ከለአ በከጨካ መዥጋ ከመጦ ዳ አል ገተምዛ አለአ።"
40014003	ሄሮድስ ከፄ ሄሮዲያስ እገፈ ዱዌበማ አል ፍልጶስ፥ ቢከዻቆሽ ዮሃንስ፥ ቢከፉንጭ ቢከኩቆ ከመፀ ማፉንጫ።
40014004	ቤሲቆ ዮሃንስ ቤከከለንዥገን ከሄሮድስ፥ "አኸከሠኼ አመሮቆ እገፈ ዱዌበኡ ካምኼ።"
40014005	ኤከማኣጓን አ ኤከምሹኮቆ ዮሃንስኳ፥ ቤካጤሽ ከጸጋ ከፄ ቢዪር ዮሃንስ ኤኤተ መዪርጓ።
40014006	ኖከ መሂንሥ ፂን ማፖቆ ሄሮድስኸን፥ ቤጸ ደጎነ ሄሮዲያስ ነኸ ኮዶ ቤያገ ል ሄሮድስኳ።
40014007	ቤከዠገት ሄሮድስኳ ነለአ ቤከከል፥ "ሎቆሥ አራ ካሥ ዳ ኤተ ከማኣጓኣ፥ ከምኸራ አርኳ ካም።"
40014008	ቤካተገስ ኤዬማ ደጎናኳ ቤከከል፥ "ከል፥ ኸካሬ ካሥ እኽላ እልቆ ዮሃንስ ኤተ መጩጾቆማ ነለገዳ።"
40014009	ቤሳንዝ ጥሳኳ፤ ነደንኳ፥ ከፄ ቤዠገት ነኸ ኮዶ፥ ቤገሸሥ ኤከምኹካንኳ።
40014010	ካ ቤከትግ ጸጋ ቢካሬቆ እልቆ ዮሃንስ ኒል መፀ ማፉንጫ።
40014011	ቢሬቆ እልቆ ዮሃንስ ነለገዳ ቢከኽ ከደጎና ከአ፤ ቤሮቆ አኳ ቤከኽ ከኤዬማ።
40014012	ቢዌ ደ መሁል ቾጎ ዮሃንስ ቢሮቆ መሻለማ ቢሃንዦቋ፥ ቢዾ ቢገሸሥ ከያሱስኳ።
40014013	ኖከ ቤገሶቆ ያሱስ አለአ ቤቶኮ ነለማዲያ፥ ቤከዽ ከጺማ ኮጎ ቤሜ ጸጋ። ኖከ ቤገሶቆ ኤማንጀ ጸጋኳ አለአ፥ ቢሁልቆ አ ኒል ኤዬባ ከቾጎማም።
40014014	ኤቤብት ያሱስ ነለማዲያ፥ ቤገመሥ ኤማንጀ ጸጋ ቤከሌአይላ ቤምብዶቆ ደ መንሰሣለማምኳ።
40014015	ኤቤድ ሸጋዥጋኳ ቢዌ ደ መሁል ቾጎማ ኮጎማ ቢከል፥ "ጎ አለአ ኸ እኔያ፥ በደካሸንዥገን ኦካኳ፤ ካ ዠስ ኤማንጀ ጸጋ አለአ፥ ኤከምዹዋን ኮጎ ባርቸካቆ እሌባ ኤከምዻ እኮዱዋን ደ መሳ።"
40014016	ቤከል ያሱስኳ፥ "ኸኸካ አኽኳ ዳ ኤተ ከምሰሱዋ፤ ከምዳኼ መዻ ከማምኼ።"
40014017	ቤከኮሎቆ ደ መሁል ቾጎማኳ ቢከል፥ "ኣሥ ፄ እጋ ማቁስ ከዉ እምበንድ ቢልጨካ ነገአ፥ ኢልጨካንኼ ደ ሜተልኼ።"
40014018	ቤከል አኳ፥ "ርኼቆ ኮጎም።"
40014019	ነለአ ነቸቻ ቤገሸሥ ኤከማኢዉሸን ኤማንጀ ጸጋ አ ናሥ ግዚያ ና፤ ቤሮቆ ያሱስኳ ፄ እጋ ማቁስ ከዉ ከምበንድ ከአ፥ ቤከዪርጎ ከጎዛ ቤከኽ መገ ላ ከረባ፥ ቤንፂቆ ቤከንኽ ከደ መሁል ቾጎማ፤ ቢንኽ ደ መሁል ቾጎማኳ ከጸጋ።
40014020	ቤሰስ ጸጋ ኮዎማኳ ቢኖቋ፤ ቢዪጮቆ ደ መሁል ቾጎማኳ ገፐፐሸማ ኤተ ቤያኤያሻ፥ ቢሮቆ ካከ አሤር ኖቆማ እምበንድ።
40014021	ደ ቤሰሳኳ፥ ነከምደን ጋፋ ከኢደ፥ ቢድ ጸጋ ኤግቸማ አሤር እል ግቸማ ሜታ ኖቆማ ማቁስ (5000)።
40014022	ካሥ አል ኦከ ከመጦ ቾጎ ጸጋ፥ ቤገሸሥ ያሱስ ናሥ ኦካ ና ከደ መሁል ቾጎማ፥ ኤከምተኩሥ ለማዲያ ከምሲዉኮቆ ከአ ከጋንደር ኤያያ።
40014023	ኤቤጦ ቾጎ ጸጋ አ ነቸቻ፥ ቤቶኮ ኮቆ ዶላ ከመዴራ ከጺማ፤ ኤቤድ ሸጋዥጋኳ ቤኢ ነጓ ከጺማ።
40014024	ቤሃታሥ ለማዲያ አኸን ኖካ ና ነሰ ኤያያ፤ ከፄ ቤያሼኽ አዙባ ከንዶጎ እልኸማኳ፥ ቤኦችልቆ ከመኸ ኣያ።
40014025	ኒል መጎኳ ነሰ መጅቦጓ ቤንዽ ያሱስ ኖቆ ኣያ ቤዌ ኮጎማም።
40014026	ኖከ ቢገመሥ አደ መሁል ቾጎማኸን ኤበንዸካ ኖቆ ኣያ፥ ቢተምዝ በቦቆ ቢጤ ቢሉግ ቢከል፥ "አማ ፉሣ!"
40014027	ቤገሽ ያሱስኳ ናሥ ኦካ ና ከማም ቤከል፥ "እንዥገኻሥ፥ መጤኻኼ፤ ዳማ አራ።"
40014028	ቤኮሎቆ ጴጥሮስ ቤከል፥ "ኤተም! ኤከምዳ አም፥ ኦ አራ ኤከምዎሬ ኖቆ ኣያ ኮገኡ።"
40014029	ቤከከል ያሱስኳ፥ "ዌ!" ቤፐሥ ጴጥሮስኳ ኖካ ና ኒል ለማዲያ፥ ቤንዽ ከቾጎማ ኖቆ ኣያ ኮጎ ያሱስ።
40014030	ኤቤገመሥ መዥግ ዙባኸን ቤጤያ፤ ኖከ ቤዽ ከማልምቆ ኣያኳ ቤሉግ ቤከል፥ "ኤተም! ገርዘኽ አራ ነኣያ ነለአ!"
40014031	ናሥ ጓ ቤኸሽ ያሱስኳ ኤለማ ቤዻቆሥ አ ቤከል፥ "አም ኤተ መገሚላ ከጀንዲላ አለአ! ካሤ ባካጤካ እላ?"
40014032	ቢኩ እማም እምበንድ ኪል ለማዲያ፥ ቤሻኽ ዙባኳ።
40014033	ቢከዴር ደ ቤኢ ኒል ለማዲያኳ ከያሱስ ቢከል፥ "ኸገሻ አም ዱ ረባ!"
40014034	ያሱስ ከደ መሁል ቾጎማ ቢያንደሪል ኤያያ አ ቢፐሥ ከኸ እኔያ አል ኤበ ጌንሰሬጥ።
40014035	ኤቢያምባለሥ ጸጋ አል ኤባ አ ኤበደካ ያሱስ፥ ቢንትጎጎ ከኤባ ኤተ ቤኢ ነጋዲ ና ኮዎማ፥ ቢሬቆ ደ መንሰሣ ኮዎማ ኮጎማ።
40014036	ቢከሎቆሥ ኤከመንዱሠን ደ መንሰሣኳ ኣሥ ቆስ ኣለማ። ቤምብድ ጸጋ ደ ቤንደሥ አ ኮዎማኳ።
40015001	ነለአ ነቸቻ ደ ፋርስ ከደ መትገሥ ማቶቋ አል ሙሴ፥ ደ ቤዾዌ ነዬሩሳሌም ቢሙንፆቆ ኮጎ ያሱስ ቢሎቆሥ ቢከል፥
40015002	"ካሤ ቢከምፑኮቆ ደ መሁል ቾገኡ መኢያ አል እምበፈገምላ? ኒከምኤፈሠን ኤለማም ቢሰካ እጋ።"
40015003	ያሱስ ቤኮሎቆ ከማም ቤከል፥ "አኻኳ ከፄ መኢያ አል እምበፈገኻ ካሤ በኸከምፑኮቆ እገሸ ረባ?
40015004	በከለከንዥገን ረባ፥ 'ሂንሥ በበኡ ከእይኡ፤' በከለካ ኖጎ ጀንዳኳ 'ኒከኸሥ መሻ ከኤተ ከመገሻ ገንሠማ ነጸገ በበማ ከኤዬማ።'
40015005	አኻኳ፥ ኤከምከላ ጸጋ ሜተም ከበበማ ኤያሥ ኤያ ከኤዬማ፥ 'ማተጸሣ ኤተ በኸመዸብ ኖጎም በርጦከንዥገን ከደ መኻ ከረባ፥'
40015006	በኸከለካ ከምደካኼ ከጸጋ ከአ መኸካ ገሂን ከበበማ ከኤዬማኼ። ካ ከፄ መዜኽ መኢያ አል እምበፈገኻ በኸከጤከሥ እገሸ ረባ።
40015007	አኻ ደ መሾጓ አለአ! ዳ ኤተ ቤገሻሥ ኢሳያስ ኤተ መዪርጓ ከፄኻ ኸማ።
40015008	ቤከል አኳ፥ 'ሾካ አለአ ካሥ ሰማ ቢሂንከሥ አራ፥ እለማምኸን ነጸገም መሃተሠማ፤
40015009	ገዴራለማም አጨካኼ በናኼ፥ ዳ ኤተ ቢትገከሥ እማም ኣሥ ማቶቋ አል ጸጋ።"'
40015010	ያሱስኳ ቤኦ ጸጋ ኮጎማ ቤከል ከማም፥ "ገሰኾቆ እገሻለም፥ ኣምባለኸሥኳ!
40015011	ዳ ኤተ በንዦጎከሥ ጸጋ ኤተ በፐኬሥ ነሳ፥ ዳ ኤተ በኩካ ኪል ሳ አንዦጎከሠኼ ጸጋኼ።"
40015012	ነለአ ነቸቻ ቢዌ ደ መሁል ቾጎማ ኮጎ ያሱስ ቢከል፥ "ኣገመን አም ኤበቱካ እል ደ ፋርስ ከፄ እገሻሉ?"
40015013	ቤኮሎቆ ያሱስኸን ቤከል ከማም፥ "ከመንቼያሽ መፐኽ ደ ኮዎማ ኤተ በበፀካ አባብ አል ጎዛ መኮኳ።
40015014	በፀኸሽ እገሻለማም! እማም እምፐሻ፥ ቢከትገከስ እንዶዋ ከፐሻ፤ ኤከምትገከስ አፐሻ ከፐሻ እንዶዋ፥ ከምፋቱዋ ከምበንደማም ኪል ብቃ።"
40015015	ጴጥሮስኳ ቤኮሎቆ ከያሱስ ቤከል፥ "እገሸሥ ካይላ መጨገስ መኮሣ አለአ።"
40015016	ቤኮሎቆ ያሱስኳ ቤከል፥ "ናኽከማምባለሠናኽ በኽኢካ አኽኳ ከደኽላ?
40015017	አኸንገምኪልኼያኽ ዳ ኤተ በኩካ ኪል ሳ ኮዎማ፥ በተርካ ከኺላ ኤባፐከሥ ከጃጻ?
40015018	እገሻ ኤተ በፐኬሥ ነሳኸን፥ ኤተ በፐኬሥ ነእላኳ፥ አአ በንዦጎከሥ ጸጋ።
40015019	ገንሣ ኮዎማ በፐኬሥ ነእል ጸጋ፤ እማምኳ መሾቆ ጸጋ፥ መደ ጎርታ፥ ጎሲያ፥ ገልኳ፥ መገሽ ጎልጎዛ ከኸገሻ፥ መቴሥ ፄ ጸጋ።
40015020	እማም አለአ በንዦጎከሥ ጸጋ፤ መሶጓ ኒከምኤፈሠን ኤላ፥ አንዦጎከሠኼ ጸጋኼ።"
40015021	ያሱስ ቤፐሥ ነጓ ቤዳሽ ከጋንዲ ኤዬበ ጥሮስ ከሲዶና።
40015022	ነጓኳ ቤዌ ኮጎማ እገፋ አል ካናኣን ኤተ ቤኢሽ ነጋንዲ ና፥ ቤፈሮቆ ሰማ ቤከል፥ "ኤተም፥ ዱ ዳዊት! ደጎናለም በዻቆከሥ አገንሠ ሙሳ በኢካ ነማፉንጫቋ፥ ብዶቆ አም ካራ!"
40015023	ያሱስኸን ኤከኮሎቆንኼ እገሻ ሜታ ኤለኣኼ፤ ቢዌ ደ መሁል ቾጎማኳ ኮጎማ ቢሎቆሥ ቢከል፥ "እገፋ ኤተ በከዎኬስ ከገሉጓ ነቸቸምላ አለአ፥ ደካ ዳ ኤተ በኣጎካ አ ኮለኮቆ።"
40015024	ቤኮሎቆ ያሱስኳ ቤከል፥ "ዳ ኤተ በርከዎኬሥ አር፥ ካሥ ሾከ እስራኤል ደ በንቴካኽ ኤያል ጃጃ።"
40015025	ቤዌ እገፋ አኸን ቤያኩኩን ነቾጎማ ቤከል፥ "ኤተም፥ ተጸሥ አራ!"
40015026	ቤኮሎቆ ያሱስኳ ቤከል፥ "ከምገሸላኼ አመቼሥ እገ ኢዳ መኸማ ከቆዋኼ።"
40015027	ቤከል እገፋ አኳ፥ "ኣዬ ኤተም ኸማ፤ ነደንኳ በሰካ ቆዋኳ ነገፐፐሽ እጋ ኤተ፤ በሃንቀካ ነለገድ ኤተማም።"
40015028	ነለአ ቤኮሎቆ ያሱስ ቤከከል፥ "አም እገፋ አለአ፥ መገሚላሉ በቦቆማ! ነድ ካም ኤያሥ ባኣጎካ።" ቤብድ ዱማኳ ናሥ ኦካ ና።
40015029	ያሱስ ቤፐሥ ነጓ ቤተር ከሰ ኤያይ ገሊላ፥ ቤቶኮ ኮቆ ዶላ ከሜታኳ ቤኢሽ ነጓ።
40015030	ቢከዌ ኤማንጀ ጸጋ፥ ቢሬቆ ገሙ፥ ፐሻ፥ ደ ቤሆካሣ፥ ገድቃ ከደ መንሰሣ በበኽ፥ ቢጦሥ ነቾጎ ያሱስ። ቤምብዶቆ አኳ እማም።
40015031	ኖከ ቢገመሥ ኤማንጀ ጸጋ አ፥ ኤቤገሽ ገድቃ፥ ኤቤብድ ደ ቤሆካሣ፥ ኤቤዦስ ገሙ ቤንዻ፥ ቤገሞጎ ፐሻኳ፥ ቤሰሥ እለማም ቢከኽ መገ ላ ከረባ አል እስራኤል።
40015032	ያሱስ ቤኦ ደ መሁል ቾጎማ ኮጎማ ቤከል ከማም፥ "ጸጋ አለአ ኦኪል ኦካግ ቢኢካ ከአራ፤ ከፄ ቢያንዢገካ ዳ ኤተ ከምሰሱዋ፥ ከምሌአርካይል ከኮዎማም፤ ኤከምበፁዋን እማም መማዉዋ ነንዶዋ፥ አራኣጎካኼ መጦር ቾጎ እማም ከእል ኤዴበናኼ።"
40015033	ቢከል ደ መሁል ቾጎማኳ፥ "ነኸ እኔያ ነለአ ነጓብ ከምዸብላ እጋ ኤተ ከምትታ ከጸጋ ከለአ ከኮዎማ?"
40015034	ቤከል ያሱስኳ፥ "እጋ እንዘሥ በኸጨካ?" ቢኮሎቆ እማምኳ ቢከል፥ "ቢልጨካ ፄ እጋ ሥሠ በንድ ከዉ ኢዲደማ ዱፀን።"
40015035	ነለአ ነቸቻ ቤገሸሥ ያሱስ፥ ኤከማኢዉሸን ጸጋ ከኔያ።
40015036	ቤሮቆ ፄ እጋ ሥሠ በንድ አኳ፥ ቤከኽ መገ ላ ከረባ፥ ቤንፂቆ፥ ቤከንኽ ከደ መሁል ቾጎማ፤ ቢንከንኽ እማምኳ ከጸጋ ካ።
40015037	ቢሰስ ኮዎማምኳ ቢኖቋ፤ ቢሙንፆቆ ደ መሁል ቾጎማኳ ገፐፐሸማ ኤተ ቤያኤያሽኳ፥ ቢዪጮቆ ቢሮቆ ካከ ሥሠ በንድ።
40015038	ደ ቤሰስ እጋ፥ ነከምደን ጋፋ ከኢዳ ኣሥ ጋጉንዛ ጸጋ ግቸማ አሤር እል ግቸማ ሜታ (4000)።
40015039	ነለአ ነቸቻ ቤጦ ቾጎ ያሱስ ጸጋ አ፥ ቤቶኮሥ ለማዲያ ቤከዽ ከኤባ ኤተ ቢኦ ማገዳን።
40016001	ደ ፋርስ ከዶጎ ሳዱቃኳ ቢዌ ኮጎ ያሱስ፤ ከመዻምብ ቁንዘማኳ ቢሎቆሥ ኤከምጦዋ ዳ አል ገተምዛ ከምትገከሠን ኤበዎኬ ገፋሌያለማ ኖጎ ረባ።
40016002	ቤኮሎቆ አኸን ቤከል ከማም፥ "[በኸከለካ ነሸጋዥጋ፥ 'ከፄ በዌካሥ ጎዛ፥ ከምቻኼ ደማኼ፤'
40016003	በኸከለካ ነኸማቱቋ ካል ገዳዱኳ፥ 'ከፄ በዌካሥ ጎዛ በኣምብከኽ አግርቋ፥ ከምቻ ደማ'፤ ካ ኤበኻገመኺል ዳ ኤተ በንዠካይል ነጎዛ፥ ኤያበማ በኸከሃለሸን አኽ ማምባለሥ ዳ ኤተ ከምዶጎ ነግዣ ነለአ?]
40016004	ማፖቋ አል አንጅ አለአ ኤያላሥ ገንሠማ ኤተ በንጀንደካይል ነረባ! በኻኣጎካ ኖጎም ማቲሥ ገፋሌያ። ኤተ ከምኹዋ ካኻኸን ኣሥ ማቲሥ ገፋሌ አል ኤተ መዪርጓ አል ዮናስ፥ ከምኹዋኼ ጀንዳ ካኻኼ።" ቤበፀሽ ያሱስ እማም ናሥ ጓ ቤዻ።
40016005	ኖከ ቢያንደሪል ደ መሁል ቾጎማ ኤያያ ከጋንደራ፥ ቢቴሽ መሮቆ እጋ።
40016006	ቤከል ያሱስኳ ከደ መሁል ቾጎማ፥ "አዪርኸካ! ዜኸኽ ጸገኻ ነኣይ እገ ደ ፋርስ ካል ደ ሳዱቃ!"
40016007	ቢከል እማም ኣሥ እልኸማም፥ "በከከለካ ኤለአ ከፄ በኮበፀካ መርኴቆ እጋ።"
40016008	ያሱስኸን ቤያገሚል ገሳንዘ እለማም ቤከል ከማም፥ "አኻ ደ መገሚል ከጀንዲላ አለአ! ካሤ በኸከጦካኽ እገሸማ ከንዶጎ መሜ እጋ?
40016009	አኸንገምኪለንኼያኽ ከደኽላኳ? ኖከ ቤያኽከኽ እጋ ፄማ ማቁስ ከጸጋ ግቸማ አሤር እል ግቸማ ሜታ ኖቆማ ማቁስ (5000)፥ አኸሳንዘከሠኼያኽ ገፐፐሸማ ኤተ ቤያኤያሻ ኤቤያኽዪጮቆ ቤያኽሮቆ ካከ እንዘሥ?
40016010	ኤያሥ ኤያኳ ኖከ ቤያኽከኽ ፄ እጋ ሥሠ በንድ ከጸጋ ግቸማ አሤር እል ግቸማ ሜታ (4000)፥ አኸሳንዘከሠኼያኽ ገፐፐሸማ ኤተ ቤያኤያሻ ኤቤያኽዪጮቆ ቤያኽሮቆ ካከ እንዘሥኳ?
40016011	ካ ኤበርገሸከሥ በርከከል ካኻ፥ 'ዜኸኽ ጸገኻ ነኣይ እገ ደ ፋርስ ከደ ሳዱቃኳ' ኤያብ በኸካኤሚለን አኽ ኤበበፀካ መዳ እገሸማ ከፄ እጋ?"
40016012	ካል ኦካ ና ቢያምባለሥ ደ መሁል ቾጎማ መከል ያሱስ፥ "ዜኸኽ ጸገኻ ነኣይ እገ ደ ፋርስ ከደ ሳዱቃ" በላ መዳን እገሸማ ከፄ እጋ፥ ኤበደካ ነመትገሠማ አል ችዳ አ።
40016013	ኖከ ቤዽ ያሱስ ከጋንዲ ቄሳሪያ ፍልጶስ፥ ቤሎቆሥ ደ መሁል ቾጎማ ቤከል፥ "ዎዴ በከለካ ጸጋ ከዱ በናደማ?"
40016014	ቢከኮሎቆ እማምኳ ቢከከል፥ "ቢከለካ ሜታ ሜታ ኤተ መጩጾቆማ ዮሃንስ፥ ጀንዳኳ ኣሊያስ፥" " ጀንዳኳ ኤርሚያስ ፌት ነደ መዪርጓ ሜታ።"
40016015	ቤሎቆሥ ያሱስኳ እማም ቤከል፥ "ዎዴ በኸከለካ አኽኳ ካራ?"
40016016	ቤኮሎቆ ሲሞን ጴጥሮስኳ ቤከል፥ "አም መሲያ፥ ዱ ረባ መኢማ።"
40016017	ቤከል ያሱስኳ፥ "ሲሞን ዱ ዮና! አም ኤተ ባገ ካይላ! ኤተ በትገከሥ አለአ ካም፥ አረባ ባብ አል ጎዛ፥ አትገከሠንኼ ገሳንዘ ጸጋ ካምኼ።
40016018	ከመገሸርሥ ካም፥ ኤያሥ በደካ መጨገስ መከላ 'ጴጥሮስ' ታንተርሳ፥ አም ታንተርሳ። ከምደሮቆ አርኳ ነታንተርሳ ነለአ መፀ ገዴራለም፤ ከምሙቾቆኼ አመዥግ መሻኳ ናኼ።
40016019	ከምኸራ ካም መዥጋ አል መኮርስ ገፋሌ ጎዛ፤ ኣሥ ዳ ኤተ ከምሃንከስ አም ነኔያ፥ ከምሃንካስ ነጎዛኳ፤ ኣሥ ኤተ ከምኮራከስ አም ነኔያ፥ ከማኮርካስ ነጎዛኳ።"
40016020	ነለአ ነቸቻ ቤጻንዶቆ ደ መሁል ቾጎማ፥ ኤከምበፁዋ መገሹሠን መዳለማ መሲያ ከጸጋ ሜተል።
40016021	ኖካ ና ቤዪዥሥ ያሱስ ቤገሸሥ ከደ መሁል ቾጎማ፥ ኤበኢካ መዻ ከአ ከዬሩሳሌም፤ ኤከምሮቆ ነጓኳ በቦቆ ማኣንሠሣ ኖጎ ደ እምፈጋ፥ ከጥስ መፀ ገዴራ አል ዶጎ ዪሁዳ እምበቦቆማ፥ ከደ መትገሥ ማቶቋ አል ሙሴኳ። ቤገሸሥ ኤከምደካ መሻ፥ ኤከማፈራቆ ነኦኪል ኦካግኳ ነመሻ።
40016022	ቤራቆኽ ጴጥሮስኸን አ ከትገነማ፥ ቤተስ ቤከከል፥ "ኤተም! ነገርኽ አረባ ነጸገኡ፥ መደዳኼ አለአ ሜታ ኤላ ነጸገኡኼ።"
40016023	ቤያገለኽ ያሱስኳ ቤከል ከጴጥሮስ፥ "ፐሥ አም ሴጠና አለአ፥ ዳሽ ነኸም! ባሳንዘከሥ አም ኤያሥ በሳንዘከሥ ጸጋ፥ ኣሳንዘከሠኼ ዳ ኤተ በኦከሽ አረባኼ። ባደከንዥገን ካራ ከማሮቆ ጃ።"
40016024	ነለአ ነቸቻ ቤከል ያሱስ ከደ መሁል ቾጎማ፥ "ኤተ ከማኣጓ መሁሌ ቾጎ አራ፥ ነበፀሽ ከፄ ጺማ፥ ነጹሬ ጋገድ ጃለማ ነሁሌ ቾጎ አራ።
40016025	ጸጋ ኤተ ከምኢያሥ ከመኢያለማ ኮዎማ፥ ከምቼያሥ መኢያለማ ነጸገማ። ጸጋ ኤተ ከምኻ ጺማ ከፄምኸን፥ ከምኢያ።
40016026	ኤከምተጸከሥ አጸጋ ሜታ ደ መጫ ኤተ በኢካ ነኤባ ናል እኔያ ኮዎማ፥ ኤከምኸከሥ አረባኳ ነመኢያለማ፥ ኣሤ በናለማ? በና ኣሥ ከምፈለሽ ጸጋ አ መኸማ ከፄ ጺማ?
40016027	ከምዌ ዱ በናደማ ከገሂን በበማ ከሰ ገትጋለማኳ፤ ኖካ ና ከምኸካ በናለማም ከጸጋ ከኮዎማ ከሜታ ሜታማለማም ኤያሥ መደዳለማ።
40016028	ኸገሻ ከምከለራ ካኻ፥ ናኻ ደ በኢከቾጎ ነገአ፥ በኢካን ጸጋ ሜታ ሜታ ደ ከምበፃ መሻ በላ መገሙሠን ዱ በናደማ ኤከምዌ ከገፋሌያለማ።"
40017001	ነኦኪል ማያ ነቸቻ ቤካኮርቾጎ ያሱስ ከምጴጥሮስ፥ ከያይቆብ ከዮሃንስ ዱዌበ ያይቆብ፥ ቤከቶኮ ከማም ኮቆ ዶላ ከመጎ ማ ከሜታ፤ ቢኢሽ ነጓ ከጺማም።
40017002	ቤያንዣይል ጸገ ያሱስኳ ነኸማም። ቤዪዦጎ ታሰማ ኤያል ኦካ፥ ቤፑ ኣለማኳ ቤያንደኽ ኤያል መዪዦጓ።
40017003	ቢካትጋሥ እምኣሊያስ ከሙሴ፥ ቢኢ ነመገሻ ከምያሱስ።
40017004	ቤከል ጴጥሮስ ከያሱስ፥ "ኤተም! መኢያሎኳ ነገአ ገሸለማ፤ ካ ኤከማኣጓኣ ከምደሮቆ ነገአ ደቤያ ኦካግ፥ ሜታ ካም፥ ሜታ ከሙሴ፥ ሜታኳ ከኣሊያስ።"
40017005	መከኢ ጴጥሮስ ነመገሸሥ አለአ፥ ቤዌ መዪዢል ኩንዱኳ ቤያጉንዶቆ እማም፤ ቤገሼ ሳኳ ከንዶ እል ኩንዱ ቤከል፥ "አለአ ዱዋለም ኤተ በርሄከሻ በርካገ ካይላኳ፥ ገሰኺልስ አ።"
40017006	ኤቢገሶቆ ደ መሁል ቾጎማኳ እገሻ አለአ ቢጤ በቦቆ፥ ቢምፋት ከታሰማም ከኔያ።
40017007	ቤችርሽ ያሱስኸን ኮጎማም ቤንዻቆሥ እማም ከኤለማ ቤከል፥ "ፈርኸሥ፥ መጤኻኼ!"
40017008	ኤቢፈር ጺ እማም ቢዪራኳ፥ ቢገመሥ ኣሥ ያሱስ፤ ኢገመሠንኼ ዳ ጀንዳ ሜተልኼ።
40017009	ሚከኢ እማም ነመብቴያ ኖቆ ዶላ፥ ቤጻንዶቆ ያሱስ ደ መሁል ቾጎማ ቤከል፥ "ካሥ አል ኦከ ከማፈራቆ ዱ በናደማ ነመሻ፥ መገሸኸሠኼ ዳ ኤተ በኸገምከሣ ከጸጋ ሜታ ኤለኣኼ።"
40017010	ቢሎቆሥ ደ መሁል ቾጎማኳ ያሱስ ቢከል፥ "ካሤ ቢከከለካ ደ መትገሥ ማቶቋ አል ሙሴ፥ ኤተ ከምዳ አመዌያ ነገሲቋ ኣሊያሳ?"
40017011	ቤኮሎቆ ያሱስኳ ቤከል፥ "ኸገሻ፥ ከምዌ ኣሊያስ፥ ከመገሥ ዳ ኮዎማ።
40017012	አራኳ ከመገሸርሥ ካኻ፥ በዎኬንዥገን ኣሊያስ፤ አንገምኪለንኼ ጸጋኸን አኼ፤ ቢደከንዥገን ነጸገማ ኤያሥ ቢሄከሻ። ኤያሥ ኤያ ከምሮቆ ዱ በናደማኳ ማኣንሠሣ ከንዶጎማም።"
40017013	ናሥ ኦካ ና ቤያምባለሥ ደ መሁል ቾጎማ ዳ ቤገሸሥ ያሱስ ከማም፥ ኤቤድ ከፄ ኤተ መጩጾቆማ ዮሃንስ።
40017014	ኖከ ቢኮሌ እማምኳ ኮጎ በበኽ ጸጋ ደ ቤዜኽ አ፥ ቤዌ ጸጋ ሜተል ኮጎ ያሱስ፥ ቤያኩኩን ቤሎቆሥ ቤከል፥
40017015	"ኤተም! ብደካሮቆ ዱዋለም፤ በካፉንጨካቆ አ ከመሽ መርካ፥ በፋተኮቆ ነለአ ነለአ ከኣያ ከማንጃኳ።
40017016	በርርኬቆ ኮጎ ደ መሁል ቾገኡ፥ ኢፈለከሸንኼ እማምኸን መብዶቆማኼ።"
40017017	ያሱስኳ ቤኮሎቆ ቤከል፥ "አኻ ደ ማንዢግ መገሚላ ከደ መበ ኽ እንዶዋ አለአ! ካሥ አል ኦካብ ከምኢራ አር ኖጎኻ? ካሥ አል ኦካብኳ ከምደኻ አኽ ካራ ከገጹራ? ርኼቆና ዱዋ አ ኮጎም!"
40017018	ኤቤቶቆ ያሱስኳ ገንሠ ሙሰ መሸ መርካ አ፥ ቤፐሥ ገንሠ ሙሳኳ ነጸገ ዱዋ ና። ቤብድ ዱዋኳ ናሥ ኦካ ና።
40017019	ነለአ ነቸቻ ቢዌ ደ መሁል ቾጎማ ኮጎ ያሱስ ከጺማም ቢከል፥ "ካሤ ቢልከሃለከሽ አይል መፖቆ ገንሠ ሙሳ አ?"
40017020	ቤኮሎቆ ያሱስኳ ከማም ቤከል፥ "ከፄ በደካ መገሚላለኻ ዱፀን፤ ኸገሻ ከምከለራ ካኻ፥ በኸመጭ መገሚላ ኤዱ ኸ ራፋ፥ በኸመከል ከዶላ ከለአ፥ 'ፈርሥ ነገአ ችደሽ ከገት'፥ በምችደሽ ዶላኳ፤ በምኢንኼ ዳ ኤተ በምበፅ ማፈላሽ ካኻ ሜተልኼ። [
40017021	ሾከ ገንሠ ሙሳ አለአ ኤከምበፃ መዳ ከገዴራ ከመኮዎጓኳ፥ ካፈላሸኼ ሜታ ኤለአ መፖቆማኼ]።"
40017022	ኖከ ቤሙንፆቆ ደ መሁል ቾጎማ ነገሊላ፥ ቤከል ያሱስ ከማም፥ "ከማተገሩቆ ዱ በናደማ ከምኹዋ ከኤለ ጸጋ።
40017023	ከምሹቆ እማምኳ፥ ነኦኪል ኦካግኸን ከምፈርሥ ነመሻ።" ቤሳንዝ ደ መሁል ቾጎማ ነገሻ ነለአ በቦቆ።
40017024	ኖከ ቢዳሽ እምያሱስ ከደ መሁል ቾጎማ ከቅፍርናሆም፥ ቢዌ ደ መሮቆ ፈቃ አል መዪዥሥ መፀ ገዴራ አል ዶጎ ዪሁዳ ኮጎ ጴጥሮስ ቢከከል፥ "አኸካኼያኽ ኤተ መትገሠማለኻ ፈቀ መዪዥሥ መፀ ገዴራ?"
40017025	ቤከል ጴጥሮስኳ ከማም፥ "ኣዬ፥ በኸካ።" ኖከ ቤኩ ጴጥሮስ ከመፃ፥ ቤሲቆ ያሱስ መሎቆሥ ጴጥሮስ ቤከል፥ "ሲሞን፥ ኤያብ በኢካ ካማ? ነጸገ ዎዴ ቢርኮቆ ዶጎ ጥሳ አል እኔያ አለአ ፈቃ ከለማን ፈቃ? ነጸገ ሾካለማማኽ በላ ነጸገ ጀንደ ጉንዛ?"
40017026	ቤኮሎቆ ጴጥሮስኳ ቤከል፥ "ነጸገ ጀንደ ጉንዛ።" ቤከል ያሱስኳ፥ "ካኽላ አጨከሠንኼ ሾካለማም ነፈቃ ና።
40017027	ነደንኳ መቱኮሠኼ እለማምኼ፤ ካ ዻ አም ኮጎ ሰ ኤያያ፥ ኣምብቆ ጀባዳ ኪል ኣያ፤ ኤከማጨጋይል ሰ ዉ ኤተ ከምጅራኤ ነገሲቋ፥ ከምዸባኣ ኸ ለማና ሜታ ኤተ ከምትታ ኤኮጎም ኤኮጉኳ። ሮቆ አለአ፥ ኸካን አም ኤኮጎ እምበንዳሎኳ።"
40018001	ኖካ ና ቤዌ ደ መሁል ቾጎማ ኮጎ ያሱስ ቢሎቆሥ ቢከል፥ "ነገፋሌ ረባ ኤተ በንተርኮቆ ኮዎማ ዎዴያ?"
40018002	ቤኦ አኳ ዱዋ ሜታ ኮጎማ ቤሂእቆ ኖጎማም ቤከል፤
40018003	"ኸገሻ ከመገሸርሥ ካኻ፥ ኤከምበፀኻ ማንዠኻይል መደኻ ኤያል ኢዳ፥ ከምኩኻኼ ከገፋሌ ረባኼ።
40018004	ኤተ ከምጦኽ ጸገማ ከገቻ ኤያል ዱዋ አለአ፥ ከምዳ አ ነገፋሌ ረባ በቦቆማ።
40018005	ኤተ ከምሄሽ ከፄም ሾከ ዱዋ አለአ ሜታ፥ ከምሄሽ አራ።"
40018006	ቤተጽ ያሱስኳ ቤከል፥ "ነኢዳ ነኢዲደማ ነደ በገምኪል አራ ነለአ፥ ኤተ ከምሥቆ ነማም ሜተል ነንዶ ረባ፥ በከምገሸል ኤቢምፉንጭ በቦቆ ግሸ ገንሻ ነጺማ፥ በከምልምቆ ኪል ትል ኣያ።
40018007	እንዳዌ ከኤባ ካል እኔያ፥ ከፄ ከምዌ መሥ ነንዶ ረባ። ከምሸኼ መዌ መሥኼ፤ እንዳዌ ከጸጋ ኤተ ከምዌ አመሥ ከንዶጎማኳ።
40018008	"ካ፥ ኤከምሥቆ ኤሉ ኤያሥ ኤያ ቾገኡ አም ነንዶ ረባ፥ ኣርሥ ኣምብሽ፤ መጫኣ ኤላ እምበንድ ኤያሥ ኤያ ቾጓ እምበንድ ከማኣምቧሻ ከማንጃ ካል ግዢ ግዥ፥ ከምገ ካም ኤከመንዢጋኣ ነጸገኡ ጎ ሜታ ኤያሥ ኤያ ከገሙ መኩኣ ከመኢያ ካል ግዢ ግዥ።
40018009	ኤከምሥቆ ኸኡ አም ነንዶ ረባ፥ ቼቆ ነጸገኡ፥ ኣምብሽ፤ ከማኣምቧሻ ከምበንድ ኸኡ ከማንጃ አል መቴያ፥ ከምገሸላ ካም አመኩ ካሥ ከኸኡ ሜተም ከመኢያ አል ግዢ ግዥ።"
40018010	ያሱስኳ ቤከል፥ "አዪርኸካ ኤከምበፀኻ መኸሥ ሜታ ነማም ነኢዳ ነኢዲደማ ነለአ! አራ ከመገሸርሥ ካኻ፥ ሰ ገትጋለማም ደ በኢካ ነጎዛ ቢኢካ መዱጎክ ነኸ ባባ ናል ጎዛ። [
40018011	ዳ በከዎኬሥ ዱ በናደማ ከመብዶቆ ደ በቴካ።]
40018012	"ናኻ ጸጋ ሜተም ኤከምጫ ጃጃ ግቸማ ማቁስ፥ ኤከምቴያን ሜተም፥ ኣሤ ከምዳ በኢካ ካኻ? ከምበፀሽ ጃጃ ግቸማ እንዝኽ ከአሤር ኖቆማ ሰናኮ (99) ኖቆ ዶላ፥ ከምዻኼያኽ ከማኣጎ ኤተ በቴካ አ?
40018013	ኸገሻ ከመገርሥ ከኻ፥ ኤከምዸቤ ጃጃ አ፥ ከማገ ካይል በቦቆ ነጃጃ ግቸማ እንዝኽ ከአሤር ኖቆማ ሰናኮ ነደ በበፀካ መቴያ ና።
40018014	ኤያሥ ኤያኳ ከምሄሸኼ አበበኻ አል ጎዛ ኤከምቴያን ሜታ ነኢዳ ነኢዲደማ ነማም ነለአ።"
40018015	ቤከተጽ ያሱስ ቤከል፥ "ኤከምሸ ሥ ዱዌበኡ ካም፥ ዻ እገሸከሥ መሸ ሠማለማ ኖጎ ከምኢኻ ኣሥ አኻ እምበንድ ከጺኻ! ኤከምገሶቆ ካም፥ ባኮለኬቆንዥገን ዱዌበኡ።
40018016	ኤከምበፃ መገሶቆ ካምኸን፥ ኤከማገማይለን እገሻ ኮዎማ ነኸ ጸጋ እምበንድ ኤያሥ ኤያኳ ነኸ ጸጋ ኦካግ፥ ኣኮርከቾጎ ጸጋ ሜታ ኤያሥ ኤያኳ ጸጋ እምበንድ ከሹዳ።
40018017	ኤከምበፃ መገሶቆ ከማምኳ፥ እገሸከሥ ከገሙንፀ ደ ገዴራ፤ ኤከምበፃ መገሶቆ ከገሙንፀ ደ ገዴራኳ፥ ዪረን አም ኤያል ጸጋ ደ በበፀካ መዳ አል ረባ፥ ኤደ ፈቃ ደ ቢከሣኳ።
40018018	"ኸገሻ ከመገሸርሥ ካኻ፥ ኣሥ ዳ ኤተ ከምሃንኸከስ አኽ ነኔያ፥ ከምሃንካስ ነጎዛኳ፤ ኣሥ ኤተ ከምኮርኸከስ አኽ ነኔያ፥ ከማኮርካስ ነጎዛኳ።
40018019	"ከመተጸማ ከምከለራ ካኻ፥ ነኤባ ናል እኔያ ነለአ ኤከማገሲልስ ናኻ ጸጋ እምበንድ ከፄ ዳ ሜታ ኤከምዴሩዋኳ፥ ከምኸካ ባብ አል ጎዛ ዳ ኤተ ቢከዴረከሥ እማም።
40018020	ኖጎ ከማሙንፆቆ ጸጋ እምበንድ ኤያሥ ኤያኳ ኦካግ ከፄም፥ ከምኢራ አርኳ ነጂለማም ነጓ።"
40018021	ኖካ ና ቤዌ ጴጥሮስ ኮጎ ያሱስ ቤከከል፥ "ኤተም! ዱዌበም ኤከምሸ ሥ ካራ፥ ኦኪል እንዘሥ በኢካ ነጸገም ኤከምበፀርከሽ ካ? ካሥ ኦኪል ሥሠ በንዳኽ?"
40018022	ቤኮሎቆ ያሱስኳ ቤከል፥ "እል ሥሠ በንደኼ፤ ካሥ ኦኪል ግቸማ ኦካግ ኖቆማ አሤር ከሥሠ በንድ (77) ከምከለራ ካም።
40018023	"ከለአ በኢካ ገፋሌ ረባ ኤጥሳ ኤተ ናኣጎ ከመንዘ ኽ ለማናለማ ነጸገ ዋደለማ።
40018024	ኖከ ቤያጦሽ መንዘ ኸማኳ፥ ቤከሬቆ ጸጋ ሜታ ኤተ በጨካን አ ሚሊዮኒያ በበኸማ።
40018025	ከፄ ቤያንዢግ መዣ አ ዳ ኤተ ከምኮሎቆ፥ ቤገሸሥ ኤተማ ኤከመኮዱቆን መዣ አ፥ እገፋለማ፥ ኢደማ ከዳ ኤተ በጨካ አ ኮዎማ፥ ኤከመንኮሉኮቆን ከለአ በና ኤተ ቤድ ነጸገማ።
40018026	ቤፋት ዎደ አኸን ነቾጎ ኤተማ ቤቆን ቤከል፥ 'ቀመካሮቆ፥ ከምኸራ በናሉ ኮዎማ ካም።'
40018027	ቤከሌአይል ኤተማኳ ከዎደ ካለማ ቤዠስ አ፤ ቤከበፀሽ በና ኤተ ቤጭ ነጸገማኳ።
40018028	"ኤያሥ ቤፐሥ ዎደ አኸን ነጓ፥ ቢያገም ካሥ ዎደ ኤያለማ ኤተ በጨካን አ በና ኤኸ ለማና ግቸማ ማቁስ ነጸገማ፤ ቤራቆ ቤፉንጨሽ ጺማ ቤከል፥ 'ኸካሬ በና ኤተ በርጨካ ነጸገኡ።'
40018029	ቤፋት ዎደ አኳ ነቾጎማ ቤቆን ቤከል፥ 'ቀመካሮቆ፥ ከምኸራ በናሉ ካም።'
40018030	ቤኮዎቆ አኸን፤ ቤዽ ቢከኩቆ ከመፀ ማፉንጫ ካሥ አል ኦከ ከምኮለኮቆ መዣ አ በና ኤተ ቤጭ ነጸገማ።
40018031	ኤቤገመሥ ዋደ ጃጀንዳኳ አለአ ቢሳንዝ በቦቆ፥ ቢዽ ቢገሸሥ ዳ ኤተ በደኮጎ ኮዎማኳ ከኤተማም።
40018032	ኖካ ና ቢከኦዌ ዎደ አል ገሲቋ አ ከኤተማ ቤከከል፥ 'አም ገንሠ ዎደ አለአ! ከፄ ቤያሻ ኽ አራ፥ በርከበፀከሽ ካም በና ኤተ ቤኢን ነጸገኡ ኮዎማ።
40018033	ኤያሥ በርሌኤካይል ካም፥ በምደካኼያኽ ኤባምሌአይል አምኳ ከዎደ ኤያሉ?'
40018034	ካ ቤያመሥ ኤተማኳ፥ ቤያተገሮቆ ቤኽ ከደ ከማፉንጮቆ አ ካሥ አል ኦከ ከምኮሎቆ በና ኤተ በኢካ ነጸገማ ኮዎማኳ።
40018035	"ካ ኤከምበፀኻ አኽኳ ሜተም መታማለኻ መበፀኸሽ ከኢዴበኻ ደ ገዴራ ከእለኻ፥ ከምጦዋ ባብ ኤተ በኢካ ነጎዛኳ ካኻ ኤያሥ ኤያ።"
40019001	ኤቤገሸሥ ያሱስ እገሻ አለአ ኮዎማ ቤርሽ ነቸቻ፥ ቤፈርሥ ነገሊላ ቤዽ ከኤበ ዪሁዳ ካል ጋንደር ገቸ ዮርዳኖስ።
40019002	ቤሁል ቾጎ ኤማንጀ ጸጋኳ አ፥ ቤምብዶቆ አኳ እማም።
40019003	ቤዾዌ ደ ፋርስኳ ኮጎማ፥ ከመዻምብ አ ቢሎቆሥ ቢከል፥ "አኸከሣኽ ከጉንዛ አመሙችሽ እገፋለማ ካሥ ፄ ዳ ሜታ?"
40019004	ቤኮሎቆ ያሱስኳ ቤከል ከማም፥ "አኸሎቆከሠንኼያኽ ነማጦሸማ ኤቤዘዜ ረባ ጸጋ፥ ኤቤጦዌ ጉንዛ ከገፋ?"
40019005	ቤከተጽ አ ቤከል፥ "በከለካ አመዪዥሥ ሎርጋ፥ 'ከፄ አለአ ከምበፀሽ ጉንዛ በበማ ከኤዬማ፥ ከምዻቆሥ እገፋለማ። ከምዱዋ ከምበንደማም በጫ ሜታ።'
40019006	ካ እማም ኣሥ በጫ ሜታ፥ ጸጋ እምበንደኼ፤ ዳ ኤተ ባፉንጨከኽ አረባኳ፥ ማጹሽድልኼ ጸጋኼ።"
40019007	ቢሎቆሥ ደ ፋርስኳ ያሱስ ቢከከል፥ "ካሤ በከከለካና አሙሴ፥ 'ነከኽ ጉንዛ ሎርጋ አል ማምበፀሻ፥ ነከጦ ቾጓ?"'
40019008	ቤከል ያሱስኳ ከማም፥ "ዳ በከኸከሥ ሙሴ ካኻ ኤከምሙቸኸሸን ጋፋለኻ ከፄ መዥግ እላለኻ፤ ነማጦሸማኳ ኤደንኼ ኤለኣኼ።
40019009	አራኳ ከመገሸርሥ ካኻ፥ በላ ማጎሲያን እገፋለማ፥ ጉንዛ ኤተ ከምሙቸሽ እገፋለማ ከምሮቆ ጀንዳ፥ ኤተ ጎርታ።"
40019010	ቢከከል ደ መሁል ቾጎማኳ፥ "ኤበደካ መኢ ጉንዛ ከገፈማ ኤለአ፥ ከምገ አመበፀሽ ማሮቋ።"
40019011	ቤኮሎቆ ያሱስኳ ቤከል ከማም፥ "እገሻ አለአ ከማምባለሥ ኣሥ ደ በከኸኬሽ አረባ ከማምባለሠማ፥ ከምፈለሸኼ ጸጋ ኮዎማ ማምባለሠማኼ።
40019012	ዳ ቢከበፀካ ጸጋ ሜታ ሜተም መሩቆ፥ ከፄ ቢካፖቆኬሥ ከሰሪያ፤ ባሰሪካ ጸጋ ሜታ ሜተምኳ ከኤለ ጸጋ፥ በኢካን ጃጀንዳኳ ደ በበፀካ መሮቆ ከፄ ገፋሌ ረባ። ናምባለሥ አለአ ጸጋ ኤተ ከምፈለሽ ማምባለሠማ።"
40019013	ኤከምጦሠን ያሱስ ኤለማ ኒልቆማም ከምዴራን ከማምኳ፥ ቤሬቆ ጸጋ ኢዳ ኮጎማ። ቢሉገሥ ደ መሁል ቾጎማኳ እማም።
40019014	ቤከል ያሱስኳ፥ "በፀኸሽ ኢዳ፥ መጻንደኸቆኼ ነመዌያ ኮጎም! ጸጋ ደ ከምኩ ከገፋሌ ረባ፥ ሾከ አለአ።"
40019015	ቤጦሥ ያሱስኳ ኤለማ ነጸገማም፥ ቤተር ነጓ።
40019016	ቤዌ ጸጋ ሜተም ኮጎ ያሱስ ቤሎቆሥ ቤከል፥ "ኤተ መትገሠማ! ኤከምዸበራን መኢያ አል ግዢ ግዥ፥ ኣሤ ጋገሸል ዳ በኢካ አመደማ ካራ?"
40019017	ቤኮሎቆ ያሱስኳ ቤከከል፥ "ካሤ ባከሎቆከሥ አራ ከፄ ጋገሸል ዳ? ኤተ በደካ ገሸለማ ኣሥ ረባ ሜተም፤ ኤከማኣጓኣ መዸብ መኢያ፥ ዜኽ ማቶቋ።"
40019018	ቤከል ገሸላ አኳ፥ "አባ ማቶቋ አ?" ቤከከል ያሱስኳ፥ "መሻኣቆኼ፥ ማጎርታኣኼ፥ መሎኳኣኼ፥ መጦዋኣኼ ነጸገጸጋ ጎልጎዛ ከኸገሻኼ፥
40019019	ሂንሥ በበኡ ከእይኡ፤ ሄሽ ጸጋኳ ኤያሥ እልቀኡ።"
40019020	ቤኮሎቆ ገሸላ አኳ ቤከል፥ "በርዜከኸንዥገን ማቶቋ አለአ ኮዎማ፤ ኣሤ ባፀካዬኽ ካራ?"
40019021	ቤከል ያሱስኳ፥ "ኤከማኣጓኣ መዳ ከመዪጮቆማ፥ እኮዶቆ ዳ ኤተ ባጨካ፥ ኸካ ከደ ዢጋ፤ ከምጫኣ በና ነጎዛኳ። ነለአ ነቸቻ ዌ ሁሌ ቾጎ አራ።"
40019022	ኤቤገሶቆ ገሸላ አኳ እገሻ አለአ፥ ቤሳንዝ ቤፐሥ ነጓ፥ ከፄ ቤጭ በበኽ ደ መጫ።
40019023	ነለአ ነቸቻ ቤከል ያሱስ ከደ መሁል ቾጎማ፥ "ኸገሻ ከመገሸርሥ ካኻ፥ ኤያላሥ በከዥገካቆ ከኤተ ለማና መኩ ከገፋሌያ አል ጎዛ።
40019024	እኽላኳ ከመገሸርሥ ካኻ፤ ከመኩ ኤተ ለማና ሜታ ከገፋሌ ረባ፥ ከምፐፐላ ከካምበላ አማፐሣ ነጋምቦ ላብራ።"
40019025	ኤቢገሶቆ ደ መሁል ቾጎማኳ አለአ፥ ቢተምዝ በቦቆ ቢከል፥ "ኤከምዳ ኤለአ፥ ኦዴ ከምፈለሸና መብዳ?"
40019026	ቤዪር ያሱስኳ እማም ቤከከል፥ "ከማፈለካሸኼ አለአ ከጸጋኼ፤ ከረባኸን አኢካንኼ ዳ ኤተ በበፀካ ማፈለካሽ ሜታ ኤለኣኼ።"
40019027	ነለአ ቤከል ጴጥሮስ ከያሱስ፥ "ገሶቆ፥ ቢልበፀከሽ ዳ ኮዎማ፥ ቢልሁልከቾጎ አም። ኣሤ ከምዸብላ ናይላ?"
40019028	ቤከል ያሱስኳ ከማም፥ "ኸገሻ ከምከለራ ካኻ፤ ኖከ ከምኢሽ ዱ በናደማ ነለባበ ገሂንለማ ነኤበ እኔያ ናል ኽኻ፥ ከምኢኸሽ አኽኳ ደ በኸደካ ደ መሁል ቾጎም ነለባበ  ነአሤር ኖቆማ እምበንድ፥ ከምኸኸሥ ነሾከ እስራኤል ነአሤር ኖቆማ እምበንድኳ።
40019029	ከፄም ጸጋ ኤተ ከምበፀሽ መፃለማ ከኢዴበማ፥ ኢደ ዳጎን ኤበማ፥ በበማ ከኤዬማ፥ ኢደማ ከቼለማኳ፥ ከምሮቆ አኳ ኸማ ግቸማ ማቁስ፥ ከምዸባ መኢያ አል ግዢ ግዥኳ።
40019030	በበኽ ጸጋ ደ በደካ እኽላ ደ ገሲቋ፥ ከምዱዋ ደ እን፤ ደ በደካ ደ እንኳ፥ ከምዱዋ ደ ገሲቋ።"
40020001	ቤከተጽ ያሱስ ቤከል፥ "በኢካ ገፋሌ ረባ ኤኤተ እኔያ፥ ኤተ በፐከሥ ነኸማቱቋ ካል ገዳዱ ከምኮደሥ ደ መደዳ ከቼ ባጉዋለማ።
40020002	ቤያገሲል አኳ ከደ መደዳ ከአ ኖካ ነሜታ ሜታ ከኸ ለማና ሜታ። ቤትገን እማም ኪል ቼ ባጉዋለማ።
40020003	ኤቤፐሥ ኮጎ አንጅ ኦካግኳ፥ ቤገመሥ ኤቤኢቾጎ ጸጋ ጃጀንዳ ኒል ሱጋ መገ ።
40020004	ቤከል ከችዳ ካኳ፥ 'ዸኻ አኽኳ ኪል ቼ ባጉዋ፤ ከምኸራ አርኳ ካኻ ዳ ኤተ ከምዳ አመዸበማ ካኻ።'
40020005	ቢዾ ችዳ አኳ፤ ቤፐሥ ነአንጅ ማያ ከአንጅ ሰናኮኳ ቤጦ ኤያሥ ኤያ።
40020006	ኤቤፐሥ ኮጎ አንጅ አሤር ኖቆማ ሜታኳ፥ ቤገመሥ ኤቤኢቾጎ ጸጋ ጃጀንዳኳ ነጓ፤ ቤከል ከማምኳ፥ 'ካሤ በኸከኢከቾጎ ነገአ መገ  መዱጎካ?'
40020007	ቢኮሎቆ እማምኳ ቢከል፥ 'ከፄ በሜካ ጸጋ ኤተ ከምኮደሥ አይላ።' ቤከል አኳ፥ 'ዸኻ አኽኳ ኪል ቼ ባጉዋ!'
40020008	"ኖከ ቤድ ሸጋዥጋኳ ቤከከል ኤተ ቼ ባጉዋ ከጅኤለ ደ መደዳለማ፥ 'ኦ ደ መደዳ፤ ኣጦሽ ነደ ቸቻ ካሥ ደ ገሲቋ፥ ኸካ በናለማም።'
40020009	ቢዎኬ ደ ቢኮደሥ ከአንጅ ማያ፥ ቢሮቆ ኸ ለማና ሜታ ሜታ።
40020010	ኖከ ቢዌ ደ ገሲቋኸን፥ ቢኦሥ ኤከምዸብዋ በቦቆ፤ ቢሮቆ እማምኳ ኸ ለማና ሜታ ሜታ።
40020011	ኤቢሮቆ ለማና አ፥ ቢያገሾቆ ኤተ ቼ ባጉዋ ቢከል፤
40020012	'እማም ደ ቸቻ አለአ ቢደካ ኣሥ አንጅ ሜታ፤ አምኸን ባካንዘከሥ ከአይላ፥ ከደ በሌኤካ ነኸማቱቋ ነመበ ጥ ኦካ ካሥ አል ሸጋዥጋኳ።'
40020013	ቤኮሎቆ ኤተ ቼ ባጉዋኳ ቤከል ነማም ከኤተ መደዳ ከሜታ፥ 'መዠም፥ አርሸከሠንኼ ካም ዳ ሜተልኼ፤ አኳገሰኪለንኼያኽ ካሥ ኸ ለማና ከሜታማ?
40020014	እኽላ፥ ሮቆ ጓሉ ዸካ! በራኣጎካ ኤከምኸርካ ከመዣ ካል እን ከለአ ኤያሥ አሉ።
40020015	ከምፈለርከሸኼያኽ መደርካ ከለማናለም ኣሥ ዳ ኤተ በርሄከሻ? ፌት ከመንሣካ እላኽ ነመሌአ እላለም ከጸጋ ጃጀንዳ?"'
40020016	ነለአ ነቸቻ ቤከል ያሱስ፥ "ኤያሥ ኤያኳ ከምዱዋ ደ እን ደ ገሲቋ፥ ከምዱዋ ደ ገሲቋኳ ደ እን።"
40020017	ነለአ ነቸቻ ቤዽ ያሱስ ከዬሩሳሌም፤ ቤሮቆ ነንዶዋ ደ መሁል ቾጎማ አሤር ኖቆማ እምበንድ ከጺማ ቤከል ከማም፤
40020018	"ከምዾኳ እኽላ ከዬሩሳሌም፤ ነጓ ከማተገሩቆ ዱ በናደማ፥ ከምኹዋ ከኤለ እምጥስ መፀ ገዴራ አል ዶጎ ዪሁዳ ከምበቦቆማ ከደ መትገሥ ማቶቋ አል ሙሴኳ፤ ከምኹከሥ መሻ፥
40020019	ከማተገሩቆ ከጸጋ ደ በበፀካ መዳ አል ረባኳ። ከማሲዉሥ እማምኳ፥ ከምኦቹዋ፥ ከምቱዋ ነጋገድ ጃ፥ ነኦኪል ኦካግኸን ከማፈራቆ ነመሻ።"
40020020	ነለአ ነቸቻ ቢዌ ኤዬማ ከኢደ ዘበዴዎስ ከኢደማ ኮጎ ያሱስ፤ ቤያኩኩን ነቾጎማ ከመቆን ዳኳ።
40020021	ቤከል ያሱስኳ፥ "ኣሤ ባኣጎካ?" ቤከል አኳ፥ "ጦ ኤከምኢዩሽ ኢዳለም ከምበንደማም አለአ ነገፋሌያሉ ሜታ ከኤላ ጉንዛሉ፥ ሜታኳ ከኤላ ረሉ።"
40020022	ቤኮሎቆ ያሱስኸን ቤከል፥ "አኸንገምኪልኼ ዳ ኤተ በኸሎቆካኼ! ከምፈለኸሽ አኽ መፈማ ነሸፐ ማኣንሠሣ ኤተ ከምፈራን አራኽ?" ቢከል እማምኳ፥ "ኣዬ ከምፈልለሽ።"
40020023	ቤከከል ያሱስኳ፥ "ኸገሻ ከምፈኻ ነሸፓለም፤ ኤተ ከምኻ ጎ መኢሻ ከኤላ ጉንዛ ከኤላ ረለም አራኼ፤ ከምደካ ጎ መኢሻ አለአ ከደ በከጦከሥ አባብ ነገሲቋ።"
40020024	ኖከ ቤገሶቆ ደ መሁል ቾጎማ አሤር አጃጀንዳ አለአ፥ ቢከቱ ከኢዴባ ከምበንድ ካ።
40020025	ቤኦ ያሱስኳ ደ መሁል ቾጎማ ኮጎማ ቤከከል፥ "በኸገምካ ኤቢያንዡኮቆ እምጥሳ ሾካለማም፥ ኤቢደካ እምበቦቆ ጸጋኳ ከመዥጋ ዳ ኤተ ቢያኣጎካ ነጸገ ጸጋለማም።
40020026	ኖጎኻኸን መደዳኼ ኤለአ፤ ናኻ ኤተ ከማኣጓ መዳ ከበቦቆማ፥ ነድ ኤተ በንትገካ አኮዎማ።
40020027	ኤያሥ ኤያኳ ኖጎኻ ኤተ ከማኣጓ መዳ አል ገሲቋ፥ ነድ ዎደለኻ።
40020028	አራ ዱ በናደማኳ በርዎኬ ኤከምደራ ከጸጋ፥ ኤከምኸርካ መኢያለም ከጋንዢል በበኽ ጸጋ፥ አርዎኬንኼ ከመጦ ጸጋ ኤከምዱዋ ካራኼ።"
40020029	ኤያሥ ቢፐሥ እማም ነዬርኮ፥ ቤሁል ቾጎ በበኽ ጸጋ ያሱስ።
40020030	ቤኢሽ ፐሻ እምበንድ ነሰ ኸ እንዶዋ፤ ኤቢገሶቆ እማምኳ ኤከምተራ ያሱስ ከንዶ ጓ ቢሉግ ቢከል፥ "ኤታ፥ ዱ ዳዊት፥ ሌአይል ካይላ!"
40020031	ቤሉገሥ ኤማንጀ ጸጋ እማም ቢከል፥ "ጦኽ ፄ ትል!" ቢከንተጾቆ እማም ቢሉግ ቢከል፥ "ኤታ፥ ዱ ዳዊት፥ ሌአይል ካይላ!"
40020032	ቤኢቾጎ ያሱስ ቤኦ እማም ቤከል፥ "ኣሤ በኻኣጎካ ኤከምደራ ካኻ?"
40020033	ቢከከል እማምኳ፥ "ኤትላ፥ ኤከምኮራኣስ ኸምላ ካይላ።"
40020034	ቤሌአይል ያሱስ ከማም ቤንዻቆሥ እልኸማም፤ ቢገሞጎ እማምኳ ናሥ ኦካ ና፥ ቢሁል ቾጎ አ።
40021001	ኖከ ቢያርቻቆ እማም ከዬሩሳሌም፥ ቢዳሽ ከቤትፋጌ ከሸ ዶላ ኤተ ቤፐካን ቆሻ፤ ቤትግ ያሱስኳ ነደ መሁል ቾጎማ ጸጋ እምበንድ፥
40021002	ቤከል፥ "ዸኻ ከኤባ ከል ታሰኻ፤ ኖከ ከምደኻሽኳ፥ ከምዸበኻ ነጓ መፉንጨሽ ናኑዋ ከዱማ፤ ጨገኼስ ዎኸኬ ካራ።
40021003	ኤከመገሸሥ ጸጋ ዳ ሜታ ካኻ፥ ከለኸካ 'አኤታ በኣጎካ፥ ከምኮሌቆ ፈላ።"'
40021004	ቤከድ አለኣኳ፥ ኤከምትታቆን ዳ ኤተ ቤከል ኤተ መዪርጓ።
40021005	አኳ፥ "ከል ከኢደ ፂዮን፤ ከምዌ ጥሳለኻ ኮገኡ፤ አ ጥሳ መሌእለማ፥ ከምቶኴሥ ናኑዋ ከምኢዬሽ ኖቆ ዱ ናኑዋ።"
40021006	ቢዽ ደ መሁል ቾጎማኳ፥ ቢጦ ኤያሥ ቤገሸሥ ያሱስ ከማም።
40021007	ቢሬቆ ናኑዋ አ ከዱማ ከያሱስ፥ ቢያምብኸን ኣለማም ነቸቸማም፥ ቤኢሸን አኳ።
40021008	በበኽ ጸጋ ቤያምብኽ ኣለማም ኒል እንዶዋ፤ ቤንፂቆ ጃጀንዳኳ ቌለ ጃ፥ ቢያምብኽ ኒል እንዶዋ።
40021009	ኤማንጀ ጸጋ ደ ቤቼስ እንዶዋ ከያሱስ ከደ ቤሁል ቾጓኳ፥ ቢፈሮቆ ሰማም ከጎዛ ቢከል፥ "ሆሳእና ዱ ዳዊት! ማሄሸማ ኤተ በዎኬ ከፄ ረባ ኤታ፤ ሆሳእና ረባ አል ጎዛ።"
40021010	ኖከ ቤኩ ያሱስ ከኤዬባ፥ ቢያሰሲያሥ ደ ዬሩሳሌም ኮዎማ ቢከል፥ "አ ዎዴያ?"
40021011	ቤኮሎቆ ኤማንጀ ጸጋ ደ ቢዾ ከአኳ ቢከል፥ "አ ያሱስ ኤተ መዪርጓ አል ናዘሬት፥ አል ጋጦቆ ኤበ ገሊላ።"
40021012	ነለአ ነቸቻ ቤኩ ያሱስ ከመዪዥሥ መፀ ገዴራ አል ዶጎ ዪሁዳ፥ ቤፖቆ ጸጋ ደ መኮዶቆማ ከደ መኮደማ ነመዪዥሥ መፀ ገዴራ፤ ቤያገልብዶቆ ዳ አል ደ መንዠኽ ለማና፥ ከቱጎ ደ መኮዶቆ ደራሪያኳ።
40021013	ቤከል አኳ ከማም፥ "በቆተካንዥገና፥ 'ከምኦዉዋ መፃለም መፀ ገዴራ፤' አኻኸን በኸጦካ ከሆ ገልኳ።"
40021014	መከኢ ያሱስ ነመዪዥሥ መፀ ገዴራ አል ዶጎ ዪሁዳኳ፥ ቤዾዌ ፐሻ ደ ገሙኳ ኮጎማ፤ ቤምብዶቆ አኳ እማም።
40021015	ኖከ ቢገመሥ እምጥስ መፀ ገዴራ እምበቦቆማ ከደ መትገሥ ማቶቋ አል ሙሴ ዳ አል ገተምዛ ኤተ ቤድ ያሱስ፥ ኤቢገሶቆ ቤፈሮቆ ኢዳኳ ሰማም ከጎዛ ኒል መዪዥሥ መፀ ገዴራ ቢከል፥ "ሆሳእና ከዱ ዳዊት!" ቢያመሥ ቢከል
40021016	ከያሱስ፥ "ኣገሰኮቆ አማኽ ዳ ኤተ በከለካ አኢዳ አለአ?" ቤከል አኳ፥ "ኣዬ በርገሰኮቋ፤ አኸሎቆከሠንኼያኽ ዳ ኤተ በከለካ፥ 'ባጦከንዥገን አም፥ ኤከምኻ ኢዳ ከደ መፈ ኩዋ መገ ላ ካም።"'
40021017	ቤበፀሽ ያሱስኳ እማም፥ ቤፐሥ ነኤዬባ ና፤ ቤዽ ከኤዬባ ኤተ ቢኦካ ቢታንያ፥ ቤዥጌ ነጓኳ።
40021018	ነኸማቱቋ ካል ገዳዱ ኖከ ቤኮል ያሱስ ከዬሩሳሌም፥ ቤሺል ኤዴበና።
40021019	ቤገመሥ ነሰ ኸ እንዶዋ ጅ ቦዋ ሜታ፤ ኤቤኮለኽ ኮጎማ ቤገመሥ ኣሥ ፃንጀማ። ቤከል ከጃ ካኳ፥ "መኢዳኼ ኻ ካል ግዢ ግዥ ነጸገኡኼ!" ቤኼኤ ጅ ቦዋ አኳ ናሥ ኦካ ና።
40021020	ኤቤገመሥ ደ መሁል ቾጎማኳ አለአ፥ ቤሰሥ እለማም ቢከል፥ "ኤያላሥ በከኼኤካን አጅ ቦዋ አለአ ሰ ሜተላ?"
40021021	ቤኮሎቆ ያሱስ ቤከል፥ "አራ ኸገሻ ከምከለራ ካኻ፥ ኤከምጨኻ መገሚላ፥ ኤከምበፀኻ ማጤኻ እልኳ፥ በላ መዳን ኣሥ ኤተ በደካ ነጸገ ጃ ነለአ፥ ኤከምከለኻ ከዶላ ከለአ፥ 'ኣፈራቆ፥ ኣኣምቧሽ ኪል ትል ኣያ፥' ከምዳ አኳ።
40021022	ኤከምገመኺል፥ ከምዸበኻ ዳ ኤተ በኸሎቆከሥ ነገዴራለኻ ኮዎማ።"
40021023	ያሱስ ቤኩ ከመዪዥሥ መፀ ገዴራ አል ዶጎ ዪሁዳ። መከኢ ነመትገሠማ፥ ቢዾዌ እምጥስ መፀ ገዴራ አል ዶጎ ዪሁዳ እምበቦቆማ ከደ እምፈጋ ኮጎማ ቢሎቆሥ ቢከከል፥ "ከገፋሌያ ካል ኣሤ ባከደካ ዳ አለአ? ኦዴ በኸኬ ገፋሌያ አለአ ካማ?"
40021024	ቤኮሎቆ ያሱስኳ ቤከል፥ "አራኳ ከምሎቆርከሥ አኻ ከገሻ ሜታ፤ ኤከምኮለኼቆ ካራ፥ ከምከለራ አርኳ ካኻ፥ ከገፋሌያ ካል ኣሤ ኤበርደካ ዳ አለአ።
40021025	ከንዶ ጓብ ባኸካዬሽ ገፋሌ ማጩጾቋ ኤተ ቤጩጾቆ አዮሃንሳ? ከንዶጎ ረባኽ በላ ከንዶጎ ጸጋ?" ቢሳንዘሥ እማምኳ ኣሥ እልኸማም ቢከል፥ "ኤመከሎኳ፥ 'ኖጎ ረባ' ከምከላ ካኳ፥ 'ካሤ በኸከበፀን አኽ መገመኸኪላ?'
40021026	ኤከምከሎኳ 'ከንዶጎ ጸጋ፥' በኮከጤካ፥ ከፄ ቢዪርካ ጸጋ ኮዎማም ዮሃንስ ኤኤተ መዪርጓ።"
40021027	ካ ቢከኮሎቆ ቢከል ከያሱስ፥ "ኢልገምካኼ ከንዶጎ ባኸካዬሻኼ።" ቤከል ያሱስኳ ከማም፥ "ከመገሸርሠኼ አርኳ ካኻ፥ ከገፋሌያ ካል ኣሤ ኤበርደካ ዳ አለአ።"
40021028	ያሱስኳ ቤከል ከማም፥ "ኤያብ በኢካ ካኻ? ቤጭ ጸጋ ሜታ ኢዳ እምበንድ፤ ቤዽ አኳ ኮጎ ዱማ ከሜተም ቤከል፥ 'ዱዋለም፥ ዻ ሌኤ ኖካ ነለአ ኒል ቼ ባጉዋ።'
40021029	ቤኮሎቆ ዱማ አኳ ቤከል፥ 'ከምዸራኼ።' ቤያንዱቆሥ ነቸቻኸን ቤዻ።
40021030	ቤዽ በበማኳ ኮጎ ዱማ ከጀንዳ፥ ቤገሸሥ ኤያሥ ኤያ ቤከከል ከዱማ ካል ገሲቋ፤ ቤከል አኳ፥ 'ገሸለማ ባብ፤' ነደንኳ ኤዸንኼ።
40021031	ነማም ነምበንድ ና ኣባ በገሰኪልስ በበማ?" እማም ቢከል፥ "አዱማ አል ገሲቋ።" ቤከል ያሱስኳ፥ "ኸገሻ ከመገሸርሥ ካኻ፥ ከምሲቆ ደ ፈቃ ከጋፈ ጎሲያ ነመኩ ከገፋሌ ረባ ናኻ።
40021032	በዎኬንዥገን ዮሃንስ ኤተ መጩጾቆማ ከመትገሥ እንዶ መዪዥሣ ካኻ፥ አኸገምኪለንኼ አኼ፤ ደ ፈቃ ከጋፈ ደ ጎሲያኸን ቢገምኪላ። ኤበኸገምከሠን አኽኳ መገሚለማም አለአ፥ አኻንዱቆከሠንኼ አኸገምኪለንኼኳ።"
40021033	ቤከተጽ ያሱስ ቤከል፥ "ገሰኾቆ መኮሥ ዳ ጀንዳ፤ ጸጋ ሜታ ቤኮኮ በበኽ ባጉዋ ነቼለማ፥ ቤከቸኮቆ ከኸለ ግሻ፥ ቤቆሽ ሆዋ ኤተ ከምቀንፅፁዋን ኸማ ኒለማ፥ ቤዶቆ ዳ ከደ መዜኸማኳ፤ ነለአ ነቸቻ ቤከኽ ከደ ገሌያ፥ ቤዸን ከኤባ ከሜታ።
40021034	ኤቤድ አንጅ መኢንዝ ኸ ባጉዋኳ፥ ኤከምሮቆን ነኸ ባጉዋ ለኮማለማ፥ ቤትግ ዋደለማ ኮጎ ደ ገሌያ።
40021035	ቤዻቆሽ ደ ገሌያኳ ዋደ አ፥ ቢኦች ሜታ፥ ቢሾቆ ጀንዳ፥ ቢከኦች ጀንዳኳ ከግሻ።
40021036	ቤተጽ ኤተማ እኽላኳ ዋደ ጀንዳ ነደ ገሲቋ በበኽ ቤትግ ኮጎማም፤ ቢጦ እማምኳ ኤያሥ አል ደ ገሲቋ።
40021037	ከመርሸማኳ ቤትግ ዱማ ቤከል፥ 'ከማጤዉከሽ ከዱዋለም'።
40021038	ኤቢገመሥ ደ ገሌያኳ ዱማ፥ ቢከል ኣሥ እልኸማም፥ 'አለአ ኤተ ከምኮላ ኤተ ባጉዋ፥ ዎኼ ሸኮቆ! ከምቼኮሥ ደ መኮላለማኳ።'
40021039	ቢራቆሽ እማምኳ አ፥ ቢፖቆ ኒል ቼ ባጉዋ፥ ቢሾቋ።
40021040	ካ ኖከ ከምዌ ኤተ ቼ ባጉዋ፥ ኣሤ ከምዳ ነጸገ ደ ገሌያ ና በኢካ ካኻ?"
40021041	ቢኮሎቆ እማምኳ ቢከል፥ "ከምሸሾቆ ጸጋ ጋገንሠማ አ፤ ከማተገሮቆ ቼ ባጉዋ አኳ ከምኸካ ከደ ገሌያ ከጀንዳ፥ ደ ከመምጹሹዊል ኸማ ነአንጅ ማ ነአንጅ ማ።"
40021042	ቤከል ያሱስኳ ከማም፥ "አኸሎቆከሠንኼ ሜተል ሰ መዪዥሥ ሎርጋ አለኣኽ? በከለካ አኳ፥ 'ግሻ ኤተ በ ከሥ አደ መዶቆ መፃ፥ አ በደካ ከዞዳ፤ አለአ መደዳ አል ረባ፥ ዳ አል ገተምዛ ኤተ በደካ ነኾኳኳ።'
40021043	"ካ ከምከለራ ካኻ፥ ከምቼያሥ ገፋሌ ረባ ኖጎኻ፥ ከምኸካ አረባ ከጸጋ ከደ ከምጫ ኸማ ከአ። [
40021044	ከመንፂያሥ ጸጋ ኮዎማ ኤተ ከምፋታ ነጸገ ግሻ ና፥ ከምጠጫይል ኤተ ከምፋታ አግሻ አኳ ነጸገማ]።"
40021045	ኖከ ቢገሶቆ እምጥስ መፀ ገዴራ አል ዶጎ ዪሁዳ እምበቦቆማ ከደ ፋርስ በበኽ መኮሣ ኤተ ቤገሸሥ ያሱስ፥ ቢያምባለሥ ኤቤገሸሥ አ ከፄማም።
40021046	ነለአ ቢያኣጎ መዻቆሽ ያሱስ፤ ነደንኳ፥ ቢካጤሽ ከጸጋ ደ ቤዪር ያሱስ ኤኤተ መዪርጓ።
40022001	ያሱስ ቤገሸሥ መኮሣ ጀንዳ ከጸጋ ቤከል፤
40022002	"በኢካ ገፋሌያ አል ጎዛ ኤጥሳ ኤተ ናድ ዴዋነ ማሮቋ ከዱማ።
40022003	ቤትግ ጥሳ አኳ ዋደለማ ኤከምኦዉዌን ጸጋ ደ ቢኦኬ ኪል ዴዋና፤ እማምኸን ኢሄሸንኼ መዌያኼ።
40022004	ቤትግ እኽላኳ ዋደ ጀንዳ ቤከከል፥ 'ከሌ ከደ ቢኦኬያ፥ በጦካሠንዥገን ደ መሳ፥ ቢሸሸኮቆንዥገን ዋደ ሙሳ ከለማና ከመንሰሳጎማኳ፤ በጦካሠንዥገን ኮዎማኳ፥ ዎኼ ኪል ዴዋና።'
40022005	ቢኮዎቆ ደ ቢኦኬያኸን ዳ አ፥ ቤዽ ጀንዳ ኪል ቼለማ፥ ጀንዳኳ ኪል ዘበለማ።
40022006	ቤዻቆሽ ጃጀንዳኳ ዋደለማ አ፥ ቢድ ገንሠ ዳ ነጸገማም፥ ቢሾቋኳ።
40022007	ቤም ጥሳ አኳ በቦቆ፥ ቤከትግ ለጋዪዳለማ፥ ቢከሸሾቆ ደ ቤሸሾቆ ደ ዋደለማ አ፥ ቢጥጦቆ ኤዬባለማምኳ ከማንጃ።
40022008	ነለአ ነቸቻ ቤከል ከዋደለማ፥ 'በጦካሠንዥገን ደ መሳ አል ዴዋና፥ ደ ቢኦኬያኸን ጸጋ ደ ከምዳ ከዴዋናኼ።
40022009	ካ ዸኻ ከኤንዶዋ፥ ኦኼ ኣሥ ጸጋ ደ ከምገመኼሣ ኮዎማ ኪል ዴዋና።'
40022010	ቢፐሥ ዋደ አኳ ከኤንዶዋ፥ ቢሙንፄቆ ደ ቢዸቤ ኮዎማ፥ ጋገንሠማ ጋገሸለማኳ፤ ቤዪጮቆ ኮዶ ኒል መፀ ዴዋናኳ።
40022011	"ኖከ ቤኩ ጥሳኳ ከመዪር ኮዶለማ፥ ቤገመሥ ጸጋ ሜታ ኤተ በበፀካ መኢሰሥ አ ዴዋና።
40022012	ቤከከልኳ፥ 'መዠም! ናከምእሴሠን አ ዴዋና፥ ኤያላሥ ባከኩኬን አም ከገአ?' መዣ አኸን ቤጦ ፄ ትል።
40022013	ኖካ ና ቤከል ጥሳ ከዋደለማ፥ 'ፉንጨኻ ኤለማ ከቾጎማ፥ ፐኾቆ ኣምብኸሽ ኪል መጓ ካል ጃጻ፤ ከምዳ ነጓ አመእሳ ከማቀቀል ቆሳኳ።"'
40022014	ቤከተጽ ያሱስ ቤከል፥ "ደ ቢኦኬያ ኤማንጀማ፤ ደ ቢሽለከሣኸን ዱፀን።"
40022015	ቢፐሥ ጸጋ አል ፋርስኳ ቢሪል፥ ኤከምዻቁከሸን ያሱስ ከዳ ኤተ በገሸከሣ።
40022016	ና ነቸቻ ቢትግ ደ መሁል ቾጎ እማም ኤያሥ ኤያኳ ነጸጋ አል ሄሮድስ ጎ ሜታ ኮጎ ያሱስ ቢከከል፥ "ኤተ መትገሠማ፥ ቢልገምካ ኤባደካ አም ኤተ መገሸሥ ኸማ፤ በላ መዪራኣን ኸ ጸጋ፥ ከኸገሻ ባትገከሥ እንዶ ረባ፤ ኣሃቸኮቆኼ ጸጋኼ።
40022017	እገሼሠና ካይላ፥ ኤያብ በኢካ ካማ? አኸካሣኽ መኸ ፈቃ ከጥስ ዶጎ ሮማ በላ አኸካሠኼ?"
40022018	ቤገም አኳ ገንሠ እለማም ቤከከል፥ "አኻ ደ መሾጓ አለአ! ካሥ በኸከዻምበካ አራ?
40022019	ርኼቆና ለማና ኤተ በኸፈቀካ፥ ትገኼሠና ካራ።" ቢከሬቆ እማምኳ ኸ ለማና ሜታ።
40022020	ቤከል ያሱስኳ፥ "መኮሣ አለአ አል ዎዴያ? መቆት ዎዴኳ?"
40022021	ቢኮሎቆ እማምኳ ቢከል፥ "አል ጥስ ዶጎ ሮማ።" ናሥ ኦካ ና  ቤከል ያሱስ ከማም፥ "ካ ኸኸካ አል ጥሳ ከጥሳ፥ አል ረባኳ ከረባ!"
40022022	ኖከ ቢገሶቆ እማምኳ አለአ፥ ቤሰሥ እለማም፥ ቢበፀሽ አ፥ ቢዳሻ።
40022023	ናሥ ኦካ ና ቤዾዌ ደ ሳዱቃ ደ ቤከል፥ "አኢካንኼ አመፈርሣ ነመሻ" ኮጎ ያሱስ ቢሎቆሥ ቢከል፤
40022024	"ኤተ መትገሠማ፥ ሙሴ ቤከል፥ 'ኤከምሻ አዱዌበ ጸጋ ሜታ በላ መፐኸን ዱዋ፥ ነሮቆ መዣ አ እገፈ ዱዌበማ ነከጦኽ ሾካ ከዱዌበማ።'
40022025	ቤኢ ኢዴባ ሥሠ በንድ ነኤበምላ፤ ቤሮቆ መዣ ታጋ እገፋ፥ ቤሽ ነከምጨን ኢዳኳ፥ ቤበፀሽ እገፈማ ከዱዌበማ።
40022026	ቢሮቆ ጋሁል ቸቸማ ከምበንድ ከኦካግኳ ካሥ ጎ እል ሥሠ በንድ እገፋ አ፥ ቢሸሽ ኒከምጨጨን ኢዳ።
40022027	ነኮዎማም ነቸቻ ቤሽ እገፋ አኳ።
40022028	ኖከ መፈርሣ ነመሻኳ፥ ነማም ነሥሠ እምበንዳለማም ና ከዎዴ ከምደካን አ ከገፋ? ቢርኮቆንዥገን ኬያኮዎማም እገፋ አ።"
40022029	ቤኮሎቆ ያሱስኸን ቤከል ከማም፥ "በኸመፑኮቆ ከፄ በኸኤምኪል መዪዥሥ ሎርጋ ከመዥጋ አል ረባኳ።
40022030	ኖከ ከምፈሩሥ ነመሻ፥ ከመሩቆኼ ከማሩቆኼኳ። ከምዱዋ ኤያል ሰ ገትገ ረባ ኒል ጎዛ።
40022031	አኸሎቆከሠንኼያኽ ዳ ኤተ በከለካ አረባ ካኻ ከፄ ማፈራቋ አል ደ በሸሸካ?
40022032	ቤከል አኳ፥ 'አራ ረባ አል ኣብራሃም፥ ረባ አል እስያቅ፥ ረባ አል ያይቆብኳ።' አ ረባ አል ደ በኢካ፥ አል ደ በሸሸካኼ።"
40022033	ኤቤገሶቆ ጸጋ አለአ፥ ቢተምዝ ነመትገሣለማ።
40022034	ኖከ ቤገሶቆ ደ ፋርስ፥ ኤቤጻንደስ ያሱስ ጸጋ አል ሳዱቃ፥ ቢሙንፆቆ ከጓ።
40022035	ነማም ኤተ መትገሥ ማቶቋ አል ሙሴ ሜታ ቤያኣጎ መዻምብ ያሱስ ቤሎቆሥ ቤከል፥
40022036	"ኤተ መትገሠማ! ኣባማ ኤተ በሙቸኮቆ ነማገሸሣ ከማቶቋ ካል ሎርገ ማቶቋ?"
40022037	ቤኮሎቆ ያሱስኳ ቤከል፥ "ከምዳ ካም አመሄሽ ረባ ኤተኡ ከቆጽሠኡ ከኮዎማ፥ ከእሉ ከኮዎማ፥ ከገሳንዛሉ ከኮዎማ።
40022038	አለአ ማገሸሣ አል ገሲቋ ኤተ በሙቸኮቆ ኮዎማ።
40022039	አል ማኮሊለማ ቢያኸካቆ ካል ገሲቋ፤ በከለካ አኳ፥ 'ሄሽ ጸጋ ኤያሉ ኤያሥ እልቀኡ።'
40022040	ማቶቋ አል ሙሴ ከመትገሣ አል ደ መዪርጓ ኮዎማኳ፥ ቾጎ መደዳለማም ኣሥ እምበንድ አለአ።"
40022041	ኤያሥ ቢሙንፆቆ ደ ፋርስ፥ ቤሎቆሥ ያሱስ እማም ቤከል፤
40022042	"ኣሤ በኸሳንዘከሥ ከፄ መሲያ? አ ሾከ ዎዴያ?" ቢከል እማምኳ ቢከል፥ "ሾከ ዳዊት።"
40022043	ቤከል ያሱስኳ፥ "ኤያበማ ቤከዪታቆና ዳዊት ከመዪዥሥ ገፉጫ ቤከከለን አ ካ 'ኤታ?'
40022044	ኤለአ ቤከል አኳ፥ 'ረባ ቤከል ከኤተም፥ ኢሽ ነጅ ኤለም ከኤላ ጉንዛ፥ ካሥ አል ኦከ ከምጦርሥ ብታሉ ኒል እንዝ ቾገኡ።'
40022045	ካ ኤበከለካ ዳዊት 'ኤተም፥' ኤያበማ ከምፈለከሸን አመሲያ መዳ ሾከ ዳዊታ?"
40022046	ኤፈለሸንኼ ጸጋ ሜተምኳ መኮለኮቆ እገሻ ሜታ ካኼ፤ ቤያጦሽ ካል ኦካ ና ኤኢንኼ ጸጋ ጀንዳ ኤተ ቤንዥጋይልኽ ከመተጽ መሎቆሥ አኼ።
40023001	ነለአ ነቸቻ ቤገሽ ያሱስ ከኤማንጀ ጸጋ ከደ መሁል ቾጎማኳ ቤከል፤
40023002	"ቢኢከሸንዥገን ደ መትገሥ ማቶቋ አል ሙሴ ከደ ፋርስኳ ነቱገ ሙሴ።
40023003	ዜኸኽ ዳ ኤተ ከመገሹሥ እማም ካኻ ኮዎማ ደኻኳ፤ ዳ ኤተ ቢደካ እማምኸን መደኻኼ፤ ቢገሸካ እማም ካሥ ሳ መገ ፥ ኢጦከሠኼ ነመደዳኼ።
40023004	ቢያፉንጨከኽ መሂን ገጹራ ቢጦከሥ ነጺ ጸጋ፤ ከጺማምኸን ኢደከሠኼ ገጹራ አ ከቆሥሥ ኤለማምኼ።
40023005	ዳ ኤተ ቢደካ ኮዎማ ቢጦካ ኤከምገምከሠን ጸጋ እማም። ከምቲሥ ገዴራለማም ቢፈጎኮቆ ዛዊያ ኤተ ቢጦከን መዪዥሥ ሎርጋ፥ ቢጎከሥ ዘጊስ ኣለማምኳ።
40023006	ኒል ዴዋና ቢሄከሽ መኢሻ ነቱገ ገሂን፥ ኒል መፀ ገዴራኳ ጎ መኢሻ ከምጻ።
40023007	ኒል ሱጋ ቢሄከሽ ኤከምኸካ ጸጋ ዳገ፥ ከምከሉዋ 'ኤተ መትገሠማ'።
40023008	"አኻኸን ከፄ በኸጨካ ኣሥ ኤተ መትገሠማ ሜተም፥ መኦዉዋኼ አኻ ኤተ መትገሠማኼ፤ ኮዎኻኳ ኢዴባ።
40023009	በበኻማ ኣሥ አል ጎዛ ሜተል፥ መኦኻኼ ነኔያኳ ጸጋ ሜተል ኤያል በበኻኼ።
40023010	ከፄ በኸጨካ ኤተ መትገሥ እንዶዋ ኣሥ አራ ክርስቶስ፥ መኦዉዋኼ አኻ ኤተ መትገሥ እንዶዋኼ።
40023011	ኤተ ከመንተሮቆ ናኻ ነድ ከኤተ መደዳለኻ።
40023012	ኤተ ከምራቆኽ ጸገማ ከምጻ ኮዎማ፥ ከምኮላቆ ከገቻ፤ ኤተ ከምጦኽ ጸገማ ከገቻ ኮዎማኳ፥ ከማፈራቆ ከምጻ።"
40023013	ያሱስኳ ቤከል፥ "እንዳዌ ካኻ፥ አኻ ደ መትገሥ ማቶቋ አል ሙሴ ከደ ፋርስ፥ ደ መሾጓ አለአ! በኻጉንደከኽ ገፋሌ ረባ ነኸ ጸጋ፤ አኸኩካንኼ ከጺኻኳ፥ በኸጻንደኮቆ ጸጋ ደ በኣጎካ መኩናኳ። [
40023014	እንዳዌ ካኻ፥ ደ በኸሸኮጎ ደ መትገሥ ማቶቋ አል ሙሴ ከደ ፋርስ! በኸከርኮቆ ደ መጫ አል ጋፈ ዢጋ፤ ከመትገሥ ጸገኻኳ በኸጎከሥ ገዴራለኻ ነኸ ጸጋ። ከፄ አለአ ከምኸሥ ረባ መንሶቆ መኸሣ ካኻ።]
40023015	እንዳዌ ካኻ፥ አኻ ደ መትገሥ ማቶቋ አል ሙሴ ከደ ፋርስ፥ ደ መሾጓ አለአ! በኸኮለከኽ ኖቆ ኤያያ ኒል ኤባኳ፥ ኤከምኩኾቆ ጸጋ ሜተም ከንዶ ገዴራለኻ። ኤበኩካናኳ በኸጦካ ኤከምፈጋቆ ገንሣለማ ናለኻ ኤላ እምበንድ፥ ኤከምዻን አ ከማንጃ ካል ግዢ ግዥኳ።
40023016	"እንዳዌ ካኻ፥ ደ መቼስ እንዶዋ ፐሻ አለአ! ኤበዠገተካ ጸጋ ከመዪዥሥ መፀ ገዴራ አል ዶጎ ዪሁዳ በኸከለካ፥ 'ገዠገታኼ።' ኤበዠገተካ ከኣ መዪዥሥ መፀ ገዴራኸን፥ በኸከለካ፥ 'ከማዻቆካሽ ከገዠገታ ከአ።'
40023017	አኻ ተሞ ፐሻ አለኣኳ! ኣባ በንተርኮቋ? ኣያኽ በላ መዪዥሥ መፀ ገዴራ ኤተ በዪዥከሥ ኣያ አ?
40023018	ኤያሥ ኤያኳ፥ ኤበዠገተካ ጸጋ ከፄ ሸ ሲላ፥ በኸከለካ 'ገዠገታኼ፤' ኤበዠገተካ ከደ መኻ ካል ሸ ሲላኸን፥ በኸከለካ፥ 'ከማዻቆካሽ ከገዠገታ ከአ።'
40023019	አኻ ፐሻ አለአ! አባ በንተርኮቋ? ደ መኻኽ በላ ሸ ሲላ ኤተ በዪዥከሥ ደ መኻ አ?
40023020	ካ ጸጋ ኤተ በዠገተካ ከሸ ሲላ፥ በከዠገተከንዥገን ከፄ ሸ ሲላ ከደ መኻ ኤተ በኢካ ነሸ ሲላ ኮዎማኳ።
40023021	ኤተ በዠገተካ ከመዪዥሥ መፀ ገዴራ፥ በከዠገተከንዥገን ከፄ መዪዥሥ መፀ ገዴራ ከረባ ኤተ በኢካ ኒለማኳ።
40023022	ጸጋ ኤተ በዠገተካ ከጎዛ፥ በከዠገተከንዥገን ከለባበ ረባ ከረባ ኤተ በኢከሽ ነለባበኳ።
40023023	"እንዳዌ ካኻ፥ ደ በኸሸኮጎ ደ መትገሥ ማቶቋ አል ሙሴ ከደ ፋርስ! በኸፈቀካ ከረባ ነፄ ዠማ በሼላ ከኸ ቱኩምሳ ነአሤር ሜተም፤ በኸበፀከሽ ኤተ በደካ በቦቆ ማገሸሣ ነሎርገ ማቶቋ ኤያል መዪዥሥ መኸሣ፥ መሌአይላ ከመገማይላ፤ በላ መበፀኸሸን መኸማ ነአሤር ሜተም፥ በምደካ አመትቶቆ አለኣኳ ካኻ።
40023024	አኻ ደ መቼስ እንዶዋ ፐሻ አለአ! በኸጨርካ ነፋ፥ በኸተኮቆ ከምበላኳ።
40023025	"እንዳዌ ካኻ፥ ደ በኸሸኮጎ ደ መትገሥ ማቶቋ አል ሙሴ ከደ ፋርስ! በኸኤፈኮቆ ሸፓ ከንሤ ኮ፥ እለማኸን በከዪጨካቆ ከዳ ኤተ በኸዸበካ አኽ ከመሲሣ ከገንሠ መደዳለኻ ኮዎማ።
40023026	አም ፐሻ መዣ አል ፋርስ! ሲሥ መዪዥሥ እለማ፥ ኖካ ና ከምዪዣቆ ቆማኳ።
40023027	"እንዳዌ ካኻ፥ አኻ ደ መትገሥ ማቶቋ አል ሙሴ ከደ ፋርስ፥ ደ መሾጓ አለአ! አኻ ኤቆዳ መሻ ኒከደሥ ከቦላሌያ፤ ኖቆማ መንዳጎነማ፥ ኒለማኸን በዪጨኪል አዦኮ ዳ መሻ ከመዬአ ዳ ኮዎማ።
40023028	ኤያሥ ኤያ በኽኢካ አኻኳ ነኸ ጸጋ ኤመዪዥሠማ፥ ኒልኻኸን በዪጨኮቆንዥገን አመሾጓ ከገንሣ።"
40023029	ቤከተጽ ያሱስ ቤከል፥ "እንዳዌ ካኻ፥ ደ በኸሸኮጎ ደ መትገሥ ማቶቋ አል ሙሴ ከደ ፋርስ! በኸደኮቆ ቆዳ መሸ ደ መዪርጓ፥ በኻንደጎነከሥ ቆዳ መሸ ደ መዪዥሣኳ።
40023030	በኸከለካኳ፥ 'ቢልምኢከን ነግዣ ናል በበምላ፥ ቢልማገሰኪልኼ ማርከኽ መሃ ደ መዪርጓ ከማምኼ።'
40023031	ኤኤለኣኳ በኸደካ ኸገሻ ነጸገኻ፥ ኤበኸደካ ሾከ ደ መሾቆ ደ መዪርጓ።
40023032	ካ ዻ ትተኾቆ መደዳ ኤተ ባጦከሽ እምበበኻ!
40023033	አኻ ሆላ ኢደ ሆላ አለአ! ኤያብ ከምፈለኸሸን አኽ መፐኸኽ ማንጃ አል ግዢ ግዣ?
40023034	"ካ ከምትገራ ካኻ ደ መዪርጓ፥ ደ መገመኻ ከደ መትገሥ ሎርጋኳ። ከምሸኾቆ ነማም ሜታ ሜታ፥ ከምቱኻ ጃጀንዳ ነጋገድ ጃ፥ ከምኦቸኻ ጃጀንዳኳ ነመፀ ገሙንፃለኻ፥ ከማሙቸኾቆ እማም ኒል ኤዬባ ኮጎ እሌባ።
40023035	ከፄ አለአ ነማጦሽ መሃ ኣቤል ኤተ ቤድ መዪዥሥ ጸጋ፥ ካሥ መሃ ዘካርያስ ዱ በርኪያስ፥ ኤተ ቤያኸሾቆ ኖጎ ሸ ሲላ ከጂል ግሰ መዪዥሥ መፀ ገዴራ፥ ከምዳ ነጸገኻ መሃ ደ መዪዥሣ ኤተ ባርከካ ኮዎማ።
40023036	ኸገሻ ከመገሸርሥ ካኻ፥ ከምዳ መኸሣ አለአ ኮዎማ ነጸገ ጸጋ ናል አንጅ ነለአ።"
40023037	ያሱስኳ ቤከል፥ "አም ዬሩሳሌም፥ አም ዬሩሳሌም፥ ኤተ ባሸኮቆ ደ መዪርጓ፥ ባከኦቸካ ከግሻ ደ ቢትገኬ ኮገኡኳ፤ ኤያሥ በሃኮኮቆ አመታ ከጸ ጸማ ኢደማ፥ በራኣጎካ አርኳ ከኦኪል በበኽ ማሙንፆቆ ኢደኡ፤ አምኸን ኣሄከሸንኼ።
40023038	ገሶቆ፥ ከማቆምባ መፃለኻ።
40023039	ካ ከመገሸርሥ ካኻ፤ ካሥ አል ኦከ ከምከልኻ፥ 'ማሄሸማ ኤተ በዎኬ ከፄ ረባ፥' ከማኮለኺልኼ መገመሥ አራኼ።"
40024001	ኖከ ቤፐሥ ያሱስ ነመዪዥሥ መፀ ገዴራ አል ዶጎ ዪሁዳ መከኢ ነመዻ፥ ቤዌ ደ መሁል ቾጎማኳ ኮጎማ፥ ቢከትገሥ መዶቆ መፃ አ።
40024002	ቤኮሎቆ ያሱስኳ ቤከል፥ "ኣኸዪርካ አኽ ነገአ መዶቆ እምበቦቆ ዳለኣኽ? ከማምብቆ ኮዎማ፥ ከማሻኸኼ ግሻ ሜተል ኖቆ ግሻኼ።"
40024003	መከኢ ያሱስ ነመኢሻ ኖቆ ዶላ ኤተ በፐካን አቆሻ፥ ቤዌ ደ መሁል ቾጎማ ኮጎማ ከጺማም ቢከል፥ "እገሼሠና ካይላ፥ ከማሥ ከምዳ አለአ? ካሤ ከማገሙኪል መዌያሉ፥ አል መርሽ ኤበ እኔያኳ?"
40024004	ቤኮሎቆ ያሱስኳ ከማም ቤከል፥ "አዪርኸካ፥ ኤከምበፃን ጸጋ ሜታ ኤለአ መንጠኽ አኻ!
40024005	ከምዌ አበበኽ ጸጋ ከፄም ከምከሉዋ 'አራ ክርስቶስ፥' ከመንጡኽ በበኽ ጸጋኳ።
40024006	መተምዘኻኼ! ከምገሰኾቆ ማሸማ ከገሸ ማሸማኳ! በኢካ አለኣኳ ከመዳ፥ ነደንኳ መደማ አለኣኳ መርሸማኼ።
40024007	ሾካ ከምፈርሥ ከማሻ ከሾካ፥ ገፋሌያ ከገፋሌያኳ፤ ከምዳ ኤዴበና፥ ከምዳ ማንዙበሽ እኔያኳ ነኤባ ነሜታ ሜታ።
40024008	ከምዳ አለአ ኮዎማ ኤያል ማጦሽ መቀ ዱዋ።
40024009	"ኖካ ና ከማተገሩቆ አኻ ከማኣንሠሣ ከምሹቆኳ፤ ከፄም ከማቸከካኽ ጸጋ ኮዎማ ካኻ።
40024010	ነአንጅ ና ከምሽጣ በበኽ ጸጋ መገሚላለማም፥ ከማተገሩቆ ኣሥ እልኸማም ከማቸኩዋኽኳ።
40024011	ከምፈርሥ በበኽ ደ መዪርጓ ከጎልጎዛ፥ ከመንጡኽ ኤማንጀ ጸጋኳ።
40024012	ኤተ በደካ ነመፈገኽ ገንሣ ከምጽይል ማገኻ አል በበኽ ጸጋ።
40024013	ኤተ ከምቀሞቆ ማኣንሠሣ ካሥ አል መርሸማኸን፥ ከምጻንደኽ ረባ ነጸገማ ከምኸካ መኢያኳ።
40024014	ኤከምገሶቆን ሾካ ኮዎማ፥ ከማቲያስ ሰ ማገ ል ገፋሌ ረባ አለአ ነኔያ ነኮዎማ፤ ነለአ ነቸቻ ከምዌ መርሸማ።"
40024015	ያሱስ ቤከል፥ "ኤከምገመኸሥ ዳ ኤተ ከመንሥ እልኽ ጸጋ፥ ኤተ ቤገሸሥ ዳንኤል ኤተ መዪርጓ ከፄማ፥ ኤከምኢቾጎ ኖጎ በዪዥካሣ - ናገሚል ኤተ ከምሎቆሥ አለአ -
40024016	ኖካ ና ኒያምቤ ጸጋ አል ኤበ ዪሁዳ ኮቆ ዶላ።
40024017	መብቴኼ ጸጋ ኤተ በኢካ ኖቆ መፃ፥ ከመሮቆ ዳ ኒል መፃለማኼ።
40024018	መኮለኸኼ ኤተ በኢካ ኒል ቼኳ ከን ከመሮቆ ኣለማኼ።
40024019	እንዳዌ ኖካ ና ከደ ገዘሞ ከደ መኾቆ ኩዋ ከኢዳ።
40024020	ዴረኻ ኤከምበፃ መዳ ማምቤያለኻ ነመደማ ኤያሥ ኤያ ኖከ ሙሳኳ።
40024021	ኖካ ናኳ ከምዳ በቦቆ ማኣንሠሣ። ኤደንኼ ሾከ አለአ ነማጦሽ መዘዝ ኤበ እኔያ ከደኽላ፥ ከማኮሊልኼ መዳኼኳ።
40024022	በምበፀካ አረባ መጸለሥ አንጅ አ፥ በምፈለሸኼ ጸጋ ሜታ ኤለአ መኢያኼ። ዳ ከምጸለከሥ አ አንጅ አኳ ከፄ ጸጋ ደ በሽለከሥ አ።
40024023	"መገመኺልኼ ኤከምከላ ጸጋ ሜተል ኖካ ና ካኻ፥ 'ዪርኻ፥ ክርስቶስ ነገአ በኢካ፥' ኤያሥ ኤያኳ 'ነገት በኢካ።'
40024024	ከምፈሩሥ ደ መከላ ከጎልጎዛ 'አራ ክርስቶስ' ከደ መዪርጓ ከጎልጎዛኳ። ከምትጉሥ በቦቆ ዳ አል ገተምዛ ከጋገሸል ዳ፥ ኤከምፈሉሽኳ ከመንጡከኽ ጸጋ ደ በሽለከሥ አረባ።
40024025	ሳንዘኸሥ፥ በርሲከሥ መገሸሠማ ካኻ።
40024026	"ከለኣኳ፥ መፐኸሠኼ ኤከምከሉዋ 'ነኸ እኔያ በኢካ፥' መገመኺልኼ ኤከምከሉዋ 'ዪርኻ፥ ነመፃ በኢካኳ።'
40024027	ኤያሥ በዪዥኮጎ ማንደኽ ሆመ ደማ ነምፐ ኦካ ካሥ ጎ መልም ኦካ፥ ኤያሥ ኤያ ከምዳ አመዌ ዱ በናደማኳ።
40024028	ኖጎ በኢካ አመሸ ኤለ እምጥሳ፥ ባካቆ ፆዋኳ።"
40024029	ቤከተጽ ያሱስ ቤከል፥ "ነማኣንሠሣ ናል አንጅ ና ነቸቻ፥ ከምሻኽ ኦካ ከምዪዦጎኼ ጽጃኳ። ከምሃ ቄ ቢዣ ነጎዛ ከኔያ፥ ከማንዙባሽ ዳ ኤተ በኸካ መዪዦጓ ነጎዛ ኮዎማ።
40024030	ነለአ ነቸቻ ከማገማሥ ማቲሣ አል ዱ በናደማ ነጎዛ፥ ከምእሳ ሾካ አል ኤበ እኔያ ኮዎማ፥ ኤከምገሙሥ መዌ ዱ በናደማ ኖቆ ኩንዱ ናል ጎዛ ከመዥጋ ከበቦቆ ገሂንኳ።
40024031	ከምትጋ አኳ ሰ ገትጋለማ ከሰ በቦቆ ለብሩጂያ፤ ከማሙንፁቆ እማምኳ ደ በሽለከሥ አረባ ነኤበ እኔያ ነኮዎማ።"
40024032	ያሱስኳ ቤከል፥ "ነድ ጅ ቦዋ ከመኮሣ ካኻ። ኤበኩቀካቆ ቌለማ በቸካቆ ፄማኳ፥ በኸገምካ ኤባርቸካዬቆ ጅፈራ።
40024033	ኤያሥ ኤያ ኖከ ከምገመኸሥ አኽኳ ዳለአ ኮዎማ፥ በኸገምካ ኤባርቸካዬቆ መዌ ዱ በናደማ።
40024034	ኸገሻ ከመገሸርሥ ካኻ፥ ከምተራኼ አማፖቋ አለአ ካሥ አል ኦከ ከምዳ አለአ ኮዎማኳ።
40024035	ከምተራ እኔያ ከጎዛኳ፤ እገሻለምኸን ከምተራኼ ሜተልኼ።"
40024036	ቤከተጽ ያሱስ ቤከል፥ "ኦከማ አ ከአንጅ ማ ኣሥ ባብ ከጺማ በገምካ፤ ከምገማኼ ሰ ገትጋ አል ጎዛ፥ ዱማ፥ አጸጋ ሜተልኼኳ።
40024037	ኤያሥ ቤድ ነግዠ ኖህ፥ ኤያሥ ኤያ ከምዳ ነመዌ ዱ በናደማኳ።
40024038	ነግዠ ኣይ መቴያ ነገሲቋ ካሥ አል ኦከ ቤኩ ኖህ ኪል ለማዲያ፥ ቤኢ ጸጋ ነመሰማ፥ ከመፈማ፥ ነማሮቋ ከማንጂቆማኳ።
40024039	ኤያሥ ቢኢ እማም ኒከማገሚለን ካሥ አል ኦከ ቤዌ ኣያ ቤሃ ጎቆ ኮዎማም፥ ኤያሥ ኤያ ከምዳ ኖከ መዌ ዱ በናደማኳ።
40024040	ኖካ ና ከምኢያ ጸጋ እምበንድ ኒል ቼ፤ ከማራቆ ሜተም፥ ከማምበፃሽ ጀንዳኳ።
40024041	ከምገንሹዋ አጋፋ እምበንድ ነግሻ ነሜታ፤ ከማራቆ ሜተም፥ ከማምበፃሽ ጀንዳኳ።
40024042	ከለአ ኣምበንኻሥ፥ ከፄ በኸኤምኪል ኖከ ከምዌ ኤተኻ።
40024043	ገመኻ አለአ፤ በማገሚል ኤተ መፃ አንጅ ከምዌ አገልኳ ነመጎኳ፥ በምዜኻ በምጦኼ ኤበምኮር ል ገልኳ መፃለማኼ።
40024044	እገ ኸሥ አኽኳ ዜኸኽ፥ ከፄ ከምዌ ዱ በናደማ ነአንጅ ኤተ ከምበፀኻን አኽ መሳንዘኸሥ።"
40024045	ያሱስኳ ቤከል፥ "ዎዴ መገሚል ዎደ መገመኸማኳ፥ ኤተ በጦከሠን አኤተማ ኒልቆ ዋደለማ፥ ኤከምኸካን አ ደ መሳ ከማም ነአንጅ ማ?
40024046	ናገይል ዎደ አ፥ ኖከ ከምዌ ኤተማ ከምገመሥ ነመጦማ ኤያሥ በከገሸከሥ ከአ።
40024047	ኸገሻ ከመገሰርሥ ካኻ፥ ከምጦዋ ኤተማ ዎደ አ ከኤተ መዜኽ ደ መጫለማ ኮዎማ።
40024048	ኤከምከላ ገንሠ ዎደ አኸን ኒለማ፥ 'ከምፀዬቆ ኤተም፥'
40024049	ኤከምፈርሥ ከምኦቻ ዋደ ኤያለማ፥ ኤከምሳ ከደ በደከኽ አደ መፋኳ፥
40024050	ከምዌ አኤተማኳ ኖካ ኤተ ከምበፃን ዎደ አ መሳንዘሥ፥ ነአንጅ ኤተ በኤምኪል አኳ።
40024051	ከምርካ ኤተማ በቦቆ መኸሣ፤ ኖከ መርሸማኳ ከምተጻ አ ከጸገ ደ መሾጓ። ከምዳ ነጓ አመእሳ ከማቀቀል ቆሳኳ።"
40025001	ቤከተጽ አያሱስ ቤከል፥ "በኢካ ኖካ ና ገፋሌ ረባ ኤኢደ ዳጎና አሤር ደ ናጅቆ ጅለማም ናከፐሥ ከምሁልል እኔያ ከርኸ ጋኺንጃ።
40025002	ነዳጎና ና ማቁስ ተሞ፥ ማቁስኳ መዥግ እልኸማ።
40025003	ቤሮቆ ዳጎና ተሞ አ ኣሥ ጅ፥ ኢሮቆንኼ ኣይ ግዞቋ ኤተ ከምተከሥ ጅኼ።
40025004	ቤሮቆ ኢደ ዳጎና መዥግ እልኸማ አኸን ጅለማም ከኣይ ግዞቋ ነዳ አለማም።
40025005	ኤበፀዬቆ መዊዩ ርኸ ጋኺንጃኳ፥ ቢንንት ኮዎማም ቢንዥጋኳ።
40025006	"ነጋፂል መጎኳኳ ቤያገሳቆ በቦቆ ሳ ኤተ ቤከል፥ 'ገሰኾቆ፥ ነመዌያ በኢካ አርኸ ጋኺንጃ፥ ፈርኸሥ ሁለኸኪል እኔያ!'
40025007	ነአንጅ ና ቤፈርሥ ኢደ ዳጎና አ ኮዎማም ቢገሥ ጅለማም።
40025008	ቤከከል ኢደ ዳጎና ተሞ ከዳጎና መዥግ እልኸማ ካ፥ 'በርካ ከምሻኽ ጅለምላ፤ ኸኼ ነኣይ ግዞቋለኻ ካይላ'!
40025009	ቢከኮሎቆ ዳጎና መዥግ እልኸማኸን ቢከከል፥ 'ከምትታኼ ካይላ ካኻኳ፤ ዻ ኮደኼ ኖጎ ደ ዘበ።'
40025010	ሚከኢ እማም ነመዻ ከምኮደማኳ፥ ቤዌ ርኸ ጋኺንጃ፤ ቢኩ ደ ቢገሣኳ ከአ ኪል መፀ ዴዋና፤ ቤሃንስ ግሰ መፃኳ።
40025011	ነለአ ነቸቻ ቢዌ ዳጎና ጃጀንዳ አ ቢከል፥ 'ኤትላ! ኤትላ! ኮርስ ካይላ!'
40025012	ቤኮሎቆ አኸን ከማም ቤከል፥ 'ኸገሻ ከምከለራ ካኻ፥ አርገምካኼ አኻኼ።'
40025013	ካ ኣምበንኻሥ ከፄ በኸኤምኪል ኦከማ ከአንጅ ማኳ።"
40025014	ቤከተጽ ያሱስ ቤከል፥ "ገፋሌ ረባ በኢካ ኤጸጋ ኤተ ናገሥ ከምዻ ከመሃት ኤባ፤ ቤኦ አኳ ዋደለማ ቤከንኽ ደ መጫለማ።
40025015	ቤከንዘ ል ኤያሥ መፈለሸማለማም ቤከኽ ከሜተም ኸ ኣያ ማቁስ፥ ከጀንዳ ኸ ኣያ እምበንድ፥ ከሜታኳ ኸ ኣያ ሜታ። ነለአ ነቸቻ ቤዳሻ።
40025016	መዣ ኤተ ቤሮቆ ኸ ኣያ ማቁስ ቤከዘበ ናሥ ኦካ ና፥ ቤዸበን ኸ ኣያ ማቁስ ቤከተጸሥኳ።
40025017	ኤተ ቤሮቆ ኸ ኣያ እምበንድ፥ ቤከተጸሥ ኤያሥ ኤያ ከኸ ኣያ እምበንድ።
40025018	ኤተ ቤሮቆ ኸ ኣያ ሜታኸን፥ ቤዽ ቦቆሺል ሆዋ ቤሃንዠቆን ኣያ አል ኤተማ።
40025019	"ኖካ በበኽ ነቸቻ ቤኮሌ ኤተማም፥ ቤንዘ ኽ ኣያለማ ነጸገ ዋደለማ።
40025020	ቤዌ መዣ ኤተ ቤሮቆ ኸ ኣያ ማቁስ፥ ቤሬቆ ኸ ኣያ ማቁስ ጀንዳ ቤከከል፥ 'ኤተም! ኸ ኣያ ማቁስ ባኸኬ ካራ፥ አለአ በርከተጸከሠንዥገና ከኸ ኣያ ማቁስ።'
40025021	ቤከከል ኤተማኳ፥ 'ገሸለማ ባደካ፥ አም ዎደ መገማ ከመገሚለማ አለአ፤ አም ባገምካይል ነዱፀን፥ ከምጦርሥ አርኳ አም ነበቦቆ ዳ፤ ዌ እንዘ ል ማገ ጓ አል ኤተኡ።'
40025022	ቤዌ መዣ ኤተ ቤሮቆ ኸ ኣያ እምበንድኳ፥ ቤከከል፥ 'ኤተም! ኸ ኣያ እምበንድ ባኸኬ ካራ፤ አለአ በርከተጸከሠንዥገና ከኸ ኣያ እምበንድ።'
40025023	ቤከከል ኤተማኳ፥ 'ገሸለማ ባደካ፥ አም ዎደ መገማ ከመገሚለማ አለአ፤ አም ባገምካይል ነዱፀን፥ ከምጦርሥ አርኳ አም ነበቦቆ ዳ፤ ዌ እንዘ ል ማገ ጓ አል ኤተኡ።'
40025024	ቤዌ መዣ ኤተ ቤሮቆ ኸ ኣያ ሜታኳ ቤከከል፥ 'ኤተም! በርገምካ ኤባደካ አም መዥግ እል ጸጋ፥ ኤባጸካ ኖጎ ባበፀካ መዋሻኣ፥ ኤባሙንፀኮቆ ኖጎ ባበፀካ መዝላኽኳ።
40025025	በርከጤካ ካም በርዸካ በርሃንዠኮቆ ኣያሉ ኒል ሆዋ፤ ሮቆ ኣያሉ አለአ።'
40025026	ቤከኮሎቆ ኤተማኸን ቤከከል፥ 'አም ገንሠ ዎደ ከኤተ ገንዞዋ አለአ፤ ባገምካኼያኽ ኤበርጸካ ኖጎ በርበፀካ መዋሸራ፥ ኤበርሙንፀኮቆ ኖጎ በርበፀካ መዝለረኽኳ?
40025027	ከለአ በምኢካ ካም መኸ ኣያለም ከደ በምብጅኻ፤ በርምሮቆ አራኳ ነመኮሌያለም ኣያለም ከገብጀማ።
40025028	ካ ቼኸሥ ኸ ኣያ ሜታ አ ነኤለማ፥ ኸኸካ ከኤተ በጨካ ኸ ኣያ አሤር።
40025029	ከኤተ በጨካ ኮዎማ ከመንተጹኮቆ ካሥ ከማኤያሽ ነጸገማ ከምኹካ፤ ኤተ ባንዢገካኸን፥ ኣሥ ኤተ በጨካ አኳ ከምቼዉሥ ኖጎማ።
40025030	ፐኾቆ ዎደ ኤተ ገንዞዋ አለአ፥ ኣምብኸሽ ኪል መጓ ካል ጃጻ! ከምዳ ነጓ አመእሳ ከማቀቀል ቆሳኳ።"'
40025031	ያሱስኳ ቤከል፥ "ኖከ ከምዌ ዱ በናደማ ከገሂንለማ ከሰ ገትጋ አል ጎዛ ኮዎማኳ፥ ከምኢሽ ነመሂን ለባበለማ።
40025032	ከምሙንፁቆ ሾካ አል እኔያ ኮዎማ ከታሰማ፤ ከመምጹሸኻ አ ጸጋ ኤያሥ በምጹሸከኽ አዶጎ መሸላ ጃጃ ከሜኣ።
40025033	ከምሙንፆቆ ደ በኮከሥ ጃጃ ከኤላ ጉንዛለማ፥ ደ በኮከሥ ሜኣኳ ከኤላ ረለማ።
40025034	ኖካ ና ከምከላ ጥሳ ከደ በኢከኽ ከኤላ ጉንዛለማ፥ 'ዎኼ፥ ደ በኸሄከሽ አባብ! ኩኻን ነገፋሌያለማ ኤተ ቤጦሥ ረባ ካኻ ነማጦሽ መዘዝ ኤበ እኔያ።
40025035	ቤርሺል ኤዴበና፥ ቤያኸኼ ደ መሳ ካራ፤ ቤርሽ እምበ ኣያ፥ ቤያኸኼቆ ኣያ ካራ፤ ቤርድ ጀንደ ጸጋኳ፥ ቤያኸሄሽ አራ።
40025036	ቤርድ ከጸጋና፥ ቤያኽከኢሰሥ አራ ከኣ፤ ቤርንሳሥ፥ ቤያኽዪሮቆ አራ፤ ቤርኢ ነመፀ ማፉንጫ፥ ቤያኽዌ ኮጎም።'
40025037	"ኖካ ና ከምኮሎቆ ደ መዪዥሣ ከምከሉዋ፥ 'ኤትላ! ከማሥ ቢልገመሥ ቤያሺል ኤዴበና፥ ቢልኸን ደ መሳ ካማ? ኤያሥ ኤያኳ ቢልገመሥ ቤያሽ እምበ ኣያ፥ ቢልኸቆን ኣያ ካማ?
40025038	ከማሥ ቤያድ ጀንደ ጸጋ ቢልገመሥ ቢልሄሸን አማ? ኤያሥ ኤያኳ ቤያድ ከጸጋና፥ ቢልከኢሰሠን አም ከኣ?
40025039	ከማሥ ቢልገመሥ ቤያንሳሥ፥ ቤያኢ ነመፀ ማፉንጫ ቢልዪርቆን አማ?'
40025040	ከምኮሎቆ ጥሳኳ፥ 'ኸገሻ ከመገሸርሥ ካኻ፥ ኤተ ቤያኸድ ከኢዳሌበም ከደ ቢዪርካ ነኮዎማ ኤያል ኢደ ገናሥ ኢዳ አለአ ከሜተም፥ ቤያኽደንዥገን ካራ።'
40025041	"ነለአ ነቸቻ ከምከላ ጥሳ አ ከጸጋ ከደ በኢከኽ ከኤላ ረለማ፥ 'አኻ ማሆተማ አለአ! ችደኸሽ ኖጎም ከገት! ኩኻ ኪል ማንጃ አል ግዢ ግዥ ኤተ በጦካሥ ከገንሠ ሙሳ ከሰ ገትጋለማ።
40025042	ቤርሺል ኤዴበና፥ ኤያኸኼንኼ ደ መሳ ካራ፤ ቤርሽ እምበ ኣያ፥ ኤያኸኼቆንኼ ኣያ ካራኼ።
40025043	ቤርድ ጀንደ ጸጋ፥ ኤያኸሄሸንኼ አራኼ፤ ቤርድ ከጸጋና፥ ኤያኸከኢሰሠንኼ አራ ከኣ፤ ቤርንሳሥ ቤርኢ ነመፀ ማፉንጫኳ፥ ኤያኸዪርቆንኼ አራኼ።'
40025044	"ከምኮሉቆ እማምኳ ከምሎቁሥ ከምከሉዋ፤ 'ኤትላ! ከማሥ ቢልገመሥ ቤያሺል ኤዴበና፥ ቤያሽ እምበ ኣያ፥ ቤያድ ጀንደ ጸጋ፥ ቤያድ ከጸጋና፥ ቤያንሳሥ፥ ቤያኢ ነመፀ ማፉንጫኳ፥ ቢልበፀሸን መድላ ዳ ሜተል ካማ?'
40025045	ከምኮሎቆ ጥሳ አኳ ኖካ ና፥ 'ኸገሻ ከምከለራ ካኻ፥ ኤተ ቤያኽበፅ መደኸካ ነኢዳሌበም ነደ ቢዪርካ ነኮዎማ ኤያል ኢደ ገናሥ ኢዳ አለአ ከሜታ፥ ኤያኸደንኼ ካራኼ።'
40025046	ከምዹዋ እማም ከመኸሣ ካል ግዢ ግዥ፥ ከምዻ ደ መዪዥሣኸን ከመኢያ አል ግዢ ግዥኳ።"
40026001	ኤቤትቶቆ ያሱስ እገሻ አለአ ኮዎማ ነቸቻ፥ ቤከል ከደ መሁል ቾጎማ፥
40026002	"በኸገምካ ኤከምዌ ነኦኪል እምበንድ ነቸቻ ዚፈ ፋዝጋ፤ ከማተገሩቆ ዱ በናደማ፥ ከምቱዋ ነጋገድ ጃኳ።"
40026003	ኖካ ና ቢሙንፆቆ እምጥስ መፀ ገዴራ አል ዶጎ ዪሁዳ እምበቦቆማ ከደ እምፈገ ኤባ ነኸለ ቃያፋ ኤተ ቤድ በቦቆ ጥስ መፀ ገዴራ አል ዶጎ ዪሁዳ።
40026004	ቢያገሺል ኤከምዻቁሽ ያሱስ ከንዶ ሸ እኔያ፥ ኤከምሹቆኳ።
40026005	ቢከልኳ፥ "ኤከምበፃን መፈራ አማጎማ ኖጎ ጸጋ፥ መደዳኼ ኖከ ዚፈኼ።"
40026006	ያሱስ ቤኢ ነቢታንያ፥ ቤኢሽ ነመፀ ሲሞን ኤተ ቤምጸለቀሥ አገንሠ መዹማ።
40026007	መከኢ ነመስ ዳ፥ ቤዌ እገፋ ሜታ ቤሬቆ ዳኺ መደሣ ኤተ መዥግ በና ከሸፐማ፥ ቤከዽ ቤተኽ ኒልቆ ያሱስ።
40026008	ኖከ ቤገመሥ ደ መሁል ቾጎማ አለአ፥ ቤንሣይል ኸማም ቢከል፥ "ካሤ በከሸካ ዳኺያ አለአ መገ?
40026009	ቢምኮዶቆ ዳኺያ አለአ ከበበኽ ለማና፥ በማፈላሽ መኸማ ከደ ዢጋ።"
40026010	ቤያገሚል ያሱስኸን እገሻለማም ቤከል፥ "በፀኸከሽ እገፋ አለአ! ካሤ በኸካፉንጨኮቋ? አ በደካ ዳ ገሸለማ ካራ።
40026011	ደ ዢጋ መዱጎክ ቢኢካ ኖጎኻ፤ አራኸን አርኢካኼ መዱጎክ ኖጎኻኼ።
40026012	በከደከሥ እገፋ አለአ ጸገም ከዳኺያ፥ ኤከመገሥ አራ ከማሃንዦቋለም።
40026013	ኸገሻ ከመገሸርሥ ካኻ፤ ነኤባ አል እኔያ ነኮዎማ ኖጎ ከማቲያስ ሰ ማገ ላ አል ረባ አለአ፥ ከመገሹዋ ዳ ኤተ በደካ እገፋ አለአ ከፂናለማ።"
40026014	ኖካ ና ዪሁዳ አስቆርቱ፥ ነደ መሁል ቾጎ ያሱስ ነአሤር ኖቆማ እምበንድ ጸጋ ሜታ፥ ቤዽ ኮጎ እምጥስ መፀ ገዴራ አል ዶጎ ዪሁዳ እምበቦቆማ፥
40026015	ቤከል፤ "ኤከማተገሮቆ ያሱስ ከምኸራ ካኻ፥ ኣሤ ከምኸኼ ካራ?" ቢከኽ እማምኳ ኸ ለማና ግቸማ ሜታ ኖቆማ አሤር።
40026016	ቤያጦሽ ዪሁዳኳ ካል ኦካ ና ማኣጎ እንዶዋ ኤተ ከማገ ከሥ ከማተገሮቆን ያሱስ ከምኻን።
40026017	ነማጦሽ ኦከ ዚፈ ገቻንዳ ቤዌ ደ መሁል ቾጎማ ኮጎ ያሱስ ቢሎቆሥ ቢከከል፥ "ነጓብ ከምዻ እገ ሌሥ እገ ፋዝጋ ካማ?"
40026018	ቤከል አኳ፥ "ዸኻ ኪል ኤዬባ፥ ዻ እገሸኼሥ ከዴ ካ ከለኻ፤ በከለካ ኤተ መትገሠማለምላ፥ 'ባርቸካዬቆንዥገን አንጅለም፥ በራኣጎካ ኤከምስላ ከደ መሁል ቾጎም እገ ፋዝጋ ነመፃሉ።"'
40026019	ቤጦ ደ መሁል ቾጎማኳ ኤያሥ ቤገሸሥ ያሱስ ከማም፥ ቢገሥ እገ ፋዝጋኳ።
40026020	ኖከ ቤድ ሸጋዥጋኳ፥ ቤኢሽ ያሱስ ከደ መሁል ቾጎማ ከአሤር ኖቆማ እምበንድ ከመሰሳ።
40026021	መከኢ ነመሰሳኳ ቤከል ያሱስ፥ "ኸገሻ ከመገሸርሥ ካኻ፤ ናኻ ጸጋ ሜተል ከማተገሮቆ አራ ከምኻ።"
40026022	ቤሳንዝ ደ መሁል ቾጎማኳ በቦቆ፥ ቢከል ሜታ ሜታማለማም፥ "ካራኼ ባከለካ፥ አራኽ?"
40026023	ቤኮሎቆ ያሱስኳ ከማም ቤከል፥ "ኤተ ቢላንዥኬል ነለገዳ ነሜታ፥ አ ከማተገሮቆ አራ።
40026024	ከምሻ ዱ በናደማ ኤያሥ ቢቆት ነመዪዥሥ ሎርጋ፤ እንዳዌኸን ከመዣ ኤተ ከማተገሮቆ ዱ በናደማ ከምኻ። በከምገሸል ከመዣ ካ ኤቢምበፀካ መፖቁዌ።"
40026025	ኤተ ማተገሮቆ አ ከምኻ ዪሁዳኳ ቤኮሎቆ ቤከል፥ "ኤተ መትገሥ ደ! አራኼ፥ ከምዳ አራኽ?" ቤከከል ያሱስኳ፥ "ባከለከንዥገን አምኳ።"
40026026	ሚከኢ እማም ነመስ እጋ፥ ቤሮቆ ያሱስ እጋ፥ ቤዴሮቆ ቤንፂቆ ቤከንኽ ከደ መሁል ቾጎማ ቤከል፥ "ርኾቆ ሰኻ፥ አለአ ጸገም።"
40026027	ቤሮቆ ሸፓ፥ ቤከኽ መገ ላ ከረባ ቤኽ ከማምኳ ቤከል፥ "ፈኻ ኬያኮዎኻ ናሥ አለአ!
40026028	አለአ መሃለም፥ መሃ ማገሲላ፥ ከማምበፀሽ ገንሣለማም ኤተ ባርከካ ከኤማንጀ ጸጋ።
40026029	ኸገሻ ከመገሸርሥ ካኻ፥ ካሥ አል ኦከ ከምፈራ ነገፋሌ ባብ ኬ ባጉዋ አል ኽኻ፥ ከምተጸራኼ መፈማ ከአኻ ነኸ ባጉዋ ነለኣኼ።"
40026030	ኖከ ቢዬኤ ጌአ ማገ ላ ነቸቻ፥ ቢፐሥ ከዶለ ቆሻ።
40026031	ያሱስ ቤከል ከደ መሁል ቾጎማ፥ "ነመጎኳ ነለአ ከምበፀኸሽ ኬያኮዎኻ መገሚል አራ፥ ከማምቤኻ። በቆተካንዥገን ነመዪዥሥ ሎርጋ ኤተ በከለካ፥ 'ከምኦቸራ ኤተ መሸላ፥ ከምዝላ ጃጃ ኤተ በኢካ ኖጎ ሜታኳ።'
40026032	ኖከ ከማፈርዻቆ ነመሻ ነቸቻኸን፥ ከምተርዸኽ አኻ ከምዸራ ከገሊላ።"
40026033	ቤኮሎቆ ጴጥሮስኳ ቤከከል፥ "ኤከምሽጣን ጸጋ ኮዎማ አም፥ ከምሽጠራኼ አር አም ሜተልኼ።"
40026034	ቤኮሎቆ ያሱስኳ ቤከል፥ "ኸገሻ ከምከለራ ካም፥ ነመጎኳ ነለአ በላ ማኮሊለን አመታ መእሰ ጺያ፥ ከምሽጣኣ አራ እል ኦካግ።"
40026035	ቤከከል ጴጥሮስኳ፥ "ኤከምኢያን መሻኳ፥ ከምሾኳ አኳ እምበንድ፥ ከምሽጠራኼ አም ሜተል ኤለኣኼ።" ቤከል ደ መሁል ቾጎማ ጃጀንዳ ኮዎማኳ ኤያሥ ኤያ።
40026036	ቤዽ ያሱስ ከደ መሁል ቾጎማ ከኔያ ኤተ ቢኦ ፄማ ጌትሰማኔ። ቤከከል ከደ መሁል ቾጎማኳ፥ "ኢኸሽ ነገአ ካሥ አል ኦከ ከምዸራ ዻ ዴርዼ ነጓ!"
40026037	ቤካኮርቾጎ ከጴጥሮስ ከኢደ ዘበዴዎስ ከምበንድ፥ ቤያፉንጫቆ ከመሳንዞጓ ቤጤያ።
40026038	ቤከከል ያሱስኳ፤ "በሳንዘካ እለም ኤያሥ ዳ ቤርዽ ከምሸራ፤ ኢኸሽ አኽኳ ነገአ፥ ኣምበንኻሥ ከአራኳ።"
40026039	ቤችድሽ ነጓ ዱፀን ቤጅስ ታሰማ ነኔያ ቤከል፥ "ባባ! ኤከማፈላሽ ከመዳ፥ ናትሸሥ ሸፐ ማኣንሠሣ አለአ አራ፤ ነደንኳ፥ ነድ ኤማሄሸማሉ፥ ኤማሄሸማለምኼ።"
40026040	ቤኮሌ ኮጎ ደ መሁል ቾጎማኳ ቤገመሥ እማም ነኸ መዥጋ፤ ቤከከል ከጴጥሮስኳ፥ "አኸፈለከሸንኼያኽ አኽ ማምበንኻሥ ከአራ ካሥ አንጅ ከሜታኳ?
40026041	ኣምበንኻሥ፥ ዴረኻ ኤከምበፀኻን መኩ ከማዻምባ! ገፉጫ ኤተ መሻምባ፥ በጫኸን ኤተ ገማዋ።"
40026042	ቤችድሽ ኦኪል እምበንድኳ ነጓ፥ ቤዴር ቤከል፥ "ባብ! ኤከምበፃ መተራ ሸፐ ማኣንሠሣ አለአ በላ መፈራን፥ ነድ ማሄሸማሉ።"
40026043	ቤኮሌ ቤዌ ቤዸቦቆ እማም ሚከኢ ነመዥጋ፥ ቤሂንቆ ኸማም።
40026044	ቤበፀሽ እማም እኽላኳ፥ ቤችርሽ ቤዴር ኣሥ ገዴራለማ እል ኦካግኳ።
40026045	ነለአ ነቸቻ ቤኮሌ ኮጎ ደ መሁል ቾጎማ ቤከል ከማም፥ "አኽኢካኽ ከደኽላ ነመዥጋ ከማፉጫቋኽ? በደካዬሸንዥገን አንጅ ማ፤ ከማተገሩቆ ዱ በናደማ ከምኹዋ ከኤለ ደ ገንሣ።
40026046	ፈርኸሥ ዾኳ። ዪርኻ፥ በዎከንዥገን መዣ ኤተ ከማተገሮቆ አራ ከምኻ።"
40026047	መከኢ ያሱስ ነመገሸሥ አለአ፥ ቤዌ ዪሁዳ፥ ነደ መሁል ቾጎማ አሤር ኖቆማ እምበንድ ሜታ። ቤካኮሬቾጎ ከበበኽ ጸጋ ደ ቢትጌ አመጥስ መፀ ገዴራ አል ዶጎ ዪሁዳ አመበቦቆማ ከደ እምፈጋኳ፥ ደ ቤጹሬ ጃ ከቻጋ።
40026048	መዣ ኤተ ከማተገተሮቆ ያሱስ ከምኻ አ፥ ቢያገሲል ከጸጋ ማቲሣ ሜታ ቤከልኳ፥ "መዣ ኤተ ከመንፅመራ አር፥ ኣሥ አ፥ ዻቆኸሽ!"
40026049	ናሥ ኦካ ና ቤዌ ኮጎ ያሱስ ቤከል፥ "ኤተ መትገሠማለም! ዳገ ነድ ካም!" ቤንፅማኳ።
40026050	ቤከከል ያሱስኳ፥ "መዠም፥ ካሤ ባከዎኬ ከገአ?" ኖካ ና ቢዌ ጸጋኳ ቢዻቆሽ ያሱስ ከመዥግ ኤላ።
40026051	ኖካ ና ነጸጋ ደ ቤኢ ከምያሱስ፥ ቤቼኽ ጸጋ ሜታ ቻጋለማ፥ ቤከኦች ዎደ ጥስ መፀ ገዴራ አል ዶጎ ዪሁዳ አል በቦቆማ፥ ቤያሮቆ ፄማኳ።
40026052	ቤከል ያሱስኸን፥ "ኮሎቆ ቻጋሉ ከዠቤማ፤ ደ በቼከኽ ቻጋ ኮዎማ፥ ከምሸካ ካሥ ቻጋ።
40026053	ኣገምካኼያኽ፥ ኤከምዴረራ ባብ፥ ኤከምትጌ በበኽ ሰ ገትጋ ካራ ፈላ።
40026054	በመድ ኤለአ፥ ኤያላሥ ከምትታቆና ሳ ኤተ በከለካ መዪዥሥ ሎርጋ፥ ኤበኢካ አለአ ከመዳ ኮዎማ።"
40026055	ናሥ አንጅ ና ቤከከል ያሱስ ከጸጋ ካ፥ "ኤያሥ ቢራቆከሽ ደ ገን፥ አኸከፐኬሥ ከቻጋ ከዘጎላ ከምዻቆሽ አራኽ? ኖካ ኖካ በርኢከሽ ነመዪዥሥ መፀ ገዴራ በርትገኬሣኳ፥ አኸዻቆሸንኼ አራኼ።
40026056	በከደካ አለአ ኮዎማ፥ ኤከምትታቆን ሎርጋ አል ደ መዪርጓ።" ኖካ ና ቤበፀሽ ደ መሁል ቾጎማ ኮዎማ አ፥ ቢያምቤያ።
40026057	ነለአ ነቸቻ ቢዻቆሽ ያሱስ፥ ቢሮቆ ኮጎ ቃያፋ፥ ኤተ ቤኢ ጥስ መፀ ገዴራ አል ዶጎ ዪሁዳ በቦቆማ፤ ነጓ ቢሙንፆቆ ደ መትገሥ ማቶቋ አል ሙሴ ከደ እምፈጋ።
40026058	ቤሃታሥ ጴጥሮስኸን ነጸገ ያሱስ ቤዉሁሎቆ ካሥ እል ኸለ በቦቆ ጥስ መፀ ገዴራ አል ዶጎ ዪሁዳ፤ ቤኩ ኪለማ ቢኢሽ ከደ መዜስ ኸላ ከመዪርሽ ዳ ኤተ ከምዶጓ።
40026059	ቢያኣጎ አመጥስ መፀ ገዴራ እምበቦቆማ ከደ ተምባ ኮዎማ ሹደ እገሻ ኤተ ከምኹከሥ መሻ ከያሱስ።
40026060	ኤቤገሸሥ በበኽ ጸጋ ጎልጎዛኳ፥ ኢጻገንኼ መሸ ሠማ ነጸገማኼ። ከመርሸማኸን ቤዌ ጸጋ እምበንድ ቢከል፤
40026061	"በከለካን መዣ አለአ፥ 'ከምፂሮቆ መዪዥሥ መፀ ገዴራ አል ረባ፥ ከምፈለርሽ መዶቆማ ነኦኪል ኦካግ።"'
40026062	ቤፈርሥ አበቦቆ ጥስ መፀ ገዴራ አል ዶጎ ዪሁዳ ቤከል ከያሱስ፥ "ኣኮለኮቆኼያኽ ዳ ሜተል ነዳ ኤተ በከተምበኮቆ አጸጋ አለአ አማ?"
40026063	ያሱስኸን ቤጦ ፄ ትል። ቤከከል ጥስ መፀ ገዴራ አል ዶጎ ዪሁዳ በቦቆማኳ፥ "ከምሎቆርሥ አም ከፄ ረባ መኢማ፤ እገሼሠና ካይላ፥ አም መሲያ ዱ ረባኽ?"
40026064	ቤኮሎቆ ያሱስኳ ቤከከል፥ "ኤያሥ ባከለካ አም፤ ከመገሸርሥ ካኻ፥ ከምገመኸሥ ዱ በናደማ መከኢሽ ነኤላ ጉንዘ ረባ ኤተ መጨ መዥጋ፥ ኖከ ከምዌ ከኩንዱ ነጎዛ።"
40026065	ኖካ ና  ቤያሺል በቦቆ ጥስ መፀ ገዴራ አል ዶጎ ዪሁዳ ኣለማ ከገቱዋ ቤከል፥ "በ ከንዥገን ረባ፤ ካሤ ከማኣጎኮኳ እኽላ ሹዳ? በኸገሰኮቆ አኽኳ ገ ያለማ።
40026066	ኤያብ በኢካ ካኻ?" ቢከል እማምኳ፥ "ከምደካ መሻ።"
40026067	ቢከጠቅ እልኽ ከጋጠቆዋ ቢኦቻ፤ ቤምፐሸኽ አጃጀንዳኳ፥
40026068	ቢከከል፥ "አም መሲያ! ኦዴ በኦቸካ አማ? እገሼሠና ከመዪርጓሉ።"
40026069	ጴጥሮስኳ ቤኢሽ ነሰ ኸለ ጥስ መፀ ገዴራ አል ዶጎ ዪሁዳ በቦቆማ። ቤዌ ደጎና ኤተ ቢንትገካ ሜታ ኮጎማ ቤከከል፥ "ባኢኬ አምኳ ከመዣ ካል ገሊላ ከያሱስ ከአ።"
40026070	ቤሽጥ አኸን ነታሰ ኮዎማ ቤከል፥ "አርገምካኼ ዳ ኤተ ባከለካ አምኼ።"
40026071	ኤቤፐሥ ነሰ ኸላ ከገቻ፥ ቤገመሥ ደጎና ኤተ ቢንትገካ ጀንዳ አ ቤከከል ከደ ቤኢቾጎ ነጓኳ፥ "መዣ አለአ በኢኬ ከያሱስ ጸጋ አል ናዘሬት።"
40026072	አኸን ቤሽጥ እኽላኳ ቤከል፥ "አርገምካኼ ጸጋ አለኣኼ፥" ቤዠገታኳ።
40026073	ነኦኪል ዱፀን ነቸቻኳ ቢችሬሽ ደ ቤኢቾጎ ነጓ ኮጎ ጴጥሮስ ቢከከል፥ "ኸገሻ አም ነማም ሜታ፥ ባጠኮቆ ኣሥ ሰኡ አም።"
40026074	አኸን ቤያጦሽ ማሆተሣ ቤዠገት ቤከል፥ "አርገምካኼ መዣ አኼ።" ናሥ ኦካ ና ቤእስ ጺ መታ።
40026075	ቤሳንዘሥ ጴጥሮስኳ እገሻ ኤተ ቤከከል ያሱስ፥ "በላ መእሰ ጺን መታ፥ ከምሽጣኣ አራ እል ኦካግ።" ቤፐሥ ጴጥሮስ ከጃጻ፥ ቤእስ ከማንጨ ኺለማ።
40027001	ነኸማቱቋ ካል ገዳዱ ቢሪል እምጥስ መፀ ገዴራ አል ዶጎ ዪሁዳ እምበቦቆማ ኮዎማ ከደ እምፈገ ኤባ ኤከምሹኮቆ ያሱስ።
40027002	ቢፉንጭ እማምኳ አ፥ ቢሮቆ ቢያተገሮቆ ከጥስ ኤባ ከጵላጦስ።
40027003	ኖከ ቤገመሥ ዪሁዳ፥ ኤተ ቤያተገሮቆ ያሱስ ቤኻ፥ ኤቢከኸሥ ከአ፥ ቤያንዱቆሣ፥ ቤኮሎቆ ኸ ለማና ግቸማ ሜታ ኖቆማ አሤር አ ከምጥስ መፀ ገዴራ አል ዶጎ ዪሁዳ ከምበቦቆማ ከደ እምፈጋ፥
40027004	ቤከል ከማም፥ "በርሸከሠንዥገን ከማተገረሮቆ መዪዥሥ ጸጋ ከመኸማለም ከመሻ።" ቢከል እማምኸን፥ "አዪርካኼ አይላ! ገመሸን እልቀኡ!"
40027005	ቤያምብሽ ዪሁዳኳ ኸ ለማና አ ኒል መዪዥሥ መፀ ገዴራ አል ዶጎ ዪሁዳ፥ ቤፐሥ ነጓ ቤዽ ቤፉንጨሥ ጺማ።
40027006	ቢሮቆ እምጥስ መፀ ገዴራ እምበቦቆማኸን ኸ ለማና አ ቢከል፥ "ከፄ በደካ ለማና አለአ ኤተ ባርከከኽ መሃ ጸጋ፥ ካኸሠኼ መተጹከሥ ለማን መዪዥሥ መፀ ገዴራኼ።"
40027007	ቢሪል ቢከኮድ እኔያ አል ኤተ መዘዝ ዬዛ፥ ኤከምዳን ጎ መሃንዦቆ ጀንደ ጸጋ።
40027008	ከፄ አለአ ቢከለካ ቢኦካ እኔያ አ ከደኽላ፥ "እኔ መሃ።"
40027009	ከለአ በትተካቆ ኤተ ቤገሸሥ ኤርሚያስ ኤተ መዪርጓ ቤከል፥ "ቢሮቆ እማምኳ ኸ ለማና ግቸማ ሜታ ኖቆማ አሤር፥ ኤተ ቤር አጸጋ እስራኤል በነ ያሱስ፥
40027010	ቢከኮድ እኔ ኤተ መዘዝ ዬዛ፤ አኳ ኤተ ቤገሸሥ ኤታ ካራ።"
40027011	ኖከ ቤኢቾጎ ያሱስ ነኸ ጥስ ኤባ፥ ቤሎቆሥ ጥሳኳ ቤከከል፥ "አማኽ ጥስ ዶጎ ዪሁዳ?" ቤከኮሎቆ ያሱስኳ ቤከከል፥ "ኤያሥ ባከለካ አም።"
40027012	ኖከ ቢተምቦቆ እምጥስ መፀ ገዴራ አል ዪሁዳ እምበቦቆማ ከደ እምፈጋኳ፥ ኤኮሎቆንኼ ሜታ ኤለኣኼ።
40027013	ነለአ ነቸቻ ቤከከል ጵላጦስ፥ "ኣገሰኮቆኼያኽ ዳ ኤተ ቢከተምበኮቆ እማም አለአ አም ኮዎማ?"
40027014	ያሱስኸን ካሥ አል ኦከ ከምተምዚል አጥሳ አ፥ ኤኮሎቆንኼ እገሻ ሜተልኼ።
40027015	ጥስ ጵላጦስኳ ቤያገመኽ መዠሰማ ኖከ ፋዝጋ ነጸጋ ደ ቢፉንጨካ ኣሥ ጸጋ ኤተ ቢያኣጎ እማም።
40027016	ኖካ ናኳ ቤኢ ጸጋ ኤተ ቢኦ ፄማ ባርባ፥ ኤተ ቤገም ሾከ እስራኤል ዝንዜን መደዳለማ፥ ነመፀ ማፉንጫ።
40027017	ኖከ ቤሙንፆቆ ጸጋኳ፥ ቤሎቆሥ ጵላጦስ እማም ቤከል፥ "ዎዴ በኻኣጎካ አኽ ኤከምጨገርስ ካኻ? ባርባኽ በላ ያሱስ ኤተ ቢኦካ መሲያ?"
40027018	ዳ ቤከከል ኤለኣኳ፥ ከፄ ቤገም ኤቢያተገሮቆ እምጥስ መፀ ገዴራ እምበቦቆማ ያሱስ ከገንሠ እላ።
40027019	መከኢሽ ጵላጦስ ነቱገ መኸሣለማ፥ ቤከትግ እገፋለማ ቤከል፥ "መዳኣኼ ዳ ሜተል ነጸገ መዣ መዪዥሠማ ነለአ። በራፉንጨካቆ በቦቆ ነመጎኳ ነለአ ከመእሰ መዥጋ ከፄማ።"
40027020	ቢካተገስ እምጥስ መፀ ገዴራ እምበቦቆማ ከደ እምፈጋኳ ከጸጋ፥ ኤከምሎቁሥ ጵላጦስ ከምከሉዋ፥ "ዠስ ባርባ፥ ሾቆ ያሱስኳ!"
40027021	ቤከኮሎቆ ቤከል ጥስ ኤባኳ፥ "ነጸጋ ነምበንድ ነለአ፥ ዎዴ በኻኣጎካ ኤከምጨገርስ ካኻ?" ቢከል እማምኳ፥ "ዠስ ባርባ!"
40027022	ኖካ ና ቤከል ጵላጦስኳ፥ "ኤያብ ከምጦራን አር ከፄ ያሱስ ኤተ ቢኦካ መሲያ?" ቢከል ኮዎማምኳ፥ "ኒቱ ነጋገድ ጃ።"
40027023	ቤከል አኳ፥ "ኣሤ በሸከሣ?" ቢሉግ እማም ከበቦቆ ሳ ቢከል፥ "ኒቱ ነጋገድ ጃ!"
40027024	ኖከ ቤገመሥ ጵላጦስ፥ ኤከምፈሮቆ ኣሥ ገላኳ፥ ከምበፃ መጫ ኸማኳ፥ ቤሮቆ ኣያ ቤከኤፈሥ ኤለማ ነኸ ጸጋ ቤከል፥ "አርጨካንኼ ዳ ኤተ ከምሎቁከሥ አራ ነመሃ ጸጋ ነለኣኼ፤ ገመኸሸን እልቆኻ!"
40027025	ቢኮሎቆ አጸጋ ኮዎማኳ ቢከል፥ "ነድ በነ መሃለማ ኒልቆምላ፥ ካል ኢዳለምላኳ።"
40027026	ኖካ ና ቤዠስ ጵላጦስ ባርባ ከማም፥ ቤያተገሮቆ ያሱስ ቤጦ ኤከምኦቹዋ ከምቱዋ ነጋገድ ጃኳ።
40027027	ለጋዪዳ አል ጥስ ኤባ ቢሮቆ ያሱስ ኪል ኸለ መፀ ገፋሌያ፥ ቤሙንፄቆ ለጋዪዳ ደ ቤኢ ነጓ ኮዎማኳ፥ ቢያንዲቆ አ።
40027028	ቢትሾቆ እማምኳ ኣለማ ነጸገማ ቢከኢሰሥ ከምዌኽ ኣ ካል ዶጎ ጥሳ።
40027029	ቢገተኽ ቌለ ኽኻ ቢከእስ እልቋ፥ ቢጦ ዘጎላ ነኤላ ጉንዛለማ፥ ቢያኩኩን ነታሰማ ቢካሲስ ቢከል፥ "ጥስ ዶጎ ዪሁዳ፥ ነድ ዳገ ካም!"
40027030	ቢከጠቀሥ ከጋጠቆዋ፥ ቢሮቆ ዘጎላኳ፥ ቢከኦች እልቆማ።
40027031	ኖከ ቢካሲስ ነቸቻኳ፥ ቢትሾቆ ኣ አ ነጸገማ፥ ቢከኢሰሥ ከኣለማ፥ ቢፖቆ ከጃጻ ከመቱማ ነጋገድ ጃ።
40027032	ኤቢፐሥ ኒል ኸለ ጥሳኳ፥ ቢኽ ከጸጋ አል ኤበ ቀሬና ኤተ ቢኦካ ፄማ ሲሞን፤ ቢተገኽ አኳ ኤከምጹራን ጋገድ ጃ አል ያሱስ፤
40027033	ቢዳሽ ከኔያ ኤተ ቢኦ "ጎልጎታ።" መከላ ኤያኳ፥ "ጎ ዦኮ እልቋ።"
40027034	ነጓ ቢከኽ ኬያ ኤተ ቢከንቸኽ ከማንጨ ዳ፤ ቤከዻቆሥ አኸን ከሰማ፥ ኤያኣጎንኼ መፈማኼ።
40027035	ኤቢቱ ነጋገድ ጃ ነቸቻ፥ ቢዋጨሥ ኣለማ፥ ቢፐር ጃ።
40027036	ቢኢሽ ነጓኳ፥ ቢዜኽ አ።
40027037	ቢጦሥ መቆታ ኤተ ከማገሙኪል መሸ ሠማለማ ኖጎ እልቆማ ኤተ ቤከል፥ "አለአ ያሱስ፥ ጥስ ዶጎ ዪሁዳ።"
40027038	ቢቱ ከአ ደ ገን እምበንድ፥ ሜተም ከኤላ ጉንዛ፥ ሜታኳ ከኤላ ረ።
40027039	ቤከዝቆ አጸጋ ደ ቤያትሽ ከንዶ ጓ እልቆማም፥ ቢ ቢከከል፥
40027040	"አም ኤተ መፂቆ መዪዥሥ መፀ ገዴራ፥ ኤተ መዶቆማ ነኦኪል ኦካግኳ፤ ኤከምዳኣ ዱ ረባ፥ ብዶቆሥ አም እልቀኡ፥ ብቴ ነጋገድ ጃ ና።"
40027041	ቢካሲስ ኤያሥ ኤያ እምጥስ መፀ ገዴራ አል ዶጎ ዪሁዳ እምበቦቆማ ከደ መትገሥ ማቶቋ አል ሙሴ ከደ እምፈጋኳ ቢከል፤
40027042	"በብደኮቆንዥገን አ ጸጋ ጃጀንዳ፥ ጺማኸን አፈለከሸኼ መብዶቆማኼ። ኤበደካ አ ጥስ እስራኤል፥ ነብቴ እኽላ ነጋገድ ጃ፤ ከምገምኮኲለን አኳኳ።
40027043	በከገምኪለንዥገን አ ከረባ፥ በከለካ፥ 'አራ ዱ ረባ፤' ኤከምሄሽ ረባኳ፥ ነብዶቆ አ እኽላ።"
40027044	ኤያሥ ኤያ ቤ አደ ገልኳ ደ ቢቱካ ከአኳ አ።
40027045	ኖከ ቤድ አንጅ ማያ፥ ቤድ መጓ ነኤበ እኔያ ነኮዎማ ካሥ አንጅ ሰናኮኳ።
40027046	ቤሉግ ያሱስ ነአንጅ ሰናኮኳ ከበቦቆ ሳ ቤከል፥ "ኤሎኢ፥ ኤሎኢ፥ ለማ ሰባቃታኒ፤" መከላ ኤለኣኳ፥ "ረባለም፥ ረባለም፥ ኣሤ ባከበፀከሽ አራ?"
40027047	ቤገሶቆ ጸጋ ደ ቤኢቾጎ ነጓ ሜታ ሜታ ቢከል፥ "ኣሊያስ በኦካ።"
40027048	ቤዱጎ ነማምኳ መዣ ሜታ፥ ቤዪጬቆ መጸሽ ኬያ ነማንጨጨ፥ ቤጦ ነዘጎላ ቤከኸሽ ኤከምፋን ያሱስ።
40027049	ቢከል ጃጀንዳኸን፥ "በፀኸሽ፥ ዪርኮሸና ኤከምዌ ኣሊያስ ከመብዶቆ አ።"
40027050	ቤሉግ ያሱስ እኽላኳ ከበቦቆ ሳ ቤሱማ።
40027051	ኖካ ና ቤያቱ ማጉንደኽ እል መዪዥሥ መፀ ገዴራ ከምበንድ ነምጻ ካሥ ገቻ። ቤያንዙባሽ እኔያ፥ ቤምጸቅ አታንተርሳኳ።
40027052	ቤኮራስ ቆዳ መሻኳ፥ ቤያፈራቆ ደ መዪዥሣ ደ ቤሸሻኳ።
40027053	ነመፈርሥ ያሱስ ነመሻ ነቸቻ ቢብቄሥ እማምኳ ኒል ሆ መሻ፥ ቢኩ ከዬሩሳሌም ከመዪዥሥ ኤዬባ፥ ቢያትጋሥ ከኤማንጀ ጸጋ።
40027054	ኖከ ቢገመሥ ጥስ ለጋዪዳ አል ግቸማ ማቁስ ከጸጋ ደ ቤዜኽ ያሱስኳ ማንዙበሽ እኔያ ከዳ ኤተ ቤድ ነአንጅ ና ኮዎማኳ፥ ቢጤ በቦቆ ቢከል፥ "ኸገሻ ጸጋ አለአ ዱ ረባ።"
40027055	ቤኢቾጎ ኤማንጀ ጋፋ ደ ቤሁሌ ቾጎ ያሱስ ነገሊላ፥ ደ ቤከድ ዳ ከአኳ፥ ጸት ቢዪርሻ።
40027056	ቤኢ ነማምኳ ማሪያም አል መግደላ፥ ማሪያም ኤዬማ ከያይቆብ ከዮሴፍ፥ ከኤዬማ ኢደ ዘበዴዎስ።
40027057	ኖከ ቤድ ሸጋዥጋ ቤዌ ከጓ  ጸጋ አል ኤበ አርማቲያ፥ ተቃ ኤተ ቢኦ ፄማ ዮሴፍ፤ ቤኢ መዣ አለኣኳ ኤተ መሁል ቾጎ ያሱስ።
40027058	ቤዽ አኳ ኮጎ ጥስ ጵላጦስ ቤቆን መሸ ያሱስ፤ ቤገሸሥ ጵላጦስኳ ኤከምኹካን።
40027059	ካ ቤሮቆ ዮሴፍ መሻለማ ቤከገተሥ ከኣ ኽኻ፥
40027060	ቤጦሥ ኒል ሆ ታንተርሰ ኽኻ፥ ነኤተ ቤጡቊል ኪልቆማ። ነለአ ነቸቻ ቤያለሉሽ በቦቆ ግሻ ከሰ ሆዋ ቤዸና።
40027061	ቤኢሽ ማሪያም አል መግደላ ከማሪያም ጀንዳ ኮጎ ቤኢኽ አሰ ሆ መሻ።
40027062	ነጀንደ ኸማቱቁማ ነዱ ሙሳ፥ ቢኮርሽ እምጥስ መፀ ገዴራ አል ዶጎ ዪሁዳ እምበቦቆማ ከጸጋ አል ፋርስ ኮጎ ጵላጦስ፥
40027063	ቢከል፥ "ኤትላ! ቢልሳንዘከሥ ኤቤከል ኤተ መንጠኽ ጸጋ አ፥ መከኢ ከኻምብደማ፥ 'ነኦኪል ኦካግ ነቸቻ ከምፈርዸሥ ነመሻ።'
40027064	ካ ኤከምበፁዋን ደ መሁል ቾጎማ መሎኩዋ አ፥ መከሉዋ ከጸጋኳ፥ 'አለአ በፈርከሠንዥገን ነመሻ'፥ እገሸሥ ኤከምዜዉኸን ሆ መሻ አ ካሥ አል ኦኪል ኦካግ፤ ኤከምበፃ መደ ኤለአ፥ ከምዳ መንጠኻ አ ናል ገሲቋ በቦቆ።"
40027065	ቤከል ጵላጦስኳ፥ "ርኾቆ ለጋዪዳ፥ ዸኸካ፥ ጦኻ ኤከምዜዉኸን ካኻ ዝንዜን።"
40027066	ቢዽ እማምኳ፥ ቢገሥ ጋጉንደስ ግሻ አ ዝንዜን፥ ቢያሃንስ ሆዋ አ፥ ቤከዜ አለጋዪዳኳ።
40028001	ኖከ ቤተር ኦከ ዱ ሙሳ፥ ነኤሙሳ ካል ገዳዱ፥ ቢዽ ማሪያም አል መግደላ፥ ከማሪያም ጀንዳ ከመዪርሥ ሆ መሻ።
40028002	ኖካ ና ቤድ አበቦቆ ማንዙበሽ እኔያ፤ ቤብቴ ሰ ገትገ ረባኳ ነጎዛ ቤልገተሽ ግሻ ኤተ ቢከሃንስ ሆ መሻ፥ ቤኢሸን ኖቆማ።
40028003	ቤያንደኽ ታሰ ሰ ገትጋ አኳ ቤዪዦጎ ኤያል ሆመ ደማ፤ ቤፑ ኣለማኳ ኤያል ኽ።
40028004	ቤያሰሲያሥ ደ መዜስ ሆ መሻኳ ነመጤያ ከሰ ገትጋ፥ ቢድ ኤዳ ቢሻ።
40028005	ቤከከል ሰ ገትጋ አኳ ከጋፋ ካ፥ "መጤኻኼ! በርገምካ ኤበኻኣጎካ አኽ ያሱስ ኤተ ቢቱካ ነጋገድ ጃ።
40028006	አኢካንኼ አ ነገኣኼ፤ ባፈርካቆንዥገና ኤያሥ ቤገሸሣ፤ ዎኼ፥ ዪርኻ ኖጎ ቢጦከሥ መሻለማ።
40028007	ካ ዸኻ ፈላ እገሸኼሥ ከደ መሁል ቾጎማ፥ ከለኻ፤ 'ባፈርካቆንዥገን ነመሻ፤ እኽላ፥ ከምሲቆ ካኻ ከምዻ ከገሊላ፤ ከምገመኸሥ አ ነጓ።' ሳንዘኸሥ ዳ ኤተ በርገሸከሥ ካኻ።"
40028008	ነለአ ነቸቻ ቢፐሥ ጋፋ አ ፈላ ከገጤያ ከበቦቆ ማገ ላኳ ኖጎ ሆ መሻ፥ ቢዱጎ ቢገሸሥ ከደ መሁል ቾጎማኳ።
40028009	ቢኽ እማምኳ ታፕ ከያሱስ ቤከል ከማም፥ "ነድ ዳገ ካኻ።" ቢችድሽ እማምኳ ኮጎማ፥ ቢዻቆሥ ቾጎማ ቢከዴራ።
40028010	ኖካ ና  ቤከል ያሱስ ከማም፥ "መጤኻኼ! ዸኻ፥ እገሸኼሥ ከኢዳሌበም፥ ኤከምብቱዋን ከገሊላ፤ ነጓ ከምገሙሥ አራኳ።"
40028011	ሚከኢ ጋፋኳ ነመዻ ነንዶዋ፥ ቢዽ አደ መዜኻ ሜታ ሜታ ኪል ኤዬባ፥ ቢገሸሥ ከምጥስ መፀ ገዴራ አል ዶጎ ዪሁዳ ከምበቦቆማ ዳ ኤተ በደኮጎ ኮዎማ።
40028012	ቢሙንፆቆ እምጥስ መፀ ገዴራ አል ዶጎ ዪሁዳ እምበቦቆማ ከደ እምፈጋ፥ ቢያገሺል ቢከኩዢልስ ለጋዪዳ ከበበኽ ለማና ቢከከል፥
40028013	"ከለኻ እገሸኸሥ ከጸጋ፥ 'ሚልከኢ ነኸ መዥጋ ኒል መጎኳ ቢዎኬ አደ መሁል ቾጎማ ቢሎኮካ መሻለማ።'
40028014	ኖከ ከምገሶቆ ጥስ ኤባ እገሻ አለኣኳ፥ ከምሻ እልኽ አይልኳ አ፥ ኤከምበፃ መዳን ዳ ሜተል ነጸገኻ።"
40028015	ቢሮቆ ለጋዪዳኳ ለማና፥ ቢጦ ኤያሥ ቢገሸሥ ከማም፤ ኤያሥ አለአ ባቲካስ እገሻ አለአ ኖጎ ደ ዪሁዳ ከደኽላ።
40028016	ደ መሁል ቾጎማ አሤር ኖቆማ ሜተምኳ ቢዽ ኮቆ ዶላ አል ገሊላ፥ ኤተ ቤገሸሥ አያሱስ ከማም።
40028017	ኖከ ቢገመሥ አኳ ቢከዴራ፤ ነማም ሜታ ሜታኸን ቤያጤያ እላ።
40028018	ያሱስኳ ቤዌ ኮጎማም ቤከል፥ "ባኸካዬሸንዥገን ገፋሌያ ኮዎማ ካራ ነጎዛ ነኔያኳ።
40028019	ካ ዸኻ፥ ዻ ጦኻ ሾካ አል ኤበ እኔያ ኮዎማ ከደ መሁል ቾጎም፤ ኣጩጸኸኮቆ እማም ከፄ ባባ ካል ዱማ ከመዪዥሥ ገፉጫኳ።
40028020	ትገኸሥ ከማም ኤከምዜዉኸን ዳ ኤተ በርገሸከሥ ካኻ ኮዎማኳ። ገመኻ፥ በርኢካ አርኳ መዱጎክ ኖጎኻ ካሥ መርሽ ኤበ እኔያ አለአ።"
41001001	አለአ ማጦሽ ሰ ማገ ላ አል ያሱስ ክርስቶስ፥ ዱ ረባ።
41001002	ኤያሥ በቆተካንዥገን ነሎርገ ኢሳያስ፥ ኤተ መዪርጓ፤ "ረባ ቤከል፥ 'አለአ፥ ኤተ ከምገሥ እንዶዋሉ፥ ከምትገራ ሰ ገትጋለም ነታሰኡ።'
41001003	በኢካ አሰ ጸጋ ኤተ በሉገካ ነኸ እኔያ፥ በከለካ፥ 'እገ ኸሥ እንዶዋ ከኤታ፥ ዦኸሽ እንዶዋ ኤተ ከምዻን አ።"'
41001004	ቤኢ ዮሃንስ ነመጩጾቆማ ነኸ እኔያ፥ ቤያቲስ ቤከል፥ "ኣንዠኺል እልኻ፥ ኣጩጸኻቆኳ፤ ከምበፀሽ አረባ ገንሣለኻ ካኻ።"
41001005	ጸጋ ደ ቤኢሽ ነኤበ ዪሁዳ ኮዎማ ከደ ቤኢሽ ነዬሩሳሌም ኮዎማኳ ቢፐሥ ኮጎ ዮሃንስ፥ ቢገሸሥ ገንሣለማም፤ ቤንጩጾቆ አዮሃንስኳ እማም ኒል ገቸ ዮርዳኖስ።
41001006	ዮሃንስኳ ቤኢሰሥ ኣ ኤተ ቢቆሽ ነቤ ከምበላ፥ ቤፉንጭ ነሺለማኳ ለከፈ ቤያ፤ ደ መሳለማኳ ያ ከከቸ ሄነና።
41001007	ቤገሸሥ አኳ ቤከል፥ "ኤተ ከምሙቾቆ አራ ከምዌ ነንም፥ አራ ኤተ ከምደካ አመዝሎቋ ከምጨገስ ሲ ቻፓለማኼ።
41001008	አራ ከኣያ በርጩጸኮቆ አኻ፥ አኸን ከመዪዥሥ ገፉጫ ከምጩጸኮቆ አኻ።"
41001009	ኖካ ና ቤዌ ያሱስ ነናዘሬት አል ኤበ ገሊላ፥ ቤጩጾቆ አዮሃንስኳ አ ኒል ገቸ ዮርዳኖስ።
41001010	ኤያሥ ቤፔሥ ያሱስ ኒል ኣያ፥ ቤያኮራስ ጎዛ፥ ቤገመሥ ኤቤብት አመዪዥሥ ገፉጫ ከጸገማ ከመኮሥ ዬርኩንዳ።
41001011	ናሥ ኦካ ና ቤዌ ሳ ነጎዛ ቤከል፥ "አም ዱዋለም ኤተ በርሄከሻ፤ ማገ ላለም ካም በቦቆማ።"
41001012	ናሥ ኦካ ና ቤፖቆ አመዪዥሥ ገፉጫ ያሱስ ከኸ እኔያ።
41001013	ቤኢ ያሱስ ነኸ እኔያ ኦካ ግቸማ እምበንድ፥ ቤዻምብ ቁንዘ ሴጠናኳ። ቤኢ ያሱስ ኒል ደ ግዚያ፥ ቤከድ ሰ ገትጋ አል ጎዛኳ ዳ።
41001014	ካል ኦከ ቢኩቆ ዮሃንስ ከመፀ ማፉንጫ ነቸቻ፥ ቤዌ ያሱስ ከኤባ ካል ገሊላ፥ ቤትገሥ ሰ ማገ ላ አል ረባ፥
41001015	ቤከል፥ "በዎኬንዥገን ኦከማ፥ ባርቸካዬቆ ገፋሌ ረባኳ፤ ኣንዠኺል እልኻ፥ ገመኺል ሰ ማገ ላ አል ረባኳ።"
41001016	ኖከ ቤተር ያሱስ ነትገን ኤያያ አል ገሊላ፥ ቤገመሥ ሲሞን ከዱዌበማ ከኣንድራስ ሚከጦቆ ዪለማም ኪል ኣያ፤ እማምኳ ደ መራቆሽ ዉ።
41001017	ያሱስኳ ቤከል ከማም፥ "ዎኼ ነቾጎም፥ ከምጦራ አርኳ አኻ ከደ ማሙንፆቆ ጸጋ።"
41001018	ቢበፀሽ እማምኳ ናሥ ኦካ ና ዪለማም፥ ቢሁል ቾጎ ያሱስ።
41001019	ኤቤያተተስ ያሱስ መንዻለማ ዱፀን፥ ቤገመሥ ያይቆብ ዱ ዘበዴዎስ ከዱዌበማ ከዮሃንስ ሚከገሥ ዪለማም ኒል ለማዲያ።
41001020	ናሥ ኦካ ና ቤኦ ያሱስኳ እማም፤ እማም ቢበፀሽ በበማም ዘበዴዎስ ከደ መደዳለማ ኒል ለማዲያ፥ ቢሁል ቾጎ አ።
41001021	ያሱስ ከደ መሁል ቾጎማ ቢዳሽ ከቅፍርናሆም፤ ቤኩ አኳ ኖከ ዱ ሙሳ ከመፀ ገዴራ አል ዶጎ ዪሁዳ፥ ቤያጦሽ መትገሥ ሰ ማገ ላ አል ረባ።
41001022	ጸጋ ደ ቤገሶቆ አ ቤሰሥ አመትገሣለማ እለማም ዝንዜን፥ ከፄ ቤትገሥ ያሱስ ከገፋሌያ፥ ኤትገሠንኼ ኤያል ደ መትገሥ ማቶቋ አል ሙሴኼ።
41001023	ቤኢ ናሥ ኦካ ና ነመፀ ገዴራ አል ዶጎ ዪሁዳ ና ጸጋ ሜታ ኤተ ቤራቆ ገንሠ ሙሳ። አኳ ቤሉግ ቤከል፥
41001024	"አም መዣ አል ናዘሬት፥ ያሱስ፤ ኣሥ ቤኩኬቆ አም ነመኢያ ናለምላ? ኣዎኬ አም ከምቴቆ አይላኽ? በርገምካ ኤባደካ አም ኦዴ፤ አም መዪዥሥ ዱዋ አል ረባ!"
41001025	ቤሉገሥ ያሱስኳ ገንሠ ሙሳ አ ቤከል፥ "ኢሽ ትል፥ ፐሥ ነጸገማኳ።"
41001026	ቤንኸቶቆ አገንሠ ሙሳ አኳ መዣ አ፥ ቤሉግ ከበቦቆ ሳ ቤፐሥ ነጸገማ።
41001027	ቢንተምዝ ጸጋ ኮዎማኳ፥ ቢያሎቆሥ ኣሥ እልኸማም ቢከል፥ "ኣሤ ሾከ ዳ አለአ? በኮገሰኮቆ መትገሣ አል ኽኻ፥ ኤተ በጨካ ገፋሌያ፤" " አ በ ተኮቆ ገንሠ ሙሳ፥ በገሰኪልስ አገንሠ ሙሳኳ አ።"
41001028	ቤያገሳቆ ፄ ያሱስ ፈላ ነጋንዲ ኤባ አል ገሊላ ኮዎማ።
41001029	ቢፐሥ እምያሱስ ነመፀ ገዴራ አል ዶጎ ዪሁዳ፥ ቢዾ ከያይቆብ ከዮሃንስኳ ከመፀ ሲሞን ካል ኣንድራስ።
41001030	ቤኦካሥ እሸ ሲሞንኳ ቤኢ ነመዥጋ። ቤከገሸሥ ጸጋኳ መንሰሣለማ ከያሱስ።
41001031	አኳ ቤችርሽ ኮጎማ፥ ቤዻቆ ኤለማ ቤፈሮቋ። ቤበፀሽ ጎከሣኳ አ፥ ቤከድ ዳ ከማም።
41001032	ኖከ ቤልም ኦካ ነሸጋዥጋ፥ ቤሬቆ አጸጋ ደ መንሰሣ ኮዎማ ከደ በንዻቆከሥ አገንሠ ሙሳ ኮጎማ።
41001033	ጸጋ አል ኤዬባ አኳ ኮዎማ ቢሙንፆቆ ከግሰ መፃ።
41001034	ቤምብዶቆ ያሱስኳ በበኽ ጸጋ ደ ቤንዻቆሥ አመንሰሣ ከጅንሰማ ከጅንሰማ፥ ቤምፖቆ በበኽ ጋገንሠ ሙሳኳ። ዳ ቤከገም ጋገንሠ ሙሳኳ አ፥ ቤቶቆ ኤከምበፁዋ መገሹዋን።
41001035	ኖከ ቤያሲያኽ መጅቦጓ ኒል መጎኳ፥ ቤፈርሥ ያሱስ ቤፐሥ ኮጎ ቤሜ ጸጋ፥ ቤዴር ነጓኳ።
41001036	ቢሁል እምሲሞን ከመዠማ ቢዽ ከማኣጓ አ።
41001037	ኖከ ቢጻጋኳ ቢከከል፥ "ጸጋ ኮዎማ ቢኢካ ነማኣጓ አም።"
41001038	ቤኮሎቆ ያሱስኳ ቤከከል ከማም፥ "ዳ በርኮኬሥ አር ከማቲሰማ፤ ካ ኤከምዻ አቲረሰን ነጓ፥ ዾኳ ኪል ኤባ ኤተ ባርቸካዬቋ።"
41001039	ቤዽ አኳ ቤያቲስ ነመፀ ገዴራ አል ዶጎ ዪሁዳ ኤተ ቤኢ ነገሊላ ኮዎማ፥ ቤምፖቆ ጋገንሠ ሙሳኳ።
41001040	መዣ ኤተ ቤምጸለቀሥ አገንሠ መዹማ ሜታ ቤዌ ኮጎ ያሱስ፥ ቤያኩኩን ቤሎቆሥ ቤከል፥ "ኤከምሄያሻ፥ ከምፈላሽ መዪዥሥ አራ።"
41001041	ያሱስኳ ቤከሌአይል ካ፥ ቤኸሽ ኤለማ፥ ቤዻቆሥ አ ቤከከል፥ "በርሄከሻ፥ ዪዣሥ።"
41001042	ናሥ ኦካ ና ቤብድ አመምጸለቀሥ መዹማ አ ነጸገማ፥ ቤዪዣሣ።
41001043	ቤቶቆ ያሱስኳ መዣ አ ከመዥግ ሳ፥ ቤጦ ቾጎ፥
41001044	ቤከከል፥ "ገሶቆ፥ መገሻሠኼ ዳ ሜታ ከጸጋ ሜተልኼ። ዻ ፈላ፥ ትገሥ ጸገኡ ከምጥስ መፀ ገዴራ፤ ኤያሥ ቤገሸሥ ሙሴኳ፥ ከመዪዣሣሉ ኻ ደ መኻሉ። ናትጋሥ መዪዣሣሉኳ ከጸጋ ኮዎማ።"
41001045	ኤቤፐሥ መዣ አኳ ኖጎ ያሱስ፥ ቤያጦሽ መገሸሥ እገሻ አለአ ኖጎ ኮዎማ። ካ ቤኢሽ ያሱስ ኖጎ ቤሜ ጸጋ፥ ኤፈለሸኼ መፐሣ ከኸ ጸጋ ከኤዬባ ከሜተልኼ። ነደንኳ፥ ቤዾዌ አጸጋ ኮዎማኳ ኮጎማ ኖጎ ኮዎማ።
41002001	ኖካ ዱፀን ነቸቻ ቤኮል ያሱስ ከቅፍርናሆም፤ ቤገሶቆ ጸጋኳ ኤበኢካ አ ነመፃ።
41002002	ካሥ ጎ ቤሜ አጎ መኢቾጓ ነግሰ መፃኳ፥ ቤሙንፆቆ አበበኽ ጸጋ። ቤገሸሥ አያሱስ ሰ ማገ ላ አል ረባ ከማም።
41002003	ቢዌ ጸጋ እንዝኽኳ ቢጹሬ መዣ ኤተ ቤሽ አጋቸቸ ጸገማ፥ ቢሬቆ ኮጎ ያሱስ።
41002004	ከፄ ቤፈጋኽ ጸጋኳ ኢፈለሸንኼ መኩቆ መዣ አ ኮጎ ያሱስ። ካ ቢያጽጨኽ ቆ መፃ ከንዶጎ ቤኢ ያሱስ። ኤቢያምቦቆ ነቸቻ ቢብቶቆ እንተላ ኤተ ቤዥገን አመዣ ኤተ ቤሽ አጋቸቸ ጸገማ።
41002005	ኖከ ቤገመሥ ያሱስኳ መገሚላለማም፥ ቤከል ከመዣ ኤተ ቤሽ አጋቸቸ ጸገማ፥ "ዱዋለም፥ ባምበፀካሸንዥገን ገንሣሉ ካም።"
41002006	ነደ መትገሥ ማቶቋ አል ሙሴ ሜታ ሜታ ደ ቤኢሽ ነጓ፥ ቢከል ኒለማም፥
41002007	"ካሤ በከገሸካ መዣ አለአ ኤለአ? ረባ በ ካ፤ ኣሥ ረባ ኪልቆማ፥ ኦዴ ከምፈለሽ መበፀሽ ገንሣ?"
41002008	ናሥ ኦካ ና ቤያገሚል ያሱስ ከገፉጫ ገሳንዛለማም ቤከል ከማም፥ "ካሤ በኸከሳንዘከሥ ሾከ ዳ አለአ ኒልኻ?
41002009	አባሲቆ ከምፐፐላ? መከላ ከመዣ ኤተ በሸካ አጋቸቸ ጸገማ 'ባምበፀካሸንዥገን ገንሣሉ ካማኽ?' በላ መከላ 'ፈርሥ፥ ጹር እንተላሉ፥ ዸካ?'
41002010	ኣምባለኸሥ እኽላ ኤበጨካ አዱ በናደማ ገፋሌያ ከምበፀሽ ገንሣ ነኤባ ናል እኔያ።" ቤከል ከመዣ ኤተ ቤሽ አጋቸቸ ጸገማኳ፥
41002011	"ከመገሸርሥ ካም፥ ፈርሥ፥ ጹር እንተላሉ፥ ዉካ ከመፀኡ።"
41002012	ሚከዪርሽ ኮዎማምኳ፥ ቤፈርሥ መዣ አ ፈላ፥ ቤጹር እንተላለማ ቤከዳሻ። ቢተምዝ ኮዎማምኳ፥ ቢከኽ መገ ላ ከረባ ቢከል፥ "አኮገምከሠንኼ ሾከ አለአ ሜተልኼ።"
41002013	ያሱስ ቤፐሥ እኽላኳ ቤዽ ከሰ ኤያያ፤ ቤዾዌ ጸጋ ኮዎማ ኮጎማ፥ ቤትገሥ አኳ ከማም።
41002014	ኖከ ቤተር ነጓኳ፥ ቤገመሥ ሌዊ ዱ አልፌዎስ፥ መከኢሽ ኖጎ ቢንሽለኮቆ ፈቃ፥ ቤከከል፥ "ዌ፥ ሁሌ ቾጎ አራ።" ቤፈርሥ ሌዊኳ ቤሁል ቾጎ አ።
41002015	ነለአ ነቸቻ ቤኢሽ ያሱስ ከምሶጓ ነመፀ ሌዊ። በበኽ ደ ፈቃ ከደ ገንሣኳ ቢሁል ያሱስ፤ ቢማኢሽ ነማም ጎ በበኽ ከምያሱስ ከደ መሁል ቾጎማኳ ከምሶጓ።
41002016	ነጸጋ አል ደ ፋርስ ደ ቤድ ደ መትገሥ ማቶቋ አል ሙሴ፥ ኖከ ቢገመሥ ያሱስ ነመሶጓ ከደ ፈቃ ከደ ገንሣኳ፥ ቢከል ከደ መሁል ቾጎማ፥ "ካሤ በከሰኮጎ አ ከደ ፈቃ ከደ ገንሣኳ?"
41002017	ያሱስኳ ቤገሶቆ አለአ ቤከል ከማም፥ "ደ በኣጎካ ኤተ ቢያ አደ መዹሣ፥ አኣጎካኼ አኻምብድ ጸጋ ኤተ ጺያኼ። ዳ በርኮኬሥ አር፥ ከመኦ ደ ገንሣ፥ ከመኦ ደ መዪዥሣኼ።"
41002018	ደ መሁል ቾጎ ዮሃንስ ከደ ፋርስ ቤያገመኽ መኮዋ፤ ካ ቤዾዌ ጸጋ ኮጎ ያሱስ ቢከከል፥ "ደ መሁል ቾጎ ዮሃንስ ከደ መሁል ቾጓ፤ አል ደ ፋርስ ቢኮኮጓ፤ ካሤ በከበፀካ መኮዎጎ አደ መሁል ቾገኡኳ?"
41002019	ቤከል ያሱስኳ፥ "ከምኮዉጓኽ አደ ዴዋና መከኢ አርኸ ጋኺንጃ ኖጎማማ? እምበአ፥ ከምኮዉጎኼ መከኢ አርኸ ጋኺንጃ ኖጎማምኼ።
41002020	ከምዌ ኦከማ ኤተ ከምቼዉሠን ርኸ ጋኺንጃ ኖጎማም። ከምኮዉጎ ኖካ ናኳ።
41002021	አኢካንኼ ጸጋ ኤተ በካቹምኪል ኣ ኽኻ ከገደገናኼ፤ ኤከምጦዋ ኤያ፥ ከምጹርታ ኣ ኽኻ ገደገና፥ ከምዳ አመጹርተማኳ ናል ገሲቋ በቦቆ።
41002022	ከምጸፀኸኼ ጸጋ ሜተልኳ ኬ ኽኻ ነመሌኤኽ ኮጋኼ። ኤከምጦዋ ኤለአ፥ ከምጼቂል ኬያ አ ኮጋ፤ ከማርካ ኬያኳ ከምቴያ፥ ከምጫኼ ኮጋኳ በናኼ። ካ በኣጎካ አኬ ኽኻ ኤከምጸፁኽ ነኮገ ኽኻ።"
41002023	ኖከ ዱ ሙሳ ነሜታ ቤያትሺል ያሱስ ቼ ጋትጋ። ሚከኢ ነንዶዋ ቤያጦሽ አደ መሁል ቾጎማኳ መንሾቆ ማንዚ ጋትጋ።
41002024	ቤከል አደ ፋርስ ከያሱስ፥ "ገመሠና፥ ቢደካ አደ መሁል ቾገኡ ዳ ኤተ ባ ጻንደካቆ መደማ ኖከ ሙሳ።"
41002025	ቤኮሎቆ ያሱስኳ ቤከል ከማም፥ "አኸሎቆከሠንኼያኽ ዳ ኤተ ቤድ ዳዊት፥ ኖከ ቤሺል ኤዴበና ከጸጋ ደ ቤኢ ኖጎማ፥ ቢያንዢግ ደ መሳ?
41002026	ቤኩ ከመፀ ረባ ነአንጅ ጥስ መፀ ገዴራ በቦቆማ ናል ኣብያታር፥ ቤስ እጋ ኤተ በዪዥካሥ ከረባ፥ ኤተ በኸከሥ አመሰማ ካሥ እምጥስ መፀ ገዴራ። ቤስ ዳዊት፥ ቤከኽ ከደ ቤኢ ኖጎማኳ።"
41002027	ቤተጽ ያሱስ ቤከል፥ "ረባ በዘዘኬ ኦከ ሙሳ ከጸጋ፥ አዘዘኬንኼ ጸጋ ከኦከ ሙሳኼ።
41002028	ከለአ ዱ በናደማ ከኦከ ሙሳ ኤተማ።"
41003001	ያሱስ እኽላኳ ቤኩ ከመፀ ገዴራ አል ዶጎ ዪሁዳ ሜታ፤ ቤኢ ነጓኳ መዣ ሜታ ኤተ ቤሽ ኤለማ።
41003002	ጸጋ ደ ቤያኣጎ መተምቦቆ ያሱስ ቢዘሎቆ አ፥ ኤከምብዶቆ አ መዣ አ ኖከ ዱ ሙሳ።
41003003	ቤከል ያሱስኳ ከመዣ ኤተ ቤሽ ኤለማ፥ "ፈርሥ፥ ኢቾጎ ኖጎ እልኻ ነገአ።"
41003004	ቤከል ያሱስኳ ከደ ቤያኣጎ መተምቦቆ አ፥ "ኣሤ ከምኸሥ መደማ ኖከ ሙሳ? አመደ ገሸለማኽ በላ ገንሠማ? አመብዶቆ ጸጋኽ በላ መቴሠማ?" እማምኸን ቢጦ ፄ ትል።
41003005	ቤዪር ያሱስ እማም ከኸ ገቱዋ፥ ቤሳንዝ ከመዥግ እላለማምኳ ቤከል ከመዣ ኤተ ቤሽ ኤለማ፥ "ኣፀፂል ኤሉ።" ቤያፀፂል አኳ፥ ቤከብድ ኤለማ።
41003006	ቤፐሥ ደ ፋርስኳ፥ ቢሪል ናሥ ኦካ ና ከጸጋ አል ሄሮድስ ኤከምሹኮቆ ያሱስ።
41003007	ያሱስ ከደ መሁል ቾጎማ ቢዽ ከሰ ኤያይ ገሊላ። በበኽ ጸጋ አል ገሊላ ካል ዪሁዳኳ ቢሁል አ።
41003008	ኤያሥ ኤያኳ ነደ ዬሩሳሌም፥ ካል ኤበ ኤዶሚያ፥ ነደ ገቸ ጋንደር ዮርዳኖስ፥ ነደ ጋንዲ ጥሮስ ከሲዶናኳ በበኽ ጸጋ፥ ኖከ ቢገሶቆ ዳ ኤተ ቤድ ያሱስ፥ ቢዾዌ ኮጎማ።
41003009	ኤከምበፃን አበበኽ ጸጋ መጽጫ አ፥ ቤገሸሥ ከደ መሁል ቾጎማ ኤከምጦዉከሥ ለማዲያ።
41003010	ቤብዶቆንዥገን በበኽ ጸጋኳ፤ ካ ደ ቤንዻቆ አመንሰሣ ኮዎማ፥ ቢያኸት ዝንዜን ከምደሥ አ።
41003011	ኖከ ቤገመሥ አጋገንሠ ሙሳ አኳ፥ ቢምፋት ነታሰ ያሱስ ቢሉግ ቢከል፥ "አም ዱ ረባ።"
41003012	ኤከምበፁዋ መገሹሠን ኤበደካ አ ዎዴኳ፥ ቤቶቆ እማም ከመዥግ ሳ።
41003013	ያሱስ ቤቶኮ ኮቆ ዶላ ሜታ፥ ቤኦ ጸጋ ደ ቤያኣጓ ኮጎማ፤ ቢዾዌ እማምኳ ኮጎማ።
41003014	ቤጦ ጸጋ አሤር ኖቆማ እምበንድ [ደ ቤከል አ ቤካንዠሥ ፄ "ሰ ገትገ ክርስቶስ"] ኤከምኢዩሸን ከአ፥ ከመንትጋን እማምኳ ከማቲስ ሰ ማገ ላ አል ረባ።
41003015	ኤከመምፑቆን ጋገንሠ ሙሳኳ፥ ቤንኽ ገፋሌያ ከማም።
41003016	ደ ቤሽልሥ አ አሤር ኖቆማ እምበንድኳ መችዳ አለአ፤ ሲሞን ኤተ ቤከል "ጴጥሮስ" ቤካንዠሥ ፄያ፤
41003017	ያይቆብ ከዮሃንስ ኢደ ዘበዴዎስ፥ ደ ቤካንዠሥ አ ፄ "ቦዋንኤርጌስ፤" መከላ ኤያኳ፥ "ዱ ማቲ ደም፤"
41003018	ኣንድራስ፥ ፍልጶስ፥ ባርቶለሜዎስ፥ ማቴዎስ፥ ቶማስ፥ ያይቆብ ዱ አልፌዎስ፥ ታዴዎስ፥ ከሲሞን ኤተ ማቆራ ከኤበማ።
41003019	ኤያሥ ኤያኳ ዪሁዳ አስቆርቱ፥ ኤተ ቤያተገሮቆ ያሱስ ቤኻ።
41003020	ያሱስ ቤኩ ከመፃ ሜታ፤ ቤሙንፆቆ እኽላኳ አበበኽ ጸጋ፥ ካሥ ከምቱኑሥ እምያሱስ ከደ መሁል ቾጎማ መሰ እጋ።
41003021	ቢገሶቆ ዶጎ ኤበማ እገሻ አለአ፥ ቢፐሥ ከምዻቆሽ አ ቢከል፥ "ባሜለካኳ።"
41003022	ደ መትገሥ ማቶቋ አል ሙሴ፥ ደ ቤብቴ ነዬሩሳሌም፥ ቢከል፥ "አበኤልዘብል በኢካ ኒለማ፤ ከመዥግ ጥስ ገንሠ ሙሳ በከምፐኮቆ አ ጋገንሠ ሙሳ።"
41003023	ያሱስኳ ቤኦ እማም ኮጎማ፥ ቤገሽ ከማም ከመኮሣ ቤከል፥ "ኤያል ኣሤ ከምፈለሽ አሴጠና መፖቆ ሴጠና?
41003024	ኤከምጹሻይል ገፋሌያ ሜተም፥ ከምፀቆኼ ገፋሌያ አኼ።
41003025	ኤከመንሰ አደ መፃ ሜተምኳ፥ ከምፀቆኼ መፃ፥ ከምፂያቆ።
41003026	ኤከመንቱሥ ጋገንሠ ሙሳ ከመንሰኳ፥ ከምፀቆኼ ገፋሌያለማም ኤመንሱዋይል፥ ከምቴያ።
41003027	ነከምሲቆን መፉንጨማ፥ ከምፈለሸኼ ጸጋ ሜተል መኩ ከመፀ መዥግ ጸጋ፥ ማጎዠሥ ዳ አለማኼ። ኤከምፉንጫ ነቸቻኳ፥ ከምፈለሽ ማጎዠሥ ዳ አል እል መፃለማ።
41003028	ኸገሻ ከመገሸርሥ ካኻ፥ ከማምበፀካሽ ገንሣ ኤተ በደካ ጸጋ ከገ ያ ኤተ በ ካ እማም ኮዎማኳ።
41003029	ኤተ በ ካ መዪዥሥ ገፉጫኸን፥ ከምኢያ ገንሣ አለአ ካሥ አል ግዢ ግዥ ነጸገማ፥ ከማምበፀካሸኼ ግዢ ግዥኼ።"
41003030	ዳ ቤከል ያሱስ ኤለአ፥ ከፄ ቤከከል ጸጋ፥ "ገንሠ ሙሳ በጨካ ኒለማ።"
41003031	ኤዬማ ከያሱስ ከኢዴበ ያሱስ ቢዌ ቢኢቾጎ ነጃጻ፤ ቢትግ ጸጋ ኪል መፃ ኤከምኦዉኬ አ።
41003032	በበኽ ጸጋ ደ ቤያዲቆ አ ቤማኢሽኳ ቢከከል፥ "አምእይኡ ከኢዴበኡ ቢኢካ ነጃጻ፥ ቢልሎቆኪል አም።"
41003033	ቤኮሎቆ ያሱስኳ ቤከል፥ "እምዎዴ ያዩ ከኢዴበማ?"
41003034	ቤዪር ጸጋ ደ ቤያንዲቆ አ ቤማኢሽኳ፥ ቤከል፥ "እምያዩ ከኢዴበምኳ ችዳ አለአ።
41003035	ደ በጦካ ዳ ኤተ በኦከሽ አረባ፥ ኢዴበም፥ ኢደ ጋጉንዛ ከኢደ ጋፈማ፥ ያዩኳ።"
41004001	ያሱስ እኽላኳ ቤያጦሽ መትገሠማ ነሰ ኤያያ፤ ቤሙንፆቆ በበኽ ጸጋኳ ኮጎማ። ቤኩ አኳ ቤኢሽ ኒል ለማዲያ ኖቆ ኣያ። ቤኢቾጎ በበኽ ጸጋኳ ነኸ እኔያ ኮጎ ሰ ኤያያ።
41004002	ቤትገሥ ያሱስ በበኽ ዳ ከመኮሣ ከማም፥ ቤትገሥ ቤከልኳ፥
41004003	"ገሰኾቆ፥ መዣ ሜታ በፐከሥ ከመዋሽ ሾካ።
41004004	መከኢ አኳ ነመዋሸማ፥ በምፋተካ አሾካ ሜታ ሜታ ከሰ ኸ እንዶዋ፤ በዾኬ አመት እል ግዚያኳ በሰሰካ።
41004005	ጃጀንዳኸን በምፋተካ ነኸ ግሻ፥ ኖጎ ባንዢገካ በጨ እኔያ ዝንዜን፤ ከፄ ባንዢገካ መተብ እኔያ፥ በምፐካ ፈላ።
41004006	ኖከ በፐኬ ኦካ፥ በንስፀካ፥ በኼኤካ ከፄ በበፀካ መሃታቆ ትማ።
41004007	ሾካ ጃጀንዳኳ በምፋተካ ኪል ኽኻ፤ በፈገካቆ ኽኻኳ፥ በራቆከጺያ፥ አረካኼ ኸማኼ።
41004008	ጃጀንዳኸን በምፋተካ ነገሸል እኔያ፥ በፐካ፥ በፈገካቆ፥ በረካ ኸማ። በጨካ ሜታ ኸማ ግቸማ ሜታ ኖቆማ አሤር፥ ሜታኳ ግቸማ ኦካግ፥ ጀንዳኳ ግቸማ ማቁስ።"
41004009	ቤተጽ ያሱስ ቤከል፥ "ነገሶቆ ኤተ በጨካ ፄማ።"
41004010	ኖከ ቤኢ ያሱስ ከጺማ፥ ቢሎቆሥ ጸጋ ደ ቤኢ ኖጎማ ከደ መሁል ቾጎማ አሤር ኖቆማ እምበንድ አ ከፄ መጨገስ መኮሣ።
41004011	ቤኮሎቆ አኳ ከማም ቤከል፥ "ባኸካዬሸንዥገን ካኻ ማምባለሥ ማጸፆቆ ገፋሌ ረባ፤ ከጸጋ ደ በኢካ ነጃጻኸን ከማገሸካሥ ከመኮሣ።
41004012	"ኤያሥ በቆተካንዥገን ነመዪዥሥ ሎርጋ፥ 'ሚከዪር፥ ሚከዪር፥ ኢያምባለከሠኼ፥ ሚከገሶቆ፥ ሚከገሶቆ፥ ኢያገምኪልኼ፥ ኤቢማምባለከሥ ቢማገምኪላኳ፥ ቢምኮለካ ኮጎ ረባ፥ በምበፀካሽ አኳ ገንሣለማም ከማም።"'
41004013	ያሱስኳ ቤከል ከማም፥ "አኸንገምኪልኼያኽ መኮሣ አለአ? ኤያበማ ከምፈለኸከሸን አኽ ማገሚል መኮሥ ዳ ጀንዳ?
41004014	ኤተ ገዋሻ በዋሸካ እገሸ ረባ።
41004015	ጸጋ ሜታ ሜታ ኤሾካ ኤተ በፋተካ ከሰ ኸ እንዶዋ፤ ኤቢገሰኮቆ እገሸ ረባ፥ ከምዌ ሴጠና ፈላ፥ ከምቼሥ እገሸ ረባ ኤተ ቢዋሸካ ኒለማም።
41004016	ጸጋ ሜታ ሜታኳ ኤሾካ ኤተ በፋተካ ነኸ ግሻ፤ ኤቢገሰኮቆ እገሸ ረባ፥ ቢርኮቆ ከማገ ላ፤
41004017	ከፄ በበፀካ መሃታቆ ትማ፥ ቢገምኪል ካሥ አጅ ማ። ኖከ ከምዌ አማኣንሠሣ ከማሙቾቋ ከፄ እገሸ ረባኸን፥ ከምሥዋ ፈላ።
41004018	ጸጋ ጀንዳኳ ኤሾካ ኤተ በፋተካ ኪል ኽኻ፤ እማም ቢገሰኮቆ እገሸ ረባ፤
41004019	ነደንኳ፥ ገሳንዘ መኢያ አል ኤበ እኔያ፥ ማጣኻ ከለማና ከመአጀበ ዳ ጀንዳኳ፥ ከምራቆ ጺ እገሸ ረባ፥ ከማሹዋኽ በላ መረዋን ኻ።
41004020	ጸጋ ሜታ ሜታኸን ኤሾካ ኤተ በፋተካ ነገሸል እኔያ፤ እማም ቢገሰኮቆ እገሸ ረባ፥ ቢርኮቆ፥ ቢረካን ኻ፤ በጨካ ሜታ ኸማ ግቸማ ሜታ ኖቆማ አሤር፥ ሜታኳ ግቸማ ኦካግ፥ ጀንዳኳ ግቸማ ማቁስ።"
41004021	ቤከል ያሱስ ከማም፥ "አኢካናኽ ጸጋ ኤተ ከምጅኮቆ ጅ፥ ከማጉንደኮቆ ከከቻ ኤያሥ ኤያ ከምጦሥ ኒል እንዝ እንተላ? ከምጦሥ ኖቆ ቱጎ ጅኼያኽ?
41004022	አኢካንኼ አዳ ሜተል ኤተ ከማጸፃቆ ከማሻኽ በላ ማገማሠንኼ። አኢካንኼ ኤያሥ ኤያኳ ኤተ ከማጸፃቆ ከማሻኽ በላ መፐሠን ከኸ እኔያኼ።
41004023	ነገሶቆ ጸጋ ኤተ በጨካ ፄማ።"
41004024	ቤተጽ ቤከል፥ "አዪርኸካ ከዳ ኤተ በኸገሰኮቋ፤ ናሥ መበራ ኤተ በኸዻምበኮቆን አኽ ከጸጋ፥ ከምዻምቦቆን አረባ ካኻ ከምተጸካ ካኻኳ።
41004025	ከኤተ በጨካ ከምተጸኮቆ አረባ ከምኸካ፤ ኤተ ባንዢገካኸን፥ ከምቼዉሥ ነጸገማ ኣሥ ዱ ገናሠማ ኤተ በጨካኳ።"
41004026	ቤተጽ ያሱስ ቤከል፥ "ገፋሌያ አል ረባ ኤጸጋ ኤተ በናዋሽ ሾካ ነቼለማ።
41004027	በደካ መጎኳ፥ በደካ ኦካኳ፤ በዥገካ መዣ አ፥ በፈርከሣኳ፤ በላ ማገሚለን አ፥ በፐካ ሾካ፥ በፈገካቋኳ።
41004028	በረካ እኔያኳ ኪልቆማ ኸማ፥ ነገሲቆማ ጅማ፥ ነቸቻ ቦለማ፥ ኮጎ መርሸማ በዪጨኮቆ ኸማ ነቦለማ።
41004029	ኖከ በኢንዘካ ኸማ፥ ባጦከሽ መሽል ጋትጋ ከጎዳ፥ ከፄ በትተካ አአንጅ መፂቆማ።"
41004030	ያሱስኳ ቤከል፥ "ካሤ ከማንዘ ኮከሥ ገፋሌ ረባ፥ ከመኮሥ ኣሤ ከመገሸኮኮሣኳ?
41004031	አ ኤያል ኸ ዴያ፤ ኖከ በሃንቀካ ከኔያ፥ መሃሎቆማ ነሾከ ኸ ጃ ነጃጀንዳ።
41004032	ኖከ በሃንቀካ ከኔያ፥ በፐካ፥ በፈገካቋ፥ በሙቸኮቆ ጃ ደ በፐካ ኮዎማ፥ በከቸካ ቌለ ዝንዜንኳ። በዾኬ አመት እል ግዚያ፥ በንደኮቆን ጮቆማ ነቌለማኳ።"
41004033	ያሱስኳ ከሾከ በበኽ መኮሣ አለአ ቤገሸሥ እገሸ ረባ ከማም፤ ቤገሸሥ ካሥ ከምፈሉሽ እማም ማምባለሠማ።
41004034	ቤገሸሥ ያሱስ ዳ ኮዎማ ከማም ካሥ ከመኮሣ፤ ኖከ ቤኢ አ ከጺማ ከደ መሁል ቾጎማ፥ ቤዪዥሥ ቤጨገስ ዳ ኮዎማ ከማም።
41004035	ኖከ ቤልም ኦካ፥ ቤከል ያሱስ ከደ መሁል ቾጎማ፥ "ኣንደርኳ ከጋንደር ኤያያ።"
41004036	ደ መሁል ቾጎማኳ ቢጦ ቾጎ በበኽ ጸጋ ደ ቤኢ ነጓ፤ ቢሮቆ ያሱስ ቢከዽ ከለማዲያ ኤተ ቤኢሸናኳ፤ ቤሁል ለማዲያ ጃጀንዳኳ እማም።
41004037	ቤጡቆ መዥግ ኤጎሌ፥ ቤትር አመኸ ኣያ ለማዲያ፥ ቤዪጮቆ ኣያኳ ኒለማ።
41004038	ቤያገጬር እልቆ ያሱስኸን ከንዶ ቸቸ ለማዲያ፥ ቤታሽ አኸ መዥጋ፤ ቢበኖቆ አደ መሁል ቾጓኳ አ ቢከል፥ "ኤተ መትገሠማ፥ ነኤተ ቢልዸካይል ከምከሪላ፥ ኣጨከሠንኼ አም ዳ ሜተላኽ?"
41004039	ቤያምበናሥ ያሱስኳ፥ ቤሉገሥ ዙባ ቤከል ከኤያያኳ፥ "በፀሽ ማሻ፥ ዥግ ትል።" ቤበፀሽ ዙባኳ ማሻ፥ ቤድ አበቦቆ መጺጓኳ።
41004040	ቤከከል ያሱስኳ ከማም፥ "ካሤ በኸከጤካ ኤለአ? ከደኽላ አኸጨካንኼያኽ መገሚላኽ?"
41004041	እማምኳ ቢጤ ዝንዜን ቢከል፥ "ኣሤ መዣ አለአ? በገሰኪልስ ዙባ ከኣያኳ።"
41005001	እማምኳ ቢዳሽ ከጋንደር ኤያያ ከጋንዲ ኤበ ገርጌስ።
41005002	ኤያሥ ቤብት ያሱስ ነለማዲያ፥ ቢያኽ ከመዣ ሜታ ኤተ ቤራቆ ገንሠ ሙሳ፤ ቤፐሥ አኳ ኖጎ ቆ ዳ መሻ፥
41005003	ኖጎ ቤጭ አ ጎ መኢሻ። ኤፈለሸንኼ ጸጋ ሜተል መፉንጭ አ ከሽለካኼኳ።
41005004	ከኦኪል በበኽ ቢፉንጭ ቾጎማ ከኤለማ፤ አኸን ቤያጡል ስልካ፥ ቤያሪል ሲያኳ፤ ኤፈለሸንኼ ጸጋ ሜተል መዻቆሽ አኼ።
41005005	ቤኢ መዣ አ መዱጎክ ኖካ ከመጎኳ ኖጎ ቆ ዳ መሻ ኖቆ ዶላኳ፥ ቤሉግ ቤዎኦች ጸገማ ከግሻ፥ ቤያምብሰሣኳ።
41005006	ኖከ ቤገመሥ አኳ ያሱስ ጸት፥ ቤዱጎ ኮጎማ፥ ቤያኩኩን ነታሰማ፥
41005007	ቤሉግ ከበቦቆ ሳ ቤከል፥ "አም ያሱስ፥ ዱ ረባ አል ጎዛ፥ ኣሤ ባጨካ ነጸገማ? ከምሎቆርሥ አም ከፄ ረባ፥ ማፉንጫቆኼ አራኼ!"
41005008	ዳ ቤከከል አመዣ አ ኤለአ፥ ከፄ ቤከከል አያሱስ፥ "አም ገንሠ ሙሳ፥ ፐሥ ነጸገ መዣ ነለአ።"
41005009	ቤሎቆሥ ያሱስኳ አ ቤከል፥ "ዎዴ ፄኡዋ?" ቤኮሎቆ አኳ ቤከል፥ "ከፄ ቢልደካ አይል ኤማንጀማ፥ ፄምላ ደ ማሸማ።"
41005010	ቤሎቆሥ ገንሠ ሙሳኳ ያሱስ ከመዥግ ሳ፥ ኤከምበፃን መፖቆን እማም ነኤባ ና።
41005011	ቤሸል አበበኽ ኤሉጓ ነሸ ዶላ ናል ኤባ ና።
41005012	ቤሎቆሥ ጋገንሠ ሙሳኳ ያሱስ ቢከል፥ "ትግ አይላ፥ ዻ ኩላ ኪል ኤሉጓ።"
41005013	ቤኺል ያሱስኳ ከማም። ናሥ ኦካ ና ቤፐሥ አጋገንሠ ሙሳ ነጸገ መዣ ና፥ ቢኩ ኪል ኤሉጓ፤ ቤያምቤ ኤዉራምበ ኤሉጓ፥ ቢያለሉ ነብቃ፥ ቢንሺርብ ኪል ትል ኣያ፤ ገንዘ  ኤሉጓኳ ኤግቸማ አሤር እል አሤር (2000)።
41005014	ቤያምቤ አደ መሸል ኤሉጓ፥ ቢካቲስ ዳ ኮዎማ ኒል ኤዬባ ከኤባኳ። ቤዾዌ ጸጋኳ ከመዪር ዳ ኤተ ቤዶጓ።
41005015	ቢዾዌ ኮጎ ያሱስ፥ ቢገመሥ መዣ ኤተ ቤዻቆ አገንሠ ሙሳ ኤተ ቢኦ ፄማ "ደ ማሸማ" መከኢሽ ነጓ፤ ቤኢሰሥ ኣ፥ ቤያንዣይል ሳምቢርቆማኳ፤ ቢጤ ኮዎማምኳ።
41005016	ጸጋ ደ ቤገመሥ ዳ ኤተ ቤዶጓ፥ ቢገሸሥ ከጸጋ ዳ ኤተ ቤድ ነጸገ መዣ ኤተ ቤዻቆ አገንሠ ሙሳ፥ ከኤተ ቤድ ነጸገ ኤሉጓኳ።
41005017	ቤሎቆሥ አጸጋ አል ኤባ አኳ ያሱስ ኤከምፐሠን ነኤበማም።
41005018	ኖከ ቤኩ ያሱስ ኪል ለማዲያኳ፥ ቤሎቆሥ አመዣ ኤተ ቤዻቆ ገንሠ ሙሳ፥ ኤከመንዻ ነቾጎ ያሱስ።
41005019	ያሱስኸን ኤከኺለንኼ፤ ቤከከልኳ፥ "ኮል ከመፃሉ፥ ዻ እገሸሥ ከደ መፃሉ ዳ ኤተ በደካ አረባ ካም፥ ኤያላሥ ኤበሌአካይል ካምኳ።"
41005020	ቤፐሥ መዣ አኳ፥ ቤያንዲ ነኤባ ኤተ ቢኦ ፄማ "ኤዬባ አሤር፥" ቤያቲስ ዳ ኤተ ቤከድ ያሱስ። ቤንተምዝ ጸጋ ኮዎማኳ።
41005021	ኤቤከኮል ያሱስ ከለማዲያ ከጋንደር ኤያያ ነቸቻ፥ ቤሙንፆቆ በበኽ ጸጋኳ ኮጎማ። መከኢ አ ነሰ ኤያያኳ፥
41005022	ቤዌ ጥስ መፀ ገሙንፃ አል ዶጎ ዪሁዳ ሜታ፥ ኤተ ቢኦ ፄማ ያኢሮስ። ኖከ ቤገመሥ ያሱስ፥ ቤፋት ነቾጎማ፥
41005023	ቤሎቆሥ ዝንዜን ቤከልኳ፥ "ዱ ደጎናለም በዸካ ከመሻ፤ ዌ ጦሠን ኤሉ ነጸገማ ኤከምብዳ ከምኢያንኳ።"
41005024	ቤዽ ያሱስኳ ነቾጎማ። ጸጋ በበኽኳ ቢሁለሽ አ፥ ቢያጽጨሥ ነትገነማ።
41005025	ቤኢ ነማምኳ እገፋ ሜታ፥ ኤተ ቤንተ አመሃ ነጸገማ ግዣ አሤር ኖቆማ እምበንድ።
41005026	ቤያፉንጫቆ እገፋ አኳ በቦቆ ነመንዻ ኮጎ ደ ቢያ በበኽ፥ ቤከሮቆ ደ መጫለማ ኮዎማ። ነደንኳ፥ ኤከጨንኼ በና ሜተል፥ ቤከታቆ መንሰማለማ።
41005027	ቤገሶቆ አኳ ፄ ያሱስ፥ ቤዌ ኒል ኤማንጀ ጸጋ፥ ቤደሥ ኣ ያሱስ ከንዶ ቸቸማ።
41005028	ዳ ቤከጦ ኤለኣኳ፥ ከፄ ቤሳንዘሥ ኒለማ ቤከል፥ "ኤከምደርሥ ኣሥ ኣለማ፥ ከምብደራ።"
41005029	ናሥ ኦካ ና ቤር መሃ ኤተ ቤንተ ነጸገማ፤ ቤያገሚል ነጸገማ ኤበብደካ ነማፉንጮቋለማኳ።
41005030	ቤያገሚል ያሱስኳ ናሥ ኦካ ና፥ ኤበፐኬሥ አመዥጋ ነጸገማ፤ ቤያገለኽ ኒል በበኽ ጸጋ ና ቤከል፥ "ኤተ በደከሥ ኣለም፥ ዎዴያ?"
41005031	ቤከከል ደ መሁል ቾጎማኳ ከያሱስ፥ "ማከገመሥ ጸጋ ደ ባኸተካ ነትገኑዋኽ፥ ባከለካ 'ዎዴ በደከሥ አራ?"'
41005032	ቤዪር አኳ፥ ኤበደከሥ ኦዴ አ።
41005033	እገፋ አኳ ቤገም ዳ ኤተ በደካ ነጸገማ፥ ቤጤ ቤያሰሲያሣኳ። ቤዌ ቤፋት ነቾጎ ያሱስ፥ ቤከገሸሥ ኸገሻለማ ኮዎማ።
41005034	ቤከከል ያሱስኳ፥ "ዱዋለም፥ በብደኮቆንዥገን አመገሚላሉ አም፤ ዻ ከመገማ፥ ብድ ነማፉንጮቋሉኳ!"
41005035	መከኢ ያሱስ ነመገሸሥ አለአ፥ ቤዾዌ ጸጋ ነመፀ ጥስ መፀ ገሙንፃ አል ዶጎ ዪሁዳ ቢከከል ከያኢሮስ፥ "በሸከንዥገን ደጎናሉ፤ ካሤ ባከሻምበኮቆ አም እኽላ ኤተ መትገሠማ?"
41005036	ያሱስኸን ኤሮቆንኼ እገሻ አለአ ከፄማ፥ ቤከከል ከጥስ መፀ ገሙንፃ ካ፥ "መጤያኣኼ፥ ገሚል በላ ማጤያ እለን።"
41005037	ኣሥ እምጴጥሮስ፥ ያይቆብ፥ ከዮሃንስ ዱዌበ ያይቆብ ቤካኮርቾጓ፥ ኤያኣጎንኼ ኤከምዻ ጸጋ ጀንዳ ነቾጎማኼ።
41005038	ኖከ ቢዳሽ ከመፀ ጥስ መፀ ገሙንፃ አል ዶጎ ዪሁዳ፥ ቤገሶቆ ያሱስ ገላኳ፥ ቤገመሥ ጸጋ ደ ቤእስ በቦቆ ቤዎዌያኳ።
41005039	ቤኩ አኳ ኪል መፃ ቤከል ከማም፥ "ካሤ በኸከላኮካ በኸከእሰካ? አሸካንኼ ዱዋ አለአ፥ ነመዥጋ በኢካ።"
41005040	ቢያሎሥ እማምኳ። ቤብቄቆ ያሱስ ኮዎማም ከጃጻ፥ ቤሮቆ በበማ ከዱዋ ከኤዬማ ከጸጋ ደ ቤካኮርቾጓ፥ ቤኩ ኮጎ ቤዥግ ዱዋ።
41005041	ነጓ ቤዻቆ ኤለ ዱዋ አ ቤከል፥ "ታሊታ ኩም!" መከላ ኤለኣኳ፥ "አም ዱዋ አለአ! ፈርሥ በርከለካ ካም።"
41005042	ዱዋኳ ቤፈርሥ ናሥ ኦካ ና፥ ቤንዽ ቾጎኳ። ግዣለማኳ አሤር ኖቆማ እምበንድ። ኖከ ቤድ ኤለኣኳ፥ ቤንተምዝ ጸጋ ዝንዜን።
41005043	ቤቶቆ ያሱስ ከመዥግ ሳ፥ ኤከምበፃ ጸጋ ሜተል መገማ አለአ። ነለአ ነቸቻ ቤከገሸሥ ኤከምኹካ ደ መሳ ከዱዋ።
41006001	ያሱስ ቤፐሥ ነጓ ቤዌ ከኤበ ዶጎ ኤበማ። ደ መሁል ቾጎማኳ ቢሁል አ።
41006002	ቤያጦሽ አኳ ኖከ ዱ ሙሳ መትገሠማ ነመፀ ገዴራ አል ዶጎ ዪሁዳ። በበኽ ጸጋ ደ ቤገሶቆ አ ቢያኤሚል ቢከል፥ "ነጓብ በከዎኬ አዳ አለአ ኮዎማ ከመዣ ከለአ? ኣሤ ሾከ መገመኻ ኤተ ባኸካዬሽ ካ? ኤያላሥ በፈለከሽ አ መጦ ጋገሸል ዳ አለአ?" "
41006003	መዣ አለአ ኤተ መቸች ጃ፥ ዱ ማሪያምኼያኽ? ዱዌበ ያይቆብ፥ ዮሴስ፥ ዪሁዳ፥ ከሲሞንኼያኽ? ደ በኢካ ኢደ ዳጎን ኤበማ ኖጎኳኼያኽ?" ቢከል ኤለአ፥ ቢሥ አ።
41006004	ቤከል ያሱስኳ ከማም፥ "ቢሂንከሥ ኤተ መዪርጓ ኖጎ ኮዎማ፥ ነኤበ ዶጎ ኤበማ፥ ኖጎ ጀንደማ፥ ኖጎ ደ መፀ ኤበማኳ አሂንካቆኼ ኤተ መዪርጓኼ።"
41006005	ቤጦሥ ኤለማ ናሥ ጸገ ደ መንሰሣ ዱፀን ቤምብዶቆ እማም፥ ኤፈለሸንኼ መጦዋ ነጓ ገሸል ዳ ጀንዳኼ።
41006006	ቤቱሥ እለማ ከፄ ማንዢግ መገሚላለማም። ነለአ ነቸቻ ቤንዽ ያሱስ ነኤባ ኤተ ቤኢ ነጋንዲ ና፥ ቤትገሥኳ።
41006007	ያሱስ ቤኦ ደ መሁል ቾጓ አሤር ኖቆማ እምበንድ አ ኮጎማ፥ ቤትግ እማም እምበንድ እምበንድ፥ ቤከኽ ገፋሌያ ኤተ ከመምፑኮቆ ጋገንሠ ሙሳኳ።
41006008	ቤገሸሥ ከማም ቤከከል፥ "ጹረኻ ኣሥ ዘጎላ፥ መጹረኻኼ እጋ፥ ዠገዳ፥ ከለማና ነዠገዳኼ።
41006009	እሰኸቾጎ ቻፓ፥ ማኳንደኾቆኼ ጅባ እምበንደኼ።"
41006010	ቤተጽ መከላ ከማም፥ "ካሥ አል ኦከ መፐኸሥ ነኤባ ና ከምዸኻ፥ ኢኸሽ ናሥ መፃ ኤተ ከምኩኻና።
41006011	ነኤባ ነሜታ ኤከምበፁዋን መሄዉሽ አኻ መገሱቆ እገሻለኻኳ፥ ፐኸሥ ነጓ፤ ከመትገሥ ኤከምዌ አመኸሣ አል ረባ ነጸገማም፥ ከንተኸሥ ርራ አል ኤባ አ ነቾጎኻ።"
41006012	ደ መሁል ቾጓ አሤር ኖቆማ እምበንድ ቢፐሥ ነጓ፥ ቢያቲስ ከጸጋ ኤከማንዡሠን እለማም።
41006013	ቢምፖቆ እማምኳ በበኽ ጋገንሠ ሙሳ፥ ቢከንደሥ በበኽ ደ መንሰሣ ከኣይ ቆሻ፥ ቢምብዱቋኳ።
41006014	ከፄ ቤያገሳቆ ፄ ያሱስ ኖጎ ኮዎማ፥ ቤገሶቆ ጥስ ሄሮድስኳ ከፄማ። ቤከል ጸጋኳ፥ "ዮሃንስ ኤተ መጩጾቆማ በፈርኬሥ ነመሻ፤ ከለአ በከጨካ መዥጋ ከመጦ ገሸል መደዳ።"
41006015	ቤከል ጃጀንዳኳ፥ "አ ኣሊያስ፥" ቤከል ጃጀንዳኸን፥ "አ ኤተ መዪርጓ፥ ኤያል ደ መዪርጓ አል ገፀ ሜታ።"
41006016	ኖከ ቤገሶቆ አሄሮድስ አለኣኸን፥ ቤከል፥ "አዮሃንስ፥ ኤተ ቤርጦ ኤከማሩቆ እልቆማ፥ አአ ባፈርካዬቆ ነመሻ።"
41006017	ሄሮድስ ከፄ ቤሮቆ ዬፈ ዱዌበማ አል ፍልጶስ ኤተ ቢኦ ፄማ ሄሮዲያስ፥ ቤከትግ ጸጋ ቢከዻቆሽ ዮሃንስ ቢኩቆ ከመፀ ማፉንጫ፥ ቢፉንጫኳ።
41006018	ቤከጦ ኤለኣኳ፥ ከፄ ቤከል አዮሃንስ ከሄሮድስ፥ "አኸከሠኼ አመሮቆ እገፈ ዱዌበኡ ካምኼ።"
41006019	ቤቱ ሄሮዲያስኳ ከዮሃንስ ዝንዜን፥ ቤያኣጎ መሾቆማ፤ ኤፈለሸንኼ መሾቆማኼኳ።
41006020	ቤከጤ አሄሮድስ ከዮሃንስ፥ ቤገም ኤበደካ ዮሃንስ ገሸል ጸጋ ከመዪዥሠማ፤ ከለአ ቤዜኽ ገንሠማ ነጸገማ። ኖከ ቤካጦዪል ፄ ከአ፥ ቤተምዝ ዝንዜን፤ ነደንኳ፥ ቤካጦዪል ፄ ከማገ ላ።
41006021	ኖካ ነሜተምኸን ቤዸብ ሄሮዲያስ አንጅ ኤተ ቤካገ ሣ። አኳ ኖካ ኤተ ቤሂንሠን አሄሮድስ ኦካ ኤተ ቢፖቆን አ፥ ቤከድ ዴዋና ከጅኤለ ጥሳ፥ ከጥስ ለጋዪዳ፥ ከመምበቦቆ ጸጋ አል ኤበ ገሊላኳ።
41006022	ቤኩ ደጎነ ሄሮዲያስኳ ኪል ዴዋና፥ ቤጸ፥ ቤያገ ል ሄሮድስ ከኮዶለማ። ቤከል ጥስ ሄሮድስኳ ከደጎና ካ፥ "ሎቆሥ አራ ከዳ ኤተ ባኣጎካ፤ ከምኸራ አርኳ ካም።"
41006023	ቤዠገት ቤከል፥ "ኤከምዳን ጋጹሺል ገፋሌያለምኳ፥ ኣሥ ዳ ኤተ ከምሎቋኣከሥ አራ፥ ከምኸራ ካም።"
41006024	ቤፐሥ ደጎናኳ፥ ቤሎቆሥ ኤዬማ ቤከል፥ "ኣሤ ከምሎቆራ?" ቤኮሎቆ ኤዬማ ቤከከል፥ "ከል፥ እልቆ ዮሃንስ ኤተ መጩጾቆማ።"
41006025	ቤዱጎ ደጎናኳ፥ ቤኮል ፈላ ኮጎ ጥሳ፥ ቤሎቆሥ ቤከል፥ "በራኣጎካ ኤከምኻኤ ካራ ካሥ እኽላ እልቆ ዮሃንስ ኤተ መጩጾቆማ ነለገዳ።"
41006026	ቤሳንዝ ጥሳኳ ዝንዜን፤ ነደንኳ፥ ከፄ ቤዠገት ነኸ ኮዶ፥ ኤፈለሸንኼ መኮዎቆ ዳ ኤተ ቤሎቆሥ አኼ።
41006027	ቤትግ ሄሮድስኳ ማዎቆ ኤለ ጸጋ ፈላ፥ ቤከገሸሥ ኤከምሬቆ እልቆ ዮሃንስ። ቤዽ ማዎቆ ኤለ ጸጋ አኳ ከመፀ ማፉንጫ፥ ቤያሬቆ እልቆ ዮሃንስ።
41006028	ቤሬቆ እልቆ ዮሃንስ ነለገዳ፥ ቤከኽ ከደጎና፤ ቤከኽ ደጎናኳ ከኤዬማ።
41006029	ኖከ ቤገሶቆ ደ መሁል ቾጎ ዮሃንስ ዳ አለአ፥ ቢዌ ቢቼሥ መሻለማ፥ ቢሃንዦቋ።
41006030	ቢኮሌ ሰ ገትገ ክርስቶስ ቢሙንፆቆ ኖጎማ፥ ቢከገሸሥ ዳ ኤተ ቢዴያ ከዳ ኤተ ቢትጌሥ ኮዎማ።
41006031	ቤከል አኳ ከማም፥ "ዎኼ፥ ዾኳ ኣሥ እልኾኳ ኮጎ በሜካ ጸጋ፥ ኣፉጨኻቆ ነጓ ከዱፀን።" ዳ ቤከከል ኤለአ፥ ኢጨንኼ አንጅ ከመስ ዳ፥ ከፄ ቤፈጋኽ ጸጋ ደ ቤዾዌያ ደ ቤፐሣኳ።
41006032	ቢከዽ እማምኳ ከጺማም ከለማዲያ ኮጎ ቤሜ ጸጋ።
41006033	በበኽ ጸጋ ደ ቤገመሥ መዻለማም፥ ቢያምባለሥ ኤቢደካ እማም እምዎዴያ። ካ ቢብቄሥ ነኤዬባ ነኮዎማ፥ ቢዱጎ ከቾጎማም ቢተርኽ እምያሱስ ቢዳሽ ከጓ።
41006034	ኖከ ቤብት ያሱስ ነለማዲያ፥ ቤገመሥ በበኽ ጸጋ አ። ከፄ ቢድ እማም ኤያል ጃጃ ደ ባንዢገካ ኤተ መሸለማ፥ ቤከሌአይል፤ ቤያጦሽ መትገሥ በበኽ ዳኳ ከማም።
41006035	ኖከ ቤዽ ኦካ ከመልማ፥ ቤዾዌ ደ መሁል ቾጎማ ኮጎ ያሱስ ቢከከል፥ "ጎ አለአ ኸ እኔያ፥ በደካሸንዥገን ኦካኳ።
41006036	ዠስ ኤማንጀ ጸጋ አለአ፥ ኒዾ ኪል ኤባ ከመፃ ካል ጋንዲ ከለአ፥ ኒኮድ ዳ ኤተ ከምሰሱዋ።"
41006037	ቤኮሎቆ ያሱስኳ ቤከል ከማም፥ "ኸኸካ አኽኳ ዳ ኤተ ከምሰሱዋ።" ቢከል እማምኳ፥ "ዻ እኮድሌን አይል እጋ ከኸ ለማና ግቸማ አሤር፥ ኽልካን አይል ከማም ኤከምሰሱዋናኽ?"
41006038	ቤከል አኳ ከማም፥ "ዻ ዪርኼሠና! ፄ እጋ እንዘሥ በኸጨካ?" ቢያምባለሥ እማምኳ ቢከከል፥ "ፄ እጋ ማቁስ ከዉ እምበንድ።"
41006039	ቤገሸሥ ያሱስኳ ኤከመምጹሺል አደ መሁል ቾጎማ ጸጋ፥ ከማኢዩሸን ነማንዚ ግዚያ።
41006040	ቢንሮቆ እማምኳ ጸገማም፥ ቢማኢሽ ግቸማ ማቁስ ማቁስ፥ ከግቸማ እምበንድ ኖቆማ አሤር አሤር።
41006041	ቤሮቆ ያሱስኳ ፄ እጋ ማቁስ ከዉ እምበንድ አ፥ ቤከዪርጎ ከጎዛ ቤከኽ መገ ላ፥ ቤንፂቆ እጋ ቤከንኽ ከደ መሁል ቾጎማ ቤከል፥ "እንዘ ኻ ከጸጋ።" ቤጦ ዉ እምበንድ አኳ ኤከመንዘ ዋ ከኮዎ ጸጋ።
41006042	ቤሰስ ጸጋ ኮዎማኳ ቢኖቋ።
41006043	ኖከ ቤሙንፆቆ አደ መሁል ቾጎማኳ ገፐፐሽ እጋ ካል ዉ፥ ቢዪጮቆ ካከ አሤር ኖቆማ እምበንድ።
41006044	ጸጋ ደ ቤሰስ እጋ አኳ፥ ቤድ ኣሥ ገንዘ ጋጉንዛ ግቸማ አሤር እል ግቸማ ሜታ ኖቆማ ማቁስ (5000)።
41006045	ካሥ አል ኦከ ከመጦ ቾጎ ጸጋ፥ ቤገሸሥ ያሱስ ናሥ ኦካ ና ከደ መሁል ቾጎማ ኤከምተኩሥ ለማዲያ ከምሲዉኮቆ ከአ ከጋንደር ኤያያ፥ ከቤተሳይዳ።
41006046	ኤቤጦ ቾጎ ጸጋ ነቸቻኳ፥ ቤቶኮሥ ዶላ ከገዴራ።
41006047	ኖከ ቤድ ሸጋዥጋኳ፥ ቤኢ ለማዲያ ነጂል ኤያያ፤ ያሱስኸን ከጺማ ቤኢ ኖቆ ቶ።
41006048	ቤገመሥ ኤቤማዎ ደ መሁል ቾጎማ ነመቆ ለማዲያ፥ ከፄ ቤያሸኽ ዙባ ኮጎማም። ቤዽ ያሱስኳ ከቾጎማ ነሰ መጅቦጓ ኖቆ ኤያያ ኮጎማም፥ ቤያኣጎ መተርሥ እማምኳ።
41006049	ኖከ ቢገመሥ እማም ኤበንዸካ ኖቆ ኣያ፥ ቢኦሥ ኤፉሣ ቢሉጋ።
41006050	ኤቢገመሥ አ ኮዎማምኳ፥ ቢተምዛ። ቤገሽ አኸን ፈላ ከማም ቤከል፥ "እንዥገኻሥ፥ መጤኻኼ፤ ዳማ አራ።"
41006051	ቤኩ አኳ ኪል ለማዲያ ኮጎ እማም፥ ቤሻኽ ማሸ ዙባኳ፤ ቤሰሥ እል ደ መሁል ቾጎማኳ ዝንዜን፥
41006052	ከፄ ቢያሃለሽ ማምባለሥ ገሸል ዳ ኤተ ቤድ ያሱስ ከጋ ነገሲቋ፥ ቤተተሻኽ እለማምኳ።
41006053	ቢያንደሪል እማም ኤያያ፥ ቢዳሽ ከጌንሰሬጥ፥ ቢችዱቆ ለማዲያኳ ከሰ ኸ እኔያ።
41006054	ኤያሥ ቢብቀሥ እማም ኒል ለማዲያ፥ ቤያምባለሥ ጸጋኳ ያሱስ።
41006055	ናሥ ኦከ ቢገሶቆ ጸጋ፥ ኖጎ ቤኢ ያሱስ፥ ቢንዱጎ ነኤባ ና ነኮዎማ፥ ቢምጹሬ ደ በንሰካሣ ከምደባ ኮጎማ።
41006056	ነኤባ፥ ኒል ኤዬባ፥ ኤያሥ ኤያ መፃ ኤተ ቤኩን አ ኮዎማ፥ ቢሬቆ ደ መንሰሣለማም ኪል ኤንዶዋ፥ ቢከሎቆሥ አ ኤከመንዱሠን ኣሥ ቆስ ኣለማ። ቤምብድ ጸጋ ደ ቤንደሥ አ ኮዎማኳ።
41007001	ጸጋ አል ፋርስ ከደ መትገሥ ማቶቋ አል ሙሴ ሜታ ሜታ ደ ቤዾዌ ነዬሩሳሌም፥ ቢሙንፆቆ ኖጎ ያሱስ።
41007002	ቢገመሥ እማምኳ ኤቢሰኮጎ አደ መሁል ቾጎ ያሱስ ሜታ ሜታ ከመ ኤላ፤ መከላ ኤለአ፥ በላ መኤፉሠን መዪዡሠን ኤለማም።
41007003	ደ ፋርስኳ ኤያሥ ጸጋ ዶጎ ዪሁዳ ኮዎማ ቢዜኽ መኢያ አል ደ እምፈጋለማም። መከላ ኤለኣኳ፥ ኢሰሰኼ በላ መዱ ኤለንኼ።
41007004	ኖከ ቢዊዩ ኒል ሱጋ፥ ኢሰኼ በላ መኤፉሠን። ኤያሥ ኤያኳ ቢዜኽ መኢያ አል ደ እምፈጋለማም ጃጀንዳ በበኽ ኤመኤፊል ዘላላ፥ ቁለ ኣያ፥ እንሤ ሶ [ከንተላኳ]።
41007005	ከለአ ቢሎቆሥ ጸጋ አል ፋርስ ከደ መትገሥ ማቶቋ አል ሙሴ ያሱስ ቢከከል፥ "ካሤ ቢከበፀካ መኢዩዋ አደ መሁል ቾገኡ ኤመኢያ አል ደ እምፈጋሎኳ፥ ቢከሰካ እጋ ከመ ኤላ?"
41007006	ቤኮሎቆ ያሱስኳ ከማም ቤከል፥ "አኻ ደ መሾጓ አለአ! ሰ ረባ ኤተ ቤገሸሥ ኢሳያስ ከመዪርጓ ከፄኻ፥ ኸማ፤ ቤከል አኳ፥ 'ሾካ አለአ ካሥ ሰማ ቢሂንከሥ አራ፥ እለማምኸን ነጸገም መሃተሠማ፤
41007007	ገዴራለማም አጨካኼ በናኼ፥ ዳ ኤተ ቢትገከሥ እማም ኣሥ ማቶቋ አል ጸጋ።'
41007008	አኻ በኸበፀከሽ ማቶቋ አል ረባ፥ በኸዜከኽ መኢያ አል ጸጋ።"
41007009	ቤተጽ ያሱስ ቤከል ከማም፥ "ኤከምዜዉኸን መትገሣለኻ፥ በኸገምከሽ እንዶዋ ኤተ ከምኮዎኸኮቆ ማቶቋ አል ረባ።
41007010	ኤለአ ቤከል ሙሴ፥ 'ሂንሥ በበኡ ከእይኡ፤' ቤከል ኖጎ ጀንዳኳ 'ኒከኸሥ መሻ ከኤተ ከመገሻ ገንሠማ ነጸገ በበማ ከኤዬማ።'
41007011	አኻኳ፥ ኤከምከላ ጸጋ ሜተም ከበበማ ኤያሥ ኤያ ከኤዬማ፥ 'ዳ ኤተ ከምተጸርከሥ አር አም በደካ ቁርባና፥' መከላ ኤለኣኳ 'በደካ ደ መኻ ከረባ፥'
41007012	በኸከለካ አኽኳ በኸትገከሥ፥ ከምደካኼ አመተጸሥ በበማ ከኤዬማኼ።
41007013	ኤኤለአ ከመትገሣለኻ ኤተ በኻተገርኮቆ ከጸጋ፥ በኸከጤከሥ ማቶቋ አል ረባ። በኸመደካ ሾከ ዳ አለኣኳ በበኽ።"
41007014	ያሱስ ቤኦ እኽላኳ በበኽ ጸጋ ኮጎማ ቤከል ከማም፥ "አኻ ኬያኮዎኻ፥ ኣጦኽ ኪል ፄ ከገሻለም፥ ኣምባለኸሥኳ።
41007015	አዳ ኤተ በፐኬሥ ነእላ፥ በንዦጎከሥ ጸጋ፤ ዳ ኤተ በኩካ ኪል ጸጋ ከንዶ ጃጻኸን፥ አፈለከሸኼ መንዦገሥ ጸጋኼ። [
41007016	ነገሶቆ ኤተ በጨካ ፄማ።]"
41007017	ኖከ ቤበፀሽ ያሱስ በበኽ ጸጋኳ ቤኩ ከመፃ፥ ቤሎቆሥ ደ መሁል ቾጎማኳ አ ከፄ መኮሣ አለአ።
41007018	ቤከል ያሱስኳ ከማም፥ "አኻኳ ደ መበፅ ማምባለሠማኽ? አኸንገምኪልኼያኽ ዳ ኤተ በኩካ ኪል ጸጋ ከንዶ ጃጻ ኮዎማ፥ ኤከምበፃ መፈለሽ መንዦገሥ ጸጋ?
41007019	ዳ ኤተ በሰካ ጸጋ ኮዎማ በኩካ ከኺላ በተርካ ከጃጻ፥ አኩካኼ ከእል ጸጋኼ።" ኤለአ በትገከሥ ያሱስ ኤበደካ ደ መሳ ኮዎማ መዪዥሠማ።
41007020	ቤተጽ ያሱስኳ ቤከል፥ "አዳ ኤተ በፐኬሥ ኒል ጸጋ በንዦጎከሥ ጸጋ።
41007021	ገንሠ ገሳንዛ ኮዎማ በፐኬሥ ነእል ጸጋ፤ እማምኳ ጎሲያ፥ ገልኳ፥ መሾቆ ጸጋ፥
41007022	ጎርታ፥ መሲያሣ፥ ገንሠ እልኻ፥ መንጠኽ ጸጋ፥ መቴሽ ጸገጸጋ፥ ገንሠ እላ፥ መቴሥ ፄ ጸጋ፥ መሾጓ፥ መኤመሽ እልቋኳ።
41007023	ገንሠ ዳ አለአ ኮዎማ በፐኬሥ ነእላ በንዦጎከሥ ጸጋኳ።"
41007024	ያሱስ ቤፐሥ ነጓ ቤዽ ከኤባ ካል ጋንዲ ኤዬበ ጥሮስ። ቤኩ ከመፃ ሜተምኳ፥ ቤያኣጎ ኤከምኤማ አጸጋ ሜታ መኢያለማ ነጓ። ነደንኳ፥ ኤፈለሸንኼ መጻፀሣኼ።
41007025	ናሥ ኦካ ና ቤገሶቆ እገፋ ኤተ ቤዻቆ አገንሠ ሙሳ ደጎናለማ ፄ ያሱስ፤ ቤዌ አኳ፥ ቤፋት ነቾጎማ።
41007026	ቤገሽ እንገፋ አኳ ሰ ጸጋ አል ግሪክ፥ ቤኢሽ ነፊቄ ናል ሶሪያ፤ ቤሎቆሥ አኳ ያሱስ ኤከምፖቆ ገንሠ ሙሳ ነጸገ ዱማ።
41007027	ቤከከል ያሱስኳ ካ፥ "ነሲቆ ኢዳ ነሰስ እጋ፥ ኒኖቆ፤ ከምገሸላኼ አመቼሥ እገ ኢዳ መኸማ ከቆዋኼ።"
41007028	ቤኮሎቆ እገፋ አኳ ቤከል ከያሱስ፥ "ኤተም፥ በሰካ ቆዋ ደ በኢካ ነሸ ለገዳኳ፥ ገፐፐሽ እጋ ኤተ በሃንቀከኽ ኢዳ።"
41007029	ቤከከል ያሱስኳ ከገፋ፥ "ከፄ ባከለካ ኤለአ፥ ዉዋ ከመፃሉ፥ በፐከሠንዥገን ገንሠ ሙሳ ነጸገ ደጎናሉ።"
41007030	ኖከ ቤዳሽ እገፋ አኳ ከመፃለማ፥ ቤዸብ ዱማ ነመዥጋ ነንተላ፥ ቤገመሥ ኤቤፐሥ ገንሠ ሙሳኳ ነጸገማ።
41007031	ነለአ ነቸቻ ቤፐሥ ያሱስ እኽላኳ ነኤበ ጥሮስ፥ ቤተሪል ሲዶና፥ ቤዳሽ ከሰ ኤያይ ገሊላ ከንዶጎ ኤባ ኤተ ቢኦ "ኤዬባ አሤር።"
41007032	ቤሬቆ ጸጋ ኮጎማ መዣ ሜታ ኤተ ቤነቆ ፄማ ቤገል ጠጠማኳ፥ ቢሎቆሥ ኤከምጦሠን ኤለማ።
41007033	ቤፖቆ ያሱስኳ መዣ አ ኖጎ በበኽ ጸጋ ደ ቤኢ ነጓ፥ ቤኩቆ ቆሥሥ ኤለማ ኪል ፄ መዣ፥ ቤከደሥ ጠጠማ ከጋጠቆዋ።
41007034	ቤዪርጎ ከጎዛ፥ ቤሳንዞጎ ቤከል፥ "ኤፋታ፤" መጨገሰማኳ መከላ "ኣኮራስ!"
41007035	ናሥ ኦካ ና ቤያኮራስ ፄማ፥ ቤያጨጋይል ጠጠማ፥ ቤዪዣይል ሰማኳ።
41007036	ቤቶቆ ያሱስኳ ኤከምበፁዋ መገሹሥ ዳ አለአ ከጸጋ ሜተል፤ ኤቤቶቆን እማም ከበቦቆኳ፥ ቢከታቆ እማምኸን ከመገሸሠማ።
41007037	ጸጋ ኮዎማኳ ቢተምዝ ዝንዜን ቢከል፥ "አ በገሸለከሥ ዳ ኮዎማ፥ በጦካ ኤከምገሶቆ ደ በነካቆ ፄማ፥ ኤከመገሻ አደ በገለካ ጠጣኳ።"
41008001	ኖካ ናኳ፥ ኖከ ቤኮል ቤሙንፆቆ በበኽ ጸጋ ኮጎማ፥ ኤቢያንዢግ እማምኳ ዳ ኤተ ከምሱዋ፥ ቤኦ ያሱስ ደ መሁል ቾጎማ ቤከከል፥
41008002	"ከምሌኤርካይል ከጸጋ ከለአ፥ ከፄ ቢፀካቆ እል ኦካግ ኖጎም። ቢያንዢገካ ዳ ኤተ ከምሰሱዋኳ።
41008003	ከፄ በዎኬ ነማም ሜታ ሜታ ነመሃት እኔያ፥ ኤከምጦር ቾጎ እማም ከእል ኤዴበና ኮጎ መፃለማም፥ ከምሌኡዋ ነንዶዋ።"
41008004	ቤኮሎቆ አደ መሁል ቾጎማኳ ቢከከል፥ "ነጓብ ከምፈሉሽ መጻግ እጋ ነኸ እኔያ ኤተ ከምኖቆ ኤማንጀ ጸጋ አለአ?"
41008005	ቤሎቆሥ ያሱስኳ እማም ቤከል፥ "ፄ እጋ እንዘሥ በኸጨካ?" ቢከል እማምኳ፥ "ሥሠ በንድ።"
41008006	ቤጦ ያሱስኳ ኤከማኢሽ ጸጋ ነኔያ፤ ቤሮቆ ፄ እጋ ሥሠ በንድ አኳ፥ ቤከኽ መገ ላ ከረባ፥ ቤንፂቆ፥ ቤከንኽ ከደ መሁል ቾጎማ ኤከመንዘ ዋን ከጸጋ፤ ቢከንዘ እማምኳ።
41008007	ቢጭ ኤያሥ ኤያኳ ኢደ ዉ ዱፀን፤ ቤዴሮቆ ያሱስ ዉ አኳ፥ ቤገሸሥ ኤከመንኹካ ከጸጋ።
41008008	ቤሰስ ጸጋኳ ቢኖቋ፤ ቢሙንፆቆ ደ መሁል ቾጎማኳ ገፐፐሸማ ኤተ ቤያኤያሽኳ፥ ቢዪጮቆ ካከ ሥሠ በንድ፥ ቢሮቋ።
41008009	ገንዘ  ጸጋ አኳ ኤግቸማ አሤር እል ግቸማ ሜታ (4000)። ቤጦ ቾጎ ያሱስኳ እማም።
41008010	ነለአ ነቸቻ ቤቶኮሥ ለማዲያ ከደ መሁል ቾጎማ፥ ቢዾ ከጋንዲ ኤበ ዳልማኑታ።
41008011	ቢዾዌ ጸጋ አል ፋርስ ቢያጦሽ ማከለማ ከምያሱስ፤ ቢያኣጎ ኤከምጦዋ ዳ አል ገተምዛ፥ ኤከምትገከሥ ኤበኢካ አመዥጋ አል ረባ ነጸገማ።
41008012	ቤሳንዞጎ ያሱስኳ ከገፉጫለማ ቤከል፥ "ካሥ በካኣጎካ ማፖቋ አለአ ዳ አል ገተምዛ? ኸገሻ ከመገሸርሥ ካኻ፥ ከምትጉከሠኼ ዳ አል ገተምዛ ከማፖቋ አል እኽላ አለኣኼ።"
41008013	ቤበፀሽ እማም ነጓ፥ ቤኮል ቤቶኮሥ ለማዲያ፥ ቤከዽ ከጋንደር ኤያያ።
41008014	ኖከ ቢፈርሥ ከምዻ፥ ቤቴሽ አደ መሁል ቾጎማኳ መሮቆ እጋ። ቢጭ ኣሥ ፄ እጋ ሜተል ኒል ለማዲያ።
41008015	ቤገሽ ያሱስኳ ከማም ቤከል፥ "አዪርኸካ፥ ዜኸኽ ጸገኻ ነኣይ እገ ደ ፋርስ ካል ሄሮድስ።"
41008016	ቢከል እማም ኣሥ እልኸማም፥ "በከከለካ ኤለአ ከፄ በኳንዢገካ እጋ።"
41008017	ኖከ ቤያምባለሥ አኳ አለአ፥ ቤከል ከማም፥ "ካሤ በኸከሳንዘከሥ ኒልኻ ከፄ በኻንዢገካ እጋ? አኻምባለከሠንኼያኽ፥ አኸንገምኪለንኼያኽ? አተተሸካኽ እልኻኽ?
41008018	አኸጨካኼ ኸኻ ኤተ በኸከገምከሣኽ? አኸጨካኼ ፄኻ ኤተ በኸከገሰኮቋኽ? አኸሳንዘከሠኼያኽ፥
41008019	ኖከ ቤርንፂ ፄ እጋ ማቁስ ከጸጋ ከግቸማ አሤር እል ግቸማ ሜታ ኖቆማ ማቁስ (5000)፥ ኤቤያኽሙንፆቆ ገፐፐሸማ መዪጮቆ ካከ እንዘሥ?" ቢኮሎቆ እማምኳ ቢከል፥ "አሤር ኖቆማ እምበንድ።"
41008020	"ኖከ ቤርንፂ ፄ እጋ ሥሠ በንድ ከጸጋ ከግቸማ አሤር እል ግቸማ ሜታ (4000)፥ ኤቤያኽሙንፆቆ ገፐፐሸማ መዪጮቆ ካከ እንዘሥ?" ቢኮሎቆ እማምኳ ቢከል፥ "ሥሠ በንድ።"
41008021	ቤከከል ከማምኳ፥ "አኸንገምኪለንኼያኽ ከደኽላኽ?"
41008022	ቢዌ እማም ከቤተሳይዳ። ቤሬቆ ጸጋኳ ፐሻ ሜታ ኮጎ ያሱስ ቢሎቆሥ ኤከምደሠን አ።
41008023	ቤዻቆ ያሱስኳ ኤለ ፐሻ አ፥ ቤፖቆ ኒል ኤባ ከኸ እኔያ፥ ቤከደስ ኸ ፐሻ ከጋጠቆዋ፥ ቤጦሠን ኤለማ ቤከከል፥ "ኣገምከሥ ዳኽ?"
41008024	ቤዪርጎ ፐሻኳ ቤከል፥ "ኣዬ፥ በርገምከሥ ጸጋ፤ በርገምከሥ ዳ ኤተ በኢካ ኤጃ፥ ኤተ በንዸካ ኒልኸም።"
41008025	ቤያኮልሽ ያሱስኳ ቤጦሠን ኤለማ ነኸ መዣ ና፤ ቤገሞጎ መዣ አኳ ዝንዜን፤ ቤብድ መዣ አኳ፥ ቤዪር ዳ ኮዎማ ዝንዜን።
41008026	ቤጦ ቾጎ ያሱስ አ ከመፃለማ ቤከከል፥ "መኩኣኼ ኪል ኤባኼ።"
41008027	ነለአ ነቸቻ ቢፐሥ ያሱስ ከደ መሁል ቾጎማ ኪል ኤባ አል ጋንዲ ቄሳሪያ ፍልጶስ። ነንዶዋኳ ቤሎቆሥ ደ መሁል ቾጎማኳ ቤከል፥ "ዎዴ በከለካ አጸጋ ካራ?"
41008028	ቢከኮሎቆ እማምኳ ቢከከል፥ "ቢከለካ ሜታ ሜታ ኤተ መጩጾቆማ ዮሃንስ፥ ጀንዳኳ ኣሊያስ፥" " ጀንዳኳ ነደ መዪርጓ ሜታ።"
41008029	ቤሎቆሥ ያሱስኳ እማም ቤከል፥ "ዎዴ በኸከለካ አኽኳ ካራ?" ቤኮሎቆ ጴጥሮስኳ ቤከል፥ "አም መሲያ።"
41008030	ቤሉገሥ አኳ እማም፥ ኤከምበፁዋ መገሹሥ ከፄማ ከጸጋ ሜተል።
41008031	ያሱስ ቤያጦሽ መትገሥ በበኽ ዳ ከደ መሁል ቾጎማ፥ ቤከል፥ "ከምደካ ከዱ በናደማ በቦቆ ማኣንሠሣ ከመሠማ ኖጎ ደ እምፈጋ፥ ከጥስ መፀ ገዴራ አል ዶጎ ዪሁዳ እምበቦቆማ፥ ከደ መትገሥ ማቶቋ አል ሙሴኳ፥ ከምደካ ከመሻ፤ ነኦኪል ኦካግኳ ከምፈርሥ ነመሻ።"
41008032	ቤዪዥሥ ቤገሸሥ ያሱስ አለአ ከማም። ቤራቆኽ ጴጥሮስኸን አ ከትገነማ፥ ቤተሳኳ።
41008033	ቤያገለኽ ያሱስ ቤዪር ደ መሁል ቾጎማ፥ ቤሉገሥ ጴጥሮስኳ ቤከል፥ "ፐሥ አም ሴጠና አለአ፥ ዳሽ ነኸም! ባሳንዘከሥ አም ኤያሥ በሳንዘከሥ ጸጋ፥ ኣሳንዘከሠኼ ዳ ኤተ በኦከሽ አረባኼ።"
41008034	ያሱስ ቤኦ ኤማንጀ ጸጋ ከደ መሁል ቾጎማ ኮጎማ ቤከከል፥ "ኤተ ከማኣጓ መሁሌ ቾጎ አራ፥ ነበፀሽ ከፄ ጺማ፥ ነጹሬ ጋገድ ጃለማ ነሁሌ ቾጎ አራ።
41008035	ጸጋ ኤተ ከምኢያሥ ከመኢያለማ ኮዎማ፥ ከምቼያሥ መኢያለማ ነጸገማ። ጸጋ ኤተ ከምኻ ጺማ ከፄም፥ ከፄ ባቲከስ አ ሰ ማገ ላ አል ረባኳ፥ ከምኢያ።
41008036	ኤከምተጸከሥ አጸጋ ሜታ ደ መጫ ኤተ በኢካ ነኤባ ናል እኔያ ኮዎማ፥ ኤከምኸከሥ አረባኳ ነመኢያለማ፥ ኣሤ በናለማ?
41008037	አኢካንኼ በና ሜተል ኤተ ከምፈለሽ መኸማ ከምኮሎቆ መኢያለማኼ።
41008038	ነማፖቋ አል ደ ገንሣ ከደ በሽጠካ ረባ ነለአ፥ ኤተ ከምኮዎቆ አራ ከገሻለምኳ፥ ከምኮዎሮቆ አርኳ ኤተ በርደካ ዱ በናደማ አ ኖከ ከምዎሬ ከገሂን አል ባብ ከሰ መዪዥሥ ገትጋ አል ጎዛ።"
41009001	ያሱስኳ ቤከል ከማም፥ "ኸገሻ ከምከለራ ካኻ፥ ናኻ ደ በኢከቾጎ ነገአ፥ በኢካን ጸጋ ሜታ ሜታ ደ ከምበፃ መሻ በላ መገሙሠን ገፋሌ ረባ ኤከምዌ ከመዥጋ።"
41009002	ነኦኪል ማያ ነቸቻ ቤካኮርቾጎ ያሱስ ከምጴጥሮስ፥ ከያይቆብ ከዮሃንስኳ፥ ቤከቶኮ ኮቆ ዶላ ከመጎ ማ ከሜታ፤ ቢኢሽ ነጓ ከጺማም። ቤያንዣይል ጸገ ያሱስኳ ነኸማም።
41009003	ቤያንደኽ ኣለማኳ ቤፑ ዝንዜን፤ አኢካንኼ ጸጋ ነኤባ ናል እኔያ ኤተ በኦቸከኽ ኣ በፑከሥ ኤያኼ።
41009004	ቢካትጋሥ እምኣሊያስ ከሙሴ፥ ቢኢ ነመገሻ ከምያሱስ።
41009005	ቤከል ጴጥሮስኳ ከያሱስ፥ "ኤተ መትገሠማ፥ መኢያሎኳ ነገአ ገሸለማ፤ ካ ከምድልቆ ደቤያ ኦካግ፥ ሜተል ካም፥ ሜታ ከሙሴ፥ ሜተምኳ ከኣሊያስ።"
41009006	ከፄ ቢተምዝ ደ መሁል ቾጓኳ ዝንዜን፥ ኤገመንኼ ዳ ኤተ ቤገሸሣኼ።
41009007	ቤዌ ኩንዱኳ፥ ቤያጉንዶቆ እማም፤ ቤገሼ ሳኳ ከንዶ እል ኩንዱ ቤከል፥ "አለአ ዱዋለም ኤተ በርሄከሻ፥ ገሰኺልስ አ።"
41009008	ኤቤዪርጎ ደ መሁል ቾጎማ ናሥ ኦካ ና ከትገነማም፥ ቢገመሥ ኣሥ ያሱስ ከጺማ ኖጎማም፥ ኢገመሠንኼ ጸጋ ጀንዳ ሜተልኼ።
41009009	ኖከ ቢኢዬ እማም ነመብቴያ ኖቆ ዶላ፥ ቤጻንዶቆ ያሱስ እማም ኤከምበፁዋ መገሹሥ ዳ ኤተ ቢገምከሣ ከጸጋ ከሜተል ካሥ አል ኦከ ከመፈርሥ ዱ በናደማ ነመሻ።
41009010	እማምኳ ቢያ ገሳሥ ከማቶቋለማ፤ ነደንኳ፥ ቤፈር ማከለማ ኖጎማም ቢከል፥ "ኣሤ መፈርሣ ነመሻ?"
41009011	ቢሎቆሥ ደ መሁል ቾጓኳ ያሱስ ቢከል፥ "ካሤ ቢከከለካ ደ መትገሥ ማቶቋ አል ሙሴ፥ ኤተ ከምዳ አመዌያ ነገሲቋ ኣሊያሳ?"
41009012	ቤኮሎቆ ያሱስኳ ቤከል፥ " ኸገሻ፥ ከምሲዬቆ ኣሊያስ ከምዌ፥ ከመገሥ ዳ ኮዎማ። ነደንኳ፥ ካሤ በቆተካንዥገን ነመዪዥሥ ሎርጋ ከፄ ዱ በናደማ፥ ኤከምደካ አመሮቆ ማኣንሠሣ በበኽ ከመሠማኳ?
41009013	አራኳ ከመገሸርሥ ካኻ፥ በዎኬንዥገን ኣሊያስ፤ እማምኸን ቢደከንዥገን ነጸገማ ኤያሥ ቢሄከሻ፥ ኤያሥ በቆተካንዥገን ከፄማ ነሎርጋኳ።"
41009014	ኖከ ቢኮሌ እማም ኮጎ ደ መሁል ቾጎማ ጃጀንዳ፥ ቢገመሥ በበኽ ጸጋ ደ ቢያንዲቆ እማም ከደ መትገሥ ማቶቋ አል ሙሴ ሚከኢ ነማከለማ ከደ መሁል ቾጓ።
41009015	ኖከ ቤገመሥ አበበኽ ጸጋኳ ያሱስ፥ ቤተምዞቆ እለማም፥ ቢዱጎ ኮጎማ ቢከኽ ዳገ።
41009016	ቤሎቆሥ ያሱስኳ ደ መሁል ቾጎማ፥ "ናሤ በኻከለመካኽ ከማማ?"
41009017	ቤከኮሎቆ ነጸጋ ናኳ አመዣ ሜታ ቤከከል፥ "ኤተ መትገሠማ፥ በርርኬቆ ዱዋለም ካም፥ ኤተ በንድቀኮቆ አገንሠ ሙሳ።
41009018	ኖከ በፈርከሥ አገንሠ ሙሳ አ ነጸገማ፥ በፋተኮቆ ከኔያ፥ በቸካ ፑዋ ነሰማ፥ ባሰኪል ሰማ በንኼኤከሥ ጸገማኳ። በርሎቆከሥ ደ መሁል ቾገኡ ኤከምፑቆን ገንሠ ሙሳ አ፤ እማምኸን ኢፈለሸንኼ መፖቆማኼ።"
41009019	ቤኮሎቆ ያሱስኳ ከማም ቤከል፥ "አኻ ደ ማንዢግ መገሚላ አለአ፥ ካሥ አል ኦካብ ከምኢራ ኖጎኻ? ካሥ አል ኦካብኳ ከምቀመሮቆ ካኻኳ? ርኼቆና ዱዋ አ ከገአ።"
41009020	ቢሬቆ ጸጋኳ ዱዋ አ ኮጎ ያሱስ። ኖከ ቤገመሥ አገንሠ ሙሳ አኳ ያሱስ፥ ቤንኸቶቆ ዱዋ፥ ቤፋቶቆ፥ ቤጉል ነኔያ፥ ቤች ፑዋኳ ነሰማ።
41009021	ቤሎቆሥ ያሱስኳ በበማ ከዱዋ ካ ቤከል፥ "ካል ከማሥ በንጦካ አለአ?" ቤከል በበማኳ፥ "ናሥ ኦከ መሌኤኸማ።
41009022	በርካ ከመሸ ሥ ኦኪል በበኽኳ፥ በፋተኮቆ ከማንጃ በኣምብከሽ ከኣያኳ። ኤከምፈላኣሽ ዳ፥ ሌአይል ካይላ፥ ተጸሥ አይላኳ።"
41009023	ቤከከል ያሱስኳ፥ "ባከከለካ 'ኤከምፈላኣሻ።' ከጸጋ ደ በገምኪል ከረባ በካፈለካሽ ዳ ኮዎማ።"
41009024	ቤፈሮቆ ሰማ አበበማ ከዱዋ ካ ናሥ ኦካ ና ቤከል፥ "በርገምኪላ፥ ተጸሥ አራ ኤከምፈጋቆን መገሚላለም።"
41009025	ኖከ ቤገመሥ ያሱስ፥ ኤቤያምቤ በበኽ ጸጋ ኮጎማ፥ ቤሉገሥ ገንሠ ሙሳ አ ቤከከል፥ "አም ሙሳ ገድቃ መኖቆማ አለአ፥ ከመተሮቆ አም፥ ፐሥ ነጸገ ዱዋ ነለአ፥ መተጻኣኼ መኮላ ከጸገማኼ።"
41009026	ቤንኸቶቆ አገንሠ ሙሳኳ ዱዋ፥ ቤሉግ በቦቆ ቤፐሥ ነጸገማ። ከፄ ቤዥግ ዱዋኳ ኤዳ ቤሻ፥ ቤከል ኤማንጀ ጸጋኳ፥ "በሸከንዥገና።"
41009027	ያሱስኸን ቤዻቆ ኤለ ዱዋ አ፥ ቤፈሮቆ ከጎዛ፤ ቤፈርሥ ዱዋኳ።
41009028	ኖከ ቤኩ ያሱስ ከመፃ ነቸቻ፥ ቢሎቆሥ ደ መሁል ቾጎማኳ ከጺማም ቢከል፥ "ካሤ ቢልከሃለከሽ አይል መፖቆ ገንሠ ሙሳ አ?"
41009029	ቤከል ያሱስኳ ከማም፥ "ሾከ ገንሠ ሙሳ አለአ ኤከምበፃ መዳ ከገዴራ፥ ሜታ ኤለአ ካፈላሸኼ መፖቆማኼ።"
41009030	ያሱስ ከደ መሁል ቾጎማ ቢፐሥ ነጓ፥ ቢዽ ከንዶ ገሊላ፤ ኤያኣጎንኼ ኤከምገማ ጸጋ ሜታ ጎ በኢካ አኼ፥
41009031	ከፄ ቤኢ ነመትገሠማ ከደ መሁል ቾጎማ። ኤለአ ቤከል ከማም፥ "ከማተገሩቆ ዱ በናደማ ከምኹዋ ከኤለ ጸጋ፤ ከምሹቆ እማምኳ፥ ነኦኪል ኦካግኸን ከምፈርሥ ነመሻ።"
41009032	እማምኸን ኢያገሚለንኼ እገሻለማኼ፥ ቢጤ ከመሎቆሠማኳ።
41009033	ቢዳሽ ያሱስ ከደ መሁል ቾጎማኳ ከቅፍርናሆም። ኤቢኩ ከመፃ ነቸቻ፥ ቤሎቆሥ ያሱስ እማም ቤከል፥ "ኣሤ በኸገሸከሥ ነንዶዋ?"
41009034	ከፄ ቢገሸሥ ነንዶዋ፥ ኦዴ ኤበንተርኮቆ ነማም፥ ቢጦ ፄ ትል።
41009035	ቤኢሽ አኳ፥ ቤኦ ደ መሁል ቾጓ አሤር ኖቆማ እምበንድ አ፥ ቤከል ከማም፥ "ኤተ ከማኣጓ መዳ አል ገሲቋ ከምዳ ካ አመዳ ከኤተ ቸቻ ነኮዎማ፥ ኤተ ከምትጋ አኮዎማኳ።"
41009036	ቤኦ ዱዋ ሜታ ኮጎማ ቤሂእቆ ነጂለማ፥ ቤሃኮቆ ቤከከል ከማም፥
41009037	"ኤተ ከምሄሽ ከፄም ሾከ ዱዋ አለአ ሜታ፥ ከምሄሽ አራ፤ ኤተ ከምሄሽ አራኳ፥ ከምሄሽ ኤያሥ ኤያ ኤተ በትገኬ አራ፥ ከምሄሸኼ ኣሥ አራኼ።"
41009038	ቤከል ዮሃንስ ከያሱስ፥ "ኤተ መትገሠማ፥ ቢልገምከሥ ጸጋ ሜተም ኤበምፐኮቆ ገንሠ ሙሳ ከፄኡ፤ ቢልጻንደኮቆ አ፥ ከፄ በበፀካ አ መዳ ኮጎምላ።"
41009039	ቤከል ያሱስኸን፥ "መጻንደኸቆኼ! ጸጋ ኤተ በደካ ጋገሸል ዳ ከፄም፥ አፈለከሸኼ መገሽ ገንሠ ዳ ፈላ ነጸገምኼ።
41009040	ኤተ በበፀካ መንስ አኳ፥ አ ኮጎኳ።
41009041	ኸገሻ ከመገሸርሥ ካኻ፥ ጸጋ ኤተ ከምኻ ኣያ ዘላላ ሜታ ካኻ፥ ከፄ በኸደካ አኽ አል ክርስቶስ፥ ከማንዢጋኼ በናለማኼ።"
41009042	ቤተጽ ያሱስኳ ቤከል፥ "ነኢዳ ነኢዲደማ ነደ በገምኪል አራ ነለአ፥ ኤተ ከምሥቆ ነማም ሜተል ነንዶ ረባ፥ በከምገሸል ኤቢምፉንጭ በቦቆ ግሸ ገንሻ ነጺማ፥ ቢከምልገተሽ ኪል ትል ኣያ።
41009043	ካ፥ ኤከምሥቆ ኤሉ አም ነንዶ ረባ፥ ኣርሥ፤ ከምኩ ከምበንድ ኤሉ ከምቴያ ካል ግዢ ግዥ፥ ጎ በበፀካ መሻኽ ማንጃ፥ ከምገሸላ ካም አመኩ ካሥ ከኤሉ ሜተም ከመኢያ አል ግዢ ግዥ። [
41009044	አሸካኼ ነጓ እቻ ኤተ በሰካ ጸጋ፥ አሸካኸኼ ማንጃ ኤተ በቀካ ጸጋኼኳ።]
41009045	ኤከምሥቆ ቾገኡ አም ነንዶ ረባ፥ ኣርሥ። ከማኣምቧሻ ከምበንድ ቾገኡ ከምቴያ ካል ግዢ ግዥ፥ ከምገሸላ ካም አመኩ ካሥ ከቾገኡ ሜተም ከመኢያ አል ግዢ ግዥ። [
41009046	አሸካኼ ነጓ እቻ ኤተ በሰካ ጸጋ፥ አሸካኸኼ ማንጃ ኤተ በቀካ ጸጋኼኳ።]
41009047	ኤከምሥቆ ኸኡ አም ነንዶ ረባ፥ ኣምብሽ። ከማኣምቧሻ ከምበንድ ኸኡ ከምቴያ ካል ግዢ ግዥ፥ ከምገሸላ ካም አመኩ ካሥ ከኸኡ ሜተም ከመኢያ አል ግዢ ግዥ።
41009048	አሸካኼ ነጓ እቻ ኤተ በሰካ ጸጋ፥ አሸካኸኼ ማንጃ ኤተ በቀካ ጸጋኼኳ።
41009049	"[ኤያሥ በሜነከሥ አሰ ለማን ደ መኻ፥] ከምዪዥካሥ አጸጋ ኮዎማኳ ከማንጃ።
41009050	ሰ ገሸል ዳ፤ ኤከምበፀሽ መሜናለማኳ፥ ካሤ ከማኮለኸከሥ መሜነሠማ። ጨኻ ሰ ነጸገኻ፥ ኣኢኸካ ከመገማ።"
41010001	ያሱስ ቤፈርሥ ነጓ ቤዽ ከኤበ ዪሁዳ ከጋንደር ገቸ ዮርዳኖስ፤ ቤሙንፆቆ እኽላኳ በበኽ ጸጋ ኮጎማ። ቤትገሥ አኳ ከማም ኤያሥ ማገመኻለማ።
41010002	ቤዾዌ ደ ፋርስኳ ኮጎማ፥ ከመዻምብ አ ቢሎቆሥ ኤከማኻሥ ከጉንዛ አመሙችሽ እገፋለማ።
41010003	ቤኮሎቆ ያሱስኳ ቤከል ከማም፥ "ኣሤ በገሸከሥ ሙሴ ካኻ?"
41010004	ቢከል እማምኳ፥ "ሙሴ በኸከሥ በከለካ 'ነቆት ጉንዛ ሎርጋ አል ማምበፀሻ፥ ነከጦ ቾጎ።"'
41010005	ቤከል ያሱስኳ ከማም፥ "በከቆተከንዥገን ሙሴ ዳ አለአ በከኸከሥ ካኻ ከፄ መዥግ እላለኻ።
41010006	ነማጦሸማኳ፥ ኖከ ቤዘዜ ረባ ዳ ኮዎማ፥ 'ቤዘዜ ጉንዛ ከገፋ።'
41010007	በከለካ አመዪዥሥ ሎርጋ፥ 'ከፄ አለአ ከምበፀሽ ጉንዛ በበማ ከኤዬማ፥ [ከምዻቆሥ እገፋለማ]።
41010008	ከምዱዋ ከምበንደማም በጫ ሜታ።' ካ እማም ኣሥ በጫ ሜታ፥ ጸጋ እምበንደኼ።
41010009	ዳ ኤተ ባፉንጨከኽ አረባኳ፥ ማጹሽድልኼ ጸጋኼ።"
41010010	ኖከ ቢኢ ነመፃኳ፥ ቤኮል ደ መሁል ቾጎማኳ ቢሎቆሥ ከፄ እገሻ አለአ።
41010011	ቤኮሎቆ አኳ ቤከል ከማም፥ "ኤተ ከምሙችሽ እገፋለማ ከምሮቆ ጀንዳ፥ ከምዳ ጎርታ ከምሸከሥ እገፋለማ ከመደ ጎርታለማ።
41010012	ኤያሥ ኤያ እገፋ ኤተ ከምበፀሽ ጉንዘማ ከምሮቆ ጉንዛ ጀንዳኳ፥ ኤተ ጎርታ።"
41010013	ኤከመንዻቆሠን እማም ቤከሬቆ ጸጋ ኢዳ ኮጎማ። ቢሉገሥ አደ መሁል ቾጓኸን ጸጋ አ።
41010014	ኖከ ቤገመሥ ያሱስ አለአ፥ ቤያመሥ ከማም ቤከል፥ "መጻንደኸቆኼ፥ ኒዾዌ ኢዳ አ ኮጎም፤ ጸጋ ደ ከምኩ ከገፋሌ ረባ ሾከ አለአ።
41010015	ኸገሻ ከምከለራ ካኻ፥ ጸጋ ደ በበፀካ መሄሽ ረባ ኤያል ኢዳ፥ ከምኩንኼ ነገፋሌያለማኼ።"
41010016	ነለአ ነቸቻ ቤሃኮቆ ኢዳ አ፥ ቤጦሠን ኤለማ ነጸገማም፥ ቤገሣ።
41010017	ኖከ ቤፐሥ ያሱስ ከምዻ ነንዶዋ፥ ቤዱጌ መዣ ሜታ ቤያኩኩን ነታሰማ ቤሎቆሥ ቤከል፥ "ገሸል ኤተ መትገሠማ፥ ኤከምዸበራን መኢያ አል ግዢ ግዥ፥ ኣሤ በኢካ አመደማ ካራ?"
41010018	ቤከል ያሱስኳ፥ "ካሤ ባከከለካ አም ካራ ገሸለማ? ኣሥ ረባ ሜተል፥ አኢካንኼ ኤተ ገሸለካ ሜተልኼ።
41010019	ባገምካ ማቶቋ፤ በከለካ አኳ፥ 'መሻኣቆኼ፥ ማጎርታኣኼ፥ መሎኳኣኼ፥ መጦዋኣኼ ነጸገጸጋ ጎልጎዛ ከኸገሻኼ፥ ማጎዣኣሠኼ፥ ሂንሥ በበኡ ከእይኡኳ።"'
41010020	ቤኮሎቆ መዣ አኳ ቤከል፥ "በርዜከኸንዥገን ማቶቋ አለአ ኮዎማ ካል ኦከ ገሸላለም።"
41010021	ቤዪር ያሱስኳ፤ ከፄ ቤሄሽ አ፥ ቤከከል፥ "ባሸካዬኸን ካም ዳ ሜተል፤ ዻ፥ እኮዶቆ ዳ ኤተ ባጨካ ኮዎማ፥ ኸካ ከደ ዢጋ፤ ከምጫኣ በና ነጎዛኳ፤ ነለአ ነቸቻ፥ ዌ ሁሌ ቾጎ አራ።"
41010022	ኖከ ቤገሶቆ መዣ አኳ አለአ፥ ቤያይል ኸማ፥ ቤሳንዝ፥ ቤፐሥ ነጓ፥ ከፄ ቤጭ ደ መጫ በበኽ።
41010023	ቤዪር ያሱስ ደ መሁል ቾጎማኳ ቤከል፥ "ከደ መጨ ደ መጫ ኤያላሥ በከዥገካቆ መኩ ከገፋሌ ረባ።"
41010024	ቤሰሥ እገሻ አለአ እል ደ መሁል ቾጎማኳ። ቤያኮሊል ያሱስኳ ቤከል ከማም፥ "ኢዳለም፥ መኩ ከገፋሌ ረባ ዝንዜን በከዥገካቆ ከጸጋ።
41010025	ኤተ ለማና ሜታ ከምኩ ነገፋሌ ረባ፥ ከምፐፐላ ከካምበላ አማፐሣ ነጋምቦ ላብራ።"
41010026	ቢተምዝ እማምኳ ዝንዜን፥ ቢከል ኣሥ እልኸማም፥ "ኤከምዳ ኤለአ፥ ኦዴ ከምፈለሸና መብዳ?"
41010027	ቤዪር ያሱስ እማም ቤከከል፥ "አለአ ከማፈላሽ ካሥ ከረባ፥ ከማፈለካሸኼ ከጸጋኼ። ከረባ ከማፈለካሽ ዳ ኮዎማ።"
41010028	ነለአ ቤከል ጴጥሮስ ከያሱስ፥ "ገሶቆ፥ ቢልበፀከሽ ዳ ኮዎማ፥ ቢልሁልከቾጎ አም።"
41010029	ቤከል ያሱስኳ፥ "ኸገሻ ከመገሸርሥ ካኻ፥ ከፄ አራ፥ ከፄ ሰ ማገ ላ አል ረባኳ፥ ኤተ ከምበፀሽ መፃለማ ከኢዴበማ፥ ኢደ ዳጎን ኤበማ፥ ኤዬማ ከበበማ፥ ኢደማ ከቼለማኳ፥
41010030	ከምዸባ ነመኢያለማ ነለአ እል ግቸማ ማቁስ መፃ፥ ኢዴበማ፥ ኢደ ዳጎን ኤበማ፥ እምኤዬማ፥ ኢደማ ከቼኳ። ከምዸባ አለኣኳ መከኢ አማሙቾቋ፥ ነኤባ አል እኔያ ናል ኽኻኸን ከምዸባ መኢያ አል ግዢ ግዥ።
41010031	በበኽ ጸጋ ደ በደካ እኽላ ደ ገሲቋ ከምዱዋ ደ እን፥ ደ በደካ እኽላ ደ እንኳ ከምዱዋ ደ ገሲቋ።"
41010032	እማም ቢኢ ነንዶዋ ከመቶኳ ከዬሩሳሌም፥ ቤቼስ ያሱስኳ እንዶዋ ከማም። ቤሰሥ እል ደ መሁል ቾጎማ፥ ቢጤ ጸጋ ደ ቤሁል ቸቸ እማምኳ። ቤችዶቆ አያሱስኳ ደ መሁል ቾጎማ አሤር ኖቆማ እምበንድ፥ ቤያጦሽ መገሸሠማ ከማም ዳ ኤተ ከምዶጎ ነጸገማ።
41010033	ቤከል፥ "እኽላ ከምዾኳ ከዬሩሳሌም፤ ነጓ ከማተገሩቆ ዱ በናደማ ከምኹዋ ከኤለ እምጥስ መፀ ገዴራ አል ዶጎ ዪሁዳ ከምበቦቆማ ከደ መትገሥ ማቶቋ አል ሙሴኳ፤ ከምኹከሥ መሻ፥ ከማተገሩቆ ከጸጋ ደ በበፀካ መዳ አል ረባኳ።
41010034	ከማሲዩሥ አኳ፥ ከመንጠቁከሥ ከጋጠቆዋ፥ ከምኦቹዋ፥ ከምሹቆኳ። ነኦኪል ኦካግ ነቸቻኳ ከምፈርሥ ነመሻ።"
41010035	ኢደ ዘበዴዎስ እምያይቆብ ከዮዋንስ፥ ቢዌ ኮጎ ያሱስ ቢከል፤ "ኤተ መትገሠማ፥ ቢላኣጎካ ኤከምጦዋኣን ካይላ ዳ ኤተ ከምሎቊልከሥ አም።"
41010036	ቤከል አኳ ከማም፥ "ኣሤ በኻኣጎካ ኤከምደራ ካኻ?"
41010037	ቢከከል እማምኳ፥ "ጦ አይላ ኤከምኢልሽ ነገፋሌያሉ ሜታ ከኤላ ጉንዛሉ፥ ሜታኳ ከኤላ ረሉ።"
41010038	ቤከል ያሱስኳ ከማም፥ "አኸንገምኪልኼ ዳ ኤተ በኸሎቆካኼ! ከምፈለኸሻኽ መፈማ ነሸፐ ማኣንሠሣ ኤተ ከምፈራን አራኽ? ከምፈለኸሻኽ ማጩጻቋ ከማጩጾቋ አል ማኣንሠሣ ኤተ ከማጩጸራቆን አራ?"
41010039	ቢኮሎቆ እማምኳ ቢከከል፥ "ኣዬ ከምፈልለሽ።" ቤከከል ያሱስኳ ከማም፥ "ኸገሻ፥ ከምፈኻ ነሸፐ ማኣንሠሣ ኤተ ከምፈራን አር፥ ከማጩጸኻቆ ከማጩጾቋ አል ማኣንሠሣ ኤተ ከማጩጸራቆን አር።
41010040	ኤተ ከምኻ ጎ መኢሻ ከኤላ ጉንዛ ከኤላ ረለም አራኼ፤ ከምኸካ አረባኳ ጎ መኢሻ አለአ ከደ በከጦከሥ አ ነገሲቋ።"
41010041	ኖከ ቤገሶቆ ደ መሁል ቾጎማ አሤር አጃጀንዳ አለአ፥ ቢከቱ ከምያይቆብ ከዮሃንስ።
41010042	ቤኦ ያሱስኳ እማም ኮጎማ ቤከከል፥ "በኸገምካ ኤቢያንዡኮቆ አደ በዪርካ ከጥሳ ሾካለማም፥ ኤቢደካ እምበቦቆ ጸጋኳ ከመዥጋ ዳ ኤተ ቢያኣጎካ ነጸገ ጸጋለማም።
41010043	ኖጎኻኸን መደዳኼ ኤለአ፤ ናኻ ኤተ ከማኣጓ መዳ ከበቦቆማ፥ ነድ ኤተ በንትገካ አኮዎማ።
41010044	ኖጎኻ ኤተ ከማኣጓ መዳ አል ገሲቋ፥ ነድ ከኮዎማ ከዎደ።
41010045	አራ ዱ በናደማኳ በርዎኬ ኤከምደራ ከጸጋ፥ ኤከምኸርካ መኢያለም ከጋንዢል በበኽ ጸጋ፥ አርዎኬንኼ ከመጦ ጸጋ ኤከምዱዋ ካራኼ።"
41010046	ቢዌ እማምኳ ከዬርኮ። ኤቤፐሥ ያሱስ ከደ መሁል ቾጎማ ከኤማንጀ ጸጋኳ ነዬርኮ፥ ቤኢሽ ባርጢሜዎስ፥ ዱ ጢሜዎስ፥ ፐሻ ኤተ ገቆና ሜታ፥ ነሰ ኸ እንዶዋ።
41010047	ኖከ ቤገሶቆ አ፥ ኤተ በተርካ አ ኤበደካ ያሱስ፥ ቤሉግ ቤከል፥ "አም ያሱስ፥ ዱ ዳዊት፥ ሌአይል ካራ።"
41010048	ቤሉገሥ ኤማንጀ ጸጋ አ ኤከምጦ ፄ ትል፤ አኸን ቤከንታቆ ቤሉግ ቤከል፥ "ዱ ዳዊት፥ ሌአይል ካራ።"
41010049	ቤኢቾጎ ያሱስኳ ቤከል፥ "ኦኼና አ።" ቢኦ ጸጋኳ ፐሻ አ ቤከከል፥ "ዥግ፥ ፈርሥ፥ አ በኦካ አም።"
41010050	ቤያምብሽ ፐሻ አኳ ጅባለማ፥ ቤፈርሽ ቤዱጎ ኮጎ ያሱስ።
41010051	ቤሎቆሥ ያሱስኳ ቤከከል፥ "ኣሤ ባኣጎካ ኤከምደራ ካማ?" ቤከል መዣ ፐሻኳ፥ "ኤተ መትገሠማ፥ በራኣጎካ ኤከምኮራኣስ ኸም ካራ።"
41010052	ቤከል ያሱስኳ ካ፥ "ዻ! በብደኮቆንዥገን አመገሚላሉ አም።" ቤገሞጎ ፐሻ አኳ ናሥ ኦካ ና፥ ቤሁል ያሱስ ነንዶዋ።
41011001	ኖከ ቢያርቻቆ እማም ከዬሩሳሌም፥ ቢዳሽ ከቤትፋጌ ከቢታንያ ከሸ ዶላ ኤተ ቤፐካን ቆሻ፤ ቤትግ ያሱስኳ ነደ መሁል ቾጎማ ጸጋ እምበንድ፥
41011002	ቤከከል ከማም፥ "ዸኻ ኮጎ ኤባ ካል ታሰኻ፤ ኤያሥ ከምኩኻኳ፥ ከምዸበኾቆ ዱ ናኑዋ፥ ኤተ በበፀካ ጸጋ መቶኮሠን መፉንጨሸማ፤ ጨገኼስ፥ ርኼቆኳ!
41011003	ኤከምከላ ጸጋ ካኻ፥ 'ኣሥ በኸከደካ' ከለኸካ፥ 'አኤታ በኣጎካ፥ ከምኮሌቆ ፈላ።"'
41011004	ቢፐሥ እማምኳ፥ ቢዸቦቆ ዱ ናኑዋ መፉንጨሸማ ነግሰ መፃ ኮጎ ሰ እንዶዋ፤ ቢጨጌስ አኳ።
41011005	ቤከከል ነጸጋ ደ ቤኢቾጎ ነጓ አሜታ ሜታ፥ "ኤያላሥ ቤኸጨገስ ዱ ናኑዋ አለአ?"
41011006	ቢኮሎቆ ደ መሁል ቾጎማኳ ኤያሥ ቤገሸሥ ያሱስ ከማም፤ ቢበፀሽ ጸጋኳ እማም።
41011007	ቢሬቆ ዱ ናኑዋ አኳ ከያሱስ፥ ቢያምብኸን ኣለማም ነቸቸማ፥ ቤኢሸን አኳ።
41011008	ጸጋ በበኽኳ ቢያምብኽ ኣለማም ኒል እንዶዋ፤ ጃጀንዳኳ ቢንሾቆ ቌለ ፃንጃ ነቼ ቢያምብኽኳ።
41011009	ጸጋ ደ ቤቼስ እንዶዋ ከያሱስ ከደ ቤሁል ቸቻ ቢፈሮቆ ሰማም ቢከል፥ "ሆሳእና፥ ማሄሸማ ኤተ በዎኬ ከፄ ረባ፥
41011010	ማሄሸማ ገፋሌያ አል በፈጎኳ አል ዳዊት፥ ኤተ ከምዌያ፥ ሆሳእና ረባ አል ጎዛ።"
41011011	ቤዽ ያሱስኳ ከዬሩሳሌም ቤኩ ከመዪዥሥ መፀ ገዴራ አል ዶጎ ዪሁዳ፥ ቤዪር ዳ ኮዎማ። ኖከ ቤልም ኦካ፥ ቢፐሥ ከደ መሁል ቾጎማ ከአሤር ኖቆማ እምበንድ ከቢታንያ።
41011012	ኖከ ቢፐሥ እማም ነጀንደ ኦከማ ነቢታንያ፥ ቤሺል ያሱስ ኤዴበና።
41011013	ቤገመሥ አኳ ጸት ጅ ቦዋ ኤተ ቤጭ ፄማ። ቤዽ ከማኣጎ ኸማ ነጃ ና። ኖከ ቤዳሽ ያሱስ ኮጎ ጃ ካኳ፥ ቤዸቦቆ ኣሥ ፄማ። አንጅ ማኳ ኦከ ገረ ቦዋኼ።
41011014	ቤከል ያሱስኳ ከጅ ቦዋ ካ፥ "ካል ግዢ ግዥ መሱዳኼ አጸጋ ሜተል ኸማ ነጸገኡኼ፤" ቤገሶቆ ደ መሁል ቾጎማኳ።
41011015	ቢዌ እማምኳ ከዬሩሳሌም። ቤኩ ያሱስ ከመዪዥሥ መፀ ገዴራ አል ዶጎ ዪሁዳ ቤያጦሽ መፖቆ ደ መኮዶቆማ ከደ መኮደማ ነመዪዥሥ መፀ ገዴራ፤ ቤያገልብዶቆ ዳ አል ደ መንዠኽ ለማና፥ ከቱጎ ደ መኮዶቆ ደራሪያኳ።
41011016	ኤዠሰኼ ኤከምጹራ ጸጋ ዳ ከምተርካ ኒል ኸለ መዪዥሥ መፀ ገዴራኼ።
41011017	ቤትገሥ ያሱስኳ ከማም ቤከል፥ "አቆተካንኼያኽ ነሎርጋ ሳ ኤተ በከለካ፥ 'መፃለም ከሾካ ከኮዎማ ነድ ከመፀ ገዴራ።' አኻኸን በኸጦካ ከሆ ገልኳ።"
41011018	ኖከ ቢገሶቆ አመጥስ መፀ ገዴራ አል ዶጎ ዪሁዳ እምበቦቆማ ከደ መትገሥ ማቶቋ አል ሙሴ መከላ አለአ፥ ቢያኣጎ እንዶዋ ኤተ ከምሹቆን አ። ቢከጤካ ከአ፥ ከፄ ቤተምዞቆ እል ጸጋ ኮዎማ ነመትገሣለማ።
41011019	ኖከ ቤድ አሸጋዥጋ፥ ቤፐሥ ያሱስ ከደ መሁል ቾጎማ ነኤዬባ ና።
41011020	ኖከ ቢተር ነጀንደ ኸማቱቁማ ነገዳዱ፥ ቢገመሥ ኤቤኼኤ ጅ ቦዋ አ ነትማ።
41011021	ቤሳንዘሥ ጴጥሮስ ዳ ኤተ ቤዶጓ፥ ቤከል፥ "ኤተ መትገሠማ፥ ገመሥ ጅ ቦዋ ኤተ ባሆተካ፤ በኼኤከንዥገና።"
41011022	ቤኮሎቆ ያሱስኳ ቤከል፥ "ገመኺል ከረባ።
41011023	ኸገሻ ከመገሸርሥ ካኻ፥ በላ ማጤያ እለን፥ ኤተ ከምከላ ከዶላ ከለአ፥ 'ኣፈራቆ፥ ኣኣምቧሽ ኪል ትል ኣያ፥' ኤከምገሚል መዣ አኳ ኤከምዳ አዳ ኤተ በገሸከሣ፥ ከምደካ።
41011024	ካ ከመገሸርሥ ካኻ፥ ዳ ኤተ ከምዴረኻ ከምሎቆኻኳ፥ ገመኺል ኤዳ በኸርኮቆ አ፤ ኖካ ና ከማኻሽ ካኻ።
41011025	ኖከ ከምኢኸቾጎ ከገዴራ፥ በፀኸሽ ከጸጋ ከኤተ በሸከሥ ካኻ፤ ኖካ ና ከምበፀሽ አበበኻ አል ጎዛ መምፑቆማለኻ ካኻ። [
41011026	ኤከምበፀኻ አኽኸን ማምበፀሸማኳ፥ ከምበፀሸኼ አበበኻ አል ጎዛ ገንሣለኻ ካኻኼ።]"
41011027	ቢኮሌ እማምኳ ቢዌ ከዬሩሳሌም፤ መከኢ ያሱስ ነመንዻ ነመዪዥሥ መፀ ገዴራ አል ዶጎ ዪሁዳ፥ ቢዾዌ እምጥስ መፀ ገዴራ አል ዶጎ ዪሁዳ እምበቦቆማ ከደ መትገሥ ማቶቋ አል ሙሴ ከደ እምፈጋ ኮጎማ።
41011028	ቢሎቆሥ እማምኳ ቢከከል፥ "ከገፋሌያ ካል ኣሤ ባከደካ ዳ አለአ ኮዎማ? ኤከምዳኣን አለአ ኮዎማ፥ ኦዴ በኸኬ ገፋሌያ ካማ?"
41011029	ቤኮሎቆ ያሱስኳ ቤከል፥ "አራኳ ከምሎቆርከሥ አኻ ካሥ እገሻ ሜታ፤ ኮለኼቆ ካራ፥ ኖካ ና ከምከለራ አርኳ ካኻ፥ ከገፋሌያ ካል ኣሤ ኤበርደካ ዳ አለአ።
41011030	ከንዶ ጓብ ባኸካዬሽ ገፋሌ ማጩጾቋ ኤተ ቤጩጾቆ አዮሃንሳ? ኖጎ ረባኽ በላ ኖጎ ጸጋ? ኮለኼቆ ካራ!"
41011031	ቢሳንዘሥ እማምኳ ቢከል ኣሥ እልኸማም፥ "ኤመከሎኳ፥ 'ኖጎ ረባ' ከምከላ ካኳ፥ 'ካሤ በኸከበፀናኽ መገመኸኪላ?'
41011032	ከሎኳ 'ኖጎ ጸጋ ባኸካዬሻኽ?"' ነደንኳ፥ ቢከጤ ከጸጋ ከምከላ ኤለአ፥ ከፄ ቢገሚል በበኽ ጸጋ ኤበደካ ዮሃንስ ኤተ መዪርጓ።
41011033	ካ ቢከኮሎቆ ቢከል ከያሱስ፥ "ኢልገምካኼ ከንዶጎ ባኸካዬሻኼ።" ቤከል ያሱስኳ ከማም፥ "ከመገሸርሠኼ አርኳ ካኻ፥ ከገፋሌያ ካል ኣሤ ኤበርደካ ዳ አለአ።"
41012001	ያሱስ ቤያጦሽ እኽላኳ መገሸሠማ ከማም ከመኮሣ ቤከል ኤለአ፥ "ጸጋ ሜታ ቤኮኮ በበኽ ባጉዋ ነቼለማ፥ ቤከቸኮቆ ከኸለ ግሻ፥ ቤቆሽ ሆዋ ኤተ ከምቀንፅፁዋን ኸማ ኒለማ፥ ቤዶቆ ዳ ከደ መዜኸማኳ፤ ነለአ ነቸቻ ቤከኽ ከደ ገሌያ፥ ቤዸን ከኤባ ከሜታ።
41012002	ኖከ ቤኢንዝ ኸ ባጉዋኳ፥ ቤትግ ዎደ ሜታ ኤከምርኬቆን ነኸ ባጉዋ ለኮማለማ ኖጎ ደ ገሌያ።
41012003	ቤዻቆ ደ ገሌያኳ ዎደ አ፥ ቢኦች ቢጦ ቾጎ ከኤላና።
41012004	ቤትግ እኽላኳ ዎደ ጀንዳኳ ኮጎማም፤ ቢኦች እልቆ እማምኳ ዎደ አ፥ ቢዪፀቆኳ
41012005	ቤከትግ ኤተማ ዎደ ጀንዳኳ፤ እማም ቢሾቆ አኳ። ኤያሥ ኤያ ቢጦ ነጸገ በበኽ ጃጀንዳኳ፥ ቢኦች ሜታ ሜታ፥ ቢሸሾቆ ጃጀንዳኳ።
41012006	ከመርሸማኳ ቤጭ ኣሥ ጸጋ ሜታ፤ አኳ ዱማ ኤተ ቤሄሻ። ቤከትግ አኳ ነኮዎማ ነቸቻ፥ ቤከል፥ 'ከማጤዉከሽ ከዱዋለም።'
41012007	ቢከል ደ ገሌያኳ፥ 'አለአ ኤተ ከምኮላ ኤተ ባጉዋ፤ ዎኼ፥ ሾኮቆ፥ ከምቼኮሥ ደ መኮላለማኳ።'
41012008	ቢዻቆ ዱማ አኳ፥ ቢሾቆ ቢያምብሽ መሸማ ኒል ቼ ባጉዋ ከኸ እኔያ።
41012009	ኣሤ ከምዳና ኤተ ቼ ባጉዋ? ከምዌ፥ ከምሸሾቆ ደ ገሌያ፥ ከምኸካ ቼ ባጉዋ አኳ ከጸጋ ከጀንዳ።
41012010	አኸሎቆከሠንኼ ሰ መዪዥሥ ሎርጋ አለኣኽ? በከለካ አኳ፥ 'ግሻ ኤተ በ ከሥ አደ መዶቆ መፃ፥ አ በደካ ከዞዳ፥
41012011	አለአ መደዳ አል ረባ፥ ዳ አል ገተምዛ ኤተ በደካ ነኾኳኳ።"'
41012012	ከፄ ቢያምባለሥ እምበቦቆ ጸጋ አል ዶጎ ዪሁዳ፥ ኤበገሸካ ያሱስ መኮሣ አለአ ከፄማም፥ ቢያኣጎ መዻቆሽ አ፤ ከፄ ቢካጤሽ ከመፈገኽ ጸጋኳ፥ ቢበፀሽ አ ቢፐሣ።
41012013	ኤከምዻቁከሸን ያሱስ ከገሻለማ፥ ቢከትግ አመበቦቆ ጸጋ አኳ ነደ ፋርስ ነዶጎ ሄሮድስኳ ጸጋ ሜታ ሜታ ኮጎማ።
41012014	እማምኳ ቢዾዌ ቢከከል፥ "ኤተ መትገሠማ፥ ቢልገምካ ኤባደካ አም ኤተ መገሸሥ ኸማ፤ በላ መዪራኣን ኸ ጸጋ፥ ከኸገሻ ባትገከሥ እንዶ ረባ። አኸካሣኽ መኸ ፈቃ ከጥስ ዶጎ ሮማ በላ ኣኸካሠኼ? ኽልካኽ በላ መኽልካኼ?"
41012015	ያሱስኸን ቤያገሚል መንጠኻለማም ቤከል ከማም፥ "ኣሤ በኸከዻምበካ አራ? ርኼቆ ካራ ኸ ለማና ሜታ፥ ዪርዻ።"
41012016	እማምኳ ቢከሬቆ ሜታ፤ ቤከከል ያሱስኳ ከማም፥ "መኮሣ አለአ አል ዎዴያ? መቆት ዎዴኳ?" ቢኮሎቆ እማምኳ ቢከል፥ "አል ጥስ ዶጎ ሮማ።"
41012017	ቤከል ያሱስኳ ከማም፥ "ካ ኸኸካ አል ጥሳ ከጥሳ፥ አል ረባኳ ከረባ።" ቤሰሥ እለማምኳ።
41012018	ደ ሳዱቃ ደ ቤከል፥ "አኢካንኼ አመፈርሣ ነመሻ፥" ቢዌ ነማም ጸጋ ሜታ ሜታ ኮጎ ያሱስ ቢሎቆሥ አ፥
41012019	ቢከል፥ "ኤተ መትገሠማ፥ ቤከል ሙሴ ቤቆት ካይላ፥ 'ኤከምሻ አዱዌበ ጸጋ ሜታ በላ መፐኸን ዱዋ ኤከምበፀሽ እገፈማ፥ ነሮቆ መዣ አ እገፈ ዱዌበማ ነከጦኽ ሾካ ከዱዌበማ።'
41012020	ቤኢ ኢዴባ ሥሠ በንድ፤ መዣ ታጋ ቤሮቆ እገፋ ቤሽ፥ ኤጦኸንኼ ሾካኼ።
41012021	ቤሮቆ አጋሁል ቸቸማኳ እገፋ አ፤ ቤሽ አኳ፥ ኤጦኸንኼ ሾካኼ፤ አል እል ኦካግኳ ኤያሥ ኤያ።
41012022	ሥሠ በንዳለማም አ ኢጦኸንኼ ሾካኼ። ነኮዎማም ነቸቻ ቤሽ እገፋ አኳ።
41012023	ኖከ መፈርሣ ነመሻኳ፥ ኖከ ከምፈርሥ ደ በሸሸካኳ፥ ከዎዴ ከምደካን አ ነማም ና ከገፋ? ቢርኮቆንዥገን ሥሠ እምበንዳለማም እገፋ አ።"
41012024	ቤከል ያሱስኳ ከማም፥ "አኸምፑኮቆንኼያኽ ከፄ በኸኤምኪል መዪዥሥ ሎርጋ ከመዥጋ አል ረባኳ?
41012025	ኖከ ከምፈሩሥ ነመሻ፥ ከመሩቆኼ ከማሩቆኼኳ። ከምዱዋ ኤያል ሰ ገትገ ረባ ኒል ጎዛ።
41012026	አኸሎቆከሠንኼያኽ ነሎርጋ አል ሙሴ ኤከምፈርሥ አደ በሸሸካ? ቤከል አረባ ነፂን መበል ኽኻ ከሙሴ፥ 'አራ ረባ አል ኣብራሃም፥ ረባ አል እስያቅ፥ ረባ አል ያይቆብኳ።'
41012027	ካ አ ረባ አል ደ በኢካ፥ አል ደ በሸካኼ። በኸመፑቆኮንዥገን ዝንዜን።"
41012028	ነደ መትገሥ ማቶቋ አል ሙሴ ቤካጦዪል ፄ አጸጋ ሜታ ከማከለማለማም። ኖከ ቤያምባለሥ ኤቤኮሎቆ ያሱስ ገሸል እገሻ፥ ቢችድሽ ኮጎማ ቤሎቆሥ ቤከል፥ "ኣባማ ኤተ በሙቸኮቆ ነማገሸሣ ከማቶቋ ነኮዎማ?"
41012029	ቤኮሎቆ ያሱስኳ ቤከል፥ "ኤተ በሙቸኮቆ ነኮዎማ ኤተ በከለካ፥ 'ገሶቆ እስራኤል፥ ረባ ኤታሎኳ፥ ኣሥ አ ረባ።
41012030	ከምዳ ካም አመሄሽ ረባ ኤተኡ ከቆጽሠኡ ከኮዎማ፥ ከእሉ ከኮዎማ፥ ከገሳንዛሉ ከኮዎማ፥ ከመዥጋሉ ከኮዎማኳ።'
41012031	አል እል እምበንድኳ ኤተ በከለካ ኤለአ፥ 'ከምዳ ካም አመሄሽ ጸጋ ኤያሉ ኤያሥ እልቀኡ።' አኢካንኼ አማገሸሣ ሜተል ኤተ በሙቸኮቆ ነማም ነለኣኼ።"
41012032	ቤከከል ኤተ መትገሥ ማቶቋ አል ሙሴ አኳ፥ "ገሸለማ፥ ኤተ መትገሠማ፥ ባገሸከሥ ኸማ። ረባ ኣሥ አ፥ አኢካንኼ ና ጀንዳኼ።
41012033	አመሄሽ አ ከቆጽሣ ከኮዎማ፥ ከማምባለሠማ ከኮዎማ፥ ከመዥጋ ከኮዎማ፥ አመሄሽ ጸጋ ኤያሥ እልቋኳ፥ በንተርኮቆ ነለማን ደ መኻ ከደ መኻ ኤተ ቢኸካ ከረባ ጃጀንዳ ኮዎማ።"
41012034	ኖከ ቤገመሥ ያሱስ ኤቤኮሎቆ አ ከማምባለሠማ፥ ቤከከል፥ "አም ነገፋሌ ረባ መሃቶቆማኼ።" ነለአ ነቸቻ ኤኢንኼ ጸጋ ጀንዳ ኤተ ቤንዥጋይልኽ ከመተጽ መሎቆሥ አኼ።
41012035	ኖከ ቤትገሥ ያሱስ ነመዪዥሥ መፀ ገዴራ አል ዶጎ ዪሁዳ፥ ቤሎቆሥ ቤከል፥ "ኤያብ በፈለከሽ አደ መትገሥ ማቶቋ አል ሙሴ መከላ 'መሲያ ሾከ ዳዊታ?'
41012036	ቤከዪታቆ ዳዊት ከመዪዥሥ ገፉጫ ቤከል ኪልቆማ፥ 'ረባ ቤከል ከኤተም፥ ኢሽ ነጅ ኤለም ከኤላ ጉንዛ፥ ካሥ አል ኦከ ከምጦርሥ ብታሉ ኒል እንዝ ቾገኡ።'
41012037	ካ ኤበከለካ ዳዊት 'ኤተም፥' ኤያበማ ከምፈለከሸን አመሲያ መዳ ሾከ ዳዊታ?" ጸጋ በበኽኳ ቢገሶቆ እገሻለማ ከማገ ላ።
41012038	ቤከል ያሱስ ነመትገሠማ ናለማ፥ "ዜኸኽ ጸገኻ ነደ መትገሥ ማቶቋ አል ሙሴ፥ ደ በንዸካ ከሞገጎ ኣ፥ በሄከሽ ኤከምኹካ ዳገኳ ከማም ኒል ሱጋ።
41012039	ኒል መፀ ገዴራ ቢሄከሽ መኢሻ ነበቦቆ ቱጋ፥ ኒል ዴዋናኳ ነቱገ ገሂን።
41012040	እማም ደ በከርኮቆ ደ መጫ አል ጋፈ ዢጋ፤ ከመትገሥ ጸገማምኳ ቢጎከሥ ገዴራለማም ነኸ ጸጋ። ሾከ ጸጋ አለአ ከምኸከሥ አረባ መንሶቆ መኸሣ።"
41012041	ያሱስ ቤኢሽ ሜታቆ ቤካንዘ ል ከዳ ኤተ በጦከሠን ጸጋ ለማና አል መዪዥሥ መፀ ገዴራ አል ዶጎ ዪሁዳ። ቤገመሥ አኳ ኤቢጦሠን አበበኽ ጸጋ ለማና ኪል ዳ። ደ ተቃ በበኽኳ ቢጦሠን በቦቆ ለማና።
41012042	ቤዌ እገፈ ዢጋ ሜታ፥ ቤጦሠን ኢደ ኸ ለማና እምበንድ።
41012043	ቤኦ ያሱስ ደ መሁል ቾጎማኳ ቤከከል፥ "ኸገሻ ከመገሸርሥ ካኻ፥ በጦከሠን አእገፈ ዢጋ አለአ ነጸጋ ደ በጦከሠን ለማና ኮዎማ በቦቆ።
41012044	ከፄ ቢጦከሠን እማም ኮዎማም ነኤተ ባኤካሽ ነለማናለማም፥ አኸን መከኢ ዢጋ፥ በጦከሠን ዳ ኤተ በጨካ ኮዎማ፥ ዳ ኤተ በካኢኮቆ ኮዎማ።"
41013001	ኤያሥ ቤፐሥ ያሱስ ነመዪዥሥ መፀ ገዴራ ናል ዶጎ ዪሁዳ፥ ቤከከል ነደ መሁል ቾጎማ አሜታ ካ፥ "ኤተ መትገሠማ፥ ዪር አም ግሻ አለአ ከመንዳጎን መዶቆማ አለአ!"
41013002	ቤኮሎቆ ያሱስኳ ቤከከል ካ፥ "ኣዪርካ አም መዶቆ ዳ እምበቦቆማ አለኣኽ? ከማምብቆ ኮዎማኳ፥ ከማሻኸኼ ግሻ ሜተል ኖቆ ግሻኼ።"
41013003	ያሱስ ቤኢሽ ኖቆ ዶለ ቆሻ ቤካንዘ ል ከመዪዥሥ መፀ ገዴራ አል ዶጎ ዪሁዳ፤ ቢሎቆሥ እምጴጥሮስ፥ ከያይቆብ፥ ከዮሃንስ፥ ከኣንድራስ ከጺማም ያሱስ ቢከከል፤
41013004	"እገሼሠና ካይላ፥ ከማሥ ከምዳ ዳ አለአ? ኣሤ ማቲሣ ኤተ ከማምባልለከሥ ኤባርቸካዬቆ መርሸማኳ?"
41013005	ቤከል ያሱስኳ ከማም፥ "አዪርኸካ፥ ኤከምበፃ ጸጋ ሜተል መንጠኽ አኻ።
41013006	ከምዌ አበበኽ ጸጋ ከፄም ከምከሉዋ 'አራ ክርስቶስ፥' ከመንጡኽ በበኽ ጸጋኳ።
41013007	መተምዘኻኼ ኤከምገሰኾቆ ማሸማ ከገሸ ማሸማኳ! በኢካ አለኣኳ ከመዳ፥ ነደንኳ መደማ አለአ መርሸማኼ።
41013008	ሾካ ከምፈርሥ ከማሻ ከሾካ፥ ገፋሌያ ከገፋሌያኳ፤ ከምዳ አማንዙበሽ እኔያ ነኤባ ነሜታ ሜታ፥ ከምዳ ኤዴበናኳ፤ አለአ ማጦሽ ማኣንሠሣ፥ ኤያል ማጦሽ መቀ ዱዋ።
41013009	"አዪርኸካ አኽኳ፥ ከመሩቆ አኻ ከኸ ተምባ፥ ከምኦቹዋ አኻ ነመፀ ገሙንፃ አል ዶጎ ዪሁዳኳ፤ ከምሂኢዩቆ ከምተምብቆ አኻ ከፄም ነኸ እምጥሳ ከጅኤለ ጥሳኳ፤ አኻኳ ከምደኻ ኸገሻ ካራ።
41013010	ከምዳ ነመሲቆማ አማቲስ ሰ ማገ ላ አል ረባ ከሾካ ከኮዎማ።
41013011	ኖከ ከመሩቆ አኻ ከማተገሩቆ ከኸ ተምባ፥ መሳንዘኻኼ ነገሲቋ ከዳ ኤተ ከመገሸኸሣኼ። ኖከ ከምዌ ኦከማ አ፥ እገሸኻ ዳ ኤተ ከማኻዬሽ ካኻ፤ ኤተ ከመገሻ፥ አመዪዥሥ ገፉጫ፥ አኻኼ።
41013012	ከማተገሮቆ ዱዋ ዱዌበማ ከመሻ፥ በበማኳ ዱማ፤ ከማምብቱዋ ኢዳኳ ከዶጎ ኤበማ፥ ከማሹቆኳ።
41013013	ከፄም ከማቸከካኽ ጸጋ ኮዎማ ካኻ። ኤተ ከምቀሞቆ ማኣንሠሣኳ ካሥ አል መርሸማኸን፥ ከምኢያ።"
41013014	ያሱስ ቤከል፥ "ኤከምገመኸሥ ዳ ኤተ ከመንሥ እልኽ ጸጋ፥ ኤከምኢቾጎ ኤተ ከምዦገሥ ጎ መዪዥሠማ ኖጎ በበፀካ መኸከሥ ከአ -- ናገሚል ኤተ ከምሎቆሥ አለአ -- ኖካ ና ኒያምቤ ጸጋ አል ኤበ ዪሁዳ ኮቆ ዶላ።
41013015	ጸጋ ኤተ በኢካ ኖቆ መፃ፥ መብቴኼ መኩዳኼ ከመሮቆ ዳ ኒል መፃለማኼ።
41013016	ኤተ በኢካ ኒል ቼኳ፥ መኮለኸኼ ከን ከመሮቆ ኣለማኼ።
41013017	ኖካ ና እንዳዌ ከደ ገዘሞ ከደ መኾቆ ኩዋ ከኢዳ።
41013018	ዴረኻ ኤከምበፃ አለኣኳ መዳ ነመደማ።
41013019	ከምዳ አንጅ አ አንጅ ማኣንሠሣ፤ ኤደንኼ ሾከ አለአ ነማጦሽ ከኤተ ቤከዘዜ ረባ ኤበ እኔያ ካሥ ደኽላ፥ ከማኮሊልኼ መዳኼ።
41013020	በምበፀካ አረባ መጸለሥ አንጅ አ፥ በምፈለሸኼ ጸጋ ሜታ ኤለአ መኢያኼ። ከምጸለከሥ አ አንጅ አኳ ከፄ ጸጋ ደ በሽለከሥ አ።
41013021	መገመኺልኼ ኤከምከላ ጸጋ ሜተል ኖካ ና ካኻ፥ 'ዪርኻ፥ ክርስቶስ ነገአ በኢካ፥ ነገት በኢካኳ።'
41013022	ከምፈሩሥ ደ መከላ ከጎልጎዛ 'አራ ክርስቶስ' ከደ መዪርጓ ከጎልጎዛኳ። ከምትጉሥ ዳ አል ገተምዛ ከጋገሸል ዳ፥ ኤከምፈሉሻ ከመንጡከኽ ጸጋ ደ በሽለከሥ አረባ።
41013023	አዪርኸካ አኽኳ፤ በርሲኮቆ በረገሸከሠንዥገን ካኻ ዳ አለአ ኮዎማ።"
41013024	ቤተጽ ያሱስ ቤከል፥ "ነአንጅ ና፥ ነማኣንሠሣ ነቸቻ፥ ከምሻኽ ኦካ ከምዪዦጎኼ ጽጃኳ።
41013025	ከምሃ ቄ ቢዣ ነጎዛ ከኔያ፥ ከማንዙባሽ ዳ ኤተ በኸካ መዪዦጓ ነጎዛ ኮዎማ።
41013026	ነለአ ነቸቻ ከምገሙሥ ዱ በናደማ መከዌ ኒል ኩንዱ ከምበቦቆ መዥጋ ከገሂንኳ።
41013027	ከምትጋ አኳ ሰ ገትጋ አል ጎዛ ከጋንዘ ል እኔያ ከንዝኽ፥ ኤከማሙንፁቆ ጸጋ ደ በሽለከሥ አረባ ነኤበ እኔያ ነኮዎማ።"
41013028	ቤከል ያሱስኳ፥ "ነድ ጅ ቦዋ ከመኮሣ ካኻ። ኤበኩቀካቆ ቌለማ በቸካቆ ፄማኳ፥ በኸገምካ ኤባርቸካዬቆ ጅፈራ።
41013029	ኤያሥ ኤያኳ፥ ኖከ ከምገመኸሥ በደካ አለአ ኮዎማ፥ በኸገምካ አኽኳ ኤባርቸካዬቆ መዌ ዱ በናደማ።
41013030	ኸገሻ ከመገሸርሥ ካኻ፥ ከምተራኼ አማፖቋ አለአ ካሥ አል ኦከ ከምዳ አለአ ኮዎማኳ።
41013031	ከምተራ እኔያ ከጎዛኳ፤ እገሻለምኸን ከምተራኼ ሜተልኼ።"
41013032	"ኣሥ ባብ በገምካ ኦከማ አ ከአንጅ ማኳ፤ አገምካኼ አጸጋ ሜተል፥ አሰ ገትጋ ኒል ጎዛ፥ አዱማኳ።
41013033	ኣምበንኻሥ፥ መዥገኻኼ፥ ከፄ በኸኤምኪል ኖከ ከምዌ አንጅ ማ አ።
41013034	ከምዳ ኤጸጋ ኤተ በበፀከሽ መፃለማ በዸካ ከመሃት ኤባ፤ አ ቤካተገሮቆ ገፋሌያ ከዋደለማ፥ ቤከንኽ ከሜታ ሜታ ዳ ኤተ ከምዳ፥ ቤከገሸሥ ከኤተ መዜኽ ግሰ መፃ ኤከምዜኽ ዝንዜን።
41013035	ካ ኣምበንኻሥ፥ ከፄ በኸኤምኪል አንጅ ኤተ ከምዊዩን ኤተ መፃ፥ ኢገም ነሸጋዥጋ ፌት ኒል መጎኳ፥ ነመእሰ ጺ ሜታ፥ ነኸማቱቋኳ።
41013036	ኤከምዌ ታፕኸን፥ መዸቤቆዳኼ አኻ ነመዥጋ።
41013037	ዳ ኤተ ከመገሸርሥ አር ካኻ፥ ከመገሸርሥ ከጸጋ ከኮዎማኳ፥ ኣምበንኻሥ።"
41014001	ቤያፀዬኽ ዚፈ ፋዝጋ ካል መሰ ገቻንዳ ከኦካ ከምበንድ። እምጥስ መፀ ገዴራ አል ዶጎ ዪሁዳ እምበቦቆማ ከደ መትገሥ ማቶቋ አል ሙሴ ቢያኣጎ ከንዶ ሸ እኔያ እንዶዋ ኤተ ከምዻቁከሽ ያሱስ፥ ከምሹኮቆኳ።
41014002	ቢከልኳ፥ "ኤከምበፃን መፈራ አማጎማ ኖጎ ጸጋ፥ መደዳኼ ኖከ ዚፈኼ።"
41014003	ኖከ ቤኢሽ ያሱስ ከመስ ዳ ነቢታንያ ነመፀ ሲሞን ኤተ ቤምጸለቀሥ አገንሠ መዹማ፥ ቤዌ እገፋ ሜታ ቤሬቆ ዳኺ መደሣ ኤተ መዥግ በና ከሸፐማ። ዳኺያኳ ኤተ በበፀካ መንቻኽ፥ ቢገከሥ ነት ጅ ናርዶስ። ቤኮርስ አኳ ሸፐማ ቤተኽ ኒልቆ ያሱስ።
41014004	ቤንሣይል ኸ ጸጋ ደ ቤኢ ነጓ ሜታ ሜታ ቢከል፥ "ካሤ በከካሲካ ከዳኺያ ከለአ?
41014005	ቢምኮዶቆ ዳኺያ አለአ ከኸ ለማና ግቸማ አሤር ኖቆማ ማቁስ (300) ከምጻ በማፈላሽ መኸማ ከደ ዢጋ።" ቢመሥ እገፋ አ።
41014006	ቤከል ያሱስኳ፥ "በፀኸከሽ እገፋ አለአ! ካሤ በኸካፉንጨኮቋ? አ በደካ ዳ ገሸለማ ካራ።
41014007	ደ ዢጋ መዱጎክ ቢኢካ ኖጎኻ፥ ከምፈለኸሽ መደኸካ ገሸል ዳ ናሥ ኦከ ከማኣጎኻ፤ አራኸን አርኢካኼ መዱጎክ ኖጎኻኼ።
41014008	በደከንዥገን እገፋ አለአ ዳ ኤተ በፈለከሻ፤ በሲኮቆ በደከሥ ጸገምኳ ከመሃንዦቆማ።
41014009	ኸገሻ ከመገሸርሥ ካኻ፤ ነኤባ አል እኔያ ነኮዎማ ኖጎ ከማቲያስ ሰ ማገ ላ አል ረባ፥ ከመገሹዋ ዳ ኤተ በደካ እገፋ አለአ ከፂናለማ።"
41014010	ዪሁዳ አስቆርቱ፥ ነደ መሁል ቾጓ ነአሤር ኖቆማ እምበንድ ጸጋ ሜታ፥ ቤዽ ኮጎ እምጥስ መፀ ገዴራ አል ዶጎ ዪሁዳ እምበቦቆማ ኤከማተገሮቆ ያሱስ ከምኻን።
41014011	ኖከ ቢገሶቆ እማምኳ አለአ፥ ቢያገይል ቢከጦ ሳ ኤከምኹካን ለማና። ቤያኣጎ አኳ እንዶዋ ኤተ ከማገ ከሥ ከማተገሮቆን ያሱስ ከምኻን።
41014012	ነማጦሽ ኦከ ዚፈ ገቻንዳ፥ ኖከ ቢሸሸኮቆ ጸጋ ጃጀ ፋዝጋ፥ ቤሎቆሥ አደ መሁል ቾጎማ ያሱስ ቢከከል፥ "ኤከምሳኣን እገ ፋዝጋ፥ ነጓብ ባኣጎካ ኤከምዻ እገ ልሣ?"
41014013	ቤትግ አኳ ነደ መሁል ቾጎማ ጸጋ እምበንድ ቤከከል፥ "ዻ ኩኻ ኪል ኤዬባ፥ ከሞኸኽ ነጓ ከመዣ ሜታ፥ ኤተ ከምጹሬ ቁለ ኣያ፤ ሁለኸሽኳ።
41014014	ከመፃ ኤተ ከምኩ አመዣ አኳ፥ ከለኽ ከኤተ መፃ ካ፥ 'በከለካ ኤተ መትገሠማለምላ፥ ነጓብ መፀ ኮዶ ኤተ ከምሰራን እገ ፋዝጋ ከደ መሁል ቾጎማ?'
41014015	ከምትገሥ መዣ አኳ ኪልቆማ ካኻ ነመፃ ጎዛለማ ጎ በቢለማ ሜታ ኤተ በጨካ ጎ መዥጋ ጋገሸለማ፤ ነጓ እገ ኸሥ ካኳ።"
41014016	ቢፐሥ ደ መሁል ቾጎማኳ፥ ቢዽ ኪል ኤዬባ ቢዸብ ኤያሥ ቤገሸሥ ያሱስ ከማም፥ ቢገሥ እገ ፋዝጋኳ።
41014017	ኖከ ቤድ ሸጋዥጋኳ፥ ቢዌ እምያሱስ ከደ መሁል ቾጎማ አሤር ኖቆማ እምበንድ።
41014018	ኖከ ቢማኢሽ ከምሶጓ ቢሰስኳ፥ ቤከል ያሱስ፥ "ኸገሻ ከመገሸርሥ ካኻ፥ ናኻ ጸጋ ሜታ ነደ በኮሰካ ኮዎኳ በኢካን ጸጋ ሜታ ኤተ ከማተገሮቆ አራ ከምኻ።"
41014019	ቢሳንዝ እማምኳ፥ ቢከል ከማኺለማ ሜታ ሜታማለማም፥ "ካራኼ ባከለካ፥ አራኽ?"
41014020	ቤከል አኳ ከማም፥ "ናኻ ነአሤር ኖቆማ እምበንድ፥ ጸጋ ሜታ ኤተ በኳንዥኬል ነለገዳ ሜታ።
41014021	ከምሻ ዱ በናደማ ኤያሥ ቢቆት ነመዪዥሥ ሎርጋ፤ እንዳዌኸን ከመዣ ኤተ ከማተገሮቆ ዱ በናደማ ከምኻ። በከምገሸል ከመዣ ካ ኤቢምበፀካ መፖቁዌ።"
41014022	ሚከኢ እማም ነመስ ዳ፥ ቤሮቆ ያሱስ እጋ፥ ቤዴሮቆ ቤንፂቆ ቤንኽ ከማም ቤከከል፥ "ርኾቆ፥ አለአ ጸገም።"
41014023	ነለአ ነቸቻ ቤሮቆ ሸፓ፥ ቤከኽ መገ ላ ከረባ፥ ቤኽ ከደ መሁል ቾጓ፤ ቢፈፍ ኬያኮዎማምኳ ናሥ አ።
41014024	ቤከከል ከማም፥ "አለአ መሃለም፥ መሃ ማገሲላ፥ ኤተ ባርከካ ከኤማንጀ ጸጋ።
41014025	ኸገሻ ከመገሸርሥ ካኻ፥ ካሥ አል ኦከ ከምፈራ ነገፋሌ ረባ ኬ ባጉዋ አል ኽኻ፥ ከምተጸራኼ መፈማ ነኸ ባጉዋኼ ነለኣኼ።"
41014026	ኖከ ቢዬኤ ጌአ ማገ ላ ነቸቻ፥ ቢፐሥ ከዶለ ቆሻ።
41014027	ያሱስ ቤከል ከደ መሁል ቾጎማ፥ "ኬያኮዎኻ ከምበፀኸሽ መገሚል አራ፥ ከማምቤኻ። በቆተካንዥገን ነመዪዥሥ ሎርጋ፥ 'ከምኦቸራ ኤተ መሸላ፥ ከምዝላ ጃጃኳ።'
41014028	ኖከ ከማፈርዻቆ ነመሻ ነቸቻኸን፥ ከምተርዸኽ አኻ ከምዸራ ከገሊላ።"
41014029	ቤከል ጴጥሮስኳ ካ፥ "ኤከምበፃ ኮዎማ መገሚል አም ከማምቤዋንኳ፥ አራኸን ኤያኼ።"
41014030	ቤኮሎቆ ያሱስኳ ቤከል፥ "ኸገሻ ከምከለራ ካም፥ ነመጎኳ ነለአ በላ ማኮሊለን አመታ መእሰ ጺያ፥ ከምሽጣኣ አራ እል ኦካግ።"
41014031	ቤከል ጴጥሮስኳ ከመዥግ ሳ፥ "ኤከምኢያን መሻኳ፥ ከምሾኳ አኳ እምበንድ፥ ከምሽጠራኼ አም ሜተል ኤለኣኼ።" ቢከል ኮዎማምኳ ኤያሥ ኤያ።
41014032	እማም ቢዌ ከኔያ ኤተ ቢኦ ጌትሰማኔ፤ ቤከከል ያሱስኳ ከደ መሁል ቾጎማኳ፥ "ኖከ ከምኢራ አር ነገዴራ፥ ኢኸሽ ነገአ።"
41014033	ቤካኮርቾጎ ከምጴጥሮስ፥ ያይቆብ ከዮሃንስኳ። ቤያጦሽ መተምዛ ከመጤያኳ።
41014034	ቤከከል ከማም፥ "በሳንዘካ እለም ኤያሥ ዳ ቤርዽ ከምሸራ፤ ኢኸሽ አኽኳ ነገአ፥ ኣምበንኻሥኳ።"
41014035	ቤችድሽ ነጓ ዱፀን፥ ቤዝል ከኔያ ቤዴር፥ ኤበማፈላሻ ኤበምተርሥ አአንጅ ማኣንሠሣ።
41014036	ቤከል፥ "አም ባብ፥ ከማፈላሽ ዳ ኮዎማ ካም። ቼሥ ሸፐ ማኣንሠሣ አለአ ነጸገም፤ ነድ ከዳ ኤተ ባሄከሽ አም፥ ከዳ ኤተ በርሄከሽ አርኼ።"
41014037	ቤኮሌ ቤዸቦቆ እማም ሚከኢ ነመዥጋ፤ ቤከል ከጴጥሮስኳ፥ "ሲሞን፥ ኣዥገካማኽ? ኣፈለከሸንኼ ማምበናሣ ካሥ አንጅ ከሜታምኳኽ?
41014038	ኣምበንኻሥ፥ ዴረኻ ኤከምበፀኻን መኩ ከማዻምባ! ገፉጫ ኤተ መሻምባ፥ በጫኸን ኤተ ገማዋ።"
41014039	ቤፐሥ እኽላኳ፥ ቤያኮሊል ገዴራ ካሥ ሰማ አል ገሲቋ።
41014040	ቤኮሌ ቤዌ ቤዸቦቆ እማም ሚከኢ ነመዥጋ፥ ቤሂንቆ ኸማም። ኢገምኼ ዳ ኤተ ከምኮሉኮቋኼ።
41014041	ቤዌ ኪል ኦካግኳ ቤከከል ከማም፥ "አኽኢካኽ ከደኽላ ነመዥጋ ከማፉጫቋኽ? በትተካ፥ በደካዬሸንዥገን አንጅ ማ፤ እኽላ ከማተገሩቆ ዱ በናደማ ከምኹዋ ከኤለ ደ ገንሣ።
41014042	ፈርኸሥ ዾኳ። ዪርኻ፥ በዎከንዥገን መዣ ኤተ ከማተገሮቆ አራ ከምኻ።"
41014043	መከኢ ያሱስ ነመገሸሥ አለአ፥ ቤዌ ዪሁዳ፥ ነደ መሁል ቾጎማ አሤር ኖቆማ እምበንድ ሜታ። ቤካኮሬቾጎ ከበበኽ ጸጋ ደ ቢትጌ አመጥስ መፀ ገዴራ አል ዶጎ ዪሁዳ አመበቦቆማ ከደ መትገሥ ማቶቋ አል ሙሴ ከደ እምፈጋኳ፥ ደ ቤጹሬ ጃ ከቻጋ።
41014044	መዣ ኤተ ከማተገተሮቆ ያሱስ ከምኻ አ፥ ቢያገሳይል ከጸጋ ማቲሣ ሜታ ቤከልኳ፥ "መዣ ኤተ ከመንፅመራ አር፥ ኣሥ አ፤ ዻቆኸሽ፥ ርኾቆ ከመዜኸማ።"
41014045	ኖከ ቤዳሽ ዪሁዳኳ ከጓ ፥ ቤዽ ፈላ ኮጎ ያሱስ ቤከከል፥ "ኤተ መትገሠማ!" ቤንፅማኳ።
41014046	ቢዌ ጸጋኳ ቢዻቆሽ ያሱስ ከመዥግ ኤላ።
41014047	ነጸጋ ደ ቤኢቾጎ ነጓኳ፥ ቤቼኽ አመዣ ሜታ ቻጋ፥ ቤከኦች ዎደ ጥስ መፀ ገዴራ አል ዶጎ ዪሁዳ አል በቦቆማ፥ ቤካሮቆ ፄማ።
41014048	ቤከከል ያሱስኳ ከማም፥ "ኤያሥ ቢራቆከሽ ደ ገን፥ አኸከፐኬሥ ከቻጋ ከዘጎላ ከምዻቆሽ አራኽ?
41014049	ኖካ ኖካ በርኢኬ ኖጎኻ ነመዪዥሥ መፀ ገዴራ በርትገኬሣኳ፥ አኸዻቆሸንኼ አራኼ። ዳ ኤተ በከደካ አለአ እኽላኸን ኤከምትታቆን ሰ መዪዥሥ ሎርጋ።"
41014050	ቤበፀሽ ደ መሁል ቾጎማ ኮዎማኳ፥ ቢያምቤያ።
41014051	ገሸላ ሜታኳ ኤተ ቤያምብሥ ኣሥ ፄ ኣ ሜታ ቤሁል ያሱስ፤ ቢዻቆሽ ጸጋኳ አ።
41014052	አኸን ቤበፀሽ ኣለማ፥ ቤትሽ ከጸጋና፥ ቤዳሻ።
41014053	ነለአ ነቸቻ ቢሮቆ ያሱስ ከኸ ጥስ መፀ ገዴራ አል ዶጎ ዪሁዳ ከበቦቆማ፤ ቢሙንፆቆ ነጓኳ አመጥስ መፀ ገዴራ አል ዶጎ ዪሁዳ እምበቦቆማ ኮዎማ፥ ከደ እምፈጋ ከደ መትገሥ ማቶቋ አል ሙሴኳ።
41014054	ቤሃታሥ ጴጥሮስኸን ነጸገ ያሱስ ቤዉሁሎቆ ካሥ እል ኸለ በቦቆ ጥስ መፀ ገዴራ አል ዶጎ ዪሁዳ፤ ቤኢሽ ነጓ ኖጎ ደ መዜስ ኸላ፥ ቤኢ ነመዸሥ ማንጃ።
41014055	ቢያኣጎ አመጥስ መፀ ገዴራ እምበቦቆማ ከደ ተምባ ኮዎማ ሹደ እገሻ ኤተ ከምኹከሥ መሻ ከያሱስ። ኢጻገንኼ ሜተልኼኳ።
41014056	ቤድ አበበኽ ጸጋኳ ከጎልጎዛ ሹዳ ነጸገማ፤ ሹደ እገሻለምኸን ኤያዻቆሠንኼ።
41014057	ቢፈርሥ ሜታ ሜታኳ፥ ቢድ ከጎልጎዛ ሹዳ ነጸገማ፥ ቢከል፤
41014058	"ቢልገሰኮቆ ኤበከለካ፥ 'ከምፂሮቆ መዪዥሥ መፀ ገዴራ አለአ ኤተ በደኮቆ ኤለ ጸጋ፥ ከምደሮቆ ነኦኪል ኦካግ ጀንዳኳ ኤተ በበፀካ መዶቆ ኤለ ጸጋ።"'
41014059	ናሥ ነለኣኳ ኤያዻቆሠንኼ አሹደ እገሻለማምኼ።
41014060	ቤፈርሥ አበቦቆ ጥስ መፀ ገዴራ አል ዶጎ ዪሁዳ ቤኢቾጎ ኒል ተምባ፥ ቤሎቆሥ ያሱስ ቤከል፥ "ኣኮለኮቆኼያኽ ዳ ሜተል ነዳ ኤተ በከተምበኮቆ አጸጋ አለአ አማ?"
41014061	አኸን ቤኢሽ ትል፥ ኤኮሎቆንኼ እገሻ ሜተልኼ። ቤተጽ አበቦቆ ጥስ መፀ ገዴራ አል ዶጎ ዪሁዳ እኽላኳ ቤሎቆሥ ቤከል፥ "አም መሲያ፥ ኤተ በከኸካ ጸጋ መገ ላ ከረባ፥ አም ዱማኽ?"
41014062	ቤከል ያሱስኳ፥ "ኣዬ፥ አራ አ። ከምገመኸሥ ዱ በናደማ መከኢሽ ነኤላ ጉንዘ ረባ ኤተ መጨ መዥጋ፥ ኖከ ከምዌ ከኩንዱ ነጎዛ።"
41014063	ቤያሺል በቦቆ ጥስ መፀ ገዴራ አል ዶጎ ዪሁዳ ኣለማ ከገቱዋ ቤከል፥ "ካሤ ከማኣጎኮኳ እኽላ ሹዳ?
41014064	በኸገሰኮቆ አኽኳ ገ ያለማ። ኤያብ በኢካ ካኻ?" ቢከር እማም ኮዎማምኳ ቢከል፥ "ከምደካ መሻ።"
41014065	ቤያጦሽ ጸጋ ሜታ ሜታ መጠቀሠማ ከጋጠቆዋ፥ ቢፉንጭ እልኸማ፥ ቢኦች ቢከል፥ "ኦዴ በኦቸካ አማ? እገሸካይሌሠና ከመዪርጓሉ!" ደ መዜኸማኳ ቢሮቆ አ፥ ቢምፐሽ ኻ።
41014066	መከኢ ጴጥሮስ ኒል ኸላ፥ ቤዌ ነደ መደዳ አል ጥስ መፀ ገዴራ በቦቆማ ደጎና ሜታ።
41014067	ቤገመሥ መከኢ ጴጥሮስ ነመዸሥ ማንጃ ቤከከል፥ "ባኢኬ አምኳ ከመዣ አል ናዘሬት አ፥ ከያሱስ።"
41014068	ቤሽጥ አኳ ቤከል፥ "አርገምካኼ ዳ ኤተ ባከለካ አም፥ አራገምኪልኼኳ።" ቤፐሥ ከግሰ መፃ [ቤእስ ጺ መታኳ]።
41014069	ኖከ ቤገመሥ አደጎና አ ነጓ፥ ቤተጽ ቤከል ከደ በኢከቾጎ ኖጎማ፥ "መዣ አለአ ነማም ጸጋ ሜታ።"
41014070	ቤሽጥ አ እኽላኳ። ነኦኪል ዱፀን ነቸቻ ቤከል ጸጋ ደ ቤኢቾጎ ነጓ ከጴጥሮስ፥ "ኸማ፥ ከፄ ባዎኬ አምኳ ነገሊላ፥ አም ነማም ጸጋ ሜታ።"
41014071	አኸን ቤያጦሽ ማሆተሣ ቤዠገት ቤከል፥ "አርገምካኼ መዣ ኤተ በኸከለካ አኽ አለኣኼ።"
41014072	ናሥ ኦካ ና ቤእስ ጺ መታ እል እምበንድ። ቤሳንዘሥ ጴጥሮስኳ እገሻ ኤተ ቤከከል ያሱስ፥ "በላ ማኮሊለን አመታ መእሰ ጺያ፥ ከምሽጣኣ አራ እል ኦካግ።" ቤከሸስ አኳ ከመእሳ።
41015001	ነኸማቱቋ ካል ገዳዱ ቢሙንፆቆ አመጥስ መፀ ገዴራ አል ዶጎ ዪሁዳ እምበቦቆማ፥ ከደ እምፈጋ፥ ከደ መትገሥ ማቶቋ አል ሙሴ፥ ከደ ተምባ ኮዎማ ቢሪል እገሻ ነጸገ ያሱስ። ነለአ ነቸቻ ቢጦ ኤከምፉንጩዋ አ፥ ቢሮቆ ቢካተገሮቆ ከጵላጦስ።
41015002	ቤሎቆሥ ጵላጦስኳ ቤከከል፥ "አማኽ ጥስ ዶጎ ዪሁዳ?" ቤከኮሎቆ ያሱስኳ ቤከከል፥ "ኤያሥ ባከለካ አም።"
41015003	እምጥስ መፀ ገዴራ አል ዶጎ ዪሁዳ እምበቦቆማ ቢከተምቦቆ አ ከበበኽ ዳ።
41015004	ቤተጽ ጵላጦስኳ ቤሎቆሥ ቤከል፥ "ኣኮለኮቆኼያኽ? ገሶቆ ኤቢከተምበኮቆ አም ከበበኽ ዳ።"
41015005	ያሱስኸን ኤኮሎቆንኼ ነለአ እገሻ ሜተልኼ፥ ቤሰሥ እል ጵላጦስኳ።
41015006	ነግዣ ነግዣ ከዚፈ ፋዝጋ ቤዠስ ጵላጦስ ነደ ቢፉንጨካ ጸጋ ሜተል።
41015007	ነደ ቤደንዝ ማንጃ፥ ቤሾቆ ጸጋ ነማንዠቃ፥ ቤኢን ጸጋ ኤተ ቢኦ ባርባ ነመፀ ማፉንጫ ከማም።
41015008	ቤያጦሽ አበበኽ ጸጋ መዾዋ ኮጎ ጵላጦስ፥ ቢሎቆሥ ኤከምጦዋ ከማም ኤያሥ ማገመኻለማ።
41015009	ቤኮሎቆ ጵላጦስ ከማም ቤከል፥ "አኻኣጎካኽ ኤከምዠርስ ጥስ ዶጎ ዪሁዳ ካኻኽ?"
41015010	ቤያገሚለንዥገን አኳ፥ ኤቢያተገሮቆ እምጥስ መፀ ገዴራ እምበቦቆማ ያሱስ ከገንሠ እላ።
41015011	እምጥስ መፀ ገዴራ እምበቦቆማኳ ቢከደሽ ጸጋ፥ ኤከምከሉዋ ኤከምዡከስ ባርባ ከማም።
41015012	ቤገሽ ጵላጦስ እኽላኳ ከማም ቤሎቆሥ ቤከል፥ "ኤያብ ከምጦራን አር ኤተ በኸከለካ አኽ ጥስ ዶጎ ዪሁዳኳ?"
41015013	ቢሉግ እማምኳ ቢከል፥ "ቱ ነጋገድ ጃ።"
41015014	ቤሎቆሥ ጵላጦስኳ እማም ቤከል "ኣሤ በሸከሣ?" ቢከታቆ እማምኳ ቢሉግ ቢከል፥ "ቱ ነጋገድ ጃ!"
41015015	ጵላጦስኸን ቤያኣጎ ማገ ል በበኽ ጸጋ አ፥ ቤዠስ ባርባ ከማም፥ ቤያተገሮቆ ያሱስ ቤጦ ኤከምኦቹዋ ከምቱዋ ነጋገድ ጃኳ።
41015016	ለጋዪዳኳ ቢሮቆ ያሱስ ኪል ኸለ መፀ ገፋሌያ፥ ኤተ ቢኦ ፄማ ፕራይቶሪዮን፥ ቢሙንፄቆ ለጋዪዳ ደ ቤኢ ነጓ ኮዎማኳ።
41015017	ቢከኢሰሥ ያሱስ ከምዌኽ ኣ ካል ዶጎ ጥሳ፥ ቢገተኽ ቌለ ኽኻኳ ቢከእስ እልቋ።
41015018	ቢያጦሽ መከኽ ዳገ ቢካሲስ ቢከል፥ "ጥስ ዶጎ ዪሁዳ፥ ነድ ዳገ ካም።"
41015019	ቢከኦች እልቆማ ከንታ፥ ቢከንጠቀሥ ከጋጠቆዋ፥ ቢያኩኩን ቢከንዝሎቆኳ።
41015020	ኖከ ቢካሲስ ነቸቻኳ፥ ቢትሾቆ መዌኽ ኣ አ ነጸገማ፥ ቢከኢሰሥ ከኣለማ፥ ቢፖቆ ከጃጻ ከመቱማ ነጋገድ ጃ።
41015021	ቢኽ ከጸጋ ከሜታ ኤተ ቤዊዩ ኒል ቼ፤ አኳ ጸጋ አል ኤበ ቀሬና፥ ኤተ ቢኦ ፄማ ሲሞን፥ በበማ እስከንድር ከሩፎስ። ቢተገኽ አኳ ኤከምጹራን ጋገድ ጃ ኤተ ከምቱዋን ያሱስ።
41015022	ቢሮቆ ያሱስ ከኔያ ኤተ ቢኦ ፄማ "ጎልጎታ፤" መከላ ኤያኳ "ጎ ዦኮ እልቋ።"
41015023	ቢከኽ ኬያ ኤተ ቢከንቸኽ ከማንጨ ዳ፤ አኸን ኤፈንኼ።
41015024	ነለአ ነቸቻ ቢቱ ነጋገድ ጃ፥ ቢዋጨሥ ኣለማ፥ ቢፐር ጃ ኤከምሮቆ ዎዴ ኣባ።
41015025	ኖከ ቤድ አንጅ ኦካግኳ፥ ቢቱ አ ነጋገድ ጃ።
41015026	ቤኢን ዳ ኤተ ቢቆተን መሸ ሠማለማ ኤተ ቤከል፥ "አለአ ጥስ ዶጎ ዪሁዳ።"
41015027	ቢቱ ከአ ደ ገን እምበንድ፥ ሜታ ከኤላ ጉንዛለማ፥ ሜታኳ ከኤላ ረለማ። [
41015028	በትተከንዥገን ሳ ኤተ ቢቆተካ ነመዪዥሥ ሎርጋ ኤተ በከለካ፥ "ቢዪርካ አ ነደ መሸ ሠማ ኤሜተም"]።
41015029	ቤከዝቆ አጸጋ ደ ቤያትሽ ከንዶ ጓ እልቆማም፥ ቢ ቢከከል፥ "ፑ፥ አም ኤተ መፂቆ መዪዥሥ መፀ ገዴራ፥ ኤተ መዶቆማ ነኦኪል ኦካግኳ፥
41015030	ብዶቆሥ አም እልቀኡ፥ ብቴ ነጋገድ ጃ ና ።"
41015031	ቤያሲሥ ኤያሥ ኤያ አመጥስ መፀ ገዴራ አል ዶጎ ዪሁዳ እምበቦቆማ ከደ መትገሥ ማቶቋ አል ሙሴ ቢያከል ኣሥ እልኸማም፥ "በብደኮቆንዥገን ጸጋ ጃጀንዳ፥ ነብዶቆና እኽላ እልቆማ።
41015032	ኤተ በከለካ ከጸገማ መሲያ፥ ጥሳ አል እስራኤል አ፥ ነብቴ ነጋገድ ጃ፤ ገመኮሥ ከምገምኮኲለንኳ።" ኤያሥ ኤያ ቤ አደ ቢቱካ ከአኳ አ።
41015033	ኖከ ቤድ አንጅ ማያ፥ ቤድ መጓ ነኤበ እኔያ ነኮዎማ ካሥ አንጅ ሰናኮኳ።
41015034	ቤሉግ ያሱስ ነአንጅ ሰናኮኳ ከበቦቆ ሳ ቤከል፥ "ኤሎኢ፥ ኤሎኢ፥ ለማ ሰባቃታኒ፤" መከላ ኤለኣኳ፥ "ረባለም፥ ረባለም፥ ኣሤ ባከበፀከሽ አራ?"
41015035	ቤገሶቆ ጸጋ ደ ቤኢቾጎ ነጓ ሜታ ሜታ ቢከል፥ "ገሰኾቆ፥ ኣሊያስ በኦካ።"
41015036	ቤዱጎ መዣ ሜታ፥ ቤዪጮቆ መጸሽ ኬያ ነማንጨጨ፥ ቤጦ ነዘጎላ ቤከኸሽ ኤከምፋን ያሱስ፤ ቤከልኳ፥ "በፀሽ ዪርኮሸና፥ ኤከምዌ ኣሊያስ ከምብቴቆ አ።"
41015037	ያሱስኸን ቤሉግ ሜታቆ ከበቦቆ ሳ፥ ቤሱማ።
41015038	ቤያቱ ማጉንደኽ እል መዪዥሥ መፀ ገዴራ ከምበንድ ነምጻ ካሥ ገቻ።
41015039	ኖከ ቤገመሥ ጥስ ለጋዪዳ አል ግቸማ ማቁስ፥ ኤተ ቤኢቾጎ ኮጎ እልኽ ያሱስ፥ ኤቤሱም አኳ ኤኤለአ፥ ቤከል፥ "ኸገሻ፥ ጸጋ አለአ ዱ ረባ።"
41015040	ቤኢቾጎ ጋፋ ሜታ ሜታ ጸት ቤዪርሻ፤ ነማም ነለአ ማሪያም አል መግደላ፥ ከማሪያም ኤዬማ ከምያይቆብ አል ዱ ገናሠማ ከዱዌበማ ከዮሴስ፥ ኤያሥ ኤያ ሶሎሜኳ።
41015041	እማም አለአ ደ ቤሁሌ ያሱስ ቤከድ ዳ፥ ኖከ ቤኢዬ አ ነገሊላ፤ ቤኢ ኤያሥ ኤያ ነጓ ኳ በበኽ ጋፋ፥ ደ ቢቶኮ ከአ ከዬሩሳሌም።
41015042	አጅ ማ ኦከ መገሥ ጸጋ ከኦከ ዱ ሙሳ፤ ኖከ ቤድ ሸጋዥጋኳ፥
41015043	ቤዌ ዮሴፍ፥ ጸጋ አል አርማቲያ፥ ነደ ተምባ ሜታ፥ መዣ መሂንማኳ፥ ኤተ ቤዜኽ ከማጦዪላ መዌ ገፋሌ ረባ። አ ቤኩ ኮጎ ጵላጦስ ከመንዥግ እልኻ፥ ቤቆን መሸ ያሱስ።
41015044	ቤሰሥ እል ጵላጦስኳ ኤቤሽ ፈላ፥ ቤኦ ጥስ ለጋዪዳ ግቸማ ማቁስ ቤሎቆሥ ቤከል፥ "አፀካቆናኽ ካል ኦከ በሸካ?"
41015045	ኖከ ቤያምባለሥ ጵላጦስኳ ኖጎ ጥስ ለጋዪዳ ግቸማ ማቁስኳ፥ ቤከበፀሽ መሸማ ከዮሴፍ።
41015046	ቤኮድ ዮሴፍኳ ኣ ኽኻ፥ ቤብቴቆ መሸ ያሱስ ነጋገድ ጃ፥ ቤከገት ከኣ ከአ፥ ቤከጦሥ ኒል ሆዋ ኤተ ቢጡቊል ነታንተርሳ። ቤያለሉሽ በቦቆ ግሻ ቤከሃንስ ሰ ሆ ታንተርሳኳ።
41015047	ማሪያም አል መግደላ፥ ከማሪያም ኤዬማ ከዮሴስኳ፥ ቢገመሥ ኖጎ ቢጦሥ መሸ ያሱስ።
41016001	ኖከ ቤተር ኦከ ዱ ሙሳ፥ ቢኮዴ ማሪያም አል መግደላ፥ ከማሪያም ኤዬማ ከያይቆብ፥ ከሶሎሜኳ መኺሥ ቆሻ፥ ኤከምዹካ ዻ ዱከሠን መሻለማ።
41016002	ኖከ ኤሙሳ ነኸማቱቋ ካል ገዳዱ ኖከ ቤፔ ኦካ፥ ቢዽ ኮጎ ሆ መሻ።
41016003	ቢያከል እማምኳ ኣሥ እልኸማም፥ "ኦዴ ከምልገተሽ ግሻ አ ካኳ ነሰ ሆ ታንተርሳ ና?"
41016004	ኖከ ቢዪር እማምኳ፥ ቢገመሥ ኤቤያገላይል ግሻ አ ነሰ ሆ ታንተርሳ፤ ግሻ አኳ በቦቆማ።
41016005	ቢኩ እማምኳ ኪል ሆ ታንተርሳ፥ ቢገመሥ ገሸላ ሜታ ኤተ ቤያምብሥ እምፑ ኣ መከኢሽ ኒል ሆዋ ከንዶ ኤላ ጉንዛ፤ ቢተምዝ እማምኳ ዝንዜን።
41016006	ቤከል አኸን ከማም፥ "መተምዘኻኼ! በርገምካ ኤበኻኣጎካ አኽ ያሱስ ጸጋ አል ናዘሬት፥ ኤተ ቢቱካ ነጋገድ ጃ። አኢካንኼ ነገአ፥ ባፈርካቆንዥገና፤ ዪርኻ ኖጎ ቢጦከሥ መሻለማ።
41016007	እኽላኳ ዸኻ፥ ዻ እገሸኸሥ ከደ መሁል ቾጎማ ከጴጥሮስ፤ 'አ ከምሲቆ ካኻ ከምዻ ከገሊላ፤ ከምዻ ገመኸሥ ነጓ ኤያሥ ቤገሸሥ አ ካኻ።"'
41016008	ቢፐሥ እማምኳ ከኸ እኔያ ቢዱጎ ነሸ ቆ ዳ መሻ፤ ቢያሰሲያሥ ቢተምዝ ዝንዜንኳ፤ ከፄ ቢጤያኳ፥ እገሸሠንኼ ዳ ሜታ ከጸጋ ሜተልኼ። [
41016009	ኖከ ቤፈርሥ ያሱስ ነመሻ ነኤሙሳ ነኸማቱቋ ካል ገዳዱ፥ ቤካገማሥ ነገሲቋ ከማሪያም አል መግደላ፥ ኤተ ቤፖቆን ጋገንሠ ሙሳ ሥሠ በንድ ነጸገማ።
41016010	ቤዽ አኳ ቤከገሸሥ ዳ ኤተ ቤዶጓ ከጸጋ ደ ቢኢ ከምያሱስ፥ ደ ቤኢ እኽላ ነመሳንዛ ነመእሳኳ።
41016011	ኤቢገሶቆ እማም ኤበደካ ያሱስ መኢማ፥ ኤቤገመሥ ማሪያምኳ አ ከኸማ፥ ኢገሚለንኼ እገሻለማኼ።
41016012	ነለአ ነቸቻ ሚከኢ እማም ነንዶዋ ከምዻ ከኸ እኔያ ቤካገማሥ ያሱስ ከንዶጎ ጸገ ዳ ጀንዳ ከደ መሁል ቾጓ እምበንድ።
41016013	ቢኮሌ እማምኳ፥ ቢከገሸሥ አለአ ከደ መሁል ቾጓ ከጃጀንዳ። ኢገሚለንኼ እማም እገሻ አል ጸጋ እምበንድ አኼኳ።
41016014	ነለአ ነቸቻ ቤካገማሥ ያሱስ ከደ መሁል ቾጎማ አሤር ኖቆማ ሜታ ሚከኢ ነመሶጓ፤ ከፄ ቢበፀካ መገሚላ ጸጋ ደ ቤገመሥ ያሱስ ነመፈርሣለማ ነመሻ ነን፥ ቤሉገሥ ከማንዢግ መገሚላለማም ከመዥግ እላለማምኳ።
41016015	ቤከል አኳ ከማም፥ "ዸኻ ከኤባ ከኮዎማ፥ እገሸኸሥ ሰ ማገ ላ አል ረባ ከገዘዛ ከኮዎማ።
41016016	ጸጋ ኤተ ከምገሚል ሰ ማገ ላ አል ረባ ከማጩጻቆኳ ከምብዳ፤ ኤተ ከምበፃ መገሚልኸን ከምኸከሥ አረባ።
41016017	ከምዳ ጋገሸል ዳ ከንዶጎ ጸጋ ደ በገምኪል ካራ፤ ከፄም ከምፑቆ ጋገንሠ ሙሳ፥ ከመገሹዋ ሳ አል ኽኻኳ።
41016018	ኤከምዻቁሥ ሆላ፥ ከምፉዋ ዳ ኤተ ከምሾቆ ጸጋኳ፥ ከምዳኼ ዳ ሜተል ነጸገማምኼ። ከምጦዉሥ ኤለማም ነጸገ ደ መንሰሣ፥ ከመምብዱዋ እማምኳ።"
41016019	ኖከ ቤገሽ ኤታ ያሱስ ከማም ነቸቻ፥ ባርካቆ ከጎዛ፥ ቤኢሽ ኖጎ ረባ ከንዶ ኤላ ጉንዛ።
41016020	ቢፐሥ ደ መሁል ቾጎማ፥ ቢዽ ቢያቲስ ኖጎ ኮዎማ፤ ቤተጸሥ ኤታኳ እማም፥ ቤዥግ ት ማቲሳለማም ከንዶ ጋገሸል ዳ ኤተ ቢዳኳ።]
42001001	መሂንቆማ አም ቴዎፈሎስ! ከፄ እገሻ ኤተ በናሄ ኖጎኳ፥ በበኽ ጸጋ ቢያኣጎከንዥገን መቆት ፂነማ።
42001002	ቢከገ ከሥ አለኣኳ ኤያሥ ጸጋ ደ ቢገምከሥ ከኸማ ነማጦሸማ፥ ደ ቢደካ ደ መደዳ ከገሻ ከለኣኳ፥ ቢያተገርኬቆን ካይላ።
42001003	አራ ከፄ በርሎቆኪል እገሻ አለአ ኮዎማ ዝንዜን፥ ኤመቆተራ ካም ነማጦሸማ ሜታ ሜታ፥ በኢካ ካራኳ ኤገሸለማ።
42001004	ዳ በርከደካ አለኣኳ፥ እገሻ ኤተ ቢያቲኬስ ካም፥ ኤከማምባላሠን ኤበደካ ኸማ።
42001005	ነግዣ ኤተ ቤደን አሄሮድስ ከጥሳ ነኤበ ዪሁዳ፥ ነሾከ ጥስ መፀ ገዴራ አል ዶጎ ዪሁዳ ፄማ ኣቢያ፥ ቤኢ ጥስ መፀ ገዴራ ኤተ ቢኦ ዘካርያስ ሜታ። እገፈማኳ ኤተ ቢፖቆ ነዳጎን ኣሮን፥ ፄማ ኤልሳቤጥ።
42001006	ከምበንደማምኳ ቢኢ ከመዪዥሣ ነኸ ረባ፥ በላ መጩዋን ቆቆማ ቢዜኽ እገሸ ረባ ከማቶቋለማ ኮዎማኳ።
42001007	ነደንኳ ኤልሳቤጥ ከፄ ቤድ ሰሪያ፥ ኢጨንኼ ዱዋኼ፤ ኤያሥ ኤያኳ ቢያጋዝ ከምበንደማም።
42001008	ኖካ ነሜተም ቤድ አገንዘ  መደዳ አል ሾከ ጥስ መፀ ገዴራ ኤተ ቤኢን ዘካርያስ። አ ነኸ ረባ ሚከድ ዳ ከጥስ መፀ ገዴራ ከጃጀንዳ፥
42001009	ኤቢፐር ጃ ኤያሥ ማገመኽ መዘ ል መደዳለማም፥ ቤፐሥ ከዘካርያስ ኤከምሱኸን ጎልጎላ። ኖከ ቤኩ ከመዪዥሥ መፀ ገዴራ አል ረባ፥
42001010	ነአንጅ ቤሱኽ አ ጎልጎላኳ፥ ቤኢ ጸጋ ኮዎማ ነገዴራ ነጃጻ።
42001011	ቤያትጋሥ ከዘካርያስ አሰ ገትገ ረባ፥ ቤኢቾጎ ከኤላ ጉንዘ ሸ ሲላ፥ ጎ ቢሱኽ ጎልጎላ።
42001012	ኖከ ቤገመሥ አዘካርያስኳ አ፥ ቤተምዝ ቤጤያኳ።
42001013	ሰ ገትጋኸን ቤከከል፥ "መጤያኣኼ አም ዘካርያስ፥ በገሰኮቆንዥገን ረባ ገዴራሉ፤ እገፋሉ ኤልሳቤጥ ከምፖቋ ካም ጉንዘ ዱዋ፥ ከምከላኣ ዮሃንስኳ ከማንዣከሥ ፄያ።
42001014	አም ከማገይል ከምልላኣኳ፥ ከማገይል በበኽ ጸጋኳ ከፄ ማፖቋለማ።
42001015	አ ከምዳ በቦቆ ጸጋ ነታሰ ረባ፥ ከምፋኼ ኬያ ኤያሥ ኤያ ደ መፋ ኤተ በደከኽ ጸጋ ሜተልኼ፤ ከኤተ ከምፐኬሥ ኒል ኤዬማ፥ ከማዪጨካቆ ከመዪዥሥ ገፉጫ።
42001016	ነሾከ እስራኤልኳ ከምኮሌቆ በበኽ ጸጋ ኮጎ ረባ ኤተማም።
42001017	አ ከምሲቆ ከኤታ ከገፉጫ ከመዥጋ ኤያል ኤተ መዪርጓ ኣሊያስ፤ ቾጎ መደዳለማ ከመጦማ ኤከምሄዉሸን እምበባ ኢዳለማም፥ ከምኮሎቆ ደ በበፀካ መገሶቆ ከረባ ኮጎ መገመኻ አል ደ መዪዥሣ፥ ከመገሠማ ከኤታ ጸጋ አል እስራኤልኳ።"
42001018	ዘካርያስኳ ቤከል ከሰ ገትጋ፥ "ካሥ ከማገመርኪል አለአ? በራጋዘከንዥገና፥ እገፋለምኳ ባትሸከንዥገን ግዣለማ።"
42001019	ሰ ገትጋ አኳ ቤከኮሎቆ ቤከል፥ "አራ ጋብረኤል፥ ኤተ በርኢከቾጎ ነታሰ ረባ፤ በትገኬ አ አራ ከመገሻ ካም፥ ከመገሸሥ ሰ ማገ ላ አለኣኳ ካም።
42001020	አምኸን ኣገምኪለንኼ እገሻለም ኤተ በኢካ ከመትታቋ ነአንጅ ማኼ፤ ከለኣኳ ከማፉንጫይል ጠጠኡ፥ ካሥ አል ኦከ ከምዳ አለአ ከምፈላሸኼ እገሻኳ።"
42001021	ጸጋኳ ቢዜኽ መፐሥ ዘካርያስ፥ ቤሰሥ እለማም ከፄ ቤፀዬቆ ነመዪዥሥ መፀ ገዴራ።
42001022	ኖከ ቤፐሣኳ፥ ኤፈለሸኼ መገሻ ከጸጋኼ፤ ካ ቢያምባለሥ ኤቤጎሎጎ አ ነመዪዥሥ መፀ ገዴራ፤ ከፄ ቤያፉንጫይል ጠጠማኳ፥ ቤትገሥ ከማም ከኤለማ።
42001023	ኤቤከሮቆ ኦከ መደዳለማ ነቸቻ፥ ቤኮል ከመፃለማ።
42001024	ና ነቸቻ ቤዘሞ እገፋለማ ኤልሳቤጥ፥ በላ ማገማሠንኳ ቤኢሽ ነመፃ ጽጃ ማቁስ፥
42001025	ቤከል፤ "ረባ በተጸከሥ አራ፥ ኒል ባታት በሳንዘኬሥ አራ፤ በቼከሥ ነጸገም ኤተ በካከለካ ጸጋ ከአራ።"
42001026	ነገዘሞ ኤልሳቤጥ ነጽጃለማ ማያ፥ ቤትጌ አረባ ሰ ገትጋ ጋብረኤል ከኤበ ናዘሬት ኤተ ቤኢ ነጋጦቆ ገሊላ፤
42001027	ቤዌ ኮጎ ደጎና ኤተ ቢያዪርሥ ከመዣ ኤተ ቢኦ ፄማ ዮሴፍ፥ ነሾከ ጥስ ዳዊት። ፄ ደጎና አኳ ማሪያም።
42001028	ሰ ገትጋ አኳ ቤዽ ኮጎማ ቤከከል፥ "ኤተ ባሄካሽ ኖጎ ረባ፥ ዳገ ነድ ካም፤ ረባ ኤታ፥ በኢካ ካም።"
42001029	ኤቤገሶቆ ማሪያምኳ እገሸ ሰ ገትጋ፥ ቤተምዝ በቦቆ ቤሳንዞጎ ቤከል፥ "ኣሤ ሾከ ዳገ አለአ?"
42001030	ቤከከል ሰ ገትጋ አኳ፥ "አም ማሪያም፥ መጤያኣኼ! ባዸበከንዥገን መገ ኖጎ ረባ።
42001031	ከምዘሞኣ፥ ከምፖቋኣ ጉንዘ ዱዋ፤ ከምከላኣ ያሱስኳ ከማንዣከሥ ፄያ።
42001032	አ ከምዳ በቦቆማ፥ ከምከሉዋ 'ዱ ረባኳ' ከምኦዉዋ፤ ከምኸካ አረባ ኤታ ለባበ በፈገማ አል ጥስ ዳዊት።
42001033	ከምዳ ከጥሳ ነሾከ እስራኤል ግዢ ግዥ፥ ከምራሸኼ ግዠ ጥሳለማኼ።"
42001034	ማሪያምኳ ቤሎቆሥ ሰ ገትጋ ቤከል፥ "ከደ እኽላ አራ ደጎና፥ ኤያብ ከፈለከሸን አለአ መዳ?"
42001035	ሰ ገትጋ አኳ ቤኮሎቆ ቤከከል፥ "መዪዥሥ ገፉጫ ከምዌ ነጸገኡ፥ ከምኣቼጎ ካም መዥጋ አል ረባ ኤታኳ፤ ካ ዱዋ ኤተ ከምፔሥ ነጸገኡ ከምከሉዋ 'መዪዥሠማ'፥ ከምኦዉዋ 'ዱ ረባኳ'።
42001036	አለአ፥ ጀንደኡ ኤልሳቤጥ በዘሞኳ ጉንዘ ዱዋ ነኸ ጋዛለማ። አ ኤተ ቢከከለካ ሰሪያ፥ ገዘሞለማ ጽጃ ማያ።
42001037	አኢካንኼ ዳ ኤተ ባሃለካሽ ከረባ ሜተልኼ።"
42001038	ቤከል ማሪያምኳ፥ "አራ ኤተ መደዳ ከረባ፥ አለአ፤ ነድ ካራ ኤያሥ ባከለካ አም።" ና ነቸቻ ሰ ገትጋኳ ቤፐሥ ኖጎማ።
42001039	ነለአ ነቸቻ ማሪያም ቤፈር፥ ቤንሲያ ቾጎ ቤዽ ከኤዬባ ሜታ ካል ቆ እምጸ ኤበ ዪሁዳ።
42001040	ቤኩ ከመፀ ዘካርያስኳ፥ ቤከኽ ዳገ ከኤልሳቤጥ።
42001041	ኖከ ቤሮቆ ኤልሳቤጥ ዳገ  ማሪያምኳ፥ ቤቱብ ቾጎ ዱዋ ኒለማ ከማገ ላ፤ ቤከዪጫቆ ኤልሳቤጥኳ ከመዪዥሥ ገፉጫ፥
42001042	ቤፈሮቆ ሰማ ቤሉግ ቤከል፥ "አም ነጋፋ ነኮዎማ ማሄሸማ፥ ዱዋ ኤተ በኢካ ኒሉኳ፥ ማሄሸማ።
42001043	"መዌ ኤዬማ ከኤተም ከመዪርቆ አራ፥ ኤያላሥ በቦቆ ገሂን ካራ!
42001044	ኤያሥ ባገሰካቆ ሰ ዳገሉ ነፄም፥ በቱበከቾጎ ዱዋለም ከማገ ላ ኒለም።
42001045	አም ማሄሸማ፥ ከፄ ባገምኪል ኤከምትታቆ ዳ ኤተ በገሸከሥ አረባ ካም።"
42001046	ኤለአ ቤከል ማሪያምኳ፥ "በርፈገኮቆ ረባ ከእለም፥
42001047	በልለካ ገፉጫለም ከረባ ኤተ መብዶቆ አራ።
42001048	አ ከፄ በሳንዘኬሥ መሃሎቆ ኤተ መደዳለማ፥ ከማጦሽ እኽላ ከምከላ አማፖቋ ኮዎማ ካራ ማሄሸማ፥
42001049	ረባ ኤተ መፈለሸማ፥ ከፄ በደካ በቦቆ ዳ ካራ፥ ፄማኳ ዝንዜን መዪዥሠማ።
42001050	ማገለማ ነማፖቋ ካሥ ማፖቋ፥ ከጸጋ ደ በጤካ ከአ ነኮዎማኳ።
42001051	በደካ በቦቆ ዳ ከኤለማ፥ በዝለከኽ ደ መሾጓኳ ከገሳንዝ አል እለማም፥
42001052	በብተኮቆ ደ ገፋሌያ ነለባበለማም፥ በፈርኮቆ ደ ቢያንዡኮቋኳ።
42001053	በጦካ ኤከምኖቆ አደ በሸኪል ኤዴበና ገሸል ዳ፥ በዠከስ ደ ተቃ ከኤላና።
42001054	ባምቤኬቆ ከመተጸሥ ኤተ መደዳለማ ሾከ እስራኤል፥ በሳንዘኬሥ ከመጦ ማገ፥
42001055	ኤተ በካጦኪል አ እምበቦኳ፥ ከኣብራሃም ከኢደ ኢደማ ካሥ አል ግዢ ግዥኳ።"
42001056	ቤኢዬሽ ማሪያምኳ ኤጽጃ ኦካግ ኖጎ ኤልሳቤጥ፤ ና ነቸቻ ቤኮሌ ከመፃለማ።
42001057	ኤልሳቤጥ ኖከ ቤትት አአንጅ መፖቋለማ፥ ቤፖቆ ጉንዘ ዱዋ።
42001058	ኖከ ቢገሶቆ ደ ማኸስ መፃለማ ከጀንደማኳ፥ በቦቆ መገ ኤተ ቤከጦ አረባ ካ፥ ቢያገይል ከመአ።
42001059	ነኦኪል ዬሰናኮ ቢዌ ከመሸሥ ዱዋ፥ ቢያኣጎ ማንዡከሥ ፄ በበማ መኦዉዋ ዘካርያስ።
42001060	ቤኮዎቆ ኤዬማ አኤልሳቤጥኸን ቤከል፥ "ከምዳኼ፥ ኒኦ ኣሥ ዮሃንስ።"
42001061	እማምኳ ቢከኮሎቆ ቢከል፥ "አኢካንኼ ነጀንደኡ ኤተ ቢኦካ ከፄያ ከለአ ሜተልኼ።"
42001062	ና ነቸቻ ኤከምከላ ዎዴ ኤበኣጎካ ከማንዠገሥ ፄያ፥ ቢሎቆሥ በበማ ከመቀ እልኻ።
42001063	ዘካርያስኳ ቤሎቆሥ ኤከምኹካን ዳ ኤተ ከምቆታና፥ ቤቆት፥ "ፄማ ዮሃንስ።" ቢተምዝ እል ኬያኮዎማምኳ።
42001064	ናሥ ኦካ ናኳ ቤያጨጋይል ጠጠማ፥ ቤያኮራስ ሰማኳ፤ ቤገሽ አኳ፥ ቤኽ መገ ላ ከረባ።
42001065	ቤድ ገጤያ ነጸገ ደ ማኸስ መፃለማ ኮዎማ፤ ቤያገሻሥ ዳ ኤተ ቤዶጎ አለአ ኮዎማ ኖቆ እምጸ ኤበ ዪሁዳ ነኮዎማ።
42001066	ደ ቤገሶቆ አለአ ኮዎማኳ ቢራቆሥ እገሸማ ከእለማም ቢከል፥ "ኤያብ ከምዳ ዱዋ አለአ?" ዳ ቢከከል ኤለአ፥ ኸገሻ ከፄ በኢካ ኤለ ረባ ነጸገማ።
42001067	በበማ ከዱዋ ዘካርያስኳ ቤከዪጫቆ ከመዪዥሥ ገፉጫ፥ ቤገሸሥ ሰ መዪርጓ ቤከል፥
42001068	"ነከድ መገ ላ ከኤታ፥ ከረባ ካል እስራኤል፥ ከፄ ባምቤኬቆ አኳ ሾካለማ፥ በካንዠኪል ከጸገማኳ፥
42001069	በፈርኬቆ ካኳ መዥግ ኤተ መብዶቆማ፥ ነሾከ ኤተ መደዳለማ ናል ዳዊትኳ።
42001070	ኤያሥ ቤገሸሥ ገፀ፥ ከሰ መዪዥሥ ደ መዪርጓለማ፥
42001071	በብደኮቆ አኳ ነብታሎኳ፥ በፐኮቆ አኳ ነኤለ ደ ማቸከኻሎኳኳ።
42001072	በከደካ አለኣኳ ከመደ ማገ ከምበቦኳ፥ ኤከምሳንዘሠን መዪዥሥ ሰ ማገሲላ አለማ፥
42001073	ገዠገታ፥ ኤተ ቤዠገት ከበቦኳ ከኣብራሃምኳ።
42001074	በከደካ አለአ ከመብዶቆ አኳ ነኤለ ብታሎኳ፥ ናኮኮምጤንኳ ኤከምዶኳን ካ፥
42001075	ኤከምኢኳን ነታሰማ ከመዪዥሣ ከማገሳሣ ከኮዎማ ነግዠ መኢያሎኳ ነኮዎማ።
42001076	አም ዱዋ አለአ፥ ከምከሉዋ ካም ኤተ መዪርጓ አል ረባ ኤታ፥ ከፄ ከምሲያቆ ከኤታ ከመገሥ እንዶዋለማ፤
42001077	ከንዶጎ መምበፀሽ ገንሣሎኳ ከምኻኣ መገመሽ መብዳ ከሾካሎኳ።
42001078	ከፄ ማሄሻ አል ረባሎኳ ኤተ በከዪጨካቆ ከመሌእላ፥ ከምጅበካጎ ካኳ አመዪዦጎ መብዳ።
42001079	ከምዪዥካጎን ከደ በኢካ ኒል መጓ ከመሳንጂል መሻኳ፤ ከምጦዋ ቾጎኳኳ ነገሸል ኸ እንዶዋ።"
42001080	ቤፈጋቆ ዱዋ ቤከረሽ ከማምባለሠማኳ፤ ቤኢ ነሰ ኸ እኔያ ካሥ አል ኦከ ቤያጦሽ ማገማሣ ከመደዳለማ ነሾከ እስራኤል።
42002001	ኖካ ናኳ ቤጦ አጥስ ዶጎ ሮማ አዉጎስጦስ ማገሸሣ፥ ከመንዘ ዋኽ ኤከምቆቱዋን ፄማም ጸጋ ደ ቤኢ ነገፋሌያለማ ኮዎማ።
42002002	መንዘ ኽ ጸጋ አለኣኳ አል ማጦሸማ፥ ቤድ ነግዣ ኤተ ቤደን አቄሬኔዎስ ጥስ ኤባ ነሶሪያ።
42002003	ካ ጸጋ ኮዎማ ኤከምቆቱዋን ፄማም፥ ቤዾ ከኤባ ኤተ ቢምፖቆኬን እማም።
42002004	ከፄ ቤድ ዮሴፍኳ ነሾከ ደ መፀ ጥስ ዳዊት፥ ቤፐሥ ነናዘሬት አል ጋጦቆ ገሊላ፥ ቤዽ ከጋጦቆ ዪሁዳ ከቤትልሄም ኤተ ቢኦካ ኤዬበ ዳዊት።
42002005	ኤከምቆቱዋን ፄማም ቢዽ ከማሪያም ከኤተ ማዪርሣለማ፤ ማሪያምኳ ኤተ ገዘሞ።
42002006	ሚከኢ ነጓኳ፥ ቤትት አንጅ መፖቋለማ፤
42002007	ቤያታጎ ቤፖቆ ጉንዘ ዱማኳ፥ ቤከገተሥ ከኣ ቤጦሥ ኖጎ ዳ ኤተ በሰካን አለማና። ዳ ቤከጦ ኤለኣኳ፥ ከፄ ቢያንዢግ ጎ መዥግ ኮዶ።
42002008	ነጋንዲ ናኳ ቢንዥግ አዶጎ መሸላ ሜተም ነኸ እኔያ ቢዜ ለማናለማም።
42002009	ቤያገማሥ ሰ ገትገ ረባ ከማም፤ መዪዦጎ ገሂን ረባኳ ቤዪዦጎ ነጋንዲለማም፤ ቢጤ እማምኳ በቦቆ።
42002010	ሰ ገትጋኸን ቤከል ከማም፥ "መጤኻኼ! ከመገሸርሥ ካኻ በቦቆ ማገ ጓ ኤተ ከምዳ ከጸጋ ከኮዎማ።
42002011	ኖካ ነለአ ነኤዬበ ዳዊት ቢፖቆካ ኤተ መብዶቆማ፤ አኳ ክርስቶስ ኤታ።
42002012	ከምዳ አለአ ከማቲሣ ካኻ፤ ከምገመኸሥ ሆር ኤተ ቢከገተከሥ ከኣ፥ በዥገካ ኖጎ ዳ ኤተ በሰኮጎን አለማና።"
42002013	ናሥ ኦካ ና ቢያገማሥ በበኽ ሰ ገትጋ አል ጎዛ ኖጎ ሰ ገትጋ ና፤ ቢዬኤ እማም ከመኸ መገ ላ ከረባ ቢከል፥
42002014	"ገሂን ነድ ከረባ ካል ጎዛ፥ መገማ ነኔያኳ ከጸጋ ደ በሄከሽ አረባ ኮዎማ።"
42002015	ኤቤፐሥ ሰ ገትጋ ኖጎማም ቢኮል ከጎዛኳ፥ ቢከል አዶጎ መሸላ፤ "ዎኼ፥ ዾኳ ከቤትልሄም፥ ዻ ዪርኳ ዳ ኤተ በደኮጓ አለአ ኤተ በገሸከሥ አኤታ ካኳ።"
42002016	ኤቢዽ ፈላኳ፥ ቢገመሥ እምማሪያም ከዮሴፍ ከሆር ኤተ በዥገካ ኒል ዳ ኤተ በሰኮጎን አለማና።
42002017	ኤቢገመሥ ዶጎ መሸላኳ፥ ቢያቲስ እገሻ ኤተ ቤገሸሥ አሰ ገትጋ ከፄ ዱዋ ከማም።
42002018	ደ ቤገሶቆ አለአ ኮዎማኳ ቤሰሥ እለማም አዳ ኤተ ቤገሸሥ አዶጎ መሸላ ከማም።
42002019	ቤራቆሥ ማሪያምኸን እገሻ አለአ ኮዎዋ ከእለማ፥ ቤከሳንዘሥኳ።
42002020	ዶጎ መሸላኳ ቢኮል ኮጎ መኢሻለማም፤ ቢኽ ገሂን ከመገ ላ ከረባ ከዳ ኤተ ቢገሶቆ ቢገመሥ ኮዎማኳ፥ ኤተ ቤድ ኤያሥ ቤገሸሥ አሰ ገትጋ ከማም።
42002021	ኖካ ዬሰናኮ ነቸቻ፥ ኤቤትት አመሸሥ ዱዋ፥ ቢከንዠሥ ፄያ "ያሱስ።" ፄያ አለአ ኤያሥ ቤገሸሥ ሰ ገትጋ በላ መዘሞን ማሪያም ነገሲቋ።
42002022	ኤቤትት ኦከ መዪዥሣለማም ነማዪ ዱኻ ኤማቶቋ አል ሙሴ፥ ቤሮቆ ዶጎ ኤበማ ዱዋ ከዬሩሳሌም ከመትገሠማ ከረባ።
42002023	ዳ ቢከድ አለአ፥ ከፄ ቢቆተካ ነሎርገ ማቶቋ አል ረባ፥ "ኒከኽ ከረባ ታገ ጉንዘ ዱዋ ኮዎማ፥ ነከዪዣሥ።"
42002024	ኤያሥ ኤያኳ ቢያኣጎካ መኸ ደ መኻለማም፤ አኳ ኤያሥ ቢቆተካ ነሎርገ ማቶቋ አል ረባ፥ "ኤያጂያ እምበንድ ፌት ዬርኩንዳ እምበንድ።"
42002025	ነግዣ ና ጸጋ ኤተ ቢኦ ፄማ ስሚኦን ሜታ ቤኢ ነዬሩሳሌም። አ ኤተ መዜኽ ማቶቋ አል ረባ መዪዥሥ ጸጋ፥ ቤዜኽ ኤከምብዶቆ ረባ ሾከ እስራኤልኳ፥ ቤኢ አመዪዥሥ ገፉጫኳ ነጸገማ።
42002026	ቤካትጋሥ ከንዶጎ መዪዥሥ ገፉጫ ኤከምበፃ አ መሻ በላ መገመሠን መሲያ ኤተ ቤትጌ አረባ።
42002027	ቤካራቆ ከመዪዥሥ ገፉጫ፥ ቤኩ ከመዪዥሥ መፀ ገዴራ አል ዶጎ ዪሁዳ። ኖከ ቤኩቆ አዶጎ ኤበማ ዱዋ ከመፃ፥ ከመትቶቆ ዳ ኤተ በኣጎካ አመኢ ማቶቋ
42002028	ቤሮቆ አስምኦን ዱዋ፥ ቤያ ደሥ ቤኽ መገ ላ ከረባ ቤከል፤
42002029	"ኤተም፥ ኤያሥ ባገሸከሥ አም እኽላ ዠቾጎ አራ ኤተ መደዳሉ ከመገማ።
42002030	ከፄ በገምከሥ አኸ መደዳ አል መብዶቆማሉ፥
42002031	ኤተ ባጦከሥ ነኸ ሾከ ጸጋ ነኮዎማ።
42002032	አ ከምዳ መዪዦጓ ኤተ ከምትገሥ ኸገሻ ከጸጋ ደ በበፀካ መዳ አል ረባ፥ ከምሬቆ ገሂን ከሾካሉ ካል እስራኤልኳ።"
42002033	በበማ ዱዋ ከኤዬማኳ ቢተምዝ እል ዳ ኤተ ቤገሸሥ አስምኦን ከፄ ዱዋ።
42002034	ቤገሥ ስሚኦንኳ እማም ቤከል ከኤዬማ ዱዋ ከማሪያምኳ፥ "ዱዋ አለአ ከበበኽ ጸጋ አል እስራኤል ከምዳ ከፄ መሥ አለማም፥ ከበበኽ ጸጋኳ ከፄ መብዳ አለማም። አ ማቲሣ አል ረባ ኤተ ከምንሰካ ጸጋ።
42002035	ከንዶጎ አለአ ከማትጋሥ ገሳንዘ ኤማንጀ ጸጋ ከኸ እኔያ፤ አምኳ ኤዳ ቤቆሽ ቻጋ እሉ ከምኢያ ካም።"
42002036	ቤኢ ኖካ ና እገፋ ኤተ መዪርጓ ሜተም ኤተ ቢኦ ሃና፥ ዱ ፋኑኤል፥ ነሾከ አሴር፤ ቤዥጋኸንዥገን አኳ፤ ኤቢሮቆ ነመኢ ደጎናለማ ነቸቻ፥ ቢኢ ከጉንዘማ ኣሥ ግዣ ሥሠ በንድ።
42002037	ካሥ አል ኦከ ቤድ አግዣለማ ግቸማ እንዝኽ ኖቆማ እንዝኽኳ (84)፥ ቤኢ ኤያሥ አለአ። አ በላ መፐሥ ነመዪዥሥ መፀ ገዴራ፥ ከመኮዎጓ ከመዴራኳ ነመጎኳ ከኦካ ቤከድ ከረባ።
42002038	አኳ ናሥ ኦካ ና ቤችርሽ ኮጎማም ቤኽ መገ ላ ከረባ፥ ቤገሸሥ ከፄ ዱዋ ከደ በዜከኽ መብዳ አል ዬሩሳሌም ኮዎማኳ።
42002039	እምዮሴፍ ከማሪያም ኤቢትቶቆ ዳ ኤተ በኣጎካ አማቶቆ ረባ ኖጎማም፥ ቢኮሌ ከኤዬበማም ከናዘሬት አል ጋጦቆ ገሊላ።
42002040	ቤፈጋቆ ዱዋኳ ቤዥጋኻ፤ ቤከኽ ረባኳ በቦቆ መገመኻ፥ ቤኢ አመገለማኳ ነጸገማ።
42002041	ዶጎ ኤበ ዱዋኳ ቢዽ ነግዣ ነግዣ ከዚፈ ፋዝጋ ከዬሩሳሌም።
42002042	ኖከ ቤድ አዱዋ ግዣ አሤር ኖቆማ እምበንድኳ፥ ኤያሥ ማገመኻ አል ኤባ አ ቢዽ ኪል ዚፈ።
42002043	ኤቤተር አዚፈ ነቸቻ ኖከ ቢኮል ከመፃለማም፥ ቤያሻኽ ዱዋ ያሱስኳ ነዬሩሳሌም፤ እምበበማ ከኤዬማኸን ኢያምባለሠንኼ ኤቤያሻኽ ነቾጎማምኼ።
42002044	ቢኦሥ በኢኬ ነን ነቾጎ ጃጀንዳ፥ ቢንዽ ኦካ ሜታ፤ ና ነቸቻ ቢሎቊል አ ኖጎ ጀንደማም ከዶጎ መዠማም።
42002045	ከፄ ቢበፅ መዸብዋኳ፥ ቢኮል ከዬሩሳሌም ቢያኣጎ ናሥ ጓ።
42002046	ነኦኪል ኦካግ ነቸቻ ቢዸብ ነመዪዥሥ መፀ ገዴራ፥ መከኢሽ ኖጎ ደ መትገሣ፥ ቤካጦዪል ፄ ቤሎቆሥ እማምኳ።
42002047	ደ ቤካጦዪል ፄ ከአ ኮዎማምኳ ቤሰሥ እለማም ከፄ ማምባለሣለማ ከመኮሎቆማለማ።
42002048	ኖከ ቢገመሥ አዶጎ ኤበማ አ ነጓ ቢተምዛ፤ ቤከከል አኤዬማኳ፥ "ዱዋለም፥ ካሤ ባከጦካ አይላ ኤለአ? አይላ ከበበኡ ቢልሳንዘኮጎ በቦቆ ቢልኢኬ ነማኣጎ አም።"
42002049	ያሱስኳ ቤኮሎቆ ከማም ቤከል፥ "ከፄ ኣሤ በኸካኣጎካ አራ? አኸገምካንኼያኽ ኤበደካ አመኢያ ካራ ነመፀ ባብዋ?"
42002050	እማምኸን ኢያምባለሠንኼ እገሻ ኤተ ቤገሸሥ አ ከማምኼ።
42002051	ነለአ ነቸቻ ቤኮል ያሱስ ነቾጎማም ከናዘሬት፥ ቤያገሳሥ ከማምኳ። ኤዬማኳ ቤከራቆሥ እገሻ አለአ ኮዎማ ከእለማ።
42002052	ያሱስ ቤፈጋቆ ከጸገማ ከመገመኻኳ፥ ቤያሄያሽ ኖጎ ረባ ከጸጋኳ።
42003001	ነግዣ አሤር ኖቆማ ማቁስ ነኤተ ቤሙቾቆን አጥቤሪዮስ ጥስ ዶጎ ሮማ፥ ኖከ ቤድ ጴንጦስ ጵላጦስ ጥስ ኤበ ዪሁዳ፥ ሄሮድስኳ ጥስ ጋጦቆ ገሊላ፥ ዱዌበማ ፍልጶስኳ ጥስ እጡርያ ካል ጥራኮኒቶስ፥ ቤድ ሊሳንያስኳ ጥስ አብሊኒስ።
42003002	እምሃናስ ከቃያፋኳ ቢድ እምጥስ መፀ ገዴራ አል ዶጎ ዪሁዳ እምበቦቆማ። ኖካ ና ቤዌ እገሸ ረባ ከዮሃንስ ዱ ዘካርያስ ነኸ እኔያ።
42003003	ዮሃንስ ቤዽ ከጋንዲ ገቸ ዮርዳኖስ ኮዎማ ቤያቲስ ቤከል፥ "ኣንዠኺል እልኻ፥ ኣጩጸኻቆ ከማምበፀሽ ገንሣለኻኳ።"
42003004	ኤኤለአ ቤትታቆ ኤተ ቢቆት ነሎርገ እገሸ ኢሳያስ ኤተ መዪርጓ፥ "ሰ ጸጋ ኤተ በሉገካ ነኸ እኔያ፥ ኤተ በከለካ፥ 'እገ ኸሥ እንዶዋ ከኤታ፥ ዦኸሽ እንዶዋ ኤተ ከምዻን አ።
42003005	ነቱፓይል ሃንዦ ኮዎማ፥ ናንዘይል ቆ ዶላ ኮቆ ቱኩሳኳ፤ ነዦዋሽ መቁል ኸ እንዶዋ፥ ነዥግልስ አመኩርዡ ቆ እንዶዋኳ።
42003006	ከምገመሥ ጸጋ ኮዎማኳ መብዳ ኤተ ከምዌ ኖጎ ረባ።"'
42003007	ቤከል ዮሃንስ ከበበኽ ጸጋ፥ ደ ቤፔሥ ኮጎማ ከማጩጻቋ ከአ፥ "አኻ ኢደ ሆላ አለአ፥ ኦዴ በትገከሥ ካኻ ኤከምፐኸኸን ማመሠ ረባ ኤተ ከምዌያ?
42003008	ደኻ መገ ዳ ኤተ ከምገሙካ ማንዠሥ እልኻ፥ መሸኸኮጎኼ ነመከላ ኪልቆኻ፥ 'አይላ ሾከ ኣብራሃም።' ከመገሸርሥ ካኻ፥ ረባ ከምፈለሽ መዘዝ ኢዳ ነግሻ ነለአ ከኣብራሃም።
42003009	እኽላኳ ቢጦከሠንዥገን ዸላ ከመር ጃ ነትማ፤ ከምሩሽ ጃ ኤተ ከምበፃ መጫ ኸማ ገሸለማ ኮዎማኳ፥ ከምኣምብሽ ኪል ማንጃ።"
42003010	ቤሎቆሥ በበኽ ጸጋኳ ዮሃንስ ቢከል፥ "ኣሤ በኢካ አመደማ ካይላ?"
42003011	አኳ ቤኮሎቆ ከማም ቤከል፥ "ኤተ በጨካ ኣ እምበንድ፥ ነከኾቆ ሜታ ከኤተ ባንዢገካ፤ ኤተ በጨካ ደ መሳኳ፥ ነጦ ኤያሥ ኤያ!"
42003012	ደ መሮቆ ፈቃኳ ቢዌ ኮጎማ ከማጩጻቋ ቢከከልኳ፥ "ኤተ መትገሠማ፥ ኣሤ በኢካ አመደማ ካይላ?"
42003013	አኳ ቤከል ከማም፥ "መንተርኾቆኼ ነኤተ ቢርካ መርኾቆንኼ።"
42003014	ቤሎቆሥ አለጋዪዳኳ አ ቢከል፥ "ኣሤ በኢካ አመደማ ካይላ?" ቤከል አኳ ከማም፥ "መተገኸኸኼ ጸጋ ሜታ መቼኸሠኼ ለማና ነጸገማኼ፥ መተምበኸኮቆኼ ጸጋ ሜታ ከጎልጎዛኼ፤ ነትት ኣሥ በነ መደዳለኻ ካኻ።"
42003015	ጸጋ ኮዎማ ቢዜኽ ከማጦዪላ ኤከምዌ መሲያ፥ ቢሳንዘሥ ኒለማም ቢከል፥ "መዣ አለአ መሲያኽ?"
42003016	ቤኮሎቆ ዮሃንስኸን ከኮዎማም ቤከከል፥ "አራ ከኣያ በርጩጸኮቆ አኻ፥ ከምዌ ኤተ በሙቸኮቆ አራ፤ አራ ጸጋ ኤተ ከምዳ ከምጨገስ ሲ ቻፓለማኼ። አ ከማጩጸኮቆ አኻ ከመዪዥሥ ገፉጫ ከማንጃኳ።
42003017	አ በጨካ መካ ነኤለማ ኤተ ከምዪዥገኽ ኸ ጋትጋለማ ከባሊተማ ኒል ርንጃ፥ ከማሙንፆቆ ኸ ጋትጋለማ ኪል ኩኳ፤ ባሊተማኸን ከምጥጦቆ ነማንጃ ኤተ በበፀካ መሻኽ።"
42003018	በላ መዳን ኣሥ አለአ፥ ከማገሸሣ ጃጀንዳ ቤያቲስ ከጸጋ ዝንዜን።
42003019	ኤተ ቤድ ጥስ ጋጦቆ ገሊላ ሄሮድስኸን፥ ዳ ቤከተሥ አዮሃንስ ከፄ ቤሮቆ ሄሮዲያስ እገፈ ዱዌበማ ከመሸ ሠማለማ ኤተ ቤድ አ ኮዎማኳ፥
42003020	ቤከንተጾቆ ነመሸ ሠማለማ ከጀንዳ፥ ቢከኩቆ ዮሃንስ ከመፀ ማፉንጫ።
42003021	ኖከ ቤያጩጻቆ ጸጋ ኮዎማ፥ ቤያጩጻቆ ያሱስኳ፤ መከኢ አ ነገዴራኳ፥ ቤያኮራስ ጎዛ።
42003022	መዪዥሥ ገፉጫኳ ቤብት ከጸገማ ከሚዪእ ዬርኩንዳ፥ ቤዌ ሳኳ ነጎዛ ቤከል፥ "አም ዱዋለም ኤተ በርሄከሻ፥ ከበቦቆ በራገ ካይል ካም።"
42003023	ኖከ ቤያጦሽ ያሱስ መደዳለማ፥ ቤኢ ግዣለማ ኤግቸማ ሜታ ኖቆማ አሤር። ኤቤገሽ ጸጋ፥ ቢከል ዱ ዮሴፍ፤ ዮሴፍኳ ዱ ኤሊ፤
42003024	ፄ እምበፈገማ ጃጀንዳኳ፥ ማታት፥ ሌዊ፥ መልኪ፥ ያናይ፥ ዮሴፍ፥
42003025	ማታቲያስ፥ ኣሞስ፥ ናሆም፥ ሄስሊ፥ ናጋይ፥
42003026	ማኣት፥ ማታቲያስ፥ ሴሜኢ፥ ዮሴ፥ ዮዳ፥
42003027	ዮሃናን፥ ሬሳ፥ ዞርባበል፥ ሰላትዬል፥ ኔሪ፥
42003028	መልኪ፥ ኣዲ፥ ቆሳም፥ ኤልማዳም፥ ኤር፥
42003029	ዬሹዋ፥ ኤሊዬሴር፥ ዮራም፥ ማታት፥ ሌዊ፥
42003030	ስሚኦን፥ ዪሁዳ፥ ዮሴፍ፥ ዮናም፥ ኤልያቅም፥
42003031	ሜሌያ፥ ማይናን፥ ማተታ፥ ናታን፥ ዳዊት፥
42003032	እሴይ፥ ዮቤድ፥ ቦኣስ፥ ሳልሞን፥ ነኣሶን፥
42003033	ኣሚናዳብ፥ ኣራም፥ ኣርኒ፥ ሄስሮም፥ ፋሬስ፥ ዪሁዳ፥
42003034	ያይቆብ፥ እስያቅ፥ ኣብራሃም፥ ታራ፥ ናሆር፥
42003035	ሴሩግ፥ ራጋው፥ ፋሌቅ፥ ኤቤር፥ ሳላ፥
42003036	ቃይናም፥ አርፋክሳድ፥ ሴም፥ ኖህ፥ ላሜክ፥
42003037	ማቱሰላ፥ ሄኖክ፥ ያሬድ፥ ማላልኤል፥ ቃይናን፥
42003038	ሄኖስ፥ ሴት፥ ኣዳም፤ ኣዳምኳ አል ረባ።
42004001	ኤቤከዪጫቆ ያሱስ ከመዪዥሥ ገፉጫ ነቸቻ፥ ቤኮሌ ነገቸ ዮርዳኖስ፤ ቤካይታቆ ከመዪዥሥ ገፉጫ ነኸ እኔያ
42004002	ኦካ ግቸማ እምበንድ፤ ቤዻምብ ቁንዝ አሴጠና አ። ኖካ ና ኤሰንኼ ያሱስ ዳ ሜተልኼ፤ ነመርሽ ኦከማኳ ቤሺል ኤዴበና።
42004003	ቤከል ሴጠናኳ ከያሱስ፥ "ኤከምዳኣ ዱ ረባ፥ ከል ከግሻ ከለአ፥ 'ዳ ከጋ።"'
42004004	ቤከኮሎቆ ያሱስኳ ቤከል፥ "በቆተካንዥገን ነመዪዥሥ ሎርጋ፥ 'ከምኢካኼ ጸጋ ካሥ ደ መሳኼ።"'
42004005	ነለአ ነቸቻ ሴጠና ቤፖቆ ያሱስ ኮቆ ዶላ ሜታ፥ ቤከትገሥ ሜታቆ ገፋሌ ኤበ እኔያ ኮዎማ።
42004006	ቤከከል ሴጠናኳ፥ "ከምኸራ ካም ገፋሌያ ከገሂን አለአ ኮዎማ፤ ከፄ ባኸካዬሽ ካራ ዳ አለአ ኮዎማ፥ ከምኸርካ ከኤተ በራኣጎካ።
42004007	አምኳ እኽላ ኤከማኩኩናኣ ከምዴራኣ ካራ፥ አለአ ኮዎማ አሉ።"
42004008	ቤኮሎቆ ያሱስኳ ቤከከል፥ "በቆተካንዥገን ነመዪዥሥ ሎርጋ፥ 'አኩኩን ዴረካ ከረባ ከኤተኡ፥ ደካ ካሥ አኳ።"'
42004009	ሴጠና እኽላኳ ቤሮቆ አ ከዬሩሳሌም ቤሂእቆ ነቆስ መዪዥሥ መፀ ገዴራ አል ዶጎ ዪሁዳ ቤከከል፥ "ኤከምዳኣ ዱ ረባ፥ ኣምብሽ ጸገኡ ነጎላ ከገቻ።
42004010	በቆተካንዥገን ነመዪዥሥ ሎርጋ፥ 'ረባ ከምትጌ ካም ሰ ገትጋለማ ኤከምዜዉኸን አም፥'
42004011	ኤያሥ ኤያኳ፥ 'ኤከምበፃን አግሻ መደሥ ቾገኡ፥ ከምጹሩዋ አም ነኤለማም።"'
42004012	ቤኮሎቆ ያሱስ ቤከከል፥ "በከለካ መዪዥሥ ሎርጋ፥ 'መዻምብ ቁንዘኼ ረባሉ ኤተኡኼ።"'
42004013	ኤቤርሽ ሴጠና መዻምብ ቁንዘ ያሱስ ከንዶጎ በበኽ ዳ ነቸቻ፥ ቤበፀሽ አ ካሥ አንጅ ማ፥ ቤዻ።
42004014	ቤከኮል ያሱስ ከመዥግ መዪዥሥ ገፉጫ ከገሊላ፥ ቤያገሳቆ ፄማኳ ነጋንዲ ና ኮዎማ።
42004015	አኳ ቤትገሥ ነመፀ ገዴራ አል ዶጎ ዪሁዳ፥ ቤከኽ አጸጋ ኮዎማኳ መገ ላ ካ።
42004016	ያሱስ ቤዌ ከናዘሬት ከኤባ ኤተ ቤፈጋቆና፤ ኤማገመኻለማ ቤኩ ከመፀ ገዴራ አል ዶጎ ዪሁዳ ኖከ ሙሳ፥ ቤፈርሥ ከመሎቆሥ ሎርጋኳ።
42004017	ቢከኽ ሎርጋ አል ኢሳያስ ኤተ መዪርጓ፤ ኤቤኮሪል ፄያኳ፥ ቤዸብ ጎ ቢቆተካ በከለካ፤
42004018	"ገፉጨ ረባ በኢካ ነጸገም፥ በደከሠንዥገን አራ ኤከመገሸርሥ ሰ ማገ ል አል ረባ ከደ ዢጋ፥ በትገኬንዥገን አራ ከማቲስ ኤከምዡስ ደ ቢፉንጨካ፥ ኤከምገሞጎ አደ በፐሸካኻ፥ ኤከምፐሠን ነዎደ አደ ቢላንጨከቋኳ፥
42004019	ኤያሥ ኤያ ከመገሸሥ ግዣ ኤተ ከምብዶቆን አረባ ሾካለማ።"
42004020	ያሱስ ቤለጭል ሎርጋ አ፥ ቤኽ ከኤተ ቢንትገካ ነመፀ ገዴራ ና፥ ቤኢሽኳ። ደ ቤኢ ነመፀ ገዴራ አል ዶጎ ዪሁዳ ኮዎማኳ፥ ቤራቆ ኸማም ከጸገማ።
42004021	አኳ ቤያጦሽ መከላ ከማም፥ "ሰ ሎርጋ ኤተ በኸገሰኮቆ አኽ አለአ፥ በትተካቆ ኖካ ነለአ።"
42004022	ኮዎ ጸጋኳ ቢገሽ ገሸለማ ከፄማ፥ ቤሰሥ እለማም ከመገ  እገሻ ኤተ ቤፔሥ ነሰማ ቢከል፥ "አለአ ዱ ዮሴፍኼያኽ?"
42004023	አኳ ቤከል ከማም፥ "በርገምካ ኤከማከልኸካ ከአራ፥ 'አም ኤተ ቢያ፥ ብዶቆ እልቀኡ፤ ኤያሥ ቢልገሰኮቆ ኤባጦኬ ነቅፍርናሆም፥ እኽላኳ ጦ ነኤበ በበኡ ነገአ።"'
42004024	ቤተጽ ቤከልኳ፥ "ኸገሻ በርከለካ ካኻ፥ ኣሄካሸኼ ኤተ መዪርጓ ሜተል ነኤበ ዶጎ ኤበማኼ።
42004025	ኸማ ከመገሸርሥ ካኻ፥ ቤኢ ነእስራኤል ጋፈ ዢጋ በበኽ ኖከ ኣሊያስ፥ ኖከ ቤሃንስ ጎዛ ቤር ደማ ግዣ ኦካግ ከጽጃ ማያ፥ ኖከ ቤኩ ኤዴበና ነኤባ ና ነኮዎማኳ።
42004026	ቤትግ አረባ ኣሊያስኸን ካሥ ጎ እገፈ ዢጋ ሜታ ከኤበ ሰራጵታ አል ጋጦቆ ሲዶና፥ ኤትገንኼ ኮጎ ጋፈ ዢጋ ጃጀንዳኼ።"
42004027	ኤያሥ ኤያ ቤኢ ነእስራኤል ኖከ ኤተ መዪርጓ ኤሊሻ አደ ቤምጸለቀሥ አገንሠ መዹማ በበኽ። ቤዪዥሥ ኣሥ ናኤማን ጸጋ አል ሶሪያ፥ ኤዪዣሠንኼ ነማም ጸጋ ጀንዳ ሜተልኼ።
42004028	ኖከ ቤገሶቆ አለአ አደ ቤኢ ነመፀ ገዴራ አል ዶጎ ዪሁዳ ኮዎማ፥ ቤነ ስ አገቱዋ እማም።
42004029	ቢፈርሥ ቢንኸት ያሱስ ቢፖቆ ኒል ኤዬባ ኮቆ ሰ ዶላ ጎ ቢዶቆን ኤዬባለማም፤ ዳ ቢከጦ ኤለአ፥ ከመኸተሽ አ ከገቻ።
42004030	ቤያፐሥ አኸን ናሥ እለማም ቤዳሻ።
42004031	ነለአ ነቸቻ ያሱስ ቤብቴ ከቅፍርናሆም፥ ከኤዬባ ኤተ ቤኢ ነጋጦቆ ገሊላ፤ ቤትገሥ ኖከ ሙሳ ኖከ ሙሳ ከማም።
42004032	ከፄ ቤድ እገሻለማ ከገፋሌያ፥ ቤተምዝ ጸጋኳ ዝንዜን ነመትገሣለማ።
42004033	ቤኢ ኒል መፀ ገዴራ አል ዶጎ ዪሁዳ ናኳ ጸጋ ሜታ ኤተ ቤራቆ አገፉጨ ገንሠ ሙሳ፤ አኳ ቤሉግ ከበቦቆ ሳ ቤከል፤
42004034	"አም ያሱስ፥ መዣ አል ናዘሬት፤ ኣሥ በኩኬቆ አም ነመኢያለምላ? ኣዎኬ አም ከምቴቆ አይላኽ? በርገምካ ኤባደካ አም ኦዴ፤ አም መዪዥሥ ዱዋ አል ረባ።"
42004035	ቤሉገሥ ያሱስኳ አ ቤከል፥ "ጦ ፄ ትል፥ ፐሥ ነጸገማ፤" ገንሠ ሙሳኳ ቤፋቶቆ መዣ አ ኖጎ ጸጋ፥ ቤፐሥ ነጸገማ በላ መዳን ዳ ሜታ።
42004036	ኮዎማምኳ ቤሰሥ እለማም ከገተምዛ ቢከል ኣሥ እልኸማም፥ "ኣሤ ሾከ እገሻ አለአ? በ ተኮቆ ጋገንሠ ሙሳ ከገፋሌያ ከመዥጋኳ፥ ቢከፐሥ እማምኳ።"
42004037	ቤያገሳቆ ፄ ያሱስ ነኤባ አል ጋንዲ ና ነኮዎማ።
42004038	ያሱስ ቤፈርሥ ነመፀ ገዴራ አል ዶጎ ዪሁዳ፥ ቤኩ ከመፀ ሲሞን። እሸ ሲሞንኳ ቤዻቆ ዝንዜን አመንሰ ጎከሣ፤ ቢሎቆሥ ያሱስኳ ኤከምተጸሠን አ።
42004039	ቤችርሽ ኮጎ እልቆማ፥ ቤቶቆ ጎከሣ፤ ቤበፀሽ ጎከሣኳ አ። ቤፈርሥ እገፋ አኳ ናሥ ኦካ ና፥ ቤደዳ ከማም።
42004040	ኖከ ቤልም ኦካ፥ ቢሮቆ ኮጎ ያሱስ ጸጋ ደ ቤንዻቆሥ አሾከ መንሰሣ ኮዎማ። ቤጦሠን አኳ ኤለማ ነጸገ ሜታ ሜታማለማም፥ ቤምብዶቆ እማም።
42004041	ቤፐሥ ጋገንሠ ሙሳ ነጸገ ኤማንጀ ጸጋ ቤሉግ ቤከል፥ "አም ዱ ረባ።" ከፄ ቢገም እማም ኤበደካ አ ክርስቶስ፥ ቤሉገሥ ያሱስ እማም ቤጻንዶቆ ነገሻ።
42004042	ኖከ ቤጅባጓኳ ቤፐሥ ያሱስ ነጓ፥ ቤዽ ኮጎ ቤሜ ጸጋ። ቤያኣጎ በበኽ ጸጋኳ አ፤ ኖከ ቢዳሽ ኮጎማኳ፥ ቢያኣጎ መጻንዶቆማ ኤከምበፃን አ መፐሥ ኖጎማም።
42004043	ቤከል አኸን ከማም፥ "ከምዳ ካራ አመዻ ከማቲስ ሰ ማገ ል ገፋሌ ረባ ከኤዬባ ጃጀንዳ። ዳ ኤተ በከትገኬ አረባ አራ፥ ካሥ አለአ።"
42004044	ቤኢ ነማቲሰማ ነመፀ ገዴራ አል ዶጎ ዪሁዳ ነጋጦቆ ዪሁዳኳ።
42005001	ኖከ ቤኢቾጎ ያሱስ ነሰ ኤያይ ጌንሰሬጥ፥ ቢያጽጨሥ ኤማንጀ ጸጋኳ ከመገሶቆ እገሸ ረባ ቢደሥ አ።
42005002	ቤገመሥ አኳ ለማዲያ እምበንድ ኤተ ቤኢ ነሰ ኤያያ። ደ መራቆሽ ዉኳ ቢፐሥ ኒል ለማዲያ፥ ቢኢ ነምኤፈሥ ዪለማም።
42005003	ቤቶኮሥ ያሱስኳ ነለማዲያ ና አል ሲሞን ቤሎቆሥ ቤከልኳ፥ "ችደካሮቆ ሠአም ለማዲያ አለአ ነሰ ኸ እኔያ ነገአ ኤዱፀን ኪል ኣያ።" ቤኢሽ ያሱስኳ ነለማዲያ፥ ቤትገሥ ከኤማንጀ ጸጋ ካ።
42005004	ኤቤትቶቆ እገሻለማ ነቸቻ ቤከል ከሲሞን፥ "ችደሽ አም ኮጎ ትል ኣያ! ኣምብኾቆ ዪለኻ ኪል ኣያ፥ ራቆኸከሽ ዉ።"
42005005	ቤኮሎቆ ሲሞንኳ ቤከል፥ "ኤተ መትገሠማ፥ ቢልሌኤካን መዱጎ መጎኮ፥ ኢልራቆሸንኼ ሜተልኼ፤ ከፄ እገሻሉኸን ከምኣምብርቆ ዪ።"
42005006	ኖከ ቢጦ ኤለአ፥ ካሥ ቤዽ ከመንሻ ዪለማም፥ ቢዻቆሽ ዉ በበኽ።
42005007	ከለአ ቢከድ ኤል ከመዠማም ደ ቤኢ ኒል ለማዲያ ነጀንዳኳ፥ ኤከምዎዉዌ ከምተጹሥ እማም። ቢዌ እማምኳ፥ ካሥ ቤዽ ከመልምቆ ቢዪጮቆን ዉ ነለማዲያለማም ና ከምበንደማም።
42005008	ኖከ ቤገመሥ ሲሞን ጴጥሮስኳ አለአ፥ ቤፋት ነቾጎ ያሱስ ቤከል፥ "ኤተም፥ ፐሥ ኖጎም፤ አራ ኤተ ገንሣ።"
42005009	ዳ ቤከከል ኤለኣኳ፥ አ ከመዠማም ከፄ ቢተምዝ ቤሰሥ እለማም አመራቆሽ ኤማንጀ ዉ አ።
42005010	እምያይቆብ ከዮሃንስ ኢደ ዘበዴዎስ፥ ደ ቢድ ከምሲሞን መዠ መደዳኳ፥ ኤያሥ ኤያ ቤሰሥ እለማም። ቤከል ያሱስኳ ከሲሞን፥ "መጤያኣኼ! ካለን ከምዳኣ ከኤተ ማሙንፆቆ ጸጋ፥ ከኤተ መራቆሽ ዉኼ።"
42005011	እማምኳ ቢቼሥ ለማዲያለማም ከኸ እኔያ፥ ቢበፀሽ ዳ ኮዎማ፥ ቢሁል ቾጎ ያሱስ።
42005012	ኖካ ነሜታ መከኢ ያሱስ ነኤዬባ ነሜተም፥ ቤኢ መዣ ሜታ ኤተ በምጸለቀከሥ አገንሠ መዹማ ኮዎ ጸገማ ነጓ። ኤቤገመሥ አኳ ያሱስ፥ ቤፋት ከታሰማ ከኔያ ቤከዴር ቤከል፥ "ኤተም ኤከምሄያሻ፥ ከምፈላሽ መዪዥሥ አራ።"
42005013	ቤኸሽ ያሱስኳ ኤለማ ቤዻቆሥ አ ቤከከል፥ "በርሄከሻ፥ ዪዣሥ።" ናሥ ኦካ ና ቤዪዥሥ ጸገማ ነገንሠ መዹማ ና።
42005014	ቤቶቆ ያሱስኳ አ ቤከል፥ "መገሻሠኼ ዳ አለአ ከጸጋ ሜተልኼ። ዻ ትገሥ ጸገኡ ከጥስ መፀ ገዴራ፤ ነለአ ነቸቻ ኤያሥ ቤከል ሙሴኳ፥ ኻ ደ መኻሉ ከመዪዣሣሉ፤ ከለአ ነካትጋሥ መዪዣሣሉ ከጸጋ ከኮዎማ።"
42005015	ቤፈጋኽ እገሻኳ ከፄ ያሱስ በበኽ፤ ከለአ ቤሙንፆቆ አበበኽ ጸጋ ከማጦዪል ፄያ ካ፥ ከምብዱዋን ነመንሰሣለማምኳ።
42005016	አኸን ቤቴንዢግ ጸጋ ኮቆ ሶጓ ከመዴራ።
42005017	ኖካ ነሜታ መከኢ ያሱስ ነመትገሠማ፥ ቢማኢሽ ነጓ ደ ፋርስ ከደ መትገሥ ማቶቋ አል ሙሴ፥ ደ ቤዾዌ ኒል ኤበ ጋጦቆ ገሊላ ኖጎ ኮዎማ፥ ከዪሁዳ፥ ከኤዬበ ዬሩሳሌምኳ። ቤኢ አመዥግ ረባ ከአ፥ ኤከምብዶቆን አ ደ መንሰሣ።
42005018	አለአ፥ ችዳ ሜታ ቢሬቆ መዣ ኤተ ቤሽ አጋቸቸ ጸገማ ሜታ ነንተላ፤ ቢያኣጎ መኩቆ መጦዉሥ ነኸ ያሱስ።
42005019	ከፄ መፈገኽ ጸጋኸን ቢያሃለሽ መኩቆ መዣ አ፥ ቢቶኮ ኮቆ መፃ ቢያጽጨኽ ቆማ፥ ቢከብቶቆ መዣ አ ከንተላ ኪል መፃ ከኸ ያሱስ።
42005020	ኖከ ቤገመሥ ያሱስኳ መገሚላለማም ቤከል፥ "አም መዣ አለአ፥ ባምበፀካሸንዥገን ገንሣሉ ካም።"
42005021	ደ መትገሥ ማቶቋ አል ሙሴ ከደ ፋርስ ቢሳንዘሥ ኒለማም ቢከል፥ "ዎዴያ አ ኤተ በገሸካ ገ ያ ነጸገ ረባ? ኣሥ ረባ እልቆማ፥ አኢካንኼ ሜተል ኤተ ከምፈለሽ መበፀሽ ገንሣኼ።"
42005022	ቤያምባለሥ ያሱስ ገሳንዛለማም ቤኮሎቆ ቤከል ከማም፥ "ካሤ በኸከሳንዘከሥ ሾከ አለአ ኒልኻ?
42005023	አባሲቆ ከምፐፐላ፥ መከላ 'ገንሣሉ ባምበፀካሽ ካማኽ፥' በላ መከላ 'ፈርሥ ዻ?'
42005024	ኣምባለኸሥ ኤበጨካ ዱ በናደማ ገፋሌያ ከምበፀሽ ገንሣ ነኤባ ናል እኔያ፤" ቤከከል ከመዣ ኤተ ቤሽ አጋቸቸ ጸገማ፥ "ከምከለራ ካም፥ ፈርሥ፥ ሮቆ እንተላሉ፥ ዉካ ከመፀኡ!"
42005025	ናሥ ኦካ ና ቤፈርሥ አመዣ አ ነኸማም፥ ቤሮቆ እንተላለማ ኤተ ቤዥገና፥ ከመኸ መገ ላ ከረባኳ ቤከዉስ ከመፃለማ።
42005026	ጸጋ ደ ቤኢ ነጓ ኮዎማኳ ቤሰሥ እለማም ቤኩሥ ገጤያ፤ ቢኽ መገ ላ ከረባ ቢከል፥ "ኖካ ነለአ በኮገምከሥ በቦቆ ዳ አል ገተምዛ።"
42005027	ኤቤፐሥ ያሱስ ነጓ፥ ቤገመሥ ኤተ ፈቃ ሜተም ቢኦ ሌዊ፥ ኤቤኢ ነመኢሻ ኖጎ ቢርኮቆ ፈቃ፥ ቤከከል፥ "ሁሌ ቾጎ አራ።"
42005028	ቤፈርሥ ሌዊኳ፥ ቤበፀሽ ዳ ኮዎማ፥ ቤሁል ቾጎ አ።
42005029	ነለአ ነቸቻ ቤከድ ሌዊ ነመፃለማ በቦቆ ዴዋና ከያሱስ። ነዴዋና ናኳ ቢማኢሽ ደ ፈቃ በበኽ ከጸጋ ጃጀንዳኳ ከማም ከመሰሳ።
42005030	ደ ፋርስ ከደ በደካ መዠማም፥ ደ መትገሥ ማቶቋ አል ሙሴኳ፥ ቢያገሾቆ ደ መሁል ቾጎ ያሱስ ቢሎቆሥ ቢከከል፥ "ካሤ በኸከሰካ በኸከፈካ ከደ ፈቃ ከደ ገንሣኳ?"
42005031	ያሱስኳ ቤኮሎቆ ከማም ቤከል፥ "ደ በኣጎካ ኤተ ቢያ አደ መዹሣ፥ አኣጎካኼ አኻምብድ ጸጋ ኤተ ጺያኼ።
42005032	ዳ በርኮኬሥ አር፥ ኤከማንዡሥ አደ ገንሣ እለማም ከምኮሉዋቆን ነገንሣለማም፥ አርዎኬንኼ ከመኦ ደ መዪዥሣኼ።"
42005033	ችዳ አለኣኸን ቢከል ከያሱስ፥ "ደ መሁል ቾጎ ዮሃንስ ቢኮዎኮኮ ኦኪል በበኽ ቢጦካ ገዴራኳ፤ ኤያሥ ኤያ በጦካ አደ መሁል ቾጓ አል ደ ፋርስኳ፤ ደ መሁል ቾገኡኸን ቢሰካ ቢፈካኳ።"
42005034	ቤከከል ያሱስኳ፥ "መከኢ ርኸ ጋኺንጃ ኖጎማም፥ ከምፈለኸሽ መጦማ ኤከምኮዎጎን አደ ዴዋናኽ?
42005035	ከምዌ ኦከማ ኤተ ከምቼዉሠን ርኸ ጋኺንጃ ኖጎማምኸን፤ ኖካ ና ከምኮዉጎ እማምኳ።"
42005036	ኤያሥ ኤያኳ ቤገሸሥ መኮሣ ሜታ ከማም ቤከል፥ "ጸጋ ሜተል ከምቱሰኼ ኣ ኽኻ ከማቹምኪልኼ ከገደገናኼ፤ ኤከምጦዋ ኤለአ፥ ከምሸ ሥ አ ኽኻ አ፥ ከማኹዋቆኼ ኣ ገደገና ከዱ ኣ ኽኻኼ።
42005037	ከምጸፀኸኼ ጸጋ ሜተልኳ ኬ ኽኻ ነመሌኤኽ ኮጋኼ፤ ኤከምጦዋ ኤለአ፥ ከምጼቂል ኬያ አ ኮጋ ከማርካ፥ ከምጫኼ ኮጋ አኳ በናኼ።
42005038	ከምጸፁኽ ኬ ኽኻ ነኮገ ኽኻ።
42005039	ጸጋ ኤተ በፈካ መዥገኽ ኬያ፥ አኣጎካኼ ማኸዱ ኸማኼ፤ በከለካ፥ 'ኣሥ መዥገኸማ በገሸለካ።"'
42006001	ኖከ ዱ ሙሳ ሜታ ቤተር አያሱስ ኒል ቼ ጋትጋ፤ ቤሾቆ አደ መሁል ቾጎማኳ ማንዚ ጋትጋ፥ ቢጸጨኽ ቢሰሳኳ።
42006002	ቢከል ነደ ፋርስኳ አጸጋ ሜታ ሜታ ከደ መሁል ቾጎማ፥ "ካሤ በኸከደካ ዳ ኤተ ባ ጻንደካቆ መደማ ኖከ ሙሳ?"
42006003	ቤኮሎቆ ያሱስኳ ከማም ቤከከል፥ "አኸሎቆከሠንኼያኽ ዳ ኤተ ቤድ ዳዊት፥ ኖከ ቤሺል ኤዴበና ከጸጋ ደ ቤኢ ኖጎማ?
42006004	ቤኩ ከመፀ ረባ፥ ቤሮቆ እጋ ኤተ በዪዥካሥ ከረባ፥ ኤተ በኸከሥ አመሰማ ካሥ እምጥስ መፀ ገዴራ፤ ቤስ አኳ ቤከኽ ከደ ቤኢ ኖጎማኳ።"
42006005	ቤከተጽ አያሱስ ቤከል ከማም፥ "ዱ በናደማ ከኦከ ሙሳ ኤተማ።"
42006006	ኖከ ዱ ሙሳ ነጀንዳኳ ቤኩ ያሱስ ከመፀ ገዴራ አል ዶጎ ዪሁዳ፥ ቤትገሥኳ። ቤኢ ነጓ መዣ ሜታ ኤተ ቤሽ ኤላ ጉንዛለማ።
42006007	ደ መትገሥ ማቶቋ አል ሙሴ ከደ ፋርስኳ፥ ከምዸብ ዳ ኤተ ከምተምብኮቆ አ፥ ቢዘሎቆ ኤከምብዶቆ አ ጸጋ ኖከ ሙሳ።
42006008	አኸን ቤገም ገሳንዛለማም፥ ቤከከል ከመዣ ከኤተ ቤሽ ኤለማ፥ "ፈርሥ፥ ዌ ኮጎ እልኻ ከገአ።" ቤፈርሥ መዣ አኳ፥ ቤዸኽ ኮጎ እልኻ።
42006009	ቤከል ያሱስኳ ከማም፥ "ከምሎቆርሥ አኻ፥ ኣሤ ከምኸሥ መደማ ኖከ ሙሳ? አመደ ገሸለማኽ በላ ገንሠማ? አመብዶቆ ጸጋኽ በላ መቴሠማ?"
42006010	ኤቤንዞ ቆ ያሱስ ከኸማ ጸጋ ደ ቤኢ ነጓ ኮዎማ፥ ቤከከል ከመዣ ኤተ ቤሽ ኤለማ፥ "ኣፀፂል ኤሉ!" ቤያፀፂል አኳ፥ ቤከብድ ኤለማ ኤያሥ ጀንዳ።
42006011	እማምኸን ቢቱ ዝንዜን፥ ቢያገሺል ኤከምፈሉከሽ መጦ ኣሤ ነጸገ ያሱስ።
42006012	ኖካ ና ቤቶኮ ኮቆ ዶላ ከሜታ ከገዴራ፤ ነጓ ቤዴር ከረባ መዱጎ መጎኮ።
42006013	ኖከ ቤጅባጓኳ ቤኦ ደ መሁል ቾጎማ ኮጎማ፥ ቤሽልሥ ነማም ጸጋ አሤር ኖቆማ እምበንድ፥ ቤከል ከማምኳ ሰ ገትጋ።
42006014	እማምኳ ሲሞን ኤተ ቤከከል ጴጥሮስ ቤካንዠሥ ፄያ፥ ከኣንድራስ ዱዌበ ጴጥሮስ፥ ያይቆብ፥ ዮሃንስ፥ ፍልጶስ፥ ባርቶለሜዎስ፥
42006015	ማቴዎስ፥ ቶማስ፥ ያይቆብ ዱ አልፌዎስ፥ ከኤተ ማቆራ ከኤበማ ሲሞን፥
42006016	ዪሁዳ ዱ ያይቆብ፥ ኤያሥ ኤያኳ ዪሁዳ አስቆርቱ፥ ኤተ ቤያተገሮቆ ያሱስ ቤኻ።
42006017	ያሱስ ቤብቴ ኖቆ ዶላ ከደ መሁል ቾጎማ፥ ቤኢቾጎ ከበበኽ ጸጋ ደ ቤሁል ቾጎ አ ነማንዘ ል እኔያ ነሜተም። ቤዾዌ ኤማንጀ ጸጋ ደ ባንዢገካ አመፈጋኻለማም ገንዘ ነኤበ ዪሁዳ ኮዎማ፥ ነዬሩሳሌም ኤያሥ ኤያ ነጥሮስ ከሲዶና ነኤዬባ ናል ሰ ኤያያ።
42006018	ቢዌ እማም ከማጦዪል ፄያ ከአ ከመምብዳ ነመንሰማለማምኳ፤ ቢብድ አደ ቤያፉንጫቆ ከገንሠ ገፉጫኳ።
42006019	ከፄ ቤፔሥ አመዥጋ ኖጎማ ቤብዶቆ ኮዎማም፥ ቤያኣጎ ጸጋ ኮዎማኳ መደሥ ያሱስ።
42006020	ያሱስ ቤዪርጎ ኮጎ ደ መሁል ቾጎማ ቤከል፥ "ኣገ ኻይል አኻ ደ ዢጋ፥ ገፋሌ ረባ አለኻ።
42006021	ኣገ ኻይል ደ በኸሸኪል ኤዴበና እኽላ፥ ከምነኾቆ፤ ኣገ ኻይል ደ በኸእሰካ እኽላ፥ ከምሎኻ።
42006022	"ኣገ ኻይል ደ በኸሁልከቾጎ አራ፥ ከፄም ኤከማቸከካኽ ጸጋ ካኻ፥ ከምፑቆ አኻ ነገሙንፃለማም፥ ኤከምዉዋ ከምቴዉሥ ፄኻኳ።
42006023	ኣገ ኻይል ኖካ ና፥ እቆልኸሥኳ፥ በናለኻ በቦቆማ ነጎዛ፤ ኤያሥ ኤያ ቢጦ እምበፈገማምኳ ነጸገ ደ መዪርጓ።
42006024	"አኻ ተቃኸን፥ እንዳዌ ካኻ፥ በኸዸበከንዥገን ዳ ኤተ ከማገ ል አኻ።
42006025	አኻ ደ በኸነካ እኽላ፥ እንዳዌ ካኻ፥ ከምሺል ኤዴበና አኻ፤ አኻ ደ በኻሎካ እኽላ፥ እንዳዌ ካኻ፥ ከምሳንዘኻ ከምእሰኻኳ።
42006026	"ኤከምመሽ አጸጋ ኮዎማ አኻ፥ እንዳዌ ካኻ፤ ኤያሥ ኤያ ቢጦ እምበፈገማምኳ ነጸገ ደ መዪርጓ ከጎልጎዛ።"
42006027	"ከምከለራ ካኻ ደ በኸገሰኮቆ ካራ፥ ሄኸሽ ብታለኻ፤ ደኸካ ገሸለማ ከደ በካቸከካኽ ከአኻ።
42006028	እገኸሥ ደ በሆተካ አኻ፥ ዴረኸካ ከደ በ ካ አኻኳ።
42006029	ጸጋ ኤተ ከምፐሻ ኩሰኡ ሜተም፥ ኣጎከስ ጀንዳኳ፤ ኤተ ከምቼሥ ጅባሉ፥ መካያከሠኼ ካል እለማኼኳ።
42006030	ኸካ ከደ ከምቆና ነጉ ኮዎማ፤ ኤተ ከምቼሥ ደ መጫሉኳ፥ መሎቋሠኼ ኤከምኮሎቆ ካምኼ።
42006031	ኤያሥ በኸሄከሽ አኽ ኤከምጦዋ ጸጋ ካኻ፥ ጦኸካ አኽኳ ከማም ኤያሥ ኤያ።
42006032	ኤከምሄኸሽ አኽ ኣሥ ደ በሄከሽ አኻ፥ ኣሤ መገ ላ ከምዸበኻ? በሄከሽ አደ ገንሣኳ ደ በሄከሽ እማም።
42006033	ኤከምደኻ ገሸለማ ካሥ ደ በደካ ገሸለማ ካኻ፥ ኣሤ መገ ላ ከምዸበኻ? በደካ ደ ገንሣኳ ኣሥ አለአ።
42006034	ኤከምጎርደኻ ካሥ ደ በኮለኮቆ ካኻ፥ ኣሤ መገ ላ ከምዸበኻ? በጎርደካ አደ ገንሣኳ ከደ ገንሣ ኤያል እማም ከምኮሉዋ ኤከምሩቆን።
42006035	አኻኸን ሄኸሽ ብታለኻ፥ ደኻ ገሸለማ ከማምኳ፥ ጎርደኻ በላ ማጦኺል ኤከምኮሉዌቆ ካኻ። ኖካ ና ከምዳ አበናለኻ በቦቆ፥ ከምደኻ ኢደ ረባኳ። አ መገማ ከደ በበፀካ መገመማ ከጸጋ፥ ከደ ገንሠ እልኻኳ።
42006036	ኤያሥ በደካ አበበኻ መሌእለማ፥ ኣሌኤኻይል አኽኳ።"
42006037	ቤከተጽ አያሱስ ቤከል፥ "መርኻኼ ከጸጋ፥ ከምኸራኼ አረባ ካኻኼ፤ መርኻኼ በና ከጸጋ፥ ከምራኼ አረባ በና ካኻኼ፤ በፀኸሽ ገንሣ፥ ከምበፀሽ አረባኳ ገንሣ ካኻ።
42006038	ኸኻ፥ ከምኻ አረባ ካኻኳ፤ ከምኻ ካኻ መበራ መዪጮቆማ፥ መንቱጎቆማ፥ መከስ ቆሰማ ኤተ በሃንቀካኳ፤ ናሥ መበራ ኤተ በኸዻምበኮቆን አኽ ከጸጋ፥ ከምዻምቦቆን አረባ ካኻኳ።"
42006039	ቤገሸሥ መኮሣ ሜታ ከማም ቤከል፥ "ከምፈለሽ ፐሻ መቼስ እንዶዋ ከፐሻኽ? ከምፋቱዋኼያኼ ከምበንደማም ኪል ሆዋኽ?
42006040	ኤተ ቢከትገከሣ አንተርኮቆኼ ኤተ መትገሠማኼ፤ ጸጋ ኤተ ቢከትገከሠን ኸን፥ ከምዳ ኤኤተ መትገሠማለማ።
42006041	"ካሤ ባከዪርካ ሱብራ ኤተ በኢካ ኒል ኸ ዱዌበኡዋ? ኣገምከሠኼ ሙችና ኤተ በኢካ ኒል ኸኡዋኽ?
42006042	ናከምገመሠን ሙችና ኤተ በኢካ ኒል ኸኡ፥ ኤያላሥ ባከከለካን አም ከዱዌበኡ 'ዱዌበም፥ ቼርሥ ሱብራ ኤተ በኢካ ኒል ኸኡዋ?' አም ኤተ መሾጓ አለአ፤ ሲቆ መቼሥ ሙችና ኒል ኸኡ፥ ነለአ ነቸቻ ከምገማሥ ዝንዜን፥ ከምፈላሽ መቼሥ ሱብራ ኒል ኸ ዱዌበኡ።"
42006043	ቤከተጽ ያሱስ ቤከል፥ "አረካኼ ገሸል ጃ ገንሠ ኻኼ፥ አረካኼ ገንሠ ጃኳ ገሸል ኻኼ።
42006044	በካገምካይል ጃ ኮዎማ ከኸማ፤ ከምፈሉሸኼ መሆቆ ኸ ቦዋ ነበፖዋ፥ ኸ ባጉዋኳ ነኽኻኼ።
42006045	መገ  ጸጋ በፐኮቆ ነመገኽ እለማ መገ  ዳ፤ ገንሠ ጸጋኳ በፐኮቆ ነገንሠኽ እለማ ገንሠ ዳ፤ ዳ ኤተ በዪጨኬቆ ነእለማ፥ በገሸከሥ ሰ ጸጋኳ።"
42006046	"መኸከከል ካራ 'ኤተምላ፥ ኤተምላ' ካሤ በኸከበፀካ መትተኾቆ ዳ ኤተ በርገሸከሣ?
42006047	ከምትገርሥ ካኻ ኤተ ከምዌ ኮጎም ኮዎማ፥ ከምገሶቆ እገሻለም ከምትቶቆኳ፥ ኤበኢካ አ ኤዎዴያ።
42006048	አ ኤጸጋ ኤተ ናዶቆ መፃ ናቆሽ ሆዋ ከመሃቲለማ፥ ናኮሽ ሸ መፃለማ ነታንተርሳኳ፤ ኤበዪጨኮቆ ገቸ ኣያ፥ በለጎደካ በትርከሥ መፃኳ፥ ከፄ በደካቆ ዝንዜን፥ አፈለከሸንኼ መንደሸማኼ።
42006049	ጸጋ ኤተ በገሰኮቆ እገሻለም በበፀካ መዳንኸን፥ ኤጸጋ በላ መሃቶቆ መኮሽ ሸ መፃለማ ናኮሽ ነኔያ ሠፐት፤ ኤበዪጨኮቆ ገቸ ኣያ በለጎደካ በትርከሥኳ፥ በቼካሽ መፃኳ ሰ ሜተል፤ መቼሸማኳ በደካ በቦቆ።"
42007001	ኤቤርሽ ያሱስ መከጦዪል ፄ ጸጋ ከገሻለማ ኮዎማ፥ ቤዽ ከቅፍርናሆም።
42007002	ቤኢ ነጓ ዎደ አል ለጋዪዳ ግቸማ ማቁስ ኤተ በሄከሽ ዝንዜን፥ ቤንሳሥ ቤዽ ከመሻኳ።
42007003	ጥስ ለጋዪዳ አኳ ቤገሶቆ ፄ ያሱስ፤ ቤከትግ ደ እምፈጋ አል ዪሁዳ ኤከምዻ ሎቁኬሥ አ ከምዌ ከምብዶቆኮን ዎደለማ።
42007004	ቢዌ እማምኳ ኮጎ ያሱስ፥ ቢከሎቆሥ ዝንዜን ቢከልኳ፥ "መዣ አለአ ኤተ ከምደካ መዸብ አለአ ነጉ።
42007005	አ በሄከሽ ጸጋለምላ፥ ኤተ በደኮቆ መፀ ገዴራ ካይላኳ አአ።"
42007006	ቤዽ ያሱስኳ ከማም። ኖከ ቤያርቸሥ መፃለማ ቤከል ቤትግ ጀንደማ ከያሱስ፥ "ኤተም መሻምባኣኼ፥ አራ ጸጋ ኤተ በርደካ ከምኩኣ ከመፃለማኼ።
42007007	ካ አርዪርካንኼ ጸገም ኤተ ከምደካ አመዌያ ኮገኡኼ፤ እገሼሥ ኣሥ ሳ ሜታ፥ ከምብዳ ዎደለምኳ።
42007008	በርጨካ አርኳ ጸጋ ኤተ በ ተኮቆ አራ፥ ቢኢካ ለጋዪዳ ደ በገሰኮቆ ካራኳ፤ ኤከምከለራ ከሜተም 'ዻ' ከምዻ፥ ኤከምከለራ ከጀንዳ 'ዌ' ከምዌ፥ ኤከምከለራ ከዎደለም 'ጦ ዳ አለአ' ከምጦዋ።"
42007009	ኖከ ቤገሶቆ ያሱስ አለአ፥ ቤሰሥ እለማ ቤያገለኽ ቤከል ከጸጋ ደ ቤኢ ነቾጎማ፥ "ከመገሸርሥ ካኻ፥ አርገምከሠንኼ ሾከ በቦቆ መገሚላ አለአ ኖጎ ሜተል፥ ነኤበ እስራኤልኳ።"
42007010	ኖከ ቢኮል አደ ቢትገካ ከመፀ ጥስ ለጋዪዳኳ፥ ቢገመሥ ዎደ ኻምብደማ።
42007011	ነጀንደ ኸማቱቁማ ቤዽ ያሱስ ከኤዬባ ኤተ ቢኦ ናይን። ቢዽ ደ መሁል ቾጎማኳ ከኤማንጀ ጸጋ ከአ።
42007012	ኖከ ቤያርቻቆ ያሱስ ከግሰ ኸለ ኤዬባ ካ፥ ቢኽ ከጸጋ ደ በጹርኬ መሻ፤ ኤተ ቤሻኳ ሜታኽ ዱ እገፈ ዢጋ፤ ቤሁል ቾጎ አበበኽ ጸጋ አል እል ኤዬባ አኳ ኤዬማ።
42007013	ኖከ ቤገመሥ አኤታኳ ኤዬማ፥ ቤከሌአይል ቤከከል፥ "መእሳኣኼ።"
42007014	ቤችርሽ ያሱስ ቤደሥ መደባ፥ ቤኢቾጎ አደ መጹረማኳ፤ ቤከከል አኳ፥ "አም ገሸላ አለአ፥ ፈርሥ ከምከለራ ካም።"
42007015	ቤፈርሥ ኤተ ቤሻኳ ቤያጦሽ መገሻ፤ ቤከኮሎቆ አያሱስኳ አ ከኤዬማ።
42007016	ቤኩሥ አገጤያኳ ኮዎማም፥ ቢከኽ መገ ላ ከረባ ቢከል፥ "በፈርከሠንዥገን አበቦቆ ኤተ መዪርጓ ኖጎኳ፥ በዎኬንዥገን አረባኳ ከመብዶቆ ሾካለማ።"
42007017	ቤያገሳቆ እገሻ አለአ ከፄ ያሱስ ነኮዎ ኤበ ዪሁዳ ከጋንዲማ ኮዎማ።
42007018	ደ መሁል ቾጎ ዮሃንስ ቢከገሸሥ ዳ አለአ ኮዎማ ከዮሃንስ፤ አኳ ቤኦ ነደ መሁል ቾጎማ ጸጋ እምበንድ ኮጎማ፥
42007019	ቤትግ እማም ኮጎ ኤታ ያሱስ ኤከምከሉዋ ከምሎቁከሥ፥ "ኤተ ቢከለካ ከምዌ አማኽ፥ በላ ከምዜይልኽ ጀንዳ?"
42007020	ደ ቢትጌኳ ቢዌ ኮጎ ያሱስ ቢሎቆሥ ቢከል፥ "ኤተ መጩጾቆማ ዮሃንስ በትገኬ አይላ ኮገኡ በከለካ፥ 'አማኽ ኤተ ቢከለካ ከምዌያ በላ ከምዜይልኽ ጀንዳ?"'
42007021	ናሥ አንጅ ና ቤምብዶቆ ያሱስ በበኽ ጸጋ ነመንሰሣለማም፥ ነመንዹሣለማም ከጋገንሠ ሙሳኳ፥ ቤኮርስ ኸ በበኽ ፐሻኳ።
42007022	ቤኮሎቆ ያሱስ ከማም ቤከል፥ "ኮለኻ፥ እገሸኼሥ ከዮሃንስ ኤተ በኸገሰኮቆ በኸገምከሣኳ፤ ከምገሞጎ አደ በፐሸካኻ፥ ከምዦሽ ገሙ ከመንዻ፥ ከምዪዣሥ ደ በምጸለቀከሥ አገንሠ መዹማ፥ ከምገሶቆ ደ በድቀካ፥ ከምፈርሥ አደ በሸሸካ፥ ከማቲያስ ሰ ማገ ላ አል ረባ ከደ ዢጋኳ።
42007023	ናገይል ጸጋ ኤተ ከምበፃ ማጤያ እል ከፄም።"
42007024	ኤቢዳሽ ደ ቢትጌ ኖጎ ዮሃንስ ነን፥ ቤያጦሽ ያሱስ መገሸሥ ፄ ዮሃንስ ከጸጋ ቤከል፥ "ከመገመሥ ኣሤ በኸከዸከሥ አኽ ኮጎ ዮሃንስ ከኸ እኔያ? ከመገመሥ ሥዳ ኤተ በፉጨካ አዙባኽ?
42007025	በላ ኣሤ በኸፐከሥ አኽ ከመዪረማ? ጸጋ ኤተ በኢሰከሥ ማሰኽ ኣኽ? ደ ባንደጎነከሥ ጸገማ ከማሰኽ ኣ በፉጨካይል ጸገማኳ፥ ነመፀ ዶጎ ጥሳ ቢኢካ።
42007026	ካ ከመዪር ኣሤ በኸፐከሣ? ከመዪር ኤተ መዪርጓኽ? ኣዬ፥ ከምከለራ ካኻ፥ በኸገምከሥ ኤተ በንተርኮቆ ነኤተ መዪርጓኳ።
42007027	በገሸከሥ ረባ ነመዪዥሥ ሎርጋ ከፄ ዮሃንስ በከለካ፥ 'አለአ ከምትገራ ሰ ገትጋለም ነታሰኡ፥ ከመገሥ አ እንዶዋሉ ካም።'
42007028	"በርገሸከሥ ካኻ፥ ነጸጋ ደ ቢምፖቆካ ነኔያ ኮዎማ፥ አኢካንኼ ኤተ በንተርኮቆ ዮሃንስኼ። ነገፋሌያ ናል ረባኸን ኤተ በሃለካቆ ነኮዎማ፥ ከመንተሮቆ ና።"
42007029	ጸጋ ኮዎማ ደ ቢገሶቆ ማቲስ ዮሃንስ፥ ደ ፈቃኳ፥ ቢያምባለሥ ዳ ኤተ በኦከሽ አረባ፥ ቢያጩጻቆ ከማጩጾቋ አል ዮሃንስ።
42007030	ደ ፋርስ ከደ መትገሥ ማቶቋ አል ሙሴኸን፥ ከምኮዎቆ ማጩጾቋ አል ዮሃንስ ቢሥ ማሄሻ አል ረባ።
42007031	ቤተጽ ያሱስ ቤከል፥ "ካሤ ከማንዘ ርከሥ ማፖቋ አል እኽላ? ኤያብኳ ቢኢካ?
42007032	እማም ኤያል ኢዳ ደ ናኢሽ ኒሊሳ ደ ቢላኮካ ከመዠማም፥ 'ቢልእሰካ ቆሜያ ካኻ፥ አኸጸካንኼ፤ ቢልእሰካ ገዱዋኳ፥ አኸእሰካንኼ።'
42007033	ኖከ ቤዌ አዮሃንስ ኤተ መጩጾቆማ፥ ኤሰኼ እጋ ኤፈኼ ኬያኳ፥ በኸከለካ አኽኳ፥ 'በጨካ ገንሠ ሙሳ'።
42007034	ኖከ በዎኬ ዱ በናደማ በሰካ በፈካኳ፥ በኸከለካ አኽኳ፥ 'ገመኸሥ አኽ ኤተ መሄሽ መሰማ ከመፈማ አለአ፥ ኤተ ማገኻ ከደ ፈቃ ከደ ገንሣኳ።'
42007035	ነደንኳ መገመኻ አል ረባ ከማገማሥ ኸማ ኖጎ ደ በርኮቆ አ።"
42007036	ነደ ፋርስ ጸጋ ሜታ ቤኦ ያሱስ ከመስ ዳ። ቤኩ ያሱስኳ ከመፀ መዣ ደ ፋርስ አ፥ ቤኢሽ ከመስ እጋ።
42007037	ቤኢ ነኤዬባ ናኳ እገፋ ኤተ ገንሣ ሜታ፤ ኖከ ቤገሶቆ ኤቤኢሽ አያሱስ ከመስ እጋ ነመፀ መዣ ደ ፋርስኳ፥ ቤሬቆ ዳኺ መደሣ መዪጮቆማ ነዱ ሸፓ።
42007038	ቤችርሽ አኳ ከንዶ ቸቸ ያሱስ ኮጎ ቾጎማ፥ ቤእስ ቤንሸሥ ቾጎማ ከጹሽ እልኸማ፥ ቤንሱጸኽ ከቤቆማኳ፤ ነለአ ነቸቻ ቤንፅም ቾጎማ ቤከደሥ ከዳኺያኳ።
42007039	መዣ አል ፋርስ ኤተ ቤኦ ያሱስኸን፥ ኖከ ቤገመሥ አለአ ቤሳንዘሥ ቤከል ኒለማ፥ "መዣ አለአ ኸገሻ በመድ ኤተ መዪርጓ፥ በማምባለሥ ኤተ በንዻቆከሥ ቾጎማ አለአ ኤበደካ እገፋ ኣሤያ፥ ኤበደካ ኤተ ገንሣኳ።"
42007040	ቤኮሎቆ ያሱስኳ ቤከከል፥ "ሲሞን፥ በርጨካ ዳ ኤተ ከመገሸርሥ ካም፤" ቤከከል አኳ፥ "እገሸካሬሠና ኤተ መትገሠማ!"
42007041	"መዣ ሜታ ቤጭ በና ነጸገ ደ እምበንድ፤ ነጸገ ኤተ ሜታ ኸ ለማና ግቸማ ማቁስ እል ማቁስ (500)፥ ነጸገ ጀንዳኳ ኸ ለማና ግቸማ እምበንድ ከአሤር።
42007042	ኤቢያንዢግ ከምበንደማም ዳ ኤተ ከምከሉካኳ፥ ቤበፀሽ ከማም ኤያሥ አለአ። ነችዳ ነምበንድ ነለአ ኣባ ኤተ በሄከሽ ኤተ ለማና ከበቦቆኳ?"
42007043	ቤከኮሎቆ አሲሞንኳ ቤከል፥ "ከኤተ በከበፀከሽ በበኽ ለማና በኢካ ካራ።" ቤከል ያሱስኳ፥ "እገሻሉ ኸማ።"
42007044	ነለአ ነቸቻ ቤያንገለኽ ያሱስ ኮጎ እገፋ ካ ቤከል ከሲሞንኳ፥ "ኣገምከሥ አማኽ እገፋ አለአ? በርኩካ ከመፃሉ፥ ኣርኬቆንኼ አም ኣይ ቾጓ ካራኼ፤ አኸን በከንሸከሥ ቾጎም ከጹሽ እልኸማ፥ በከንሱጸከኽ ከቤቆማኳ።
42007045	ኣንፅምካንኼ አም አራኼ፤ አኸን ከኤተ በርኩኬያ ኣርከሸንኼ መንፅም ቾጎምኼ።
42007046	ኣከደከሠንኼ እልቆም ከኣይ ቆሻኼ፤ እገፋ አለኣኸን በከደከሥ ቾጎም ከዳኺያ።
42007047	ካ ከመገሸርሥ ካም፤ እገፋ አለአ ከፄ በሄከሽ በቦቆ፥ በካምበፀካሽ በበኽ ገንሣለማ፤ ኤተ በካምበፀካሽ ዱፀንኸን፥ ከምሄሽ ዱፀን።"
42007048	ቤከከል ያሱስ ከገፋ ካኳ፥ "ባምበፀካሸንዥገን ገንሣሉ ካም።"
42007049	ደ ቤኢ ከያሱስ ነመሰሳኳ፥ ቢከል ኣሥ እልኸማም፥ "ዎዴ አ ኤተ በበፀከሽ ገንሣ ከጸጋ?"
42007050	ቤከከል ያሱስኳ ከገፋ ካ፥ "በብደኮቆንዥገን አመገሚላሉ አም፤ ዻ ከመገማ።"
42008001	ነኦኪል ዱፀን ነቸቻ ቤዽ ያሱስ ኒል ኤዬባ ከኤባ ቤያቲስ ሰ ማገ ል ገፋሌ ረባ፤ ቤኢ ደ መሁል ቾጎማ አሤር ኖቆማ እምበንድ ከአ።
42008002	ቤሁል ቾጎ አ አጋፋ ሜታ ሜታ ደ ቤምብድ ነጋገንሠ ሙሳ ከመንሰሣ ከጀንዳኳ። እማምኳ ማሪያም አል መግደላ፥ ኤተ ቢፖቆ ጋገንሠ ሙሳ ሥሠ በንድ ኒለማ፥
42008003	ከዮሃና እገፈ ኩዛ ጅኤለ ጥስ ሄሮድስ፥ ከሱሳና፥ ቤኢ አጃጀንዳ ኤማንጀማኳ፥ ደ ቤተጸሥ ያሱስ ከደ መሁል ቾጎማኳ ከደ መጫለማም።
42008004	ኖከ ቤብቀሥ ጸጋ ነኤዬባ ነኤዬባ ቢዌ ኮጎማ፥ ቢሙንፆቆ ኤማንጀ ጸጋ ኮጎ ሜታኳ፥ ቤገሸሥ ያሱስ መኮሣ አለአ ከማም ቤከል፥
42008005	"በፐከሥ ኤተ ገዋሻ ሜታ ከመዋሽ ሾካለማ፤ ኤበዋሸካኳ፥ በምፋተካ አሾካ ሜታ ሜታ ከሰ ኸ እንዶዋ፥ በንቱበካ ጸጋ፥ በሰካ መት እል ግዚያኳ።
42008006	ጃጀንዳኳ በምፋተካ ነኔ ግሻ፤ ኖከ በፐካኳ፥ ከፄ ባንዢገካ እኔማ ማንዚማ፥ በኼኤካ።
42008007	ሾካ ጃጀንዳኳ በምፋተካ ኪል ኽኻ፤ በካፐኬሽ ከኽኻኳ፥ ቢያፈገከኽ እምበንድ፥ በራቆከጺ አኽኻኳ።
42008008	ጃጀንዳኸን በምፋተካ ነገሸል እኔያ፤ በፐካ፥ በረካ ሜታ ሜታማለማም ኻ ግቸማ ማቁስ።" ቤከተጽ ያሱስኳ ቤከል ከበቦቆ ሳ፥ "ነገሶቆ ኤተ በጨካ ፄማ።"
42008009	ደ መሁል ቾጎማ ቢከል ቢሎቆሥ ያሱስ፥ "መጨገስ መኮሣ አለአ ኣሤያ?"
42008010	ቤኮሎቆ አኳ ከማም ቤከል፥ "ባኸካዬሸንዥገን ካኻ ማምባለሥ ማጸፆቆ ገፋሌ ረባ። ከጃጀንዳኸን ከማገሸካሥ ከመኮሣ፥ ሚከዪር ኤከምበፁዋ መገሙሥ፥ ሚከገሶቆኳ ኤከምበፁዋ ማምባሉሥ።"
42008011	"አለአ መጨገስ መኮሥ መዣ ኤተ ገዋሻ፤ ሾካ ኤተ ቢዋሸካኳ፥ እገሸ ረባ።
42008012	ሾካ ኤተ በፋተካ ከሰ ኸ እንዶዋ ኤጸጋ ናገሶቆ እገሸ ረባ፤ ናሥ ኦካ ና ኤከምበፁዋ እማም መገሙዊል መብዱካንኳ፥ ከምዌ ሴጠና ከምቼሥ እገሸ ረባ ኒለማም።
42008013	ሾካ ኤተ በፋተካ ነኔ ግሻ ኤጸጋ ናገሶቆ እገሸ ረባ ናሮቆ ከማገ ላ፤ ከፄ በበፀካ መጫ ትማኸን ቢገምኪል ካሥ አንጅ ማ፥ ከምኤሙሽ ፈላ ኖከ ማዻምባኳ።
42008014	ሾካ ኤተ በፋተካ ኪል ኽኻ ኤጸጋ ናገሶቆ እገሸ ረባ፤ ና ነቸቻ ገሳንዛ፥ ደ መጫ፥ ከመአጀባ አል ኤበ እኔያኳ ከምራቆ ጺ እማም፥ ከማሹዋኽ በላ መኢንዛን ኸማም።
42008015	ሾካ ኤተ በፋተካ ነገሸል እኔያ ኤጸጋ ናገሶቆ እገሸ ረባ፤ እማም ቢራቆከሽ እገሸ ረባ ከመገ እላ ከመዪዥኽ እላኳ፥ ከምረዋ ኻ ከመቀሞቆማ።"
42008016	"አኢካንኼ ጸጋ ሜተል ኤተ ከምጅቆ ጅ፥ ከምጦሥ ኒል እንዝ ከቻ ኤያሥ ኤያኳ ኒል እንዝ እንተላ። ከምጦሥ ኖቆ ቱጎ ጅ፥ ኤከምዪዥጎን ከደ በኩካ ኪል መፃ ኮዎማ።
42008017	አኢካንኼ አዳ ሜተል ኤተ ከማጸፃቆ ከማሻኽ በላ ማገመሠንኼ። አኢካንኼ ኤያሥ ኤያኳ ኤተ ከማጸፃቆ ከማሻኽ በላ ማምባላሥ መፐሠን ከኸ እኔያኼ።
42008018	"ካ አዪርኸካ ኤያሥ በኸገሰኮቆ እገሸ ረባ። ከኤተ በጨካ ከምተጸኮቆ አረባ ከምኸካ፤ ኤተ ባንዢገካኸን ከምቼዉሥ ነጸገማ ኣሥ ኤተ በኦከሽ አ መጨማኳ።"
42008019	ኖካ ና ቢዌ አመኤዬማ ከያሱስ ከኢዴበማ ከማኣጎ አ፤ ከፄ ቤፈጋኽ ጸጋኸን፥ ኢፈለሸንኼ ማዸበሣኼ።
42008020	ቢከከል ጸጋኳ፥ "አምእይኡ ከኢዴበኡ ቢሂኢከቾጎ ነጃጻ፥ ቢያኣጎካ መገመሥ አም።"
42008021	ቤኮሎቆ አኸን ቤከከል ከማም፥ "ደ በገሰኮቆ እገሸ ረባ በደካኳ፥ ያዩ ኢዴበምኳ።"
42008022	ኖካ ነሜታ ቤቶኮሥ ያሱስ ለማዲያ ከደ መሁል ቾጎማ፤ ቤከል አኳ ከማም፥ "ዎኼ ኣንደርኲል ኤያያ አለአ።" ናሥ ኦካ ና ቢኩ ከኣያኳ።
42008023	ሚከኢ ነማንደራኳ፥ ቤታሽ አኸ መዥጋ ያሱስ፤ ቤያሽ አመዥግ ኤጎሌኳ ኖቆ ኣያ። ከፄ ቤዽ ኣያ ከማልምቆ ለማዲያ፥ ቢያፉንጫቆ ዝንዜን።
42008024	ቢችርሽ አደ መሁል ቾጓ ኮጎ ያሱስ ቢበኖቆ ቢከል፥ "ኤተ መትገሠማ፥ ኤተ መትገሠማ፥ ቢልዸካ ከከሪላ።" ቤያምበናሥ ያሱስኳ ቤሉገሥ ዙባ ከመመኽ ኣያ፤ ኤቤሻኻኳ ቤድ አበቦቆ መጺጓ።
42008025	ቤከል ያሱስ ከደ መሁል ቾጎማ፥ "አባማ መገሚላለኻ?" እማምኸን ቢጤ ቢንተምዝ ቢከል ኣሥ እልኸማምኳ፥ "ዎዴ ጸጋ አለአ ኤተ በ ተኮቆ ዙባ ከኣያ?" ቢገሰኪልስ እማምኳ አ።
42008026	ቢያንደሪል ኤያያኳ፥ ቢዳሽ ከኤበ ገርጌስ አል ጋንደር ገሊላ።
42008027	ኖከ ቤብት ያሱስ ነለማዲያ ከሰ ኣያ፥ ቢያኽ ከጸጋ ሜታ ኤተ ቤኢ ኒል ኤዬባ ና ቤራቆሥ አጋገንሠ ሙሳ፤ መዣ አኳ ከኦኪል በበኽ ቤንዽ ከጸጋና ቤኢሽ ነሸ ቆዳ መሻ፥ ኤኢሸኼ ነመፃኼ።
42008028	አኳ ኖከ ቤገመሥ ያሱስ፥ ቤሉግ ቤፋት ከታሰማ ከኔያ ቤከል ከበቦቆ ሳኳ፥ "አም ያሱስ፥ ዱ ረባ አል ጎዛ፥ ኣሤ ባጨካ ነጸገማ? ከምዴርዻ ካም፥ ማፉንጫቆኼ አራኼ!"
42008029	ዳ ቤከከል ኤለአ፥ ከፄ ቤቶቆ አያሱስ ገንሠ ሙሳ አ ኤከምፐሠን ነጸገ መዣ ና። ከኦኪል በበኽ ቤፈርሥ ገንሠ ሙሳ መዣ አ፤ ሚከፉንጭ ጸጋ አ ከሶ ከሲ ቾጓኳ፥ ቤያሪል ሲ ሶ ከመዥግ ገንሠ ሙሳ ቤከንዱጎ ነኸ እኔያ።
42008030	ያሱስ ቤሎቆሥ አ ቤከል፥ "ዎዴ ፄኡዋ?" ከፄ ቤኩ አበበኽ ጋገንሠ ሙሳ ኪለማ፥ ቤኮሎቆ አኳ ቤከል "ፄም ደ ማሸማ።"
42008031	ቤሎቆሥ አጋገንሠ ሙሳኳ ያሱስ፥ ኤከምበፃ መትጋን እማም ኪል መሃቲል ሆ አል እል እኔያ።
42008032	ቤሸል አበበኽ ኤሉጓ ነሸ ዶላ ናል ኤባ ና። ቢሎቆሥ አጋገንሠ ሙሳ ያሱስ፥ ኤከምዠስ እማም ከምዻ ኩዋ ኪል ኤሉጓ። ቤዠስ አኳ እማም።
42008033	ቤፐሥ አጋገንሠ ሙሳ ኒል መዣ ና ቢኩ ኪል ኤሉጓ፤ ቤያምቤ ኤዉራምበ ኤሉጓ፥ ቢንሺርብ ኪል ትል ኣያ።
42008034	ኤቢገመሥ አደ መሸል ኤሉጓኳ ዳ ኤተ ቤዶጓ፥ ቢያምቤ ቢያቲስ ኒል ኤዬባ ከኤባኳ።
42008035	ቤብቀሥ አጸጋኳ ነመፃለማም ከመገመሥ ዳ ኤተ ቤዶጓ። ኖከ ቢዌ ኮጎ ያሱስኳ፥ ቢገመሥ ነጓ መዣ ኤተ ቤምፐሥ አጋገንሠ ሙሳ ነጸገማ ቤኢሰሥ ኣ፥ ቤያንዣይል ሳምቢርቆማ ቤኢሽ ነቾጎ ያሱስ፤ ቢጤ ኮዎማምኳ።
42008036	ጸጋ ደ ቤገመሥ ኤያላሥ ኤበከብደካ አመዣ ኤተ ቤራቆሥ አገንሠ ሙሳ፥ ቢከገሸሥ ዳ ኤተ ቤዶጎ ኮዎማ ከማም።
42008037	ነለአ ነቸቻ ከበቦቆ ገጤያለማም ኤተ በደካ፥ ቤሎቆሥ አጸጋ አል ጋንዲ ኤበ ገርጌስ ኮዎማም ኤከምፐሥ ያሱስ ኖጎማም። ቤቶኮሥ አኳ ለማዲያ፥ ቤከኮል ኮጎ ቤዌያ።
42008038	መዣ ኤተ ቤፐሥ አገንሠ ሙሳ ነጸገማ አኳ ቤሎቆሥ ያሱስ ኤከምዹዋን እምበንድ። ቤኮሎቆ ያሱስኸን አ ነቾጎማ ቤከከልኳ፥
42008039	"ኮል ከመፃሉ፥ ዻ እገሸሥ ዳ ኤተ በደካ አረባ ካም ኮዎማ።" ቤኮሌ አመዣ አኳ፥ ቤገሸሥ ኒል ኤዬባ ና ኮዎማ ዳ ኤተ ቤከድ ያሱስ።
42008040	ከፄ ቤዜኽ አጸጋ ኮዎማ አ፥ ኖከ ቤኮሌ ያሱስ ከጋንደር ኣያ ቤሄሽ ኤማንጀ ጸጋ አ።
42008041	አለአ፥ ጸጋ ጥስ መፀ ገሙንፃ አል ዶጎ ዪሁዳ ሜታ ኤተ ቢኦ ፄማ ያኢሮስ፥ ቤዌ ቤፋት ነቾጎ ያሱስ ቤሎቆሥ ኤከምዌ ከመፃለማ።
42008042	ዳ ቤከጦ አለአ፥ ኤተ ቤጭ አ ዱ እገፈ ዱዋ ሜተል ቤኢ ግዣለማ አሤር ኖቆማ እምበንድ ከፄ ቤዽ ከመሻ። ኖከ ቤዽ ያሱስ ከምዻ ነንዶዋኳ፥ ቢለፓቆ ነጸገማ ቢያተቱቆኳ።
42008043	ቤኢ ኖጎማም እገፋ ሜታ ኤተ ቤንተ አመሃ ነጸገማ ግዣ አሤር ኖቆማ እምበንድ። [ቤከሮቆ አኳ ለማናለማ ኮዎማ ነመኸማ ከደ ቢያ]፥ ነደንኳ ኤኢንኼ ጸጋ ሜተል ኤተ ቤብዶቆ አኼ።
42008044	አኳ ቤዌ ከንዶ ቸቸ ያሱስ ቤደሥ ቆስ ኣለማ፤ ናሥ ኦካ ና ቤር አመሃ ኤተ ቤንተ ነጸገማ።
42008045	ቤከል ያሱስኳ፥ "ዎዴ ኤተ በደከሥ አራ?" ቢከል ኮዎማምኳ፥ "ኢልደከሠንኼ አምኼ።" ቤከከል ጴጥሮስኳ፥ "ኤተ መትገሠማ፥ ቢለፐካቆ አጸጋ ኮዎማ ነጸገኡ ቢያጥፀኮቆ አም።"
42008046	ቤከል ያሱስኸን፥ "እምበአ፥ በኢካን ጸጋ ሜተል ኤተ በደከሥ አራ፤ በርገምካ ኤበፐኬሥ መዥጋ ነጸገም።"
42008047	ኖከ ቤያምባለሥ እገፋ ኤከምበፃ መፈለሽ መጸፀሣ፥ ቤዌ ከማሰሲያሣ ቤፋት ነቾጎ ያሱስ። ናሥ ጓ ቤድ ኸገሻ ነኸ ጸጋ ኮዎማ ኤበደከሥ አ ካሤ፥ ኤበብደካ ናሥ ኦካ ናኳ።
42008048	ቤከከል ያሱስኳ፥ "ዱዋለም፥ በብደኮቆንዥገን አመገሚላሉ አም፤ ዻ ከመገማ!"
42008049	መከኢ አ ነመገሸሥ አለኣኳ፥ ቤዌ አጸጋ ኤተ ቢትጌ ነመፀ ጥስ መፀ ገዴራ አል ዶጎ ዪሁዳ ቤከከል ከያኢሮስኳ፥ "በሸከንዥገን ዱኡ፥ ነለአ ከገት መሻምባቆኼ ኤተ መትገሥ ዳኼ።"
42008050	ያሱስኸን ቤገሶቆ አለአ ቤከከል ከያኢሮስ፥ "መጤያኣኼ፥ ገሚል በላ ማጤያ እለን፥ አኳ ከምብዳ።"
42008051	ኖከ ቤዳሽ ያሱስ ከመፀ ያኢሮስ፥ ኣሥ እምጴጥሮስ፥ ዮሃንስ፥ ያይቆብ ከበበማ ዱዋ ከኤዬማ ቤጦ ኤከምኩዋ ከአ ከመፃ፥ ኤሄሸንኼ ኤከምኩ ጸጋ ጀንዳ ሜተልኼ።
42008052	ቤእስ ነጓኳ አጸጋ ኮዎማ ከፄ ዱዋ ካ ቢዌያኳ፤ ቤከል ያሱስኸን፥ "መእሰኻኼ፥ ነመዥጋ በኢካ፥ አሸካንኼ።"
42008053	ቢያሎሥ እማምኸን፥ ከፄ ቢገም ኤበሸካ ዱዋ።
42008054	ያሱስኳ ቤራቆ ኤለማ ቤከል፥ "ፈርሥ፥ አም ዱዋ አለአ።"
42008055	እገፈ ዱዋኳ ቤከኮሌ ገሾኳለማ ቤፈርሥ ናሥ ኦካ ና፤ ቤከል ያሱስኳ፥ "ኸኸካ ዳ ኤተ ከምሳ።"
42008056	በበማ ዱዋ ከኤዬማኳ ቢያኤሚል ጸገማም ከማገ ጓ። ቤቶቆ ያሱስኸን እማም፥ ኤከምበፁዋ መገሹሥ ዳ ኤተ በደኮጓ ከጸጋ ሜተል።
42009001	ያሱስ ቤኦ ደ መሁል ቾጓ አሤር ኖቆማ እምበንድ ኮጎማ፥ ቤከኽ ከማም መዥጋ ከገፋሌያ ኤከመምፑቆን ጋገንሠ ሙሳ፥ ኤከመምብዱቆን ደ መንሰሣኳ።
42009002	ቤከትግ እማም ኤከማቲዩስ ገፋሌ ረባ፥ ከመምብዱቆን ደ በንሰካሣኳ።
42009003	ቤከከል አኳ ከማም፥ "መርኾቆኼ ዳ ሜተል ከመንዻ ነንዶዋኼ፤ መጹረኻኼ ዘጎላ፥ ዠገዳ፥ እጋ፥ ለማና፥ ኣ እምበንድኳ።
42009004	ካሥ አል ኦከ መፐኸሥ ነኤባ ና ከምዸኻ፥ ኢኸሽ ናሥ መፃ ኤተ በኸኩካና።
42009005	ፐኸሥ ኒል ኤዬባ ኤተ ከምበፁዋ መሄዉሸን አኻ፤ ኤያሥ ከምፐኸሥኳ፥ ከመትገሥ ኤከምዌ አመኸሣ አል ረባ ነጸገማም፥ ከንተኸሥ ርራ አል ኤባ አ ነቾጎኻ።"
42009006	ደ መሁል ቾጓኳ ቢንዽ ኒል ኤዬባ ኮጎ ኤባ፥ ቢገሸሥ ሰ ማገ ል አል ረባ ቢምብዱቆ ኖጎ ኮዎማኳ።
42009007	ጥስ ጋጦቆ ገሊላ ሄሮድስ ቤገሶቆ ዳ ኤተ ቤድ አያሱስ ኮዎማ። ቤያኤሚል ከፄ ቤከል አጸጋ ሜታ ሜታ "ኤተ መጩጾቆማ ዮሃንስ በፈርኬሥ ነመሻ።"
42009008	ቢከል አጸጋ ጃጀንዳኳ፥ "ኣሊያስ ኤተ መዪርጓ በኮለኬያ፥" ቢከል ጃጀንዳኸን፥ "ነደ መዪርጓ አል ገፀ በፈርኬሠንዥገን አሜታ ነመሻ።"
42009009	ቤከል ሄሮድስኸን፥ "በርጦከንዥገን ኤከማሩቆ እልቆ ዮሃንስ። ከለአ ዎዴ አ ኤተ በርገሰኮቆ አር እገሻ አለአ ከፄማ?" ቤያኣጎ አኳ መገመሥ ያሱስ።
42009010	ሰ ገትጋኳ ቢኮሌ ኖጎ ቢትገካ እማም፥ ቢካቲስ ከያሱስ ዳ ኤተ ቢደኬ ኮዎማ። አኳ ቤሮቆ እማም፥ ቤከዽ ኮጎ መኢሻ ከጺማ ከትገን ኤዬባ አል ቤተሳይዳ።
42009011	ኖከ ቤያገሚል ኤማንጀ ጸጋኸን ኮጎ በዸከኽ ያሱስ፥ ቢሁል አ፤ ቤሄሽ ያሱስኳ እማም፥ ቤገሸሥ ከማም ከፄ ገፋሌ ረባ፥ ቤምብዶቆ ደ ከምደካ ኤከምብዱዋኳ።
42009012	ኖከ ቤዽ ከመልማ ኦካ፥ ቢዌ ደ መሁል ቾጓ አሤር ኖቆማ እምበንድ ኮጎማ ቢከከል፥ "ጎ ኤተ በኮኢካና አለአ፥ ኸ እኔያ፤ ካ ዠስ ኤማንጀ ጸጋ አለአ፥ ኤከምዹዋን ኪል ኤባ ከመፃ አል ጋንዲ አ፥ ኤከማኣጉዋን ጎ መዥጋ ከደ መሳኳ።"
42009013	ያሱስኸን ቤከል ከማም፥ "አኻ እልቆኻ ኸኸካ ደ መሳ ከማም።" ቢከል እማምኳ፥ "ኣኣጎካ ኤከምዽላ ዻ ኮድሌ እጋ ከኤማንጀ ጸጋ ከለኣኽ? ኤተ ቢልጨካ አይል፥ ኣሥ ፄ እጋ ማቁስ ከዉ እምበንድኳ።"
42009014	ደ ቤኢ ነጓ ኣሥ ጋጉንዛ ቢድ ኤጸጋ ግቸማ አሤር እል ግቸማ ሜታ ኖቆማ ማቁስ (5000)፤ ቤከከል ያሱስኳ ከደ መሁል ቾጎማ፥ "መጹሸኺል እማም፥ ኒማኢሽ ግቸማ እምበንድ ኖቆማ አሤር (50)።"
42009015	ደ መሁል ቾጓኳ ቢድ ኤያሥ ቤገሸሥ አ ከማም፥ ቢጦ ኤከማኢዉሸን ጸጋ ኮዎማ።
42009016	ነለአ ነቸቻ ቤሮቆ ያሱስ ፄ እጋ ማቁስ ከዉ ከምበንድ ከአ፥ ቤከዪርጎ ከጎዛ ቤከኽ መገ ላ ከረባ፥ ቤንፂቆ ቤከንኽ ከደ መሁል ቾጎማ ኤከመንኹካን ከኤማንጀ ጸጋ ከአ።
42009017	ቢሰስ ኮዎማምኳ ቢኖቋ፤ ቤሙንፆቆ ደ መሁል ቾጎማ ገፐፐሸማ ካከ አሤር ኖቆማ እምበንድ።
42009018	ኖካ ነሜታ መከኢ ያሱስ ከጺማ ነመዴራ ቤኢ ደ መሁል ቾጓኳ ኖጎማ፤ ቤከል አኳ ቤሎቆሥ እማም፥ "ዎዴ በከለካ አጸጋ ካራ?"
42009019	ቢኮሎቆ እማምኳ ቢከል፥ "ቢከለካ ሜታ ሜታ ኤተ መጩጾቆማ ዮሃንስ፥ ጃጀንዳኳ ኣሊያስ ኤተ መዪርጓ፥" " ጃጀንዳኳ ነደ መዪርጓ አል ገፀ በፈርኬሥ ሜታ ነመሻ።"
42009020	ቤከል ያሱስ ቤሎቆሥ እማም፥ "ዎዴ በኸከለካ አኽኳ ካራ?" ቤኮሎቆ አጴጥሮስኳ ቤከከል፥ "አም መሲያ አል ረባ።"
42009021	ያሱስ ቤሉገሥ እማም፥ ቤቶቆ ኤከምበፁዋ ማገሹሥ አለአ ከጸጋ ከሜተል።
42009022	ቤከል ያሱስ ከማም፥ "ከምደካ ከዱ በናደማ በቦቆ ማኣንሠሣ ከመሠማ ኖጎ ደ እምፈጋ፥ ከጥስ መፀ ገዴራ አል ዶጎ ዪሁዳ እምበቦቆማ፥ ከደ መትገሥ ማቶቋ አል ሙሴኳ፥ ከምደካ ከመሻ፤ ነኦኪል ኦካግኳ ከማፈራቆ ነመሻ።"
42009023	ቤከከል ከኮዎማምኳ፥ "ኤተ ከማኣጓ መሁሌ ቾጎ አራ፥ ነበፀሽ ከፄ ጺማ፥ ነጹሬ ጋገድ ጃለማ ኖካ ኖካ፥ ነሁሌ ቾጎ አራ።
42009024	ጸጋ ኤተ ከምኢያሥ ከመኢያለማ ኮዎማ፥ ከምቼያሥ መኢያለማ ነጸገማ። ጸጋ ኤተ ከምኻ ጺማ ከፄምኸን፥ ከምኢያ።
42009025	ኤከምተጸከሥ አጸጋ ሜታ ደ መጫ ኤተ በኢካ ነኤባ ናል እኔያ ኮዎማ፥ ኤከምሸከሥ መኢያለማ ከለአ ከምኸከሥ አረባኳ፥ ኣሤ በናለማ?
42009026	ኤተ ከምዪፆቆ አራ እገሻለምኳ፥ ከምዪፆቆ አዱ በናደማ አ ኖከ ከምዌ ከገሂንለማ ካል በበማ ካል መዪዥሥ ሰ ገትጋለማኳ።
42009027	ኸገሻ ከመገሸርሥ ካኻ፥ ነደ በኢከቾጎ ነገአ ከምሸሹዋኼ አጸጋ ሜታ ካሥ አል ኦከ ከምገሙሥ ገፋሌ አል ረባ።"
42009028	ያሱስ ኤቤገሸሥ አለአ፥ ኤኦኪል ዬሰናኮ ነን ቤሮቆ እምጴጥሮስ፥ ከዮሃንስ፥ ከያይቆብ ቤከቶኮ ኮቆ ዶላ ከመዴራ።
42009029	መከዴር አኳ ቤያንዣይል እልኸማ፥ ቤፑ ኣለማኳ፥ ቤያንደኻ።
42009030	አለአ፥ ቤያገሽ ጸጋ እምበንድ ከአ፤ እማምኳ እምሙሴ ከኣሊያስ፥
42009031	ደ ቢያገማሥ ከገሂን፤ ቢገሸሥ እማም ከፄ መሻለማ ኤተ በኢካ ከመትቶቆማ ነዬሩሳሌም።
42009032	እምጴጥሮስ ከመዠማ ቤታሽ አኸ መዥጋ፤ ኖከ ቢያምበናሣኳ፥ ቢገመሥ ገሂን ያሱስ ከጸጋ እምበንድ አ ደ በኢከቾጎ ኖጎማ።
42009033	ኖከ ቢንሰ እምያሱስ ከምሙሴ ከምኣሊያስኳ ቤከከል ጴጥሮስ ከያሱስ፥ "ኤተ መትገሠማ! መኢያሎኳ ነገአ ገሸለማ፤ ከለአ ደኮቆ ደቤያ ኦካግ፥ ሜታ ካም፥ ሜታ ከሙሴ፥ ሜተምኳ ከኣሊያስ።" ኤያገሚለንኼ አጴጥሮስ ዳ ኤተ ቤገሸሣኼ።
42009034	መከኢ አ ነመገሸሥ አለአ፥ ቤዌ አኩንዱ ቤያጉንዶቆ እማም፤ ቤጤ አደ መሁል ቾጓኳ ኖከ ቢኩ ኪል ኩንዱ።
42009035	ቤገሼ ሳኳ ኒል ኩንዱ ቤከል፥ "ኤተ በርሽለከሥ ዱዋለም አለአ፥ ገሰኾቆ አ።"
42009036	ኖከ ቤያገሳቆ ሳኳ፥ ቤኢ ያሱስ ካሥ ከጺማ፤ ቤጦ ፄ ደ መሁል ቾጓኳ ትል፥ እንገሸሠንኼ ኖካ ና ከጸጋ ሜተል ዳ ኤተ ቢገመሣኼ።
42009037	ነጀንደ ኸማቱቁማ ኖከ ቢብቴ እማም ኖቆ ዶላ፥ ቢኽ ኤማንጀ ጸጋ ከያሱስ።
42009038	ቤሉግ ነችዳ ና አጸጋ ሜታ ቤከል፥ "ኤተ መትገሠማ፥ ከምዴርዻ ካም ኤከምዪራኣን ካራ ዱዋለም ጉንዘማ አለአ፤ አኳ ካራ ሜታኸማ።
42009039	ኖከ በፈርከሥ ገንሠ ሙሳ አ፥ በሉገካ ናሥ ኦካ ና በንቱበከሽ በቸካ አፑዋኳ ነሰማ፤ አ በፀካቆ ነጸገማ ከኦኪል በበኽ፥ ባቅርቸከኻኳ
42009040	በርሎቆከሥ ደ መሁል ቾገኡ ኤከምፑቆን ገንሠ ሙሳ አ ነጸገማ፤ ኢፈለከሸንኼ መፖቆማኼ።"
42009041	ቤኮሎቆ አያሱስኳ ቤከከል፥ "አኻ ደ ማንዢግ መገሚላ ከደ መበ ኽ እንዶዋ አለአ! ካሥ አል ኦካብ ከምኢራ አር ኖጎኻ? ካሥ አል ኦካብኳ ከምደኻ አኽ ካራ ከገጹራ? ሬቆና ዱኡ ከገአ።"
42009042	መከኢ ዱዋ ነመዌያኳ፥ ቤፋቶቆ አገንሠ ሙሳ ዱዋ ከኔያ ቤንቱበሽኳ፤ ቤሉገሥ ያሱስኸን ገንሠ ሙሳ አ፥ ቤብዶቆ ዱዋ ቤከኮሎቆ ከበበማ።
42009043	ጸጋ ኮዎማኳ ቢያኤሚል ጸገማም ከፄ በቦቆ መዥጋ አል ረባ። መከኢ ነመሰሥ እል ጸጋ ኮዎማ አዳ ቤድ ያሱስ፥ ቤገሸሥ አ ከደ መሁል ቾጎማ ቤከል፥
42009044	"ርኾቆ ከፄኻ ዳ ኤተ በርዸካ አር ከመገሸርሥ ካኻ አለአ፤ ከምደካ ከዱ በናደማ ማተገሮቆማ ከመኸማ ከኤለ ጸጋ።"
42009045	እማምኸን ኢያምባለሠንኼ እገሻለማኼ፤ ኤከምበፃን መኩን ከማምኳ ቤያጸፃቆ ከማም፤ እማምኸን ቢጤ ከመሎቆሥ አ ከገሻ ከለኣኳ።
42009046	ቤፈር እገሻ ኖጎ ደ መሁል ቾጓ ነመከላ፥ ኦዴያ ኤበንተርኮቆ ነማማ።
42009047	ያሱስኸን ቤያምባለሥ ገሳንዘ እለማም፥ ቤኦ ዱዋ ሜተም ኮጎማ ቤሂእቆ ነትገነማ፥
42009048	ቤከል ከማም፥ "ኤተ ከምሄሽ ዱዋ አለአ ከፄም፥ ከምሄሽ አራ፤ ኤተ ከምሄሽ አራኳ፥ ከምሄሽ ኤተ በትገኬ አራ። ኤተ ከምሃላቆ ናኻ ነኮዎማ፥ ከምዳ ነኮዎማ ከበቦቆማ።"
42009049	ቤከል ዮሃንስ ከያሱስ፥ "ኤተ መትገሠማ፥ ቢልገምከሥ ጸጋ ሜተም ኤበምፐኮቆ ገንሠ ሙሳ ከፄኡ፤ ቢልጻንደኮቆ አ፥ ከፄ በበፀካ አ መዳ ኮጎምላ።"
42009050	ቤከል ያሱስኸን ቤከኮሎቆ ካ፥ "መጻንደኸቆኼ! ኤተ በበፀካ መንስ አኻ፥ አ ኮጎኻ።"
42009051	ያሱስ ኖከ ቤያርቻቆ ማራቋለማ ከጎዛ፥ ቤሪል መዻ ከዬሩሳሌም ቤፈርሥኳ።
42009052	ያሱስ ቤሲቆ ቤትግ ሰ ገትጋ ነታሰማ። ኖከ ቢዽ እማምኳ ኤከምዻ እገከሠን ጎ መዥጋ፥ ቢኩ ከኤበ ደ ሰማሪያ ከሜተም።
42009053	ከፄ ቤዽ ያሱስ ከምተራ ከንዶ ጓ ከዬሩሳሌም፥ ኢሄሸንኼ አደ ሰማሪያኳ አኼ።
42009054	ኖከ ቢያምባለሥ አደ መሁል ቾጎማ እምያይቆብ ከዮሃንስ አለአ፥ ቢከል ቢሎቆሥ ያሱስ፥ "ኤታ፥ ኣኣጎካ አም ኤከምኦዪላ ማንጃ ነጎዛ ከምብቴ ከምቴኽ ጸጋ አለኣኽ?"
42009055	ያሱስኸን ቤያገለኽ ኮጎማም ቤሉገሥ እማም [ቤከል፥ "አኸንገምኪልኼ ኤበኢካ ገፉጫ ኣሤ ኒልኻኼ።
42009056	ዳ በኮኬሥ ዱ በናደማ፥ ከመብዶቆ መኢያ አል ጸጋ፥ ከመቴሠማኼ።" ] ቢፈርሥ ነኤባ ናኳ፥ ቢዽ ከኤባ ከጀንዳ።
42009057	ሚከኢ እምያሱስ ነመንዻ ነንዶዋ፥ ቤከከል አጸጋ ሜተም ካ፥ "ከምሁለር ቾጎ አም ካሥ ጎ ከምዻኣ።"
42009058	ቤኮሎቆ ያሱስኳ ቤከከል፥ "ያምብዣ በጨካ ሆዋ፥ በጨካ አመት እል ግዚያኳ ጮቆማ፤ ዱ በናደማኸን አጨካኼ ጎ ማገጨሮቆ እልቆማኼ።"
42009059	ቤከከል ያሱስ ከጸጋ ከጀንዳኳ፥ "ሁሌ ቾጎ አራ።" ቤከል አኸን፥ "ኤታ፥ ዠስ አራ ኤከምዻ ሲሬቆ መሃንዦቆ ባባ።"
42009060	ቤከከል አያሱስኳ፥ "በፀሽ ደ በሸካ፥ ኒያሃንዦቆ አደ በሸሸካ መሻለማም፤ አምኸን፥ ዻ ኣቲስ ገፋሌ ረባ።"
42009061	ቤከል አጸጋ ጀንዳ ሜተምኳ፥ "ኤታ፥ ከምሁለር ቾጎ አም፥ ነደንኳ ዠስ አራ፥ ኤከምዻ ሲሬቆ መኸ ዳገ ከደ መፃለም።"
42009062	ቤኮሎቆ ያሱስኳ ቤከል፥ "ጸጋ ኤተ ከምዻቆሥ ጅቆ ተባ ከምዪርጎ ከንማ፥ ከምዳኼ ከመደዳ አል ገፋሌ ረባኼ።"
42010001	ነለአ ነቸቻ ቤሽልሥ ያሱስ ጸጋ ጀንዳ ግቸማ ኦካግ ከአሤር ኖቆማ እምበንድ (72)፥ ቤትግ እማም እምበንድ እምበንድ ነታሰማ ከእል ኤዬባ ከኤባ ኮዎማ ኤተ ባኣጎካን አ መዻ ኪልቆማ።
42010002	ቤከከል ከማምኳ፥ "ጋትጋ በበኸማ፥ ደ ማሙንፆቆማኸን ዱፀን፤ ካ ሎቆኸሥ ኤተ ጋትጋ ኤከምትጌን ደ ማሙንፆቆ ጋትጋ።
42010003	"ዸኻ! ከምትገራ አኻ ኤያል ኢደ ጃጃ ኪል ዬላዉዋ።
42010004	መጹረኻኼ ለማና፥ ዠገዳ፥ ቻፓኳ፤ መሸኸሠኼ አንጅለኻ ከመሎቆሥ ጸጋ ከዳገ ኒል እንዶዋኼ።
42010005	ኤከምኩኻ ከመፃ ከሜተል፥ ሲኾቆ መከላ፥ 'ነድ ዳገ ከመፃ ከለአ!'
42010006	ኤከምኢያን ኤተ መሄሽ ዳገ ነመፃ ና፥ ከምኢያ ዳገለኻ ነጸገማ፤ ኤከምበፃ መዳ አለአ፥ ከምኮሌ ዳገለኻ ካኻ።
42010007	ኢኸሽ ናሥ መፃ ኤተ በኸኩካና፤ ሰኻ ዳ ኤተ ከምሩዌቆ እማም ካኻ፥ ፈኻኳ፤ ከምደካ ከደ መደዳ አመዸብ በናለማ፤ መንዠኸኸኼ ከመፃ መፃኼ።
42010008	ኤከምኩኻ ከኤዬባ ከሜታ ኤከምሄዉሽ አኻ፥ ሰኻ ዳ ኤተ ከምሩዌቆ አኻ።
42010009	ብደኾቆ ደ መንሰሣ ደ በኢካ ነጓ፤ ከለኸካ ከማምኳ፥ 'ባርቸካዬቆንዥገን ገፋሌ ረባ ኮጎኻ።'
42010010	ኤከምኩኻ ከኤባ ከሜታ ኤከምበፁዋ መሄዉሽ አኻኸን፥ በላ መፐኸሠን ኒል ኤዬባ ና ትገኸሥ ጸጋኻ ከጸጋ ነንዶዋ፥ ከለኸካ ኤለአ፥
42010011	'ማቲሥ መንሰ አሎኳ አለአ፤ ቢልከንተከሠንዥገን ርረ ኤዬበኻ ኤተ በዻቆከሥ ቾጎምላ፤ ገመኻ አኽኳ፥ ኤባርቸካዬቆ ገፋሌ ረባ።'
42010012	ከመገሸርሥ ካኻ፥ ኖከ መኸሣ ከምሃላቆ መኸሣ አል ደ ሶዶም ነኤተ ከምኹሥ ከኤዬባ ከለአ።"
42010013	ቤከተጽ ያሱስ ቤከል፥ "እንዳዌ ካም ኮራዚን፥ እንዳዌ ካም ቤተሳይዳኳ፤ መዥግ መደዳ አል ረባ ኤተ በደካ ኖጎኻ በምደካ ነጥሮስ ከሲዶና፥ ጸጋለማም እኽላ ቢምኮሌ ነገንሠኽ እንዶዋ፥ ቢምኢሰሥ አ ገሳንዛ ቢምኢሽ ነመፋኳ።
42010014	ነመኸሣ ናለኻኸን ከምፐፐላ አመኸሣ ከጥሮስ ከሲዶና።
42010015	አምኳ ቅፍርናሆም፥ ኣኣጎካ ማፈራቋ ካሥ ጎዛኽ? ከማኣምቧኣሽ ኪል መሃቲል ሆ አል እል እኔያኳ!"
42010016	ቤከል ያሱስ ከደ መሁል ቾጎማ፥ "ኤተ ከምገሲልስ አኻ፥ ከምገሲልስ አራኳ፤ ጸጋ ኤተ ከምኮዎቆ አኻ፥ ከምኮዎቆ አራ፥ ከኤተ በትገኬ አራኳ።"
42010017	ጸጋ ግቸማ ኦካግ ከአሤር ኖቆማ እምበንድ አ ቢኮሌ ከማገይላ ቢከከል ከያሱስ፥ "ኤታ፥ ቢልቶቆ ጋገንሠ ሙሳ ከፄኡ፥ በገሰኮቆ ካይላኳ።"
42010018	አኸን ቤከል ከማም፥ "በርገምከሥ ኤባኣምብካዬሽ ሴጠና ኤማንደኸ ደማ ነጎዛ ከኔያ።
42010019	በርኸከንዥገን ገፋሌያ ካኻ ኤከምጽጨኺል ሆላ ከርኺንጃ ከመሙቾቆ መዥጋ አል ብታ ኮዎማኳ። ከምፈለሸኼ አዳ ሜተል መደሥ አኻኼ።
42010020	ነደንኳ፥ ኣገ ኻይል ከዳ ኤተ ቢኮቆተካ ፄኻ ነጎዛ፥ ማገ ኻይልኼ ከኤተ በገሰኪልስ አጋገንሠ ሙሳ አኻኼ።"
42010021	ኖካ ና ቤያገይል ያሱስ ከመዪዥሥ ገፉጫ ቤከል፥ "ኤተም አል ጎዛ ካል እኔያ፥ አም ባባ! ከምኸራ መገ ላ ካም ከፄ ባጸፀኮቆ ዳ አለአ ከደ መገመኻ ከደ መገመሸማ፥ ባትገኬሠን ከኢደ ገናሠማ፤ ኣዬ ባብ፥ ባሄከሸንዥገን መደማ ኤለአ።
42010022	ባኸካዬሸንዥገን ዳ ኮዎማ ከንዶገኡ ካራ፤ ኤተ በገምካ ዱማ ኣሥ በበማ፥ አኢካንኼ ኤተ በገምካ ዱማ ኤበደካ ዎዴያኼ፤ ኤተ በገምካ በበማ ኣሥ ዱማ ከኤተ በኣጎካ አ መከትገሠማኳ፥ አኢካንኼ ኤተ በገምካ በበማ ኤበደካ ዎዴያኼ።"
42010023	ነለአ ነቸቻ ቤያገለኽ ኮጎ ደ መሁል ቾጎማ ቤከከል ከማም ከጺማም፥ "ናገይል ኻ ደ በገምከሥ ዳ ኤተ በኸገምከሥ አኽ።
42010024	ከመገሸርሥ ካኻ፥ ደ መዪርጓ ከዶጎ ጥሳ በበኽ ቢያኣጎከንዥገን መገመሥ ዳ ኤተ በኸገምከሥ አኽ፥ ኢገመሠንኼ። ቢያኣጎከንዥገን መገሶቆ ዳ ኤተ በኸገሰኮቆ አኽ፥ ኢገሰቆንኼኳ።"
42010025	ኖካ ነሜታ ኤተ መትገሥ ማቶቋ አል ሙሴ ሜታ ቤዌ ከመዻምብ ያሱስ ቤከል፥ "ኤተ መትገሠማ፥ ኤከምኩራን ከመኢያ አል ግዢ ግዥ ኣሤ ከምደራ?"
42010026	ቤኮሎቆ ያሱስኸን ቤከል፥ "ኣሤ ቢቆተካ ነማቶቋ ናል ሙሴያ? ኣሤኳ ባሎቆከሣ?"
42010027	አኳ ቤኮሎቆ ቤከል፥ "ከምዳ ካም አመሄሽ ረባ ኤተኡ ከቆጽሠኡ ከኮዎማ፥ ከእሉ ከኮዎማ፥ ከመዥጋሉ ከኮዎማ፥ ከገሳንዛሉ ከኮዎማኳ፤ ከምዳ ካም አመሄሽ ጸጋ ኤያሉ ኤያሥ እልቀኡ።"
42010028	ቤከል ያሱስኳ፥ "እገሻሉ ኸማ፥ ትቶቆ አለአ፥ ከምኢያኣኳ።"
42010029	ኤተ መትገሥ ማቶቋ አል ሙሴኸን ቤያኣጎ መጻንዶቆ እገሻ ነጸገማ፥ ቤሎቆሥ ያሱስ ቤከል፥ "ኣባ ጸጋ ኤያለማ?"
42010030	ያሱስኳ ቤኮሎቆ ቤከል፥ "ጸጋ ሜታ መከኢ ነመብታ ነዬሩሳሌም ከዬርኮ፥ ቤያራቆሽ ከኤለ ደ ገን። እማምኳ ቢትሾቆ ኣለማ፥ ቢኦች፥ ቤያኢያስ ከመሻ ዱፀን፥ ቢበፀሽ አ ቢዻ።
42010031	ናሥ ኦካ ና ቤብት አጥስ መፀ ገዴራ ሜታ ነንዶዋ ና። ኖከ ቤገመሥ መዣ ኤተ ቢኦቸካ በለኮከስ ነጓ፥ ቤተርሥ ቤዻ።
42010032	ኤያሥ ኤያኳ ነሾከ ሌዊ ጸጋ ሜታ፥ ኤተ መተጸሥ ደ መደዳ መዪዥሥ መፀ ገዴራ አል ዶጎ ዪሁዳ፥ ኖከ ቤዌ ከጓ፥ ቤገመሥ አ ቤተርሣ።
42010033	መከኢ አደ ሰማሪያ ሜታኸን ነመንዻ ነንዶዋ ና፥ ቤዸቦቆ መዣ አ፤ ኖከ ቤገመሣ፥ ቤከሌአይላ።
42010034	ቤችርሽ ኮጎማ፥ ቤከኦቸስ ብሳለማ ከኣይ ግዞቋ ከኬ ባጉዋ ቤከፉንጨኽ ከተካኳ፤ ና ነቸቻ ቤጦሽ ኖቆ ናኑዋለማ ቤከሮቆ ኮጎ መዥግ ኮዶ ሜታ፥ ቤከጦ ማተጸሣ።
42010035	ነኸማቱቁማ ቤቼሥ ኸ ለማና እምበንድ ቤከኽ ከኤተ ጎ መዥግ ኮዶ ካ ቤከከል፥ 'ተጸከሥ፥ ኤከምኻኣን ነለአ በቦቆኳ፥ ኖከ ከምኮለሬ ከምኮለሮቆ ካም።'
42010036	"ካ ነችዳ ደ ኦካግ ነለአ፥ ኤተ በሄከሽ ጸጋ ኤተ በዻቆካሽ ከኤለ ደ ገን አ ኤመዠማ፥ ዎዴ በኢካ ካማ?"
42010037	ኤተ መትገሥ ማቶቋ አል ሙሴኳ ቤኮሎቆ ቤከል፥ "አመዣ ኤተ በከሌአካይላ አ።" ቤከከል ያሱስኳ፥ "ዻ፥ ጦ አምኳ ኤያሥ ኤያ።"
42010038	ቤያተተስ ያሱስ ከደ መሁል ቾጎማ መንዻለማም፥ ቤዳሽ ኪል ኤባ ከሜታ፤ ቤሮቆ አእገፋ ሜታ ኤተ ቢኦ ማርታ አ ከመፃለማ።
42010039	ቤጭ አኳ ዱዌባ ሜታ ኤተ ቢኦ ማሪያም፤ አኳ ቤኢሽ ነቾጎ ያሱስ፥ ቤካጦዪል ፄ ከገሻለማ።
42010040	ማርታኸን ቤያኣቸሥ ኸማ ነመደ እጋ፤ ካ ቤዌ ኮጎ ያሱስ ቤከል፥ "ኤተም፥ ኤበበፀከሽ አዱዌበም መደዳ ካራ ኮዎማ በርሌኤካ ከጺም፥ ባጦ ከፄ አም ትላ? እገሸከሥ ኤከምተጸሠን አራ።"
42010041	ቤኮሎቆ ያሱስኳ ቤከል፥ "ማርታ፥ ማርታ፥ ባሳንዘካ ባኦከካኽ ከበበኽ ዳኳ።
42010042	ኤተ በደካ ማኣጎማኸን ኣሥ ሜተል፤ ማሪያም በሽለከሥ ዳ ገሸለማ፥ ከምቼያሠኼ አኳ ኖጎማኼ።"
42011001	ኖካ ነሜተም ቤኢ አያሱስ ነመዴራ ኖጎ ሜተም። ኖከ በርሽ ገዴራለማኳ፥ ነደ መሁል ቾጎማ ቤከከል አጸጋ ሜተም፥ "ኤታ፥ ትጌሥ ገዴራ ካይላ፥ ኤያሥ በትገከሥ ዮሃንስ ከደ መሁል ቾጎማ።"
42011002	ቤከል አኳ ከማም፥ "ኖከ ከምዴረኻ ኤለአ ከለኻ፤ 'አም በበምላ፥ ነዪዣሥ ፄኡ፥ ነዌ ገፋሌያሉ።
42011003	ኸ አም ካይላ እጋ ኤተ ከማኣጓ ጸገምላ ኖካ ኖካ፤
42011004	በፀሽ አም ካይላ መሸ ሠማልላ፥ ከምበፂለሽ አይልኳ ከደ በሸከሥ ካይላ ኮዎማ፤ መኩቆኼ አይላ ከማዻምብ ቁንዛኼ።"'
42011005	ቤከተጽ ያሱስ ቤከከል ከማም፥ "ናኻ ከምኢያን ጸጋ ሜታ ኤተ ከምጫ መዠማ፤ ከምዻ አኳ ኒል መጎኳ ከመፀ መዠማ ከምከለካኳ፥ 'መዠም፥ ጎርደካሬ ፄ እጋ ኦካግ።
42011006	ከፄ በኮለኬኽ አጀንደም ሜተም ነቾጎ እንዶዋ ከመፃለም፥ በራንዢገካ ዳ ኤተ ከምኸርካ ኤደ መሳ ሜተል።'
42011007	ከምኮለኬቆ መዠማኳ ኒል መፃ ከምከለካ፥ 'ማፉንጫቆኼ አራ፥ በሃንካሰንዥገን ግሰ መፃ፥ ኢዳለምኳ ቢኢካ ከአራ ነንተላ፥ ከምፈለርሸኼ መፈርዸሥ መኸራ ካምኼ።'
42011008	ከመገሸርሥ ካኻ፥ ኤከምበፃ መፈርሥ መኸካ ከመዳለማም መዣኳ፥ ከፄ በኮለኪል በሎቆከሥ ከመዥግ እልኻ፥ ከምፈርሥ ከምኸካ ዳ ኤተ በኣጎካ አ።
42011009	"ካ ከመገሸርሥ ካኻ፥ ሎቆኸሥ ከምኹዋ ካኻ፥ ኣኣጎኻ ከምዸበኻ፥ ኦቸኸሥ ግሰ መፃኳ፥ ከምኮራስ ካኻ።
42011010	ኤተ ከምሎቆሥ ኮዎማ ከምሮቆ፥ ኤተ ከማኣጓ ከምዸባ፥ ከምኮርካስ ከኤተ ከምኦቸሥ ግሰ መፃኳ።
42011011	ናኻ ኤተ በደካ በባ፥ ኤከምቆና ዱማ [እጋ፥ አኢካን ኤተ ከምኸካ ግሻኽ፤ ኤከምቆና] ዉ፥ አኢካን ኤተ ከምኸካ ሆላኽ?
42011012	ኤያሥ ኤያ ኤከምቆና እሸ መታኳ፥ ከምኸካ ርኽንጃኽ?
42011013	አኻ መኸከድ ገንሠማ፥ በኸገምከሽ መኸ ገሸል ዳ ከኢዳለኻ፤ በበኻ አል ጎዛኳ እንዘሥ ከመንተሮቆ ከምኸካ መዪዥሥ ገፉጫ ከደ በሎቆከሥ አ።"
42011014	ያሱስ ቤፖቆ ገንሠ ሙሳ ኤተ ቤፉንጭ ጠጠ መዣ ሜታ፤ ኤቤፐሥ አገንሠ ሙሳ ነጸገማኳ፥ ቤያጦሽ መዣ ኤተ ቤያፉንጫይል ጠጠማ መገሻ። ቤሰሥ እል በበኽ ጸጋኳ።
42011015	ቤከል አጃጀንዳ ነችዳ ናኸን፥ "ዳ ኤተ በከምፐኮቆ አ ጋገንሠ ሙሳኸን፥ ከመዥግ በኤልዘብል ጥስ ገንሠ ሙሳ።"
42011016	ጃጀንዳኳ ቢያኣጎ መዻምብ አ፥ ቢሎቆሥ ኤከምትገሥ ዳ አል ገተምዛ አል ጎዛ ከማም።
42011017	ቤያገሚል ያሱስኸን ገሳንዛለማም ቤከል ከማምኳ፥ "ኤከመምጹሻይል ገፋሌያ ሜተም፥ ከምቴያ ገፋሌያ አ፤ ኤከመንሰ አደ መፃ ሜተምኳ፥ ከምፂያቆ መፃ አኳ።
42011018	ካ ኤከምቱሥ አገንሠ ሙሳ ገንሠ ሙሳኳ፥ ኤያላሥ ከምፈለከሸን ገፋሌያለማ መኢያ? ዳ በርከለካ ኤለኣኳ፥ ከፄ በኸከለካ ካራ፥ በከምፐኮቆ ጋገንሠ ሙሳ ከመዥግ በኤልዘብል።
42011019	ኤበርከምፐኮቆ አር ጋገንሠ ሙሳ ከመዥግ በኤልዘብል፥ ካሤ በከምፐኮቆ ደ መሁል ቾጎኻኳ? ካ ኣሥ ኢዳለኻኳ ከምትገሥ መምፑቆማለኻ።
42011020	ኤበርከምፐኮቆንዥገን አር ጋገንሠ ሙሳ ከመዥጋ አል ረባኳ፥ በዎኬንዥገን አገፋሌ ረባ ኮጎኻ።
42011021	"መዥግ ጸጋ ኤተ በጨካ ዳ አል ማሸማ ኤበከዜከኽ መፃለማ፥ ከማጎዡሠኼ ነደ መጫለማኼ።
42011022	ኤከምዌ አመዥግ ጸጋ ኤተ ከመንተሮቆ ና ከሙቾቆኸን፥ ከምቼሥ ደ ማሸማለማ ኤተ ባጦኪለን አ፥ ከምደካሽ ከመንዘ ል ገ ጻጋለማ።
42011023	ኤተ በበፀካ መኢኽ ኮጎም፥ በኮዎኮቆ አራ፤ ኤተ በበፀካ መሙንፆቆ ከአራኳ፥ ከምዝልኽ።"
42011024	"ኖከ በፐከሥ አገንሠ ሙሳ ኒል ጸጋ፥ በኮለከኽ ነኸ እኔያ ከማኣጎ ጎ ማፉጮቋ፤ ኖከ ባንዢገካኸን በከለካ፥ 'ኮለራ ከመፃለም ጎ ኤተ በርፐኬሠና።'
42011025	ኖከ በኮሌኬያኳ፥ በዸበካ መፃ አ መከንቲለማ ማንደጎን እለማኳ።
42011026	ናሥ ኦካ ና ከማኮርኬቾጎ ከጋገንሠ ሙሳ ሥሠ በንድ ደ ባንሠካኽ ና፤ ከምኩዋ ከመፃ ካ ከምኢዩሽ ነጓኳ። ከመንሣ መኢያ አል መዣ አኳ ናል ገሲቋ በቦቆ።"
42011027	መከኢ ያሱስ ነመገሸሥ አለአ፥ ነጸጋ ደ ቤኢ ነጓ ቤፈሮቆ እገፋ ሜተል ሰማ ቤከከል፥ "ማሄሸማ ኤያ ኤተ በፖቆኬ አም፥ በኸኮቆ ኩዋ ካምኳ።"
42011028	ቤከኮሎቆ ያሱስኳ ቤከል፥ "እምበአ፥ ማሄሸማ ደ በገሰኮቆ እገሸ ረባ፥ በጦከሠን ነመደዳ።"
42011029	ኖከ ቤፈጋኽ ጸጋ ደ ቢዾዌ ኮጎማ፥ ቤከል ያሱስኳ፥ "ማፖቋ አል አንጅ አለአ ገንሠማ። ቢያኣጎካ መገመሥ ማቲሥ ገፋሌያ፤ ኤተ ከምኹካ ከማምኸን ኣሥ ማቲሥ ገፋሌ አል ኤተ መዪርጓ አል ዮናስ፥ ከምኹካኼ ማቲሥ ገፋሌያ ጀንዳኼ።
42011030	ኤያሥ ቤድ አዮናስ ከጸጋ አል ናናዌ ከማቲሣ፥ ኤያሥ ኤያ ከምዳ አዱ በናደማኳ ከማቲሣ ከማፖቋ አል አንጅ አለአ።
42011031	ማጥሶቆ እገፋ አል ኤበ እምፐ ኦካ ከኤላ ጉንዛ ከምፈርሥ ኖከ መኸሣ ከማፖቋ ካል አንጅ አለአ፥ ከምኸከሥ ከማም። በዎኬንዥገን አ ነመሃት እኔያ ከማጦዪል ፄያ ከመገመኻ አል ሶሎሞን። አለአ፥ ኤተ በንተርኮቆ ነሶሎሞን በኢካ ነገአ።
42011032	ኤያሥ ኤያ ጸጋ አል ናናዌ ከምፈሩሥ ኖከ መኸሣ ከማፖቋ ካል አንጅ አለአ ከምኹሥ ከማም፤ እማም ቢገሰኮቆ ማቲሳ አል ዮናስ ቢኮለኬ ነገንሠኽ እንዶዋለማም፤ እኽላኸን ኤተ በንተርኮቆ ነዮናስ በኢካ ነገአ።"
42011033	ቤከተጽ ያሱስ ቤከል፥ "አኢካንኼ ጸጋ ኤተ በጅኮቆ ጅ በጦከሥ ነጋሺ ጓ [ኤያሥ ኤያ ኒል እንዝ ከቻኳ]። ኤከምዪዥኮጎን ከጸጋ ደ በኩካ ከመፃ ከምጦሥ ኖቆ ቱጎ ጅ።
42011034	ኸኡ መዪዦጎ ጸገኡ፤ ኤከምዳ ኸኡ ኻምብደማ፥ ጸገኡኳ ኮዎማ ከምዳ መዪዦጓ፤ ኤከምዳ ኸኡ መንሰማኸን፥ ከምዳ ጸገኡኳ መጓ።
42011035	ካ ዜዬኽ ጸገኡ፥ ኤከምበፃን መዳ አመዪዦጓ ኤተ በኢካ ነጸገኡ ከመጓ።
42011036	ካ ኤበደካ አጸገኡ ኮዎማ መዪዦጓ፥ ኤተ በበፀካ መጫን መጓ ሜተል፥ ከምዳ ጸገኡኳ ኮዎማ ከመዪዦጓ ኤያሥ በዪዥኮጎ አኸ ጅ ካም።"
42011037	ኖከ ቤርሽ ያሱስ እገሻለማ፥ ቤኦ አደ ፋርስ ሜታ አ ከመስ ዳ፤ ቤኩ አኳ ከመፃ ቤኢሽ ከመስ ዳ።
42011038	ኖከ ቤገመሥ መዣ አል ፋርስኸን፥ ኤበሰካ ያሱስ ዳ በላ መኤፈሠን ኤለማ፥ ቤሰሥ እለማ።
42011039	ቤከከል ኤታ ያሱስ ካ፥ "አኻ ደ ፋርስ አለአ፥ በኸኤፈኮቆ ሸፓ ከንሤ ኮ፥ እልኻኸን በከዪጨካቆ ከመሲሣ ከገንሠ ዳኳ።
42011040	አኻ ተሞ አለአ! ኤተ በዘዘኬ ቆማኳ ኣሥ ኤተ በዘዘኬ እለማኼያኽ?
42011041	ኸኸካ ከደ ዢጋ ዳ ኤተ በኢካ ኒል ዳ ና። ነለአ ነቸቻ ከምዪዣሥ ዳ ኮዎማ ካኻ።
42011042	አኻ ደ ፋርስ አለአ፥ እንዳዌ ካኻ። በኸፈቀካ ከረባ ነፄ ዠማ፥ ከቱኩ ሙሳ፥ ከመፐ ኸ ዳ ኮዎማ ነኤላ አሤር ኤላ ሜተም፤ በኸበፀከሸንዥገን መሻምባ ከጸጋ ከማሄሻ አል ረባኳ። በላ መበፀኸሸን መኸማ ነአሤር ሜተም፥ በምደካ አመትቶቆ አለኣኳ ካኻ።
42011043	አኻ ደ ፋርስ አለአ፥ እንዳዌ ካኻ፤ ኒል መፀ ገዴራ በኸሄከሽ ጎ መኢሻ ከምጻ፥ ኒል ሱጋ ኤከምኻ አጸጋ ኮዎማ ካኻ ዳገኳ።
42011044	እንዳዌ ካኻ፥ አኻ ኤቆዳ መሻ ኤተ ናንዢግ ቆንቱማ፥ በላ ማገሚለን ናንዸቾጎን ጸጋ።"
42011045	ነደ መትገሥ ማቶቋ አል ሙሴ ቤከከል ጸጋ ሜታ ከያሱስ፥ "ኤተ መትገሠማ፥ ከመከላሉ ኤለአ ባ ካ አይላኳ።"
42011046	ቤከል ያሱስኳ፥ "አኻ ደ መትገሥ ማቶቋ አል ሙሴ፥ እንዳዌ ካኻ፤ በኸጦከሥ ነጺ ጸጋ ገጹራ ኤተ ቢያሃለከሽ መጹረማ፥ ኪልቆኻኸን አኸዻቆከሠኼ ከቆሥሥ ኤለኻኼ።
42011047	እንዳዌ ካኻ፤ በኻንደጎነከሥ ቆዳ መሸ ደ መዪርጓ፤ ደ በሸኮቆ እማምኸን ኣሥ እምበበኻ።
42011048	ከለአ በኸከትገከሥ ኤበኻገሰኪል መደዳ አል እምበበኻ፤ እማም ቢሾቆ ደ መዪርጓ፥ አኻኳ በኸከደኮቆ ቆዳ መሻ።
42011049	ከፄ አለአ ቤከል አረባ ከመገመኻለማ፥ 'ከምትገራ ከማም ደ መዪርጓ ከሰ ገትጋ፤ ከምሹቆ ነማም ሜታ ሜታ ከማሙቹቆ ጀንዳኳ።'
42011050	ከለኣኳ ከምለቁከሥ ነማፖቋ አል አንጅ አለአ መሃ ደ መዪርጓ ኮዎማ ኤተ ባርከካ ነማጦሽ ነመዘዝ ኤበ እኔያ፥
42011051	ነማጦሽ መሃ ኣቤል ካሥ መሃ ዘካርያስ፥ ኤተ ቢሾቆ ኖጎ ሸ ሲላ ከጂል ግሰ መዪዥሥ መፀ ገዴራ፤ ከመገሸርሥ ካኻ፥ ከምኸካሥ ከማፖቋ አል አንጅ አለአ ከዳ አለአ ከኮዎማ።
42011052	"አኻ ደ መትገሥ ማቶቋ አል ሙሴ፥ እንዳዌ ካኻ፤ በኸቼከሠንዥገን መገመሸማ ከኤተ ቢከኮርከስ እንዶ መብዳ፤ አኻ እልቆኻ አኸኩካንኼ፥ በኸጻንደኮቆ ደ በኣጎካ መኩናኳ።"
42011053	ኖከ ቤፐሥ ያሱስ ነጓኳ፥ ቢቱ አደ ፋርስ ከደ መትገሥ ማቶቋ አል ሙሴ በቦቆ፥ ቢከሬቆ በበኽ ማሎቆሣኳ።
42011054	ዳ ቤከድ አለኣኳ፥ ቢያኣጎ ኤከምዻቁከሸን ከገሻለማ።
42012001	ኖካ ነሜታ ኤቤሙንፆቆ ኤማንጀ ጸጋ በበኽ፥ ቢያጽጭ ቾጎ፥ ቤያጦሽ ያሱስ መከላ ከደ መሁል ቾጎማ፥ "ዜኸኽ ጸገኻ ነኣይ እገ ደ ፋርስ፤ መከላለም አለኣኳ፥ ሃተኻሥ ነመሾጓለማም።
42012002	ከማትጋሥ ዳ ኤተ ባጉንደካቆ ኮዎማ፥ ከማገማይል ዳ ኤተ ባጸፀካቋኳ።
42012003	ካ፥ ዳ ኤተ በኸገሸካ አኽ ነመጓ፥ ከማገሳቆ ነመዪዦጎ ኦካ፤ ዳ ኤተ በኻሰሰከካ አኽ ኪል ፄ ጸጋ ኒል መፃኳ፥ ከማቲያስ ነጃጻ።"
42012004	"ከመገሸርሥ ካኻ ጀንደም፥ መጤኸካኼ ከደ በሸኮቆ በጨ ጸጋ፤ ከምፈሉሸኼ እማም ነለአ መደ ገንሠ ዳኼ።
42012005	ከምትገርሥ ካኻ ኤተ ከምጤኸካ፤ አኳ ኤበሾኮ ነቸቻ ኤተ ከምፈለሽ መኣምብሸማ ከማንጃ አል ግዢ ግዥ፤ ኣዬ፥ ከመገሸርሥ ካኻ፥ ጤኸካ ካሥ ከአ።
42012006	ኢያኮደካቆኼያኽ ኤሲሲያ ማቁስ ከኢደ ኸ ሶ ከምበንዳ? አኢካንኼ ነማምኳ ኤተ ባኤምከሥ ረባ ሜተልኼ።
42012007	በንዘ ካኸንዥገን ቤቆኻ ኮዎማኳ፤ ካ መጤኻኼ፤ በኸጨካ አኽኳ በቦቆ በና ነበበኽ ኤሲሲያ።"
42012008	"ከመገሸርሥ ካኻ፥ ኤተ ከምሽጣ አራ ነኸ ጸጋ፥ ከምሽጠራ አር ዱ በናደማኳ አ ነታሰ ሰ ገትጋ አል ረባ።
42012009	ኤተ ከምሽጣ አራ ነኸ ጸጋ፥ ከምሽጠራ አርኳ አ ነኸ ሰ ገትገ ረባ።
42012010	ኤተ ከመገሻ ገንሠ ዳ ነጸገ ዱ በናደማ፥ ከማምበፀካሽ፤ ኤተ ከመገሻ ገ ያ ነመዪዥሥ ገፉጫኸን፥ ከማምበፀካሸኼ ገ ያለማኼ።
42012011	"ኤከምሩቆ አኻ ከመፀ ገሙንፀ ዶጎ ዪሁዳ ከኸ ጥሳ ከኸ ደ ገፋሌያኳ፥ መሳንዘኻኼ ነመከላ ኣሤ ከምኮሊልቋ፥ ኤያብ ከመገሽላኳ?
42012012	ኖካ ና ከምትገሥ አመዪዥሥ ገፉጫ ካኻ ዳ ኤተ ከምዳ አመገሸሠማ ካኻ።"
42012013	ቤከል ነኤማንጀ ጸጋ ና መዣ ሜታ ከአ፥ "ኤተ መትገሠማ፥ እገሸከሥ ከዱዌበም ኤከመንዘ ኺለን ካራ መኮል ዳ ኤተ በፀከሽ አበበምላ ካይላ በሸካና።"
42012014	ቤከኮሎቆ ያሱስ ቤከከልኳ፥ "አም መዣ አለአ፥ ኦዴ በጦካ አራ ኤከምደራ ካኻ ከኤተ መኸሣ፥ ከኤተ መንዘ ል መኮል ዳ አለኻኳ?"
42012015	ከመተጸማኳ ቤከከል ከማም፥ "አዪርኸካ፥ ዜኸኽ ጸገኻ ነመሲያሣ ነኮዎማ፤ ኤከምጫ ጸጋ በበኽ ደ መጫኳ፥ አከኢከኼ ጸጋ ከደ መጫለማኼ።"
42012016	ነለአ ነን ቤገሸሥ ያሱስ መኮሣ ሜታ ከማም ቤከል፥ "ቤኢ መዣ ሜታ ኤተ ቤከኽ አቼለማ ኸ ጋትጋ በበኽ።
42012017	አኳ ቤሳንዘሥ ኒለማ ቤከል፥ 'አርጨካኼ ኮጎ ማሙንፀሮቆ ጋትጋለም፥ ኤያብ ከምጦራ?'
42012018	ቤከልኳ፥ 'ከምጦራ ኤለአ፤ ከምቼረሽ ኩለም፥ ከምደሮቆ ነለአ በቦቆማ፤ ከማሙንፀሮቆ ከጓ ጋትጋለም ከደ መሳለምኳ።
42012019	ከምከለራ ኪልቆምኳ፥ ኤተ ከምትታ ካም ከግዣ በበኽ ባጨካ ደ መሳ ኤማንጀማ፤ ኣፉጫቆ፥ ሳ፥ ፋ፥ ኣገይልኳ።'
42012020	ቤከከል አረባኸን፥ 'አም ተሞ አለአ፥ ነመጎኳ ነለአ ከምቼያሥ ፉሣ ነጸገኡ፤ ዳ ኤተ ባገ ከሥ አም አለአ፥ ከዎዴ ከምደካን አ?'
42012021	ኤያሥ አለአ ከምዳ ኤተ ባሙንፀኮቆ ደ መጫ ኪልቆማ ነኔያ፥ ባንዢገካን ኖጎ ረባኳ።"
42012022	ነለአ ነቸቻ ቤከል ያሱስ ከደ መሁል ቾጎማ፥ "ካ ከመገሸርሥ ካኻ፥ መሳንዘኻኼ ከመኢያለኻ ከጸገኻ ነመከላ፥ ኣሤ ከምስላ ኣሤ ከምኢስልሣኳ።
42012023	ከፄ በንተርኮቆ አመኢያ ነደ መሳ፥ ጸገጸጋኳ ነኣ።
42012024	ዪርኻ ያቆራ አዋሸካኼ አጸካኼኳ፥ አጨካኼ ዳ ከኩኼ፤ ኣሥ ረባ በኸካ ደ መሳ ከማም። አኻኸን ነመት እል ግዚያ በኸጨካ በና በቦቆ።
42012025	አኢካናኽ ናኻ ጸጋ ሜተል ኤከምሳንዛናኳ፥ ኤተ ከምፈለሽ መተጸከሥ ግዣለማ ከኦካ ከሜታማ?
42012026	ካ ኤበኸበፀካ መፈለኸሽ ኣሥ ዱ ገናሠማ አለአ፥ ካሤ በኸከሳንዘን አኽ ከዳ ከጀንዳ?
42012027	ዪርኻ ኤያላሥ ኤበፈገካቆ ቦልጃ። አሌካኼ ነመደዳ፥ አጺንፀካኼኳ። ከመገሸርሥ ካኻ፥ ጥስ ሶሎሞን ኤተ ቤጭ በቦቆ ገሂንኳ፥ ኤኢሰሠንኼ ደጎን ኣ ኤነማም ሜታኼ።
42012028	አኻ ደ መገሚላ ከጀንደ እላ አለአ፥ ኤባንደጎነከሥ አረባ በከኢሰከሥ ግዚያ አል ኸ እኔያ፥ ኤተ ባገምካሥ ናሥ ኦካ አለአ ከምጥጦቆ ማንጃ ከማቱቅኳ፥ ከመንተሮቆኼ በቦቆ ከምኢሰከሠኼ አኻኳኽ?
42012029	ማፉንጨኸኮቆኼ ጸገኻ ነመከላ፥ ኣሤ ከምስላ ከምፍላኳ፤ መሳንዘኻኼ ከፄ አለኣኼ።
42012030	ከምዸብ አለአ ኮዎማ በከሻምበካ ጸጋ ደ በበፀካ መዳ አል ረባ፤ በገምካ በበኻ ኤበኻኣጎካ አኽ ዳ አለአ ኮዎማ።
42012031	አኻኳ ራቆኸሥ ከእልኻ ገፋሌ ረባ፥ ከምተጸካሥ ካኻ ዳ ኤተ ከማኣጎኻ ኮዎማኳ።"
42012032	"መጤኻኼ አኻ መሃለኽ ኢዳ አለአ፥ በሄከሸንዥገን አበበኻ አል ጎዛ ኤመኮለኻ ገፋሌያለማ።
42012033	እኮደኾቆ ደ መጫለኻ፥ ኸኸካ ከደ ዢጋ፤ እገ ኸሥ ዠገደ ለማና ኤተ ከምበፃ ማገፀ፥ ኣሙንፀኾቆ ነጎዛ ደ መጫ ኤተ ከምበፃ መከራ፥ ኖጎ ከምበፃ መዸበሥ አገልኳ፥ መሳ አመጨጫኳ።
42012034	ኖጎ በኢካ አደ መጫለኻ፥ እልኻኳ ናሥ ጓ።"
42012035	ቤከል ያሱስ፥ "ነኢሽ አሸ እልኻ ከመፉንጨማ፥ ነኢ ጅለኻኳ ከመጅቆማ።
42012036	ኮኸሥ ዋደ፥ ደ ቢዜከኽ መዊዩ ኤተማም፤ እማም ኖከ በኮለኬ ኤተማም ኒል ዴዋና፥ በኦቸከሥ አኩድደ መፃ፥ ቢከኮርከስ ፈላ።
42012037	ኒያገይል ዋደ፥ ኖከ ከምዌ ኤተማም ከምዸቤቆ እማም ከኻምበራ። ኸገሻ ከመገሸርሥ ካኻ፥ ኤተማም ከመገሥ ኣለማ፥ ከምጦዋ እማም ኖጎ መኢሻ፥ ከምኢቾጎ ከምኻ ደ መሳ ከማም።
42012038	ኤከምዌን ኒል መጎኳ ነመእሰ ጺ ሜታኳ፥ ኒያገይል ደ ከምዸቤቆ አ ከኻምበራ።
42012039	ገመኻ አለአ፤ በማገሚል ኤተ መፃ አንጅ ከምዌ አገልኳ፥ በምጦኼ ኤበምኮር ል ገልኳ መፃለማኼ።
42012040	እገ ኸሥ አኽኳ ዜኸኽ፥ ከፄ ከምዌ ዱ በናደማ ነአንጅ ኤተ ከምበፀኻን አኽ መሳንዘኸሥ።"
42012041	ቤከል ጴጥሮስኳ፥ "ኤታ፥ ኣገሸከሥ አም መኮሣ አለአ ካሥ አይላኽ፥ በላ ከኮዎ ጸጋ?"
42012042	ቤኮሎቆ ቤከል ኤታ ያሱስኳ፥ "ዎዴ መገሚል ኤተ መዪር መፃ መገመኸማኳ፥ ኤተ በጦከሠን አኤተማ ኒልቆ ዋደለማ፥ ኤከምኸካን አ ደ መሳ ከማም ነአንጅ ማ?
42012043	ናገይል ዎደ አ፥ ኖከ ከምዌ ኤተማ ከምገመሥ ነመጦማ ኤያሥ በከገሸከሥ ከአ።
42012044	ኸገሻ ከመገሰርሥ ካኻ፥ ከምጦዋ ኤተማ ዎደ አ ከኤተ መዜኽ ደ መጫለማ ኮዎማ።
42012045	ኤከምከላ ዎደ አኸን ኒለማ፥ 'ከምፀዬቆ ኤተም፥' ኤከምኦቻ ዋደ ኤያለማ ጋጉንዛ ከጋፋ፥ ከማጦሽ ኪልቆማኳ መፈማ፥ መሰማ መደኻኳ፥
42012046	ከምዌ አኤተማኳ ኖካ ኤተ ከምበፃን ዎደ አ መሳንዘሥ፥ ነአንጅ ኤተ በኤምኪል አኳ፥ ከምርካ በቦቆ መኸሣ፤ ኖከ መርሸማኳ ከምተጻ አ ከጸገ ደ መኤሚላ።
42012047	"ዎደ ኤተ በገምካ ዳ ኤተ በኣጎካ ኤተማ ነጸገማ፥ ኤተ ከምበፃ መገሥ፥ መዳ ኤያሥ ቢያኣጎካ ነጸገማኳ፥ ከምኦቹዋ በቦቆ።
42012048	በላ መገማን ዳ ኤተ በኣጎካ ኤተማ ነጸገማ፥ ኤተ ከምሸ ሥ ዳ ኤተ ከምሩካ በና ካ፥ ከምኦቹዋ ዱፀን። ነኤተ ቢከኸካ በበኽ፥ ከምለቁከሥ ከበበኽ ዳ፤ ነኤተ ቢከኸካ ነለአ በቦቆ፥ ከምለቁከሥ ከበቦቆኳ።"
42012049	"ዳ በርኮከሥ አር ከመሬቆ ማንጃ ከኤባ ካል እኔያ፥ በርሄከሽ ኤበመግሰካኸንዥገን ማንጃ አኳ።
42012050	ከምዳ ማጩጻቋ ካራ ከማጩጾቆ ማኣንሠሣ፥ ከምሳንዘርጎ ካሥ አል ኦከ ከምትታቆ አኳ።
42012051	አኽኦከሥ በርዎኬ ከኤባ ካል እኔያ ከመጦ መጺጓኽ? እምበአ፥ በርከዎኬሥ አር ከመሬቆ መንሰኸማ።
42012052	ከማኮዎቆ አጸጋ ማቁስ ነመፃ ነሜታ፤ ከምኮዎቆ አደ ኦካግ ደ እምበንድ፥ ደ እምበንድኳ ደ ኦካግ።
42012053	ከማኮዎቆ አደ መፃ ሜተም በበማ ከዱማ፥ ዱማኳ ከበበማ፥ ኤዬማ ከደጎናለማ፥ ደጎናኳ ከኤዬማ፥ እሸማ ከገፈ ዱማ፥ ዬፈ ዱዋኳ ከማኮዎቆ ከእሸማ።"
42012054	ያሱስ ቤከል ቤገሽ ከኤማንጀ ጸጋ ካ፥ "ኤበኸገምከሥ በኦቸኬጎ ኩንዱ ከንዶጎ እምፐ ኦካ፥ በኸከለካ ናሥ ኦካ ና 'ደማ ከምቻ፤' ኸገሻ ከምቻኳ።
42012055	ኖከ ባሸካ አዙባ ከንዶጎ ኤላ ጉንዛ በኸከለካ፥ 'ከማኦካጎ፤' ኤያሥ ኤያኳ በደካ።
42012056	አኻ ደ መሾጓ አለአ፥ በኸዪርካ ዳ አል እኔያ ካል ጎዛ በኻምባለከሥ ዳ ኤተ ከምዶጓ፤ ኤያበማ በኸከሃለሸን አኽ ማምባለሥ ዳ ኤተ ከምዶጎ ነግዣ ነለአ?"
42012057	"ካሤ በኸከበፀናኽ መኸኸሥ አኻ ኪልቆኻ ኣባ ኤበደካ መዪዥሠማ?
42012058	መኸኢ ነመዻ ነንዶዋ ኮጎ ኤተ መኸሣ፥ ኣገኻ ከጸጋ ኤተ በተምበኮቆ አም፤ ኤከምበፃ መዳ ኤለአ፥ ከምሮቆ አም ኮጎ ኤተ መኸሣ፤ ኤተ መኸሣኳ ከምኻ አም ከለጋዪዳ፥ ከምኩቆ ለጋዪዳኳ አም ከመፀ ማፉንጫ።
42012059	ከመገሸርሥ ካም፥ ካሥ አል ኦከ ከምራሽ በና ኤተ በኢካ ነጸገኡ ኮዎማ፥ ከምፓሠኼ ኒል መፀ ማፉንጫኼ።"
42013001	ኖካ ና ችዳ ሜታ ቢዌ ኮጎ ያሱስ ቢገሸሥ ከአ ፄ ደ ገሊላ ሜታ ሜታ፥ ደ ቤጦ ጵላጦስ ኤከምሹቆ እማም ኖከ ቢዽ ከምሹቆ ለማና ከደ መኻ ከረባ። ነለአ ነቸቻ ቤከንቻኽ መሃለማም ካል ለማና።
42013002	ቤኮሎቆ አያሱስኳ ቤከል፥ "ችዳ ደ ገሊላ አለአ፥ ዳ በከደካ አሾከ ማኣንሠሣ አለአ ነጸገማም፥ አኢካ ካኻ ኤዳ ቢድ በቦቆ ደ ገንሣ ነጸጋ አል ገሊላ ነኮዎማኽ?
42013003	እምበአ ከመገሸርሥ ካኻ፥ ኤከምበፀኻ ማንዱቀኸሥ፥ ኤያሥ አለአ ከምቴዬኻ አኽኳ ኮዎኻ።
42013004	ኤያሥ ኤያኳ፥ ኖከ ቤቼያሽ መዶቆ ግሻ ነሲሎዋም ከጸገ ጸጋ፥ ጸጋ ደ ቤሽ አሤር ኖቆማ ዬሰናኮ አ፥ አኢካ ካኻ ኤዳ ቢጦ መሸ ሠማ በቦቆ ነጸጋ አል ዬሩሳሌም ጃጀንዳ ኮዎማኽ?
42013005	እምበአ፥ ከመገሸርሥ ካኻ፥ ኤከምበፀኻ ማንዱቀኸሥ፥ ኤያሥ አለአ ከምቴዬኻ አኽኳ ኮዎኻ።"
42013006	ነለአ ነቸቻ ቤገሸሥ ያሱስ መኮሣ ከማም ቤከል፥ "ጸጋ ሜተም በ ጨካ ጅ ቦዋ ኒል ቼለማ፤ ኤበርካ ከማኣጎ ኸማ ነጸገማ፥ አዸበኬንኼ ሜተልኼ።
42013007	ቤከከል ከኤተ መዜ ቼ፥ 'በርዎኬ ግዣ ኦካግ ከማኣጎ ኸማ ነጅ ቦዋ ነለአ፥ አርጻገካንኼ ሜተልኼ፤ ሬሽ፥ ካሤ ከማምበኮለከሥ እኔያ?'
42013008	ኤተ መዜ ቼኸን ቤኮሎቆ ቤከል፥ 'ኤተም፥ በፀሽ ከግዣ ከለአ፥ ነኢሽ ካሥ አል ኦከ ከምሌረሽ፥ ከምጦራን ኣንዘ ሙሳ ነሸማ።
42013009	ኤከምረ ኸማ ካል ግዣ በገ ካ፤ ኤከምኮዎቆኸን፥ ከምራሸን አም።"'
42013010	ቤትገሥ ያሱስ ኖከ ሙሳ ነመፀ ገዴራ አል ዪሁዳ ነሜተም።
42013011	ቤኢ ነጓኳ እገፋ ሜታ፥ ኤተ ቤያፂ ቸቸ አገንሠ ሙሳ ግዣ አሤር ኖቆማ ሰናኮ። አኳ ከፄ ቤፂ አኮምቦ፥ ኤፈለሸኼ ማፀፃ ከጎዛኼ።
42013012	ያሱስኳ ኖከ ቤገመሥ አ፥ ቤኦ ኮጎማ ቤከከል፥ "አም እገፋ አለአ፥ ባብደከንዥገን ነመንሰማሉ።"
42013013	ነለአ ነቸቻ ቤጦሥ ኤለማ ነጸገማ፤ ናሥ ኦካ ና ቤያፀፅ እገፋ አ፥ ቤከኽ መገ ላ ከረባ።
42013014	ቤቱ ጥስ መፀ ገዴራኸን ከፄ በብደኮቆ ያሱስ ኖከ ሙሳ ቤከል ከጸጋኳ፥ "ኤተ ቢደካን ዳ፥ በኢካ ኦካ ማያ፤ ኖካ ና ዎኼ መብደኻ፥ ኖከ ሙሳኼ።"
42013015	ቤኮሎቆ ኤታ ያሱስኸን ቤከከል፥ "አኻ ደ መሾጓ፥ አኢካናኽ ናኻ ኤተ ከምበፃ መጨገስ ኖከ ሙሳ ሙሳለማ ከናኑዋለማ፥ መሮቆ ኮጎ ኣያ?
42013016	ካ እገፋ አለአ፥ ኤተ በደካ ነሾከ ኣብራሃም፥ ቤፉንጭ አገንሠ ሙሳ ግዣ አሤር ኖቆማ ዬሰናኮ፥ ከምደካኼያኽ አመብዳ ኖከ ሙሳ ነማፉንጫ ነለአ?"
42013017	ኖከ ቤገሸሥ አለአ፥ ቢዪፃቆ ደ ቤንስ አ ኮዎማ። በበኽ ጸጋኸን ቢያገይል ከገሸል ዳ ኤተ ቤድ አ።
42013018	ኖካ ና ቤሎቆሥ ያሱስ ቤከል፥ "ገፋሌ ረባ መኮሥ ኣሤ፥ ካሤኳ ከማንዘ ርከሣ?
42013019	አ ኤሾከ ኸ ዴያ፥ ኤተ ናሮቆ ጸጋ ናዋሽ ኒል ቼለማ፤ በፐካ አኳ በደካ ከጃ፥ በዎኬ አመት እል ግዚያ በደኮቆን ጮቆማ ኖቆ ኤለማ።"
42013020	እኽላኳ ቤሎቆሥ ያሱስ ቤከል፥ "ካሤ ከማንዘ ርከሥ ገፋሌ ረባ?
42013021	አ ኤኣይ እጋ፥ ኤተ ናሮቆ አጋፋ ገንሻ መበር ገነ ኦካግ፥ ናከንቸኽ ናጸሸሥ ኮዎማ።"
42013022	ነለአ ነቸቻ መከኢ ያሱስ ነመዻ ከዬሩሳሌም፥ ቤተር ኒል ኤዬባ ከኤባ፥ ቤትገሣኳ።
42013023	ጸጋ ሜተምኳ ቤሎቆሥ አ ቤከከል፥ "ኤተም፥ ጸጋ ደ በከደካ ከምኩ፥ ከመኢያ ካል ግዢ ግዥ ዱፀናኽ?" ያሱስኸን ቤከከል ከማም፥
42013024	"ኣጦኾቆ ኤፃገ ፃጋ ከምኩ ነማጥፂል ግሰማ፤ ከመገሸርሥ ካኻ፥ በኣጎካ ኤማንጀ ጸጋ መኩ ከንዶጎ አለአ፥ ከምፈሉሸኼኳ።
42013025	ኤከምፈርሥ ኤተ መፃ ከምሃንስ ግሰ መፃለማ፥ ከምሂኢኸቾጎ አኽኳ ነጃጻ ከምኦቸኸሥ አኩድዳ ከምከልኻ፥ 'ኤተም ኮርስ ካይላ።' ከምኮሎቆ አኸን ካኻ ከምከላ፥ 'አርገምካኼ አኻ፥ ነጓብ ኤበኸዎኬ አኽኳ።'
42013026	ኖካ ና ከምከልኸካ፥ 'በኮሰካ፥ በኮፈካ ኮዎኳ፥ ባትገኬሥ ነኤበምላኳ።'
42013027	አኸን ከምኮሎቆ ካኻ ከምከላኳ፥ 'አርገምካኼ አኻ፥ ነጓብ ኤበኸዎኬ አኽኳ፤ ፐኸሥ ነኸም አኻ ደ በኸደካ ገንሠ ዳ ኮዎኻ።'
42013028	ኖከ ከምገመኸሥ ኣብራሃም፥ እስያቅ፥ ያይቆብ ከደ መዪርጓ ኮዎማ ነገፋሌ ረባ፥ ከማምባለኸሥ ኤበኸኣምብካሽ አኽኳ ከጃጻ፥ ከምዳ አመእሳ ነጸገኻ ከማቀቀል ቆሳኳ።
42013029	ከምዌ በበኽ ጸጋ ነምፐ ኦካ ከመልም ኦካ፥ ነኤላ ረ ከኤላ ጉንዛኳ፤ ከምኢዩሽ ከመሰሳ ነገፋሌ ረባ።
42013030	ኖካ ና ደ በደካ እኽላ ደ እን ከምዱዋ ደ መሲቆማ፥ ደ ገሲቋኳ ከምዱዋ ደ እን።"
42013031	ናሥ ኦካ ና ቤዌ ነደ ፋርስ ጸጋ ሜተም ሜተም ኮጎ ያሱስ ቢከከል፥ "ከፄ በኣጎካ አሄሮድስ መሾቆ አም፥ ፐሥ ነገአ፥ ዻ ከኤባ ከጀንዳ።"
42013032	ቤከከል አኳ ከማም፥ "ዻ ከለኻ ኬያምብዣ ካ፥ ከመምፐሮቆ ጋገንሠ ሙሳ፥ ከመምብደሮቆ መንሰሣኳ ኖካ አለአ ከማቱቆኳ፥ ነኦኪል ኦካግኳ ከምትተሮቆ መደዳለም።
42013033	ነደንኳ፥ ኖካ ነለአ ከማቱቆ ከጅበኳ ከማተተርስ መንዻለም፤ ከፄ ከምደካ ከኤተ መዪርጓ አመሻ ናሥ ዬሩሳሌም፥ ከምደካኼ አመሻ ነኤባ ነጀንዳኼ።"
42013034	ቤከተጽ ያሱስ ቤከል፥ "አም ዬሩሳሌም፥ አም ዬሩሳሌም፥ ኤተ ባሸኮቆ ደ መዪርጓ፥ ባከኦቸካ ከግሻ ደ ቢትገኬ ኮገኡኳ፤ ኤያሥ በሃኮኮቆ አመታ ከጸ ጸማ ኢደማ፥ በራኣጎካ አርኳ ከኦኪል በበኽ ማሙንፆቆ ኢደኡ፤ አምኸን ኣሄከሸንኼ።
42013035	ገሶቆ፥ ከማቆምባ መፃለኻ፤ ከመገሸርሥ ካኻ፥ ካሥ አል ኦከ ከምከልኻ፥ 'ማሄሸማ ኤተ በዎኬ ከፄ ረባ፥' ከማኮለኺልኼ መገመሥ አራኼ።"
42014001	ኖከ ሙሳ ሜታ፥ ኖከ ቤኩ ያሱስ ከመፀ ደ እምፈገ ዶጎ ፋርስ ሜታ ከምሶጓ፥ ቤዪርሽ አደ ቤኢ ነጓኳ አ።
42014002	ኖካ ና ጸጋ ኤተ ቤንቶኳሥ ጸገማ ቤኢቾጎ ነኸ ያሱስ።
42014003	ቤሎቆሥ ያሱስ ደ መትገሥ ማቶቋ አል ሙሴ ከደ ፋርስ ቤከል ከማም፥ "አኸካሣኽ መብዶቆ ጸጋ ኖከ ሙሳ በላ አኸካሠኼ?"
42014004	እማምኸን ቢጦ ፄ ትል። ያሱስኳ ቤዻቆሥ መዣ ኤተ በንተኮካሥ ጸገማ አ፥ ቤብዶቆ ቤጦ ቾጓ።
42014005	ቤተጽ ያሱስ ቤከል ከማም፥ "አኢካናኽ ናኻ ጸጋ ኤተ ከምፋታ አዱማ ከዎደ ሙሳለማ ኪል ሆዋ ኖከ ሙሳ፥ ኤተ ከምበፃ መቼሥ ናሥ ኦከ ሙሳ ፈላ?"
42014006	ኢፈለሸንኼ እማም ነለአ መኮሎቆ ዳ ሜተልኼ።
42014007	ኖከ ቤያምባለሥ ኤቢያጎዢል እማም ጎ መኢሽ ገሂን፥ ቤገሸሥ ያሱስ መኮሣ ከደ ቢኦኬ ከዴዋና።
42014008	ቤከከል፥ "ኤከምኦዋ አጸጋ ሜተል አም ኪል ዴዋና፥ መዻ ኢያሸኼ ኪልቀኡ ነቱገ ገሂንኼ። ፌት ከምዳ በኦኬ ጸጋ ኤተ በንተርኮቆ አም ከገሂን፤
42014009	ነለአ ከምዌ ኤተ በኦኬ አኻ ከምበንደኻ ከምከላ ካም፥ 'ዠኪል ጎ መኢሻ አለአ ከጸጋ ከለአ፤' ኖካ ና ከምዣይል ጎ መኢሽ አ ከገዪፆቋ፥ ከምዻ ኢያሽ ነኮዎማ ከገቻ።
42014010	ኤከምኦዉዋ አም ኪል ዴዋና፥ ዻ ኢሽ ነቱጓ ኤተ በኢከኽ ነኮዎማ ከገቻ። ኖካ ና ከምዌ ጸጋ ኤተ በኦካ አም ከምከላ፥ 'መዠም፥ ዌ ኢሽ ነበቦቆ ቱጓ ነለአ።' ኖካ ና ከምሂንኣሥ ኖጎ ደ በኽኢከሽ ኮዎኻ ከምሶጓ።
42014011	ኤተ ከምራቆኽ ጸገማ ከምጻ ኮዎማ፥ ከምኮላቆ ከገቻ፤ ኤተ ከምጦኽ ጸገማ ከገቻ ኮዎማኳ፥ ከማፈራቆ ከምጻ።"
42014012	ቤከል ያሱስ ከመዣ ከኤተ ቤኦ አ ከመሰሳ፥ "ኖከ ከምዳኣ እገ እል ኦካ ካል ሸጋዥጋ፥ መኦዋኼ ጀንደኡ፥ ኢዴበኡ ከሾከኡ ኤያሥ ኤያ ተቃ ደ ማኸስ መፃሉ። ኤከምጦዋኣ ኤለአ፥ ከምኦዉዋ እማምኳ አም፥ ከምኮሉዌቆ በናሉ ካም።
42014013	ኖከ ከምኦዋኣ ጸጋ ከመሰሳ፥ ኦ ደ ዢጋ፥ ደ በሸካ ጸገማ ጎ ሜታ፥ ገሙ ከደ በፐሸካኻኳ።
42014014	ኤከምጦዋኣ ኤለአ፥ ከምዸባኣ መገ፥ ከፄ ቢያንዢገካ እማም ዳ ኤተ ከምኮሉዌቆ ካም፤ ከምኮሎቆ አረባ ካም ኖከ ከምፈርሥ አደ መዪዥሣ ነመሻ።"
42014015	ነደ ቤኢሽ ነጓ ከመሰሳ ሜተም፥ ኤቤገሶቆ አለአ ቤከል ከያሱስ፥ "ኒያገይል አደ በኢከሽ ነገፋሌ ረባ ከመሰሳ።"
42014016	ቤከል ያሱስኸን፥ "ጸጋ ሜታ በገከሥ በቦቆ ዴዋና፥ በኦካን ኤማንጀ ጸጋ።
42014017	ኖከ በትተካ አንጅ ዴዋናኳ፥ በትገካ ዎደለማ ኤከምዻ ከላ ከደ ቢኦኬያ፥ 'ዎኼ፥ በገካሠንዥገን ዳ ኮዎማ።'
42014018	ደ ቢኦኬያኸን ኮዎማም ቢከለካ፥ 'በፀሽ ካይላ፥ ኢልጨካኼ ኤከምጦዊላ መዌያኼ።' በከከለካ መዣ አል ገሲቋ፥ 'በርኮደኬ እኔያ፥ መዻ ዪርዼሥ በኢካ ካራ፤ በፀካረሽ፥ ከምፈለርሸኼ መዌያኼ።'
42014019	በከለካ ጀንዳኳ፥ 'በርኮደኬ ዋደ ሙሳ ማጨ ጺማ ማቁስ፥ ዻ ዪርዸሽ ኤከምጦዉዋ እማም ገሌያ፤ በፀካረሽ፥ ከምፈለርሸኼ መዌያኼ።'
42014020	በከለካ ጀንዳኳ፥ 'ካሥ እኽላ በርርኮቆ እገፋ፥ ከምፈለርሸኼ መዌያኼ።'
42014021	በዉካ አዎደኳ በገሸከሥ አለአ ኮዎማ ከኤተማ። በቱካ ኤተ መፃ አኳ በከለካ ከዎደ፥ 'ዻ ፈላ ኒል ኤንዶዋ ኖቆ ኤለ እንዶዋኳ ኪል ኤዬባ፥ ኩቆ ካሥ ገአ ደ ዢጋ፥ ደ በሸካ ጸገማ ጎ ሜታ፥ ደ በፐሸካኻ ከገሙኳ።'
42014022	በኮለኬ ዎደኳ በከለካ፥ 'ኤተም፥ በርትተኬቆንዥገን ኤያሥ ባገሸከሥ ካራ፤ እኽላኳ በኢካን አጎ መኢሻ።'
42014023	በከለካ ኤተ መፃ ከዎደለማ፥ 'ኤከምዪጩቆን ነመፃለም፥ ፐሥ ከንዶዋ ከሰ ኸላ፥ ዻ ተርቄሥ ኤከምኩን።'
42014024	ከመገሸርሥ ካኻ፥ ነደ ቢኦኬ ነገሲቋ ኤተ ከምዻቆከሥ ደ መሳለም ከሰማ፥ አኢካንኼ ጸጋ ሜተልኼ።"
42014025	ሚከኢ ኤማንጀ ጸጋ ነመንዻ ከአ፥ ቤያገለኽ ያሱስ ኮጎማም ቤከከል፥
42014026	"ጸጋ ኤተ ከምዌ ኮጎም፥ ኤተ ከምሄሽ ነአራ በበማ ከኤዬማ፥ እገፋለማ ከኢዳለማ፥ ኢዴበማ ጋጉንዛ ከኢደ ዳጎና ኤያሥ ኤያ መኢያ አል እልቆማኳ፥ ከምፈለሸኼ መዳ ከኤተ መሁል ቾጎምኼ።
42014027	ኤተ ከምበፃ መጹሬ ጋገድ ጃለማ መሁለኬ ቾጎ አራ፥ ከምፈለሸኼ መዳ ከኤተ መሁል ቾጎምኼ።
42014028	"ናኻ ከምኢያን ጸጋ ሜታ ኤተ በኣጎካ መዶቆ መፀ ግሻ። ከምሲቆኼያኽ መኢሻ ከመንዘ ኽ ለማና ኤበጨካ ኤተ ከምትተኮቆ መዶቆ መፃ አ?
42014029	ኤከምበፃ መጦዋ ኤለአ፥ ኤከማጦሽ ሸማ ከማሃለሸን መትቶቆማ፥ ከመከለሥ አደ በገምከሥ አለአ ኮዎማ።
42014030	ከምከሉዋ፥ 'ዪርኻኽ መዣ አለአ ባጦከሽ መዶቆማ፥ በሃለከሽ መትቶቆማኳ።'
42014031	"ኤያሥ ኤያ ከምኢያ ጥስ ኤባ ሜታ ኤተ በኣጎካ ማቲያ ከጥስ ኤባ ጀንዳ። ከምሲቆኼያኽ መኢሻ ከማገሸሣ ከደ እምፈጋ፥ ኤከምፈሉከሽ ማቲያ ከለጋዪዳ ግቸማ አሤር እል ማቁስ እል አሤር (10000) ከኤተ ከምዌ ከጸገማም ከለጋዪዳ ኤተ በሙቸኮቆ ነማም ኤላ እምበንዳ?
42014032	ኤከምኢያ ከምፈለሸኼ መቲማኸን፥ መከኢዬ አጥሳ አ ጸት፥ ከምትገካ ደ እምፈጋ ከመሎቆሥ ኤከማገዋ።
42014033	"ኤያሥ አለአ ናኻ ኤተ ከምበፃ መበፀሽ ደ መጫለማ ኮዎማ፥ ከምፈለሸኼ መዳ ከኤተ መሁል ቾጎምኼ።"
42014034	ቤተጽ ያሱስ ቤከል፥ "ሰ ገሸለማ፤ ኤከምበፃ መሜናኸን ካሤ ከሜኑከሣ?
42014035	ከምኣምብሽ ከጃጻ፥ ከፄ ባንዢገካ በና ኤከምገሥ እኔያ፥ በምተጸሥ ኣንዘ ሙሳኳ። ነገሶቆ ኤተ በጨካ ፄያ።"
42015001	ኖካ ነሜተም ደ ፈቃ ኮዎማ ከደ ገንሣ ቢሙንፆቆ ኮጎ ያሱስ ከመገሶቆ እገሻለማ።
42015002	ደ ፋርስ ከደ መትገሥ ማቶቋ አል ሙሴኸን ቢያገሾቆ አ ቢከል፥ "መዣ አለአ በሄከሽ ደ ገንሣ፥ በሰኮጎ ከማምኳ።"
42015003	ነለአ ቤገሸሥ ያሱስ መኮሣ አለአ ከማም ቤከልኳ፥
42015004	"ናኻ ጸጋ ሜተም ኤከምጫ ጃጃ ግቸማ ማቁስ፥ ኤከምቴያን ሜተም፥ ኣሤ ከምዳ በኢካ ካኻ? ከምበፀሽ ጃጃ ግቸማ እንዝኽ ከአሤር ኖቆማ ሰናኮ (99) ነቆስ እጓ፥ ከምዻኼያኽ ከማኣጎ ኤተ በቴካ ካሥ አል ኦከ ከምጻጌያ?
42015005	ኖከ ከምጻጌኳ፥ ከማገይል ከምጹሬ ኖቆ ኤለማኳ።
42015006	ኖከ ከምዳዬሽ ከመፃለማኳ፥ ከምኦዋ ጀንደማ ከደ ማኸስ መፃለማ ከምከለካኳ፥ 'ኣገ ኻይል ከአራ፥ በርጻገኬ ጃጃለም ኤተ በቴካ።'
42015007	ከመገሸርሥ ካኻ፥ ኤያሥ አለአ ነደ መዪዥሣ ግቸማ እንዝኽ ከአሤር ኖቆማ ሰናኮ (99) ደ በበፀካ መደካ ማኣጎማ ኤከማንዱቁሥ፥ ከምዳ አበቦቆ ማገ ጓ ነጎዛ ከፄ ማንዱቀሥ ኤተ ገንሣ ሜታ።"
42015008	ቤከተጽ ያሱስ ቤከል፥ "እገፋ ሜተም ኤከምጫ ኸ ለማና አሤር፥ ኤከምቴያን ሜተም፥ ኣሤ ከምዳ በኢካ ካኻ? ከምጅቆ ጅ፥ ከምከንቲል መፃለማ፥ ከምሻምባኼያኽ ነማኣጎማ ካሥ አል ኦከ ከመጻጋ?
42015009	ኖከ ከምጻጌኳ፥ ከምኦዋ ጀንደማ ከደ ማኸስ መፃለማ ከምከለካ፥ 'ኣገ ኻይል ከአራ፥ በርጻገካ ኸ ለማና ኤተ ናቴንዥገን አራ።'
42015010	ከመገሸርሥ ካኻ፥ ኤያሥ አለአ ኤከማንዱቀሥ ኤተ ገንሣ ሜተል፥ ከምዳ ማገ ጓ ኖጎ ሰ ገትገ ረባ።"
42015011	ቤከተጽ ያሱስኳ ቤከል፥ "ጸጋ ሜታ ቤጭ ኢዳ እምበንድ።
42015012	ቤከከል ዱ ገሲጻ ከበበማ፥ 'ባብ፥ እንዘ ካሪል ነደ መጫሉ ጓለም።' በበማኳ ቤከንዘ ደ መጫለማ ኮዎማ ከማም።
42015013	በላ መፀቆን ኦኪል በበኽ፥ ዱዋ ገሲጻ አ ቤሙንፆቆ ጓለማ ኮዎማ፥ ቤዽ ከመሃት ኤባ፤ ነጓኳ ከምበፅ መዜኽ ጸገማ ቤዝልኽ ደ መጫለማ ኮዎማ።
42015014	ኖከ ቤከሮቆ ለማናለማ ኮዎማ ነን፥ ቤኩ አመዥግ ኤዴበና ነኤባ ና፥ ቤያጦሽ ማፉንጫቋኳ።
42015015	ካ ቤዽ ቤከኽ ጸገማ ከጸጋ ካል ኤባ ካ ከሜታ፤ ቤትግ መዣ አኳ፥ ኤከምሸላ ኤሉጓ ነጅ ጋትጋለማ።
42015016	ከፄ ቤሺል ኤዴበና በቦቆ፥ ቤአጀብ ኤከምሳ ከመኖቆ ቤ ጋጎ ኤተ በሰካ ኤሉጓ፤ ነደንኳ፥ ኤኢንኼ ኤተ ቤከኻኼ።
42015017	"ቤሳንዘሥ ዱዋኳ መሸ ሠማለማ ቤከል፥ 'በኢካ በበኽ ጸጋ፥ ደ በደካ መደዳ ከባብ ኖካ ኖካ፥ ቢሰካ እጋ ካሥ ቢነኮቋ ባኤካሽ ነሰማምኳ። አራኸን ባርሸኮቆ ኤዴበና ነገአ።
42015018	ፈርዸሥ፥ ዸራ ኮጎ ባብ፥ ዻ ከለርካኳ፥ "ባብ በርሸከሠንዥገን ከረባ ካምኳ፥
42015019	ነለአ ከገት ከምዳኼ መከሉዋ ካራ ዱኡኼ፤ ጦ አራ ኤያል ደ መደዳሉ ጸጋ ሜተም።"'
42015020	ካ ቤፈርሥ ቤዽ ኮጎ በበማ። መከኢ አ ጸት፥ ቤገመሥ አበበማ ቤከሌአይል ቤዱጎ ኮጎማ፥ ቤገት ነጸገ ዱማ ቤንፅማ።
42015021	"ቤከከል አዱማኸን፥ 'ባብ፥ በርሸከሠንዥገን ከረባ ካምኳ፥ ነለአ ከገት ከምዳኼ መከሉዋ ካራ ዱኡኼ።'
42015022	በበማኸን ቤኦ ዋደለማ ቤከከልኳ፥ 'ፈላ፥ ርኼቆ ደጎን ኣ ኢሰኸከሥ፤ ኢሰኸኬል ከኣያ፥ ኢሰኸከቾጎ ከቻፓኳ።
42015023	ርኼቆ ዱ ዎደ ሙሳ ማሳጎማ፥ ሸኾቆ፤ ሶኳ፥ ኣገ ኳይልኳ።
42015024	ከፄ በሸካ ዱዋለም፥ በኮለኬ በኢካና፤ በቴካ፥ በኮጻገካኳ።' ቢካገይል ኮዎማምኳ።
42015025	"ገትሰ ዱማኸን ቤኢዬ ኒል ገሌያ፤ ኖከ ቤዊዩ ቤያርቼቆ ከመፃኳ፥ ቤገሶቆ ጌኣ ከምጸ።
42015026	ቤኦ ነዋደ ሜተል፥ ቤሎቆሥ ኤበኢከን ኣሤኳ።
42015027	ቤከኮሎቆ ዎደኳ ቤከል፥ 'በኮለኬ አዱዌበኡ በዉኪዋ፤ ከለኣኳ ከፄ በ ጻገካ አበበኡ አ ከኻምብድ ጸገማ፥ በከሸኮቆ ማሳጎ ዱ ዎደ ሙሳ።'
42015028	ቤም አገትሰ ዱማኳ ቤኮዎቆ መኩ ከመፃ፤ ቤፐሥ በበማኸን ከጃጻ፥ ቤሻ ኽ ቤሎቆሥ ኤከምኩን ከመፃ።
42015029	አኸን ቤከኮሎቆ ከበበማ ቤከከል፥ 'ገሶቆ፥ ከግዣ በበኽ በርኢካ ነመደዳ ካም ኤያል ዎደ፥ አርፀጅኪልሰንኼ አም ሜተልኼ፤ ኤከማገርካይል ከመመዠም፥ ኣኸኬንኼ ዱ ዎደ ሜኣ ሜተል ካራኼ።
42015030	ዱኡ አለኣኸን ኤተ በከርኬቆ ደ መጫሉ ከጋፈ ጎሲያ ኤበዉኪዋኳ፥ ባከሸኮቆ ማሳጎ ዱ ዎደ ሙሳ።'
42015031	ቤከከል አበበማኳ፥ 'አም ዱዋለም መዱጎክ ባኢካ ኖጎም፥ ዳ ኤተ በርጨካ ኮዎማኳ፥ አሉ።
42015032	እኽላኸን መዶኳ ዴዋና ማገ ኳይል ከምዳ ካኳ፤ ዱዌበኡ አለአ ኤተ በሸካ ከፄ በኮለኬ በኢካና፥ በቴካ፥ በኮጻገካኳ።"'
42016001	ቤከል ያሱስ ከደ መሁል ቾጎማ፥ "ጸጋ ተቃ ሜታ ቤጭ ጅኤለ ኤተ መደዳ፥ ኤተ ቢተምቦቆ ከፄ ቤዝልኽ ደ መጫ አል ኤተማ።
42016002	ቤኦ ኤተማኳ አ ቤከከል፥ 'ኣሤ መዳሉ ኤተ በርገሰኮቆ አለአ? መቆታ ኤተ ባከደካ መደዳ አለአ፥ አል ኤተ በከፐከሣ፥ አል ኤተ በከኮለኬያኳ፥ ቆቴ ኸካሬ። ነለአ ከገት ከምፈላሸኼ መዳ ከጅኤለ መደዳለምኼ።'
42016003	ቤሳንዝ አጅኤለ መደዳ አኳ ኒለማ ቤከል ኪልቆማ፥ 'ኤያብ ከምደራ? ኤተም ከምትሽሥ አራ ነመደዳለም። ከምፈለርሸኼ ገሌያኼ፥ ከምዪፀራቆ ከመቆነማኳ።
42016004	ኖከ ከምፐርሥ ነመደዳለም ነለአ፥ ኤከምሮቆ አጸጋ አራ ከመፃለማም፥ በርገምካ ዳ ኤተ ከምደራ።'
42016005	ካ ቤኦ ጸጋ ኮዎማ ደ በጨካ አኤተማ በና ነጸገማም ሜታ ሜታማለማም፤ ቤሎቆሥ አል ገሲቋ ቤከከል፥ 'እንዘሥ በና ኤተ በጨካ አኤተም ነጸገኡኳ?'
42016006	ቤኮሎቆ አመዣ አኳ ቤከል፥ 'ኣይ ግዞቋ እንሤያ ግቸማ ማቁስ።' ቤከል ጅኤለ መደዳ አኳ፥ 'ሮቆ መቆት በናሉ፥ ኢሽ ፈላ፥ ቆተን ግቸማ እምበንድ ኖቆማ አሤር።'
42016007	ነለአ ነቸቻ ቤሎቆሥ ጸጋ ጀንዳ፥ 'አምኳ፥ እንዘሥ በና ኤተ በኢካ ነጸገኡዋ?' ቤከል አኳ፥ 'ጋትጋ ኣምበባ ግቸማ ማቁስ።' ቤከል ጅኤለ መደዳ አኳ፥ 'ሮቆ መቆት በናሉ፥ ቆተን ኣምበባ ግቸማ እንዝኽ።"'
42016008	በመከሽ ኤታ ጅኤለ መደዳ አ ኤተ ባንዢገካ መገሚለማ፥ ከፄ በጦካ ከመንዥግ እልኻ። ዳ ኤተ በትገከሥ አለኣኳ፥ ነኢዳ አል መዪዦጓ ቢገምካ ኢዳ አል ኤበ እኔያ፥ ኤቢከኢካ ከመንዥግ እልኻ ናሥ እልኸማም።
42016009	"አራ ከመገሸርሥ ካኻ፥ ደኸካ መዣ ከለማና ካል ኤበ እኔያ ከለአ፤ ኤከምጦኻ ኤለአ፥ ኖከ ከምከራ ለማናለኻ፥ ከምሄዉሽ አኻ ነመፃ አል ግዢ ግዥኳ።
42016010	ጸጋ ኤተ ቢገምኪል ነዱ ገናሥ ዳ፥ ከምገሙዊል ነበቦቆ ዳኳ፤ ኤተ ቢኤምኪል ነዱ ገናሠማኸን፥ ከምገሙዊልኼ ነበቦቆ ዳኼ።
42016011	ኤከምበፀኻ መደኻ መገሚለማ ነለማና አል ኤበ እኔያ፥ አኢካንኼ ኤተ ከምገሚል አኻ ከምኻን ኸገሸ ሰ ማገ ል ረባ ካኻኼ።
42016012	ኤከምበፀኻ መደኻ መገሚለማ ነደ መጫ ናል ጀንደ ጸጋ፥ አኢካንኼ ኤተ ከምኻ ዳ ኤተ ከምዳ ካለኻ።
42016013	ከምፈለሸኼ ዎደ ሜታ መደዳ ከኤታ ከምበንደኼ፥ ሜታ ከማቸከካኽ፥ ጀንዳ ከምሄሽ፥ ጀንዳ ከምሂንሥ፥ ከምሥ ጀንዳኳ፤ ጸጋ ኤተ በደካ ከዎደ ለማና፥ ከምፈለሸኼ መደዳ ከረባኼ።"
42016014	ደ ፋርስ ደ መሄሽ ለማና፥ ቢገሶቆ ዳ ኤተ ቤገሸሥ ያሱስ ኮዎማ ቢያሲሣ።
42016015	አኸን ቤከከል ከማም፥ "አኻ በኻኣጎካ ኤመከላ አጸጋ ካኻ መዪዥሠማ፤ ረባኸን በገምካ እልኻ። ኤተ በሂንካሥ ኖጎ ጸጋ፥ ኖጎ ረባኸን ገንሠማ።"
42016016	ቤከተጽ ያሱስ ቤከል፥ "ማቶቋ አል ሙሴ ከደ መዪርጓ ቤኢ ነመደዳ ካሥ ግዠ ዮሃንስ ኤተ መጩጾቆማ። ካል ኦካ ና ባቲካስ ሰ ማገ ል ገፋሌ ረባ፥ ባጽጨከሥ ጸጋ ኮዎማኳ ከምኩና።
42016017	ነመቴ ኸ ሎርገ ማቶቋ ሜታ፥ ከምፐፐላ አመተር እኔያ ከጎዛ።
42016018	"ኤተ ከማጨጉዋ ከገፋለማ ከምሮቆ ጀንዳ ኮዎማ ኤተ ጎርታ፥ ኤያሥ ኤያ ኤተ ጎርታ ጸጋ ኤተ ከምሮቆ እገፋ ኤተ ቢያጨገካ ከጉንዘማኳ።"
42016019	ቤከተጽ ያሱስ ቤከል፥ "ቤኢ መዣ ተቃ ሜታ፤ አኳ ቤኢሰሥ መዌኽ ኣ ኤተ መዥግ በና ከደጎን ኣ ኤተ በገ  እልኽ ጸጋ፥ መዱጎክ ቤካገጎ ቤታጓኳ።
42016020	ዢጋ ሜተም ኤተ ቤንር ብሳ ጸገማ፥ ኤተ ቢኦ ፄማ ኣልኣዛር፥ ቤዥገሥ ነሰ ኸለ መፃለማ፤
42016021	ቤአጀብ ኤከምሸኽ ኤዴበና ኒለማ አገፐፐሸ እጋ ኤተ ቤሃ ቅ ነሸ ለገደ ተቃ ና። ቤዾዌ ቆዋኳ፥ ቤንጠረኽ ብሰ ጸገማ።
42016022	ኖካ ነሜታ ቤሽ ኤተ ዢጋ አ፥ ቤሮቆ አሰ ገትገ ረባኳ ከትገን ኣብራሃም፤ ኤያሥ ኤያ ቤሽ ተቃ አኳ፥ ቢሃንዦቋ።
42016023	መከኢ ነማፉንጫቋ ነማንጃ አል ግዢ ግዥ፥ ቤዪርጎ ቤገመሥ ኣብራሃም ጎ ጸት፥ ኣልኣዛርኳ ነትገነማ።
42016024	ናሥ ኦካ ና ቤሉግ ቤከል፥ 'ባብ ኣብራሃም፥ ሌአይል ካራ፤ ትገካሬ ኣልኣዛር፥ ኤከምጦዌ ቆሥሥ ኤለማ ነኣያ ከምጽከሥ ጠጠምኳ፤ አራ በርኢካ ነማፉንጫቋ ኒል ማንጃ።'
42016025	ቤከል ኣብራሃምኸን፥ 'ዱዋለም፥ ሳንዘሥ አም ኤባዸበኬ ገሸል ዳ ነመኢያሉ፥ ኣልኣዛርኸን በዸበኬ ገንሠማ፤ እኽላ ኖከ ባገ ካጎ ካ ነገአ፥ ከማፉንጫቆ አምኳ።
42016026	ከመተጸማኳ፥ በኢካ አመሃቲል ብቃ ኖጎምላ ከአኻ፤ ካ ደ በኣጎካ መተራ ኖጎምላ ኮጎኻ፥ ኖጎኻኳ ኮጎምላ፥ ከምፈሉሸኼ ማንደራ ሜተልኼ።'
42016027	"ቤኮሎቆ አኳ ቤከል፥ 'ካ ባብ ከምሎቆርሥ አም፥ ኤከምትጋኣ ኣልኣዛር ከመፀ ባብ፥
42016028	ከፄ በርጨኬ ኢዴባ ማቁስ፤ ኤከምበፁዋ መዎዉዌ እማምኳ ኮጎ ማፉንጫቋ ከለአ፥ ነዽ ነጻንዴቆ እማም።'
42016029	ኣብራሃምኸን ቤኮሎቆ ቤከል፥ 'እማም ቢጨካ እምሙሴ ከደ መዪርጓ፤ ኒገሲልስ እማም።'
42016030	ቤከል መዣ ተቃኸን፥ 'እምበአ፥ ባብ ኣብራሃም፥ ከምትታኼ ኣሥ አለአ ከማምኼ፤ ኤከምፈሬሥ ነደ በሸካ ጸጋ ሜታ ከምዻ ኮጎማም፥ ከማንደቁሥ ከምኮሉዌ።'
42016031	ቤከከል ኣብራሃምኸን ከአ፥ 'ኤከምበፁዋ መገሱዊልስ እምሙሴ ከደ መዪርጓ፥ ኤከምፈሬሠን ነደ በሸካ ጸጋ ሜታኳ፥ ከምገሙዊለንኼ እገሻለማኼ።"'
42017001	ቤከል ያሱስኳ ከደ መሁል ቾጎማ፥ "ከምሸኼ ዳ ኤተ ከምሥቆ ጸጋ ነመገሚላኼ፤ እንዳዌ ከጸጋ ኤተ ከምዌ አመሥ ከንዶጎማ።
42017002	ከኤተ ከምሥቆ ኢደ ገናሥ ኢዳ ነመገሚላ ናለማም ነለአ፥ በከምገሸል ኤቢምፉንጭ ግሸ ገንሻ ነጺማ፥ ቢከምኣምብሽ ኪል ትል ኣያ።"
42017003	"አኻ ዜኸኽ እልቆኻ! ኤከምሸ ሥ ዱዌበኡ ካም እገሸካ ዝንዜን፤ ኤከምኮሌ ነመሸ ሠማለማኳ፥ በፀከሽ።
42017004	ኤከምሸ ሥ ካም ኖካ ነሜታ እል ሥሠ በንድ፥ ኤከምኮሌኽ ኮገኡ እል ሥሠ በንድ ከምከላኳ፥ 'በራንዱቀሣ፥ በፀካረሽ'፥ በፀከሽ አምኳ።"
42017005	ቢከከል አሰ ገትጋ ከኤታ ያሱስ፥ "ፈገካዪልቆ መገሚላለምላ።"
42017006	ቤከኮሎቆ አኤታ ያሱስኳ ቤከል ከማም፥ "በኸመጭ መገሚላ ኤዱኸ ራፋ፥ በኸመከል ከዴያ ከለአ፥ 'ቼያሽ፥ ኳሽ ኒል ትል ኣያ፥' በምገሰኮቆ አኳ ካኻ።"
42017007	"ናኻ ኤተ በጨካ ዎደ፥ ኤተ በኢካ ነገሌያ ፌትኳ ነመሸል ለማና፥ ኖከ ከምዊዩ ዎደ አኳ ኒል ቼ፥ አኢካናኽ ኤተ ከምከለካ ከአ፥ 'ዌ ፈላ፥ ኢሽ ሳ?'
42017008	ከምከለካኼያኽ፥ 'እገሥ ዳ ኤተ ከምሰራ፥ እገሥ ኣሉ፥ ርካሬቆ ደ መሳ? ኤከምሰራ አር ከምፈራ ነንኳ፥ ከምሳኣ ከምፋኣ አምኳ።'
42017009	ከፄ በደካ ዎደለማ ዳ ኤተ በከገሸከሣ፥ ከምኸካ መገ ላኽ?
42017010	ኤያሥ ኤያ አኻኳ፥ ኤከምትተኾቆ ዳ ኤተ በገሸከሥ ካኻ ኮዎማ ነቸቻ፥ ከለኻ፥ 'አይላ ደ መደዳ ደ መኹካ መገ ላኼ። ቢልደካ ኣሥ መደዳ ኤተ በኢካ አመደማ ካይላ።"'
42017011	ያሱስ መከኢ ነንዶዋ ከዬሩሳሌም፥ ቤተር ነሰማሪያ ነገሊላኳ።
42017012	ኖከ ቤኩ ኪል ኤባ ከሜተምኳ፥ ቢኽ ከደ ቤምጸለቀሥ አገንሠ መዹማ አሤር፤ እማምኳ ቢኢቾጎ ጸት፥
42017013	ቢሉግ ቢከከል፥ "ያሱስ፥ ኤተ መትገሠማ፥ ሌአይል ካይላ።"
42017014	ያሱስኸን ቤዪር እማም ቤከከል፥ "ዻ፥ ትገኸሥ ጸገኻ ከምጥስ መፀ ገዴራ።" ሚከኢ ነመንዻኳ፥ ቢዪዣሥ ነገንሠ መዹማለማም።
42017015	ነማም ጸጋ ሜተም፥ ኖከ ቤገመሥ ኤበብደካ፥ ቤኮል ኮጎ ያሱስ፥ ቤከኽ መገ ላ ከረባ ከበቦቆ ሳ።
42017016	ቤፋት አኳ ከታሰማ ነቾጎ ያሱስ ቤከኽ መገ ላ፤ አኳ ደ ሰማሪያ።
42017017	ቤኮሎቆ ያሱስ ቤከል፥ "ደ ቢዪዥካሣ ጸጋ አሤር፤ አባማ ሰናኮኳ?
42017018	ኤተ በኮለኬ ከመኸ መገ ላ ከረባ፥ ኣሥ ጸጋ ጀንደ ጉንዛ አለኣኽ?"
42017019	ቤከል ያሱስ ከመዣ ካኳ፥ "ፈርሥ ዻ፥ በብደኮቆንዥገን አመገሚላሉ አም።"
42017020	ቢሎቆሥ ደ ፋርስ ያሱስ ከማሥ ኤከምዌ ገፋሌ ረባ። ቤኮሎቆ አኳ ቤከከል ከማም፥ "መዌ ገፋሌ ረባ ከማገማሠኼ ከኻኼ።
42017021	ከምከሉዋኼ፥ 'ዪር ነገአ፥ ነገት፤' አለአ፥ ገፋሌ ረባ በኢካ ኖጎኻ።"
42017022	ቤከተጽ አያሱስ ቤከከል ከደ መሁል ቾጓኳ፥ "ከምዌ አንጅ ማ ኤተ ከማኣጎኻን አኽ መገመሥ ኖከ ዱ በናደማ ኦካ ሜተም፥ ከምገመኸሠኼ ሜተልኼ።
42017023	ኤከምከሉዋ ካኻ፥ 'ዪር ነገት፥ ነገኣኳ፥' መዻ ዪርኻኼኳ!
42017024	ኤያሥ ባንደከኽ አሆ መደማ ሰ ሜተል ነጎዛ ኖጎ ሜታ ካሥ ጎ ጀንዳ በዪዥኮጎኳ፥ ኤያሥ ኤያ ከማገማሥ ዱ በናደማኳ ኖካለማ።
42017025	ነደንኳ፥ ከምደካ ዱ በናደማ ኤከምሲቆ መሮቆ ማኣንሠሣ በበኽ፥ ኤከመከሉሥ ነማፖቋ ነለአ።
42017026	"ኤያሥ ቤድ ነግዠ ኖህ፥ ኤያሥ ኤያ ከምዳ ኖከ ዱ በናደማኳ።
42017027	ካሥ አል ኦከ ቤኩ አኖህ ኪል ለማዲያ፥ ቤዌ ኣይ መቴያ ቤቴኽ ኮዎማምኳ፥ ቤሰስ ጸጋኳ፥ ቢፍ፥ ቢሮቆ ቢያንጂቆኳ።
42017028	ነግዠ ሎጥኳ ኤያሥ ኤያ ቤዳ፤ ቤሰስ ጸጋኳ፥ ቢፍ፥ ቢኮድ ቢኮዶቆ፥ ቢንጭ መፐኽ ዳ ቢዶቆ መፃኳ።
42017029	ኖከ ቤፐሥ ሎጥ ነሶዶምኸን፥ ቤሃ ቄ ማንጃ ከኸ ማንጃ ነጎዛ ቤቴቆ ኮዎማም።
42017030	ኖከ ከማትጋሥ ዱ በናደማኳ፥ ኤያሥ ኤያ ከምዳ።
42017031	"ኖካ ና ጸጋ ኤተ ከምኢያ ነጃጻ፥ ከምኢያ ዳ አለማ ነመፃኳ፥ መኩዳኼ ከመሮቆ ዳ አለማ ነመፃኼ። ኤተ ከምኢያ ኒል ቼኳ፥ ማገልኸኼ ከንማኼ።
42017032	ሳንዘኸሥ ዬፈ ሎጥ።
42017033	ጸጋ ኤተ ከምኢያሥ ከመኢያለማ፥ ከምቼያሥ መኢያለማ ነጸገማ፤ ጸጋ ኤተ ከምኻ ጺማኸን፥ ከምኢያ።
42017034	ከመገሸርሥ ካኻ፥ ነመጎኳ ና ከመዥጋ ጸጋ እምበንድ ነንተላ ነሜተም፤ ከማራቆ ሜተም፥ ከማምበፃሽ ጀንዳኳ።
42017035	ከምገንሹዋ አጋፋ እምበንድ ኖጎ ሜታ፤ ከማራቆ ሜተም፥ ከማምበፃሽ ጀንዳኳ። [
42017036	ከምኢያ ጸጋ እምበንድ ኒል ቼ፤ ከማራቆ ሜተም፥ ከማምበፃሽ ጀንዳኳ።]"
42017037	ቢከከል ደ መሁል ቾጎማኳ "ኤታ፥ ነጓብ ከምዳ አለአ?" ቤከኮሎቆ ያሱስኳ ቤከል፥ "ኖጎ በኢካ አመሸ ኤለ እምጥሳ፥ ባካቆ ፆዋኳ።"
42018001	ያሱስ ቤገሸሥ መኮሣ ሜታ ከደ መሁል ቾጎማ። ቤያኣጎ መከትገሠማ ከማም፥ ኤከምዳ መዱጎክ መዴራ ከማም በላ መሌኡዋን።
42018002	ቤከልኳ፥ "በኢካ ነኤዬባ ነሜተም ኤተ መኸሣ ኤተ በበፀካ መጤካ ከረባ፥ መዪፀካቆ ከጸጋኳ።
42018003	ቤኢሽ ነኤባ ናኳ ጋፈ ዢጋ ሜታ፤ አኳ ቤዌ ኮጎማ ቤከከል፥ 'ነተምባ ኤተ ቢልጨካ ከብታለም፥ ዪዥሥ ኸካሬሥ።'
42018004	አኸን ቤንድል ፄ ከኦኪል በበኽ። ነንኸን ቤሳንዘሥ ኒለማ ቤከል፥ 'ኤከምበፀራ መጤያ ከረባ፥ መዪፀርካቆ ከጸጋኳ፥
42018005	ጋፈ ዢጋ አለኣኸን ከፄ በተርቀከሥ አራ፥ ከምዪዥርከሥ መኸሣ፤ ኤከምበፀራ መጦራ ኤለአ፥ ከሞኮሌ ከማቀቀነሥ አራ።"'
42018006	ቤከል ኤታ ያሱስኳ፥ "ኣጦኺል ፄ ከዳ ኤተ በከለካ ኤተ ማደሥ መኸሣ አለአ።
42018007	ረባ ከደ በሽለከሥ አ፥ ደ በሉገካ ኮጎማ ከገዴራ ኒል ኦካ ከመጎኳ፥ ከምኸከሠኼያኽ ከማማ፥ ከመተጸሠማኳ ከመንድል ፄያኽ?
42018008	ኸገሻ ከመገሸርሥ ካኻ፥ ከምኸሥ ከማም ፈላ፤ ነደንኳ፥ ኖከ ከምዌ ዱ በናደማኳ፥ ከምዸባኽ መገሚላ ነኤባ ናል እኔያ?"
42018009	ቤከገሸሥ ያሱስ መኮሣ አለአ ከጸጋ ሜታ ሜታ፥ ደ በዪርካ ጸገማ ከመዪዥሠማ፥ በሸኮጎ በ ከሠን ጃጀንዳኳ።
42018010	ቤከልኳ፥ "ቢዽ ጸጋ እምበንድ ከገዴራ ከመዪዥሥ መፀ ገዴራ። ነማምኳ ሜተም መዣ አል ፋርስ፥ ጀንዳኳ ኤተ ፈቃ።
42018011	ቤኢቾጎ አመዣ አል ፋርስ ቤዴር ኒለማ ቤከል፥ 'ረባ፥ በርኸካ መገ ላ ካም፥ ከፄ በርበፀካ መዳ ኤያል ጸጋ ጃጀንዳ፥ ደ ማጎዠማ፥ ደ መደ ገንሠ ዳ፥ ደ ጎሲያ ኤያሥ ኤያ ኤኤተ ፈቃ አለኣኳ።
42018012	ኖከ ገሌያ ነሜታ በርኮዎኮጎ ኦኪል እምበንድ፥ ነዳ ኤተ በርዸበካ ኮዎማ፥ በርፈቀካ ነአሤር ኤላ ሜተም ካም።'
42018013	ኤተ ፈቃኸን ቤኢቾጎ ጸት፥ ቤጤ ከመፈሮቆ እልኸማ ከጎዛ፥ ቤኦቸሥ ቁንዘማ ቤከል፥ 'ረባ፥ ኣገኽ ካራ ከኤተ ገንሣ ከለአ።'
42018014	አራ ከመገሸርሥ ካኻ፥ ኤተ በዸበካ መዪዥሣ በኮለኬን ከመፃለማ፥ አኤተ ፈቃ፥ አመዣ አል ፋርስኼ፤ ኤተ ከምራቆኽ ጸገማ ከምጻ፥ ከምጦዋኽ ከገቻ፤ ኤተ ከምጦኽ ጸገማ ከገቻ ኮዎማኳ፥ ከማፈራቆ ከምጻ።"
42018015	ኤከመንዻቆሠን እማም ቤሬቆ ጸጋ ሆር ከያሱስ። ኖከ ቢገመሥ ደ መሁል ቾጓኸን አለአ፥ ቢሉገሥ ጸጋ አ።
42018016	ያሱስኸን ቤኦዌ ኢዳ ኮጎማ ቤከል፥ "መጻንደኸቆኼ ኢዳ፥ ኒዾዌ ኮጎም፤ ጸጋ ደ ከምኩ ከገፋሌ ረባ ሾከ አለአ።
42018017	ኸገሻ ከመገሸርሥ ካኻ፥ ኤተ በበፀካ መሮቆ ገፋሌ ረባ ኤያል ኢዳ፥ ከምኩንኼ።"
42018018	ነዶጎ ጥስ ዪሁዳ ቤሎቆሥ ጸጋ ሜታ ያሱስ ቤከል፥ "ገሸል ኤተ መትገሠማ፥ ኤከምዸበራን መኢያ አል ግዢ ግዥ፥ ኣሤ በኢካ አመደማ ካራ?"
42018019	ቤኮሎቆ ያሱስኳ ቤከከል፥ "ካሤ ባከከለካ አም ካራ ገሸለማ? ኣሥ ረባ ሜተል፥ አኢካንኼ ኤተ ገሸለካ ሜተልኼ።
42018020	ባገምካ ማቶቋ፤ በከለካ አኳ፥ 'ማጎርታኣኼ፥ መሻኣቆኼ፥ መሎኳኣኼ፥ መጦዋኣኼ ነጸገጸጋ ጎልጎዛ ከኸገሻኼ፥ ሂንሥ በበኡ ከእይኡኳ።"'
42018021	ቤከከል መዣ አኳ፥ "በራጦከሽ አለአ ኮዎማ፥ በርዜከኸንዥገን ከኸ ኢዳ።"
42018022	ያሱስ ኤቤገሶቆ አለአ፥ ቤከል ከመዣ ካ፥ "ባሸካዬኸን ካም ዳ ሜተል፤ እኮዶቆ ዳ ኤተ ባጨካ ኮዎማ፥ ኸካ ከደ ዢጋ፤ ከምጫኣ በና ነጎዛኳ። ነለአ ነቸቻ ዌ ሁሌ ቾጎ አራ።"
42018023	ኤቤገሶቆ መዣ አኸን አለአ፥ ቤሳንዝ ዝንዜን፥ ከፄ ቤጭ ለማና በበኽኳ።
42018024	ያሱስኳ ቤዪር [ኤበሳንዘካ] መዣ አ ቤከል፥ "ከደ መጨ ደ መጫ ኤያላሥ በከዥገካቆ መኩ ከገፋሌ ረባ።
42018025	ኤተ ለማና ሜታ ከምኩ ነገፋሌ ረባ፥ ከምፐፐላ ከካምበላ አማፐሣ ነጋምቦ ላብራ።"
42018026	ቢከል ጸጋ ደ ቤገሶቆ አለኣኳ፥ "ኤከምዳ ኤለአ፥ ኦዴ ከምፈለሸና መብዳ?"
42018027	ቤከል ያሱስኸን፥ "ዳ ኤተ ከምበፃ ማፈላሽ ከጸጋ፥ ከማፈለካሽ ከረባ።"
42018028	ቤከል ጴጥሮስኳ ከያሱስ፥ "ቢልበፀከሽ ዳ ኤተ ቢልጨካ ኮዎማ፥ ቢልሁልከቾጎ አም።"
42018029	ቤከል ያሱስኳ ከማም፥ "ኸገሻ ከመገሸርሥ ካኻ፥ ከፄ ገፋሌ ረባ ኤተ በበፀከሽ መፃለማ፥ ኤያሥ ኤያ እገፈማ፥ ኢዴበማ፥ በበማ ከኤዬማ፥ ከኢደማኳ፥
42018030	ከምዸባ ነለአ በቦቆ ነመኢያለማ ነለአ፥ ነኤባ ናል እኔያ ናል ኽኻኳ ከምኩ ከመኢያ አል ግዢ ግዥ።"
42018031	ያሱስ ቤሮቆ ደ መሁል ቾጓ አሤር ኖቆማ እምበንድ ከጺማም ቤከከል፥ "እኽላ ከምዾኳ ከዬሩሳሌም፤ ነጓ ከምትታቆ ኮዎማ ኤተ ቢቆተካ ከፄ ዱ በናደማ ከንዶጎ ደ መዪርጓ።
42018032	ከምኹካ አ ከኤለ ጸጋ ደ በበፀካ መዳ ካል ረባ። ከማሲዩሥ እማምኳ፥ ከምዋ፥ ከመንጠቁከሥ ከጋጠቆዋኳ፥
42018033	ከምኦቹዋ አ ከምሹቆኳ። ነኦኪል ኦካግኸን ከማፈራቆ ነመሻ።"
42018034	ደ መሁል ቾጓኸን ኢያገሚለንኼ ነገሻ ነለአ ኮዎማ ሜተልኼ። መጨገስ እገሻ አለአ ቤያጸፃቆ ከማም፥ ኢያምባለሠንኼ ኤበከለካ ኣሤኳ።
42018035	ኖከ ቤያርቻቆ ያሱስ ከዬርኮ፥ ቤኢሽ ፐሻ ሜታ ነሰ ኸ እንዶዋ ቤኢ ነገቆና።
42018036	ኖከ ቤገሶቆ ማትሽ ኤማንጀ ጸጋ፥ ቤሎቊል ኤበደኮጎ ኣሤያ።
42018037	ቢከገሸሥ እማምኳ ቢከከል፥ "ያሱስ ጸጋ አል ናዘሬት በኢካ ነመተራ።"
42018038	ኖካ ና ቤሉግ ፐሻ አኳ ቤከል፥ "አም ያሱስ፥ ዱ ዳዊት፥ ሌአይል ካራ።"
42018039	ደ ቤሲቆ እንዶዋኳ ቢሉገሥ ኤከምጦ ፄን፤ ቤከንታቆ አኸን ቤሉግ ቤከል፥ "ዱ ዳዊት፥ ሌአይል ካራ።"
42018040	ቤኢቾጎ ያሱስኳ፥ ቤጦ ኤከምሩዌቆ ፐሻ አ ኮጎማ። ኖከ ቤያርቸሥ አኳ፥ ቤሎቆሥ ያሱስ ቤከል፥
42018041	"ኣሤ ባኣጎካ ኤከምደራ ካማ?" ቤከል አኳ፥ "ኤተም፥ ኤከምኮራኣስ ኸም ካራ።"
42018042	ቤከል ያሱስኳ፥ "ዪርጎ፥ በብደኮቆንዥገን አመገሚላሉ አም።"
42018043	ናሥ ኦካ ና ቤያኮራስ ኸማ ቤፈለሽ መገሞጓ፥ ቤሁል ቾጎ ያሱስ ቤከኽ መገ ላ ከረባኳ። ጸጋ ደ ቤገመሥ አለአ ኮዎማ፥ ቢኮሎቆ መገማ ከረባ።
42019001	ያሱስ ቤኩ ከዬርኮ ቤተሪልኳ።
42019002	ቤኢ ነጓኳ ጸጋ ሜታ ኤተ ቢኦ ፄማ ዘኬዎስ። አ ጥስ ፈቃ፥ ተቃኳ።
42019003	አ ቤያኣጎ መገመሥ ያሱስ ኤበደካ ዎዴያ፤ ከፄ ቤጸላቋኳ፥ ኤፈለሸንኼ መገመሠማ ኒል ኤማንጀ ጸጋኼ።
42019004	አ ኖከ ቤያምባለሥ ኤከምተራ ያሱስ ነንዶዋ ና፥ ቤሲቆ ፈላ ቤቶኮሥ ጅ ቦዋ ሜታ ከመገመሥ አ።
42019005	ኖከ ቤዳሽ ያሱስ ከጓ፥ ቤዪርጎ ከምጻ ቤከከል፥ "ዘኬዎስ፥ ብቴ ፈላ ኖቆ ጃ ነለአ፤ ከምዳ ካራ ኖካ ነለአ አመኢያ ነመፃ ናሉ።"
42019006	ቤብቴ ዘኬዎስኳ ፈላ፥ ከማገ ላ ቤሮቆ ያሱስ ከመፃለማ።
42019007	ጸጋ ደ ቤገመሥ አለአ ኮዎማ፥ ቢያገሾቆ ያሱስ ቢከል፥ "መዣ አለአ በኩካ ከመሰሳ ከመፀ ኤተ ገንሣ።"
42019008	ቤፈርሥ ዘኬዎስኸን ቤከከል ከኤታ ያሱስ፥ "ከምኸራ ከደ ዢጋ ጋጹሺል ደ መጫለም ኮዎማ፥ ኤከምኢያን ለማና ኤተ በርርኮቆ ከመንጠኸማ ነጸገ ጸጋኳ፥ ከምኮለሮቆ ኤላ እንዝኽ።"
42019009	ቤከከል ያሱስኳ፥ "በደከንዥገን ኖካ ነለአ አመብዳ ከደ መፃ ከለአ፥ ጸጋ አለኣኳ ሾከ ኣብራሃም።
42019010	ዳ በከዎኬሥ ዱ በናደማ፥ ከማኣጎ ኤተ በቴካ ከመብዶቆማኳ።"
42019011	መከኢ ጸጋ ነማጦዪል ፄያ ከገሻለማ፥ ቤተጽ ያሱስ መገሸሥ መኮሣ ሜታ ከማም። ዳ ቤከገሸሥ አለአ፥ ከፄ ቤያርቻቆ አ ከዬሩሳሌም፥ ቤኦሥ ጸጋኳ ኤከማገማሥ ገፋሌ ረባ ካሥ ዚያለአ።
42019012	ቤከል ያሱስኳ፥ "በቦቆ ጸጋ ሜተም ቤዽ ከመሮቆ ጥሳ ከመሃት ኤባ ከምኮሌንኳ።
42019013	አኳ ቤኦ ዋደለማ አሤር አ፥ ቤከንዘ ል ኸ ኣያ አሤር ከማም ቤከል፥ 'ዘበ ኸኬ ካሥ አል ኦከ ከምኮለሬ።'
42019014	ጸጋ አል ኤበማኸን ከፄ ቢካቸካኽ ከመዣ ከአ፥ ቢትግ ደ እምፈጋ ነቸቸማ ኤከምዻ ከሉዋ፥ 'ኢላኣጎካኼ ኤከምዳ መዣ አለአ ከጥሳ ካይላኼ።'
42019015	"አኸን ቤሬቆ ጥሳ ቤዊዩ ከኤበማ። ነለአ ነን ከማምባለሥ ኤቢከዘበካ እማም ቢከተጸከኽ ከንዘሥኳ፥ ቤከትጎጎ ኤከምኦዉኬ ዋደ ደ ቤከንዘ ኣያ።
42019016	ቤዌ አል ገሲቋ ቤከከል፥ 'ኤተም፥ በርከዘበካ ከኸ ኣያ ኤተ ባኸኬ ካራ፥ በርከተጸከሠንዥገን ከኤላ አሤር።'
42019017	ቤከከል ኤተማኳ፥ 'ገሸለማ ባደካ፥ አም ዎደ መገማ። ከፄ ባገምኪል ነዱ ገናሥ ዳ፥ ሮቆ ገፋሌያ ነጸገ ኤዬባ ነአሤር።'
42019018	ቤዌ ዎደ ከምበንድኳ ቤከከል፥ 'ኤተም፥ በርከዘበካ ከኸ ኣያ ኤተ ባኸኬ ካራ፥ በርከተጸከሠንዥገን ከኤላ ማቁስ።'
42019019	ቤከል ኤተማኳ፥ 'ሮቆ አምኳ ገፋሌያ ነጸገ ኤዬባ ማቁስ።'
42019020	ቤዌ ዎደ ከኦካግኳ ቤከከል፥ 'ኤተም፥ አለአ ኣያ ኤተ ባኸኬ አም ካራ፤ በርከገተኮቆንዥገን ከገደገና በርጦከሣ።
42019021	በርከጤካ ካም ከፄ ባደካ አም ከመዥግ ጸጋ። ከምራቆ ዳ ኤተ በበፀካ መጦዋሥ፥ ከማሙንፃቆ ኤተ ባበፀካ መዋሻኣኳ።'
42019022	ቤኮሎቆ ኤተማኳ ቤከከል፥ 'አም ዎደ ገንሠማ አለአ፥ ካሥ ከገሻሉ ከምኸርከሥ ካም። ባገምካኼያኽ ኤበርደካ አር መዥግ ጸጋ፥ ኤበርርኮቆ ኤተ በርበፀካ መጦርሥ፥ በርሙንፀኮቆ ኤተ በርበፀካ መዋሸራኳ።
42019023	ካሤ ባከበፀካ መኻኣ ኣያለም ከደ በምብጅኽ ካራ? ነመኮሌያለምኳ በርምሮቆ ኣያለም ከገብጀማ።'
42019024	ነለአ ነቸቻ ቤከከል ኤተማ ከጸጋ ደ ቤኢከቾጎ ነጓ፥ 'ቼኸሥ ኸ ኣያ አ ነኤለማ፥ ኸኸካ ከኤተ በጨካ አሤርኳ።'
42019025	ቢከከል እማምኳ፥ 'አ እኽላ በጨካ ኸ ኣያ አሤር።'
42019026	ቤኮሎቆ ኤተማኳ ቤከል፥ 'ከመገሸርሥ ካኻ፥ ኤተ በጨካ ኮዎማ ከመንተጹኮቆ ከምኹካ፤ ኤተ ባንዢገካኸን፥ ኣሥ ኤተ በጨካ አኳ ከምቼዉሥ ኖጎማ።
42019027	ደ በበፀካ ማኣጓ ኤከምደራ ከጥሳ ነጸገማምኸን ብታለም አለአ፥ ርኼቆ ከገአ፥ ሸኾቆ እማም ነኸም።"'
42019028	ኤቤገሸሥ ያሱስ አለአ ነቸቻ፥ ቤያተተስ መንዻለማ ቤቶኮ ከዬሩሳሌም።
42019029	ኖከ ቤያርቻቆ አ ከቤትፋጌ ከቢታንያ ከሸ ዶላ ኤተ ቢኦ ዶለ ቆሻ፥ ቤትግ ነደ መሁል ቾጓ ጸጋ እምበንድ፥
42019030	ቤከከል ከማምኳ፥ "ዸኻ ኮጎ ኤባ ካል ታሰኻ፤ ኖከ ከምደኻሽኳ፥ ከምዸበኻ ዱ ናኑዋ ኤተ በበፀካ ጸጋ መቶኮሠን መፉንጨሸማ፤ ጨገኼስ፥ ርኼቆኳ።
42019031	ኤከምሎቆሥ ጸጋ አኻ ኤከምከላ፥ 'ካሤ በኸከጨገከሳ?' ከለኸካ፥ 'አኤታ በኣጎካ።"'
42019032	ቢዽ ደ መሁል ቾጓ ደ ቢትጋኳ፥ ቢዸብ ኤያሥ ቤገሸሥ ያሱስ ከማም።
42019033	ሚከኢ እማም ነመጨገስ ዱ ናኑዋኳ፥ ቤሎቆሥ አደ ኤተማም ቢከል፥ "ካሤ በኸጨከገከስ ዱ ናኑዋ አለአ?"
42019034	ቢኮሎቆ እማምኳ ቢከል፥ "አኤታ በኣጎካ።"
42019035	ቢሬቆ ዱ ናኑዋኳ ከያሱስ፥ ቢያምብኸን ኣለማም ነቸቸማ፥ ቢጦሸን አኳ።
42019036	መከኢ ያሱስ ነመዻ፥ ቤያምብኽ ጸጋ ኣለማም ኒል እንዶዋ።
42019037	ኖከ ቤያርቻቆ ነመብተኻ አል ሸ ዶለ ቆሻ፥ ቢያጦሽ አደ መሁል ቾጓ ኮዎማም ከበቦቆ ሳ መኸ መገ ላ ከረባ ከማገ ጓ ከዳ አል ገተምዛ ኤተ ቢገምከሥ ኮዎማኳ።
42019038	ቢከል፥ "ማሄሸማ ጥሳ፥ ኤተ በዎኬ ከፄ ረባ፥ ነድ መገማ ነጎዛ፥ ገሂንኳ ከረባ።"
42019039	ኒል ኤማንጀ ጸጋኳ ቤከከል አደ ፋርስ ችዳ ሜተም፥ "ኤተ መትገሠማ፥ ተስ ደ መሁል ቾገኡ።"
42019040	ቤኮሎቆ ያሱስኳ ከማም ቤከከል፥ "ከመገሸርሥ ካኻ፥ ኤከምጦዉ ፄን እማምኳ፥ ከምሉጋ ግሻ አለአ።"
42019041	ኖከ ቤያርቻቆ ያሱስ ከዬሩሳሌም፥ ቤገመሥ ኤዬባ አ፥ ቤከእሰሥ፥
42019042	ቤከልኳ፥ "ባማምባለከሥ ናሥ ኦካ ነለአ ዳ ኤተ ከምዳ ካም ማገ ጓ፥ በምደካ ገሸለማ። እኽላኸን ባ ጸፀካቆ ዳ አለአ ነኸኡ።
42019043	ከምዌ ኦከማ ካም ኤተ ከምደኮቆ አብታሉ አም ኮቆ እንቱ እኔያ፥ ከምኦቹኮቆ አም ከኸላ፥ ከማፉንጩቆ አም ከንዶ ኮዎማኳ፤
42019044	እማም ከማዉከኽ አም ከኔያ ከጸጋ ደ በኢካ ኒሉ፤ ከምበፁሸኼ ግሻ ኖቆ ግሻኼ። ዳ ከምደካ አለአ ነጸገኡ፥ ከፄ ባኤምኪል አንጅ ኤተ በዎኬ አረባ ከመብዶቆ አም።"
42019045	ያሱስ ቤኩ ከመዪዥሥ መፀ ገዴራ አል ዶጎ ዪሁዳ፥ ቤያጦሽ መምፖቆ ደ መኮዶቆማ።
42019046	ቤከከል ከማምኳ፥ "በቆተካንዥገን፥ 'ከምዳ መፃለም መፀ ገዴራ፤' አኻኸን በኸጦከንዥገን ከሆ ገልኳ።"
42019047	ቤትገሥ ያሱስ ኖካ ኖካ ነመዪዥሥ መፀ ገዴራ አል ዶጎ ዪሁዳ። እምጥስ መፀ ገዴራ አል ዶጎ ዪሁዳ እምበቦቆማ፥ ከደ መትገሥ ማቶቋ አል ሙሴ ከደ እምፈገ ኤባኳ ቢያኣጎ መሾቆ አ።
42019048	ነደንኳ፥ ኢዸበንኼ እንዶዋ ከመደዳ ሜተል ነጸገማ፥ ከፄ ቤሄሽ አጸጋ ጃጀንዳ ኮዎማ ማጦዪል ፄያ ከገሻለማ።
42020001	ኖካ ነሜታ፥ ኖከ ቤትገሥ ያሱስ ከጸጋ ነመዪዥሥ መፀ ገዴራ አል ዶጎ ዪሁዳ ቤያቲስ ሰ ማገ ላ አል ረባ፥ ቢዽ ኮጎማ አመጥስ መፀ ገዴራ እምበቦቆማ ከደ መትገሥ ማቶቋ አል ሙሴ፥ ከደ እምፈጋኳ፥
42020002	ቢሎቆሥ አ ቢከል፥ "እገሸ ካይሌሥ፥ ከገፋሌያ ካል ኣሤ ባከደካ ዳ አለአ? ኦዴ በኸኬ ገፋሌያ አለአ ካማ?"
42020003	ቤኮሎቆ ያሱስኳ ቤከል፥ "አራኳ ከምሎቆርከሥ አኻ ከገሻ ሜታ፤ እገሸኸካሬሥ፥
42020004	ከንዶ ጓብ ባኸካዬሽ ገፋሌ ማጩጾቋ ኤተ ቤጩጾቆ አዮሃንሳ? ኖጎ ረባኽ በላ ኖጎ ጸጋ?"
42020005	ቢያገሽ እማምኳ ኣሥ እልኸማም ቢከል፥ "ኤመከሎኳ 'ኖጎ ረባ' ከምከላ ካኳ፥ 'ካሤ በኸከበፀናኽ መገመኸኪላ?'
42020006	ኤከምከሎኳ 'ኖጎ ጸጋኳ፥' ከምኦቸካ አጸጋ ኮዎማ አኳ ከግሻ፥ ከፄ ቢገምኪል እማም ኤበደካ ዮሃንስ ኤተ መዪርጓ።"
42020007	ካ ቢከኮሎቆ ቢከል፥ "ኢልገምካኼ ከንዶጎ ባኸካዬሻኼ።"
42020008	ቤከል ያሱስኳ ከማም፥ "ከመገሸርሠኼ አርኳ ካኻ፥ ከገፋሌያ ካል ኣሤ ኤበርደካ ዳ አለአ።"
42020009	ቤገሸሥ ያሱስ መኮሣ አለአ ከጸጋ ቤከል፥ "ጸጋ ሜታ ቤኮኮ በበኽ ባጉዋ ነቼለማ፥ ቤከኽ ከደ ገሌያ ቤዸን ከኤባ ከሜታ፥ ቤፀዬቆ ኦኪል በበኽ።
42020010	ኖከ ቤኢንዝ ኸ ባጉዋኳ፥ ቤትግ ዎደ ሜታ ኮጎ ደ ገሌያ ኤከምኹካን ነኸማ ለኮማለማ፤ እማምኸን ቢኦች ዎደ አ፥ ቢጦ ቾጎ ከኤላና።
42020011	ቤትጌ ዎደ ጀንዳኳ ኮጎማም፤ እማምኸን ኤቢኦች ቢዪፆቆ አኳ ነቸቻ፥ ቢጦ ቾጎ ከኤላና።
42020012	ከመተጸማኳ ቤከትጌ ዎደ ከኦካግኳ፤ ቢዱዠኽ አ፥ ቢያምብሽ ከጃጻኳ።
42020013	"ቤከል ኤተ መንጨ ባጉዋኸን፥ 'ኣሥ ከምደራ? ከምትገራ ዱዋለም ኤተ በርሄከሻ፤ ፌት ከማጤዉከሽ ከአ።'
42020014	ኤቢገመሥ አደ ገሌያኸን አ፥ ቢያገሸሥ ኣሥ እልኸማም ቢከል፥ 'አለአ ዱማ ኤተ ከምኮላ ኤተ ባጉዋ፤ ዎኼ ሸኮቆ፥ ከምኮሎኳ ዳለማ።'
42020015	ካ ቢፖቆ አ ኒል ቼ ባጉዋ ከኸ እኔያ ቢሾቋ። ኤተ ባጉዋ ኣሤ ከምዳ ነጸገማም በኢካ ካኻ?
42020016	ከምዌ ኤተ ቼ ባጉዋ፥ ከምሸሾቆ ደ ገሌያ አ፥ ከምኻ ቼ ባጉዋ አኳ ከደ ገሌያ ከጀንዳ።" ኤቤገሶቆ ጸጋኳ አለአ፥ ቢከል፥ "ነጻንደኽ አረባ።"
42020017	ያሱስ ቤዪርጎ ኮጎማም ቤከል፥ "ኤተ ቢቆተካ ነመዪዥሥ ሎርጋ፥ 'ግሻ ኤተ በ ከሥ አደ መዶቆ መፃ፥ አ በደካ ከዞዳ' መጨገስ አኳ ኣሤያ?
42020018	ከመንፂያሥ ጸጋ ኮዎማ ኤተ ከምፋታ ነጸገ ግሻ ና፥ ከምጠጫይል ኤተ ከምፋታ አግሻ አኳ ነጸገማ።"
42020019	ደ መትገሥ ማቶቋ አል ሙሴ፥ ከምጥስ አል መፀ ገዴራ እምበቦቆማ፥ ቢያኣጎ መዻቆሽ ያሱስ ናሥ ኦካ ና፥ ከፄ ቢገም ኤቤገሸሥ አ መኮሣ አለአ ነጸገማም። ነደንኳ ቢከጤ ከጸጋ።
42020020	ካ ቢጒዪቆ አ፥ ቢከትግ ደ ቤኮሥ መዪዥሠማ ከመንዾቆ አ፥ ኤከምዻቁከሸን አ ከገሻለማ። ነለአ ነቸቻ ቢያኣጎ ማተገሮቆ መኹዋ አ ከገፋሌያ ከመኸሣ አል ጅኤለ ጥስ ዶጎ ሮማ።
42020021	ቢዌ አደ መንዾቆማ አ ኮጎ ያሱስ ቢከል፥ "ኤተ መትገሠማ፥ ቢልገምካ ነመትገሠማሉ ኤባገሸከሥ አም ኸማ፤ በላ መዪራኣን ኸ ጸጋ፥ ከኸገሻ ባትገከሥ እንዶ ረባ።
42020022	እገሼሠና ካይላ፥ አኸካሣኽ መኸ ፈቃ ከጥስ ዶጎ ሮማ በላ አኸካሠኼ?"
42020023	ያሱስኸን ቤያምባለሥ ማንደ እገሻለማም ቤከል ከማም፥
42020024	"ትገኼሥ ካራ ኸ ለማና ሜታ! መኮሥ ዎዴያ መቆት ዎዴያኳ በኢካ ነጸገ ለማና ና?" ቢከል እማምኳ፥ "አል ጥስ ዶጎ ሮማ።"
42020025	ቤከል ያሱስኳ ከማም፥ "ካ ኸኸካ አል ጥሳ ከጥሳ፥ አል ረባኳ ከረባ።"
42020026	ኢፈለሸንኼ መራቁከሽ ከገሻለማ ሜተል ነኸ ጸጋኼ፤ ቤሰሥ እለማም አመኮሎቆማለማ፥ ቢንጦ ፄ ትልኳ።
42020027	ደ ሳዱቃ ደ ቤከል፥ "አኢካንኼ አመፈርሣ ነመሻ፥" ቢዌ ነማም ጸጋ ሜታ ሜታ ኮጎ ያሱስ ቢሎቆሥ አ፥
42020028	ቢከል፥ "ኤተ መትገሠማ፥ ቤከል ሙሴ ቤቆት ካይላ፥ 'ኤከምሻ አዱዌበ ጸጋ ሜታ፥ በላ መፐኸን ዱዋ ኤከምበፀሽ እገፈማ፥ ነሮቆ መዣ አ እገፈ ዱዌበማ ነከጦኽ ሾካ ከዱዌበማ።'
42020029	ቤኢ ኢዴባ ሥሠ በንድ፤ መዣ ታጋ ቤሮቆ እገፋ ቤሽ ነከምጨን ኢዳ።
42020030	ቤሮቆ አጋሁል ቸቸማኳ እገፋ አ።
42020031	ቤሮቆ ጋሁለማ አል እል ኦካግኳ እገፋ አ፤ ኤያሥ ኤያ ሥሠ በንዳለማም ቢሮቆ እገፋ አ፥ ቢሸሽ በላ መጩዋን ዱዋ።
42020032	ኤቢሸሽ እማም ኮዎማም ነቸቻ፥ ቤሽ እንገፋ አኳ።
42020033	ኖከ መፈርሣ ነመሻኳ፥ ከዎዴ ከምደካን አ ነማም ና ከገፋ። ቢርኮቆንዥገን ሥሠ እምበንዳለማም።"
42020034	ያሱስ ቤኮሎቆ ከማም ቤከል፥ "ጸጋ አል ግዣ አለአ በርኮቆ፥ ቢርኮቆኳ።
42020035	ደ ከምደካ አመንዘ ለማ ነመፈርሣ ናል ደ በሸሸካ፥ ነመኢያ ነአንጅ ነኤተ ከምዌያኳ፥ ከምሩቆኼ ከማሩቆኼኳ።
42020036	ከፄ ከምኩሥ ሰ ገትገ ረባ፥ ከመፈርሣ ነመሻኳ ከፄ ከምዱዋ ኢደ ረባ፥ ከምሹዋኼ ሜተልኼ።
42020037	ቤትገሥ ሙሴኳ፥ ኤከምፈርሥ ደ በሸሸካ። አ ነፂን መበል ኽኻ፥ ኖከ ቤኦ ፄ ረባ፥ ቤኦ ቤከል 'ረባ አል ኣብራሃም፥ ረባ አል እስያቅ፥ ረባ አል ያይቆብኳ።'
42020038	አ ረባ አል ደ በኢካ፥ አል ደ በሸካኼ። ከአ ጸጋ ኮዎማ መኢማ።"
42020039	ነደ መትገሥ ማቶቋ አል ሙሴኳ ሜታ ሜታ ቢኮሎቆ ቢከል፥ "ኤተ መትገሠማ፥ ገሸለማ ባገሸከሣ።"
42020040	ከመተጸማ ኤኢንኼ ሜተል ኤተ ቤንዥጋይልኽ ከመሎቆሥ አ ከዳ ከጀንዳኼ።
42020041	ነለአ ነቸቻ ቤሎቆሥ ያሱስ እማም ቤከል፥ "ኤያብ በፈለከሽ ጸጋ መከላ መሲያ ሾከ ዳዊታ?
42020042	ዳዊት እልቆማኸን ቤከል ነሎርገ ጌኣ፥ 'ረባ ቤከል ከኤተም፥ ኢሽ ነጅ ኤለም ከኤላ ጉንዛ፥
42020043	ካሥ አል ኦከ ከምጦራ ብታሉ ከደ መጦ ቾጓሉ።'
42020044	ካ ኤበከለካ ዳዊት 'ኤተም፥' ኤያበማ ከምፈለከሸን አመሲያ መዳ ሾከ ዳዊታ?"
42020045	ሚካጦዪል ፄ ጸጋ ኮዎማ፥ ቤከከል ያሱስ ከደ መሁል ቾጎማ፥
42020046	"ዜኸኽ ጸገኻ ነደ መትገሥ ማቶቋ አል ሙሴ፥ ደ ባንዲካ በኢሰከሥ መጎ ኣ፤ እማም ቢያኣጎካ ኤከምኹካ ጸጋ ዳገ ከማም ኒል ሱጋ፤ ኒል መፀ ገዴራ ቢሄከሽ መኢሻ ነበቦቆ ቱጋ፥ ኒል ዴዋናኳ ነቱገ ገሂን።
42020047	እማም ደ በከርኮቆ ደ መጫ አል ጋፈ ዢጋ፥ ከመትገሥ ጸገማምኳ ቢጎከሥ ገዴራለማም ነኸ ጸጋ። ሾከ ጸጋ አለአ ከምኸከሥ አረባ መንሶቆ መኸሣ።"
42021001	ቤፈር ጺ ያሱስ፥ ቤገመሥ ኤበጦከሥ አደ ተቃ ደ መኻለማም ኪል ዳ ኤተ በጦከሠን ጸጋ ለማና አል መዪዥሥ መፀ ገዴራ አል ዶጎ ዪሁዳ።
42021002	ቤገመሥ ኤያሥ ኤያኳ ጋፈ ዢጋ ሜተም፥ ኤበጦከሠን ኢደ ኸ ለማና እምበንድ።
42021003	ቤከል ያሱስ፥ "ኸገሻ ከመገሸርሥ ካኻ፥ በጦከሠን እገፈ ዢጋ አለአ ነጸጋ ነኮዎማም በቦቆ።
42021004	እማም ኮዎማም አለአ ቢኸካ ደ መኻ ነኤተ ባኤካሽ ነለማናለማም፤ አኸን መከኢ ዢጋ፥ በጦከሠን ዳ ኤተ በጨካ ከመኢያለማ ኮዎማ ኪል ዳ።"
42021005	ቤከል ጸጋ ሜታ ሜታ፥ ኤያብ ቢያንደጎነከሥ መዪዥሥ መፀ ገዴራ ከመጋሸል ግሻ ከደ መኻ ካል ረባኳ። ቤከል ያሱስኳ ከማም፥
42021006	"ከምዌ ኦከማ፥ ኦከ ከምበፃ ማሻኽ ግሻ ሜተል ኖቆ ግሻ ነዳ ኤተ በኸገምከሥ አኽ ነገአ ኮዎማ፤ ከማምብቆ ኮዎማኳ።"
42021007	እማምኳ ቢሎቆሥ ቢከከል፥ "ኤተ መትገሠማ፥ ከማሥ ከምዳ አለአ? ኣሤ ማቲሣ ኤተ ከማምባልለከሥ ማጦሸማ?"
42021008	ቤኮሎቆ ያሱስ ከማም ቤከል፥ "አዪርኸካ ኤከምበፀኻ ማጠኻኸን፤ ከምዌ አበበኽ ጸጋ ከፄም ከምከሉዋ 'አራ ክርስቶስ'፥ ኤያሥ ኤያ 'ባርቸካዬቆንዥገን አንጅ ማ።' አኻኸን መዸኻኼ ነቾጎማምኼ።
42021009	መጤኻኼ ኖከ ከምገሰኾቆ ማሸማ ከማኦኪል ኤባኳ፤ በኢካ ሾከ አለኣኳ ከመዳ ነገሲቋ፥ ከምደካኼ አመርሸማኸን ካሥ አኼ።"
42021010	ነለአ ነቸቻ ቤከል ከማም፥ "ሾካ ከምፈርሥ ከማሻ ከሾካ፥ ገፋሌያኳ ከገፋሌያ።
42021011	ከምዳ አበቦቆ ማንዙበሽ እኔያ፥ ኤዴበና ከገንሠ መዹማ ኖጎ በበኽኳ፤ ከማትጋሥ ነጎዛ ዳ ኤተ ከምጤካ ጸጋ፥ ከበቦቆ ዳ አል ገተምዛኳ።
42021012	ነከምደን አለአ ኮዎማ ነገሲቋ፥ ከምራቁሽ አኻ ከማሙቹቆኳ፤ ከማተገሩቆ አኻ ከምኹዋ ከገሙንፀ ዶጎ ዪሁዳ ከመፀ ማፉንጫኳ፥ ከምሩቆ አኻ ከፄምኳ ከኸ ዶጎ ጥሳ፥ ከኸ ጅኤለ ጥስ ኤባኳ።
42021013	ከለአ ከምዸበኸካ እንዶዋ ኤተ ከምደኸካ ኸገሻ ከፄም።
42021014	ራቆኸሥ ከእልኻ ኤከምበፀኻን መሳንዘኻ ነገሲቋ ነመከላ፥ 'ኣሤ ከምኮልሎኳ?'
42021015	ከምደራ ካኻ ሰኻ ከምኸራ መገመኻ ካኻ፥ ኤተ ከምበፀካ አብታለኻ ኮዎማ መፈለከሽ መንሳ፥ መሙቸኮቆ አኻኳ።
42021016	ከማተገሩቆ አኻ ከምኹዋ አዶጎ ኤበኻ፥ ከኢዴበኻ፥ ሾከኻ፥ ከጀንደኻኳ፤ ከምሹቆ ናኻ ሜተም ሜተምኳ።
42021017	ከፄም ከማቸከካኽ ጸጋ ኮዎማ ካኻ።
42021018	ነደንኳ፥ ከምቴያኼ አሜተል ነቤቆኻኼ።
42021019	ቀመኾቆ፥ ከለአ ከምዸበኸካ መኢያ ኤተ ከምኻ አረባ ካኻ።"
42021020	"ኖከ ከምገመኸሥ ከማንዲቆ አለጋዪዳ ዬሩሳሌምኳ፥ ከምገመኻ ኤባርቸካዬቆ መቴያለማ።
42021021	ኖካ ና ጸጋ አል ኤበ ዪሁዳ ኒያምቤ ኮቆ ዶላ፥ ኒፐሥ አደ በኢካ ኒል ኤዬባኳ፥ መኩኼ አደ በኢኬ ነኸ እኔያኳ ኪል ኤዬባኼ።
42021022	ኦካ አ አል መኸሣ፤ መዳለማ ኤኤለአ፥ ኤከምትታቆን ኤተ ቢቆተካ ነመዪዥሥ ሎርጋ ኮዎማ።
42021023	ኖካ ና እንዳዌ ከደ ገዘሞ ከደ መኾቆ ኩዋ ከኢዳ፤ ከፄ ከምዳ ነኔያ አበቦቆ ማፉንጮቋ፥ ከማመሥ ረባ ነጸገ ሾካ ነለአ።
42021024	ከምሹኮቆ እማም ከመመስ ቻጋ፥ ከምጻጉዋ እማም ከምሩቆ ከኤባ ከኤባ፤ ዬሩሳሌምኳ ከመንቱባ ሾካ ደ በበፀካ መዳ አል ረባ፤ ከምዳ አለኣኳ ካሥ አል ኦከ ከምትታቆ ግዣ ነኤተ ከመሙቾቆን ሾካ ደ በበፀካ መዳ አል ረባ።"
42021025	ቤከተጽ ያሱስ ቤከል፥ "ከማገማሥ ማቲሣ ኖካ፥ ነኸ ጽጃ ከቢዣኳ፤ ከምዳ ማፉንጮቋ ከማሰሲያሣ ነሾካ ናል ኤበ እኔያ ኮዎማ፥ ኤተ ከምዳ ነሰ በቦቆ ብ ኣያ ከመመኽ ትል ኣያኳ።
42021026	ከመማዋ ጸጋ ከገጤያ ነመዜኽ ዳ ኤተ ከምዌ ከኤባ ካል እኔያ፥ ከፄ ከማንዙባሽ ኖካ ና ዳ ኤተ በኸካ መዪዦጓ ነጎዛ ኮዎማ።
42021027	ነለአ ነቸቻ ከምገሙሥ ዱ በናደማ መከዌ ኒል ኩንዱ ከመዥጋ፥ ከበቦቆ ገሂንኳ።
42021028	ኖከ ከማጦዋሽ አለአ፥ ፈርኸሥ ራቆኻ እልቆኻ ከጎዛ፤ ባርቸካዬቆንዥገን መብዳለኻ።"
42021029	ቤተጽ ያሱስ ቤገሸሥ መኮሣ ከማም ቤከልኳ፥ "ዪርኻ ጅ ቦዋ ከጃ ኮዎማኳ።
42021030	ኖከ በኸዪርካ ኤበኩቀካቆ ፄማ፥ በኻምባለከሥ ኤያሥ አለአ ኤባርቸካዬቆ ጅፈራ።
42021031	ኤያሥ ኤያኳ፥ ኖከ ከምገመኸሥ በደካ አለአ ኮዎማ፥ በኸገምካ አኽኳ ኤባርቸካዬቆ ገፋሌ ረባ።
42021032	ኸገሻ ከመገሸርሥ ካኻ፥ ከምተራኼ አማፖቋ አለአ ካሥ አል ኦከ ከምዳ አለአ ኮዎማኳ።
42021033	ከምተራ እኔያ ከጎዛኳ፥ እገሻለምኸን ከምተራኼ ሜተልኼ።"
42021034	ቤከል ያሱስ፥ "ዜኸኽ እልቆኻ ኤከምበፃ መቱጎቆን አኻ መፈገሥ ደ መሳ ከደ መፋ፥ መደኻ፥ ከገሳንዘ መኢያ አል ኤበ እኔያኳ፤ አዪርኸካ ኤከምበፃ መብሾቆ ኦከማ አኻ፥ ኤያሥ በራቆካ አመጎጓ ደ ግዚያ።
42021035	ከምዌ ኦከማ አ ነጸገጸጋ ኮዎማ ደ በኢካ ነኤባ ናል እኔያ ኖጎ ኮዎማኳ።
42021036	ካ ኣምበንኻሥ መዱጎክ፥ ዴረኻ ኤከምፐኸሠን ነዳ ኤተ በኢካ ከመዌያ ኮዎማ ነለአ፥ ኤከምፈለኸሽ መኢቾጓ ነኸ ዱ በናደማኳ።"
42021037	ቤትገሥ ያሱስ ኖካ ኖካ ነመዪዥሥ መፀ ገዴራ አል ዶጎ ዪሁዳ፥ ነሸጋዥጋኳ ቤፐሥ ኮጎ ዶላ ኤተ ቢኦ ዶለ ቆሻ፥ ቤዥገን ነጓኳ።
42021038	ቤፈርሥ ጸጋ ኮዎማ ፈላ ነኸማቱቋ ካል ገዳዱ፥ ከማጦዪል ፄያ ካ ነመዪዥሥ መፀ ገዴራ አል ዶጎ ዪሁዳ።
42022001	ቤያርቻቆ ዚፈ ገቻንዳ፥ ኤተ ቢኦ ፋዝጋ።
42022002	እምጥስ መፀ ገዴራ እምበቦቆማ፥ ከደ መትገሥ ማቶቋ አል ሙሴ ከፄ ቢከጤ ከኤማንጀ ጸጋ፥ ቢያኣጎ ከንዶ ሸ እኔያ መቴሥ ያሱስ።
42022003	ኖካ ና ቤኩ ሴጠና ኪል ዪሁዳ አስቆርቱ፥ ኤተ ቤድ ነደ መሁል ቾጓ ነአሤር ኖቆማ እምበንድ ጸጋ ሜታ።
42022004	አኳ ቤፐሥ ቢያገሺል ከደ እምጥስ መፀ ገዴራ እምበቦቆማ ከምጥስ ደ መዜስ መዪዥሥ መፀ ገዴራኳ፥ ኤያላሥ ኤከማተገሮቆ ያሱስ ከማም።
42022005	ቢያገይል እማምኳ ቢያገሲል ኤከምኹካ ለማና።
42022006	ቤከል ዪሁዳኳ ገሸለማ፥ ቤያኣጎ እንዶዋ ኤተ ከማተገሮቆን ያሱስ ከምኻን በላ መገማን አበበኽ ጸጋኳ።
42022007	ና ነቸቻ ቤዳዬሽ ኦከ ገቻንዳ፥ ኤተ ከምዳን አመሾቆ ጃጀ ፋዝጋ።
42022008	ቤትግ ያሱስ እምጴጥሮስ ከዮሃንስ ቤከከል፥ "ዻ፥ እገ ኸሥ እገ ፋዝጋ ኤከምሶኳን።"
42022009	ቢከከል እማምኳ፥ "ነጓብ ባኣጎካ ኤከምዻ እገ ልሣ?"
42022010	ቤከከል አኳ ከማም፥ "ኖከ ከምኩኻ ኪል ኤዬባ፥ ከሞኸኽ ከጸጋ ሜታ ከምጹሬ ቁለ ኣያ፤ ሁለኸሽ ከመፃ ኤተ ከምኩና።
42022011	ከለኻ ከኤተ መፃ ካ፥ 'በከለካ ኤተ መትገሣማለምላ፥ ነጓብ መፀ ኮዶ ኤተ ከምሰራን እገ ፋዝጋ ከደ መሁል ቾጎማ?'
42022012	ከምትገሥ መዣ አኳ ካኻ ነመፀ ጎዛለማ ጎ በቢለማ ሜታ ኤተ በጨካ ጎ መዥጋ ጋገሸለማ፤ ነጓ እገ ኸሥ።"
42022013	ቢዽ እማምኳ ቢዸብ ኤያሥ ቤገሸሥ ያሱስ ከማም፥ ቢገሥ እገ ፋዝጋኳ።
42022014	ኖከ ቤድ አአንጅ መሰ እጋ፥ ቤኢሽ ያሱስ ከሰ ገትጋለማ ከምሶጓ።
42022015	ቤከል ከማምኳ፥ "በላ መርዾቆን ማኣንሠሣ ነገሲቋ፥ በርሄከሽ ከእለም ኤከምሰራ እገ ፋዝጋ አለአ ከአኻ።
42022016	ከመገሸርሥ ካኻ፥ ካሥ አል ኦከ ከማትጋሥ መጨገስ ደ መሳ አለአ ነገፋሌ ረባ፥ ከምኮለሬ ከምሰራኼ እጋ አለኣኼ።"
42022017	ነለአ ነቸቻ ቤሮቆ ሸፓኳ፥ ቤኽ መገ ላ ከረባ ቤከል፥ "ርኾቆ፥ ኣታኣኽ ኤለን።
42022018	ከመገሸርሥ ካኻ፥ ካሥ አል ኦከ ከምዌ አገፋሌ ረባ፥ ከምተጸራ ከምፈራኼ ነኸ ባጉዋ ነለኣኼ።"
42022019	ቤሮቆ እጋ፥ ቤከኽ መገ ላ ከረባ፥ ቤንፂቆ ቤኽ ከማምኳ ቤከል፥ "አለአ ጸገም ኤተ ቢኸካ ካኻ፤ ጦኻ አለአ ከፂናለም።"
42022020	ኤያሥ ኤያኳ ነጋ ነቸቻ ቤሮቆ ሸፓ ቤከል፥ "ሸፓ አለአ ማገሲል ኽኻ ኤተ በደካ ከማርክ መሃለም ከፄኻ።
42022021	አለአ፥ ኤለ መዣ ኤተ ከማተገሮቆ አራ ከምኻኸን፥ አይላ እምበንድ ቢልኢካ ኖጎ ደ መሳ።
42022022	ዱ በናደማኳ ከምዻ ከመሻ ኤያሥ ቤሪል አረባ ነገሲቋ፥ እንዳዌ ከጸጋ ከኤተ ከማተገሮቆ አ ከምኻኳ።"
42022023	ቢያከለም ደ መሁል ቾጎማኳ ቢከል፥ ኤተ በኢካ ከመጦ አለአ ነማም፥ ኤበደካ ዎዴያ።
42022024	ነማም ኤበንተርኮቆ ዎዴ፥ ቤፈር አማከለማ ኖጎ ደ መሁል ቾጓ።
42022025	ቤከከል ያሱስኸን ከማም፥ "እምጥሳ አል ኤበ እኔያ አለአ ቢሙቸኮቆ ሾካለማም፥ በጦካ አደ ገፋሌያኳ ኤከምከለካ ጸጋ 'ደ መፈጎቆ ኤባ።'
42022026	ኖጎኻኸን መደኻኼ ኤለኣኼ። ናኻ ኤተ በደካ በቦቆማ፥ ነድ ኤዱ ገናሠማ፤ ኤተ በደካ ከኤተ መቼስ እንዶዋኳ፥ ነድ ኤጸጋ ኤተ ቢንትገካ።
42022027	ኣባ በንተርኮቋ? ኤተ በኢከሽ ከመሰማኽ በላ ኤተ ቢንትገካ ከመደዳ? ኤተ በኢከሽ ከመሰማኼያኽ? አራኸን ኖጎኻ ኤያሥ ኤተ ቢንትገካ ከመደዳ።
42022028	አኻኸን ደ በኸቀመኮቆ ከአራ ኖከ ማዻምባለም።
42022029	ከምጦርኮቆ አርኳ አኻ ከገፋሌያ፥ ኤያሥ በከጦኮቆ አባብ አራ።
42022030	ነገፋሌያለም ከምኢኸሽ ኖጎም፥ ከምሶኳ ከምፎኳ ኮዎኳኳ። ከምኢኸሽ ነለባበ፥ ከምኸኸሥ ነሾከ እስራኤል ነአሤር ኖቆማ እምበንድኳ።"
42022031	ቤከል ያሱስኳ፥ "ሲሞን፥ ሲሞን፥ በኦከሽ ሴጠና ማለገስ አኻ ኤማለገስ ጋትጋ።
42022032	አራኸን በርዴረካ ካም፥ ኤከምበፃን መቴያ አመገሚላሉ፤ ኖከ ከምኮላኤ አምኳ ኮጎም፥ እንዥገሥ ኢዴበኡ ደ ገዴራ።"
42022033	ቤኮሎቆ ጴጥሮስኳ ቤከል፥ "ማፉንጫ ነድ፥ መሻኳ፥ በርገ ከሥ ኤከምዾኳ እምበንድ።"
42022034	ቤከል ያሱስኸን፥ "አም ጴጥሮስ፥ ከመገሸርሥ ካም፥ ኖካ ነለአ በላ መእሰ ጺን አመታ፥ ከምከላኣ 'አርገምካኼ አ' ከምሽጣኣ አራ እል ኦካግ።"
42022035	ቤከከል ያሱስ ከማም፥ "ኖከ ቤርትግ አኻ በላ መርኾቆን ለማና፥ ዠገዳ፥ ቻፓኳ፥ ኤያሻኸን ዳ ሜተል ካኻኽ?" ቢኮሎቆ እማምኳ ቢከል፥ "እምበአ፥ ኤያሻኸንኼ ዳ ሜተልኼ።"
42022036	ቤከል ያሱስኳ ከማም፥ "እኽላኸን ኤተ በጨካ ለማና፥ ዠገዳኳ ነጹር፤ ኤተ ባንዢገካ ቻጋኳ፥ ነኮዶቆ ኣለማ ነኮኮድ ቻጋ።
42022037	አራ ከመገሸርሥ ካኻ፥ ሳ ኤተ ቢቆተካ ነመዪዥሥ ሎርጋ ኤተ በከለካ፥ 'ቢዪርካ አ ነደ መሸ ሠማ ኤሜተም' ከምደካ አመትታቋ ነጸገም። ከምደካ አመትታቋ ዳ ኤተ ቢቆተካ ከፄም ኮዎማኳ።"
42022038	ቤከከል አደ መሁል ቾጎማኳ፥ "ኤትላ፥ አለአ በኢካን ቻጋ እምበንድ፤" ቤከል ያሱስኳ፥ "በትተካ።"
42022039	ቤፐሥ ያሱስ ኤያሥ ማገመኻለማ ኒል ኤዬባ ቤዽ ከሸ ዶለ ቆሻ። ቢዽ አደ መሁል ቾጎማኳ ከአ።
42022040	ኖከ ቤዳሽ ከጓኳ፥ ቤከል ከማም፥ "ዴረኻ ኤከምበፀኻ መኩኻ ከማዻምባ።"
42022041	አኳ ቤሃታሥ ነጸገማም ኤመኣምብ ግሻ ሜታ፥ ቤያኩኩን ቤዴራኳ።
42022042	ቤከል፥ "ባብ፥ ኤከምሄያሻ ቼሥ ሸፐ ማኣንሠሣ አለአ ነጸገም፤ ነድ ኤማሄሸማሉ፥ መዳኼ ኤማሄሸማለምኼ።" [
42022043	ቤካትጋሥ ሰ ገትጋ አል ጎዛ ሜታ፥ ቤንዥገሥ አ።
42022044	መከኢ ነማፉንጮቋኳ፥ ናል ገሲቋ ቤዥግ ነገዴራ። ቤንዸት አማኮጓለማኳ ከኔያ ኤመንዸት መሃ።]
42022045	ኖከ ቤፈርሥ ያሱስ ነገዴራለማ፥ ቤኮሎቆ ኮጎ ደ መሁል ቾጎማኳ፥ ቤገመሥ ኤቢንዥገካ እማም ከገሳንዛ።
42022046	ቤከል ከማምኳ፥ "ካሤ በኸከንዥገካ? ፈርኸሥ፥ ዴረኻ ኤከምበፀኻ መኩኻ ከማዻምባ።"
42022047	መከኢ ያሱስ ነመገሸሥ አለአ፥ ቤዾዌ ኤማንጀ ጸጋ፤ ኤተ ቤቼስ እንዶዋ ከማም ነደ መሁል ቾጎማ አሤር ኖቆማ እምበንድ ሜታ፥ ኤተ ቢኦ ዪሁዳ፥ ቤችርሽ ኮጎ ያሱስ ቤንፅማ።
42022048	ቤከል ያሱስኳ ከአ፥ "ዪሁዳ፥ ከመንፅመማኽ ከማተገራኮቆ ዱ በናደማ ከምኻኣ?"
42022049	ኤቤገመሥ ደ ቤኢ ከያሱስኳ ዳ ኤተ በርካ ከምዶጎ፥ ቢከል፥ "ኤታ፥ ኦችለካ ከቻጋኽ?"
42022050	ነማም ጸጋ ሜታ ቤኦች ዎደ ጥስ መፀ ገዴራ አል ዶጎ ዪሁዳ አል በቦቆማ፥ ቤያሮቆ ፄማ ኤላ ጉንዛ።
42022051	ቤኮሎቆ ያሱስ ቤከል፥ "በፀኸሽ አለአ።" ቤንዻቆሥ ፄማኳ፥ ቤከብዶቋ።
42022052	ነለአ ነቸቻ ቤከል ያሱስ ከምጥስ መፀ ገዴራ አል ዶጎ ዪሁዳ እምበቦቆማ፥ ከምጥስ ደ መዜስ መዪዥሥ መፀ ገዴራ ከደ እምፈጋኳ፥ ደ ቤዌ ከመራቆሽ አ፥ "ኤያሥ ቢዻቆከሽ ደ ገን፥ አኸከፐኬሥ ከቻጋ ከዘጎላኽ?
42022053	ኖካ ኖካ ኤበርኢኬ ከአኻ ነመዪዥሥ መፀ ገዴራ፥ አኸደከሠንኼ አራ ከኤለኻኼ። እኽላኸን አንጅለኻ፥ ከአንጅ መዥጋ አል መጓኳ።"
42022054	ነለአ ነቸቻ ቢዻቆሽ ያሱስ፥ ቢፖቆ ቢሮቆ ከመፀ ጥስ መፀ ገዴራ አል ዶጎ ዪሁዳ ከበቦቆማ። ቤሃታሥ ጴጥሮስኸን ነጸገማ ቤዉሁሎቆ አ።
42022055	ኖከ ቤግሰኽ ጸጋ ማንጃ ኒል ኸላ ቢማኢሽኳ፥ ቤዌ ጴጥሮስኳ ቤኢሽ ኖጎማም።
42022056	መከኢሽ ጴጥሮስ ኖጎ መዪዦጎ ማንጃኳ፥ ቤገመሥ ደጎና ኤተ ቢንትገካ ሜታ አ። አኳ ቤከምብቀሥ ኸማ ቤከል፥ "መዣ አለኣኳ በኢኬ ከአ።"
42022057	ጴጥሮስኸን ቤሽጥ ቤከል፥ "አም እገፋ አለአ፥ አርገምካኼ አኼ።"
42022058	ነኦኪል ዱፀን ነቸቻ፥ ቤገመሥ ጸጋ ጀንዳኳ አ ቤከል፥ "አምኳ ነችዳ ና ጸጋ ሜታ።" ቤከል ጴጥሮስኸን፥ "አራኼ፥ መዣ።"
42022059	ኤቤፀቆ ኤአንጅ ሜታ፥ ቤከዥግስ ጸጋ ጀንዳኳ ቤከል፥ "ኸገሻ፥ አኳ በኢኬ ከመዣ ከአ፤ አኳ ጸጋ አል ገሊላ።"
42022060	ቤከል ጴጥሮስኸን፥ "አም መዣ አለአ፥ አርገምካኼ ዳ ኤተ ባከለካ አምኼ።" መከኢ አ ነመገሸሥ ኤለአ፥ ቤእስ ጺ መታኳ።
42022061	ቤያገለኽ አኤታኳ ቤዪር አ። ኖካ ና ቤሳንዘሥ ጴጥሮስኳ እገሻ ኤተ ቤከከል ኤታ ያሱስ ከአ፥ "ኖካ ነለአ በላ መእሰ ጺን ሜታ፥ ከምሽጣኣ አራ እል ኦካግ።"
42022062	ቤፐሥ ጴጥሮስ ከጃጻ፥ ቤእስ ከማንጨ ኺለማ።
42022063	ደ ቤዻቆሽ ያሱስ ቤዜኻኳ፥ ቢካሲስ ከአ ቢኦቻኳ።
42022064	ኤያሥ ኤያኳ ቢገቶቆ ኸማ ቢኦች ቢከልኳ፥ "ኦዴ በኦቸካ አማ? እገሼሠና ከመዪርጓሉ።"
42022065	በላ መዳ ኣሥ አለአ፥ ቢከ ከበበኽ ዳ ከጀንዳኳ።
42022066	ኖከ ቤጅባጓኳ፥ ቤሙንፆቆ ደ እምፈገ ኤባ፥ ከምጥስ መፀ ገዴራ አል ዶጎ ዪሁዳ እምበቦቆማ፥ ከደ መትገሥ ማቶቋ አል ሙሴኳ ኮጎ ሜታ፤ ቢከሮቆ ያሱስ ከኸ ተምባለማም።
42022067	ቢከከል፥ "ኤከምዳኣ መሲያ፥ እገሸ ካይሌሥ።" ቤከል አኸን ከማም፥ "ኤከመገሸርሠን ካኻኳ፥ ከምገመኺልኼ አራኼ።
42022068	ኤከምሎቆርሠን አኻኳ፥ ከምኮሎኼቆኼ።
42022069	ዱ በናደማኸን ከማጦሽ እኽላ ከምኢሽ ከኤላ ጉንዘ ረባ፥ ኤተ በሙቸኮቆ ዳ ኮዎማ።"
42022070	ቢሎቆሥ ኮዎማምኳ ቢከል፥ "ካ፥ አም ዱ ረባኼያኽ?" ቤከል አኳ፥ "ኣዬ፥ አራ ኣሥ ኤተ በኸከለካኽ።"
42022071	ቢከል እማምኳ፥ "መደ ኸገሻ ነለአ ጀንዳ ኣሤ ከማኣጎኳ? በኮገሰኮቆንዥገን ኪልቆኳኳ ነሰማ።"
42023001	ነለአ ነቸቻ ቢፈርሥ አደ ተምባ ኮዎማ፥ ቢሮቆ ያሱስ ከኸ ጵላጦስ።
42023002	ቢያጦሽ መተምቦቆማ ቢከል፥ "ቢላምባለከሠንዥገን ኤበተኸከኽ አመዣ አለአ ሾካለምላ ነንዶዋ፥ በ ጻንደኮቆ ኤከምኹዋ ፈቃ ከጥስ ዶጎ ሮማ፥ በከለካ ኪልቆማ፥ 'አራ መሲያ፥ ጥሳኳ።"'
42023003	ቤሎቆሥ ጵላጦስኳ ቤከከል፥ "አማኽ ጥስ ዶጎ ዪሁዳ?" ቤከኮሎቆ ያሱስኳ ቤከከል፥ "ኤያሥ ባከለካ አም።"
42023004	ቤከከል አጵላጦስኳ ከምጥስ መፀ ገዴራ አል ዶጎ ዪሁዳ እምበቦቆማ ከኤማንጀ ጸጋ ደ ቤኢ ነጓኳ፥ "አርጻገካንኼ መሸ ሠማ ሜተል ነጸገ መዣ ነለኣኼ።"
42023005	እማምኸን ቢከዥገስ ቢከል፥ "ጸጋ አለአ ባጦኬሽ ነገሊላ ካሥ ገአ በትገኬሥ ነኤበ ዪሁዳ ኮዎማ፥ በከዠቀካ ሾካለምላ።"
42023006	ኖከ ቤገሶቆ ጵላጦስኳ አለአ፥ ቤሎቆሥ ቤከል፥ "ጸጋ አለአ ደ ገሊላኽ?"
42023007	ኖከ ቤያምባለሥ ኤበዎኬ ያሱስ ነጋጦቆ ኤባ ኤተ በሙቸኮቆን አጥስ ሄሮድስ፥ ቤትግ አ ኮጎማ፤ ቤኢ ሄሮድስኳ ኖካ ና ነዬሩሳሌም።
42023008	ኖከ ቤገመሥ ሄሮድስ አ፥ ቤያገይል በቦቆ፤ ከፄ ቤገሶቆ ፄ ያሱስ ነገሲቋ፥ ቤያኣጎ መገመሥ አ ከኦኪል በበኽኳ። ቤያጦዪል ከመገመሥ ዳ አል ገተምዛ ከንዶጎማ።
42023009	ካ ቤሎቆሥ አሄሮድስ ያሱስ ከበበኽ ዳ፤ አኸን ኤከኮሎቆንኼ ሜተልኼ።
42023010	ደ ቤኢቾጎ ነጓ፥ አመጥስ መፀ ገዴራ እምበቦቆማ፥ ከደ መትገሥ ማቶቋ አል ሙሴኳ፥ ቢተምቦቆ አ ዝንዜን።
42023011	ቢሥ እምሄሮድስ ከለጋዪዳለማ ቢካሲሳኳ፤ ነለአ ነቸቻ ቢከኢሰሥ ከማንደኽ ኣ፥ ቤትግ ኮጎ ጵላጦስ።
42023012	ነገሲቋ አመሄሮድስ ከጵላጦስ ብታ፤ ናሥ ኦካ ናኳ ቢያገኻ።
42023013	ነለአ ነቸቻ ቤኦ ጵላጦስ እምጥስ መፀ ገዴራ እምበቦቆማ፥ ከደ እምፈገ ኤባ፥ ከሾካ አል ዪሁዳኳ ኮጎ ሜተም፥
42023014	ቤከከል ከማም፥ "በኸከለካ ጸጋ አለአ በተኸከኽ ሾካለምላ ነንዶዋ፥ በኸርኬቆ ኮጎም፤ እኽላ፥ ኤበርሎቆከሥ ነኸኻ፥ አርጻገካንኼ ነጸገማ መሸ ሠማ ሜተል ነዳ ኤተ በኸከተምበኮቆ አኽ አኼ።
42023015	ኤያሥ ኤያኳ ሄሮድስ፥ ከፄ በኮለኬቆ ኮጎምላ፥ አጻገኬንኼ ዳ ሜተል ነጸገማኼ። ከለአ በኸገምከሣ፥ አደካንኼ መዣ አለአ ዳ ኤተ ከምኹከሥ መሻኼ።
42023016	ካ ከምጦራ ኤከምኦቹዋ፥ ከምዠርሰን አር።" [
42023017	ነግዣ ነግዣ ነዚፈ ፋዝጋ ቤኢ ነጸገ ጵላጦስ አመዠስ ጸጋ ሜታ ከማም።]
42023018	ቤሉግ ጸጋ ኮዎማኳ ቢከል፥ "ሾቆ መዣ አለአ፥ ዠካይሌስ ባርባኳ።"
42023019	ቢኩቆ ባርባ አኳ ከመፀ ማፉንጫ፥ ከፄ ቤጨን ነማንዠቃ ኤተ ቤድ ኒል ኤዬባ፥ ቤሾቆ ጸጋኳ።
42023020	ጵላጦስ ቤያኣጎ መዠስ ያሱስ፥ ቤኮሌ ቤገሽ ከጸጋ ከመዥግ ሳ።
42023021	እማምኸን ቢሉግ ቢከከል፥ "ቱ፥ ቱ ነጋገድ ጃ።"
42023022	ቤከል ጵላጦስኸን እል ኦካግ ከማም፥ "ኣሤ በሸከሣ? አርዸበካንኼ ሜተል ዳ ኤተ ከምኸከሥ መሻኼ፤ ከለአ ከምጦራ ኤከምኦቹዋ፥ ከምዠርሰን አር።"
42023023	እማምኸን ቢፈሮቆ ሰማም ከጎዛ፥ ቢዥገስ ቢሎቆሥ ኤከምሠቆን። ቤዪጪል ፄ ገሉጓለማምኳ ጵላጦስ።
42023024	ካ ቤር ጵላጦስ፥ ኤከምዱካ ዳ ኤተ ቢሎቆካ እማም።
42023025	ቤዠስ ኤተ ቢሎቆካ እማም ባርባ፥ ኤተ ቢኩቆ ከመፀ ማፉንጫ ከፄ ማንዠቃ አል ኤዬባ ቤሾቆ ጸጋኳ፤ ቤያተገሮቆ ያሱስኸን ቤኽ ከኤለማም።
42023026	ኖከ ቢፖቆ ያሱስ ከመቱማ ነጋገድ ጃ፥ ቢዻቆሽ ጸጋ አል ኤበ ቀሬና ኤተ ቢኦ ፄማ ሲሞን፥ መከዊዩ ኒል ቼ፤ ቢጦሥ ጋገድ ጃ ነጸገማ፥ ቢተገኽ ኤከምጹራ ከመሁል ከቸቸ ያሱስ።
42023027	ነሾከ ዪሁዳ ቢሁል ቾጎ አጸጋ በበኽ ያሱስ፤ ነማምኳ ደ ቢከሳንዝ ቢከእሰሣኳ፥ ቤኢ ጋፋ ሜታ ሜታ።
42023028	ያሱስኸን ቤያገለኽ ኮጎማም ቤከል ከማምኳ፥ "አኻ ጋፈ ዬሩሳሌም፥ መእሰኻኼ ካራኼ፤ እሰኻ ኪልቆኻ ከኢዳለኻኳ።
42023029	ከፄ ከምዌ ኦከማ አል ኤተ ከምከልኻን፥ 'ማሄሸማ ጋፈ ሰሪያ፥ ደ በበፀካ መፖቋ ዱዋ መኸኮቆ ኩዋኳ።'
42023030	ኖካ ና ከምከላ ጸጋ ከዶላ፥ 'ቼያሽ ከጸገምላ፥' ኮቆ ተኩሳኳ፥ 'ኣጉንዶቆ አይላ።'
42023031	ኤቢጦካ እማም ኤለአ ነጸገም ኤተ በርኢካ ኤማንዚ ጃ፥ ኤያብ ከምጦዉዋና አኻ ደ በኽኢካ ኤመኼኤ ጃ?"
42023032	ኤያሥ ኤያኳ ቢሮቆ ጸጋ ደ ገን እምበንድ ቢከዽ፥ ኤከምሹቆን እማም ከምያሱስ።
42023033	ኖከ ቢዳሽ ከኔያ ኤተ ቢኦ "ጎ ዦኮ እልቋ፥" ቢቱ ያሱስ ነጋገድ ጃ፤ ቢቱ ከደ ገን እምበንድ ነትገነማ፥ ሜታ ከኤላ ጉንዛ፥ ሜታኳ ከኤላ ረ።
42023034	ያሱስኳ ቤከል፥ "ባብ፥ በፀሽ ከማም፥ ኢገምካኼ ዳ ኤተ ቢደካኼ።" ቢዋጨሥ ለጋዪዳኳ ኣለማ፥ ቢፐር ጃ፤
42023035	ቤኢቾጎ በበኽ ጸጋኳ ቤዪርሻ፤ ቢካሲስ አመበቦቆ ጸጋኳ ቢከል፥ "በብደኮቆንዥገን ጃጀንዳ፤ ኤበደካ መሲያ ኤተ በሽለከሥ አረባ፥ ነብዶቆ እልቆማ።"
42023036	ኤያሥ ኤያ ቤካሲስ አለጋዪዳኳ፤ ቢዌ ኮጎማ ቢከሬቆ መጸሽ ኬያ፥
42023037	ቢከከልኳ፥ "ኸገሻ ኤከምዳኣ ጥስ ዶጎ ዪሁዳ፥ ብዶቆ እልቀኡ።"
42023038	ቤኢ መቆታ ሜተምኳ ኖጎ እልቆማ ኤተ ቤከል፥ "አለአ ጥስ ዶጎ ዪሁዳ።"
42023039	ነደ ገን እምበንድ፥ ደ ቢቱ ነጋገድ ጃ፥ ቤ ጸጋ ሜተም ያሱስ ቤከል፥ "አም መሲያኼያኽ? ብዶቆ እልቀኡ፥ ብዶቆን አይልኳ።"
42023040	ቤተስ ጀንዳኸን ቤከከል፥ "ኣከጤካኼ አም ከረባኽ? አምኳ ኤያሥ አለማ ኒለንዝ መኸሥ መሻ።
42023041	አኳ በኮርኮቆ በነ መደዳሎኳ፥ ቢኸከሥ ኸማ ካኳ፤ ጸጋ አለኣኸን አሸከሠንኼ ዳ ሜተልኼ።"
42023042	ቤከልኳ፥ "አም ያሱስ፥ ሳንዘሥ አራ ኖከ ከምኩኣ ከገፋሌያ ካሉ።"
42023043	ቤከኮሎቆ ያሱስኳ ቤከል፥ "ኸ ገሻ ከመገሸርሥ ካም፥ ኖካ ነለአ ከምኢያኣ ከአራ ኒል ጀናታ፥ ኖጎ ማገ ጓ አል ግዢ ግዥ።"
42023044	ኖከ ቤድ አንጅ ማያ፥ ቤድ መጓ ነኤበ እኔያ ነኮዎማ ካሥ አንጅ ሰናኮኳ፥
42023045	ቤያጉንዳኽ መዪዦጎ ኦካ። ቤያቱ አማጉንደኽ መዪዥሥ መፀ ገዴራኳ ከምበንድ።
42023046	ቤሉግ ያሱስኳ ከበቦቆ ሳ ቤከል፥ "ባብ፥ ከምኸራ ፉሠም ከኤሉ።" መከኢ ነመገሸሥ አለኣኳ፥ ቤሱማ።
42023047	ኖከ ቤገመሥ ጥስ ለጋዪዳ አል ግቸማ ማቁስ ዳ ኤተ ቤዶጓ አለአ፥ ቤከኽ መገ ላ ከረባ ቤከል፥ "ኸገሻ መዣ አለአ መዪዥሥ ጸጋ።"
42023048	በበኽ ጸጋኳ ደ ቤኢቾጎ ነጓ ከመዪርሽ ሾከ ዳ አለአ፥ ኖከ ቢገመሥ ዳ ኤተ በደኮጓ፥ ቢኦቸሥ ቁንዘማም፥ ቢፐሥ ነጓ።
42023049	ጸጋ ደ ቢያገም ከያሱስ ኮዎማ ከጋፋ ደ ቤሁሌ ቾጎ አ ነገሊላ፥ ቢኢቾጎ ጸት ከመዪርሸማ።
42023050	መዣ ኤተ ቢኦ ፄማ ዮሴፍ፥ ነደ ተምባ ጸጋ ሜታ፥ ገሸለማ ከመዪዥሠማኳ፥
42023051	አ ኤያ ገሲለንኼ ማ ገሸሣለማም ከመደዳለማምኼ፤ አኳ ጸጋ አል አርማቲያ፥ አል ኤዬበ ዪሁዳ ሜታ፥ ቤኢ ነመዜኽ ገፋሌ ረባ።
42023052	ጸጋ አለአ ቤዽ ኮጎ ጵላጦስ፥ ቤቆን መሸ ያሱስ።
42023053	ቤብቶቆ መሻለማ ነጋገድ ጃ፥ ቤከገተሥ ከኣ ኽኻ፥ ቤጦሥ ኒል ሆ ታንተርሳ፥ ኖጎ ቢበፀካ መሃንዡቆን ጸጋ ሜተል።
42023054	ኦካ አኳ ኦከ መገሥ ጸጋ ከኦከ ሙሳ፥ ነሸጋዥጋ ኤተ ከምጅበካጎ ከዱ ሙሳ።
42023055	ጋፋ ደ ቢዌ ከያሱስ ነገሊላ፥ ቢዽ ነቾጎ ዮሴፍ፥ ቢገሜሥ ሆ መሻ ኤበከጦካሥ መሻለማኳ ኒለማ።
42023056	እማም ቢኮሌ ከመፃለማም ቢገሥ ዳኺያ ከዳ ኤተ ከምዱከሥ መሻለማ። ቢያፉጫቆ ኖከ ሙሳ ኤያሥ ቤገሸሥ ማቶቋ አል ሙሴ።
42024001	ነኤሙሳ ካል ገዳዱ ቤሮቆ ጋፋ ዳኺያ ኤተ ቢገ ከሣ፥ ቢከዽ ከሰ ሆ መሻ።
42024002	ቢገመሥ ኤቤያገላይል ግሻ ኤተ ቢከሃንከስ ሆ ታንተርሳ።
42024003	ኤቢኩ ኪለማኸን፥ ኢገመሠንኼ መሸ ኤታ ያሱስኼ።
42024004	ሚከኢ ነመሳንዛ ከፄ አለአ፥ ቤችርሽ ጸጋ እምበንድ ደ ቤኢሰሥ ማንደኽ ኣ ኮጎማም።
42024005	ቤዪሪል ጋፋኳ እኔያ ከገጤያ፥ ቤከከል ጸጋኳ ከማም፥ "ካሤ በኸካኣጎካ ኤተ በኢካ ኖጎ ደ በሸሸካ?
42024006	አ አኢካንኼ ነገኣኼ፥ ባፈርካቆንዥገና፤ ሳንዘኸሥ ዳ ኤተ ቤገሸሥ አ ካኻ መከኢ ነገሊላ።
42024007	ቤከለን ካኻኳ፥ 'ዱ በናደማ ከምደካ ኤከማተገሩቆ ከምኹዋ ከኤለ ደ ገንሣ ከምቱ ነጋገድ ጃ፥ ኤከምፈርሥ ነመሻ ነኦኪል ኦካግኳ።"'
42024008	ኖካ ና ቢሳንዘሥ እገሻለማ።
42024009	ኖከ ቢኮሌ ነሸ ሆ መሻኳ፥ ቢከገሸሥ አለአ ኮዎማ ከደ መሁል ቾጓ አሤር ኖቆማ ሜታ ከጃጀንዳኳ።
42024010	ጋፋ አኳ ማሪያም አል መግደላ፥ ዮሃና፥ ማሪያም ኤዬማ ከያይቆብ፥ ኤያሥ ኤያ ቤኢ ጋፋ ጃጀንዳኳ ከማም። ቢከገሸሥ እማም አለአ ከሰ ገትጋ።
42024011	እማምኸን ኢገሚለንኼ ጋፋ አኼ፤ ኢኦሠንኼ እገሸማ ኤጎላንደ ኸማኼ።
42024012	ነደንኳ ጴጥሮስ ቤፈርሥ ቤዱጎ ከሰ ሆ መሻ፥ ቤዝሎቆ ቤገመሥ ኣሥ ኣ ኤተ ቢከገተከሣ። ነለአ ነቸቻ ቤፐሥ ነጓ፥ ቤሰሥ እለማ ከፄ ዳ ኤተ በደካኳ።
42024013	ናሥ ኦካ ና ነደ መሁል ቾጎ ያሱስ ጸጋ እምበንድ ቢኢ ነመዻ ከኤባ ከሜታ ኤተ ቢኦ ፄማ ኤማኡስ። ኤማኡስኳ ቤሃታሥ ነዬሩሳሌም ኤመንዻ ከቾጓ አንጅ እምበንድ።
42024014	ቢከንዸስ እማምኳ ከመገሸ ዳ ኤተ በደኮጓ አለአ ኮዎማ።
42024015	ሚከኢ እማም ነማምበፀነማ ከማገሸሠማኳ፥ ቤዌ ያሱስ ኪልቆማ ኮጎማም ቢኮርሽ ኮዎማም።
42024016	ሚከገመሠንኸን፥ ቤሱቆ ኸማም ኢያምባለሠንኼ አኼ።
42024017	ቤከል ያሱስ ከማም፥ "ኤተ በኸከንዸከስ አኽ ከመገሸማ አለአ ኣሤያ?" ቤፃይል ኸማም፥ ቢኢቾጓ።
42024018	ነማም መዣ ኤተ ቢኦ ፄማ ክሌዮፓ ቤኮሎቆ ቤከል፥ "ነደ በኢካ ነዬሩሳሌም፥ ኤተ በበፀካ መገማ ዳ ኤተ በደኮጎ ነአንጅ ነለአ ኣሥ አማኽ?"
42024019	ቤሎቆሥ ያሱስኳ እማም ቤከል፥ "ኣሤ አ?" ቢኮሎቆ እማምኳ ቢከከል፥ "ዳ ኤተ በደካ ነጸገ ያሱስ፥ መዣ አል ናዘሬት። አ ኤተ መዪርጓ፥ ከገሻ ከመደዳኳ መዥገማ ነታሰ ረባ ካል ጸጋ ኮዋኳ።
42024020	እምጥስ መፀ ገዴራለምላ እምበቦቆማ ከደ መዪር ኤባለምላኳ፥ ቢያተገሮቆ አ ከምኸሥ መሻ ከመቱማ ነጋገድ ጃኳ።
42024021	አይላኸን ቢላጦኪል ኤበደካ አ ኤተ ከምብዶቆ ሾከ እስራኤል። ነደንኳ፥ ኤበትተካቆ ዳ አለአ ኮዎማ፥ ኖካ ነለአ ኦኪል ኦካጋለማ።
42024022	ከመተጸማኳ፥ በተምዘኮቆ ጋፋ አጓለምላ ሜታ ሜታ አይላ። እማም ነኸማቱቋ ካል ገዳዱ ቢኢኬ ነሸ ሆ መሻ፥
42024023	ኢገሜንኼ መሻለማኼ። ኖከ ቢኮለኬያኳ፥ ቢገሸኬሥ ካይላ ኤበካገምካሥ ሰ ገትገ ረባ ከማም፥ በከከለካ ኤበደካ ያሱስ መኢማ።
42024024	"ናይላኳ በዸካ ጸጋ ሜታ ሜታ ከሰ ሆ መሻ፥ ቢገምከሥ ኤያሥ በከለካ አጋፋ አኳ፤ አኸን ኢገምኬሠንኼ።"
42024025	ቤከከል ያሱስኳ ከማም፥ "አኻ ደ ተሞ አለአ፤ ኤያላሥ በኸሌኤካሥ ከመገሚል ዳ ኤተ ቤገሸሥ አደ መዪርጓ ኮዎማ?
42024026	አከደካንኼያኽ ኤከምሮቆ ክርስቶስ ማኣንሠሣ አለአ ኮዎማ፥ ኤከምኩን ከገሂንለማኳ?"
42024027	ቤጨገስ አኳ ከማም ኤተ ቢቆተካ ከፄማ ነሎርጋ ነኮዎማ፥ ቤያጦሽ ናል ሙሴ ካሥ አል ደ መዪርጓ።
42024028	ኖከ ቢያርቻቆ ከኤባ ኤተ ቢዸካናኳ፥ ቤድ ያሱስ ኤዳ ቤዽ ከምተራ።
42024029	እማምኸን ቢሎቆሥ ከመዥግ ሳ ቢከከል፥ "ፀቆ ኖጎምላ፤ በደከንዥገን አሸጋዥጋ፥ በልምከንዥገን ኦካኳ።" ካ ቤኩ አኳ ከምፀቋ ኖጎማም።
42024030	ኖከ ቤኢሽ ከማም ከመሰሳ፥ ቤሮቆ እጋ ቤዴሮቆ፥ ቤንፂቆ ቤንኽ ከማምኳ።
42024031	ቤያኮራስ ኸማምኳ፥ ቢያምባለሥ ኤበደካ ያሱስ፤ አኸን ቤያሽንደሥ ነኸማም።
42024032	እማምኳ ቢያሎቆሥ ቢከል፥ "በደከሽ እልኳ ከማገጓኼያኽ ኖከ በገሸኬ ካኳ ነንዶዋ፥ በጨገኬስ ሰ ሎርጋ ካኳኳ?"
42024033	እማም ቢፈርሥ ናሥ አንጅ ና ቢኮል ከዬሩሳሌም፤ ቢዸብ ደ መሁል ቾጓ አሤር ኖቆማ ሜታ ደ ቢሙንፀኮቆ ነጓ፥ ከደ ቤኢ ኖጎማም ጃጀንዳኳ።
42024034	ቢከል አደ ቤሙንፆቋኳ ከማም፥ "ኸገሻ፥ ባፈርካቆንዥገን ኤታ ያሱስ ነመሻ፥ ባገምካሥ ከሲሞንኳ።"
42024035	ናሥ ኦካ ና ቢገሸሥ ችዳ እምበንድ አለአ ዳ ኤተ በደኮጎ ኒል እንዶዋ፥ ኤቢያምባለሥ አ ኖከ ቤንፂ እጋ።
42024036	ኖከ ቢኢ እማም ነመገሸሥ አለአ፥ ቤኢቾጎ ያሱስ ኪልቆማ ኖጎማም ቤከከል፥ "ዳገ ነድ ካኻ።"
42024037	እማምኸን ቢኦሥ ኤፉሣ፥ ቢተምዝ ቢጤያኳ።
42024038	ቤከከል አኳ ከማም፥ "ካሤ በኸካሰሲካሣ? ካሤኳ በከፈርካ ማጤ እላ ኒልኻ?
42024039	ዪርኻ ኤለም ከቾጎም። አራ ኪልቆም። እንዻቆኸሠና አራ፥ ዪርኸሥ። ፉሣ አጨካኼ በጫ ከዦኳኼ። አራኸን ኤያሥ በኸገምከሥ አኽ፥ በርጨካ።"
42024040	ኖከ ቤከል ኤለኣኳ፥ ቤከትገሥ ኤለማ ከቾጎማኳ።
42024041	ከፄ ቤሰሥ እለማም ከማገይላኸን፥ ኢፈለሸንኼ መገሚለማ ከደኽላኼ። ቤከል ያሱስኳ ከማም፥ "አኸጨካ ደ መሳኽ ነገኣኽ?"
42024042	ቢከኽ እማምኳ መኢንዞቆ ዉ ኸማ ሜታ።
42024043	ቤሮቆ አኳ ቤስ ነኸማም።
42024044	ነለአ ነቸቻ ቤከከል ያሱስ ከማም፥ "ኖከ ቤርኢዬ ኖጎኻ፥ እገሻለም ኤተ ቤርገሼሥ ካኻ አለአ፤ አኳ፥ 'ከምደካ አመትታቋ ኮዎማ ኤተ ቢቆተካ ከፄም ነማቶቋ አል ሙሴ፥ ካል ደ መዪርጓ፥ ነሎርገ ጌኣኳ።"'
42024045	ነለአ ነቸቻ ቤከዪዥል እልቆማም ኤከማምባሉሠን መዪዥሥ ሎርጋ፥
42024046	ቤከከል፥ "ቤቆተካንዥገን ኤከምሮቆ ክርስቶስ ማኣንሠሣ፥ ኤከምፈርሥ ነመሻ ነኦኪል ኦካግኳ።
42024047	ኤያሥ ኤያ ከማጦሽ ነዬሩሳሌም፥ ኤበደካ ማቲሰማ ከፄማ ከሾካ ከኮዎማ ማንዠሥ እላ ከምዸብ ማምበፀሽ ገንሣ።
42024048	አኻኳ ሹዳ ከዳ ከለአ።
42024049	አለአ፥ ከምትገራ ካኻ ኤተ በካጦኪል አባብ አኻ፤ ኢኸሽ አኽኳ ነዬሩሳሌም ካሥ አል ኦከ ከምርኾቆ መዥጋ አል ጎዛ።"
42024050	ነለአ ነቸቻ ቤፖቆ ያሱስ እማም ኒል ኤዬባ፥ ቤሮቆ ካሥ ቢታንያ፤ ነጓኳ ቤፈሮቆ ኤለማ ቤገሥ እማም።
42024051	መከገሥ እማምኳ፥ ቤፐሥ ኖጎማም ቤያራቆ ከጎዛ።
42024052	ቢከዴር እማምኳ፥ ቢኮሌ ከዬሩሳሌም ከበቦቆ ማገ ላ።
42024053	ቢኢ መዱጎክ ነመዪዥሥ መፀ ገዴራ ከመኸ መገ ላ ከረባኳ።
43001001	ቤኢ ሳ ነኮዎማ አል ገሲቋ፤ ቤኢ ሳ ኖጎ ረባ፤ ቤኢ ሳ አለኣኳ እልቆማ ረባ።
43001002	ቤኢ ሳ አለኣኳ ነገሲቋ ኖጎ ረባ።
43001003	ቤዘዛሜ ዳ ኮዎማኳ ከንዶጎማ፤ ነዳ ኤተ ቤዘዛሜ ኮዎማ፥ ኤተ በበፀካ መዘዛማ ከንዶጎማኳ፥ አኢካንኼ ሜታ ኤለኣኼ።
43001004	ቤኢ አመኢያ ኒለማ፤ ቤኢ መኢያ አኳ መዪዦጓ አል ጸጋ።
43001005	መዪዦጓኳ በዪዥኮጎ ኒል መጓ፤ መጓኳ ኤፈለሸንኼ መሸኽ መዪዦጓኼ።
43001006	ቤያገማሥ ጸጋ ሜተም ኤተ ቢኦ ዮሃንስ፥ ቤትጌ አረባ።
43001007	አ አለአ ኤከምገሚለን አጸጋ ኮዎማ ከንዶጎ እገሻለማ፥ ቤዌ ከመደ ኸገሻ ከፄ መዪዦጓ።
43001008	ዳ በከዌሥ አ ከመደ ኸገሻ ከፄ መዪዦጓ፤ ኤደንኼ አኳ እልቆማ መዪዦጓኼ።
43001009	ቤዌ ኸገሸ መዪዦጓ ኤተ በዪዥከሥ ጸጋ ኮዎማ ከኤባ ካል እኔያ።
43001010	ቤኢ ሳ ነኤባ ናል እኔያ፤ ቤድ ኤባ አል እኔያኳ ካሥ ከአ፤ ኢገመንኼ ጸጋ አል ኤበ እኔያኸን አኼ።
43001011	ቤዌ ከኤበ ሾከማ፥ ሾከማኸን ኤሮቆንኼ አኼ።
43001012	ነደንኳ፥ ደ በሄከሽ አ ከደ በገምኪል ከፄማኳ በካኸከሽ ኤከምዱዋን ከኢደ ረባ።
43001013	እማም ቢፐካዬኽ ነረባ፤ ኢፐካዬኸንኼ ነመሃ ከማሄሽ በጫ ኤያሥ ኤያ ከማሄሽ ጉንዛኼ።
43001014	ሳ አለኣኳ ቤድ ጸጋ ኤተ በጫ ቤኢ ኖጎኳ፤ ቤያኮገመሥ አኮኳ ገሂንለማ፤ ገሂን አለአ አል ዱማ ሜታ ኤተ በዸበካ ገሂን ኖጎ በበማ፥ ኤተ በከዪጨካቆ ከመገ ከኸገሻኳ።
43001015	ቤድ ዮሃንስ ከፄማ ኸገሻ ቤከል ከበቦቆ ሳ፥ "ኤተ በርገሸከሥ ካኻ ከፄማ በርከለካ፥ 'ኤተ ከምዌ ነቸቸም ከፄ ቤሲቆ ካራ፥ ከምሙቾቆ አራ፥' አ አለአ።"
43001016	ነመዪጮቆ መገለማ በኮዸበከንዥገን ኮዎኳ ነመገ መገ።
43001017	ባኸካዬሽ ማቶቋ ከንዶጎ ሙሴ፥ በዎኬ መገ ከኸገሻኸን ከንዶጎ ያሱስ ክርስቶስ።
43001018	ኤተ በገምከሥ ረባ አኢካንኼ ሜታ ኤለኣኼ፤ ኣሥ ዱማ ሜተል ኤተ በደካ ረባ፥ ኤተ በኢከሽ ኖጎ በበማኳ፥ አና በትገከሥ ረባ።
43001019	ቢትግ ደ ገፋሌ ዶጎ ዪሁዳ ነዬሩሳሌም እምጥስ መፀ ገዴራ ከዶጎ ሌዊ ኮጎ ዮሃንስ፥ ኤከምሎቁከሥ ከምከሉዋን "አም ዎዴያ?"
43001020	ኖካ ና በላ መኮዎቆ መኮሎቆማ ቤድ ዮሃንስ ኸገሻ ቤከል፥ "አራ መሲያኼ።"
43001021	ደ ቢትጋኳ ቢኮሎቆ ቢከል፥ "አምኽላ ዎዴያ? አም ኣሊያሳኽ?" ቤከል አኳ፥ "አራ አኼ።" እማምኳ፥ "ከምዌ ኤተ ቢከለካ ኤተ መዪርጓኽ?" ቤኮሎቆ አኳ ቤከል፥ "አራ አኼኳ።"
43001022	ቢከል እማምኳ፥ "ዎዴያ አማ? በኢካ ነጸገምላ አመዻ መኮሎቆማ ከደ በትገኬ አይላ፤ ዎዴኳ ከምከላኣን አም ከጸገኡዋ?"
43001023	ቤኮሎቆ ዮሃንስ ቤከል፥ "ኤያሥ ቤገሸሥ ኢሳያስ ኤተ መዪርጓ፥ አራ 'ሰ ጸጋ ኤተ በሉገካ ነኸ እኔያ፥ ዦኸሽ እንዶዋ ኤተ ከምዻን አኤታ።"'
43001024	ቤኢ ጸጋ ደ ቢትጋ አለአ ነደ ፋርስ።
43001025	ቢሎቆሥ እማም አለአ ዮሃንስ ቢከከል፥ "ኤባበፀካ አም መዳኣ መሲያ፥ ኣሊያስ ኤያሥ ኤያ ኤተ ቢካጦኪል ኤተ መዪርጓኳ፥ ኤያብ ባከጩጸኮቆን አማ?"
43001026	ቤከል ዮሃንስኳ ቤኮሎቆ ከማም፤ "አራ ከኣያ ከምጩጸርኮቆ አኻ፤ ኤተ በኸኤምካኽ ሜተልኸን በኢከቾጎ ኖጎኻ፤
43001027	አ ኤተ ከምዌ ነንም፤ አራ ጸጋ ኤተ ከምደራ ከምጨገስ ሲ ቻፓለማኼኳ።"
43001028	ኖጎ ቤድ አለአ ኮዎማ፥ ነቢታንያ ከጋንደር ገቸ ዮርዳኖስ፥ ኖጎ ቤንጩጾቆ አዮሃንስ።
43001029	ነኸማቱቁማ ቤገመሥ ዮሃንስ፥ ኤቤኢ ያሱስ ነመዌኻ ኮጎማ ቤከል፥ "አለአ ጃጀ ረባ፥ ኤተ ከምቼሥ ገንሣ አል ኤበ እኔያ።
43001030	'ጸጋ ኤተ ከምዌ ነቸቸም ከፄ ቤሲቆ ካራ፥ ከምሙቾቆ አራ፥' ኤተ በርከለካ ካኻ በርገሸከሥ ከፄማ፥ አ አለአ።
43001031	አራ ከጺምኳ ኤርገመንኼ አኼ፤ ኤከምገማን አጸጋ አል እስራኤል አኸን፥ በርኮኬል ከምጩጾቆማ ከኣያ።"
43001032	ቤከተጽ አዮሃንስ ቤከድ ኸገሻ ቤከል፥ "በርገምከሥ መዪዥሥ ገፉጫ፥ ኤበብተኬ ነጎዛ ኤያል ዬርኩንዳ ኤበቤከሽ ነጸገማ።
43001033	አራ ከጺም ኤርገመንኼ አኼ፤ ኤተ በትገኬ አራ ኤከምጩጸርኮቆን ከኣያ አኸን በከለካ ካራ፥ 'ኤተ ከምገማሥ ከምብቴ ገፉጫ፥ ከምኢሽ ነጸገማ፥ አ ኤተ ከምጩጸኮቆ ከመዪዥሥ ከገፉጫ።'
43001034	በርገምከሠንዥገን አርኳ አለአ፤ ከለአ በርከደካ ኸገሻ ካኻ፥ አ መዳለማ ዱ ረባ።"
43001035	ነኸማቱቁማ ቤኢቾጎ ዮሃንስ ናሥ ጓ፥ ቤኢቾጎ ነደ መሁል ቾጎማ ጸጋ እምበንድ ኖጎማ።
43001036	መከተር ያሱስ ነጓ፥ ቤዪር ዮሃንስኳ አ ቤከል፥ "አለአ፥ ጃጀ ረባ!"
43001037	ኤቤገሶቆ አደ መሁል ቾጎማ እምበንድ አለአ ዳ ቤከል ዮሃንስ፥ ቢሁል ቾጎ ያሱስ።
43001038	ኤቤያገሌኽ አያሱስ ከቸቸማ፥ ቤገመሥ ኤቢሁል ቾጎ አ ቤሎቆሥ ቤከል፥ "ኣሤ በኻኣጎካ?" ቢከኮሎቆ እማምኳ ቢከል፥ "ረቢ፥ ነጓብ ባኢከሻ?" መከላ "ረቢኳ፥" መጨገሰማ "ኤተ መትገሠማ።"
43001039	ቤኮሎቆ ያሱስኳ ቤከል፥ "ዎኼ ገመኸሥ።" ደ መሁል ቾጓ አኳ ቢዽ ቢገመሥ ጎ በኢከሽ ያሱስ፤ ኖካ ናኳ ቢኢዬሽ ኖጎማ፤ ቤድ አንጅ ማኳ ኤአንጅ አሤር።
43001040	ነደ መሁል ቾጓ ደ እምበንድ፥ ደ ቤገሶቆ እገሸ ዮሃንስ ቤሁል ቾጎ ያሱስኳ፥ ሜታ ኣንድራስ ዱዌበ ሲሞን ጴጥሮስ።
43001041	ኣንድራስኳ ቤሲቆ ቢያኽ ከዱዌበማ ከሲሞን ቤከከል፥ "በኮገምከንዥገን መሲያ፤" መጨገስ መከላ "መሲያኳ" "ክርስቶስ።"
43001042	ነለአ ነቸቻ ቤሮቆ ኣንድራስ ሲሞን ኮጎ ያሱስ፤ ቤዪር አያሱስኳ ቤከከል፥ "አም ሲሞን፥ ዱ ዮሃንስ፤ ካለን ከምከሉዋ 'ኬፋስ' ከምኦዉዋ አም፤" መከላ "ኬፋስኳ"መጨገሰማ "ጴጥሮስ" ኤያሥ ኤያ "ታንተርሳ።"
43001043	ነኸማቱቁማ ቤርሽ ያሱስ እለማ ከምዻ ከገሊላ፥ ቢያኽ ከፍልጶስኳ ቤከከል፥ "ሁሌ ቾጎ አራ።"
43001044	ቤድ ፍልጶስኳ ኤያሥ አል እምኣንድራስ ከጴጥሮስ ጸጋ አል ኤበ ቤተሳይዳ።
43001045	ቢያኽ ፍልጶስኳ ከናተናኤል ቤከከል፥ "ኤተ በቆተካ አሙሴ ነሎርገ ማቶቋ፥ ቢቆተካ ደ መዪርጓኳ ከፄማ፥ ቢልገምከንዥገና አ፤ አኳ ያሱስ አል ናዘሬት፥ ዱ ዮሴፍኳ።"
43001046	ቤሎቆሥ ናተናኤል ቤከል፥ "ከማፈላሻኽ ነናዘሬት መዌ ገሸል ዳ?" ቤከኮሎቆ ፍልጶስኳ ቤከከል፥ "ዌ ገመሥ።"
43001047	ቤገመሥ ያሱስ ኤቤኢ ናተናኤል ነመዌያ ኮጎማ ቤገሽ ፄማ ቤከል፥ "አለአ ኸገሻ ሾከ እስራኤል፥ ኤተ ባንዢገካ ጎልጎዛ ኒለማ።"
43001048	ቤሎቆሥ ናተናኤል ቤከከል፥ "ነጓብ ባገምካ አራ?" ቤከኮሎቆ ያሱስኳ፥ "ነከምኦን አፍልጶስ አም፥ በርሲኮቆ መገመሥ አም ነሸ ጅ ቦዋ።"
43001049	ቤከከል ናተናኤልኳ፥ "ረቢ፥ አም ዱ ረባ፤ አም ጥስ ዶጎ እስራኤል።"
43001050	ቤከል ያሱስኳ፥ "ከፄ በርከለካ ካም በርገምከሥ አም ነሸ ጅ ቦዋ፥ ኣገምኪላኽ? ከምገማሥ ዳ ኤተ ከመንተሮቆ ነለአ።"
43001051	ቤከተጽ ቤከል ከማም፥ "ኸገሻ ከምከለራ ካኻ፥ ከምገመኸሥ ኤከምኮራስ ጎዛ፥ ኤከምቶኩዋ ኤከምብቱዋ ሰ ገትገ ረባ ነጸገ ዱ በናደማኳ።"
43002001	ነኦኪል ኦካግኳ ቤድ ዴዋነ ማሮቋ ነጋጦቆ ገሊላ ነኤባ ኤተ ቢኦ ቃና። ቤኢ ኤዬማ ከያሱስኳ ነጓ።
43002002	ቢኦ እምያሱስ ከደ መሁል ቾጎማኳ ኪል ዴዋና ካ።
43002003	ኤበከርካ አኬ ባጉዋኳ፥ ቤከከል ኤዬማ ከያሱስ፥ "ኢጨካንኼ ነለአ ከገት ኬ ባጉዋኼ።"
43002004	ቤከኮሎቆ ያሱስኳ ቤከከል፤ "አም እገፋ አለአ፥ ኣሤ በኩኬቆ አም ነመደዳ ናለማ? አርቸካዬቆንኼ አንጅለምኼ።"
43002005	ቤከል ኤዬማኳ ከደ መደዳ ደ ቢኢካ ነጓ፥ "ደኻ ኣሥ ዳ ኤተ ከመገሸሥ አ ካኻ።"
43002006	ቤጭ ዶጎ ዪሁዳ መኢያ አል በፈገማም ኤከምዪዡከሥ ጸገማም፤ ካ ቤኢ ነጓ አኮገ ግሻ ማያ፤ በሰከሥ ኮጋ አ ሜታ ሜታማለማም ኤቁለ ኣያ እምበንድ ኤያሥ ኤያ ኦካግ።
43002007	ቤከከል ያሱስኳ ከደ መደዳ፥ "ዪጨኾቆ ኣያ ነኮጋ ነለአ።" ቢዪጮቆን እማምኳ ካሥ ኸ ቆሰማ።
43002008	ነለአ ነቸቻ ቤከከል ያሱስ ከደ መደዳ ካ፥ "ኽልኾቆ ኸኸካ ከኤተ መዪር ዴዋና፤" ቢከርኮቆ እማምኳ።
43002009	ቤዻምበሥ ኤተ መዪር ዴዋናኳ ኣያ ኤተ ባገልበካኽ ከኬ ባጉዋ። ኤተ ቤያገሚል ነጓብ ኤበዎኬ ኬ ባጉዋኳ፥ አደ መደዳ ደ ቤኽሎቆ ኣያ፥ ኤያገሚለንኼ አኼ። ካ ቤኦ ርኸ ጋኺንጃ ቤከከል፤
43002010	"ጸጋ ኮዎማ ነገሲቋ ከምኻ መገ  ኬ ባጉዋ፤ ኤከምኖቆ አኮዶ ነቸቻኸን፥ ከምኸካ መጤኽ ኬ ባጉዋ፤ አምኸን ከደኽላ ባቱገከሥ መገ  ኬ ባጉዋ።"
43002011	ነዳ አል ገተምዛ ኤተ ቤድ ያሱስ፥ አለአ አል ገሲቋ። ቤጦ አ ነቃና አል ገሊላ፥ ቤትገሥ ገሂንለማኳ፤ ቤከገሚል ደ መሁል ቾጎማኳ ካ።
43002012	ነለአ ነቸቻ ቤብት ያሱስ፥ ከኤዬማ ከኢዴበማ ከደ መሁል ቾጎማኳ ከቅፍርናሆም፤ ቢዥጎቆ ነጓኳ ኦኪል ዱፀን።
43002013	ከፄ ቤያርቻቆ ዚፈ ፋዝጋ አል ዶጎ ዪሁዳ፥ ቤቶኮ ያሱስ ከዬሩሳሌም።
43002014	ቤገመሥ ያሱስ ኒል መዪዥሥ መፀ ገዴራ አል ዶጎ ዪሁዳ ጸጋ ደ በንኮደኮቆ ዋደ ሙሳ፥ ጃጃ ደራሪያኳ፥ ከደ ቤማኢሽ ነጓ ቤንዠኽ ለማናኳ።
43002015	ቤጽንፀኽ አኳ ሲ መዱቋ ቤከምፖቆ ኬያኮዎማም ጃጃለማም ከዋደ ሙሳለማምኳ፥ ቤዝልኽ ለማን ደ መንዠኽ ለማና ቤያገልብዶቆ ኣንዠ ኻለማምኳ።
43002016	ቤከል ከደ መኮዶቆ ደራሪያኳ፤ "ፐኾቆ ዳ አለአ ከገት! መጦኻኼ መፀ ባብ ከመፀ ዘበኼ።"
43002017	ኖካ ና ቢሳንዘሥ ደ መሁል ቾጎማ ሳ ኤተ በከለካ አመዪዥሥ ሎርጋ፥ "መሻምባለም ከመፃሉ ኤያል ማንጃ በሰካቆ ኒለም።"
43002018	ነለአ ቢከል ደ ገፋሌ ዶጎ ዪሁዳ ቢሎቆሥ ያሱስ፥ "ኤከምዳ ካም አመደ ሾከ አለአ፥ ማቲሥ ገፋሌ ኣሤ ከምትጋሥ ካይላ?"
43002019	ቤኮሎቆ ያሱስኳ ቤከል ከማም፤ "ብኾቆ መዪዥሥ መፀ ገዴራ አለአ፤ አራኳ ነኦኪል ኦካግ ከምኮለራ ከምደሮቆ።"
43002020	ቢኮሎቆ እማምኳ ቢከል፤ "መዶቆ መዪዥሥ መፀ ገዴራ አለአ በርከሠንዥገን ግዣ ግቸማ እምበንድ ከማያ፤ አምኳ ነኦኪል ኦካግ ከምኮላቆ ከምዳቋኽ?"
43002021	ያሱስኸን ኖከ ቤገሸሥ ከፄ መዪዥሥ መፀ ገዴራ፥ ቤገሸሥ ከፄ ጸገማኳ።
43002022	ኖከ ቤፈርሥ አያሱስ ነመሻ ነቸቻ ቢሳንዘሥ ደ መሁል ቾጎማ እገሻለማ አለአ፤ ቢገሚል ዳ ኤተ በከለካ አመዪዥሥ ሎርጋ ከዳ ኤተ ቤገሸሥ አያሱስኳ።
43002023	ኖከ ቤኢ ያሱስ ነዬሩሳሌም ከዚፈ ፋዝጋኳ፥ ቤገመሥ አበበኽ ጸጋ ዳ አል ገተምዛ ኤተ ቤድ አ፥ ቢከገሚል ካ።
43002024	ከፄ ቤያገሚል ያሱስ እል ጸጋ ኮዎማኸን፥ ኤዠሰንኼ ጸገማ ከማምኼ።
43002025	ከፄ ቤገም አ ከጺማ አል እል ጸጋ ኮዎማ፥ ኤሼሠንኼ ኤከመገሹከሥ ከፄ ጸጋ ሜታ ኤለኣኼ።
43003001	ቤኢ ጸጋ ኤተ ቢኦ ፄማ ኒቆደሞስ። አኳ ነሾከ ደ ፋርስ፥ ነደ መቼስ እንዶ ዶጎ ዪሁዳ ጸጋ ሜታ።
43003002	ቤዌ ጸጋ አለአ ከመጎኳ ኮጎ ያሱስ ቤከከል፥ "ረቢ፥ ቢልገምካ ኤባዎኬ ኖጎ ረባ ባደካ ከኤተ መትገሥ ዳኳ፤ ኤከምኢያ ረባ ከአ ከመዳ፥ አኢካንኼ ጸጋ ሜተል ኤተ ከምፈለሽ መደ ዳ አል ገተምዛ ኤተ ባደካ አምኼ።"
43003003	ቤከከል ያሱስኳ፥ "ኸገሻ ከምከለራ ካም፤ ኤከምበፃ ጸጋ ማኮላይል መፖቆማ፥ ከምፈለሸኼ መገመሥ ገፋሌ ረባኼ።"
43003004	ቤከኮሎቆ ኒቆደሞስኳ ቤከከል፥ "ጸጋ ኤተ ባጋዘካ፥ ኤያበማ ከማፈለካሸን አን መፖቆማ? ከምኮላ ኪል ኤዬማ ከማኮሉዊለን መፖቆማኽ?"
43003005	ቤኮሎቆ ያሱስኳ ቤከከል፥ "ኸገሻ ከምከለራ ካም፥ ኤከምበፃ ጸጋ መፓኽ ነኣያ ከመዪዥሥ ገፉጫኳ፥ ከምፈለሸኼ ሜታ ኤላ መኩ ከገፋሌ ረባኼ።
43003006	ጸጋ ኤተ ቢፖቆካ ነበጫ ኣሥ በጫ፤ ኤተ ቢፖቆካ ነገፉጫኳ አል ገፉጫ።
43003007	ካ፥ ከምዳ ካኻ ኤከማኮለኺል መፓኻ ኤተ በርከለካ፥ መሰሠኼ እሉኼ።
43003008	ባሸከኽ ዙባ ካሥ ጎ በኣጎካ፤ ባገሰኮቆ ማሸማ፥ ኣገምኪልኼ ኤበዎኬ ነጓብ ጎ በዸከኻኳ። ኤተ ቢፖቆካ ነገፉጫ ኮዎማኳ ኤያሥ ኤያ።"
43003009	ኒቆደሞስ ቤከል ቤሎቆሥ ያሱስ፥ "ኤያላሥ ከማፈላሽ አለአ?"
43003010	ቤከኮሎቆ ያሱስኳ ቤከከል፥ "ማከድ ከኤተ መትገሥ ዳ አል ዶጎ እስራኤል፥ ኣገምካኼያኽ አለአ?
43003011	ኸገሻ ከመገሸርሥ ካም፥ ቢለገሸከሥ አይል ኤተ ቢልገምካ፥ ቢልደካ ከኸገሻ ከኤተ ቢልገምከሣኳ፤ አኻኸን አኸርኮቆኼ ኤተ ቢልከደካ አይል ኸገሻኼ።
43003012	ኤበርገሸከሥ ካኻ ዳ አል ኤበ እኔያ ኤበኸበፀካ መገሚለማኳ፥ ኤያላሥ ከምገመኺለን አኽ ኤከመገሸርሥ ካኻ ዳ አል ጎዛኳ?
43003013	ኣሥ ዱ በናደማ ኤተ በብተኬ ነጎዛ፥ አኢካንኼ ኤተ በቶኮካ ከጎዛ ሜተል ኤለኣኼ።
43003014	ኤያሥ ቤፈሮቆ ሙሴ ሆላ ነኸ እኔያ፥ ከምደካ ከዱ በናደማኳ ማፈራቋ ኤያሥ ኤያ።
43003015	ከምደካ አለኣኳ፥ ኤተ ከምገሚል ከአ ኮዎማ ኤከምዸባን መኢያ አል ግዢ ግዥኳ።
43003016	"ረባ ከፄ በሄከሽ ኤባ አል እኔያ በቦቆ፥ በኸኬ ሜታኽ ዱማ፤ ካ ኤተ ከምገሚል ከዱማ ኮዎማ፥ ከምራቆሥ መኢያ አል ግዢ ግዥ፥ ከምቴያኼ ሜተልኼ።
43003017	ዳ በከትገኬሥ ረባ ዱማ ከኤባ ካል እኔያ፥ ኤከምብደካን ኤባ አል እኔያ፥ አትገኬንኼ ኤከምኸከሥ ከኤባ ካል እኔያኼ።
43003018	ከምኸካሠኼ ከኤተ ከምገሚል ካ፤ በከኸካሠንዥገን ከኤተ በበፀካ መገምኪል ካኳ፥ ከፄ በበፀካ መገምኪል ከሜታኽ ዱ ረባ።
43003019	መኸሣ ኤኤለአ በኢካ፤ መዪዦጓ በዎኬ ከኤባ ካል እኔያ፤ ጸጋኸን ከፄ በደካ መደዳለማም ገንሠማኳ፥ ነመዪዦጓ ቢሄከሽ መጓ።
43003020	ኤተ በደካ ገንሣ ኮዎማ አሄከሸኼ መዪዦጓኼ፤ ኤከምበፃን ማገማሥ ገንሠ መደዳለማ፥ አፐከሠኼ ከመዪዦጓኼ።
43003021	ኤተ በጦካ ኸገሻኸን፥ ከምፐሥ ከኸ መዪዦጓ፤ መዌያለማ ከኸ መዪዦጓኳ ኤከማትገካሠን መደዳለማ ኤማሄሻ አል ረባ።"
43003022	ነለአ ነቸቻ ቤከዸቾጎ ያሱስ ከደ መሁል ቾጎማ ከኤባ ካል ዪሁዳ፤ ቤፀቆ ነጓኳ ዱፀን፥ ቤንጩጾቆ ጸጋ።
43003023	ቤኢ ዮሃንስኳ ኖጎ ቤኢ በበኽ ኣያ፥ ነኤበ ሄኖን ኤተ ቤያርቻቆ ከሳሌም፥ ቤኢ ነመንጩጾቆማ፤ ቤዾዌ ጸጋኳ ከጓ ቢንጩጻቋ።
43003024	ኖካ ና ኢኩቆንኼ ዮሃንስ ከመፀ ማፉንጫኼ።
43003025	ኖካ ና ነደ መሁል ቾጎ ዮሃንስ ሜታ ሜታ ከመዣ አል ዪሁዳ ሜታ፥ ቤፈር ኖጎማም ማከለማ ከፄ መንደ መዪዥሣ።
43003026	ቤዌ ደ መሁል ቾጎ ዮሃንስኳ ኮጎማ ቢከከል፥ "ኤተ መትገሠማ፥ መዣ ኤተ በናኢዬ ካም ነጋንደር ዮርዳኖስ፥ ኤተ ናከድ አም ኸገሻ ከፄማ፥ በጩጸኮቆ እኽላ፤ በዸካ ጸጋ ኮዎማኳ ኮጎማ።"
43003027	ቤከኮሎቆ ዮሃንስኳ ቤከል፥ "ኤከማኸካዬሽ ከጸጋ ነጎዛ ከመዳ፥ ከምፈለሸኼ ሜታ ኤላ መሮቆማኼ።
43003028	አራ ቢያርሲኬቆ መትገማ ካ፥ 'አራ መሲያኼ' በርከለካ ኤበርገሸከሥ ከኻ፥ አኻ እልቆኻ ከምፈለኸሽ መደኻ ኸገሻ ካራ።
43003029	ጸጋ ኤተ በጨካ ጋኺንጃ፥ ርኸ ጋኺንጃ፤ መዠማ ኤተ በኢከቾጎ ኖጎማ በካጦኪል ፄያ፥ በካገ ካይል ኤበገሰኮቆ ሰ ርኸ ጋኺንጃ፤ ከለአ እኽላ በትተካቆንዥገን ማገ ጓለም።"
43003030	ቤከል፥ "ከምደካ ከአ አመፈጋኳ፥ አራኸን ከምዳ መሃላቋ ካራ።"
43003031	ቤከተጽ ዮሃንስ ቤከል፥ "ኤተ ከምዌ ነምጻ፥ ከምሙቾቆ ነጸጋ ነኮዎማ፤ ኤተ በደካ ነኔያ ኣሥ አል እኔያ፥ ከመገሻ አል ኤበ እኔያኳ፤ ኤተ ከምዌ ነጎዛ ከምሙቾቆ ነኮዎማ።
43003032	ከምዳ ኸገሻ ከዳ በገምከሥ በገሰኮቆኳ፤ አኢካንኼ ኤተ ከምሮቆ መደ ኸገሻለማኳ።
43003033	ኤተ ከምሮቆ መደ ኸገሻለማኸን፥ ከመገሸከሥ ዝንዜን ኤበደካ ረባ ከኤተ ኸገሻ።
43003034	ኤተ በትገኬ አረባ ከመገሸከሥ ኣሥ እገሸ ረባ፤ ከምኻ ረባኳ ገፉጫለማ ከመዪጮቆማ ካ።
43003035	በበማ በሄከሽ ዱማ፥ በኸከንዥገን ዳ ኮዎማኳ ከኤለ ዱማ።
43003036	ጸጋ ኤተ ከምገሚል ከዱ ረባ፥ ከምጫ መኢያ አል ግዢ ግዥ፤ ኤተ ከምኮዎቆ ዱማኸን ከምጫኼ መኢያኼ፥ ከምኢያ ማመሠ ረባ ነጸገማ።"
43004001	ቤያገሚል ያሱስ ኤቤገሶቆ ደ ፋርስ፥ ኤቤንጩጾቆ አ ነዮሃንስ በበኽ ቤጦ ከደ መሁል ቾጎማኳ።
43004002	ነደንኳ አደ መሁል ቾጎማ ቤንጩጾቋ፥ ኤጩጾቆንኼ አ ኪልቆማኼ።
43004003	ነለአ ነቸቻ ቤበፀሽ ኤበ ዪሁዳ፥ ቤኮል ቤዽ ከገሊላ።
43004004	መከዽ ከጓኳ፥ ቤከኢ መተራ ከንዶጎ ኤበ ደ ሰማሪያ።
43004005	ነጋጦቆ ሰማሪያኳ ቤዌ ከኤባ ኤተ ቢኦ ሲካር። ቤያርቻቆ ኤባ አኳ ኮጎ ቤኽ አያይቆብ እኔያ ከዱማ ከዮሴፍ።
43004006	ቤኢ ሆ ኣይ ያይቆብ ነጓ፤ ከፄ ቤማዎ ያሱስ ነመንዻ ነንዶዋኳ፥ ቤኢሽ ነሰ ሆ ኣያ ና፤ አንጅ ማኳ ኤአንጅ ማያ።
43004007	ኖካ ና ቤዌ ጋፈ ደ ሰማሪያ ሜታ ከምኽሎቆ ኣያ፤ ቤከከል ያሱስኳ፥ "ኸካሬ ኣያ፥ ፈራ።"
43004008	ቤዾንዥገን ደ መሁል ቾጎማኳ ከመኮድ እጋ ኪል ኤባ።
43004009	ቤከከል እገፈ ደ ሰማሪያ አኳ ከያሱስ፥ " ማከድ አም ዶጎ ዪሁዳ ኤያላሥ፥ ባከሎቆካን አም ኣይ መፋ፥ ኖጎም ኖጎ ጋፈ ደ ሰማሪያ?" ኢያኩኮቆኼ ዶጎ ዪሁዳ ከደ ሰማሪያኼ።
43004010	ቤኮሎቆ ያሱስኳ ቤከከል፥ "ባምገምካ ደ መኻ አል ረባ ኤበደካ ኣሤ፥ ባማምባለሥ ኤተ በከለካ ካም፥ 'ኸካሬ ኣያ' ዎዴያ ኤበደካኳ፥ ባምሎቆሥ አምኳ አ፥ በመኽ አኳ ኣይ መኢያ ካም በምዳ።"
43004011	ቤኮሎቆ እገፋ አኳ ቤከል "ኤተም! ኣጨካንኼ ዳ ኤተ ከምኽላኮቋ፤ ሆ ኣያኳ መሃቲለማ፥ ኣይ መኢያ አ ነጓብ ከምታኤን አማ?
43004012	ኣሙቸኮቆ አም ኤተ በኸኬ፥ ሆ ኣያ አለአ ካይላ በብላ ያይቆባኽ? በፈከንዥገን አ፥ ኢደማ፥ ለማናለማኳ ናሥ ሆ ኣያ ነለአ።"
43004013	ያሱስኳ ቤከኮሎቆ ቤከል፥ "ደ በፈካ ነኣያ ነለአ ኮዎማ፥ ከማኮሊል እምበ ኣያ መሸማ።
43004014	ኤተ ከምፋ ነኣያ ኤተ ከምኸራ አር፥ ከማኮሊልኼ እምበ ኣያ ሜተልኼ፤ ኣያ ኤተ ከምኸርካ አር፥ አ ከምዳ ኒለማ ጋጨ ኣያ ኤተ ከምኻ መኢያ አል ግዢ ግዥ።"
43004015	ቤከከል እገፋ አኳ፥ "ኤተም! ኤከምበፃን እምበ ኣያ መሻ አራ፥ ኤከምበፀራን መዎሬ ከምኽሎቆ ኣያ ከገኣኳ፥ ኸካሬ ሾከ ኣያ አለአ።"
43004016	ቤከከል ያሱስኳ፥ "ዻ ኦዌ ጉንዘኡ፥ ኮለኬ!"
43004017	ቤከል እገፋ አኳ፥ "አርጨከኼ ጉንዛኼ።" ቤኮሎቆ ያሱስኳ፥ "ኤተ ባከለካ 'አርጨከኼ ጉንዛኼ፥' ኸገሻ ባገሸከሣ።
43004018	ቤያጭ ጉንዛ ማቁስ፤ ጸጋ ኤተ ባከኢካ እኽላኳ ጉንዘኡኼ፤ አለአ ኸገሻ ባገሸከሣ።"
43004019	ቤከከል እገፋ አኳ፥ "ኤተም! በርገምከሥ ኤባደካ አም ከኤተ መዪርጓ።
43004020	ቢዴር እምበበምላ ኖቆ ዶላ ነለአ፤ አኻ ዶጎ ዪሁዳኸን በኸከለካ፥ 'ኖጎ በደካ አገዴራ ከረባ ነዬሩሳሌም።"'
43004021	ያሱስኳ ቤኮሎቆ ቤከከል፥ "አም እገፋ አለአ፥ ገሚል አራ፤ ከምዌ ኦከማ ኖከ ከምበፀኻ መዴራ ከረባ ከበባ ኖቆ ዶላ ነለአ ኤያሥ ኤያ ከዬሩሳሌምኳ።
43004022	አኻ በኸከዴረካ ከዳ ኤተ በኸኤምካ፥ አይላኸን ከዳ ከኤተ ቢልገምካ ቢልከዴረካ፤ ከምዌ አመብዳ ከንዶጎ ዶጎ ዪሁዳ።
43004023	ከምዌ ኦከማ ኖከ ከምዴሩዋ ኸገሻ ከረባ ከበባ ከንዶጎ ገፉጫ ከኸገሻኳ፥ በዎኬንዥገን እኽላኳ፤ ኤያሥ አለአ በኣጎካ ረባ ኤከምዴሩካ ካ።
43004024	ረባ ገፉጫ፥ ከምደካ ከደ ቢዴረካ ካኳ ኤከምዴሩካ ከንዶጎ ገፉጫ ከኸገሻኳ።"
43004025	ቤኮሎቆ እገፋ አኳ፥ "በርገምካ ኤከምዌ መሲያ ኤተ፥ ቢኦካ ክርስቶስ፤ ኖከ ከምዌ አኳ፥ ከመገሸሥ ዳ ኮዎማ ካይላ።"
43004026	ቤከል ያሱስኳ፥ "ኤተ በኢካ ነመገሻ ካም አለአ፥ አራ ኣሥ አ።"
43004027	ናሥ አለአ ቤኮሌ ደ መሁል ቾጎማ ኮጎ ቢዾዋ፤ ቤሰሥ እለማም በቦቆ ነማገሽ ያሱስ ከገፋ፤ ነደንኳ ኤኢንኼ ነማም ጸጋ ሜተል ኤተ ቤከል ቤሎቆሥ እገፋ "ኣሤ ባኣጎካ?" ኤያሥ ኤያ ኤተ ቤከል ከያሱስ፥ "ካሤ ባካገሸካ ከአኳ?"
43004028	ነለአ ነቸቻ ቤበፀሽ እገፋ አ ቁለ ኣያለማ፥ ቤዽ ኪል ኤባ ቤገሸሥ ከጸጋ ቤከል፥
43004029	"ዎኼ፥ ዪርኻና መዣ ኤተ በገሸከሥ፤ ካራ ደ ኤተ ቤርድ አር ካል ገሲቋ ኮዎማ፤ ከምዳ መሲያኽ?"
43004030	ቢብቆኬሥ ጸጋኳ ኒል ኤባ ቢዾካ ኮጎ ያሱስ።
43004031	ነለአ ቢተገኽ ደ መሁል ቾጎማ ያሱስ ቢከከል፥ "ኤተ መትገሠማ፥ ሳ ዳ!"
43004032	ቤኮሎቆ አኸን ከማም ቤከል፥ "በርከኢካ ከደ መሳ ኤተ በኸኤምካ አኽ።"
43004033	ቢከል ደ መሁል ቾጎማኳ ኣሥ እልኸማም፥ "አኢካናኽ ጸጋ ኤተ በከርኬቆ ደ መሳ?"
43004034	ያሱስኳ ቤከል ከማም፥ "ደ መሳለም መጦ ማሄሸማ አል ኤተ በትገኬ አራ፥ ከመትቶቆ መደዳለማኳ።
43004035	በኸከለካኼ አኽኳ፥ 'ነጽጃ እንዝኽ ነቸቻ ከምዳ መፂቆ ጋትጋ።' ዪርኻና ከእልኸኻኳ ቼ! ከመገሸርሥ ካኻ፥ ኤበኢንዘካ ጋትጋ ኤበትተካ ከመፂቆማኳ።
43004036	ኤተ ከምሽላ ከምሮቆ በናለማ፥ ከማሙንፆቆ ኻ ኤተ ከምዳ ከመኢያ አል ግዢ ግዥኳ። ካ ኤተ ከምዋሻ፥ ኤተ ከምሽላኳ ከማገዋይል ከምበንደማም።
43004037	ከፄ አለአ ኤተ በከለካ ጸጋ፥ 'ሜታ ከምዋሻ፥ ጀንዳኳ ከምሽላ' መከላ አለአ ኸገሻ።
43004038	በርከትገካ አኻ ኤከምሽልኻን ነዳ ኤተ በኸበፀካ መሌኤኻ፤ ጃጀንዳ ቢሌኤካ ነመደዳ፥ አኻኸን በኸኩካን ነመኢንዝ ዳ ኤተ ቢሌኤካን እማም።"
43004039	ከፄ በከለካ እገፋ፥ "በገሸኬሥ አ ካራ ዳ ኤተ ቤርድ አር ካል ገሲቋ ኮዎማ፥" በከገምኪል ነኤባ ና በበኽ ደ ሰማሪያ ከያሱስ።
43004040	ኖከ ቢዌ ደ ሰማሪያኳ ኮጎ ያሱስ፥ ቢሎቆሥ ኤከምኢሸን ኖጎማም፤ ቤኢሽ አኳ ነጓ ኦኪል እምበንድ።
43004041	ቢከገሚል ናል ገሲቋ በበኽ ጸጋ ከፄ እገሻ ኤተ ቤገሸሥ ያሱስኳ።
43004042	ቢከከል ችዳ አኳ ከገፋ ካ፥ "እኽላ ነከምደን ከገሻሉ፥ ቢልገምኪል ከፄ ቢልገሰኮቆ ኪልቆምላ፤ ቢልገምካ ኤበደካ አ ኸማ ኤተ መብዶቆ ኤበ እኔያኳ።"
43004043	ነኦኪል እምበንድ ና ነቸቻ፥ ቤፐሥ ቤዽ ከኤበ ገሊላ።
43004044	ቤገሸሠንዥገን ያሱስ ኪልቆማ ቤከል፥ "አሂንካቆኼ ኤተ መዪርጓ ነኤበማኼ።"
43004045	ኖከ ቤዳሽ ከኤበ ገሊላ፥ ቢሄሽ ደ ጓ አ፤ ከፄ ቢፀዬቆ ነዚፈ ፋዝጋ ነዬሩሳሌም፥ ቢገሜሥ ዳ ኤተ ቤድ አ ነጓ ኮዎማኳ።
43004046	ቤኮሌ ያሱስኳ ከቃና አል ኤበ ገሊላ፥ ኖጎ ቤያገልበኽ ኣያ ከኬ ባጉዋ። ቤኢ ነቅፍርናሆም ኤተ መደዳ አል ጥሳ፥ ቤንሳሥ ዱማኳ።
43004047	ቤገሶቆ አኳ መዌ ያሱስ ነዪሁዳ ከኤበ ገሊላ፥ ቤዌ ኮጎማ፥ ቤሎቆሥ ኤከምብታን ከቅፍርናሆም፥ ኤከምብደቆን ዱማ ኤተ በርካ ከመሻ።
43004048	ቤከከል ያሱስኳ፥ "ኤከምበፀኻ መገመኸሥ ጋገሸል ዳ ከዳ አል ገተምዛኳ፥ ከምገመኺልኼ።"
43004049	ቤከከል ኤተ መደዳ አል ጥሳኳ፥ "ኤተም! ብቴ ነከምሸን ዱዋለም።"
43004050	ቤከከል ያሱስኳ፥ "ዻ ከመፀኡ! በብደከንዥገን ዱኡ።" ቤገሚል መዣ አ ዳ ኤተ ቤከገሸሥ ያሱስ፥ ቤዽ ከመፃለማኳ።
43004051	መከኢ ነመዻ ከመፃለማኳ ቢከሁሌይል ዋደለማ እኔያ ቢኽ ቢከከል፥ "በብደከንዥገና ዱኡ።"
43004052	ቤሎቊል አኳ ኖጎማም አንጅ ኤተ በሻምጸካን አዱማ፤ ቢከከል እማምኳ፥ "ነጋዥጋ ነአንጅ ሥሠ በንድ በበፀከሽ አጎከሣ።"
43004053	ቤያምባለሥ በበማ ከዱዋኳ ኤበደካ ናሥ አንጅ ኤተ በከከለኬን አያሱስ፥ "በብደከንዥገን ዱኡ"፤ ከለአ ቢከገሚል አ ደ መፃለማ ኮዎማኳ ከያሱስ።
43004054	ነዳ አል ገተምዛ ኤተ ቤድ ያሱስ ኖከ ቤኮሌ ነዪሁዳ ከገሊላ ነቸቻ፥ አለአ አል ማኮሊለማ።
43005001	ነለአ ነቸቻ ከፄ ቤኢ ዚፈ ዶጎ ዪሁዳ፥ ቤዽ ያሱስ ከዬሩሳሌም።
43005002	ቤኢ ነዬሩሳሌምኳ ነትገን ግሰ ኽ ጃጃ ኣይ ሆዋ ሜታ ኤተ ቢካንዲቆ ከደቤ በዝልኻ ማቁስ። ቢኦ ኣይ ሆዋ አኳ ከሰ ዶጎ ዪሁዳ "ቤተዝታ።"
43005003	ጸጋ ደ መንሰሣ በበኽ፥ ደ ቤፐሻኻ፥ ደ ገሙ፥ ደ ቤሽ አጋቸቸ ጸገማምኳ ቢንዥገሥ ኒል በዝልኻ ና [ቢዜኽ መሎጎድ ኣያ።
43005004	ቤኩ ሰ ገትገ ረባኳ ነለአ ነለአ ኪል ሆ ኣያ ካ፥ ቤሎጎደኽ ኣያ። ነመሎጎደማ ነቸቻ፥ ቤብድ ጸጋ ኤተ ቤሲቆ መኩና ነመንሰሣ ነሾካብኳ]።
43005005	ቤኢ ነጓ ጸጋ ሜታ፥ ኤተ ቤንሳሥ ግዣ ግቸማ ሜታ ኖቆማ አሤር ኖቆማ ዬሰናኮ (38)።
43005006	ያሱስኳ ቤገመሥ አ። ኤቤያገሚል መንሰሣለማ ኦኪል በበኽኳ፥ ቤሎቆሥ ቤከል፥ "ኣኣጎካ አም መብዳኽ?"
43005007	ቤከኮሎቆ መዣ መንሰሠማ አኳ ቤከከል፥ "ኤተም! አርጨከኼ ጸጋ ኤተ ከምጦዋ አራ ኪለማ፥ ኤበለጎደካ ኣያ፤ መርኢ አር ነመጅንፃ በሲኮቆ ጸጋ ጀንዳ መኩና።"
43005008	ቤከከል ያሱስ፥ "ፈርሥ፥ ሮቆ እንተላሉ፥ ዸካ።"
43005009	ቤብድ መዣ አኳ ናሥ ኦካ ና፥ ቤሮቆ እንተላለማ ቤከዻ። ኤቤድ አለኣኳ ኖከ ዱ ሙሳ።
43005010	ኖካ ና ቢከል ደ ገፋሌ ዶጎ ዪሁዳ ከመዣ ከኤተ ቤንሳሥ ቤብደና፥ "ኖካ አለአ ኦከ ሙሳ፤ ኤማቶቋለምላ ከምኸሠኼ ካም አመጹር እንተላኼ።"
43005011	ቤኮሎቆ አኸን ከማም ቤከል፥ "መዣ ኤተ በብደኮቆ አራ፥ አ በከለካ፥ 'ሮቆ እንተላሉ፥ ዸካ።"'
43005012	ቢሎቆሥ እማምኳ ቢከል፥ "ዎዴ ጸጋ ኤተ በከለካ ካም፥ 'ሮቆ እንተላሉ፥ ዸካ?"'
43005013	ኤቤከዸሽ ጸጋ ከምፈጋኻኳ፥ ቤፐሥ ያሱስ ነጓ። ካ ኤገመንኼ መዣ ኤተ በብደካ አ፥ ኦዴ ኤበብደኮቆ አ።
43005014	ነለአ ነቸቻ ቤገመሥ ያሱስ መዣ አ ነመዪዥሥ መፀ ገዴራ አል ዶጎ ዪሁዳ ቤከከል፥ "ባብደከንዥገን እኽላ፤ ኤከምበፃን መዳ ነጸገኡ ገንሠ ዳ ኤተ ከመንተሮቆ ነለአ፥ ካለን መዳኣኼ ገንሣኼ።"
43005015	ቤዽ መዣ አኳ፥ ቤገሸሥ ከዶጎ ዪሁዳ ኤበደካ ኤተ በብደኮቆ አ ያሱስ።
43005016	ከፄ ቤጦ ያሱስ አለአ ኖከ ሙሳ፥ ቢያጦሽ ደ ገፋሌ ዶጎ ዪሁዳ ማሙቾቆ አ።
43005017	ቤኮሎቆ ያሱስኸን ቤከል ከማም፥ "ባብ ከደኽላ ነመደማ በኢካ፥ በርኢካ አርኳ ነመደማ።"
43005018	ኤቤገሶቆ ደ ገፋሌ ዶጎ ዪሁዳ አለአ፥ ቢያኣጎ ከበቦቆ መሾቆ ያሱስ። ነከምደን ካሥ መሸ ሥ ኦከ ሙሳ፥ ከመከላለማ "ረባ ባብኳ" ቢከል በካንዘ ከሠንዥገን ጸገማ ከረባ።
43005019	ያሱስ ቤከል ከማም፥ "ኸገሻ ከመገሸርሥ ካኻ፥ አራ ዱማ ከምፈለርሸኼ መደ ዳ ሜተል ከጺምኼ፥ ከምዪርዸሽ ኣሥ ኤተ በደካ አባብ ከምደራን፤ ኤተ በጦካ አባብ፥ ኣሥ አ ከምጦራ አራ ዱማኳ።
43005020	ባብ ከፄ በሄከሽ አራ ዱማ፥ በከትገኬሥ ዳ ኤተ በጦካ አ ኮዎማ፤ ኤከምሰሠን እልኻኳ፥ ከምትገሥ ካራ ዳ ኤተ ከመንተርኮቆ ነመደዳ ነለአ በቦቆ።
43005021	ኤያሥ ከምፈሮቆ ባብ ደ በሸሸካ ከምኸካ መኢያ፥ ኤያሥ ኤያ ከምኸራ አራ ዱማኳ መኢያ ከደ በራኣጎካ።
43005022	ባብ ከምኸሠኼ ከሜታኼ፥ በኸኬንዥገን ገፋሌ መኸሣ ኮዎማ ካራ ከዱማ።
43005023	ኤያሥ ቢሂንኮቆ ጸጋ ኮዎማ ባብ፥ ኒሂንቆ አራ ዱማኳ፤ ኤተ ከምበፃ መሂንቆ አራ ዱማ፥ ከምሂንቆኼ ባብ ኤተ በትገኬ አራኼ።
43005024	"ኸገሻ ከመገሸርሥ ካኻ፥ ኤተ ከምገሲልስ አራ፥ ኤተ ከምገሚል ከኤተ በትገኬ አራኳ፥ ከምጫ መኢያ አል ግዢ ግዥ፤ አ በተርካ ነመሻ ኮጎ መኢያ፥ ከምኸካሠኼ።
43005025	ኸገሻ ከመገሸርሥ ካኻ፥ ከምዌ አንጅ ኤተ ከምገሶቆን ደ በሸካ ሰ ዱ ረባ፥ በዎኬንዥገን እኽላኳ፤ ከምኢያ አደ በገሰኮቆ ሰማ ኮዎማኳ።
43005026	ኤያሥ በደካ ባብ ከጺማ ከመኢያ ሸማ፥ ኤያሥ ኤያ በጦከንዥገን አራ ዱማኳ ኤከምደራ ከመኢያ ሸማ።
43005027	ከፄ በርደካ አር ዱ በናደማኳ፥ በኸኬንዥገን ባብ ገፋሌ መኸሣ ካራ።
43005028	መሰሠኼ እልኻ ከፄ አለኣኼ፤ ከምዌ አንጅ ኤተ ከምገሱቆን ደ ቢያሃንዠካቋ ሰም።
43005029	ከምፑዌሥ እማም ኒል ሆ መሻ፤ ደ በደካ ገሸለማ ከምፈሩሥ ከምዸብ መኢያ፤ ከምፈሩሥ አደ በደካ ገንሣኸን፥ ኤከምኹሥ ከማም።"
43005030	ቤከተጽ ያሱስ ቤከል፥ "አራ ከጺም ከምፈለርሸኼ መደማ ሜተልኼ፤ ከምኸርሥ ኤበርገሰኮቆ ኖጎ ባብኸን፤ ነከምደን ማሄሸማለም፥ ከፄ ከምደራ ማሄሻ አል ኤተ በትገኬ አራ፥ መኸሣለም ኸማ።
43005031	ኤከምደራ አር ኸገሻ ከፄ እልቆም፥ ከማሮቆኼ እገሻለምኼ።
43005032	በኢካን ጀንዳ ኤተ ከምዳ ኸገሻ ከፄምኳ፤ በርገምካ ኸገሻ ኤተ ከምዳ አ ከፄምኳ ኤበደካ ኸማ።
43005033	በኸትገካ አኽኳ ጸጋ ኮጎ ኤተ መጩጾቆማ ዮሃንስ፤ በደካ አኳ ከኸገሻ ኸማ።
43005034	በርከገሸከሥ አለአ ኤከምብደኻን አኽ፥ አርሸኬሠንኼ ኤከምዳ ጸጋ ኸገሻ ካራኼ።
43005035	ቤዪዦጎ ዮሃንስ ኤመበል ጅ፤ በኻኣጎካ አኽኳ ከኦኪል ዱፀን ማገይላ ከመዪዦጓለማ።
43005036	ነዮሃንስ ነኤተ መጩጾቆማ በርጨካ ኤተ ከምዳ ኸገሻ ካራ በቦቆ። አመደዳ ኤተ በኸኬ አባብ ካራ ኤከምትተርቆን፥ አመደዳ ኤተ በርኢካ ነመደማኳ፥ አ ከምዳ ኸገሻ ካራ፥ ኤበትገኬ አባብ አራ።
43005037	ባብ ኤተ በትገኬ አራ፥ አ ኪልቆማ በደከንዥገን ካራ ኸገሻ፤ አኻኸን አኸገሰኮቆንኼ ሰማኼ፥ አኸገምከሠንኼ ጸገማኳ ሜተልኼ።
43005038	አኸራቆከሠንኼ ገትጋለማኳ ኪልኻኼ፥ ከፄ በኸበፀካ መገመኺል ከኤተ በትገኬ አ።
43005039	በኸላቀከሥ መዪዥሥ ሎርጋ፥ በኽኦከሥ ኤከምጨኸካ ከአ
43005040	ነደንኳ፥ አኻኣጎካኼ መዌያ ኮጎም ኤከምጨኻን መኢያኳ።
43005041	"አርሸኬሠንኼ ገሂን አል ጸጋኼ።
43005042	በራምባለከሥ ኤበኸደካ አኽ ዎዴ፥ በርገምካ ኤበኸበፀካ አኽ መሄኸሽ ረባ ኒልኻኳ።
43005043	አራ በርዎኬ ከፄያ ካል ባብ፥ አኻኸን አኸሄከሸንኼ አራኼ፤ ኤከምዌ ጸጋ ጀንዳ ከፄያ ካል እልቆማኸን፥ ከምሄኸሽ አ።
43005044	በኻኣጎካ ኤከምኻ ጸጋ ገሂን ካኻ፥ አኸሻምበካኼ ከመሮቆ ገሂን ኤተ ከምኻ አረባ ከጺማኳ፤ ካ ኤያላሥ ከምፈለኸሸን አኽ መገሚል አራ?
43005045	መኦኸሠኼ ኤተ ከምተምቦቆ አኻ ነታሰ ባብ አራ፤ ኤተ ከምተምቦቆ አኻ፥ ኤተ በኸካጦኪል አኽ አሙሴ።
43005046	በኸመገሚል ሙሴ፥ በኸመገሚል አራኳ፤ በቆተከንዥገን አ ከፄም።
43005047	ኤከምበፀኻ መገመኺል መቆታ አል ሙሴ፥ ኤያላሥ ከምገመኺለን አኽ እገሻለምኳ?"
43006001	ነለአ ነቸቻ ቤያንደሪል ያሱስ ኤያያ አል ገሊላ ኤተ ቢኦ ኤያይ ጥቤሪያስ።
43006002	ኤቤገመሥ በበኽ ጸጋኳ ዳ አል ገተምዛ ኤተ ቤድ ያሱስ ነጸገ ደ መንሰሣ፥ ቢሁል ቾጎ አ።
43006003	ቤቶኮ ያሱስ ኮቆ ዶላ፥ ቤኢሽ ነጓ ከደ መሁል ቾጎማኳ።
43006004	ቤያርቻቆ ዚፈ ፋዝጋ አል ዶጎ ዪሁዳ።
43006005	ቤፈር ጺ ያሱስ፤ ኤቤገመሥ መዌ ኤማንጀ ጸጋ ኮጎማ፥ ቤሎቆሥ ፍልጶስኳ ቤከል፥ "ነጓብ ከምኮዶኳን አኮ እጋ ኤተ ከመሰሳ ጸጋ አለአ?"
43006006	ዳ ቤከከል ያሱስ ኤለአ ከመዻምብ ፍልጶስ፥ ቤገም ኪልቆማኸን ዳ ኤተ ከምዳ።
43006007	ፍልጶስኳ ቤኮሎቆ ቤከል፥ "ኤከመንኹካን ከኮዎማም ዱፀን ዱፀንኳ፥ ከማቆኼ እጋ አል ኸ ለማና ግቸማ አሤር (200) እማምኼ።"
43006008	ነደ መሁል ቾጎማ ሜታ፥ ኣንድራስ ዱዌበማ ከሲሞን ጴጥሮስ፥ ቤከከል ከያሱስ፥
43006009	"በኢካን ነገአ ጉንዘ ዱዋ ኤተ፤ በጨካ ፄ እገ ጋርብዋ ማቁስ ከዉ ከምበንድ፤ ኣሥ ከምዳ ከበበኽ ጸጋ ከአለኣኳ?"
43006010	ያሱስኳ ቤከል፥ "ጦኻ ኤከማኢዉሸን ጸጋ!" ቤኢ ነጓ ኤማንጀ በፋ፥ ቤማኢሸን ጸጋኳ፤ ቤድ ገንዘለማም ኤግቸማ አሤር እል ግቸማ ሜታ ኖቆማ ማቁስ (5000)።
43006011	ነለአ ነቸቻ ቤሮቆ ያሱስ እጋ፥ ቤከኽ መገ ላ ከረባ፥ ቤካች ከደ ቤማኢሻ ኤያሥ ቢያኣጎ እማም፥ ቤካች ነዉ ናኳ ኤያሥ ኤያ።
43006012	ኤቢኖቆ ኬያኮዎማም ነቸቻኳ፥ ቤከል ያሱስ ከደ መሁል ቾጎማ፥ "ኤከምበፃ መቴያን ሜተል፥ ኣሙንፀኾቆ ገፐፐሸማ ኤተ ባኤካሻ።"
43006013	ቢሙንፆቆ ገፐፐሽ እገ ጋርብዋ ማቁስ ኤተ ቤሰስ አጸጋ ቤያኤያሸናኳ፥ ቢዪጮቆ ካከ አሤር ኖቆማ እምበንድ።
43006014	ኤቤገመሥ ጸጋኳ ዳ አል ገተምዛ ኤተ ቤድ ያሱስ፥ ቢከል፥ "ኸገሻ፥ አለአ ኤተ መዪርጓ፥ ኤተ በኢካ ከምዌ ከኤባ ካል እኔያ።"
43006015	ኖከ ቤያገሚል ያሱስ፥ ኤበኢካ በበኽ ጸጋ አ ከመዌያ ከመራቆሽ አ ከምዱዋ ከጥስ ኤባ፥ ቤፐሥ ነጓ ቤኮል ኮቆ ዶላ ከጺማ።
43006016	ኖከ ቤድ ሸጋዥጋኳ፥ ቤብት ደ መሁል ቾጎማ ኮጎ ሰ ኤያያ።
43006017	ቢቶኮሥ ለማዲያ ቢካጦሽ ማንደራ ከቅፍርናሆም፤ አንጅ ማ መልም ኦካ፤ ኤዌንኼ ያሱስ ከደኽላ ኮጎማምኼ።
43006018	ከፄ ቤያሽ መዥግ ኤጎሌ፥ ቤሎጎድ ኣያኳ።
43006019	ኤቢዽ ደ መሁል ቾጎማ ከለማዲያ ኤኪሎሜትሪያ ማቁስ ኤያሥ ኤያ ማያ ነቸቻ፥ ቢገመሥ ኤቤንዼ ያሱስ ኖቆ ኣያ ቤያርቸሥ ለማዲያ። ቢጤ ኖካ ና በቦቆ።
43006020	ቤከል ያሱስኸን ከማም፥ "መጤኻኼ፥ ዳማ አራ!"
43006021	እማም ቢያኣጎ መሩቆ አ ኪል ለማዲያ፤ ቤዳሽ ለማዲያኳ ናሥ ኦካ ና ካሥ ሰ ኣያ ኮጎ ቢዽ እማም።
43006022	ነኸማቱቁማ ቢያገሚል አበበኽ ጸጋ ደ ቤያሻዬኽ ነጋንደር ኣያ፥ ኤቤኢ ኣሥ ለማዲያ ሜታ ነጓ። ቢያምባለሥ ኤቤበፅ ያሱስ መቶኮሥ ለማዲያ ከደ መሁል ቾጎማ፥ ኤበዸካ አደ መሁል ቾጎማ ከጺማኳ።
43006023	ቤዌ ለማዲያ ጃጀንዳኳ ነጥቤሪያስ ከጋንዲ ኤባ፥ ጎ ቤጦ ያሱስ ገዴራ ቤሰስ አጸጋ እጋኳ።
43006024	ኤቤገመሥ ጸጋኳ ኤበሜካ ያሱስ ከደ መሁል ቾጎማ ነጓ፥ ቢቶኮሥ ለማዲያ ቢያንደር ከቅፍርናሆም ከማኣጎ ያሱስ።
43006025	ኖከ ቢዸብ ጸጋኳ ያሱስ ነጋንደር ኣያ ቢከከል፥ "ኤተ መትገሠማ! ከማሥ ባደካዬሽ ከገአ?"
43006026	ያሱስኳ ቤኮሎቆ ከማም፥ "ኸገሻ ከመገሸርሥ ካኻ፥ ዳ በኸካኣጎከሥ አኽ አራ ከፄ በኸሰሰካ እጋ በኸነኮቋ፥ ከፄ በኻምባለከሥ ዳ አል ገተምዛ ኤተ በርደካ አርኼ።
43006027	መሻምበኻኼ ከደ መሳ ከኤተ ከምቴያኼ! ሻምበኻ ከጋ ኤተ ከምፀቆ ከመኢያ አል ግዢ ግዥ። ከፄ በኸኬ ረባ ባብ ገፋሌያ ካራ፥ ከምኸራ አራ ዱ በናደማ እጋ አለአ ካኻ።"
43006028	ቢሎቆሥ እማምኳ ቢከከል፥ "ኤከምድላን ዳ ኤተ በኦከሽ ረባ፥ ኣሤ በኢካ መደማ ካይላ?"
43006029	ያሱስኳ ቤኮሎቆ ከማም፥ "ኤከምገመኺል ካራ ከኤተ በትገኬ አራኳ፥ ከምደኻ ዳ ኤተ በኦከሽ አረባ።"
43006030	ቢከከል እማምኳ፥ "ኤከምገሚልሥ ከምገሚልለን አም፥ ኣሤ ዳ አል ገተምዛ ከምጦዋኣ? ኣሤኳ ከምዳኣ?
43006031	ቢሰስ እምበፈገምላ ነኸ እኔያ እጋ ኤተ ቢኦ 'ማና።' ኤያሥ በከለካ አመዪዥሥ ሎርጋ፥ 'በኸኬ እጋ ነጎዛ ኤከምሱዋን።"'
43006032	ያሱስኳ ቤኮሎቆ ከማም ቤከል፥ "ኸገሻ ከመገሸርሥ ካኻ፥ ኤተ በኸኬ ካኻ እጋ አል ጎዛ አሙሴኼ፤ ከምኻ ባብኸን ካኻ ኸገሸ እጋ አል ጎዛ።
43006033	እጋ ኤተ በኸኬ ረባ በብተኬ ነጎዛኳ፥ ከምኻ መኢያ ከኤባ ካል እኔያ።"
43006034	ቢሎቆሥ እማምኳ ቢከል፥ "ኤታ፥ ኸካይሌ እጋ አለአ መዱጎክ!"
43006035	ያሱስኳ ቤከከል ከማም፥ "አራ እገ መኢያ፤ ኤተ ከምዌ ኮጎም ከምሽልኼ ኤዴበናኼ፤ ኤተ ከምገሚል ካራኳ፥ ሜተል ከምሻኼ እምበ ኣያኼ።
43006036	በርገሸከሠንዥገን ካኻ፥ ኤበኸገምከሠን አራኳ፥ አኸገምኪልኼ ካራኼ።
43006037	ኤተ ከምኼ አባብ ካራ ኮዎማ፥ ከምዌ ኮጎም፤ ኤተ ከምዌ ኮጎምኳ፥ ከምጀደርኸኼ ነጸገምኼ።
43006038	በርኮኬሥ አር ከመደ ማሄሻ አል ኤተ በትገኬ አራ፥ አርዎኬንኼ ነጎዛ ከመደ ማሄሻ አለምኼ።
43006039	በኣጎካ ኤተ በትገኬ አራ፥ ኤከምፈረሮቆን ኖከ መርሸማ ደ በኸኬ አ ካራ፤ አኣጎካኼ ኤከምቴረሥ ነማም ሜተልኼ።
43006040	ደ በገምከሥ አራ ዱማ፥ ደ ከምገሚል ካራ ኮዎማኳ፥ በሄከሽ ባብ ኤከምዸብዋን መኢያ አል ግዢ ግዥ፤ አራኳ ኖከ መርሸማ ከምፈርዾቆ እማም ነመሻ።"
43006041	ከፄ ቤከል ያሱስ፥ "አራ እጋ ኤተ በብተኬ ነጎዛ፥" ቢከገሺል ዶጎ ዪሁዳኳ ሰማም፥
43006042	ቢከልኳ፥ "አለአ ያሱስ ዱ ዮሴፍ፥ ኤተ በኮገምካ በበማ ከኤዬማኼያኽ?" " ኤያብ እኽላ በከከለካን አ፥ 'በርብተኬ ነጎዛ?"'
43006043	ቤኮሎቆ ያሱስኳ ቤከል ከማም፥ "መገሸኺልኼ ሰኻኼ።
43006044	ኤተ በትገኬ አራ ባብ ኤከምበፃ መቼስ አ፥ ከምፈለሸኼ ጸጋ ሜተል መዌያ ኮጎምኼ፤ ኤተ ከምዌ ኮጎምኳ ከምፈርዾቆ ነመሻ ኖከ መርሸማ።
43006045	በከለካ ነሎርጋ ናል ደ መዪርጓ፥ 'ከምዱዋ ኬያኮዎማም ደ በከትገከሥ አረባ፤' ደ ከምገሶቆ ከባብ ከምገመሽ ኖጎማ ኮዎማኳ፥ ከምዌ ኮጎም።
43006046	አኢካንኼ ጸጋ ሜተል ኤተ በገምከሥ ባብኼ፤ ኣሥ አራ ኤተ በዎኬ ኖጎ ረባ ከጺም፥ በገምከሥ ባብ።
43006047	ኸገሻ ከመገሸርሥ ካኻ፥ ኤተ ከምገሚል ካራ፥ ከምጫ መኢያ አል ግዢ ግዥ።
43006048	አራ እገ መኢያ።
43006049	ቢሰስ እምበፈገኻ 'ማና' ነኸ እኔያ፥ ነደንኳ ቢሸሻ።
43006050	እጋ ኤተ በብተኬ ነጎዛ ኤለኣኼ፤ ከምሻኼ ኤተ ከምሳ እጋ አለኣኳ።
43006051	አራ እገ መኢያ ኤተ በብተኬ ነጎዛ፤ ኤተ ከምሳ ነጋ ነለአ ኮዎማ ከምኢያ ከግዢ ግዥኳ፤ እጋ ኤተ ከምኸራ አር፥ በጨ ጸገም፥ ከምኸራ ከምኢ ኤባ አል እኔያ።"
43006052	ነለአ ቢያከለም ቢከል ዶጎ ዪሁዳ፥ "ኤከምሶኳን አኮ ኤያላሥ ከምፈለሽ ጸጋ አለአ መኸ በጨ ጸገማ?"
43006053	ያሱስኳ ቤከል ከማም፥ "ኸገሻ ከመገሸርሥ ካኻ፥ ኤከምበፀኻ መሰኻ በጨ ዱ በናደማ፥ መፈኻ መሃለማኳ፥ ከምጨኻኼ መኢያኼ።
43006054	ኤተ ከምሳ በጨም፥ ከምፋ መሃለምኳ፥ ከምጫ መኢያ አል ግዢ ግዥ፤ ከምፈርዾቆ አርኳ አ ነመሻ ኖከ መርሸማ።
43006055	ከፄ በደካ በጨም ኸገሸ ደ መሳ፥ መሃለምኳ ኸገሸ ደ መፋ።
43006056	ኤተ ከምሳ በጨም ከምፋ መሃለምኳ ኮዎማ፥ ከምኢካ ከአራ፥ ከምኢራ አርኳ ከአ።
43006057	ኤያሥ በትገኬ ባብ መኢማ አራ፥ ኤያሥ በርኢካ አርኳ ከንዶጎማ፥ ኤያሥ ኤያ ከምኢያ ከንዶጎም ኤተ ከምሳ በጨም ኮዎማ።
43006058	እጋ ኤተ በብተኬ ነጎዛ አለአ፤ አ ኤያሥ እጋ ኤተ ቢሰስ እምበፈገኻ ቢሸሸናኼ፤ ኤተ ከምሳ እጋ አለኣኸን፥ ከምኢያ ከግዢ ግዥ።"
43006059	ቤገሸሥ ያሱስ አለአ ኖከ ቤትገሥ ነቅፍርናሆም ነመፀ ገዴራ አል ዶጎ ዪሁዳ።
43006060	ነደ መሁል ቾጎ አ ነደ ቤገሶቆ አለአ ቢከል ጎ በበኽ፥ "እገሻ አለአ መዥገማ፥ ኦዴ ከምፈለሽ መካጦዪል ፄያ?"
43006061	ኖከ ቤገም ያሱስ ኤቢገሺል አደ መሁል ቾጎማ ሰማም፥ ቤከል ከማም፥ "ከምሥቆ ዳለአ አኻኽ?
43006062	ኤከምገመኸሥ መቶኮ ዱ በናደማ ከጎዛ ጎ ቤኢዬ ገፀ፥ ኣሤ ከምከልኻ?
43006063	ገፉጫ ከምኢቆ፥ በጫኸን አጨካኼ በናኼ፤ እገሻ ኤተ በርገሸከሥ አር ካኻ፥ ገፉጫ መኢያኳ።"
43006064	ቤከል፥ "ናኻ ቢኢካን ደ በበፀካ መገሚል።" ዳ ቤከገሸሥ ያሱስ አለአ፥ እምዎዴ ኤቢበፀካ መገሚል፥ ኦዴ ኤከማተገሮቆ አ ከምኻኳ፥ ቤገም ናሥ ማጦሸማ።
43006065	ቤከተጽ ያሱስ ቤከልኳ፥ "ከለአ በርገሸከሥ ካኻ፥ ኤከምበፃ መኸኬ ባብኳ፥ ከምፈለሸኼ ጸጋ ሜተል መዌያ ኮጎምኼ።"
43006066	ካል ኦካ ና ቢያጦሽ ደ መሁል ቾጎ አ በበኽ መኮለኻ ከን፥ ቢበፀሽ መሁል ቾጎ አ።
43006067	ካ ቤከል ያሱስ ከደ መሁል ቾጎማ አሤር ኖቆማ እምበንድ ቤሎቆሥ እማም፥ "አኻኣጎካ አኽኳ መዻኽ?"
43006068	ቤኮሎቆ ሲሞን ጴጥሮስ ቤከከል፥ "ኤትላ! ኤከምበፅልሽ አም፥ ኮጎ ኦዴ ከምዽላን አይላ? ኤተ በጨካ እገሸ መኢያ አል ግዢ ግዥ ኣሥ አም።
43006069	ቢልገምኪል አይልኳ ኤባደካ መዪዥሥ ዱ ረባ፥ ቢላምባለከሠንዥገንኳ።"
43006070	ቤከኮሎቆ ያሱስኳ ቤከል ከማም፥ "አርሽለከሠንኼያኽ አሤር ኖቆማ እምበንዳለኻ? ነደንኳ ናኻ ሜተል ሴጠና።"
43006071	ቤገሸሥ ያሱስ አለአ ከፄ ዪሁዳ ዱ ሲሞን ከሪዮት፤ መከደን አ ነአሤር ኖቆማ እምበንድ ሜታኳ፥ ቤኢ ኤተ ከማተገሮቆ ያሱስ ከምኻ።
43007001	ነለአ ነቸቻ ቤኮለኽ ያሱስ ነገሊላ፤ ከፄ ቢያኣጎ ደ ገፋሌ ዶጎ ዪሁዳ መሾቆ አ ነጓ ፥ ኤያኣጎንኼ መኮለኻ ነኤበ ዪሁዳኼ።
43007002	ኖካ ና ቤያርቻቆ ዚፈ በዝልኻ አል ዶጎ ዪሁዳ።
43007003	ከለአ ቢዌ ኢዴበ ያሱስ ኮጎማ ቢከከል፥ "ኤከምገሙሠን ደ መሁል ቾገኡ ገሸል መደዳ ኤተ ባደካ አም፥ ፈርሥ ነገአ፥ ዻ ከኤበ ዪሁዳ።
43007004	ጸጋ ኤተ በኣጎካ ማገማሣ አደካኼ ከገጸፃኼ፤ ኤከምዳኣ አምኳ ዳለአ ኮዎማ፥ ትገሥ ጸገኡ ከኤባ ካል እኔያ።"
43007005	ዳ ቢከከል ኤያኳ፥ ከፄ ቢበፅ መገሙኪል ኪልቆማም ካ።
43007006	ቤከል ያሱስኳ ከማም፥ "አርቸካዬቆንኼ እኽላ አንጅለምኼ፤ አንጅ ካኻኸን መዱጎክ ማገሠማ።
43007007	ጸጋ አል ኤበ እኔያ ከማቸከካኸኼ ካኻኼ፤ ከማቸኩካኽ ካራኸን፥ ከፄ በርደካ ኸገሻ ኤበደካ መደዳለማም ገንሠማ።
43007008	ዸኻ አኽ ኪል ዚፈ፤ አራኸን ከፄ በበፀካ ማርቻዬቆ አንጅለም፥ ከምዸራኼ ኪል ዚፈ ካኼ።"
43007009	ቤከል ኤያ ቤያሻኽ ነገሊላ።
43007010	ኤቢዾ ኢዴበማ ኪል ዚፈ ነቸቻ፥ ነከማገማሠን ቤዽ ያሱስኳ ከገጸፃ ኪል ዚፈ።
43007011	ደ ገፋሌ ዶጎ ዪሁዳ ደ ቢያኣጎ አ ኖጎ እል ዚፈ፥ ቢሎቊል ቢከል፥ "ነጓብ በኢካ አ?"
43007012	ቤድ ከፄማኳ ኖጎ ኤማንጀ ጸጋ አ በበኽ ማሰሰካ፤ ነማም ቢከል ጸጋ ሜታ ሜታ፥ "አ ገሸል ጸጋ፤" ቢከል ጃጀንዳኳ፥ "ገሸለማኼ፥ ኤተ መንጠኽ ጸጋ።"
43007013	ነደንኳ፥ ከፄ ቢካጤሽ ከደ ገፋሌ ዶጎ ዪሁዳ፥ ኤዪዥሠንኼ ጸጋ ሜታ ከፄማ እገሻኼ።
43007014	ነጋፂሥ ዚፈ ቤዽ ያሱስ ከመዪዥሥ መፀ ገዴራ አል ዶጎ ዪሁዳ፥ ቤያጦሽ መትገሠማ።
43007015	ቤሰሥ እል ደ ገፋሌ ዶጎ ዪሁዳ ቢከል፥ "ነከምጨን መገመሸማ፥ ኤያላሥ በካምባለከሠን አመዣ አለአ ሎርጋለምላ?"
43007016	ቤኮሎቆ ያሱስኳ ቤከከል ከማም፥ "መትገሣ ኤተ በርትገከሥ አር፥ አል ኤተ በትገኬ አራ፥ አለምኼ።
43007017	ጸጋ ኤተ ከማኣጓ መደ ማሄሸማ አል ረባ፥ ከምገማ ኤበደካ መትገሣ አለአ ኖጎ ረባ ፌት ኤበደካ ኖጎም።
43007018	ጸጋ ኤተ በገሸካ አል እልቆማ፥ በኣጎካ ገሂን ኪልቆማ፤ ኤተ በኣጎካ ገሂን አል ኤተ በትገኬ አኸን፥ ጸጋ ኤተ ኸገሻ፥ አኢካንኼ ጎልጎዛ ኒለማኼ።
43007019	"አኸኬንኼ አሙሴ ማቶቋ ካኻኽ? አኢካንኼ ናኻኳ ሜተል ኤተ በዜከኽ ማቶቋ አኼ። ካሤ በኸካኣጎና አኽ መሾቆ አራ?"
43007020	ቢከከል ጸጋኳ፥ "ባጨካ ገንሠ ሙሳ ኒሉ፤ ኦዴማ በኣጎካ መሾቆ አማ?"
43007021	ቤኮሎቆ ያሱስኳ ቤከል ከማም፥ "በርደከንዥገን አር ገሸል መደዳ ኣሥ ሜታ፥ በሰከሥ እል ኮዎኻኳ።
43007022	ቤኽ ሙሴ ካኻ መኢያ አል መሸሣ፤ ነደንኳ መኢያ አለአ አል እምበፈገኻ፥ አል ሙሴኼ፤ በኸሸከሥ አኽኳ ጸጋ ኖከ ሙሳኳ።
43007023	ኤከምበፃ ማፑቆ ማቶቋ አል ሙሴ ኤከምሹሥ ጸጋ ኖከ ሙሳ፥ ካሤ በኸካምከሥ ካራ ኤበርብደኮቆ ኮዎ ጸገ ጸጋ ኖከ ሙሳ?
43007024	ኸኸሥ ኸገሻ፤ መኸኸሠኼ ከመዪር ኣሥ ቆማኼ።"
43007025	ነደ ዬሩሳሌም ቢከል ጸጋ ሜታ ሜታ፥ "መዣ ኤተ ቢያኣጎካ መሾቆማ፥ አለኣኼያኽ?" "
43007026	ነደንኳ፥ በገሸካ አ ኒል ኤማንጀ ጸጋ፥ እንገሸከሠንኼ እማምኳ ዳ ሜተል ነጸገማኼ፤ ኢያምባለከሣኽ አደ ገፋሌያ ኤበደካ መዣ አለአ ኸገሻ መሲያ።" "
43007027	ከፄ መዣ አለኣኳ ቢልገምካ ኤበዎኬ ነጓብ፤ ኤከምዌ መሲያኸን፥ ከምገማኼ አጸጋ ሜተል ኤበዎኬ ነጓብኼ።"
43007028	መከትገሥ ያሱስ ነመዪዥሥ መፀ ገዴራ አል ዶጎ ዪሁዳ፥ ቤፈሮቆ ሰማ ቤከል፥ "ኸገሻ በኸገምካ አራ፥ በኸገምካ ኤበርዎኬ ነጓብኳ፤ ነደንኳ፥ አርዎኬንኼ ከፄያ ካል እልቆምኼ፥ በኢካ ኤተ በትገኬ አራ፤ አ ኤተ ኸገሻ፥ አኸገምካኼ አኻኸን አኼ።
43007029	አራ በርገምካ አ፥ ከፄ በርዎኬ ኖጎማ በትገኬ አራኳ።"
43007030	ነለአ ቢያኣጎ መራቆሽ አ፤ ከፄ በበፀካ ማርቻዬቆ አንጅ ማኳ፥ ኤደሠንኼ ጸጋ ሜታ አ ከኤለማኼ።
43007031	ነደንኳ ቢከገሚል ነጸጋ ና በበኽ ከያሱስ ቢከልኳ፥ "ኖከ ከምዌ መሲያ፥ ነዳ አል ገተምዛ ኤተ በደካ መዣ አለአ፥ ከመንተርኮቆ በበኽ ከምዳናኽ?"
43007032	ቢገሶቆ ደ ፋርስኳ ዳ ኤተ ቤገሽ ጸጋ ከፄ ያሱስ ከገጸፃ፤ ኖካ ና ቢከትግ እምጥስ መፀ ገዴራ አል ዶጎ ዪሁዳ እምበቦቆማ ከደ ፋርስኳ ደ መደዳለማም ኤከምራቁሸን ያሱስ።
43007033	ያሱስኳ ቤከል፥ "ካሥ ኦኪል ዱፀን ከምኢራ ኖጎኻ፤ ነለአ ነቸቻ ከምዸራ ኮጎ ኤተ በትገኬ አራ።
43007034	አኻ ከማኣጎኻ አራ፥ ከምዸበኻኼ አራኸን፤ ከምፈለኸሸኼ መዎኼ ኮጎ በርኢካ አርኳ።"
43007035	ቢከል ደ ገፋሌ ዶጎ ዪሁዳ ኣሥ እልኸማም፤ "ኤከምበፆኳ መዸቦኳን አ፥ ከጓብ በርካ ከምዻ? ኮጎ ጸጋ ዶጎ ዪሁዳ ደ ቢዛለካ ነኤበ ግሪክ፥ ከምዻ ትገሥ ከደ ግሪካኽ?
43007036	'ከማኣጎኻ አራ፥ ከምዸበኻኼ አራኸን፥ ከምፈለኸሸኼ መዎኼ ኮጎ በርኢካ አርኳ፥' መከላለማ አለኣኳ ኤያል ኣሤ?"
43007037	ኖከ ቤድ መርሽ ዚፈ ቤድ በቦቆ ኦካ። ኖካ ና ቤፈሮቆ ያሱስ ሰማ ከጎዛ ቤከል፥ "ኤተ ከምሻ እምበ ኣያ፥ ነዌ ኮጎም፥
43007038	ነፍ ጸጋ ኤተ ከምገሚል ካራኳ። ኤያሥ በገሸከሥ አመዪዥሥ ሎርጋ፥ 'ባጨካ ኒለማ አመዱግ ኣይ መኢያ።"'
43007039	ዳ ቤከገሸሥ ያሱስ አለአ ከፄ መዪዥሥ ገፉጫ ኤተ ከምሮቆ አደ በገምኪል ካ። ከፄ ቤከበፅ ያሱስ መሂንሥኳ፥ ኤያኻዬሸንኼ መዪዥሥ ገፉጫኼ።
43007040	ነኤማንጀ ጸጋ ደ ቤገሶቆ እገሻ አለአ፥ ቢከል አችዳ ሜታ፥ "ኸገሻ መዣ፥ አለአ ኤተ መዪርጓ፥ ኤተ ቢከለካ ከምዌ።"
43007041	ቢከል ጃጀንዳኳ፥ "አ መሲያ፤" ቢከል ጃጀንዳኸን፥ "ከምዌ መሲያ ነገሊላኽ?
43007042	እገሸከሠንኼ ሎርጋኽ ኤከምፖቁዋ መሲያ ነሾከ ዳዊት፥ ነኤበ ቤትልሄም ኖጎ ቤኢ ዳዊትኳ?"
43007043	ካ ቤምጹሻይል ጸጋ ከፄማ።
43007044	ቢያኣጎ ነማም ጃጀንዳ መራቆሽ አ፤ ነደንኳ፥ ኤደሠንኼ ጸጋ ሜታ አ ከኤለማኼ።
43007045	ኖከ ቢኮሌ ደ መደዳ ደ ቢትግ ኮጎ ያሱስ፥ ቢሎቆሥ እምጥስ መፀ ገዴራ አል ዶጎ ዪሁዳ እምበቦቆማ ከደ ፋርስኳ እማም ቢከል፥ "ካሤ በኸከበፀካ መርኼቆ አ?"
43007046	ቢከኮሎቆ ደ መደዳኳ ቢከል፥ "ኤኢንኼ ጸጋ ሜተል ኤተ በገሸካ ኤያል መዣ አለኣኼ።"
43007047	ቤኮሎቆ ደ ፋርስኳ ቢከል፥ "አኻጠካኽ አኽኳ አኽ?
43007048	አገሚለናኽ ነደ ገፋሌያ ኤያሥ ኤያ ነደ ፋርስኳ ሜተላ?
43007049	ማሆተማ ጸጋ አለአ ደ መኤም ማቶቋ አል ሙሴ።"
43007050	ቤከል ኒቆደሞስኸን፥ ነደ ፋርስ ሜታ፥ ኤተ ቤዽ ነገሲቋ ኮጎ ያሱስ፤
43007051	"ኤመኢያለምላ ኒከምገሶቆን ነሰማ፥ ኒከማገሚለን ዳ ኤተ በቴከሥ አኳ፥ ከምዳኽ ኤከምኹከሥ ከጸጋ?"
43007052	ቢኮሎቆ እማም ቢከል፥ "አምኳ ጸጋ አል ገሊላኽ? ዪር ሎርጋ ሎቆሠና! ከምዌኼ ኤተ መዪርጓ ሜተል ነገሊላኼ።" [
43007053	ነለአ ነቸቻ ቢዹ ኬያኮዎማም ከመፃለማም።
43008001	ያሱስ ቤዽ ከዶላ ኤተ በፐካን አቆሻ።
43008002	ቤኮል ነኸማቱቋ ካል ገዳዱ ቤዽ ከመዪዥሥ መፀ ገዴራ አል ዶጎ ዪሁዳ፤ ኤቤዾዌ ጸጋ ኮዎማኳ ኮጎማ፥ ቤኢሽ ቤያጦሽ መትገሠማ ከማም።
43008003	ቢሬቆ ደ መትገሥ ማቶቋ አል ሙሴ ከደ ፋርስኳ እገፋ ኤተ ቢራቌሽ ነመደ ጎርታ ሜታ፥ ቢሂኢቆ ነኸ እማም።
43008004	ቢከል ከያሱስኳ፥ "ኤተ መትገሠማ! ቢልራቆኬሽ እገፋ አለአ መከኢ ነመደ ጎርታ።
43008005	በገሸኬሥ ሙሴ ካይላ ነማቶቋለምላ፥ ኤከምኦችላ ሾከ ጋፋ አለአ ከግሻ፥ ኤከምሽሎቆኳ። ኣሤ ከምከላኣ አምኳ እኽላ?"
43008006	ዳ ቢከከል ኤለኣኳ፥ ቢዻምብ ኤከምዸብዋን ዳ ኤተ ከምተምብኮቆ አ። ቤዝሎቆ ያሱስኸን፥ ቤቆት ነኔያ ከቆሥሥ ኤለማ።
43008007	ኤቢኮለሽ እማምኳ ቢሎቆሣ፥ ቤፈር ጺ ያሱስ ቤከል ከማም፥ "ናኻ ኤተ ባንዢገካ ገንሣ፥ ነሲቆ መኣምብ እገፋ አለአ ከግሻ።"
43008008	ቤዝሎቆ እኽላኳ ቤቆት ነኔያ።
43008009	ኤቢገሶቆ እማምኳ አለአ፥ ቢያጦሽ ነደ እምፈጋ ቢብቀሥ ሜታ ሜታማለማም። ካ ቤያሻኽ ኣሥ ያሱስ ከጺማ ከገፋ ኤተ ቤኢቾጎ ነጓ።
43008010	ነለአ ነቸቻ ቤፈር ጺ ያሱስ ቤከል ከገፋ ካ፥ "አም እገፋ አለአ፥ አባማ እማማ? አኢካንኼያኽ ኤተ በኸከሥ ካም ሜተላ?"
43008011	ቤኮሎቆ እገፋ አኳ ቤከል፥ "ኤተም! አኢካንኼ ሜተልኼ።" ቤከከል ያሱስኳ፥ "ከምኸርሠኼ አርኳ ካምኼ፤ መዻኣኮላይልኼ መደ ገንሣኼ።"]
43008012	እኽላኳ ቤገሸሥ ያሱስ ከጸጋ ቤከል፥ "አራ መዪዦጎ ኤባ አል እኔያ፤ ጸጋ ኤተ ከምሁሌ ቾጎ አራ፥ ከምጫ መዪዦጎ መኢያ፥ ከመንዻኼ ኒል መጓኼ።"
43008013	ቢከከል ደ ፋርስኳ ነለአ፥ "አም ካሥ እልቀኡ ባደካ ኸገሻ፤ አጨካኼ አመደ ኸገሻሉኳ በናኼ።"
43008014	ቤኮሎቆ ያሱስኳ ቤከል ከማም፥ "ኤከምደራን ኸገሻ ኪልቆምኳ፥ ከፄ በርገምካ ኤበርዎኬ ነጓብ ኤከምዸራ ከጓብኳ፥ መደ ኸገሻለም ኸማ። አኻኸን አኸገምካኼ ኤበርዎኬ ነጓብ፥ ኤከምዸራ ከጓብኳ።
43008015	በኸኸከሥ አኽ ኤያሥ ገሳንዘ ጸጋ፤ አራኸን አርኸከሠኼ ከጸጋ ሜተልኼ።
43008016	ኤከምኸርሠንኳ፥ መኸሣለም ኸገሻ፤ አራ አርኸከሠኼ ከጺምኼ፤ ባብ ኤተ በትገኬ አራ በኢካ ከአራ።
43008017	በቆተካንዥገን ነማቶቋ አለኻኳ 'ሰ ሹደ ጸጋ እምበንድ ኸማ።'
43008018	ኤተ ከምዳ ኸገሻ ኪልቆም፥ አራ፤ ባብ ኤተ በትገኬ አራኳ፥ ከምዳ አኳ ኸገሻ ከፄም።"
43008019	ቢሎቆሥ እማምኳ ያሱስ ቢከል፥ "ነጓብ በበኡዋ?" ቤኮሎቆ ያሱስኳ፥ "አኸገምካኼ አራ ባብኳ፤ በኸመገም አራ፥ በኸመገም ባብኳ።"
43008020	ቤገሸሥ ያሱስ አለአ ነመዪዥሥ መፀ ገዴራ አል ዶጎ ዪሁዳ፥ ኖከ ቤትገሥ አ ነጋሪል ኖጎ በኸካ ጸጋ ለማና። ከፄ በበፀካ ማርቻዬቆ አንጅለማኳ፥ ኤዻቆሠንኼ ጸጋ ሜታ አኼ።
43008021	እኽላኳ ቤከል ያሱስ ከማም፥ "አራ ከምደራሽ፤ ከማኣጎኻ አኽ አራ፥ ከምሸኸከሥ ከገንሣ አለኻኳ፤ ከምፈለኸሸኼ መዌያ ኮጎ ከምዸራ አርኼ።"
43008022	ነለአ ቢከል ደ ገፋሌ ዶጎ ዪሁዳኳ፥ "ዳ ኤተ በከለካ አ 'ከምፈለኸሸኼ መዌያ ኮጎ ከምዸራ አርኼ፥' መከላለማ አለአ ከመሾቆ ጸገማኽ?"
43008023	ቤከል ያሱስኳ ከማም፥ "አኻ አል ገቻ፥ አራኳ አል እምጻ፤ አኻ አል ኤበ እኔያ አለአ፥ አራኸን አል ኤበ እኔያ አለኣኼ።
43008024	በርገሸከሠንዥገን ካኻ ኤከምሸኸከሥ ከገንሣለኻ፤ ኤከምበፀኻ መገመኸኪል ኤበርደካ አር ዎዴኳ፥ ከምሸኸከሥ ከገንሣለኻ።"
43008025	ቢሎቆሥ እማምኳ አ ቢከል፥ "አም ዎዴያ?" ቤኮሎቆ ያሱስኳ ከማም፥ "ኣሥ ኤተ በርገሸከሥ ካኻ ካል ገሲቋ።
43008026	አራ በርጨካ በበኽ ዳ ኤተ በርመገሸሥ ከፄኻ፥ በርምኸሥኳ፤ ኤተ በትገኬ አራ ኤተ ኸገሻኳ፤ ኣሥ ኤተ በርገሰኮቆ ኖጎማ ከመገሸርሥ ከኤባ ካል እኔያ።"
43008027	ኢያምባለሠንኼ እማም፥ ኤቤገሸሥ ከፄ በበማኼ።
43008028	ካ ቤከል ያሱስ ከማም፥ "አራ ዱ በናደማ ኤከማፈርዻቆ ከመቱማ ነጋገድ ጃ፥ ኖካ ና ከማገመኺል 'ኤበርኢካ ኸማ ኤተ በርደካ አር፤' ከምገመኻ ኤያሥ ኤያኳ ኤበርገሸከሥ ኣሥ ዳ ኤተ በትገኬሥ ባብ ካራ፥ ኤበርበፀካ መገሸርሥ ዳ ሜተል አል እልቆምኳ።
43008029	ኤተ በትገኬ አራ፥ ከአራ በኢካ፤ አራኳ ከፄ በርደካ መዱጎክ ዳ ኤተ ባገ ኪል አ፥ አበፀከሸንኼ አራ ከጺምኼ።"
43008030	ኤቤገሸሥ ያሱስ አለአ፥ ቤከገሚል ኤማንጀ ጸጋ ካ።
43008031	ኖካ ና ቤከል ያሱስ ከደ ዪሁዳ ደ በከገምኪል ካ፥ "ኤከማኢኸካ ከገሻለም፥ ኸገሻ ከምደኻ ከደ መሁል ቾጎም።
43008032	ከምገመኻ ኸገሻ፥ ከምፖቆ ኸገሻኳ አኻ ነዎደ።"
43008033	ቢኮሎቆ እማምኳ ቢከል፥ "አይላ ሾከ ኣብራሃም፥ ኢልደካንኼ ሜተልኳ ከዎደኼ፤ ኤያላሥ ባከከለካን አም፥ 'ከምፐኸሥ ነዎደ?"'
43008034	ያሱስኳ ቤከኮሎቆ ከማም ቤከል፥ "ኸገሻ ከመገሸርሥ ካኻ፥ ደ በደካ ገንሣ ኮዎማ፥ ዋደ ገንሣ።
43008035	ዱማ መዱጎክ በንዘ ካኽ ካሥ ደ መፃ፥ ዎደኸን አንዘ ካኸኼ መዱጎክ ከደ መፃኼ።
43008036	ካ ኤከምፖቆ ዱ ረባ አኻ ነዎደ፥ ኸገሻ ከምፐኸሥ ነዎደ።
43008037	በርገምካ ኤበኸደካ ሾከ ኣብራሃም፤ ነደንኳ ከፄ በኸበፀካ መርኾቆ እገሻለም፥ በኸካኣጎካ መሾቆ አራ።
43008038	አራ በርገሸከሥ ዳ ኤተ በርገምከሥ ኖጎ ባብ፤ በኸደካ አኽኳ ዳ ኤተ በኸገሰኮቆ ኖጎ በበኻ።"
43008039	ቢኮሎቆ ደ ዪሁዳኳ ቢከል፥ "በብላማ ኣብራሃም።" ቤኮሎቆ ያሱስኳ፥ "በኸመድ ከኢደ ኣብራሃም፥ በኸመጦ ኣሥ መደዳ አል ኣብራሃም።
43008040	መደዳለም ኮዎማ ኣሥ መገሸሠማ ካኻ ኸገሻ ኤተ በርገሰኬቆ ኖጎ ረባ። እኽላኸን፥ በኸካኣጎካ መሾቆ አራ፤ አጦካንኼ ኣብራሃምኸን ኤኤለኣኼ።
43008041	አኻ በኸጦካ መደዳ አል እምበበኻ።" ቢኮሎቆ እማምኳ ቢከል፥ "ኣሥ ረባ በባ ሜታ ቢልጨካ፥ ኢልፐካዬኸንኼ ነደ ጎርታኼ።"
43008042	ቤከከል ያሱስኳ፥ "በመድ ረባ ከበበኻ በኸመሄሽ አራ፤ አራ በርዎኬ ኖጎ ረባ በርኢካ ነገአ፤ አአ በትገኬ አራ፥ አርዎኬንኼ ከፄ እልቆምኼ።
43008043	ካሤ በከበፀካ እገሻለም መኩ ካኻ? ከፄ በኸሃለከሽ መገሰኾቆ እገሻለም፥ ከማምባለኸሠኼ።
43008044	"አኻ ኢደ በበኻ አል ገንሠ ሙሳ። ኤተ በኸሄከሽ አኽ መደማ ኣሥ መአጀባ አል በበኻ። አ ካል ገሲቋ ኤተ መሾቆ ጸጋ፤ ከፄ በሜካ ኸገሻ ኒለማ ኢያገምከኼ ከኸገሻኼ፤ አ በገሸካ ጎልጎዛ፥ ኤተ ጎልጎዛኳ፤ ከለአ ኤበልጎዘካ በገሸከሥ አል እለማ።
43008045	አራኸን ከፄ በርገሸከሥ ኸገሻ ካኻ፥ አኸገምኪልኼ አራኼ።
43008046	ናኻ ኦዴ ከምፈለሽ መከላ ካራ ኤተ ገንሣ? ኤበርገሸከሥ ኸገሻኳ፥ ካሤ በኸከበፀካ መገመኺል አራ?
43008047	ኤተ በደካ ኖጎ ረባ፥ በገሰኮቆ እገሸ ረባ፤ ከፄ በኸበፀካ አኽኳ መደኻ ኖጎ ረባ፥ አኸገሰኮቆኼ እገሻለማኼ።"
43008048	ዶጎ ዪሁዳኳ ቢኮሎቆ ከያሱስ ቢከከል፥ "ኤተ ቢልከለካ አይል 'አም ደ ሰማሪያ፥ ባጨካ ገንሠ ሙሳ ኒሉ፥' መከላለምላ ኸማኼያኽ?"
43008049	ቤኮሎቆ ያሱስኳ ከማም ቤከል፥ "አርጨካንኼ ገንሠ ሙሳ ኒለምኼ፤ አራ በርሂንከሥ ባብ፥ አኻኸን በኸካ አራ።
43008050	አራኣጎካኼ ገሂን ኪልቆምኼ፤ ኤተ ከምሻምባ ከገሂንለም፥ ኤተ ከምኸሥኳ፥ በኢካን ጀንዳ።
43008051	ኸገሻ ከመገሸርሥ ካኻ፥ ኤተ ከምዜኽ እገሻለም፥ ከምሻኼ ግዢ ግዥኼ።"
43008052	ቢከከል ዶጎ ዪሁዳ፥ "ቢልገምከሥ እኽላ ኤባጨካ ገንሠ ሙሳ ኒሉ፤ በሸከንዥገን ኣብራሃም፥ ቢሸሸከንዥገን ደ መዪርጓኳ፤ ባከለካ አምኸን፥ 'ኤተ ከምዜኽ እገሻለም፥ ከምሻኼ ግዢ ግዥኼ!"'
43008053	ቢከከል፥ "ኣሙቸኮቆ አም በበምላ ኣብራሃማኽ? አ በሸከንዥገና፥ ቢሸሸከንዥገን አደ መዪርጓኳ፤ ኤዎዴ ባኦከሥ አም ጸገኡዋ?"
43008054	ቤኮሎቆ ያሱስኳ ቤከል፤ "ኤከማኣጎራ መሂንሥ እልቆም፥ ከምጫኼ ገሂንለም በናኼ፤ ኤተ ከምሂንሥ አራ አባብ፥ ኤተ በኸከለካ አኽ 'ረባለምላ።'
43008055	አኻ አኸገምካንኼ አኼ፥ አራኸን በርገምካ አ፤ ኤከምከለራ 'አርገምካኼ አ፥' ከምደራ ከኤተ ጎልጎዛ ኤያሥ አለኻ። አራ ኸገሻ በርገምካ አ፥ በርዜከኽ እገሻለማኳ።
43008056	ከፄ ቤኢ በበኻ ኣብራሃም ከመገመሥ ኦከ መዌያለም፥ ቤዜኽ ከማገ ላ፤ ኤቤገመሣኳ ቤካገይላ።"
43008057	ነለኣኳ ቢከከል ዶጎ ዪሁዳ፤ "ኣዪጨቆኮንኼ አም ግዣ ግቸማ እምበንድ ኖቆማ አሤር (50)፤ ኤያላሥ ባከገመሠን አም ኣብራሃማ?"
43008058	ቤኮሎቆ ያሱስኳ ቤከል፤ "ኸገሻ ከመገሸርሥ ካኻ፥ ኒከምፖቆን ኣብራሃም፥ አራ በርኢካና።"
43008059	ኖካ ና ቢፈሮቆ ግሻ ከምኣምብ ያሱስ፤ ቤያጸፀኽ አኸን፥ ቤፐሥ ነመዪዥሥ መፀ ገዴራለማም።
43009001	መከዽ ያሱስ ነንዶዋ፥ ቤገመሥ ጸጋ ሜታ ኤተ ቢካፖቆኬሥ ከፐሻ።
43009002	ቢሎቆሥ ደ መሁል ቾጎማኳ ያሱስ ቢከል፥ "ኤተ መትገሠማ! ከፄ ገንሣ አል ኦዴ ቢከፖቆኬ ጸጋ አለአ ፐሻ? ከገንሣ ካለማኽ ፌት ካል ዶጎ ኤበማ?"
43009003	ቤኮሎቆ ያሱስኳ ቤከል ከማም፥ "አደካንኼ አ ኤያሥ ኤያ አዶጎ ኤበማኳ ገንሣኼ፤ ኤከማትገካሠን ገሸል መደዳ አል ረባ ነጸገማ፥ ቢከካፖቆኬሥ ከፐሻ።
43009004	መከኢ ኦካ፥ ከምዳ ካኳ አመደ መደዳ አል ኤተ በትገኬ አራ፤ ከምዌ መጓ ኤተ ከምበፃ ጸጋ ሜተል መፈለሽ መዳን ዳ።
43009005	ካሥ አል ኦከ ከምኢራ ነኤባ ናል እኔያ፥ አራ መዪዦጎ ኤባ አል እኔያ።"
43009006	ኤያሥ ቤገሸሥ ያሱስ አለአ ነቸቻ፥ ቤጠቅ ጋጠቆዋ ከኔያ ቤካቶቆሣ፤ ቤከደሥ እልኽ ፐሻ ከቶቋ ከአኳ።
43009007	ቤከከል፥ "ዻ፥ ኤፈሥ ነኣይ መኤፈሣ ናል ሲሎዋም።" መከላ "ሲሎዋምኳ""ኤተ ቢትገካ።" ቤዽ መዣ አኳ ቤኤፈሣ፤ ኖከ ቤኮሌኳ፥ ቤፈለሽ መገሞጓ።
43009008	ቢከል ደ ማኸስ መፃለማ፥ ደ ቤገመሥ አ ገፀ ኖጎ ቆናኳ፥ "መዣ አለአ ኤተ ናኢሽ ናቆነናኼያኽ?"
43009009	ቢከል ጸጋ ሜታ ሜታ፥ "ኣዬ፥ ኣሥ አ፤" ጀንዳኳ፥ "እምበአ፥ ኤኤያ በኢካ።" ቤከል መዣ አ ኪልቆማኸን፥ "አራ አ።"
43009010	ቢሎቆሥ ጸጋኳ ቢከከል፥ "ኤያላሥ በካኮርካሰን አን ኸኡዋ?"
43009011	ቤኮሎቆ አኳ ቤከል፥ "ጸጋ ኤተ ቢኦካ ያሱስ ባቶቆከሥ እኔያ፥ በከደከሥ እልኸም በከለካኳ፥ 'ዻ ኤፈሥ ነኣይ ሲሎዋም።' በርዸካ አርኳ በርኤፈኬሣ፥ በርኮለኬ በርፈለከሽ መገሞጓ።"
43009012	ቢሎቆሥ እማምኳ ቢከል፥ "ነጓብ በኢን አ?" ቤኮሎቆ አኳ ከማም ቤከል፥ "አርገምካኼ።"
43009013	ነለአ ነቸቻ ቤሬቆ ጸጋ ኤተ ቤድ ካል ገፀ ፐሻ ከኸ ደ ፋርስ።
43009014	ኖከ ቤያቶቆሥ ያሱስ እኔያ ቤኮርስ ኸ ፐሻ አ፥ ኦከ ዱ ሙሳ።
43009015	ቢሎቆሥ ደ ፋርስኳ፥ ኤያላሥ ኤበከፈለከሽ አ መገሞጓ። ቤኮሎቆ መዣ አኳ ቤከል ከማም፥ "በጦካን ቶቋ ነኸም፤ ኤበርኤፈከሣ፥ በርገምኮጎ እኽላኳ።"
43009016	ኖካ ና ቤከል ነደ ፋርስ ጸጋ ሜታ ሜታ፥ "መዣ አለአ ከፄ በበፀካ መዜኽ ኦከ ሙሳ፥ ከምፈለሸኼ መዳ ካል ረባኼ።" ቢከል ጃጀንዳኸን፥ "ኤያላሥ ከምፈለከሸን ኤተ ገንሣ መደ ገሸል መደዳ ኤለአ?" ቢምጹሻይል ነለኣኳ።
43009017	ቢኮል ደ ፋርስ ቢሎቆሥ መዣ አ ቢከከል፥ "ኸኡኼያኽ በኮርከሳ? አም ኪልቀኡ ኣሤ ከምከላኣ ከፄ መዣ አ?" ቤኮሎቆ አኳ ቤከል፥ "ኤተ መዪርጓ።"
43009018	ኢያኣጎንኼ ደ ገፋሌ ዶጎ ዪሁዳኸን መገሚለማ፥ ኤቤድ መዣ አለአ ገፀ ፐሻ፥ ኤበከፈለከሽ መገሞጓኳ። ከለአ ቢኦ ዶጎ ኤበ መዣ ኤተ ቤብዳ፤
43009019	ቢሎቆሥ ቢከል፥ "አለኣኽ ዱዋለኻ ኤተ በኸከለካ ቢካፖቆኬሥ ከፐሻ? ኤያላሥ በከፈለሸን አ መገሞጓ?"
43009020	ቢከኮሎቆ ዶጎ ኤበማኳ ቢከል፥ "ቢልገምካ ኤበደካ ዱዋልላ፥ ኤበካፖቆኬሥ ከፐሻኳ።
43009021	ኢልገምካኼ ኤያላሥ ኤበገምከሥ እኽላ፥ ኢልገምካኼ ኦዴ ኤበኮርከስ ኸማኳ፤ ሎቆኸሥ አ፥ መዥገኽ ጸጋ፥ ከምፈለሽ መገሸሠማ ከፄ እልቆማ።"
43009022	ዳ ቢከከል ዶጎ ኤበማኳ ኤለአ፥ ከፄ ቢከጤ ከደ ገፋሌ ዶጎ ዪሁዳ፤ ቢሪለንዥገን እማምኳ ኤከምፑቆ ነገዴር ዶጎ ዪሁዳ ጸጋ ኤተ ከምከላ "ያሱስ መሲያ" ከምዳ ኸገሻኳ።
43009023	ከፄ አለአ ቢከከል ዶጎ ኤበማ፥ "ሎቆኸሥ አ፥ መዥገኽ ጸጋ።"
43009024	ቢኦ ደ ፋርስ ኦኪል እምበንድ መዣ ኤተ ቤድ ገፀ ፐሻ ቢከከልኳ፥ "ከመገሸሥ ኸገሻ ሂንሥ ረባ፤ ቢልገምካ ኤበደካ ጸጋ አለአ ከኤተ ገንሣ።"
43009025	ቤኮሎቆ አኳ ቤከል፥ "አርገምካኼ መዳለማ ከኤተ ገንሣኼ፤ ኣሥ ዳ ሜተል በርገምካ፥ ቢካፖቆኬሥ አራ ከፐሻ፥ በርገምኮጎ እኽላኳ።"
43009026	ቢሎቆሥ እማምኳ አ ቢከል፥ "ኣሥ በደካ ካማ? ኤያላሥ በኮርከስ ኸኡዋ?"
43009027	ቤኮሎቆ አኳ ቤከል፥ "በርገሸከሠንዥገን ካኻ ካል ገሲቋ፥ አኸገሰኮቆንኼ፤ ካሤ በኸካኣጎካ ማኮሊል መገሶቆማ? አኻኣጎካ አኽኳ መደኻ ከደ መሁል ቾጎማኽ?"
43009028	ቢከልሥ እማምኳ አ ቢከል፥ "ኤተ መሁል ቾጎ አ አም፤ አይላኸን ደ መሁል ቾጎ ሙሴ።
43009029	ቢልገምካ ኤበገሸኬ አረባ ከሙሴ፤ ኢልገምካኼ መዣ አኸን ኤበዎኬ ነጓብኼ።"
43009030	ኖካ ና ቤከል ኤተ ቤድ ገፀ ፐሻ ቤኮሎቆ ከማም፥ "ከምኤመማ አለኻ ኤበዎኬ መዣ አ ነጓብ በሰከሥ እላ፤ ኤተ በኮርከስ እልኸምኸን፥ አ።
43009031	ቢልገምካ ኤበበፀካ ረባ መገሶቆ ከደ ገንሣ፥ በከገሰኮቆ ከጸጋ ደ በከጤካ ከአ፥ ከደ በትተኮቆ ማሄሻለማኳ።
43009032	ባጦከሽ ነመዘዝ እኔያ ጸጋ ኤተ በኮርከስ ኸ ጸጋ ኤተ ቢካፖቆኬሥ ከፐሻ፥ ኤያገሳቆኼ ሜተልኼ።
43009033	በምበፅ ጸጋ አ መዳ ኖጎ ረባ፥ በምፈለሸኼ መጦ ዳ ሜተልኼ።"
43009034	ቢከኮሎቆ ደ ፋርስኳ ቢከል፥ "ቢካፖቆኬሥ አም ከገንሣ፥ ኣኣጎካ ከምትጋሥ ካይላኽ?" ቢፖቆ አ ነገዴር ዶጎ ዪሁዳ።
43009035	ያሱስ ቤገሶቆ፥ ኤቢፖቆ አደ ፋርስ መዣ አ ነገዴር ዶጎ ዪሁዳ፤ ኖከ ቤገመሥ መዣ ኤተ ቤድ ገፀ ፐሻኳ ቤከከል፥ "ኣከገምኪል ከዱ በናደማኽ?"
43009036	ቤከል መዣ አኳ፥ "ኤተም! ኤከምገመሪለን ካ፥ ኤበደካ ኦዴ እገሼሥ ካራ።"
43009037	ቤከል ያሱስኳ፥ "ባገምከሠንዥገና፤ ኤተ በገሸካ ካም፥ ኣሥ አ።"
43009038	ቤከል መዣ አኳ፥ "ኤተም በርገምኪላ፤" ቤያኩኩን ቤዴር ከያሱስ።
43009039	ያሱስኳ ቤከል፥ "ደ በበፀካ መገሞጎ ኤከምገሙጎ፥ ኤከምፐሻኽ ደ በገምኮጓኳ፥ በርዎኬንዥገን ከኤባ ካል እኔያ ከምኸሥ መኸሣ።"
43009040	ነደ ፋርስ ደ ቤኢ ኖጎማ፥ ቢገሶቆ ችዳ ሜታ አለአ ቢሎቆሥ ቢከከል፥ "ኣከለካ አም ካይላኳ ፐሻኽ?"
43009041	ቤኮሎቆ ያሱስኳ ከማም፥ "በኸመድ ፐሻ፥ በኸመጨኼ ገንሣኼ፤ እኽላኸን በኸከለካ 'ቢልገምኮጓ፤' ከለአ ከማኢኸካ ከገንሣለኻ።"
43010001	ያሱስ ቤከል፥ "ኸገሻ ከመገሸርሥ ካኻ፥ ጸጋ ኤተ ከምበፃ መኩ ኪል ኽ ጃጃ ነግሰማ፥ ከምኩ ከንዶ ጀንዳ፥ አ ገልኳ ኤተ ማጎዠማኳ።
43010002	ኤተ መኩ ከንዶ ግሰማኸን፥ አ ኤተ መሸል ጃጃ።
43010003	ከምኮርከስ ኤተ መዜስ ኽ ካ፥ ከምገሲልስ ጃጃኳ ኤተ መሸላ፤ ከምኦዋ ጃጃ ደ በደካ ካለማ ከፄማ ከፄማ፥ ከምፖቆኳ።
43010004	ኤከምፖቆ ጃጃለማ ኮዎማ ነቸቻ፥ ከምቼስ እንዶዋ ከማም። ከምሁሉ ቾጎ ጃጃኳ ከፄ ቢገሰኪልስ አ።
43010005	ከፄ ቢፂጅኪልስ ጀንደ ጸጋ፥ ከምዱጉዋ ከምሁሉ ቾጎኼ።"
43010006	ቤገሸሥ ያሱስ መኮሣ አለአ ከማም፤ ኢያምባለሠንኼ እማምኸን ዳ ኤተ ቤገሸሥ አኼ።
43010007	ቤከተጽ ያሱስ ቤከል ከማም፥ "ኸገሻ ከመገሸርሥ ካኻ፤ አራ ግሰ ኽ ጃጃ።
43010008	ደ በሲኬቆ በዎኬ ካራ ኮዎማ ገልኳ ደ ማጎዠማኳ፤ ኢገሰኮቆንኼ ጃጃኸን ከማምኼ።
43010009	አራ ግሰማ፤ ኤተ ከምኩ ከንዶጎም ከምብዳ፥ ከምኩ ከምፐሥ፥ ከምዸባ መሸሎጓኳ።
43010010	ዳ ከምዎኬሥ ገልኳ፥ ከመሎኮማ ከመሽ ጺማ፥ ካሥ መቴሠማኳ፤ ዳ በርኮኬሥ አርኸን፥ ኤከምጩዋን መኢያ፥ ኤከምኢዋን ገሸልኳ።"
43010011	ያሱስኳ ቤከል፥ "አራ ገሸል ኤተ መሸላ፤ ገሸል ኤተ መሸላ ከምኻ ጺማ ከፄ ጃጃለማ።
43010012	መዣ ኤተ በበፀካ መዳ ጃጃ ካለማ፥ ኤተ ቢኮደከሥ ከለማና፥ ኤኤለኣኼ። ኤከምዌ ዬላዉዋ፥ ከምበፀሽ ጃጃ ከምዱጓ፥ ከምዞኳ ዬላዉዋ ጃጃ ከምዝልኽ ጃጀንዳኳ።
43010013	ከምዱጓ መዣ አ ከፄ ቢኮደከሥ ከለማና፥ ከምእሰካይልኼ ከጃጃኼ።
43010014	አራ ገሸል ኤተ መሸላ፤ በርገምካ ጃጃለም፥ በገምካ ጃጃለምኳ አራ፥
43010015	ኤያሥ ቢላገምካ ከባብኳ። ከምኸራ አርኳ ጺም ከፄ ጃጃለም።
43010016	በርጨካ ጃጃ ጃጀንዳኳ፥ ደ በበፀካ መኢያ ነኽ ነለአ፤ ከምዳ ካራ አመብቆቆ እማምኳ፤ ከምገሱዊልስ አራ፥ ከማዉዋሽ ጎ ሜታ፥ ከምዳ ኤተ ከምሸላ እማምኳ ኣሥ ሜተም።
43010017	በሄከሽ ባብ አራ፥ ከፄ ከምኸራ ጺም፥ ኤከምኮለሬ ከምርዾቆንኳ።
43010018	ከምኸራ ጺም ከማሄሸማለም፥ አኢካንኼ ሜተል ኤተ ከምቼሥ መኢያለም ነጸገምኼ፤ በርጨካ ገፋሌያ ከመኸ ጺም ከመኮሎቆማኳ፤ ኤተ በገሸኬሥ አባብ ካራኳ፥ ኣሥ አለአ።"
43010019	ከፄ እገሻ አለአ ቤምጹሻይል ዶጎ ዪሁዳ እኽላኳ።
43010020	ቢከል ነማምኳ ጸጋ በበኽ፥ "በጨካ ገንሠ ሙሳ ኒለማ፥ ባሜለካቆንዥገና፤ ካሤ በኸከካጦኪል ፄያ?"
43010021	ቢከል ጃጀንዳኳ፥ "ጸጋ ኤተ በጨካ ገንሠ ሙሳ ከምፈለሸኼ መገሸሥ ሾከ እገሻ አለኣኼ።" " ከምፈለሽ ገንሠ ሙሳ መኮርስ ኸ ፐሻኽ?"
43010022	ኖካ ና ቢሂንሥ ነዬሩሳሌም ዚፈ ፂን መዶቆ፤ መዪዥሥ መፀ ገዴራ አል ዶጎ ዪሁዳ፤ አንጅ ማኳ መደማ።
43010023	ቤኮለኽ ያሱስኳ ኒል መዪዥሥ መፀ ገዴራ ኒል በዝልኽ ሶሎሞን።
43010024	ቢያንዲቆ ዶጎ ዪሁዳኳ ያሱስ ቢከከል፥ "ካሥ አል ኦካብ ከመንቱጋኽ እለምላ? ኤባደካ መሲያ ዪዥሥ፥ እገሼሠና ካይላ!"
43010025	ያሱስኳ ቤኮሎቆ ከማም ቤከል፥ "በርገሸከሠንዥገን አር ካኻ፥ አኻኸን አኸገምኪልኼ፤ መደዳ ኤተ በርደካ አር ከፄያ ካል ባብ፥ ከምዳ ኸገሻ ካራ።
43010026	አኸገምኪልኼ አኽኳ፥ ከፄ በኸበፀካ መደኻ ከጃጃለም።
43010027	ጃጃለም በገሰኪልስ አራ፤ አራ በርገምካ እማም፥ እማምኳ ከምሁሉ ቾጎ አራ።
43010028	አራ ከምኸራ ከማም መኢያ አል ግዢ ግዥ፤ እማም ከምቴዉዋኼ ሜተልኼ፥ ከምሦኼ ጸጋ ሜተልኳ እማም ነኤለምኼ።
43010029	ኤተ በኸኬ እማም ካራ ባብ በንተርኮቆ ነኮዎማ፤ ሜተልኳ ከምፈለሸኼ መሦ እማም ነኤለ ባብኼ።
43010030	አይላ ከባብ ኣሥ ሜተል።"
43010031	እኽላኳ ቤፈሮቆ ዶጎ ዪሁዳ ግሻ ኤከምኣምብካ ከምሹኮቆ ያሱስ።
43010032	ያሱስኳ ቤኮሎቆ ከማም ቤከል፥ "በርደከንዥገን በበኽ ጋገሸል መደዳ ከፄያ ካል ባብ ኖጎኻ፤ ነመደዳ ነለአ ከአባ በኸካኣጎካ መኣምብኸካ አራ ከግሻ መሸኸኮቆኳ?"
43010033	ቢከኮሎቆ ዶጎ ዪሁዳኳ ቢከል፥ "ከፄ ገሸል መደዳሉ ከምኣምብልካኼ አም ከግሻኼ፥ ከፄ ባ ካ ረባ ከምኣምብልካ አም ከግሻ፤ ማከድ ጸጋ ባደከሥ ጸገኡ ከረባ።"
43010034	ያሱስኳ ቤከል ከማም፥ "'አራ በርከለካ ካኻ እምረባ' ኤተ በከለካ ነሎርገ ማቶቋለኻ ኢቆተካንኼያኽ?
43010035	አምብካቆኼ ዳ ኤተ በከለካ አመዪዥሥ ሎርጋኼ፤ ረባ ከጸጋ ደ በከኸካ እገሻለማ ኤበከለካ እምረባ፥
43010036	ከኤተ በዪዥኬሥ አረባ በትገኬ ከኤባ ካል እኔያኳ፥ ኤበከለካ አ 'አራ ዱ ረባ፥' ኤያበማ በኸከከለካን አኽ ካራ 'ረባ ባ ካ?'
43010037	ኤከምበፀራ መደራ መደዳ አል ባብ፥ መገመኺልኼ ካራኼ።
43010038	ኤከምደራ መደዳ አል ባብኸን፥ ኤከምበፀኻ መገመኺል ካራኳ፥ ገመኸኪል ከመደዳለም፤ ከለኣኳ ከምገመኸካ ከማምባለኸከሥ ኤበኢካ ባብ ከአራ፥ ኤበርኢካ አርኳ ከባብ።"
43010039	ቢያኣጎ ዶጎ ዪሁዳ እኽላኳ መራቆሽ አ፤ አኸን ቤትሽ ኤለማም።
43010040	ያሱስ ቤተጽ ቤዽ ከጋንደር ገቸ ዮርዳኖስ፥ ኖጎ ቤንጩጾቆ አዮሃንስ ነገሲቋ፥ ቤንዥጌ ነጓ።
43010041	ቤዾዌ ኤማንጀ ጸጋ ኮጎማ ቢከል፥ "ኤደንኼ ዮሃንስ ዳ አል ገተምዛ ሜተልኼ፤ ዳ ኤተ ቤገሸሥ ዮሃንስ ከፄ መዣ አለኣኸን፥ ኮዎማ ኸገሻ።"
43010042	ነጓ ኳ ቤገሚል ጸጋ በበኽ ከያሱስ።
43011001	ነቢታንያ፥ ነኤበ ማሪያም ዱዌበማ ከማርታ፥ ቤኢ መዣ ሜታ ኤተ ቤንሳሥ ቢኦ ፄማ ኣልኣዛር።
43011002	ማሪያም ኤተ ቤከደሥ ያሱስ ከዳኺያ፥ ቤከንሱጸኽ ቾጎማ ከቤቆማኳ፤ ኤተ ቤንሳሣ ኣልኣዛርኳ ዱዌበማ።
43011003	ቢከትጎጎ ኢደ ዳጎን ኤበማኳ ከያሱስ ቢከከል፥ "ኤትላ! በንሰካሥ ኤተ ባሄከሽ አም።"
43011004	ኖከ ቤገሶቆ ያሱስኳ አለአ ቤከል፥ "መንሰማ አለአ አል ኤተ ከምሸካ ኣልኣዛርኼ፤ ዳ በከደካ አለአ፥ ኤከማትገካሠን ገሂን ረባ፥ ኤከምሂንካሠን ዱ ረባኳ።"
43011005	ቤሄሽ ያሱስ ማርታ ዱዌበማ ማሪያም፥ ከኣልኣዛርኳ።
43011006	ኤቤገሶቆ ያሱስ በንሰካሥ ኣልኣዛርኸን፥ ቤፀዬቆ ኦኪል እምበንድ ናሥ ጎ ቤኢያ።
43011007	ነለአ ነቸቻ ቤከል ያሱስ ከደ መሁል ቾጎማ፥ "ዎኼ፥ ዾኳ እኽላኳ ከኤበ ዪሁዳ!"
43011008	ቤኮሎቆ ደ መሁል ቾጎማኳ ቢከከል፥ "ኤተ መትገሠማ! ኖካ ነዱፀን ነገሲቋ ቢያኣጎካ ዶጎ ዪሁዳ መኣምብካ አም ከግሻ መሹኮቆ፤ ኣኣጎካ አም እኽላኳ መኮላኣ ከጓኽ?"
43011009	ያሱስኳ ቤኮሎቆ ከማም ቤከል፥ "ኖካ ሜታ አንጅ አሤር ኖቆማ እምበንደኼያኽ? ጸጋ ኤተ በንዸካ ኖካ፥ ከፄ በገምከሥ መዪዦጎ ኤባ አል እኔያ፥ ከማትርካኼ ከዳ ሜተልኼ።
43011010	ኤከመንዻ ጸጋ ነመጎኳኸን፥ ከፄ በሜካ መዪዦጓ ኒለማ፥ ከማትርካ ከዳ።"
43011011	ኤቤገሸሥ ያሱስ አለአ ነቸቻ ቤተጽ ቤከል፥ "በዥገካ ጀንዶኳ ኣልኣዛር፥ አራኸን ከምዻ በነሮቆ።"
43011012	ቤከከል ደ መሁል ቾጎማኳ፥ "ኤተምላ! ኤበደምታከሽ አኸ መዥጋ ከምዳ፥ ከምብዳ።"
43011013	ኤተ ቤገሸሥ ያሱስ ከፄ መሸ ኣልኣዛር፤ እማምኸን ቢኦሥ ቤገሸሥ ከፄ ኸ መዥጋ።
43011014	ከለአ ነከምጻፆቆን ቤገሸሥ ያሱስ ከማም ቤከል፥ "በሸከንዥገን ኣልኣዛር።
43011015	ደገ ካ በርሜካ ነጓ፥ ኤከምፈለኸከሸን መገሚላ ካራ፤ እኽላኳ ዎኼ፥ ዾኳ ኮጎማ!"
43011016	ቶማስ ኤተ ቢከከል "ድድሞስ፥" ቤከል ከደ መሁል ቾጎማ ጃጀንዳ፥ "ዎኼ ዾኳ፥ ዻ ሾኳ ከኤተ መትገሥ ዳ!"
43011017	ኖከ ቤዳሽ ያሱስ ከጓ፥ ቤገም ኤቤሽ ኣልኣዛር፥ ካል ኦከ ቢከሃንዠኮቋ ኤበደካ ኦካ እንዝኽ።
43011018	ቤሃታቆ ቢታንያ ነዬሩሳሌም ኤኪሎሜትሪያ ኦካግ ኤያሥ ኤያኳ ኤመንዻ ጋፂሥ አንጅ።
43011019	ቢዾዌ በበኽ ዶጎ ዪሁዳ ኮጎ እምማርታ ከዱዌበማ ከማሪያም፥ ቢዪርጎ ከፄ መሸ ዱዌበማም ኣልኣዛር።
43011020	ኖከ ቤገሶቆ ማርታ መዌ ያሱስ፥ ቤከሁልል እኔያ፤ ማሪያምኸን ቤያሻኽ ነመፃ።
43011021	ቤከል ማርታኳ ከያሱስ፥ "ኤተም! ባምኢካ አም ነገአ፥ በምሸካንኼ አዱዌበምኼ።
43011022	በርገምካ እኽላኳ ኤከምኼ ረባ ካም ኣሥ ዳ ኤተ ከምሎቋኣከሥ አም።"
43011023	ቤከከል ያሱስኳ፥ "ዱዌበኡ ከምፈርሥ ነመሻ።"
43011024	ቤኮሎቆ ማርታኳ ቤከል፥ "በርገምካ ኤከምፈርሥ ኖከ መርሸማ፥ ኖከ ከምፈርሥ አደ በሸሸካኳ።"
43011025	ቤከል ያሱስኳ፥ "አራ ኤተ መፈሮቆ ጸጋ ነመሻ፥ መኢያኳ፤ ኤተ ከምገሚል ካራ ኤከምሻኳ፥ ከምኢያ።
43011026	መከኢ ከኸማ ኤተ ከምገሚል ካራ ኮዎማኳ፥ ከምሻኼ ሜተልኼ፤ ኣገሚለን አም አለአ?"
43011027	ቤኮሎቆ አኳ ቤከል፥ "ኣዬ ኤተም! በርገምኪለንዥገን አም መሲያ፥ ኤባደካ ዱ ረባ ኤተ በኢካ ከምዌ ከኤባ ካል እኔያ።"
43011028	ኤቤገሸሥ ማርታኳ አለአ ነቸቻ፥ ቤዽ ቤኦ ዱዌበማ ማሪያም ከጺማ ቤከከልኳ፥ "ኤተ መትገሠማ ነገአ በኢካ፥ በኦካ አምኳ።"
43011029	ማሪያምኳ ኤያሥ ቤገሶቆ አለአ፥ ቤፈርሥ ፈላ ቤዽ ኮጎ ያሱስ።
43011030	ቤፀቆ ያሱስ ናሥ ጎ ቤያገማሥ ከማርታ፥ ኤኩኼ ኪል ኤባኼ።
43011031	ዶጎ ዪሁዳ ደ ቢዾዌ ከመዪርቆ እማም፥ ቢኢ ከማሪያም ነመፃ፤ ኖከ ቢገመሥ ቤፐሥ ማሪያም ፈላ፥ ቢኦሥ በርካ ከመእሳ ከሸ ቆ እኔ ኣልኣዛር ቢሁላኳ።
43011032	ቤዌ ማሪያምኳ ጎ በኢካ አያሱስ፤ ኖከ ቤገመሥ አ፥ ቤፋት ቾጎ ቤከከልኳ፥ "ኤተም! ባምኢካ አም ነገአ፥ በምሸካንኼ ዱዌበምኼ።"
43011033	ኖከ ቤገመሥ ያሱስኳ መእሰ፤ ማሪያም ካል ዶጎ ዪሁዳ ደ ቢዎኬ ከአ፥ ቤሳንዝ ኒለማ ቤያሰሲያሥኳ፤
43011034	ቤከል፥ "ነጓብ በኸሃንዠኮቋ?" እማምኳ ቢኮሎቆ ቢከል፥ "ኤትላ! ዌ ገመሥ።"
43011035	ቤእስ ያሱስኳ።
43011036	ኖካ ና ቢከል ዶጎ ዪሁዳ፥ "ዪርኻሥ አኽ፥ ኤያላሥ በሄከሽ አ!"
43011037	ቢከል ጃጀንዳኳ፥ "ኤተ በኮርከስ ኸ ፐሻ፥ በምፈለሸኼያኽ መጦማ ኤበምበፀን ኣልኣዛርኳ መሻ?"
43011038	ያሱስ እኽላኳ ቤሳንዝ ኒለማ ቤዽ ከሸ ቆ እኔያ፤ ቆ እኔያኳ ሆ ታንተርሳ ኤተ ቢከሃንስ ከግሻ።
43011039	ቤከል ያሱስኳ፥ "ቼኸሠን ግሻ አ።" ቤኮሎቆ ማርታ ዱዌበ ኤተ በሸካኳ፥ ቤከል፥ "ኤተም! አደምኽከንዥገና፥ ካል ቢከሃንዠኮቋ ኖካ ነለአ ኦካ እንዝኽ።"
43011040	ቤከከል ያሱስኳ፥ "አርከለካንኼ አር ካም፥ ኤከምገማይላ ከምገማሥ ገሂን ረባኽ?"
43011041	ቢቼሥ እማምኳ ግሻ ነሰ ሆዋ፤ ቤዪርጎ ያሱስኳ ከጎዛ ቤከል፥ "ባብ! ከፄ ባገሰኮቆ ካራ፥ ከምኸራ መገ ላ ካም።
43011042	በርገምካ ኤባገሰኮቆ አም ካራ መዱጎክ፤ በርከገሸከሥ አለኣኳ፥ ኤከምገሚለን አጸጋ ደ በኢከቾጎ ነገአ፥ ኤባትገኬ አራ።"
43011043	ኤቤገሸሥ ያሱስ አለአ ነቸቻ ቤሉግ ከበቦቆ ሳ ቤከል፥ "ኣልኣዛር! ዌ ፔሥ ነገአ!"
43011044	ቤፔሥ ኤተ በሸካኳ። ቾጎማ ከኤለማ ኤያሥ ቢከገተከሥ ከተካ፥ እልኸማኳ ኤቢከገቶቆ ከዱ ኣ። ቤከል ያሱስኳ ከማም፥ "ጨገኸሠን ተካ፥ ዠኸስ ነዾኳ።"
43011045	ነደ ቢዌ ከመዪርቆ ማሪያም በበኽ ዶጎ ዪሁዳ፥ ኖከ ቢገመሥ ዳ ኤተ ቤድ ያሱስ፥ ቢከገሚል ካ።
43011046	ቢዽ ነማም ጃጀንዳኸን ኮጎ ደ ፋርስ፥ ቢከገሸሥ ዳ ኤተ ቤድ ያሱስ።
43011047	ነለአ እምጥስ መፀ ገዴራ አል ዶጎ ዪሁዳ እምበቦቆማ ከደ ፋርስኳ ቢያኦዌ ደ ተምባ ቢከልኳ፥ "ኣሤ ከምገሸላ መደማ ካኳ? መዣ አለአ በደካ በበኽ ጋገሸል መደዳ።
43011048	ኤከምበፆኮሽ አ ኤያሥ አለአ ከምገምኪል ጸጋ ኮዎማ፤ ከምዾዌ ለጋዪድ ዶጎ ሮማኳ፥ ከምቴዉሥ መዪዥሥ መፀ ገዴራሎኳ ከሾካሎኳኳ።"
43011049	ነማም ጸጋ ሜታ፥ ኤተ ቤድ ነግዣ ና ጥስ መፀ ገዴራ አል ዶጎ ዪሁዳ በቦቆማ፥ ቃያፋ፥ ቤከል ከማም፥ "አኸንገምኪልኼ ዳ ሜተልኼ።
43011050	ከምከር ሾኮኳ ኮዎማ፥ ኤከምሻ ጸጋ ሜተል ከሾካ ከለአ ኤበደካ ገሸለማ፥ አኸሳንዘከሠኼያኽ?"
43011051	ኤሬቆኼ አ እገሻ አለአ ኒልቆማኼ፤ ከፄ ቤድ ነግዣ ና በቦቆ ጥስ መፀ ገዴራ አል ዶጎ ዪሁዳ፥ ቤገሽ መዪርጓ ኤከምሻ ያሱስ ከሾከ ዪሁዳኳ።
43011052	ነከምደን መሻለማ ካሥ ሾከ ዪሁዳ፥ ኤያሥ ኤያ ከምሙንፆቆ ኢደ ረባ ደ በዛለካኳ።
43011053	ቢያጦሽ ካል ኦካ ና ደ ገፋሌ ዶጎ ዪሁዳ፥ ቢሪል ኤከምሹቆ ያሱስ።
43011054	ካል ኦካ ና ኤኮለኸንኼ ያሱስ ከማገማሣ ኖጎ ዶጎ ዪሁዳኼ፥ ቤበፀሽ ጓ ቤዽ ኪል ኤባ ኤተ ቢኦ ኤፍሬም፥ ኤተ ቤኢኽ ከሰ እጓ፤ ቤኢሽ ነጓኳ ከደ መሁል ቾጎማ።
43011055	ቤያርቻዬቆ ዚፈ ፋዝጋ አል ዶጎ ዪሁዳ፤ ነመሲቆ ዚፈ ፋዝጋ ቤፐሥ በበኽ ጸጋ ነጡል ኤባ ከዬሩሳሌም ከመዪዥሥ ጸገማም።
43011056	ኖከ ቢኢቾጎ እማም ኒል መዪዥሥ መፀ ገዴራ አል ዶጎ ዪሁዳ፥ ቢያኣጎ ማገመሣ ከያሱስ ቢከል ኣሥ እልኸማምኳ፥ "ኤያብ በኢካ ካኻ? ከምዌኼ ኪል ዚፈኽ?"
43011057	ቢጦ እምጥስ መፀ ገዴራ አል ዶጎ ዪሁዳ እምበቦቆማ ከደ ፋርስ ማገሸሣ፥ ኤከምፈሉከሸን መራቆሽ ያሱስ፥ ቢከል፥ "ነገሸሥ ጸጋ ኤተ በገምካ ኖጎ በኢካ አ።"
43012001	ከምሂንሥ ዚፈ ፋዝጋ አል ዶጎ ዪሁዳ ቤያፀዬኽ መዥጋ ማያ። ኖካ ናኳ ቤዽ ያሱስ ከቢታንያ ኮጎ ቤኢሽ ኣልኣዛር፥ ኤተ ቤፈሮቆ ነመሻ።
43012002	ቢከጦሥ እጋ ነጓኳ፤ ቤከድ ማርታ ዳ፥ ቤኢን ኣልኣዛርኸን ኖጎ ደ ቤኢሽ ከያሱስ ከመሰሳ።
43012003	ቤሮቆ ማሪያምኳ ዳኺ መደሣ ዱ ሸፓ ሜታ መዪዥኸማ ኤተ መዥግ በና፥ ኤተ ቢገሥ ነት ጃ ኤተ ቢኦካ "ናርዶስ"፤ ቤከደሥ ቾጎ ያሱስ፥ ቤከንሱጸኽ ከቤቆማኳ፤ ቤያዪል መኺሥ ዳኺያኳ መፃ።
43012004	ነደ መሁል ቾጎማ ሜታ ዪሁዳ አስቆርቱ፥ ኤተ ቤኢ ከማተገሮቆ ያሱስ ከመኸማ፥ ቤከል፥
43012005	"ካሤ ቢከበፀካ መኮዱኮ ዳኺያ አለአ ከኸ ለማና ግቸማ አሤር ኖቆማ ማቁስ (300) መኹዋ ከደ ዢጋ?"
43012006	ዳ ቤከከል ኤያ ከፄ ቤድ ገልኳ፥ ከመሌአይላ ከደ ዢጋኼ፤ ቤጹር ዘገደ ለማናለማም ቤሎኲላኳ።
43012007	ቤኮሎቆ ያሱስ ቤከል፥ "በፀኸሽ አ! በገ ካሥ ዳኺያ አለአ ካል ኦከ መሃንዦቋለም።
43012008	ደ ዢጋ መዱጎክ ቢኢካ ኖጎኻ፤ አራኸን አርኢካኼ መዱጎክ ኖጎኻኼ።"
43012009	ቢገሶቆ ነዶጎ ዪሁዳ አበበኽ ጸጋ መኢ ያሱስ ነጓ፤ ነከምደን ኣሥ ያሱስ፥ ቢዾ ከጓ ከመገመሥ ኣልኣዛር ኤተ ቤፈሮቆ ነመሻኳ።
43012010	ቢሪል እምጥስ መፀ ገዴራ አል ዶጎ ዪሁዳ እምበቦቆማኸን፥ ኤከምሻ ኣልኣዛርኳ።
43012011	ዳ ቢከሪል አለኣኳ፥ ከፄ ቤዾዌ ነዶጎ ዪሁዳ አበበኽ ጸጋ ከፄማ፥ ቢከገሚል ከያሱስ።
43012012	ነጀንደ ኸማቱቁማ ቢገሶቆ ኤማንጀ ጸጋ ደ ቢዌ ኪል ዚፈ፥ ኤከምዌ ያሱስ ከዬሩሳሌም።
43012013	ካ ቢሬቆ ፄ ባበ  ቢከሁልል እኔያ ከያሱስ፥ ቢሉግ ከበቦቆ ሳኳ ቢከል፥ "ሆሳእና፥ ኤተ ከምዌ ከፄ ረባ ማሄሸማ፥ ማሄሸማ ጥሳ አል እስራኤል።"
43012014	ቤዸቤ ያሱስ ዱ ናኑዋ ቤኢዬሸን ኖቆማ፤ አለኣኳ ኤያሥ በከለካ አመዪዥሥ ሎርጋ፥
43012015	"መጤያኣኼ፥ አም ኤዬባ አል ፂዮን፥ ዪር፥ ከምዌ ጥሳለኻ፥ ከምኢዬሽ ኖቆ ዱ ናኑዋ።"
43012016	ኢያምባለሠንኼ ደ መሁል ቾጎማ ነማጦሸማ ዳለኣኼ፤ ኖከ ቤያፈራቆ ያሱስ ከገሂንለማ ነቸቻ፥ ቢሳንዘሥ ኤበቆተካንዥገን አለአ ከፄማ ነመዪዥሥ ሎርጋ፥ ኤቢጦ አጸጋ አለአ ከአኳ።
43012017	ቢከደከንዥገን ኸገሻ ከያሱስ ጸጋ ደ ቤኢ ኖጎማ፥ ኖከ ቤኦ ኣልኣዛር ኒል ሆዋ ቤፈሮቆ ነመሻኳ።
43012018	ዳ ቤከሁልል ኤማንጀ ጸጋ እኔያ ካ፥ ከፄ ቢገሶቆ መደዳ አል ገተምዛ አለማ አለአ።
43012019	ቢከል ደ ፋርስኳ፥ "በኸገምከሥ ኤበኮበፀካ አኮ መፈለኮሽ መደዳ ሜተል። ጸጋ ኮዎማኸን በሁለከንዥገን አ!"
43012020	ነጸጋ ደ ቤዾ ከዬሩሳሌም ከመዴራ ኒል ዚፈ፥ ችዳ ሜተም ጸጋ አል ግሪክ።
43012021	ቢዌ እማም አለአ ኮጎ ፍልጶስ፥ ጸጋ አል ቤተሳይዳ ካል ገሊላ ቢከከል፥ "ኤትላ! ቢላኣጎካ መገመሥ ያሱስ።"
43012022	ቤዽ ፍልጶስ ቤገሸሥ ከኣንድራስ፤ ቢዽ እምኣንድራስ ከፍልጶስኳ፥ ቢገሸሥ ከያሱስ።
43012023	ቤኮሎቆ ያሱስኳ ቤከል ከማም፥ "በዎኬንዥገን አንጅ ኤተ ከምሮቆን አዱ በናደማ ከገሂን።
43012024	ኸገሻ ከመገሸርሥ ካኻ፥ ኤከምበፃ መፋታ ኸ ጋትጋ ኪል እኔያ መሻ፥ ከምዳ ኣሥ ኸማ ሜተል፤ ኤከምሻኸን ከምረቆ ኻ በበኽ።
43012025	ጸጋ ኤተ ከምኢያሥ ከመኢያለማ፥ ከምቼያሥ መኢያለማ አ ነጸገማ፤ ጸጋ ኤተ ከምበፃ መኢያሥ ከመኢያለማ ነኤባ ናል እኔያ ነለኣኸን፥ ከምጦሥ አ ከመኢያ ካል ግዢ ግዥ።
43012026	ኤተ ከማኣጓ መደማ ካራ፥ ነሁሌ ቾጎ አራ፤ ናሥ ጎ በርኢካ አር፥ ናሥ ጓ ከምኢያ ኤተ መደዳለምኳ፤ ከኤተ ከምዳ ዳ ካራ፥ ከምኸካ ባብኳ ገሂን።"
43012027	ያሱስኳ ቤከል፥ "እኽላ በራሰሲካቁንዘንዥገን እለም ከገሳንዞጓ፤ ኣሤ ከምከለራ? ከምከለራ፥ 'ባብ፥ ብዶቆ አራ ነአንጅ ነለኣኽ?' ዳ ኤተ በርኮኬሣኳ፥ ካሥ አንጅ ማኣንሠሣ ከለአ።
43012028	ባብ! ሂንሥ ፄኡ።" ኖካ ና ቤዌ ሳ ነጎዛ ቤከል፥ "በርሂንከሠንዥገና፥ ከምሂንርሥኳ።"
43012029	በበኽ ጸጋ ደ ቤኢቾጎ ነጓ፥ ደ ቤገሶቆ ሳኳ፥ ቢከል፥ "ሆመ ደማ፤" ቢከል ጃጀንዳኳ፥ "አሰ ገትገ ረባ በከገሸኬያ።"
43012030	ቤኮሎቆ ያሱስኸን ቤከል፥ "ከፄኻ በገሸኬ ሳ አለአ፥ እገሸኬንኼ ከፄምኼ።
43012031	እኽላ ኖከ ከምኸከሥ ረባ ከኤባ ካል እኔያ፤ ከምፖቆ እኽላ ገንሠ ሙሳ ኤተ በደካ ጥስ አል ኤበ እኔያ አለአ።
43012032	ኖከ ከማፈርዻቆ ነኔያ ከምቱዋ አራ ነጋገድ ጃኳ፥ ከምጅርዻ ጸጋ ኮዎማ ኮጎም።"
43012033	ዳ ቤከገሸሥ ያሱስ አለአ፥ ከምቆሸኽ ኤበኢካ ኤከምሸካ ካሤኳ።
43012034	ቢኮሎቆ ኤማንጀ ጸጋ ደ ቤኢ ነጓ፥ ቢከል፥ "ቢልገሰኮቆንዥገን ነሎርገ ሙሴ፥ ኤከምኢያ መሲያ ግዢ ግዥ፤ ኤያብ ባከከለካን አም፥ ከማፈራቆ ዱ በናደማ? ዱ በናደማ አለኣኳ ዎዴያ?"
43012035	ቤከከል ያሱስኳ፥ "ካሥ አል ኦከ ዱፀን በኢካ መዪዦጓ ኖጎኻ፤ ኤከምበፃን አመጓ መደሥ አኻ፥ እንዸኻ ማከኢ መዪዦጓ። ጸጋ ኤተ በንዸካ ኒል መጓ፥ አገምኪልኼ ኤበዸካ ከጓብኼ።
43012036	ካሥ አል በኢካ መዪዦጓ ኖጎኻ፥ ገመኸኪል ከመዪዦጓ፤ ኖካ ና ከምደኻ ከኢደ መዪዦጓ።" ቤገሸሥ ያሱስ አለአ፥ ቤፐሥ ኖጎማም ቤጸፆቆ ጸገማ።
43012037	መከደን ያሱስ በበኽ ዳ አል ገተምዛ ነኸማምኳ፥ ኢከገሚለንኼ አዶጎ ዪሁዳ ከያሱስኼ።
43012038	ዳ ቤከድ አለኣኳ፥ ኤከምትታቆን ኤተ ቤገሸሥ ኢሳያስ ኤተ መዪርጓ፤ ቤከል ኤለኣኳ፥ "ኤታ፥ ኦዴ በገምኪል ገትጋለምላ? ከዎዴ በካትገካሥ መዥግ ረባኳ?"
43012039	ኢፈለሸንኼ እማም መገሚለማኼ፥ ከፄ ቤተጽ ኢሳያስ ኤተ መዪርጓ ቤገሸሥ እገሸ ረባ ኖጎ ጀንዳ፤
43012040	"ኤከምበፁዋ መገሙሥ ከኸማም፥ መሩቆ ከእለማምኳ፥ ኤከምበፁዋ መኮሉዌ ኮጎም መብደሮቆ እማም፥ በፐሸኮቆንዥገን ረባ ኸማም፥ በዥገከሠንዥገን እለማምኳ።"
43012041	ቤከከል ኢሳያስ ኤለአ፥ ከፄ ቤገመሥ ገሂን ያሱስ፤ ኤተ ቤገሸሥ አ አለኣኳ፥ ከፄማ።
43012042	ነደንኳ፥ ነደ ገፋሌ ዶጎ ዪሁዳ ቢከገሚል ጎ በበኽ ከያሱስ፤ ከፄ ቢከጤ ከደ ፋርስ፥ ኤከምበፁዋ መፑቆን እማም ነገዴር ዶጎ ዪሁዳ፥ ከማገማሣ ኢደንኼ ኸገሻ ከያሱስኼ።
43012043	ዳ ቢከበፀካ እማም መጦ አለኣኳ፥ ከመሄሽ ገሂን ኤተ በኸካ አረባ፥ ከፄ ቢሄሽ ገሂን ኤተ በኸካ ጸጋ።
43012044	ያሱስ ቤፈሮቆ ሰማ ቤከል፥ "ጸጋ ኤተ ከምገሚል ካራ፥ ከምገሚል ከኤተ በትገኬ አራኳ፥ ከምገምኪልኼ ካሥ አራኼ።
43012045	ኤተ ከምገመሥ አራ፥ ከምገመሥ ኤተ በትገኬ አራኳ።
43012046	ኤተ ከምገሚል ካራ ኮዎማ፥ ኤከምበፃን መኢያ ኒል መጓ፥ በርደኬ ከመዪዦጓ በርዎኬንዥገን ከኤባ ካል እኔያ።
43012047	ጸጋ ኤተ ከምገሶቆ እገሻለም፥ ከምበፃን መጦሥ ነመደዳ፥ አራኼ ከምኸከሥ፤ ዳ በርኮኬሥ አር፥ ከመብዶቆ ኤባ አል እኔያ፥ ኤከምኸርከሠኼ።
43012048	ኤተ ከምሥ አራ ከምኮዎቆ መሮቆ እገሻለምኳ፥ በጨካ ኤተ ከምኸከሥ፤ ከምኸከሥ ኖከ መርሸማኳ ኣሥ እገሻ ኤተ በርከገሸከሣ።
43012049	ዳ ኤተ በርገሸከሣ፥ አርገሸከሠንኼ አል እልቆምኼ። ኤተ በትገኬ አራ አባብ፥ በኸኬ ካራ ዳ ኤተ ከመገሸርሥ ከምከለራኳ።
43012050	በርገምካ፥ እገሻለማ ኤተ በገሸኬሥ አ ካራ፥ ኤከምኻ መኢያ አል ግዢ ግዥ፤ ካ ዳ ኤተ በርገሸከሥ አርኳ፥ ኣሥ ኤተ በገሸኬሥ አባብ ካራ።"
43013001	ነገሲቆ ዚፈ ፋዝጋ፥ ቤገም ያሱስ ኤባርቸካዬቆ አንጅ ኤተ ከምፐሠን ነኤባ ናል እኔያ ነለአ ከምዻ ኮጎ በበማ። ከፄ በሄከሽ ደ በደካ ካለማ ነኤበ እኔያ ነለአ፥ ካሥ አል ኦከ መርሸማኳ በከትገከሥ ማሄሻለማ።
43013002	ቢሰስ እምያሱስ ከደ መሁል ቾጎማ እጋ፤ ቤጦሥ ሴጠና ነገሲቋ ገንሠ ዳ ኒል ዪሁዳ ዱ ሲሞን አስቆርቱ፥ ኤከማተገሮቆ ያሱስ ከምኻ።
43013003	ቤገም ያሱስ፥ ኤበከኸኬ አረባ በባ ገፋሌያ ካ ነዳ ነኮዎማ፥ ኤበዎኬ አ ኖጎ ረባ፥ ከምኮላ ኮጎ ረባኳ።
43013004	ካ ቤፈርሥ ኖቆ እጋ፥ ቤትሾቆ ኣለማ አል ቆማ፥ ቤሮቆ ማሽ ዱ ኣ ቤገት ነሸ እለማ።
43013005	ቤቶቆ ኣያ ነንሤ ኣይ ቾጓ፥ ቤካጦሽ መኤፍ ቾጎ ደ መሁል ቾጎማ፤ ቤከኼኤሥ ከማሽ ዱ ኣ፥ ኤተ ቤገተኽ ነሸ እለማኳ።
43013006	ኖከ ቤረበሥ ያሱስ ሲሞን ጴጥሮስ፥ ቤከከል አኳ፥ "ኤተም! አማኽ ከምኤፍ ቾጎ አራ?"
43013007	ቤኮሎቆ ያሱስኳ ቤከከል፥ "ከማምባላሠኼ እኽላ ዳ ኤተ በርኢካ አር ነመደማኼ፥ ነቸቻኸን ከማምባላሥ።"
43013008	ቤከከል ጴጥሮስኳ፥ "ከምኤፋ ቾጎኼ አራ ሜተልኼ፤" ቤኮሎቆ ያሱስ፥ "ኤከምበፀራ መኤፈራ ካም፥ ከምኢያኣኼ ከአራ ሜተልኼ።"
43013009	ቤከከል ሲሞን ጴጥሮስኳ፥ "ኤተም! ኤበደካ ኤያ፥ ነከምደን ኣሥ ቾጎም፥ ኤፍ ካራ ኤለም እልቆምኳ።"
43013010	ቤከከል ያሱስኳ፥ "ኤተ ቤኤፈከሠንዥገና ከፄ በደካ ኮዎ ጸገማ መዪዥሠማ፥ ከምኤፉዋ ኣሥ ቾጎማ፥ ከምደካኼ ማኮሊለማኼ፤ አኻ መዪዥሠማ፥ ኮዎኻኸን መዪዥሠማኼ።"
43013011	ከፄ ቤገም ያሱስ ኤተ ከማተገሮቆ አ ከምኻ ኤበደካ ዎዴ፥ ቤከከል፥ "ኮዎኻ መዪዥሠማኼ።"
43013012	ያሱስ ኤቤኤፍ ቾጎማም ነቸቻ፥ ቤኢሰሥ ኣለማ ቤኮል ኮጎ መኢሻለማ፥ ቤከል ከማምኳ፥ "አኻምባለከሥ አኽ ዳ በርደካ አር ካኻ?
43013013	በኸከለካ ካራ 'ኤተ መትገሠማ፥ ኤቶኳ፤' ኤያሥ በኸከለካ አኽ ኸገሻ፥ አራ አ።
43013014	መርከድ ከኤተ መትገሥ ዳ ከኤተኻኳ፥ ኤበርኤፈካ ቾጎ አኻ፥ ከምዳ ካኻኳ ኤከማኤፈኽ ቾጎ።
43013015	ኤያሥ በርደካ አር ካኻ፥ ኤከማንደኻን አኽኳ፥ በርደከንዥገን ካኻ ከመኮሣ።
43013016	ኸገሻ ከመገሸርሥ ካኻ፥ ከምሙቾቆኼ ዎደ ኤተማኼ፥ ከምሙቾቆኼ ኤተ ቢትገካኳ ኤተ መትገማኼ።
43013017	ኤከምገመኻ አለአ ከማንደኻን ኤያሥ ኤያ፥ አኻ ደ ማገይላ።
43013018	"አርገሸከሠኼ ዳለአ ከፄ ኮዎኻኼ፤ በርገምካ አር ደ በርሽለከሣ፤ ከምዳ አመትታቋ ኤተ በከለካ አመዪዥሥ ሎርጋ፥ 'ኣሥ ዡምፓለም ባገልበኪል ካራ።'
43013019	ነከምደን አለአ፥ ከምሲርሥ መገሸሠማ ካኻ ዳ ኤተ በኢካ ከመዳ። ኖከ ከምትታቆኳ፥ ገመኺል አኽ ኖካ ና ኤበርደካ አር ዎዴያኳ።
43013020	ኸገሻ ከመገሸርሥ ካኻ፥ ኤተ ከምሄሽ ኤተ በርትገካ አር፥ ከምሄሽ አራኳ፤ ኤተ ከምሄሽ አራኳ፥ ከምሄሽ ኤተ በትገኬ አራ።"
43013021	ኤቤገሸሥ ያሱስ አለአ ነቸቻ፥ ቤሳንዝ ኒለማኳ በቦቆ ቤድ ኸገሻ ቤከል፥ "ኸገሻ ከመገሸርሥ ካኻ፤ ናኻ ሜተል ከማተገሮቆ አራ ከምኻ።"
43013022	ከፄ ቢያኤሚል ደ መሁል ቾጎማ ከዎዴ ኤበገሸካ፥ ቢያዪር እልኻ።
43013023	ቤኢሽ ኪል ሶቆማ ነደ መሁል ቾጎማ ሜታ ኤተ ቤሄሽ አያሱስ።
43013024	ከለአ ቤከቀልኽ ሲሞን ጴጥሮስ ከኤተ መሁል ቾጎማ ካ፥ ኤከምሎቆሠን ኤበገሸካ ያሱስ ከፄ ዎዴ።
43013025	ቤጦ ጺ አኳ ኮጎ ያሱስ ቤሎቆሥ ቤከል፥ "ኤተም፥ ዎዴ አ?"
43013026	ቤከል ያሱስኳ፥ "ጸጋ ኤተ በርከደኮቆ እጋ ከኮ ኩሳ ሜተም በርከኸካ፥ አ።" ነለአ ቤከዶቆ እጋ ከኮ፥ ቤከኽ ኩሳ ሜተም ከዪሁዳ ዱ ሲሞን አስቆርቱኳ።
43013027	ኤያሥ ቤሮቆ ዪሁዳኳ እጋ አ ከሰማ፥ ቤኩ አሴጠና ኪለማ። ቤከከል ያሱስኳ፥ "ዳ ኤተ ባረካ ከምዳኣ፥ ዳ ፈላ።"
43013028	ነደ ቤኢሽ ከመስ እጋኳ፥ ኤኢንኼ ሜተል ኤተ ቤያምባለሥ ካሤ ኤበከከለካ አያሱስ ኤያ።
43013029	ከፄ ቤጹር ዪሁዳ ዠገደ ለማናለማም፥ ቢኦሥ ነደ መሁል ቾጎማ ችዳ ሜተም ኤበከከለካ ያሱስ፥ "ዻ ኮዴ ዳ ኤተ ከምዳ ካኳ ከዚፈ፥" ፌት በከገሸከሥ ኤከምኸካ ዳ ከደ ዢጋ።
43013030	ቤሮቆ ዪሁዳኳ እጋ ኩሳ ሜታ አ ቤፐሥ ነጓ፤ አንጅ ማኳ መጎኳ።
43013031	ኤቤፐሥ አዪሁዳ ነቸቻ ቤከል ያሱስ፥ "በሂንካሠንዥገን እኽላ ዱ በናደማ፤ በሂንካሠንዥገን ረባኳ ከአ።
43013032	[ኤበሂንካሥ ረባ ከአ]፥ ከምሂንሥ ረባኳ ዱ በናደማ፥ ከምሂንሥ ፈላኳ።
43013033	ኢዳለም! ካለን ከምፀ ራቆኼ ኖጎኻ ኦኪል በበኽ፥ ከማኣጎኻ አኽኳ አራ፤ 'ከምፈለኸሸኼ መዌያ ኮጎ ከምዸራ አርኼ' ኤተ በርከለካ ከዶጎ ዪሁዳ፥ እኽላኳ ኤያሥ ኤያ ከምከለራ ካኻኳ።
43013034	ከምኸራ ማቶቋ አል ኽኻ ካኻ፥ አሄኸሽ! ኤያሥ በርሄከሽ አር አኻ፥ በርገሸከሥ ካኻ ኤከማሄኸሸን አኽኳ።
43013035	ዳ ኤተ ከምገምካ አጸጋ ኮዎማ፥ ኤበኸደካ ከደ መሁል ቾጎምኳ፥ ከማሄሻለኻ።"
43013036	ነለአ ነቸቻ ቤሎቆሥ ሲሞን ጴጥሮስ ያሱስ ቤከል፥ "ኤተም ከጓብ ባረካ ከምዻኣ?" ቤኮሎቆ ያሱስኳ ቤከል፥ "ኮጎ ከምዸራ አር እኽላ፥ ከምፈላኣሸኼ መሁል ቾጎ አራኼ። ነቸቻኸን ከምሁሌ ቾጎ አራ።"
43013037	ቤከከል ጴጥሮስኳ፥ "ኤተም፥ ከፄ ኣሤ ከማሃለርከሽ እኽላ መሁል ቾጎ አማ? አራ ከፄኡ በርገ ከሠንዥገን ከመኸ ጺም።"
43013038	ቤከኮሎቆ ያሱስኳ ቤከል፥ "ከገሻ ከመኸ አም ጺኡ ከፄማኽ? ኸገሻ ከምከለራ ካም፥ ነከምእስ ጺን አመታ፥ ከምሽጣኣ አራ ኦኪል ኦካግ።"
43014001	ያሱስ ቤከል ከደ መሁል ቾጎማ፥ "ማሰሲኻይልኼ፥ ገመኺል ከረባ ገመኺል ካራኳ!
43014002	ኒል መፀ ባብ በኢካን ኤማንጀ ጎ መኢሻ፤ ኤበምበፀካ መዳ ኤለአ፥ በርምከለካኼ፥ ከምዸራ ዻ እገሬሥ ጎ መኢሻ ካኻ።
43014003	ኖከ ከምዸራ ከመገሬሥ ጎ መኢሻ ካኻ ነቸቻ፥ ኤከምኢኻን አኽኳ ኖጎ ከምኢራ አር፥ ከምኮለሬ ከምርዾቆ አኻ ኮጎም።
43014004	ኮጎ ከምዸራ አር፥ ከምገመኻ እንዶዋ ኤተ ከምሮቆ ከጓኳ።"
43014005	ቤከል ቶማስኳ፥ "ኤታ! ኢልገምካኼ ከጓብ ኤከምዻኣ፤ ካ ካሥ ከማገሚልኪለን አይል እንዶማ?"
43014006	ቤከኮሎቆ ያሱስኳ ቤከል ኤለአ፥ "እንዶዋ፥ ኸገሻ መኢያኳ ኣሥ አራ፤ ኤከምበፃ መዳ ከንዶጎም፥ አኢካንኼ ኤተ ከምዌ ኮጎ ባብ ሜታ ኤለኣኼ።"
43014007	ቤከል፥ "በኸመገምካ አራ፥ በኸመገም ባብኳ፤ እኽላ በኸገምካ አ፥ በኸገምከሠናኳ።"
43014008	ቤከከል ፍልጶስኳ፥ "ኤታ! ትጌሥ በባ ካይላ! ኣሥ አ ከምትታ ካይላ።"
43014009	ያሱስኳ ቤከል ቤከኮሎቆ፥ "አም ፍልጶስ! በኮከኢን መዱጎክ ኖጎ ሜታኳ፥ ኣገምካንኼ አራኽ? ኤተ በገምከሥ አራ፥ በገምከሠንዥገን ባብኳ። ካሤ ባከከለካን አም 'ትጌሥ በባ ካይላ?'
43014010	አራ ከባብ፥ ኤበኢካ ባብኳ ከአራ፥ ኣገምኪልኼያኽ? ባብ ኤተ በኢካ ከአራ በደካ መደዳለማ፤ አርርኬቆንኼ ኒልቆም ዳ ኤተ በርገሸከሥ ካኻኼ።
43014011	አራ ከባብ፥ ኤበኢካ ባብኳ ከአራ፥ ገመኺል አራ! ኤበኸበፀካ መገመኺለን ከገሻለምኳ፥ ገመኺል ከፄ ጋገሸል መደዳለም።
43014012	ኸገሻ ከምከለራ ካኻ፤ ጸጋ ኤተ ከምገሚል ካራ፥ ከምዳ ገሸል ዳ ኤተ ከምደራ ኮዎማኳ፤ ከፄ ከምዸራ ኮጎ ባብኳ፥ ከምጦዋ ኤተ ከመንተሮቆ ነለአ።
43014013	ኤከምዸባ ባብ ገሂን ከንዶጎ ዱማ፥ ከምትተሮቆ ካሥ ዳ ኤተ ከምዴረኸካ አኽ ከፄም።
43014014	ኤከምሎቆኻ ዳ ሜታ ከፄምኳ፥ ከምትተሮቆ አርኳ።"
43014015	ቤከተጽ ያሱስ ቤከል፥ "ኤከምሄኸሽ አራ፥ ከምዜኸኽ ማቶቋለምኳ።
43014016	አራ ከምዴርዻ ባብ፥ ከምኼ አኳ ካኻ ጀንዳ ኤተ ከምኢያ ኖጎኻ ካል ግዢ ግዥ፥ ኤተ ከመንዥገሥ አኻኳ።
43014017	አ ገፉጨ ኸገሻ፤ ከፄ በኤምከሥ ኤባ አል እኔያ አ በኤምካኳ፥ ከምፈለሸኼ መሮቆ አኼ፤ አኻኸን በኸገምካ አ፥ ከፄ ከምፀቆ ኖጎኻ ከምኢያ ኒልኻኳ።
43014018	አራ ከምበፀርሸኼ አኻ ካሥ ከጺኻኼ፥ ከምኮለሬ ከምዎሬ ኮጎኻ።
43014019	ኖካ ዱፀን ነቸቻ ከምገመሠኼ ጸጋ አል ኤበ እኔያ አራኼ፤ አኻኸን ከምገመኸሥ አራ፥ ከፄ ከምኢራ ከምኢኻ አኽኳ።
43014020	ኖካ ና ከምገመኻ ኤበርኢካ አር ከባብ፥ አኻ ከአራ፥ ኤበርኢካ አር ከአኻኳ።
43014021	ኤተ ከምሮቆ ማቶቋለም ከምዜኽኳ፥ ከምሄሽ አራ፤ ኤተ ከምሄሽ አራኸን፥ ከምሄሽ አባብኳ፤ ከምሄርሽ አርኳ አ፥ ከምትገርከሥ ጸገምኳ።"
43014022	በላ መዳን ዪሁዳ አስቆርቱ፥ ቤከል ዪሁዳ ጀንዳ፥ "ኤተም! ካሥ ባካኣጎካ አም መትጋሥ ጸገኡ ካሥ አይላ፥ ናከምትገሠን ከኤባ ካል እኔያኳ?"
43014023	ያሱስ ቤኮሎቆ ቤከል፥ "ኤተ ከምሄሽ አራ ከምዜኽ እገሻለም፤ ባብኳ ከምሄሽ አ፥ ከምዎዪሌ አይልኳ ኮጎማ ከምኢላ ከአ።
43014024	ኤተ በበፀካ መሄሽ አራኸን፥ ከምዜኸኼ እገሻለም፤ እገሻ ኤተ በኸገሰኮቆ አኽ፥ አል ኤተ በትገኬ አራ አል ባብ፥ አለምኼ።"
43014025	ቤከተጽ አያሱስ ቤከል፥ "መርኢ ኖጎኻ፥ በርገሸከሠንዥገን አለአ ኮዎማ ካኻ።
43014026	ኤተ ከመንዥገሥ አኻ፥ መዪዥሥ ገፉጫ፥ ኤተ ከምትጌ አባብ ከፄያ ካለምኸን፥ ከምትገሥ ዳ ኮዎማ ካኻ፥ ከምጦዋ ኤከምሳንዘኸሥ ዳ ኤተ በርገሸከሥ ካኻ ኮዎማኳ።
43014027	ከምበፀርሽ መገማ ኖጎኻ፥ ከምኸራ መገማለምኳ ካኻ። ከምኸራኼ ካኻ ኤበኸካ ኤባ አል እኔያኼ፤ መንደኻ ቁንዘኼ፥ ማሰሲኻይልኼኳ!
43014028	በኸገሰኮቆንዥገን ኤተ በርከለካ ካኻ፥ 'አራ ከምዸራ፥ ከምኮለሬ ከምዎሬ ኮጎኻ፤' በምኢካ በኸመሄከሽ አራ፥ በኸማገይል ኤከምዸራ ኮጎ ባብ፤ ከፄ ባብ በንተርኮቆ አራ።
43014029	ኤከምገመኺለን ኖከ ከምዳ፥ ነከምደን አ በርሲኮቆ አለኣኳ በርገሸከሠንዥገን ካኻ።
43014030	ከፄ በኢካ ጥሳ አል ኤበ እኔያ አለአ ነመዌያ፥ ከምተጸራኼ ነለአ ከመገሸርሠኼ በበኽ ዳ ካኻኼ፤ ነደንኳ አጨካኼ መዥጋ ነጸገምኼ።
43014031	ናገሚል ኤባ አል እኔያ ኤበርሄከሽ ባብ፥ ኤከምደራ ዳ ኤተ በገሸከሥ ካራኳ።" ቤከል፥ "ፈርኸሥ፥ ፐኮሥ ነገአ።"
43015001	ቤከተጽ ያሱስ ቤከል፥ "አራ ኸገሸ ጅ ባጉዋ፤ ኤተ በኮከሽ ጅ ባጉዋ በዜከኻኳ፥ አባብ።
43015002	ቌላ ኤተ በኢካ ነጸገም ኤተ በበፀካ መጫ ኸማ ኮዎማ፥ ከምራ ከምኣምብሽ፤ ቌላ ኤተ በረካ ኮዎማኳ፥ ከመንተሮቆ ኤከምጫን አ ኸማ ከመንሮቆ ከመገሥኳ።
43015003	በኸከዪዥካሠንዥገን አኻ ከገሻ ከኤተ በርገሸከሥ ካኻ ገፀኳ።
43015004	ኢኸካ ከአራ፥ ከምኢርካ አርኳ ከአኻ፤ ኤከምበፃ ቌለማ መኢሽ ነጅ ባጉዋ፥ ከምፈለሸኼ ኪልቆማ መረኼ፤ ኤከምበፀኻ አኽኳ መኢኸካ ከአራ፥ ከምፈለኸሸኼ መጨኻ ኸኻኼ።
43015005	አራ ጅ ባጉዋ፥ አኻኳ ቌለማ፤ ኤተ ከምኢያ ከአራ፥ ከምኢርካ አርኳ ከአ፥ አ ኤተ ከምረ በበኽ ኻ፤ ኤከምበፀኻ መኢኻ ከአራ፥ ከምፈለኸሸኼ መደዳ ሜተልኼ።
43015006	ጸጋ ኤተ ከምበፃ መኢያ ከአራ፥ ከማኣምቧሽ ከምኼኣ ኤያሥ ቌለ ጃ፤ ከምሙንፁቆ ቌለ ጃ አ ከምኣምብሽ ኪል ማንጃ፥ ከምጥጣቆኳ።
43015007	ኤከምኢኸካ ከአራ፥ ከምኢኸኪል ከገሻለምኳ፥ ከምሎቆኻ ኣሥ ዳ ኤተ በኻኣጎካ፥ ከምዸበኻኳ።
43015008	ኤከምረኻ ኻ በበኽ፥ ኤከምደኻ ደ መሁል ቾጎምኳ፥ ከለአ ከምሂንካሥ ባብ።
43015009	"ኤያሥ በሄከሽ አባብ አራ፥ በርሄከሽ አርኳ አኻ፤ ኣራቆኸካሥ ከማሄሻለም፥ ኢኸካ!
43015010	ኤያሥ በርዜከኽ አር ማቶቋ አል ባብ፥ በርከኢካ አር ከማሄሻለማ፥ ኤከምዜኸኽ አኽኳ ማቶቋለም፥ ከማራቆኸከሥ ከማሄሻለም ከምኢኸካ።
43015011	በርገሸከሥ አለአ ካኻ፥ ኤከምኢያን ማገ ላለም ከአኻ፥ ኤከምዳን ማገ ላ አለኻኳ መዪጮቆማ።
43015012	"ማገሸሣለም አለአ፤ ኤያሥ በርሄከሽ አር አኻ፥ ኣሄኸሽ አኽኳ!
43015013	ጸጋ ሜታ ነመኸ ጺማ ከጀንደማ፥ አኢካንኼ ማሄሻ ኤተ በሙቸኮቆ አለኣኼ።
43015014	ኤከምደኻ ዳ ኤተ በርገሸከሣ፥ አኻ ጀንደም።
43015015	ነለአ ከገት ከምከለራኼ ካኻ ዋደኼ፤ አገምካኼ ዎደ ዳ ኤተ በደካ ኤተማኼ፤ በርከለከንዥገን አርኸን ካኻ ጀንደም፥ ከፄ በርገሸከሥ ካኻ ዳ ኤተ በርገሰኮቆ ኖጎ ባብ ኮዎማ።
43015016	አኸሽለከሠንኼ አኽ አራኼ፤ አራ በርሽለከሥ አኻ ኤከምዻ ጨኻን ኻ፥ ኤከምኢያን ኸኻኳ፤ ካ ዳ ኤተ ከምሎቆኸሥ ከፄም፥ ከምኻ ባብ ካኻ።
43015017	ዳ ኤተ በርትገከሥ ካኻ፥ አለአ፡ አሄኸሽኳ!"
43015018	ያሱስኳ ቤከል፥ "ኤከማቸከካኽ ኤባ አል እኔያ ከአኻ፥ ገመኻ ነመሲቆማ ኤበካቸከካኽ ከአራ።
43015019	በኸመድ ካል ኤበ እኔያ፥ በምሄሽ ኤባ አል እኔያ አኻ ኤያለማ! ከፄ በኸበፀካ መደኻ ካል ኤበ እኔያ፥ ከፄ በርሽለከሥ አርኳ አኻ ነኤባ ናል እኔያኳ፥ ከማቸከካኽ ጸጋ አል ኤበ እኔያ ከአኻ።
43015020	ሳንዘኸሥ ኤተ በርገሸከሥ ካኻ፥ 'አንተርኮቆኼ ዎደ ኤተማኼ፤' ኤቢያሙቸኮቆ አራ ከማሙቹቆ አኻኳ፥ ኤቢዜከኽ እገሻለም ከምዜዉኽ እገሻለኻኳ።
43015021	ከፄ ቢኤምካ ኤተ በትገኬ አራ፥ ከፄ በኸደካ አኽ አለምኳ፥ ከምዱዋ አለአ ኮዎማ ነጸገኻ።
43015022	በርምበፀካ መዎሬ መገሸርሥ ከማም፥ በምደካኼ ከገንሣ ከማምኼ፤ እኽላኸን ኢጨካኼ ዳ ኤተ ከመንሸ ኪል ከፄ ገንሣለማምኼ።
43015023	ጸጋ ኤተ ከማቸከካኽ ከአራ፥ ከማቸከካኽ ከባብኳ።
43015024	በርምበፀካ መደራ ኖጎማም ገሸል መደዳ፥ ኤተ በበፀካ አጸጋ ሜታ መዳን፥ በምደኼ ከማም ከገንሣኼ። እኽላኸን ሚከገመሥ ገሸል ዳለአ ኮዎማ፥ ቢካቸከካኽ ከአራ ከባብኳ።
43015025	ነደንኳ፥ በደካ አለአ ኤከምትታቆን ኤተ ቢቆተካ ነሎርገ ማቶቋለማም፥ 'መገ  ኤላ ቢካቸከካኽ ከአራ።'
43015026	"ከምትገሬ ካኻ ኖጎ ባብ መዪዥሥ ገፉጫ፥ ኤተ ከመንዥገሥ አኻ። ኖከ ከምዌ ገፉጨ ኸገሻ ኤተ ከምፔሥ ኖጎ ባብ አኸን፥ ከምዳ ኸገሻ ካራ።
43015027	ከፄ በኻጦከሽ አኽኳ ነማጦሸማ በኽኢካ ከአራ፥ ከምዳ ካኻ ኤከምደኻ ኸገሻ ካራ።"
43016001	ያሱስ ቤከተጽ ቤከል፥ "በርከገሸከሥ ዳለአ ኮዎማ ካኻ፥ ኤከምበፀኻ መሌኤኻን ነመገሚላለኻ።
43016002	ከምፑቆ አኻ ነገዴራ አል ዶጎ ዪሁዳ። ነለኣኳ፥ ከምዌ አንጅ ማ ኖከ ከምኢካ ከጸጋ ኤተ ከምሾቆ አኻ ኮዎማ ኤዳ ቤከድ ገሸል ዳ ከረባ።
43016003	ዳ ኤተ ከምዱካ አለኣኳ፥ ከፄ ቢኤምካ ባብ አራኳ።
43016004	ኤከምዌ አንጅ አለአ በርገሸከሠንዥገን አለአ ከኻ፥ ኤከምሳንዘኸሠን እገሻለም አለአ። ከፄ በርኢኬ ከአኻ፥ ካል ማጦሸማ አርገሸከሠንኼ አለአ ካኻኼ።"
43016005	ያሱስ ቤከል፥ "ከምዸራ እኽላ ኮጎ ኤተ በትገኬ አራ፤ አኢካንኼ ናኻ ሜተል ኤተ ከምከላ 'ከጓብ ከምዻኣ?' ከምሎቆሥ አራ።
43016006	ከፄ በርከገሸከሥ አለአ ካኻኳ፥ በሳንዘካ እልኻ።
43016007	ከመገሸርሥ ኸማ ካኻ፥ ከምገሸላ አመዻለም ካኻ፤ ኤከምበፀራ መዸራ፥ ከምዌኼ ኤተ ከመንዥገሥ አኻ ኮጎኻኼ፤ ኤከምዸራኸን፥ ከምትገሬ አ ካኻ።
43016008	ኖከ ከምዌ አኳ ከምትገከሥ ከጸጋ አል ኤበ እኔያ ኤበበፀካ ማኸሥ አዳ ኤተ ቢሳንዘከሥ እማም ከፄ ገንሣ፥ ከፄ ዳ ኤተ በኦከሽ ረባ፥ ከመኸሣኳ።
43016009	ኣኸከሠኼ አዳ ኤተ ቢሳንዘከሥ እማም ከፄ ገንሣለማም፥ ዳ ቢከበፀካ መገሙዊል ካራ።
43016010	ኣኸከሠኼ አዳ ኤተ ቢሳንዘከሥ እማም ከፄ ዳ ኤተ በኦከሽ ረባ፥ ዳ ከምዸርከሥ አር ኮጎ ባብ፥ ከምገመኸሠኼ አኽኳ አራ።
43016011	ኣኸከሠኼ አዳ ኤተ ቢሳንዘከሥ እማም ከፄ መኸሣኳ፥ ከፄ ቤከኻሠንዥገን ከገንሠ ሙሳ ኤተ ቤኢ ጥስ አል ኤበ እኔያ አለአ።
43016012	"በርጨካ በበኽ ዳ ኤተ ከመገሸርሥ ካኻ፤ እኽላኸን ከምሂን ካኻ።
43016013	ኖከ ከምዌ አኸገሸ ገፉጫ፥ ከምሮቆ አኻ ኮጎ ኸገሻ ኮዎማ፤ አ ከመገሸሥ ዳ ኤተ በገሰኮቋ፥ ከመገሸሠኼ አል እልቆማኼ፤ ከማቲስ ካኻ ዳ ኤተ በኢካ ከመዌያኳ።
43016014	ከምሂንሥ አ አራ፥ ከፄ ከምሮቆ ነገሻለም ከማቲስ ካኻ።
43016015	ኤተ በደካ አል ባብ ኮዎማ አለም፤ ከለአ በርከከለካ፥ 'ከምሮቆ ነገሻለም ከማቲስ ካኻ።"'
43016016	ያሱስ ቤከል፥ "ነኦኪል ዱፀን ነቸቻ ከምኤምኸሥ አራ፤ እኽላኳ ነኦኪል ዱፀን ነቸቻ ከምኮለኻ ከምገመኸሥ አራ።"
43016017	ቢከል ነደ መሁል ቾጎማኳ አችዳ ሜታ፥ "'ነኦኪል ዱፀን ነቸቻ ከምኤምኸሥ አራ፥ እኽላኳ ነኦኪል ዱፀን ነቸቻ ከምገመኸሥ አራኳ፥' መከላለማ አለአ ኣሤያ? ኤያሥ ኤያ መከላለማ 'ከምዸራ ኮጎ ባብኳ' ኣሤያ?"
43016018	ቢከተጽኳ ቢከል፥ "መከላለማኳ 'ኦኪል ዱፀን' ኣሤያ? አኮገምካኼ ዳ ኤተ በገሸከሥ አኳ።"
43016019	ያሱስ ቤገም፥ ኤቢያኣጎካ መሎቆሥ አ ቤከል ከማምኳ፥ "ዳ ኤተ በርከለካ ካኻ፥ 'ነኦኪል ዱፀን ነቸቻ ከምኤምኸሥ አራ፥ እኽላኳ ነኦኪል ዱፀን ነቸቻ ከምገመኸሥ አራኳ፥' ኤበደካ መከላለም ኣሤ፥ አኽኢካ ነማሎቆሣ አኽ?
43016020	ኸገሻ ከመገሸርሥ ካኻ፥ ከምእሰኻ አኽ ከምዎዌኻኳ፥ ኤበ እኔያኸን ከማገይል፤ ከምሳንዘኻኳ፥ ከማንዣይል ገሳንዛለኻኸን ከማገ ጓ።
43016021	ጋፋ ኤበቀካ ዱዋ፥ በሳንዘኮጎ ከፄ ባርቸካዬቆ አንጅ መፖቋለማ፤ ኤበፖቆካ ነቸቻኸን፥ ባገ ካይል ከፄ በፖቆካ ዱዋ ነኤባ ናል እኔያ፥ አሳንዘከሠኼ ኦከ መቀ ዱዋኼ።
43016022	ኤያሥ ኤያ በኸሳንዘካ አኻኳ እኽላ፤ አራኸን ከምኮለሬ ከምገመርሥ አኻ፤ ከማገ ኻይል ኖካ ና ፥ ከምቼሠኼ ጸጋ ሜተል ማገ ላለኻኳ ኖጎኻኼ።
43016023	ኖካ ና  ከምሎቆኸከሠኼ አራ ሜታ ኤለኣኼ፤ ኸገሻ ከመገሸርሥ ካኻ፥ ኣሥ ዳ ከምሎቆኸሥ ኖጎ ባብ፥ ከምኻ ከፄያ ካለም ካኻ።
43016024	ከደኽላ አኸሎቆከሠንኼ ዳ ሜተል ከፄያ ካለምኼ፤ ኤከምዳን ማገ ላለኻ መዪጮቆማ፥ ሎቆኸሥ ከምርኾቆኳ!"
43016025	ያሱስኳ ቤከል፥ "በርገሸከሠንዥገን አለአ ኮዎማ ካኻ ከመኮሣ፤ ከምዌ ኦካ ኤተ ከምበፀራን መገሸርሥ ካኻ ከመኮሣ፤ ኖካ ና ከምዪዥርሥ መደ ባብ ከመገሸርሥ ካኻ።
43016026	ኖካ ና ከምሎቆኸሥ ከፄያ ካለም፤ ከምከለራኼ አርኳ፥ 'ከምሎቆርሥ ባብ ካኻ።'
43016027	ከፄ በኸሄከሽ አራ፥ በኸገምኪል መዌያለም ኖጎ ረባኳ፥ በሄከሽ ባብ ኪልቆማ አኻ።
43016028	በርፐኬሥ ኖጎ ባብ በርዎኬ ከኤባ ካል እኔያ፤ ከምበፀርሽ እኽላኳ ኤባ አል እኔያ ከምዸራ ኮጎ ባብኳ።"
43016029	ቢከል ደ መሁል ቾጎማኳ፥ "ባዪዥከሥ እኽላ ባገሸከሣ፥ ኣገሸከሠንኼ ከመኮሣኼ።
43016030	ቢልገምካ እኽላ ኤባገምካ አም ኮዎማ፤ ኒከምሎቆሠን አምኳ፥ ባገምካ ዳ ኤተ በርካ ጸጋ ከምሎቆከሥ አም፤ ከለአ ቢልገምኪል ኤባዎኬ አም ኖጎ ረባ።"
43016031	ቤኮሎቆ ያሱስኳ ከማም ቤከል፥ "አኸገምኪል እኽላኳኽ?
43016032	ከምዌ አንጅ ኤተ ከምበፀኸሸን አራ ከጺም ከምዝልኻ ከመፃለኻ፥ በዎኬንዥገን ካሥ እኽላኳ፤ አራኸን ከጺምኼ፥ አባብ በኢካ ከአራ።
43016033	በርገሸከሠንዥገን አለአ ካኻ፥ ኤከምኢኻ ከአራ ኤከምጨኻን መገማኳ። ነኤባ አል እኔያ በኸጨካ ማኣንሠሣ፤ ካ ዥገኻ፥ በርሙቸኮቆንዥገን አር ኤባ አል እኔያ።"
43017001	ኤቤገሸሥ ያሱስ አለአ ነቸቻ፥ ቤዪርጎ ከጎዛ ቤዴር ቤከል፥ "ባብ፥ ባርቸካዬቆንዥገን አንጅ ማ፤ ኤከምሂንሠን ዱኡ አም፥ ትገሥ አምኳ ገሂን አል ዱኡ።
43017002	ኤያሥ ባከኸካ አም ገፋሌያ ነጸጋ ነኮዎማ፥ ነከኽ አኳ መኢያ አል ግዢ ግዥ ከደ ባከኸካ አም ካ።
43017003	አለአ መኢያ አል ግዢ ግዥ፥ ኤከምገማ ጸጋ አም ረባ ኣሥ ሜተም ኤተ ኸገሻ፥ ከኤተ ባትገኬ አም ያሱስ ክርስቶስኳ።
43017004	በርሂንከሥ አም ነኤባ ናል እኔያ፥ በርትተኮቆንዥገን መደዳ ኤተ ባኸኬ አም ካራኳ።
43017005	ባብ! ገሂን ኤተ ቤርጭ ነጉ ነከምዘዛመን ኤባ አል እኔያ፥ ሂንከሥ እኽላኳ አራ ነጉ ካሥ ከገሂን ከለአ።"
43017006	"በርከቲከሠንዥገን ፄኡ ከጸጋ ከደ ባኸኬ አም ካራ ነኤባ ናል እኔያ። እማምኳ ቢኢ አሉ፥ ባኸኬ አምኳ ካራ፤ ቢዜከኸንዥገን እማምኳ እገሻሉ።
43017007	ቢገምከንዥገን እኽላኳ ዳ ኤተ ባኸኬ አም ካራ ኮዎማ፥ ኤበደካ ከንዶገኡ።
43017008	በርኸከንዥገን እገሻ ኤተ ባኸኬ አም ካራ ከማም፥ ቢርኮቆንዥገን እማምኳ፤ ቢያምባለከሥ መዌያለም ነጉ ኸገሻ፥ ቢገምኪል ኤባትገኬ አራኳ።
43017009	"በርዴረካ ከማም፥ አርዴረካኼ ከኤባ ካል እኔያኼ፤ በርዴረካ ከደ ባኸኬ አም ካራ ኮዎማ፥ ከፄ ቢደካ ካሉ።
43017010	ኤተ በደካ አለም ኮዎማ ኣሥ አሉ፤ ኤተ በደካ አሉኳ አለም፤ ከማትጋሥ ገሂንለም ከንዶጎማም።
43017011	ከምኢራኼ ነለአ ከገት ነኤባ ናል እኔያኼ፤ እማምኸን ቢኢካ ነኤባ ናል እኔያ፤ አራኳ ከምዎሬ ኮገኡ። አም መዪዥሥ ባብ፥ ዜኽ እማም ከፄኡ ከኤተ ባኸኬ አም ካራ! ኤያሥ በኮደካ አኮ ሜተም፥ ኒድ እማምኳ ሜተም።
43017012	ካሥ አል ኦከ በርኢኬ ኖጎማም፥ በርዜከኽ እማም ከፄኡ ከኤተ ባኸኬ ካራ፤ በርዜከኽ እማም ነገንሠ ዳ። አኢካንኼ ኤተ በቴካ ነማም ሜተልኼ። በከደካ አለአ ኤከምትታቆን ሰ መዪዥሥ ሎርጋ ኤተ በከለካ፥ 'በቴካ ኣሥ ኤተ በኢካ ከምቴያ።'
43017013	እኽላኸን ከምዎሬ ኮገኡ፤ ኤከምጩሸን እማምኳ ማገ ጓለም በቦቆ ኒለማም፥ ከመገሸርሥ እገሻ አለአ ነኤባ ናል እኔያ።
43017014	በርኸከንዥገን እገሻሉ ከማም፤ ኤያሥ በርበፀካ አር መደራ ካል ኤበ እኔያ፥ እማምኳ አል ኤበ እኔያኼ፤ ከለአ በካቸከካኽ ጸጋ አል ኤበ እኔያ ከማም።
43017015	በርከሎቆከሥ አም ኤከምዜያኽ እማም ነገንሠ ዳ፥ አርሎቆከሠኼ አም ኤከምራቆ እማም ነኤባ ናል እኔያኼ።
43017016	ኤያሥ በርበፀካ አር መደራ ካል ኤበ እኔያ፥ እማምኳ አል ኤበ እኔያኼ።
43017017	እገሻሉ ኸማ፤ ዪዥከሥ እማም ከኸገሻ።
43017018	ኤያሥ ባትገኬ አራ ከኤባ ካል እኔያ፥ ኤያሥ ኤያ በርትገካ አርኳ እማም ከኤባ ካል እኔያ።
43017019	ኸገሻ ኤከምዱዋን እማም ካሉ፥ ከምኸራ አርኳ ጺም ኤደ መኻ ከፄማም።"
43017020	"በርከዴረካ ከደ ከምገሶቆ እገሻለማም ከምገሙዊለን ካራኳ፥ አርዴረካኼ ካሥ ደ መሁል ቾጎም ከለኣኼ።
43017021	ኤተ በርከዴረከሥ አርኳ፥ ኤከምዱዋን ኬያኮዎማም ሜተም፤ አም ባብ ኤያሥ ባኢካ አም ከአራ፥ በርኢካ አር ካምኳ፥ ኒኢ እማምኳ ካኳ፥ ኤከምገሚለን ጸጋ አል ኤበ እኔያ ኤባትገኬ አም አራ።
43017022	በርኸከንዥገን ከማም ገሂን ኤተ ባኸኬ አም ካራ፤ ኤያሥ በኮደካ አኮ ሜተል፥ ኒድ እማምኳ ሜተል።
43017023	አራ ከማም፥ አምኳ ኤያሥ ባኢካ ከአራ፥ ኒድ እማምኳ ኣሥ ሜተም፤ ባትገኬ ኤያሥ ባሄከሽ አራ፥ ኤባሄከሽ ኤያሥ ኤያ ደ በደካ ካለምኳ፥ ኒገም ጸጋ አል ኤበ እኔያ።
43017024	ባብ! ደ ባኸኬ አም ካራ ኮዎማ በራኣጎካ ኤከምኢዋን ከአራ ኖጎ ከምኢራ አርኳ፤ ኒገመሠን ገሂንለም ኤተ ባኸኬ አም ካራ፥ ከፄ ባሄከሽ አራ ነከምዘዛመን ኤባ አል እኔያ ነገሲቋ።
43017025	ገሸል ባብ! አገምካኼ ኤበ አል እኔያ አምኼ፥ አራኸን በርገምካ አም፤ ቢያምባለከሠንዥገን እማም አለአ ኤባትገኬ አም አራ።
43017026	በርትገከሠንዥገን ፄኡ ከማም፤ ከምትገርሥ እኽላኳ፥ ኤከምኢያን ማገኻ ኤተ ባከሄከሽ አም አራ ኒለማም፥ ኤከማኢርካን አርኳ ከማም።"
43018001	ኤቤገሸሥ ያሱስ አለአ ነቸቻ፥ ቢፈርሥ ከደ መሁል ቾጎማ ቢዾ ከጋንደር ገቸ ቄድሮን፥ ቢኩ ከደ መሁል ቾጎማ ኪል መፐኽ ጃ ኤተ ቤኢ ነጓ።
43018002	ከፄ ቢሙንፆቆ ያሱስ ከደ መሁል ቾጎማ ነጓ ኦኪል በበኽ፥ ቤያገሚል ዪሁዳ ኤተ ከማተገሮቆ ከምኻ አ፥ ጓኳ።
43018003	ካ ቤካኮሬ ቾጎ ዪሁዳ ከለጋዪዳ ከደ መደዳ ደ ቢትጌ ነምጥስ መፀ ገዴራ አል ዶጎ ዪሁዳ እምበቦቆማ ከደ ፋርስኳ፥ ቤከዽ ከጓ፤ ቢሬቆ እማምኳ ጅ፥ ኮቆስ ማንጃ ከዳ አል ማሸማኳ።
43018004	ቤያገሚል ያሱስ ዳ ኤተ ከምዳ ነጸገማ ኮዎማ፥ ቤፈርሥ ቤዽ ኮጎማም ቤከል፥ "ዎዴ በኻኣጎካ?"
43018005	ቢከኮሎቆ እማምኳ ቢከከል፥ "ያሱስ፥ ጸጋ አል ናዘሬት።" ቤኮሎቆ አኳ ከማም ቤከል፥ "አማ አራ።" ኤተ ከማተገሮቆ ያሱስ ከምኻ ዪሁዳኳ፥ ቤኢቾጎ ኖጎማም።
43018006	ኖከ ቤከከል ከማም "አማ አራ፥" ቢኮለኽ ከቸቸማም ቢምፋት ከኔያ።
43018007	ቤያኮሊል ያሱስ ቤሎቆሥ እማም ቤከል፥ "ዎዴ በኻኣጎካ?" ቢከኮሎቆ እማምኳ፥ "ያሱስ፥ ጸጋ አል ናዘሬት።"
43018008	ቤኮሎቆ ያሱስኳ ቤከከል፥ "በርከለከንዥገን ካኻ፥ 'አማ አራ፤' ከለአ ኤበኸደማኣጎካ አራ፥ በፀኸከሽ እማም፥ ኒዽ!"
43018009	ዳ በከደካ አለአ፥ ኤከምትታቆን ዳ ኤተ ቤከል ያሱስ፥ "ባብ! አርቴከሠንኼ ነደ ባኸኬ አም ካራ፥ ጸጋ ሜተልኼ።"
43018010	ቤጭ ሲሞን ጴጥሮስ ቻጋ፥ ቤቼኽ ቤከኦች ዎደ ጥስ መፀ ገዴራ አል ዶጎ ዪሁዳ አል በቦቆማ፥ ቤካሮቆ ፄማ አል ኤላ ጉንዛ፤ ፄ ዎደ አኳ ማልኮስ።
43018011	ቤከል ያሱስ ከጴጥሮስ፥ "ኮሎቆ ቻጋሉ ከዠቤማ! ከምፈራንኼያኽ ነሸፐ ማኣንሠሣ ኤተ በኸኬ ባብ ካራ?"
43018012	ነለአ ነቸቻ ለጋዪዳ ከምጥሳለማም ከደ መዜስ መዪዥሥ መፀ ገዴራ አል ዶጎ ዪሁዳኳ ቢራቆሽ ያሱስ ቢፉንጫ።
43018013	ቢሮቆ ነገሲቋ ከኸ ሃናስ፤ ሃናስኳ እሸ ቃያፋ፥ ኤተ ቤድ ነግዣ ና ከበቦቆ ጥስ መፀ ገዴራ አል ዶጎ ዪሁዳ።
43018014	ቃያፋ ኤተ ቤድ ማገሸሣ ከጸጋ አል ዪሁዳ፥ ኤተ ቤከልኳ፥ "ከምከር ሾኮኳ ኮዎማ፥ ከምገሸላ ኤከምሻ አጸጋ ሜተል ከሾካ ከለአ።"
43018015	እምሲሞን ጴጥሮስ ከኤተ መሁል ቾጎማ ሜታ ቢሁል ያሱስ፤ ኤተ መሁል ቾጎማ አለአ፥ ከፄ ቢያገም ከበቦቆ ጥስ መፀ ገዴራ አል ዶጎ ዪሁዳ፥ ቢኩ ከያሱስ ኪል ኸለ በቦቆ ጥስ መፀ ገዴራ ካል ዶጎ ዪሁዳ ካ።
43018016	ቤኢቾጎ ጴጥሮስኸን ነሰ ኸላ ከንዶ ጃጻ። ከለአ ቤዌ ኤተ መሁል ቾጎማ ኤተ ቢያገም ከጥስ መፀ ገዴራ አል ዶጎ ዪሁዳ በቦቆማ አ፥ ቢያገሽ ከደጎና ኤተ መዜስ ኸላ፥ ቤኩቆን ጴጥሮስኳ ኪል ኸላ።
43018017	ቤከከል ደጎና ኤተ ቤዜዝ ኸላ አኳ ከጴጥሮስ፥ "አም ነደ መሁል ቾጎ መዣ አለአ ጸጋ ሜታኼያኽ?" ቤከኮሎቆ አኳ ቤከል፥ "እምበአ አራኼ።"
43018018	ከፄ ቤሽ አገድዳ፥ ቢግሰኽ ደ መደዳ ከደ መዜስ ኸላ ማንጀ ቃቀሻ፥ ቢኢቾጎ ቢዸሣ፤ ቤኢቾጎ ጴጥሮስኳ ከማም ቤዸሥ ኖጎማም።
43018019	ቤሎቆሥ ጥስ መፀ ገዴራ አል ዶጎ ዪሁዳ በቦቆማ ያሱስ ከፄ ደ መሁል ቾጎማ ከመትገሣለማኳ።
43018020	ቤኮሎቆ ያሱስኳ ቤከከል፥ "በርዪዥከሥ ነኸ ጸጋ ኮዎማ በርገሸከሣ፤ በርትገከሥ መዱጎክ ነመፀ ገዴራ አል ዪሁዳ፥ ነመዪዥሥ መፀ ገዴራ ኖጎ ባሙንፀኮቆ ዶጎ ዪሁዳ ኮዎማኳ፤ አርገሸከሠንኼ ሜተል ከገጸፃኼ።
43018021	ከለአ ካሤ ባከሎቆከሥ አራ? ሎቆሥ ደ በገሰኮቆ እገሻለም፤ ቢገምካ እማም ዳ ኤተ በርገሸከሣ።"
43018022	ኖከ ቤከል ያሱስ ኤለአ፥ ቤፐሽ ነደ መዜስ ኸላ ኤተ ቤኢቾጎ ኖጎማ ሜታ ኩሰ ያሱስ፥ ቤከከልኳ፥ "ኤኤለኣኽ ከምኮላኣኮቆ ከጥስ መፀ ገዴራ ካል ዶጎ ዪሁዳ ከበቦቆማ?"
43018023	ቤከኮሎቆ ያሱስ ቤከከልኳ፥ "ኤከመገሸርሥ መሸ ማ ከመዳ፥ እገሼሥ መገሸሠማለም፤ ኤከምዳ ኸገሻኸን፥ ካሤማ ባከፐሸካን አም አራ?"
43018024	ነለአ ነቸቻ ኤያሥ ቢከፉንጫ፥ ቤትግ ሃናስ ያሱስ ከኸ ጥስ መፀ ገዴራ አል በቦቆማ ከቃያፋ።
43018025	መከኢቾጎ ሲሞን ጴጥሮስ መከዸሥ ማንጃ፥ ቢከከል አጸጋ ጃጀንዳኳ፥ "አም ነደ መሁል ቾጎ አ ጸጋ ሜታኼያኽ?" ቤሽጥ አኳ ቤከል፥ "እምበአ አራኼ።"
43018026	ነደ መደዳ አል ጥስ መፀ ገዴራ አል ዶጎ ዪሁዳ በቦቆማ ሜታ፥ ሾከ ጸጋ ኤተ ቤያሮቆ አጴጥሮስ ፄማኳ፥ ቤከከል፥ "አርገምከሠንኼ አም ከመዣ ከአ ኒል መፐኽ ጃኼያኽ?"
43018027	ቤተጽ ጴጥሮስኸን ቤሽጥ አ፤ ናሥ ኦካ ናኳ ቤእስ ጺ መታ።
43018028	ነለአ ነቸቻ ቢሮቆ ያሱስ ኮጎ ቃያፋ ከመፀ ገፋሌ ዶጎ ሮማ፤ አንጅ ማኳ ኸማቱቋ ካል ገዳዱ፤ ከፄ ቤያኣጎ ዶጎ ዪሁዳ መሰ ጃጀ ፋዝጋ፥ ኤከምበፁዋ ማዉሠን ጸገማም፥ ኢኩነኼ ኪል መፀ ገፋሌያኼ።
43018029	ካ ቤፐሥ ጵላጦስ ኮጎማም ቤሎቆሥ እማም ቤከል፥ "ኣሤ ዳ ኤተ በኸከተምበኮቆ መዣ አለአ?"
43018030	ቢከኮሎቆ እማምኳ ቢከል፥ "በማንዢገካ መሸ ሠማ፥ ቢልማተገርኬቆኼ ካምኼ።"
43018031	ጵላጦስኳ ቤከል ከማም፥ "ኣሥ አኻ ርኾቆ ኪልቆኻ፥ ዻ ኸኸከሥ ኤያሥ መኢያለኻ።" ቢኮሎቆ ዶጎ ዪሁዳኳ ቢከል፥ "ኣኸከሠኼ ካይላ ኤከምኽልከሥ መሻ ከጸጋ ሜተልኼ።"
43018032	ዳ ቤከድ አለኣኳ፥ ኤከምትታቆን ኤተ ቤከል ያሱስ፥ ኤበኢካ ከምሸካ ካሤያ።
43018033	ጵላጦስ ቤኮል ቤኩ ኪል መፀ ገፋሌያ፥ ቢከኦዌ ያሱስ ቤሎቆሥ ቤከል፥ "ጥስ ዶጎ ዪሁዳ አማኽ?"
43018034	ቤኮሎቆ ያሱስኳ ቤከከል፥ "ዳ ኤተ ባከለካ አም አለአ፥ አል እልቀኡዋኽ በላ በገሸኬሥ አጃጀንዳ ፄም ካማ?"
43018035	ቤከል ጵላጦስኳ፥ "አራ ዶጎ ዪሁዳኽ? ኤተ ባተገርኬቆ አም በኸኬ ካራኳ አሾከኡ፥ አመጥስ መፀ ገዴራ አል ዶጎ ዪሁዳ እምበቦቆማኳ፤ ኣሤ ባደካ አማ?"
43018036	ያሱስ ቤኮሎቆ ቤከል፤ "ጥሳለም አል ኤበ እኔያ አለኣኼ፤ በርመድ ጥሳ አል ኤበ እኔያ አለአ፥ በምመኽ ሾከም ካራ፥ ኤከምበፁዋ መኹዋን አራ ከኤለ ገፋሌ ዶጎ ዪሁዳ፤ ጥሳለምኸን አል ኤበ እኔያ አለኣኼ።"
43018037	ቤከከል ጵላጦስ፥ "ካ አም ጥሳኽ?" ቤከል ያሱስኳ፥ "ኤያሥ ባከለካ አም፥ አራ ጥሳ። ኤከምደራን ከኸገሻ ሹዳ፥ በርፐኬኽ በርከዎኬሥ ከኤባ ካል እኔያኳ፤ ኤተ በደካ ነኸገሻ ኮዎማኳ፥ ከምገሶቆ ሰም።"
43018038	ቤከከል ጵላጦስኳ፥ "ኣሤ ኸገሻ?" ነለአ ነቸቻ ቤፐሥ ቤኮል ኮጎ ዶጎ ዪሁዳ ቤከል ከማም፤ "አርገምከሠንኼ ነጸገማ መሸ ሠማ ሜተል ኤተ ከምኸርከሥ ካኼ።
43018039	ባገምከኸንዥገን አኻኳ ኤከምጨገርስ ካኻ ኖከ ፋዝጋ ነደ ቢፉንጨካ ሜተል፤ አኻኣጎካ ኤከምጨገርስ ጥስ ዶጎ ዪሁዳ ካኻኽ?"
43018040	ቢሉግ እማምኳ ቢከል፥ "መጨጋዬሰኼ አኼ! ጨጌስ ባርባ!" ቤኢ ባርባኸን ኤተ ገን።
43019001	ኖካ ና ቤጦ ጵላጦስ፥ ኤከምፑቆ ያሱስ ከምኦቹካ።
43019002	ቤገተኽ ለጋዪዳ ቌለ ኽኻ፥ ቢከእስ እልቆ ያሱስ ቢከኢሰሥ ከምዌኽ ኣ ካል ዶጎ ጥሳኳ።
43019003	ቢኮል ኮጎማ ቢከከል፥ "ጥስ ዶጎ ዪሁዳ፥ ነድ መገማ ካም!" ቢምፐሸኽ ከኤለማምኳ።
43019004	ቤተጽ ጵላጦስ ቤፐሥ ከጃጻ ቤከል ከዶጎ ዪሁዳ፥ "አለአ፥ ከምፐሮቆ ከጃጻ ካኻ፤ ኣገመኺል፥ ኤበርኤምካ መሸ ሠማ ነጸገማ ኤከምኸርከሠን።"
43019005	ኖከ ቤፐሥ ያሱስ፥ ቤእስ እልቆ መገተኽ ኽኻ፥ ቤኢሰሥ መዌኽ ኣኳ፥ ቤከል ጵላጦስ ከማም፥ "አለአ መዣ አ!"
43019006	ኖከ ቤገመሥ እምጥስ መፀ ገዴራ አል ዶጎ ዪሁዳ እምበቦቆማ ከደ መደዳለማም ያሱስ፥ ቢሉግ ቢከል፥ "ቱ ነጋገድ ጃ! ቱ ነጋገድ ጃ!" ቤከል ጵላጦስኸን፤ "ርኾቆ አኻ ኪልቆኻ፥ ቱኻ ነጋገድ ጃ። አራ ከንዶጎም አርገምከሠንኼ ነጸገማ መሸ ሠማ ሜተል ኤተ ከምኸርከሠኼ።"
43019007	ቤኮሎቆ ዶጎ ዪሁዳኳ ቢከል፥ "ቢልጨካ ማቶቋ ሜተል፤ ኤማቶቋ አለአ ከምደካ መሻ ከመዣ ከለአ፥ ከፄ በደከሥ ጸገማ ከዱ ረባ።"
43019008	ኤቤገሶቆ ጵላጦስኳ አለአ፥ ቤጤ ናል ገሲቋ በቦቆ።
43019009	ቤተጽ ቤኩ ኪል መፀ ገፋሌያ፥ ቤሎቆሥ ያሱስ ቤከል፥ "ነጓብ ባንዸኬ አማ?" ኤከኮሎቆንኼ ያሱስኸን እገሻ ሜተልኼ።
43019010	ነለአ ቤከከል ጵላጦስ፥ "ኣገሸካኼ አም ካራኽ? ኣገምካኼ ኤበርጨካ መዥጋ ከመዠሽ አም ፌት ከመቱማ ነጋገድ ጃኳኽ?"
43019011	ቤኮሎቆ ያሱስ ቤከል፥ "በምበፀካ ማኻዬሽ መዥጋ አለአ ካም ከንዶጎ ረባ፥ ባምጨኼ መዥጋ ሜተል ኤላ ነጸገምኼ። ካ ኤተ ባተገርኬቆ አራ በኸኬ ካም፥ በጨካ በቦቆ ገንሣ ናም።"
43019012	ናሥ አለአ ቤያኣጎ ጵላጦስ መጨገስ ያሱስ፤ ዶጎ ዪሁዳኸን ቢሉግ ቢከል፥ "ኤከምጨጋስ መዣ አለአ፥ አም ማገኽ ቄሳር ጥስ ዶጎ ሮማኼ፤ ጸጋ ኤተ በደከሥ ጸገማ ከጥሳ ኮዎማ፥ በንሰካ ቄሳር ጥስ ዶጎ ሮማ።"
43019013	ኖከ ቤገሶቆ ጵላጦስኳ አለአ፥ ቤፖቆ ያሱስ ከጃጻ ቤኢሽ ነለባበ መኸሣ፤ ጎ መኢሻ አ ጎ መረፅ ግሻ፥ ኤተ ቢኦ ከሰ ዶጎ ዪሁዳ "ጋባታ።"
43019014	ቤድ ኦከ ማገሥ ዚፈ ፋዝጋ፥ አንጅ ማኳ ኮጎ አንጅ ማያ፤ ቤከል ጵላጦስኳ ከዶጎ ዪሁዳ፥ "አለአ ጥሳለኻ!"
43019015	እማምኸን ቢሉግ ቢከል፥ "ነሽ! ነሽ! ቱ ነጋገድ ጃ!" ቤከል ጵላጦስኳ፥ "ቱራ ጥሳለኻ ነጋገድ ጃኽ?" ቢኮሎቆ እምበቦቆ ጥስ መፀ ገዴራ አል ዶጎ ዪሁዳኳ ቢከል፥ "ኤተ ቢልጨካ አይል ኣሥ ቄሳር ጥስ ዶጎ ሮማ፥ ኢልጨካኼ ጥሳ ጀንዳኼ።"
43019016	ነለአ ነቸቻ ኤከምቱዋን አ ነጋገድ ጃ፥ ቤያተገሮቆ ጵላጦስ ያሱስ ቤኽ ከማም። ቤሮቆ ለጋዪዳኳ አ ቤከዻ።
43019017	ቤጹር ያሱስ ጋገድ ጃለማ፥ ቤከፐሥ ኮጎ እኔያ ኤተ ቢኦ "ጎ ዦኮ እልቋ"፤ ቢኦ እኔያ አኳ ከሰ ዶጎ ዪሁዳ "ጎልጎታ"።
43019018	ነጓ ቢቱ አ ነጋገድ ጃ ከጸጋ እምበንድ ጀንዳ፥ ሜታ ከኤላ ረ፥ ሜታኳ ከኤላ ጉንዛ፤ ቢቱ ያሱስኳ ነጂለማም።
43019019	ቤጦሥ ጵላጦስኳ መቆት ዳ ቤቆት ነጋገድ ጃ፤ ቤከል መቆታ አኳ፥ "ያሱስ ጸጋ አል ናዘሬት፥ ጥስ ዶጎ ዪሁዳ።"
43019020	ከፄ ቤያርቻቆ ጎ ቢቱ ያሱስ ነጋገድ ጃ አ ከኤዬባ፥ ቢሎቆሥ በበኽ ዶጎ ዪሁዳ መቆታ አ፤ በቆተካንዥገን መቆታ አኳ ከሰ ዶጎ ዪሁዳ፥ ከሰ ላቲን ከሰ ግሪክኳ።
43019021	ኖካ ና ቢከከል እምጥስ መፀ ገዴራ አል ዶጎ ዪሁዳ እምበቦቆማ ከጵላጦስ፥ "መከላኣኼ 'ጥስ ዶጎ ዪሁዳ' መቆታኣኼ፤ ከል ቆት ኤበከለካ አ፥ 'አራ ጥስ ዶጎ ዪሁዳ።"'
43019022	ቤኮሎቆ ጵላጦስ ቤከል፥ "በርቆተከንዥገን ዳ ኤተ በርቆተካ።"
43019023	ኤቢቱ ለጋዪዳ ያሱስ ነጋገድ ጃ ነቸቻ፥ ቢሮቆ ኣለማ ኤከማቆን እማም ሜታ ሜታ ቢዋጨሥ ኤጎ እንዝኽ። ቢሮቆ ኤያሥ ኤያኳ ጅባለማ ኤተ ቢአች ነምጻ ካሥ ገቻ በላ ማቸሙዊለን።
43019024	ከለኣኳ ቢከል፥ "ኤከምገሞኳን ኤከምፐከሥ ከዎዴ ፐርኳ ጃ፥ ማሸኲልኼ፤" በከትተካቆንዥገን ከለአ ኤተ በከለካ አሰ መዪዥሥ ሎርጋ፥ "ቢዋጨሥ ኣለም፥ ቢፐርካ ጃ ከኣለምኳ።" ቢጦ ለጋዪዳኳ ኤያሥ ኤያ።
43019025	ነትገን ጋገድ ጃ ኤተ ቢቱ ያሱስ፥ ቤኢቾጎ ኤዬማ ከWማ፥ ማሪያም ከገፈ ቅሎጳስኳ፥ ከማሪያም አል መግደላ።
43019026	ኖከ ቤገመሥ ያሱስ ኤዬማ ከኤተ መሁል ቾጓ ኤተ በሄከሽ አ መከኢቾጎ ኖጎ ኤዬማ፥ ቤከከል ከኤዬማ ካ፥ "እገፋ፥ አለአ ዱኡ!"
43019027	ና ነቸቻ ቤከል ከኤተ መሁል ቾጎማ፥ "አለአ እይኡ!" ቤያጦሽ ካል ኖካ ና ቤሮቆ ኤተ መሁል ቾጎ አኳ ኤዬማ ከያሱስ ከመፃለማ።
43019028	ነለአ ነቸቻ ቤገም ያሱስ ኤቤራሽ ዳ ኮዎማ። ኤከምትታቆን ሰ መዪዥሥ ሎርጋኳ ቤከል፥ "በርሸኪል እምበ ኣያ።"
43019029	ቤኢ ነጓ ቁላ ሜታ ኤተ ቢዪጨኮቆን መጸሽ ኬያ፤ ቢጦ ነሥሠ ጅ ኢሶጵ ቆማንጨጨ ኤተ ቢዪጨኮቆን መጸሽ ኬያ፥ ቢጦ ከሰ ያሱስ።
43019030	ኤቤራቆሥ ያሱስኳ መጸሽ ኬያ አ ከሰማ ነቸቻ፥ ቤከል "በርካሸንዥገና፥" ቤያንዝልኽ እልቆማ ቤሱማ።
43019031	ኦከማ አ ኦከ ማገሣ ከኦከ ዱ ሙሳ፤ ቤኢ ከመዳ አበቦቆ ዚፈ ነኸማቱቁማኳ። ካ ኤከምበፁዋ ጸጋ ደ ቢቱ ነጋገድ ጃ መኢዋ ኖከ ሙሳ ነጓኳ፥ ቤሎቆሥ አዶጎ ዪሁዳ ጵላጦስ፥ ኤከመንፂዊል ዦኮ ቾጎማም ከምብቱዌቆን ነጋገድ ጃ።
43019032	ካ ቢዌ ለጋዪዳኳ ቢያፂል ቾጎ መዣ ኤተ ቢሲቆ ከምያሱስ መቱማ ነጋገድ ጃ፤ ቢጦ አል ጀንዳኳ ኤያሥ ኤያ።
43019033	ቢዌ ኮጎ ያሱስ፥ ኤቢገመሥ በሸከንዥገናኳ፥ ኢያፂለንኼ ቾጎማኼ።
43019034	ቤቆሽ ነለጋዪዳ ሜታኸን ትገነማ ከሙ፤ ቤተ ናሥ ኦካ ና አመሃ ከኣያ ነትገነማ።
43019035	ኤተ ቤገመሥ አለአ ቤደንዥገን ኸገሻ፤ መደ ኸገሻለማኳ ኸማ፤ በገምካ አ ዳ ኤተ በገሸከሥ ኤበደካ ኸማ፥ በደካ ኸገሻ ኤከምገመኺለን አኽኳ።
43019036	ዳ ቤከድ አለኣኳ፥ ኤከምትታቆን ሰ መዪዥሥ ሎርጋ ኤተ በከለካ፥ "ከመንፂዊልኼ ዦኳለማ ሜተልኼ።"
43019037	በከለካ አሰ ሎርጋ ኖጎ ጀንዳኳ፥ "ከምዪሩጎ ካሥ ጎ ኤተ ቢቆሸካ።"
43019038	ነለአ ነቸቻ ጸጋ አል አርማቲያ ሜታ፥ ኤተ ቢኦ ዮሴፍ፥ ቤሎቆሥ ጵላጦስ ኤከምሮቆ መሸ ያሱስ። ከፄ ቤከጤ መዣ አለአ ከዶጎ ዪሁዳ፥ ቤድ ከገጸፃ ኤተ መሁል ቾጎ ያሱስ፤ ኤቤከል ጵላጦስ "ነድኳ፥" ቤዽ ቤሮቆ መሸ ያሱስ።
43019039	ኒቆደሞስኳ ኤተ ቤዌ ነገሲቋ ኮጎ ያሱስ ነመጎኳ፥ ቤዌ ቤሬቆ ዳኺያ መዌኽ ጎልጎላ መንቸኸማ ከጫጽንያ ኤዘላላ ግቸማ ማቁስ።
43019040	ቢሮቆ መሸ ያሱስኳ፥ ቢከገተሥ ከኣ ኽኻ ከዳኺያ ከአ ኤመኢ መሃንዦቋ አል ዶጎ ዪሁዳ።
43019041	ቤኢ ኖጎ ቢቱ ያሱስ ነጋገድ ጃ እኔ መፐኽ ዳ ሜታ፤ ቤኢ ነኔ መፐኽ ዳ ናኳ አሆ ዳ መሸ ኽኻ፥ ኖጎ ቢበፀካ መሃንዡቆን ጸጋ ሜታ።
43019042	ከፄ ኦከ መገሣ አል ዶጎ ዪሁዳ፥ ዳ ቤካርቻቆ ሆ ዳ መሻ አኳ፥ ቢጦሥ መሸ ያሱስ ኒለማ።
43020001	ነኤሙሳ ነኸማቱቋ ካል ገዳዱ ከመጓ፥ ቤዌ ማሪያም አል መግደላ ከሰ ሆ መሻ አል ያሱስ፥ ቤገመሥ ኤቤቼያሥ ግሻ ኤተ ቢከሃንስ ሆ መሻ።
43020002	ቤዽ አኳ ከቾጎ መዱጋ ኮጎ ሲሞን ጴጥሮስ ከኤተ መሁል ቾጓ ኤተ ቤሄሽ አያሱስ፥ ቤከል ከማምኳ፥ "ቢቼከሠንዥገን ኤታ፥ ቢፐኮቆ ኒል ሆ መሻ፤ ኢልገምካኼ ኖጎ ቢጦከሣኳ።"
43020003	ናሥ ኦካ ና ቢፈርሥ እምጴጥሮስ ከኤተ መሁል ቾጓ ከአ፥ ቢዽ ከሰ ሆ መሻ።
43020004	ቢዱጎ ከምበንደማም ቾጓ ሜተም፤ ቤሲቆ ኤተ መሁል ቾጓ ጀንዳ አኸን ፈላ፥ ቤተርኽ ጴጥሮስ ቤዳሽ ከሰ ሆ መሻ።
43020005	ኤቤዝሎቋኳ ቤገመሥ ኣሥ ተካ፥ ኤኩንኼ ኪለማኼ።
43020006	ሲሞን ጴጥሮስ ኤተ ቤኢ ነቾጎማኳ፥ ቤዳሽ ቤኩ ኪል ሆ መሻ፥ ቤገመሥ ተካ ኤተ ቤጦዋሥ ነጓ፥
43020007	ከዱ ኣ ኤተ ቢከገቶቆ እልቆ ያሱስኳ። ቤያለጫይል ዱ ኣ አ ቤጦዋሥ ከጺማ፥ ኤጦዋሠንኼ ከተካ ኖጎ ሜተምኼ።
43020008	ነለአ ነቸቻ ኤተ መሁል ቾጓ ኤተ ቤሲቆ ቤዳሽ ከሰ ሆ መሻ፥ ቤኩ ኪለማ። ቤገመሥ አ አለኣኳ ቤገሚላ።
43020009	ኤተ በከለካ አሰ መዪዥሥ ሎርጋ፥ "ከምደካ ከአ አመፈርሣ ነመሻ፥" ኢያምባለሠንኼ ካሥ አል ኦካ ናኼ።
43020010	ናሥ ኦካ ና ቢኮሌ ደ መሁል ቾጓ ቢዉዉ ከመፃለማም።
43020011	ቤኢቾጎ ማሪያም ነሸ ሆ መሻ ከንዶ ጃጻ ቤእሳ፤ ቤዝሎቆ ከሰ መእሳኳ ቤዪሪል ሆ መሻ።
43020012	ቤገመሥ ሰ ገትገ ረባ እምበንድ ደ ቤኢሰሥ እምፑ ኣ፥ ቢማኢሽ ኖጎ ቤጦዋሥ መሸ ያሱስ፤ ሜተም ኮጎ እልቋ፥ ጀንዳኳ ኮጎ ቾጓ።
43020013	ቢከከል ሰ ገትጋ አኳ ከማሪያም፥ "አም እገፋ አለአ፥ ካሤ ባከእሰካ?" ቤኮሎቆ አኳ ቤከል ከማም፥ "ቢቼከሠንዥገን ኤተም፥ አርገምካኼ ኖጎ ቢጦከሣኳ።"
43020014	ኤቤከል ኤለአ፥ ቤያገለኽ ቤገመሥ ያሱስ ነመኢቾጓ፤ ኤገመንኼ አኸን ኤቤድ ያሱስኼ።
43020015	ቤሎቆሥ ያሱስኳ ቤከከል፥ "አም እገፋ አለአ! ካሤ ባከእሰካ? ዎዴ ባኣጎካ?" ቤኦሥ ማሪያምኳ ኤኤተ መደዳ ኒል መፐኽ ዳ ቤከከል፥ "ኤተም! ኤተ በርኮቆ አ ኤከምዳ አም፥ እገሸካሬሥ ኖጎ ባጦከሣ፤ አራኳ ከምዻ ርዾቆን።"
43020016	ቤከከል ያሱስኳ፥ "ማሪያም!" ቤያገለኽ አኳ ኮጎማ ቤከከል ከሰ ዶጎ ዪሁዳ፥ "ረብኒ!" መከላ "ረብኒ" መጨገሰማኳ "ኤተ መትገሠማ።"
43020017	ቤከከል ያሱስኳ፤ "መዻቆሠኼ አራኼ፤ አርኮለካንኼ ከደኽላ ኮጎ ባብኼ፤ ዻ ኮጎ ኢዴበም እገሸሥ ከማም ከልኳ፤ 'ከምኮለራ ኮጎ ባብ ኤተ በደካ በበኻ፥ ኮጎ ረባለም ኤተ በደካ ረባለኻኳ።"'
43020018	ቤዽ ማሪያም አል መግደላ ቤከል ከደ መሁል ቾጓኳ፥ "በርገምኬሠንዥገን ኤታ፤" ቤከገሸሥ ዳ ኤተ ቤከከል አኳ።
43020019	ነኤሙሳ ና ነሸጋዥጋ፥ ከፄ ቢከጤ ደ መሁል ቾጓ ከደ ገፋሌ ዶጎ ዪሁዳ፥ ቢሃንስ ግሰ መፃ ቢማኢሻ፤ ቤዌ ያሱስ ነአንጅ ና ቤኢቾጎ ኖጎማም ቤከከል ከማምኳ፥ "ነድ መገማ ካኻ።"
43020020	ኤቤገሸሥ አለአ ነቸቻ፥ ቤትገሥ ኤለማ ከምበንደማ ከትገነማኳ ከማም፤ ኖከ ቤገመሥ ደ መሁል ቾጓ ኤተማምኳ፥ ቢያገይላ።
43020021	ቤከል ያሱስ እኽላኳ ከማም፥ "ነድ መገማ ካኻ! ኤያሥ በትገኬ ባብ አራ፥ ከምትገራ አርኳ አኻ።"
43020022	ከምከላ ኤለኣኳ ቤፉጮቆ እማም ቤከከል፤ "ርኾቆ መዪዥሥ ገፉጫ!"
43020023	ቤከልኳ፥ "ከደ በኸከበፀከሻኽ ገንሣለማም፥ በካምበፀካሸንዥገና፤ ከደ በኸበፀካኽ መበፀኸከሽ ገንሣለማምኳ፥ አካምበፀካሸንኼ ከማምኼ።"
43020024	ኖከ ቤዌ ያሱስ ኮጎ ደ መሁል ቾጎማ፥ ነአሤር ኖቆማ እምበንድኳ ኤኢንኼ ቶማስ ኤተ ቢኦ "ድድሞስ፥" ኖጎማምኼ።
43020025	ቢከገሸሥ ደ መሁል ቾጓ ጃጀንዳኳ ቢከከል፥ "ቢልገምኬሠንዥገን ኤታ።" ቤኮሎቆ አኸን ከማም ቤከል፥ "ኤከምገመርሥ ኖጎ ባምቦኪል አሶ ኤለማ ከምበንደማ፥ ኤከምጦርሠን ቆሥሥ ኤለም ኖጎ ባምቦኪል አሶ፥ ነርከምጦሠን ኤለም ነብሰ ትገነማኳ፥ ከምገመሪልኼ።"
43020026	ነኦኪል ዬሰናኮ ነቸቻ፥ ቢተጽ ደ መሁል ቾጎማ ቢሙንፆቆ ኒል መፃ፤ ቤኢ ቶማስኳ ከማም። ሚከሃንቆ ነመፃ ሚከኢኳ፥ ቤዌ ያሱስ ቤኢቾጎ ኖጎማም ቤከከል፥ "ነድ መገማ ካኻ።"
43020027	ነለአ ነቸቻ ቤከከል ከቶማስ፥ "አለአ ኤለም ከምበንደማ፥ ጦዎሠን ቆሥሥ ኤሉ፤ ኼሽ ኤሉ ጦዎሠን ነብሰ ትገነምኳ፤ በፀሽ ማጤያ እላ፥ ገሚል ካራ።"
43020028	ቤኮሎቆ ቶማስኳ ቤከከል፤ "ኤተም ረባለምኳ!"
43020029	ቤከከል አያሱስ ከቶማስ፥ "ባከገምኪላ ከፄ ባገምከሥ አራ፤ ደ በገምኪል ነከምገመሠን አራኸን፥ በቦቆ ደ ቢያገ ካይላ።"
43020030	ቤጦ ያሱስ ነኸ ደ መሁል ቾጎማ በበኽ ዳ አል ገተምዛ ደ ቢበፀካ መቆቱዋን ነሎርጋ ነለአ።
43020031	ዳ በቆተካንዥገን አለኣኳ፥ ኤከምገመኺለን ያሱስ ኤበደካ ክርስቶስ ዱ ረባ፥ ከመገሚላለኻ ከአ ኤከምጨኸካን ከፄማ መኢያ አል ግዢ ግዥኳ።
43021001	ነለአ ነቸቻ ቤትገሥ ያሱስ እኽላኳ ጸገማ ከደ መሁል ቾጓ ነትገን ሰ ኤያይ ጥቤሪያስ፤ ቤትገሥ ጸገማ ኤኤለአ።
43021002	ሲሞን ጴጥሮስ፥ ቶማስ ኤተ ቢኦ "ድድሞስ፥" ኤተ ቤድ ነቃና ናል ገሊላ ናተናኤልኳ፥ ከኢደ ዘበዴዎስ፥ ነደ መሁል ቾጎማ ጸጋ እምበንድ ጀንዳኳ ቢኢ ኮዎማም።
43021003	ቤከከል ሲሞን ጴጥሮስ ከማም፥ "ከምዸራ ከምዻቆሽ ዉ።" ቢከኮሎቆ እማምኳ ቢከከል፥ "ከምዽላ አይልኳ ነቾገኡ፤" ቢፐሥ ቢቶኮሥ ለማዲያ። ነመጎኳ ናኸን ኢዻቆሸንኼ ዉ ሜተልኼ።
43021004	ኖከ ቤጅባጓኳ ቤኢቾጎ ያሱስ ነሰ ኤያያ፤ ኢገመንኼ አደ መሁል ቾጓኸን ኤቤድ ያሱስኼ።
43021005	ያሱስኳ ቤከል ከማም፥ "ኢዳለም! አኸጨካኼ ዉኽ?" ቢከኮሎቆ እማምኳ ቢከከል፥ "እምበአ ኢልጨካኼ።"
43021006	ቤከል አኳ ከማም፥ "ኣምብኻ ዪ ነለማዲያ ከኤላ ጉንዛ ከምዸበኻኳ፤" ቢያምብ እማምኳ ዪ፥ ቢያሃለሽ መጅረማ ከፄ ቤዪጮቆን ኤማንጀ ዉ ኒል ዪኳ።
43021007	ቤከከል ኤተ መሁል ቾጓ ኤተ ቤሄሽ አያሱስኳ፥ ከጴጥሮስ "አ ኤታ!" ኖከ ቤገሶቆ ሲሞን ጴጥሮስኳ ኤበደካ ኤታ፥ ቤኢሰሥ ጅባለማ ኤተ ቤትሾቆ ነጸገማ፥ ቤካቆል ኪል ኣያ።
43021008	ደ መሁል ቾጓ ጃጀንዳኳ ቢቆ ለማዲያ ቢከዌ፥ ቢጅሬ ዪ ኤተ ቤዪጮቆን ዉ፤ ቢሃታሥ እማምኳ ነሰ ኣያ ኣሥ ኤመዻምብ ኤላ ግቸማ አሤር፥ ኢሃታሠንኼ ዝንዜንኼ።
43021009	ኖከ ቢብት ከኔያኳ፥ ቢገመሥ ዉ ነመሰኽ ማንጃ ከጋኳ።
43021010	ቤከል ያሱስኳ ከማም፥ "ርኼቆ ናሥ ዉ ነኤተ በኸዻቆከሽ እኽላ።"
43021011	ካ ቤቶኮሥ ሲሞን ጴጥሮስ ለማዲያ፥ ቤጅሬ ዪ ኤተ ቤዪጮቆን እምበቦቆ ዉ ግቸማ ማቁስ ኖቆማ ግቸማ እምበንድ ከአሤር ኖቆማ ኦካግ (153) ከሰ ኸ እኔያ፤ መከፈጋኸን ዉ ኤለኣኳ፥ ኤያሸንኼ ዪኼ።
43021012	ቤከል ያሱስኳ ከማም፥ "ዎኼ፥ ጮቆኸስ ሰ ሳ!" ኤኢንኼ ነደ መሁል ቾጓ ኤተ ቤንዥጋይልኽ ከመሎቆሠማ ከምከላ "ዎዴ አማ?" ቢገም ኮዎማም ኤበደካ ኤታኳ።
43021013	ቤዌ ያሱስ ቤሮቆ እጋ ቤንኽ ከማም፥ ቤጦ ዉኳ ኤያሥ ኤያ።
43021014	ያሱስ ካል ኦከ ቤያፈራቆ ነመሻ፥ ማገማሣለማ ከደ መሁል ቾጎማ ከለአ ኦኪል ኦካግ።
43021015	ኤቢጮቆስ ሰ ሳኳ ቤከከል ያሱስ ከጴጥሮስ፥ "ሲሞን፥ ዱ ዮሃንስ! ነደ በሄከሽ አራ ነለአ፥ ኣሄከሽ አራ በቦቋኽ?" ቤከል አኳ፥ "ኣዬ ኤተም! ባገምካ፥ ኤበርሄከሽ አም።" ቤከኮሎቆ ያሱስኳ፥ "ኤያሥ ቢዜከኽ ኢደ ጃጃ፥ ዜኽ ኢዳለም!"
43021016	ቤከከል ያሱስ ከኦኪል እምበንድኳ ከጴጥሮስ፥ "ሲሞን፥ ዱ ዮሃንስ፥ ኣሄከሽ አራኽ?" አኳ ቤከል፥ "ኣዬ ኤተም! ባገምካ አምኳ፥ ኤበርሄከሽ አም።" ቤከከል ያሱስኳ፥ "ዜኽ ጃጃለም!"
43021017	ቤሎቆሥ ያሱስ ከኦኪል ኦካግኳ ቤከከል፥ "ሲሞን፥ ዱ ዮሃንስ፥ ኣሄከሽ አራኽ?" ከፄ ቤከከል ያሱስ ኦኪል ኦካግ "ኣሄከሽ አራኽ?" ቤሳንዝ ጴጥሮስኳ፤ ቤኮሎቆ ቤከከል፥ "ኤተም፥ ባገምካ አም ዳ ኮዎማ፤ ባገምኪል ኤበርሄከሽ አም።" ቤከከል ያሱስኳ፥ "ዜኽ ጃጃለም!
43021018	ኸገሻ ከምከለራ ካም፥ ኖከ ቤያኢ ገሸላ፥ ቤያእስል ለከፋሉ ካሥ እልቀኡ፥ ቤያከዽ ካሥ ጎ ቤያኣጓ፤ ኖከ ከማጋዛኣኸን፥ ከምፈራቆ ኤሉ ከምኢሰኪል አጸጋ ጀንዳኳ አም ከለከፋሉ፥ ከምሮቆ አም ካሥ ጎ ባበፀካ አም መሄያሽኳ።"
43021019	ዳ ቤከገሸሥ ያሱስ አለአ ከመትገሥ ከመሻ ካል ኣሤ ኤበኢካ አጴጥሮስ ከምኸካ ገሂን ከረባ፤ ነገሻ ነለአ ነቸቻኳ ቤከከል፥ "ዌ ሁሌ ቾጎ አራ!"
43021020	ጴጥሮስ ቤያገለኽ ቤገመሥ ኤተ መሁል ቾጓ ኤተ በሄከሽ አያሱስ መኮዌ ነቸቸማም፤ ኤተ መሁል ቾጓ አለኣኳ ኤተ ቤኢሽ ኖቆ እጋ ኪል ሶቆ ያሱስ፥ ኤተ ቤከከል ቤሎቆሥኳ፥ "ኤታ፥ ዎዴ ኤተ በርካ ከማተገሮቆ አም ከምኻ?"
43021021	ኖከ ቤገመሥ ጴጥሮስኳ አ፥ ቤከል ከያሱስ፥ "ኤያብ ከምዳ መዣ አለአ?"
43021022	ቤከከል ያሱስኳ፥ "ኣሤ በኩኬቆን አም፥ ኤከማኣጎራ ኤከምኢያን አ ካሥ አል ኦከ ከምዎሬ አር? ሁሌ ቾጎ አም አራ።"
43021023	ቤያገሻሥ ከፄ አለኣኳ ኖጎ ኢዴባ እገሻ ኤተ ቤከል፥ "ከምሻኼ ኤተ መሁል ቾጓ አለኣኼ።" ኤተ ቤከል ያሱስኸን፥ "ኣሤ በኩኬቆን አም፥ ኤከማኣጎራ ኤከምኢያን አ ካሥ አል ኦከ ከምዎሬ አር?" ኤከለንኼ "ከምሻኼ መዣ አለኣኼ።"
43021024	ኤተ በደካ ኸገሻ አለአ ኮዎማ፥ ኤተ በቆተካ አለኣኳ ኣሥ ኤተ መሁል ቾጓ አለአ፤ በኮገምካ ኤበደካ መደ ኸገሻለማኳ ኸማ።
43021025	በኢካን ነለአ በበኽ ኤማንጀ ዳ ኤተ ቤድ ያሱስ፤ ቢምቆት ዳ ኤተ ቤድ አ ኮዎማ፥ በኢካ ካራ ኤበምፈለሸኼ ኤባ አል እኔያ መሮቆ ሎርገማኼ።
44001001	ማሄሽ ቴዎፈሎስ፤ ነመቆታለም ናል ገሲቋ በርቆተከንዥገን ዳ ቤድ ያሱስ ከዳ ኤተ ቤትገሥ ኮዎማኳ፤ አኳ፥ ነማጦሽ መደዳለማ
44001002	ካሥ አል ኦከ ማሮቋለማ ከጎዛ። በላ ማሮቆን ከጎዛ፥ ቤኼሽ ማገሸሣ ከንዶጎ መዪዥሥ ገፉጫ ከጸጋ ደ ቤሽልሥ ከሰ ገትጋለማ።
44001003	ነማኣንሠሣለማ ነቸቻ ቤትገሥ ከንዶጎ በበኽ ኤበደካ መኢማ፤ ቤያገማሥ ከደ መሁል ቾጎማ ነጂል ኦካ ግቸማ እምበንድ፥ ቤገሸሥ ከፄ ገፋሌ ረባ።
44001004	መከኢ ኖጎማም ቤኽ ማገሸሣ ከማም ቤከል፤ "ዜኸኽ ካሥ አል ኦከ ከምትታቆ ማጦዪላ ኤተ ቤኼ ባብ፤ መፐኸሠኼ ነዬሩሳሌምኼ።
44001005	ቤከጩጾቆ ዮሃንስ ከኣያ፥ አኻኸን ኤዱፀን ነቸቻ ከማጩጸኸካቆ ከመዪዥሥ ገፉጫ።"
44001006	ኖከ ቢሙንፆቆ እማም ኮጎ ሜታ፥ ቤሎቆሥ አሰ ገትጋለማ ያሱስ ቢከል፤ "ኤተምላ፥ ከምኮላኮቆ አም ነዚያ አለአ ገፋሌያ ከዶጎ እስራኤላኽ?"
44001007	ቤኮሎቆ ያሱስኳ ቤከል ከማም፤ "አደካኼ ካኻ አመገም አንጅ ከኦካ ኤተ በርኪል ባብ ከገፋሌያለማ።
44001008	ከምዸበኻ አኻኸን መዥጋ፥ ኖከ ከምብቴ አመዪዥሥ ገፉጫ ኪልቆኻ። ኖካ ና ከምደኻ ደ መደ ኸገሻ ካራ ነዬሩሳሌም፥ ነኤበ ዪሁዳ ኮዎማ፥ ነኤባ አል ሰማሪያ ካሥ ጎ በሸካዬስ እኔያኳ።"
44001009	ኤቤከል ኤለአ ነቸቻ፥ ቤያፈራቆ ነኸ እማም ከጎዛ፤ ቤያጉንዶቆ አኩንዱኳ ነኸማም።
44001010	ሚከኢ እማም ነመዪርሽ መዳሻለማ ከጎዛ፥ በላ መገሙዋን ቤኢቾጎ ነትገነማም ጸጋ እምበንድ ደ ቤኢሰሥ እምፑ ኣ።
44001011	ቢከል እማምኳ ከማም፤ "አኻ ጸጋ አል ገሊላ፥ ካሤ በኸከኢካ ነመዪርጓ ከጎዛ? ያሱስ ኤተ ባርካቆ ኖጎኻ ከጎዛ አለአ፥ ኤያሥ በኸገምከሥ ነመቶኳ ከጎዛ፥ ኤያሥ ኤያ ከምተጼ መኮላ።"
44001012	ነለአ ነቸቻ ቢኮሌ አሰ ገትገ ክርስቶስ ነዶለ ቆሻ ከዬሩሳሌም፤ ቤያርቻቆ ዶላ አኳ ከዬሩሳሌም፥ መሃቶቋለማኳ ኤኪሎሜትሪያ ሜታ።
44001013	ኖከ ቢኩ ከኤዬበ ዬሩሳሌምኳ፥ ቢቶኮ ከመፀ ጎዛ ጎ ቢኢሻ። እማምኳ ጴጥሮስ፥ ዮሃንስ፥ ያይቆብ፥ ኣንድራስ፥ ፍልጶስ፥ ቶማስ፥ ባርቶለሜዎስ፥ ማቴዎስ፥ ዱ አልፌዎስ ኤተ ቢኦ ፄማ ያይቆብ፥ ኤተ ማቆራ ከኤበማ ሲሞን፥ ከዱ ያይቆብ ዪሁዳ።
44001014	ቢሙንፆቆ እማም አለአ ኮዎማም ኦኪል በበኽ ከእላ ከሜተም ከገዴራ። ቤማኢን ኖጎማምኳ ጋፋ ሜታ ሜታ፤ ነጋፋ ናኳ ሜታ ማሪያም ኤዬማ ከያሱስ፤ ቤኢ ኢዴበ ያሱስኳ ኖጎማም።
44001015	ኖካ ነሜታ ቤሙንፆቆ ደ ገዴራ ደ ቤድ ገንዘለማም ኤግቸማ ማያ ኖጎ ሜታ፤ ኖካ ና ቤፈርሥ ጴጥሮስ ነጂል ደ ገዴራ፥ ቤገሽ ከማም
44001016	ቤከል፥ "ኢዴበም፥ በከኢካ አመትታቋ ዳ ኤተ ቤገሸሥ አመዪዥሥ ገፉጫ ነገሲቋ ነመዪዥሥ ሎርጋ ከንዶጎ ዳዊት፤ ቤዽ አ ከኤተ መቼስ እንዶዋ ከጸጋ ደ ቤዻቆሽ ያሱስ።
44001017	አ ነጸጋ ናለምላ መዣ ሜታ፥ ቢለንተጸሥ ነመደዳ።
44001018	ቤከኮድ አመዣ አ እኔያ ከለማና ኤተ ቢከኽ ከገንሠ መደዳለማ፤ ቤፋት ከታሰማ ቤያጸቅ እለማ፥ ቤቻንዳኽ ኺለማ።
44001019	ቤያገማይል እገሻ አኳ ኖጎ ጸጋ ደ ቤኢ ነዬሩሳሌም ኮዎማ፤ ከለአ ቢኦ ፄ እኔያ አ ከሳ ካል ኤበማም 'አኬልዳማ።' መጨገሰማኳ መከላ 'እኔያ ኖጎ በተካ አመሃ።'
44001020	"በቆተካንዥገን ነሎርገ ጌኣ ኤተ በከለካ፥ 'ናቆምብ መፃለማ፥ መኢደሸንኼ ጸጋ ሜተል ኒለማኼ፤' ኤያሥ ኤያኳ 'ነኩ ጸጋ ጀንዳ ነመደዳለማ።'
44001021	"ነጸጋ ደ ቤኢ ኖጎምላ ኖከ ቤኮለኽ ያሱስ ኖጎምላ፥
44001022	ቤያጦሽ ነመጩጾቆማ አል ዮሃንስ ካሥ አል ኦከ ማሮቋ አል ያሱስ ከጎዛ፥ ነድ ጸጋ ሜታ ከአይላ ከኤተ መደ ኸገሻ ከመፈርሣለማ ነመሻ።"
44001023	ቢኦ ፄ ጸጋ እምበንድ፤ እማምኳ ሜተም ዮሴፍ ኤተ ቢኦ ከፄያ ከምበንድ ባርሳባስ ከዩስጦስ፥ ከምበንድ ማቲያስ።
44001024	ነለአ ነቸቻ ቢዴር ቢከል፥ "አም ረባ፥ ኤተ ባገምካ እል ጸጋ ኮዎማ፥ ትጌሥ አም ካይላ ኤባሽለከሥ ዎዴ ነጸጋ ነምበንድ ነለአ፥
44001025	ኤከምኩ ነመደዳ ነለአ፥ ኤከምሮቆ መዳ ከሰ ገትገ ክርስቶስኳ። ቤበፀሸንዥገን ዪሁዳኳ መደዳ አለአ፥ ቤዽ ኮጎ ቤኢ አመዻ ካ።"
44001026	ቢፐር ጃ ቤፐሥ ከማቲያስ፤ ቢተጽ ማቲያስኳ ከጸገ ሰ ገትገ ክርስቶስ ከአሤር ኖቆማ ሜታ።
44002001	ኖከ ቤድ ዚፈ ጴንጠቆስጤ፥ ቢሙንፆቆ አደ ገዴራ ኮዎማ ጎ ሜታ።
44002002	ቤብቴ አመእሰ ጺ ዳ፥ ኤተ ቤኮሥ መዥግ ኤጎሌ ታፕ ነጎዛ፤ ቤዪጮቆ ኒል መፃ ኤተ ቢሙንፆቆን እማም።
44002003	ቤያገማሥ ከማም ዳ ኤተ ቤኮሥ ጠጠ ማንጃ፥ ቤንራቆ ከጺማ ከጺማ፥ ቤማኢሽ ኒልቆ ሜታ ሜታማለማም።
44002004	ቢካይጫቆ ኮዎማም ከመዪዥሥ ገፉጫ፥ ቢያጦሽ መገሻ ከሳ ከጀንዳ ኤያሥ ቤከኼ አገፉጫ ከማም።
44002005	ቤኢ ነዬሩሳሌም ዶጎ ዪሁዳ፥ ደ ቤገሲልስ ረባ፥ ደ ቢዾዌ ነኤባ ነኮዎማ።
44002006	ኖከ ቢገሶቆ እማም በቦቆ ሳ አኳ፥ ቢሙንፆቆ ኮዎማም ኮጎ ሜታ። ቤተምዞቆ እለማም ዝንዜን፥ ከፄ ቢገሶቆ ኤቤገሽ ጸጋ አ ከሳ ከሳ ካል ኤበማም።
44002007	ቢተምዝ ቤሰሥ እለማም ቢከል፤ "ጸጋ ደ በገሸካ አለአ ኮዎማም ዶጎ ገሊላኼያኽ?
44002008	ኤያበማ በኮከፈለሸን አኮ መገሰኮቆ ኖጎማም ሳ ከሳ ኤተ ቢካፖቆኬሥ አኳ?
44002009	አኳ ጸጋ ደ በዾኬ ነጳርቴ፥ ነሜዲያ፥ ነኤላም፥ ደ በዾኬ ነሜሶጶጣሚያ፥ ነኤበ ዪሁዳ፥ ነቃጳዶቂያ፤ አይላ ጸጋ ደ በዾኬ ነጶንጦስ፥ ነእሲያ፤
44002010	ነፍርጊያ፥ ነጳምፊሊያ፥ ነግብፅ፥ ነጋጦቆ ኤበ ሊቢያ ኤተ ባርቸካቆ ከቀሬና፤ ናኳ ደ በዾኬ ነሮማ ሜታ ሜታ።
44002011	አኳ ዶጎ ዪሁዳ ከደ በኮኩካ ከገዴረ ዶጎ ዪሁዳኳ፤ ናኳ ደ በዾኬ ነቀርጠስ ሜታ ሜታ፥ ኤያሥ ኤያ ነኤበ ባ፤ በኮገሰኮቆ ኤበገሸካ ጸጋ አለአ ከሳ አል ኤቦኳ እምበቦቆ መደዳ አል ረባ።"
44002012	ቢንተምዝ ኬያኮዎማም፥ ቢኤም ዳ ኤተ ከመገሹሥ፥ ቢከል ኣሥ እልኸማምኳ፥ "ኣሤ ሾከ እገሻ አለአ?"
44002013	ቢከልሥ ጸጋ ጃጀንዳኸን ቢከል፤ "ቢፈካ ማንጨ ኬያ፥ በደከኽ እማም።"
44002014	ኖካ ና ቢኢቾጎ እምጴጥሮስ ከጸጋ ከአሤር ኖቆማ ሜታ ከአ፥ ቤፈሮቆ ሰማ ከጎዛ ቤገሽ ከጸጋ ቤከል፤ "አኻ ጸጋ አል እስራኤል ከጸጋ ደ በኢካ ነዬሩሳሌም ኮዎኻ፤ ጦኽ ፄ ከገሻ ካለም፤ ከመገሸርሥ ካኻ ዳ ኤተ በደኮጓ አለአ።
44002015	አደከኸኼ ኤበኽኦከሥ አኽ አማንጨ ኬያ ጸጋ አለኣኼ፤ እኽላ ካል ኸማቱቋ አንጅ ኦካግ።
44002016	ዳ ኤተ በደኮጓ አለአ፥ ኤተ ቤገሸሥ ኤተ መዪርጓ ዮኤል።
44002017	ቤከል ረባ ከንዶጎ ኤተ መዪርጓ አ፥ 'ነመርሽ ኦከማ ከምዳ ኤኤለአ፥ ከምጦርሥ ገፉጫለም ነጸገጸጋ ኮዎማ፤ ከመገሹሥ እገሻለም ኢዳለኻ ጓጉንዘማ ከጋፈማ፥ ከምጎሎጎ ጋሸላለኻ፥ ከምኢስ መዥግ ደ እምፈጋለኻኳ።
44002018	ከምጦርሥ ኖካ ና ገፉጫለም ነጸገ ደ መደዳለም፥ ነጸገ ጋጉንዛ ከጋፋ፥ ከመገሹዋ እማምኳ መዪርጓ።
44002019	ከምጦራ ኤከማገማሥ ዳ አል ገተምዛ ነምጻ ነጎዛ፥ ማቲሣ ከኔያ ከገቻ፥ ከምዳ መሃ፥ ማንጃ፥ ከምኩሉ ሱ ማንጃኳ።
44002020	በላ መዌን በበሥ ኦካ አል ኤታ ኤተ መጨ ገሂን፥ ከምሻኽ ኦካ፥ ከምዌያኽ ጽጃኳ ኤያል መሃ።
44002021	ኖካ ና ከምገርዘኽ ኤታ ገንሠ ዳ ነጸገጸጋ ደ ከምኦ ፄ አ፥ ከምኸካ መኢያኳ።'
44002022	"አኻ ጸጋ አል እስራኤል፥ ገሰኾቆ እገሻ አለአ፤ ዳ ኤተ ከምገምኮኮሥ መዌ ያሱስ ጸጋ አል ናዘሬት ኖጎ ረባ፥ ከፄ በጦኬ አረባ ከንዶጎ ኤለማ መዥግ መደዳ፥ ዳ አል ገተምዛ ከጋገሸል ዳ፤ ዳ በከደካ አለአ ኖጎኻ፥ በኸገምካ አኽኳ ኪልቆኻ።
44002023	ቤሪል ረባ ነገሲቋ ኤመኦሻለማ፥ ኤከማተገርኾቆ አ ከምኸኻ፤ ቤያኽጦ አኽኳ ኤከምቱዋ ነጋገድ ጃ ከንዶጎ ኤለ ደ ገንሣ፥ በኸቴከሠንዥገን አ።
44002024	ቤፈሮቆ ረባኸን አ ነመሻ ቤፖቆ አ ነመዥግ መሻ፤ ኤፋለሸንኼ መሻኳ መዻቆሽ አ መሸ ከኤለኼ።
44002025	ቤከል ዳዊትኳ ከፄማ፤ 'በርገምከሥ ኤታ መዱጎክ ነኸም፥ ከፄ በኢካ ነጅ ኤለም ነኤላ ጉንዛ፥ ከምኢያንኼ ዳ ከማፉንጮቆ አራኼ።
44002026	ካ በገ ካይል እለም በልለካ ጠጠምኳ፥ በጦከሥ በጨ ጸገምኳ ማጦዪላ ነጸገ ረባ።
44002027	ከፄ ከምበፃኣሸኼ ፉሣለም ኖጎ ደ በሸሸካኼ፥ ከምበፃኣሸኼ መዪዥሥ ጸጋሉ ኤከምያአ ኒል ሆ መሻኼ።
44002028	ባትገከሥ ካራ እንዶዋ ኤተ በርኮቆ ኮጎ መኢያ፥ መኢያሉ ኖጎምኳ ባገ ኪል አራ ዝንዜን።'
44002029	"ኢዴበም፥ ከምፈለርሽ መዪዥርሥ መገሸርሥ ካኻ ከፄ በፈጎኳ ዳዊት። በሸከንዥገን አ ቢሃንዠኮቋ፤ በኢካ ቆዳ መሻለማ ከደኽላ ኖጎኳ።
44002030	ከፄ ቤድ ዳዊትኳ ኤተ መዪርጓ፥ ቤገም ኤቤከዠገት ረባ ገዠገታ ቤከከል፤ 'ከምጦርሥ ነሾከኡ ጸጋ ሜታ ነቱገ ጥሳሉ።'
44002031	አ ቤሲቆ ቤገሸሥ ከፄ ማፈርሥ ክርስቶስ ነመሻ ቤከል፥ 'ከምበፀሸኼ አ ኖጎ ደ በሸሸካኼ፥ ከምበፀሸኼ ኤከምያአ በጨ ጸገማኳ ኒል ሆ መሻኼ።'
44002032	ቤፈሮቆ አረባ ያሱስ አለአ ነመሻ፤ አይላኳ ኮዎምላ ከዳ ካ ደ መደ ኸገሻ።
44002033	ቤፈሮቆ ረባ አ ከኤላ ጉንዛለማ፤ ቤሮቆ ያሱስኳ መዪዥሥ ገፉጫ ኤተ ቤከጦ አበማ ሳ፤ ኤተ በኸገምከሥ ከኤተ በኸገሰኮቆ አኽ አለአ ደ መኻ አል መዪዥሥ ገፉጫ፥ ኤተ በኸኬ አ ካኳ።
44002034	ኤተ ቤቶኮ ከጎዛ ዳዊትኼ። ቤከል ዳዊትኳ ኪልቆማ፥ 'ረባ ቤከል ከኤተም፥ ኢሽ ነጅ ኤለም ከኤላ ጉንዛ፥
44002035	ካሥ አል ኦከ ከምጦራ ብታሉ ከደ መጦ ቾጓሉ።'
44002036	ናምባለሥ ሾከ እስራኤል ኮዎማ ዝንዜን አለአ፡ ያሱስ ኤተ ቤያኽቱ አኽ ነጋገድ ጃ፥ ኤተ ቤጦ አረባ ከኤቶኳ ከመሲያኳ።"
44002037	ኖከ ቢገሶቆ ጸጋ አለኣኳ፥ ቤያጸቅ እለማም ቢከል ከምጴጥሮስ ከሰ ገትገ ክርስቶስ ጃጀንዳ፤ "ኢዴበም፥ አመዳ ኣሤ ከምዳ ካይላ?"
44002038	ቤከል ጴጥሮስኳ ከማም፤ "ኣንዠኺል እልኻ፤ ነለአ ነቸቻ ኤከማምበፃሸን ገንሣለኻ ካኻ፥ ኣጩጸኻቆ ኬያኮዎኻ ከፄ ያሱስ፤ ኖካ ና ከምርኾቆ መዪዥሥ ገፉጫ።
44002039	ሳ ኤተ ቤጦ አረባ ከምዳ ካኻ፥ ከኢዳለኻ፥ ከጸጋ ደ በኢካ ነመሃት እኔያ፥ ከጸጋ ደ በኦካ አረባ ኮጎማ ኮዎማ።"
44002040	ቤገሸሥ ጴጥሮስኳ እገሻ ጀንዳ በበኽ፥ ቤንዥገሥ እማም ቤከል፤ "ብደኾቆ እልቆኻ ነመኸሣ ነኤተ ከምዌ ነጸገ ሾካ ኤተ በበከኽ እንዶዋ አለአ!"
44002041	ቤያጩጻቆ ጸጋ ደ ቤሮቆ እገሸ ጴጥሮስ፤ ቢተጻሥ ኖካ ናኳ ጸጋ ግቸማ አሤር ኖቆማ ግቸማ ማቁስ እል አሤር (3000) ከደ ገዴራ።
44002042	ደ ገዴራኳ ቤካራቋሽ ከመትገሣ አል ሰ ገትገ ክርስቶስ፥ ከመዳለማም ሜታ፥ ከመንፂል እጋ፥ ከመጦ ገዴራኳ።
44002043	ቦጦ ሰ ገትገ ክርስቶስ ዳ አል ገተምዛ ከበበኽ ጋገሸል ዳ፤ ቤተምዚል ጸጋ ኮዎማ ከፄ አለአ።
44002044	ቤገመሥ ደ ገዴራኳ መዱጎክ፥ ቢምጹሺል ዳ ኤተ ቢጭ ኮዎማኳ።
44002045	ቢኮዶቆ እኔያለማም፥ ደ መጫለማምኳ፤ ቢንዘ ል ለማነማ ኤያሥ ቤድ ማኣጎማ ከጸጋ ሜታ ሜታ።
44002046	ቢሙንፆቆ ኖካ ኖካ ነመዪዥሥ መፀ ገዴራ አል ዶጎ ዪሁዳ፥ ቢንፂል እጋ ነመፃ ነመፃ ናለማም ከማገ ጓ ከመዪዥኽ እላኳ።
44002047	ቢከኽ መገ ላ ከረባ፥ ቢጭ መገ  ፄያ ኖጎ ጸጋ ኮዎማ። ቤተጽ ረባኳ ኖካ ኖካ ጸጋ ደ ቤምብዳ ከጸገ ደ ገዴራ።
44003001	ኖካ ነሜታቆ ቤዽ እምጴጥሮስ ከዮሃንስ ነአንጅ ገዴራ ነአንጅ ሰናኮ ከመዪዥሥ መፀ ገዴራ አል ዶጎ ዪሁዳ።
44003002	ናሥ ኦካ ና ቤጹሬ ጸጋ መዣ ኤተ ቢካፖቌሥ ከገሙ ሜታ። ቢጦሥ አ ኖካ ኖካ ነግሰ መፀ ገዴራ ኤተ ቢኦ ፄማ "ማንደጎን ግሰ መፃ፥" ኤከምቆናን ለማና ኖጎ ጸጋ ደ ቤኩ ከመዪዥሥ መፀ ገዴራ አል ዶጎ ዪሁዳ።
44003003	ኖከ ቤገመሥ መዣ አኳ እምጴጥሮስ ከዮሃንስ ሚከኩ ከመዪዥሥ መፀ ገዴራ፥ ቤቆን ለማና ኖጎማም።
44003004	ቢተገሽ እማምኳ ኸማም ነጸገማ፤ ቤከል ጴጥሮስኳ፥ "ዪሬ አይላ!"
44003005	ቤኦሥ አኳ፥ ኤከምኹካ ዳ ቤቼ ጺ ኮጎማም።
44003006	ቤከከል ጴጥሮስኳ፥ "አርጨካኼ ኣያ ከለማናኼ፤ ዳ ኤተ በርጨካኸን ከምኸራ ካም፤ ከፄ ያሱስ ክርስቶስ ጸጋ አል ናዘሬት፥ ፈርሥ እንዸቾጎ።"
44003007	ቤዻቆ ጴጥሮስኳ ኤለማ ኤላ ጉንዛ፥ ቤፈሮቆ ከጎዛ፤ ናሥ ኦካ ና ቤያኳስ ቾጎማ ከጋቼሰማኳ።
44003008	ቤፈርሥ፥ ቤኢቾጎ ቤንዽ፥ ቤኩ ነቾጎማም ከመዪዥሥ መፀ ገዴራ፤ ቤንዺል ቾጎማ ከመፈርሻ ቤከኽ መገ ላ ከረባ።
44003009	ቤገመሥ በበኽ ጸጋ፥ ኖከ ቤንዺል አ ቾጎማ ቤከኽ መገ ላ ከረባኳ።
44003010	ኖከ ቢያምባለሥ፥ ኤበደካ መዣ ኤተ ቤኢ ነመኢሻ ነማንደጎን ግሰ መፃ ከመቆን ለማና፥ ቢተምዝ ነዳ ኤተ በደካ ነጸገማ፥ ቤሰሥ እለማም።
44003011	ኖከ ቤኮዎቆ አመዣ አ መፐሣ ኖጎ እምጴጥሮስ ከዮሃንስ፥ ቤያምቤ ጸጋ ኮዎማ ከገተምዛ ኮጎማም ከጋሪል መዪዥሥ መፀ ገዴራ ኤተ ቢኦ ፄማ "መረባ አል ሶሎሞን።"
44003012	ኖከ ቤገመሥ ጴጥሮስኳ ጸጋ አለአ ቤከል ከማም፤ "አኻ ጸጋ አል እስራኤል፥ ኣሥ በኸከተምዘካ ነመደዳ ነለአ፥ በከዘርካቆ ኸኻ ነመዪር አይላ? አኽኦከሥ አኽ ኤቢልጦካ አይል፥ ኤከመንዻ መዣ አለአ ከመዥጋለምላ ፌት ከመዪዥሣ ካል እልቆምላኽ?
44003013	ረባ አል እምበፈጎኳ፥ አል ኣብራሃም፥ አል እስያቅ፥ አል ያይቆብ፥ በከኸካ ገሂን ከዱማ ከያሱስ፤ አኻኸን ቤያኻተገሮቆ አ ከኤለ ደ ገፋሌያ። ኤቤሪል ጵላጦስ ከመዠሰማኳ፥ ቤያኽኮዎቆ አ ነኸማ።
44003014	ቤድ ያሱስ መዪዥሥ ጸጋ ከገሸለማ። አኻኸን ቤያኽኮዎቆ አ፥ ቤያኸመርተሥ ጵላጦስ፥ ኤቤዠሰን ካኻ መዣ ኤተ ቤሾቆ ጸጋ።
44003015	ቤያኸሾቆ ኤተ መቼስ እንዶዋ ኮጎ መኢያ፤ ረባኸን ቤፈሮቆ አ ነመሻ፤ ከለአ አይላ ደ መደ ኸገሻ።
44003016	ከመዥጋ ኤተ በኢካ ነፄያ ነለአ፥ በከንዥገካሥ ኤተ ገሙ አ፤ ዳ ኤተ በኸገምከሥ በኸገምካ አለአ በደካ ከመገሚላ ከፄያ ከለአ። በብደካ መዣ አለአ ኒል ኽኻ፥ ከፄ በገምኪል ከፄ ያሱስ።
44003017	"እኽላኳ ኢዴበም፥ ነድ ደ መቼስ እንዶዋ አለኻ፥ አኻኳ፥ በርገምካ ኤበኸደካ አለአ ከምኤመሸማ።
44003018	ቤትቶቆ ረባኸን ዳ ኤተ ቤገሼሥ አ ነገሲቋ ከንዶጎ ደ መዪርጓ ኮዎማ። ቤገሼሥ ኤከማኣንሣሥ መሲያለማ።
44003019	እኽላኳ ኤከምበፀሸን ረባ ገንሣለኻ ካኻ፥ ኣንዠኺል እልኻ፥ ኮለኼ ኮጎ ረባኳ።
44003020	ኤከምጦኻ ኤለአ፥ ከምኻ አረባ ካኻ አንጅ ኤተ ከምዻቆ ኤለን አኻ፥ ከምትጌ ያሱስ ኤተ ቤጦሥ አ ካኻ መሲያ።
44003021	እኽላኸን፥ ካሥ አል ኦከ ከምዌ አንጅ ኤተ ከምጦዋን አረባ ዳ ኮዎማ ከኽኻ፥ ከምደካ መፀቋ ናሥ ጎዛ፤ አለአ ኤተ ቤገሸሥ ረባ ገፀ ከንዶጎ መዪዥሥ ደ መዪርጓለማ።
44003022	ቤከል ሙሴኳ፥ 'ኤያሥ ቤጦ አረባ አራ፥ ከምጦዋ ነኢዳለኻኳ ኤተ መዪርጓ ሜታ፤ ገሰኾቆ አኽኳ ዳ ኤተ ከመገሸሥ አ ካኻ ኮዎማ።
44003023	ነቴ ነሾከ እስራኤል፥ ጸጋ ኤተ ከምኮዎቆ መገሶቆ እገሻ አል ኤተ መዪርጓ አ ኮዎማ።'
44003024	ቤያጦሽ ነሳሙኤል፥ ደ ቤድ ደ መዪርጓ ቤገሽ ኮዎማኳ፥ ቢገሸሥ ዳ ኤተ በደኮጎ ነአንጅ ነለአ።
44003025	ዳ ኤተ ቤገሸሥ ረባ ከንዶጎ ደ መዪርጓ፥ ቢገሸሥ ካኻ፤ ሳ ኤተ ቤጦ አረባ ከምበፈገኻ፥ በዪርካ አኻኳ። ቤከል ረባ ከኣብራሃም፤ 'ከንዶገኡ ከመገሥ ሾካ አል ኤበ እኔያ ኮዎማ።'
44003026	ካኽላ፥ ኤከመገሥ ረባ አኻ፥ ኤከምኮሌቆን ጸጋ ኮዎማ ነንዶ ገንሣ፥ በፈርኬቆ አ ዱማ፥ ከበቦቆኳ በትገኬ ካኻ።"
44004001	ሚከኢ እምጴጥሮስ ከዮሃንስ ነመገሻ ከጸጋ፥ ቢዌ ኮጎማ እምጥስ መፀ ገዴራ አል ዶጎ ዪሁዳ፥ ደ መዜስ መዪዥሥ መፀ ገዴራ፥ ከጸጋ አል ሳዱቃኳ።
44004002	ቢመሥ ሰ ገትገ ክርስቶስ እምበንድ አለአ፥ ከፄ ቢትገሥ እማም ከጸጋ፥ ቢገሸከሥ መፈርሥ ያሱስ ነመሻ በትገከሥ ኤበኢካ አመፈርሣ ነመሻኳ።
44004003	ካኽላ ቢዻቆሽ እማም ነሸጋዥጋ ካሥ ኸማቱቋ፥ ቢኩቆ ነመፀ ማፉንጫ።
44004004	ነጸጋ ደ ቤገሶቆ እገሻለማም ቤገሚል ኤማንጀማ፤ ጸጋ ደ ቤገሚላኳ ጋጉንዛ መፈገኻለማም ግቸማ አሤር እል ግቸማ ሜታ ኖቆማ ማቁስ (5000)።
44004005	ነኸማቱቋ ቢሙንፆቆ እምበቦቆ ዶጎ ዪሁዳ፥ ደ እምፈጋ፥ ከደ መትገሥ ማቶቋ አል ሙሴ ነዬሩሳሌም።
44004006	ቢሙንፆቆ ከማም ሃናስ ኤተ በቦቆ ጥስ መፀ ገዴራ አል ዶጎ ዪሁዳ፥ ከምቃያፋ፥ ዮሃንስ ከእስከንድር ከደ ቤዌ ነሾከ እምጥስ መፀ ገዴራ እምበቦቆማ ኮዎማ።
44004007	ቢሂኢቆ እማምኳ ሰ ገትገ ክርስቶስ እምበንድ አለአ ነኸ ተምባ ቢሎቆሥ ቢከል፥ "ከመዥጋ ኣሤ ከፄያ አል ዎዴኳ በኸከጦካ ዳ አለአ?"
44004008	ናሥ ኦካ ና ቤከዪጫቆ ጴጥሮስ ከመዪዥሥ ገፉጫ ቤኮሎቆ ቤከል ከማም፥ "አኻ እምበቦቆ ጸጋ ከደ እምፈጋ!
44004009	ኤከምዳ ኖካ ነለአ ማሎቆሣ ነጸገምላ ከፄ ገሸል መደዳ ኤተ ቢልደካ ከመዣ ከኤተ ገሙ፥ ኤተ በከብደካ አ፥
44004010	ገመኻ አኻ ኮዎኻ አለአ ከሾከ እስራኤል ኮዎማ፥ ኤበደካ አለአ ከፄያ ካል ኤታ ያሱስ ክርስቶስ ጸጋ አል ናዘሬት፥ ኤተ ቤያኽቱ አኽ ነጋገድ ጃ፥ ኤተ ቤፈሮቆ ረባ ነመሻ። ኤተ በኢከቾጎ መዣ አለአ ከኻምብደማ ነኸኻ፥ ከፄያ ካለማ።
44004011	ያሱስ አለአ ኤተ በከለካ አመዪዥሥ ሎርጋ ከፄማ፥ 'ግሻ ኤተ በኸ ከሥ አኽ አደ መዶቆ መፃ፥ አ በደካ ከዞዳ።'
44004012	መብዳ ካሥ እንዶጎማ፥ ከንዶጎ ጀንዳ እምሜን፤ ከንዶጎ ከምፋለኮሽ አኮ መብዳ፥ ፄያ ኤተ በኸኬ አረባ ነኔያ ነኮዎማ ከጸጋ ኣሥ አ ሜታ፥ አኢካንኼ ጀንዳኼ።"
44004013	ኖከ ቤዪር አደ ተምባ ኤቢገሽ እምጴጥሮስ ከዮሃንስ ከመንዢቆ እታ፥ ኤቢያገሚል መዳለማም ጸጋ ደ በበፀካ መገመሸን ኸ ያኳ፥ ቤሰሥ እለማም። ቢያምባለሥ ኤቢደካ እማም ደ መሁል ቾጎ ያሱስ።
44004014	ቢገመሥ ኤቤኢቾጎ መዣ ኤተ ቤብድ አኳ ኖጎ እምጴጥሮስ ከዮሃንስ። ከለአ ቢያንዢግ ዳ ኤተ ከመገሹሥ ነጸገማም።
44004015	ቢፖቆ እማም ኖጎ ደ ተምባ፥ ቢያጦሽ ማገሺለማ ኣሥ እልኸማም።
44004016	ቢከል፥ "ኤያብ ከምጦኳ ጸጋ አለአ?" " ባገምካይል ኖጎ ጸጋ ናል ዬሩሳሌም ኮዎማ፥ ኤበደካ ዳ አል ገተምዛ ከንዶጎ ኤለማም፤ ከምፈለኮሸኼ መሽጥ አለኣኼ።" "
44004017	ካኽላ፥ ኤከምበፃን እገሻ አለአ ማቲያስ ነለአ በቦቆ ኖጎ ጸጋ፥ ቆቆሮኮቆ ጃ ከማም ዝንዜን ኤከምበፁዋ ነለአ ከገት መገሹሥ ከፄያ ከለአ ከጸጋ ሜተም።"
44004018	ነለአ ነቸቻ ቢኦ እማም ኮጎማም፥ ቢጻንዶቆ እማም ኤከምበፁሸን ከፄያ ካል ያሱስ ሜተል ማቲዩስ መትጉሥኳ።
44004019	ቢከኮሎቆ እምጴጥሮስ ከዮሃንስኸን ቢከል ከማም፤ "ዪርኻና ኣሥ አኻ ኪልቆኻ፥ ከመገሶቆ አል ረባ ኤከምዳ መገሶቆ አል አኻ መዪዥሠማ ነታሰ ረባ።" "
44004020	አይላኸን ከምበፂለሸኼ መገሸሥ ዳ ኤተ ቢልገምከሣ ከኤተ ቢልገሰኮቆኳ።"
44004021	ቤከቆቆሮቆ ደ ተምባኳ ጃ ከማም ከመዥግ ሳ፤ ነለአ ነቸቻ ቢዠስ እማም። ነዳ ኤተ ቤዶጓ ከፄ ቤከኽ ጸጋ መገ ላ ከረባ፥ ቢያንዢግ እንዶዋ ኤተ ከምሩካ በና ከማም።
44004022	መዣ ኤተ ቤከብድ ከዳ አል ገተምዛ አለአ፥ ግዣለማ ነግቸማ እምበንድ ከምጻ።
44004023	ኤያሥ ቢዠስ እማም ቢኮሌ እምጴጥሮስ ከዮሃንስ ኮጎ ደ ገዴራ ከጀንዳ፥ ቢከገሸሥ ዳ ኤተ ቢከከል እምበቦቆ ጥስ መፀ ገዴራ አል ዶጎ ዪሁዳ ከደ እምፈጋ ኮዎማ።
44004024	ኖከ ቢገሶቆ እማምኳ አለአ፥ ቢፈሮቆ ሰማም ከሳ ሜተል ቢኦ ረባ ቢከል፤ "አም ኤተምላ፥ ኤተ መዘዝ ጎዛ ከኔያ፥ ባዘዘኬ መዪጮቆ ኣያ ከዳ ኤተ በኢካ ኒለማ ኮዎማኳ።
44004025	ቤያገሼ ከመዪዥሥ ገፉጫ፥ ከንዶጎ ኤተ መደዳሉ በፈገምላ ዳዊት፥ ቤያከል ኤለአ፤ 'ካሤ ቢከንጥጠካቆ ጸጋ ደ በበፀካ መዳ ሾከ ዪሁዳ ከማመሣ? ካሤ ቢከሻምበካ ሾካ አል ኤበ እኔያ መገ  ኤለአ ከመጦ ገንሠማ?
44004026	ቢፈርከሥ እምጥሳ አል ኤበ ነኔያ ከማሻ፥ በሙንፀከሥ ደ ገፋሌያኳ ጎ ሜታ፥ ቢደከሥ ከብታ ረባ ከመሲያለማኳ።'
44004027	"ኸገሻ ነኤዬባ ነለአ፥ ቢሙንፀኮቆ እምሄሮድስ ከጴንጦስ ጵላጦስ ከምጸጋ ደ በበፀካ መዳ ሾከ ዪሁዳ፥ ከሾከ እስራኤልኳ፥ ቢገሰኪል ኮዎማም ቢደከሥ ከብታ መዪዥሥ ዱኡ ያሱስ ኤተ ባጦካ አም ከመሲያ።
44004028	በከደካ አለኣኳ፥ ኤከምትቱቆን ዳ ኤተ ቤያር ነገሲቋ ከገፋሌያ ካሉ ከመኦሻ ካሉኳ።
44004029	እኽላኳ፥ አም ረባ፥ ዪር መቆቆሮቆ ጃለማም፤ ኸካ መዥጋ ከደ መደዳሉ ኤከማቲዩሰን እገሻሉ ከመንዢቆ እታ።
44004030	ትጌሥ መዥጋሉ፥ ከፄያ አል መዪዥሥ ዱኡ ያሱስ፥ ኤከምብዳን ጸጋ፥ ኤከምዳን ዳ አል ገተምዛ ከጋገሸል ዳኳ።"
44004031	ኤቢትቶቆ እማም ገዴራ ነቸቻ፥ ቤያንዙባሽ እኔያ ኖጎ ቢሙንፆቆኳ። ቢከዪጫቆ ኮዎማም ከመዪዥሥ ገፉጫ፥ ቢያቲስ እገሸ ረባ ከመንዢቆ እታ።
44004032	ቤጭ ገሙንፀ ደ ገዴራ ኮዎማ እላ ሜታ ከገሳንዛ ሜተልኳ። ዳ ኤተ ቢጫ ኮዎማኳ አል ኮዎማም፥ ኤኢንኼ ጸጋ ሜተል ኤተ ቤከል ከደ መጫለማ "ኣሥ አለምኼ።"
44004033	ቤድ ሰ ገትገ ክርስቶስ ከበቦቆ መዥጋ ኸገሻ ከፄ መፈርሣ አል ያሱስ ነመሻ፤ ቤኢ መገ አል ረባ ነጸገማም።
44004034	ኤኢንኼ ነማም ኤተ ዢጋ ሜተልኼ፥ ከፄ ቤኮዶቆ አደ ቤጭ እኔያ ከመፃኳ ደ መጫለማም፥ ቢሬቆ ለማን ዳ ኤተ ቢኮዶቋኳ፥
44004035	ቢጦሥ ነኸ ሰ ገትገ ክርስቶስ። ቤንዘይል ለማና ኤያሥ ቤያኣጎ አጸገ ደ ገዴራ።
44004036	ቤኢ ነሾከ ሌዊ ጸጋ ሜታ ኤተ ቢፖቆ ነቆጵሮስ ቢኦ ዮሴፍ። ቢካንዠሥ አሰ ገትገ ክርስቶስኸን ፄያ ቢከከል "ባርናባስ።" መከላ ኤያኳ "ኤተ መንዥገሥ ጸጋ።"
44004037	ቤኮዶቆ አኳ ቼለማ፥ ቤሬቆ ለማነማ ቤጦሥ ነኸ ሰ ገትገ ክርስቶስ።
44005001	ቤያገሲል መዣ ሜታ ኤተ ቢኦ ፄማ ሃናኒያስ ከገፈማ ከሳጲራ እገሻ፥ ቢኮዶቆ እኔያ።
44005002	ቢያገሲል ከገፈማ፥ ቤያኤሸን ነለማና ና ኪልቆማ። ቤከዌ ከጀንዳኸን ቤጦሥ ነኸ ሰ ገትገ ክርስቶስ።
44005003	ጴጥሮስኸን ቤከል፥ "አም ሃናኒያስ፥ ኤከሜንጣኸን መዪዥሥ ገፉጫ፥ ካሤ በከዪጨኪል ሴጠና አም? ካሤ ባካዬከሽ ኪልቀኡ ነበን እኔያ ነኤተ ባኮደኮቋ?
44005004	እኔያ አለአ በላ መኮዳቆን አሉኼያኽ? ኖከ ባኮደኮቆ ነቸቻኳ፥ ለማነማ ነኤሉኼያኽ? ኤያበማ ባከርካ ኒሉ ኤከምጦዋኣ ሾከ አለአ? አም ከረባ ባለጎጎዘካ፥ ከጸጋኼ።"
44005005	ኖከ ቤገሶቆ ሃናኒያስኳ እገሻ አለአ፥ ቤፋት ከኔያ ቤሻ፤ ቤድ በቦቆ ገጤያ ኖጎ ጸጋ ኮዎማ፥ ደ ቤገሶቆ እገሻ አለአ።
44005006	ቤዾዌ ጋሸላኳ፥ ቢከገት መሸማ ከኣ ቢፖቆ ከጃጻ፥ ቢሃንዦቋ።
44005007	ነአንጅ ኦካግ ነቸቻኳ፥ ከፄያ አፅጃ ዳ ኤተ ቤዶጓ፥ ቤኩ እገፈ ሃናኒያስኳ ከመፃ።
44005008	ቤከል ጴጥሮስኳ፥ "እገሼሠናሱቆ ካራ፥ ለማን እኔያ ኤተ በኸኮደኬቋ ኮዎማ ኣሥ አለኣኽ?" ቤከል አኳ "ኣዬ፥ ለማነማ ኣሥ አለአ።"
44005009	ኖካ ና ቤከከል ጴጥሮስ፥ "ካሤ በኻገሰኪል ከመዻምብ ገፉጫ አል ረባ? ገሶቆ፥ ቾጎ ጸጋ ደ በሃንዠኮቆ ርኸኡ ቢኢካ ነግሰ መፃ፥ ከምፑቆ አምኳ ከጃጻ።"
44005010	ቤፋት አኳ ናሥ ኦካ ና ነቾጎ ጴጥሮስ ቤሻ፤ ቤኩ ጋሸላኳ ከመፃ፥ ቢገመሥ መሸማ ቢፖቆ ከጃጻ፥ ቢሃንዦቆ ነትገን ርኸማ።
44005011	ቤድ በቦቆ ገጤያኳ ነጸገ ገሙንፀ ደ ገዴራ ኮዎማ፥ ኖጎ ጸጋ ደ ቤገሶቆ እገሻ አለአ ኮዎማኳ።
44005012	ቤድ ከንዶጎ ኤለ ሰ ገትገ ክርስቶስ በበኽ ጋገሸል ዳ ከዳ አል ገተምዛ ኖጎ ጸጋ አል ዪሁዳ። ቢሙንፆቆ ደ ገዴራኳ ኮዎማ ጎ ሜታ ነበዝልኽ ሶሎሞን።
44005013	ኤንዥጋይልኸንኼ ነጸጋ ነጃጀንዳ ሜታ ኤለአ ከምተጸኽ እማምኼ። ነደንኳ፥ ቢጭ መገ ፄያ ኖጎ ጸጋ።
44005014	ደ ቤገሚል ከኤታ ያሱስ፥ ጋጉንዛ ከጋፋኳ፥ ቤከረሽ አገንዘለማም ከምፈጋኻ።
44005015	ቤፖቆ ጸጋኳ ደ መንሰሣ ከሰ ኸ እንዶዋ፥ ቢንዥጉቆ ነንተላ ከኣንዠ ኻ። ዳ ቢከጦ ኤለአ፥ ኤከምተራ ጴጥሮስ ነንዶዋ ና፥ ኤከማጉንዶቆን ኣሥ ፉሠማ ደ መንሰሣ አ።
44005016	ቢብቄሥ በበኽ ጸጋ ደ ቤኢሽ ነኤዬባ ናል ጋንዲ ዬሩሳሌም፥ ቢሬቆ ደ መንሰሣ ከደ ቤያፉንጮቆ አገንሠ ሙሳ፤ ቢምብድ ኮዎማምኳ።
44005017	ኖካ ና ቢከንሣይል በቦቆ ጥስ መፀ ገዴራ አል ዶጎ ዪሁዳ ከጸጋ አል ሳዱቃ ደ ቤኢኽ ኮጎማ። ቢሪል ኤከምዱዋ ዳ ነጸገ ሰ ገትገ ክርስቶስ።
44005018	ቢዻቆ እማም ቢኩቆ ከመፀ ማፉንጫ።
44005019	ቤዌ ሰ ገትገ ረባኸን ነመጎኳ፥ ቤንኮርስ ግሰ መፀ ማፉንጫ፥ ቤፖቆ እማም ከጃጻ፥ ቤከል፥
44005020	"ዸኻ፥ ዻ ኢኸቾጎ ነመዪዥሥ መፀ ገዴራ፥ እገሸኸሥ እገሻ አል መኢያ አለአ ኮዎማ ከጸጋ።"
44005021	ቢገሶቆ እማምኳ እገሻ አ፥ ቢዽ ካል ገዳዱ ከመዪዥሥ መፀ ገዴራ አል ዶጎ ዪሁዳ ቢያጦሽ መትገሠማ። ኖካ ና ቢዌ በቦቆ ጥስ መፀ ገዴራ አል ዶጎ ዪሁዳ ከደ ቤኢኽ ኮጎማ፥ ቢያኦዌ ደ ተምባ ከደ እምፈጋ አል ሾከ እስራኤል ኮዎማ። ነጓ ነቸቻ ቢትግ ጸጋ ከመሮቆ ሰ ገትገ ክርስቶስ ነመፀ ማፉንጫ።
44005022	ኖከ ቢዳሽ ደ ቢትጋኳ ከመፀ ማፉንጫ፥ ኢዸበቆንኼ እማም ኒለማኼ። ቢኮሌ ቢገሸሥ ከደ ቤትግ እማም፥ ቢከል፥
44005023	"ቢልዸበኮቆ ግሰ መፀ ማፉንጫ ኮዎማ ካሥ ማሃንሰማ ዝንዜን፥ በኢከቾጎ አደ መዜማኳ ነግሰማ፤ ኖከ ቢልኮርከስ መፃኸን፥ ኢልዸበኮቆንኼ ጸጋ ሜተል ኤለአ ኒለማኼ።"
44005024	ኖከ ቢገሶቆ አጥስ ደ መዜ መዪዥሥ መፀ ገዴራ ከምበቦቆ ጥስ መፀ ገዴራ አል ዶጎ ዪሁዳ እገሻ አለኣኳ፥ ቢያኤሚል ዳ ኤተ በደካ ነጸገ ሰ ገትገ ክርስቶስ።
44005025	ኖካ ና ቤኩ ጸጋ ሜታ ኮጎማም ቤከከል፥ "ገሰኾቆ፥ ጸጋ ደ በኸኩኮቆ አኽ ከመፀ ማፉንጫ ቢኢከቾጎ ነመዪዥሥ መፀ ገዴራ ቢኢካ ነመትገሠማ ከጸጋ።"
44005026	ናሥ ኦካ ና ቢዽ ጥስ ደ መዜ መዪዥሥ መፀ ገዴራ ከጸጋ ካለማ ቢኮሌቆ ሰ ገትገ ክርስቶስ፤ ነደንኳ፥ ከፄ ቢከጤ ከምኦቸካ አጸጋ እማም ከግሻ፥ ኢሬቆንኼ ከመደ መዥጋ ነጸገማምኼ።
44005027	ቢሬቆ እማምኳ ሰ ገትገ ክርስቶስ ቢሂኢቆ ነኸ ተምባ፤ ቤሎቆሥ ጥስ መፀ ገዴራ በቦቆማኳ እማም ቤከከል፤
44005028	"ቢልጻንደኮቆንዥገን አኻ ዝንዜን ኤከምበፀኻን መትገኸሥ ከፄያ ከለአ፤ አኻኸን በኸከዪጨኪል ከመትገሣለኻ ኤዬባ አል ዬሩሳሌም። በኻኣጎካ ማጦኸከሥ አይላ ከመሃ መዣ ከአ።"
44005029	ቢኮሎቆ እምጴጥሮስ ከሰ ገትገ ጃጀንዳ ቢከል፤ "ከመገሶቆ እገሸ ጸጋ ከምዳ ከጸጋ መገሶቆ እገሸ ረባ።
44005030	ረባ አል እምበፈጎኳ በፈርኬቆ ነመሻ ያሱስ ኤተ ቤያኽቱ አኽ ነጋገድ ጃ ቤያኽሾቋ።
44005031	በጦካ ረባ አ ከኤተ መቼስ እንዶዋ ከኤተ መብዶቆማ፥ በፈርኬቆ ከኤላ ጉንዛለማ፥ ኤከምዸባን ሾከ እስራኤል እንዶዋ ከማንዠሥ እለማም ኤከማምበፀካሸን ገንሣለማምኳ።
44005032	ደ ቢደካ ከለአ ደ መደ ኸገሻ፥ አይላ ኤያሥ ኤያ መዪዥሥ ገፉጫኳ፥ ኤተ በኸኬ አረባ ከጸጋ ደ በገሰኪልስ አ።"
44005033	ኖከ ቢገሶቆ ደ ተምባ እገሻ አለአ፥ ቢም ዝንዜን ቢሪል ኤከምሹቆ ሰ ገትጋ አ።
44005034	ኖካ ና ቤፈርሥ ኒል ተምባ ነደ ፋርስ ጸጋ ሜታ፥ ኤተ ቢኦ ፄማ ገማልኤል። አኳ ኤተ መትገሥ ማቶቋ አል ሙሴ፥ ኤተ ቤጭ ገሂን ኖጎ ሾከ እስራኤል ኮዎማ። ቤጦ ኤከምፑቆ ሰ ገትገ ክርስቶስ እል ሜታቆ ከጃጻ።
44005035	ነለአ ነቸቻ ቤከል፥ "አኻ ጸጋ አል እስራኤል፥ አዪርኸካ ዳ ኤተ ከማኣጎኻ መደማ ነጸገ ችዳ ነለአ።
44005036	ኖካ ነሜታቆ ቤፈርሥ መዣ ኤተ ቢኦ ፄማ ቴዴዎስ ቤከል፥ 'አራ በቦቆ ጸጋ፥' ቤሁል ቾጎ ጸጋ ግቸማ ሜታ እል ግቸማ ሜታ (400) አ። ቢሾቆ አ፥ ቤዛል ጸጋለማ፥ ቤጽይል መንዳለማምኳ።
44005037	ነለአ ነቸቻ ኖከ ቤድ መንዘ ኽ ጸጋ፥ ቤፈርሥ መዣ አል ገሊላ ኤተ ቢኦ ፄማ ዪሁዳ፥ ቤካኮርቾጎ ከበበኽ ጸጋ፤ ቢሾቆ አ፥ ቤዛል ጸጋለማ ኮዎማኳ።
44005038	ከለአ ከመገሸርሥ ካኻ ከፄ አል እኽላ፤ መደኸሠኼ ጸጋ አኼ፥ በፀኸሽ እማም። ካሤ? ኤከምዳ ቾጎ መንዳለማም ከመደዳለማም ካል ጸጋ፥ ከምቴያ፤
44005039	ኤከምዌ ከንዶጎ ረባኸን፥ ከምፋለኸሸኼ መቴሥ እማምኼ፤ ከምደኻ ከደ ማቱሣ ከረባኳ።" ቤሄሽ ደ ተምባኳ እገሸ ገማልኤል።
44005040	ቢኦ ሰ ገትገ ክርስቶስ ኮጎማም፥ ቢጦ ቢኦች ከቢሳጓ፥ ቢጻንዶቆ እማም ቢከል፥ "ማኮለኺልኼ መገሸሠማ ከፄ ያሱስኼ።" ነለአ ነቸቻ ቢዠስ እማም።
44005041	ቢፐሥ ሰ ገትጋ ኒል ተምባ፥ ቢያገይል ከፄ ቤከኽ ረባ ገሂን ኤከምሩቆ ገ ያ ከፄ ያሱስ።
44005042	ኢያርርሸንኼ መትገሠማ ኖካ ኖካ ነመዪዥሥ መፀ ገዴራ አል ዶጎ ዪሁዳ ነመፃ ነመፃኳ፥ ቢያታስ ሰ ማገ ላ ከፄ ያሱስ ኤበደካ መሲያ።
44006001	ኖካ ና፥ ኖከ ቤፈጋኽ ገንዘ ጸጋ ደ ቤሁል ቾጎ ያሱስ፥ ቤገሺል አጸጋ ዶጎ ዪሁዳ ደ ቤገሽ ሳ አል ግሪክ ሰማም ነጸገ ጸጋ ደ ቤድ ከማፖቋለማም ዶጎ ዪሁዳ። ዳ ቤከድ አለኣኳ፥ ከፄ ቢካኤመሥ ጋፈ ዢጋ ደ ቤገሽ ሰ ግሪክ ከማተጸሣ ኤተ ቢኽ ኖካ ኖካ ከጋፈ ዢጋ።
44006002	ቤኦ ሰ ገትገ ክርስቶስ አሤር ኖቆማ እምበንድ ደ ገዴራ ኮዎማ ኮጎ ሜታ ቢከከል፤ "ከምገኼ ካይላ አመበፀሽ ማቲስ እገሸ ረባ ከፄ መንዘ  እጋኼ።
44006003	አኻ ኢዴበምላ፥ ሽልኸሥ ናኻ ጸጋ ደ መገ  ፄያ ሥሠ በንድ፥ ደ በካኢካ ከመዪዥሥ ገፉጫ ከመገመኻኳ። ከምጦዪልሥ እማም ነመደዳ ነለአ።
44006004	አይላኸን ከማዻቊልካሽ ከገዴራ ከመገሸሥ እገሸ ረባኳ።"
44006005	ቤሄሽ ገሙንፀ ደ ገዴራ ኮዎማኳ እገሻ አለአ። ነለአ ነቸቻ ቢሽልሥ እስጠፋኖስ ጸጋ ኤተ ቤከዪጫቆ ከመገሚላ ከመዪዥሥ ገፉጫኳ፤ ቢሽልሥ ኤያሥ ኤያኳ ፍልጶስ፥ ፕሮኮሮስ፥ ኒቃሮና፥ ጥሞና፥ ጰራሜና፥ ከኒቃላዎስ ጸጋ አል ኣንፆቂያ ኤተ ቤኩ ከንዶ ገዴራ አል ዶጎ ዪሁዳ።
44006006	ቢሂኢቆ እማም አለኣኳ ነኸ ሰ ገትገ ክርስቶስ፤ ቢከዴር እማምኳ ቢጦሠን ኤለማም ኒልቆማም።
44006007	ቤከርሽ እገሸ ረባ ካሥ መፈጋይላ፤ ቤፈጋቆ ነዬሩሳሌም ዝንዜን ገንዘ  ጸጋ ደ ቤሁል ቾጎ ያሱስ። ቤያገሳሥ ነምጥስ መፀ ገዴራ አል ዶጎ ዪሁዳ ኤማንጀማ ከመገሚላ ከለአ።
44006008	ቤከዪጫቆ እስጠፋኖስ ከመገ አል ረባ ከመዥጋለማኳ፥ ቤጦ ዳ አል ገተምዛ ከምበቦቆ ጋገሸል ዳ ነጂል ጸጋ።
44006009	ቢፈርሥ ጸጋ አል መፀ ገዴራ አል ዶጎ ዪሁዳ ኤተ ቢኦ ፄማ "መፃ አል ደ በፐከሥ ነዎደ፥" ከምጸጋ አል ቀሬና ካል እስከንዴሪያ፥ ከጸጋ ዶጎ ዪሁዳ ደ ቢዾዌ ነእሲያ ነክልቂያኳ፥ ቢያጦሽ ማርፋ ከእስጠፋኖስ።
44006010	ኢፈለሸንኼ መንሱዋ መገመኻ ከገፉጫ ኤተ ቤከገሽ እስጠፋኖስኼ።
44006011	ከለአ ቢያተገስ ከጸጋ ቢከል፤ "ከለኻ፥ ቢልገሰኮቆ ኖከ በ ካ አ ረባ ከሙሴ።"
44006012	ቢበሬኽ እማምኳ ሾካ አል ዶጎ ዪሁዳ፥ ደ እምፈጋ፥ ከደ መትገሥ ማቶቋ አል ሙሴ፥ ቢዾዌ ቢዻቆሽ እስጠፋኖስ ቢሮቆ ከኸ ተምባ።
44006013	ቢሬቆ ደ መደ ኸገሻ ከጎልጎዛ ደ ቢገሽ ቢከል፥ "አርከሸኼ መዣ አ መንስ መዪዥሥ መፀ ገዴራሎኳ ከማቶቋ አል ሙሴኼ።
44006014	ቢልገሰኮቆ ኖከ በከለካ፥ 'ያሱስ ጸጋ አል ናዘሬት ከምብ መዪዥሥ መፀ ገዴራ አለአ፥ ከማንዢል መኢያ ኤተ ቤኼ ሙሴ ካኳኳ።"'
44006015	ኖከ ቤተገሽ ጸጋ ደ ቤኢ ነተምባ ኮዎማ ኸማ ነጸገ እስጠፋኖስ፥ ቤከኢ እልኸማ ከማም ኤእልኸ ሰ ገትገ ረባ።
44007001	ጥስ መፀ ገዴራ አል ዶጎ ዪሁዳ በቦቆማ ቤሎቆሥ እስጠፋኖስ ቤከል፥ "አለአ ኸገሻኽ?"
44007002	ቤኮሎቆ እስጠፋኖስኳ ቤከል፥ "አኻ ኢዴበም እምባብኳ፥ ገሰኸካሮቆ፤ በቦኳ ኣብራሃም በላ መኢሸን ነካራን፥ ኖከ ቤኢ ነሜሶጶጣሚያኳ፥ ቤካትጋሥ ረባ አል ገሂን፥
44007003	ቤከከል ካ፤ 'ፐሥ ነኤበኡ፥ በፀሽ ደሌበኡ፤ ዻ ከኤባ ኤተ ከምትገርሥ ካም።'
44007004	ከለአ ቤበፀሽ ኣብራሃም ኤባ አል ዶጎ ከላዳ ቤዽ ቤኢሽ ነካራን፤ ኤቤሽ በበማ ነቸቻ፥ ቤቦዎቆ ረባ አ ነጓ፥ ቤያተገሮቆ ከኤባ ከኤተ በኽኢካን አኽ ዚያለአ።
44007005	ኤከኸንኼ ረባ ካ ነጓ እኔያ ኤተ ከምዳ ካለማ፥ ከምጦሠን ኣሥ ቾጎማኳ። ነደንኳ፥ ኤቤያንዢገን አ ኢዳኳ፥ ቤከጦ ረባ ሳ ቤከል፤ 'ከምኸራ እኔያ አለአ ካም ከሾከኡኳ።'
44007006	ቤከከል ረባኸን ኤለአ፥ 'ከምኢሽ ሾከኡ ነኤበ ጀንደ ጸጋ፤ ከምዱዋ ነጓኳ ከዋደ፥ ከምቱጉቆ እማም ግዣ ግቸማ ሜታ እል ግቸማ (400)።
44007007	አራኸን ከምኸርሥ ነጸገ ሾካ ደ ቢከደካ እማም ከዋደ፤ ነለአ ነቸቻ ከምፑሥ ነኤባ ና፥ ከምዴሩዋ ካራ ነገአ።'
44007008	ቤከኽ ረባኳ ማገሲል መሸሣ፤ ኤኤለአ ቤፐኽ ኣብራሃም ዱማ እስያቅ ቤሸሥ ነኦኪል ሰናኮ። ቤሸሥ እስያቅኳ ዱማ ያይቆብ፥ ቤሸሥ ያይቆብኳ ኢደማ አሤር ኖቆማ እምበንድ፥ ደ ቢድ እምበፈጎኳ።
44007009	"ቢንሣይል እምበፈጎኳ አኳ ነጸገ ዮሴፍ ቢኮዶቆ ከግብፅ፤ ረባኸን ቤኢ ከአ።
44007010	ቤፖቆ ረባ አ ኒል ማኣንሠሣ ነኮዎማ። ቤከኽ መገ ከመገመኻ ነታሰ ጥሳ አል ግብፅ ነኸ ፋረኦን። ቤጦ ፋረኦንኳ አ ከጥሳ ካል ኤበ ግብፅ፥ ከኤተ መጨ ገፋሌያ ነመፃለማ ነኮዎማኳ።
44007011	ኖካ ናኳ ቤድ ኤዴበና ነኤባ ናል ግብፅ ከኤበ ካናኣንኳ፥ ቤድ በቦቆ ማፉንጫቋ፤ ቤያንዢግ እምበፈጎኳኳ ዳ ኤተ ከምሱዋ።
44007012	ኖከ ቤገሶቆ ያይቆብኳ ኤቤኢ ጋትጋ ነግብፅኳ፥ ቤትግ እምበፈጎኳ እል ሜታቆ።
44007013	ኤቤተጽ መትግ እማም ከግብፅ፥ ቤትገሥ ዮሴፍ ጸገማ ከማም፤ ቤያገማይል ሾከ ዮሴፍኳ ኖጎ ፋረኦን።
44007014	ነለአ ነቸቻ ቤትግ ዮሴፍ ቢከኦዌ በበማ ያይቆብ ከሾከማ ከደ ቤኢ ነጓ ኮዎማ፤ ገንዘለማምኳ ጸጋ ግቸማ ኦካግ ኖቆማ አሤር ኖቆማ ማቁስ (75)።
44007015	ያይቆብኳ ቤብት ከግብፅ፥ ቤሽ ናሥ ጓ ፤ ቢሸሽ እምበፈጎኳኳ ናሥ ጓ።
44007016	ቢሮቆ መሻለማምኳ ከሺከም፥ ቢሃንዦቆ ነሆ መሻ ኤተ ቤኮደሥ ኣብራሃም ኖጎ ኢደ ሄሞር ከለማና።
44007017	"ኖከ ቤያርቻዬቆ ኦካ፥ ኤተ ቤያኣጎ ረባ መጦሠማ ነመደዳ ሳ ኤተ ቤካጦዪል ኣብራሃም፥ ቤፈጋቆ ገንዘ ሾካሎኳ ቤፈጋኽ ነግብፅኳ።
44007018	ኖካ ና ቤሙቾቆ ነግብፅ ጥሳ ጀንዳ ኤተ ቤኤም ከፄ ዮሴፍ።
44007019	ቤንጠኽ አኳ ሾካሎኳ፥ ቤድ ገንሠ ዳ ነጸገ እምበፈጎኳ፥ ቤጦ ቢፖቆ ኢዳለማም ከጃጻ ኤከምሹዋን እማም።
44007020	ነመዶጓ ና ቢፖቆ ሙሴ፤ አኳ ዱዋ ኤተ ቤካገይል ረባ። ቢዱዉቆ ጽጃ ኦካግ ነመፀ በበማ።
44007021	ኖከ ቢያምብሽ ከጃጻ፥ ቤዌ ዱ ፋረኦን እገፈማ፥ ቤሮቆ ቤዱዉቆ ኤያል ዱማ።
44007022	ቢከትገሥ ከሙሴ መገመኻ አል ደ ግብፅ ኮዎማ፥ ቤዥጋኽ ከገሻ ከመደዳኳ።
44007023	"ኖከ ቤዪጮቆ ግዠ ሙሴ ግዣ ግቸማ እምበንድ፥ ቤፈር ኒለማ ኤከምዻ ዪርቆ ኢዴበማ ሾከ እስራኤል።
44007024	ኖካ ናኳ ቤገመሥ ኤቤኦች አጸጋ አል ግብፅ ነሾካ አል እስራኤል ጸጋ ሜታ፤ ቤተጸሥ መዣ ኤተ ቢኦቸካ አ፥ ከመሾቆ ጸጋ አል ግብፅ ቤያ ስ ዦኮማ።
44007025	ቤኦሥ ሙሴ፥ ኤቢያምባለሥ ሾከማ፥ ኤከምጨገስ ረባ እማም ከንዶጎማ፤ እማምኸን ኢያምባለሠንኼ።
44007026	ቤዸቦቆ ነጀንደ ኸማቱቁማ ሾከ እስራኤል እምበንድ ነማሻ፤ ቤያኣጎ ማገኽ እማም ከምጽኽ እገሻለማም ቤከል፤ 'አኻ ጸጋ አለአ፥ ኢዴባ፥ ካሤ በኸካሸካ?'
44007027	ቤልገተሽ አመዣ ኤተ ቤኦች ዱ ኤበማ አ ሙሴ ቤከከል፤ 'ኦድ በጦካ አም ከኤተ መቼስ እንዶዋ ከኤተ መር እገሻኳ ካይላ?
44007028	ኤያሥ ባሸኬቆ ነጋዥግ መዣ አል ግብፅ፥ ኣኣጎካ አም መሾቆ አራኽ?'
44007029	ነገሻ ነለኣኳ ቤዱጎ ሙሴ፥ ቤኢሽ ኤጀንደ ጉንዛ ነኤበ ሚዲያም፤ ቤፐኽ ነጓኳ ኢዳ ጋጉንዘማ እምበንድ።
44007030	"ነግዣ ግቸማ እምበንድ ነቸቻ፥ ቤካገማሥ ሰ ገትገ ረባ ነመበል ማንጀ ኽኻ ነኸ እኔያ ናል ትገን ዶለ ሲና።
44007031	ኖከ ቤገመሥ አሙሴኳ አለአ፥ ቤሰሥ እለማ። ኤቤችድሽ ከመዪረማኳ፥ ቤገሶቆ ሰ ረባ ኤተ ቤከከል፤
44007032	'አራ ረባ አል እምበፈገኡ፥ ረባ አል ኣብራሃም፥ አል እስያቅ፥ አል ያይቆብኳ፤' ቤሲ ጸጋ ሙሴኳ ከገጤያ፥ ኤዥጋቆኸንኼ ከመዪረማኼ።
44007033	ቤከከል ረባኳ ከሙሴ፤ 'ትሾቆ ቻፓ ነቾገኡ፥ እኔያ ጎ ባኢከቾጓ አም አለአ መዪዥሠማ።
44007034	በርገምኬሠንዥገን ማፉንጮቋ ኤተ በደካ ነጸገ ሾካለም ነግብፅ፥ በርገሰኮቆንዥገን ገሉጓለማም። ካኽላ በርብተኬ ከምጨገስ እማም፤ ዚያለኣኳ ዌ፥ ከምትገራ አም ከግብፅ።'
44007035	"ሙሴ አለአ ኤተ ቤኮዎቆ አጸጋ አል እስራኤል ኤተ ቢከከል፥ 'ኦድ በጦካ አም ከኤተ መቼስ እንዶዋ ከኤተ መር እገሻኳ ካይላ?' ቤጦ ረባኳ አ ከንዶጎ ሰ ገትጋ ከኤተ ቤካገማሥ ኒል ኽኻ ከኤተ መቼስ እንዶዋ ከኤተ መጨገስ እማምኳ።
44007036	ኤተ ቤፔቆ እማም ነግብፅ አ፤ መከፖቆ እማምኳ፥ ቤጦ ዳ አል ገተምዛ ከጋገሸል ዳ ነግብፅ፥ ነመዌኽ ኤያያ፥ ነኸ እኔያኳ ከግዣ ግቸማ እምበንድ።
44007037	ሙሴ አለአ ኤተ ቤከል ከሾካ አል እስራኤል፥ 'ኤያሥ ቤጦ አረባ አራ፥ ከምጦራ ነኢዳለኻኳ ኤተ መዪርጓ ሜታ።'
44007038	ኤተ ቤኢ ከጸጋ አል እስራኤል ኖከ ቢሙንፆቆ ነኸ እኔያ ኣሥ አ፤ ኤተ ቤኩ ነጂል እምበፈጎኳ ካል ሰ ገትገ ረባ ኤተ ቤከገሼ ኖቆ ዶለ ሲና፥ ኣሥ አ፤ ቤሬቆ አኳ እገሻ አል መኢያ ኤከማተገሬቆ ከምኼ ካኳ።
44007039	"እምበፈጎኳኸን ቢኮዎቆ መገሲልስ ሙሴ፤ ቢልግተሽ አ፥ ቤኮል እለማም ከግብፅ።
44007040	ቢከል እማምኳ ከኣሮን፤ 'እገ ካይሌሥ መኮሥ እምረባ፥ ደ ከመንዻ ነታሰምላ፤ አኮገምካኼ ዳ ኤተ በደካ ነጸገ ሙሴ ኤተ በፐኬቆ አኳ ነግብፅኼ።'
44007041	ቢገሥ እማምኳ ኖካ ና መኮሥ ዱ ሙሳ ኤያል ረባ፥ ቢከሾቆ ለማና፥ ቢካገይል ከዳ ኤተ ቢገሥ ከኤለማም።
44007042	ረባኸን ቤጦ ቸቸ ከማም፥ ቤጦ ኤከምዴሩዋ ከቢዣ ካል ጎዛ ኤያሥ ቢቆት ነሎርጋ ናል ደ መዪርጓ፤ ቤከል ረባ፥ 'አኻ ጸጋ አል እስራኤል፥ ግዣ ግቸማ እምበንድ ኖከ ቤያኽኢ ነኸ እኔያ፥ ኤያኸሾቆን ለማና ካራ፥ ኤያኸኸን ደ መኻ ካራኽ?
44007043	ቤያኽጹር ደቤ ሞሎክ፥ ከመኮሥ ቢዣ ኤተ ቤያኽከዴር አኽ ኤረባ ሬፋን፥ እማም አለአ ሚይኢ ዳ ኤተ ቤያኸገሥ አኽ ኤከምዴረኸካ፤ ከምቦሮቆ አርኳ አኻ ነኤዬበ ባቢሎን ከገት።'
44007044	"ቢጭ እምበፈጎኳ ነኸ እኔያ ደቤ ማገሲላ፤ ደቤያ አኳ ኤያሥ ቤከገሸሥ ረባ ከሙሴ፥ ኤከመገሠን ኤያሥ ሚይኢ ዳ ኤተ ቤገመሣ።
44007045	ቤሮቆ እምበፈጎኳ ደቤያ አ ኖጎ እምበበማም፥ ቢጹር እማምኳ ደቤያ አ፥ ኖከ ቢኩ ከምዬሹዋ ከኤበ ሾካ ደ በበፀካ መዳ አል ረባ፥ ደ ቤፖቆ ረባ ነታሰማም፤ ቤኢሽ ደቤያ አኳ ናሥ ጓ ካሥ ግዥ ዳዊት።
44007046	ቤዸብ ዳዊትኳ መገ ነታሰ ረባ፥ ቤሎቆሥ ኤከምደኮቆን መፃ ከረባ አል ያይቆብ።
44007047	ኤተ ቤዶቆ መፃ ከረባኸን፥ አሶሎሞን።
44007048	ነደንኳ፥ ረባ ኤተ በሙቸኮቆ ኮዎማ፥ ከምፋለሸኼ መኢሻ ነመፃ ኤተ በደኮቆ ኤለ ጸጋኼ። ቤከል ረባ ከንዶጎ ኤተ መዪርጓ ኤኤለአ፤
44007049	'ጎዛ ለባበለም፥ እኔያኳ ደ መጦ ቾጎም፤ ኤያብ ከምኢያ መፃ ኤተ ከምደኾቆ ካራ፥ ኣበማ ጎ ማፉጮቋ ኤተ ከምዳ ካራኳ?
44007050	ኤተ በዘዘካ አለአ ኮዎማ ኤለምኼያኽ?'
44007051	"አኻ ደ መዥግ እልቋ አለአ! ፄኻ እልኻኳ ከመሮቆ እገሸ ረባ መኖቆማ፤ ኤያሥ ቤጦ እምበፈገኻ ገፀ፥ በኸንሰካ አኽኳ መዱጎክ መዪዥሥ ገፉጫ።
44007052	አኢካናኽ ነደ መዪርጓ ሜተል ኤተ ቤበፅ እምበፈገኻ ማሙችላ? ቢሾቆ ደ ቤሲቆ መገሸሥ መዌ ኤተ መዪዥሣ አ፥ ኤተ በኻተገርኮቆ አኽ እኽላ በኸሸኮቋ።
44007053	አኻ፥ ደ በርኮቆ ማቶቋ አል ረባ ከንዶጎ ሰ ገትጋ፤ ነደንኳ አኸካገሰካሠንኼ።"
44007054	ኖከ ቢገሶቆ እማምኳ እገሻ አለአ፥ ቢም ዝንዜን ቢከቀ ቆቤሰማም።
44007055	እስጠፋኖስኸን ቤከዪጫቆ ከመዪዥሥ ገፉጫ፥ ቤተገሽ ኸማ ከጎዛ፥ ቤገመሥ ገሂን አል ረባ ከያሱስኳ መከኢቾጎ ነጅ ኤለ ረባ ከንዶ ኤላ ጉንዛ።
44007056	ቤከል፤ "ዪርኻ አኽ፥ በርገምከሥ አበኮርካስ ጎዛ፤ በርገምከሥ ዱ በናደማኳ መከኢቾጎ ነጅ ኤለ ረባ ከንዶ ኤላ ጉንዛ።"
44007057	ቢሉግ እማምኸን ከበቦቆ ሳ ቢነ ስ ፄማም፥ ቢዱጎ ቾጓ ሜተም ኮጎማ፥
44007058	ቢፖቆ ኒል ኤዬባ ከኸ እኔያ ቢከኣምብ ከግሻ፤ ጸጋ ደ መደ ኸገሻኳ ቢጦሥ ኣለማም ኖጎ ቾጎ ገሸላ ሜታ ኤተ ቢኦ ፄማ ሳኦል።
44007059	ቢከኢ ነምኣምብ እስጠፋኖስ ከግሻኸን፥ ቤዴር አኳ ቤከል፤ "ኤተም ያሱስ፥ ሮቆ ፉሣለም።"
44007060	ቤፋት ከቆኽኽኮማ ከኔያ ቤከል ከመዥግ ሳ፥ "አም ረባ፥ በፀከሽ ገንሣ አለአ ከማም።" ኤቤከል ኤለአ ነቸቻ ቤሱማ።
44008001	ቤከገ  አመሻ እስጠፋኖስ ከሳኦል። ቤያጦሽ ኖካ ና ቤድ በቦቆ ማሙችሻ ነገሙንፀ ደ ገዴራ አል ነዬሩሳሌም። በላ መዳን ሰ ገትገ ክርስቶስ፥ ቤዛል ደ ገዴራ ኮዎማ ከኤበ ዪሁዳ ከኤበ ሰማሪያኳ።
44008002	ጸጋ ሜታ ሜታ ደ ቤከገሚል ከረባ ዝንዜን፥ ቢከኢሰሥ ከእስጠፋኖስ በቦቆ ቢሃንዦቆኳ።
44008003	ቤያኣጎ ሳኦልኸን መቴሥ ገሙንፀ ደ ገዴራ ነኔያ፤ ካ ቤኩ ከመፃ ከመፃ፥ ቤንጅር ደ ገዴራ ጋጉንዛ ከጋፋ ቤኩቆ ከመፀ ማፉንጫኳ።
44008004	ደ ገዴራ ደ ቢዛለኻኳ ቢንዾ ኒል ኤባ፥ ቢገሸሥ ሰ ማገ ላ አል ረባ ከጸጋ።
44008005	ቤብት ፍልጶስኳ ከኤዬቆ ኤባ አል ሰማሪያ፥ ቤገሸሥ ኤበደካ ያሱስ መሲያ ኤተ በካጦኪል ረባ ጸጋ።
44008006	ቤያጦዪል ፄ በበኽ ጸጋኳ ከእላ ሜታ ከገሸ ፍልጶስ፤ ቢገሶቆ፥ ቢገመሥ ዳ አል ገተምዛ ኤተ ቤጦ አኳ።
44008007	ቤምፐሥ ጋገንሠ ሙሳኳ ከገሉጓ ነጸገ በበኽ ጸጋ፤ ቤምብድ አበበኽ ጸጋ ደ ቤሽ አጋቸቸ ጸገማ ከደ ቤሙኳ።
44008008	ካ ቤድ በቦቆ ማገ ላ ነኤዬባ ና።
44008009	ቤኢሽ ነኤዬባ ናኳ መዣ ሜታ ኤተ ቢኦ ፄማ ሲሞን፤ ቤከተምዞቆ አኳ ከመንደ ሙሳለማ እል ጸጋ አል ሰማሪያ፥ ቤከል ኪልቆማ፥ "አራ በቦቆ ጸጋ።"
44008010	ቢካጦዪል ፄ አጸጋ አል ኤባ አ ካ ኮዎማ፥ ኢዳ ከደ እምፈጋ፥ ቢከል፤ "መዣ አለአ መዥጋ አል ረባ፥ ኤተ ቢከለካ በቦቆማ።"
44008011	ቢሁል አ፥ ከፄ ቤከተምዞቆ እል ጸጋ ከመዥግ ሙሳለማ ካል ገፀ ካሥ አል ኦካ አለአ።
44008012	ኖከ ቢከገሚል ከገሸ ፍልጶስ ኤተ ቤገሸሥ ሰ ማገ ላ ከፄ ገፋሌ ረባ ከፄያ አል ያሱስ ክርስቶስኳ፥ ቤያጩጻቆ ጋፋ ጋጉንዛኳ።
44008013	ቤገሚል ሲሞንኳ ኪልቆማ፥ ቤያጩጻቆ ቤንዽ መዱጎክ ነቾጎ ፍልጶስ፤ ኖከ ቤገመሥ ጋገሸል ዳ ከምበቦቆ ዳ አል ገተምዛኳ፥ ቤሰሥ እለማ በቦቆ።
44008014	ኖከ ቤገሶቆ ሰ ገትገ ክርስቶስ ደ ቤኢ ነዬሩሳሌም፥ ኤበርኮቆ ደ ሰማሪያ እገሸ ረባ፥ ቢከትጌ እምጴጥሮስ ከዮሃንስ።
44008015	ኖከ ቢብት እማም ከሰማሪያኳ፥ ቢከጦ ገዴራ ኤከምሩቆን አደ በኩካ ነንዶ ገዴራ መዪዥሥ ገፉጫ።
44008016	ዳ ቢከጦ ኤለአ፥ ከፄ ቢያጩጻቆ ደ ሰማሪያ ካሥ ፄያ አል ኤታ ያሱስ፥ ኢሮቆንኼ መዪዥሥ ገፉጫኼ።
44008017	ቤጦ እምጴጥሮስ ከዮሃንስ ኤለማም ነጸገማም፤ ቢሮቆ እማምኳ መዪዥሥ ገፉጫ።
44008018	ኖከ ቤገመሥ ሲሞንኳ፥ ኤባኸካሽ መዪዥሥ ገፉጫ ከምጦሥ ሰ ገትገ ክርስቶስ ኤለማም ነጸገጸጋ፥ ቤሬቆ ኸ ለማና ከማም፥
44008019	ቤከል፥ "ኸካሬ መዥጋ አለአ፥ ኤከምሮቆን ኣሥ ጸጋ ኤተ ከምጦርሠን ኤለም ነጸገማ መዪዥሥ ገፉጫ።"
44008020	ቤከኮሎቆ ጴጥሮስኸን ቤከል፥ "ቴካ ከለማና ካሉ፥ ከፄ ባኣጎካ አም መኮዳኣ ደ መኻ አል ረባ ከኸ ለማና።
44008021	ከፄ በበፀካ መዪዣኽ እሉ ነኸ ረባ፥ ኣጨከሠንኼ አም ነገሻለምላ ከምኢያኣንኼኳ።
44008022	ኮሌ ነገንሠኽ እንዶዋሉ፥ ዴር ከረባ፤ ኢገም ከምበፀሸን ረባ ሾከ ገሳንዛ አል እሉ አለአ ካም።
44008023	በርገምከሥ ኤበዪጨኪል አማንጨ ከገንሠ እልኻ አም።"
44008024	ቤኮሎቆ ሲሞንኳ ቤከል፥ "ዴረኻ ረባ ካራ፥ ኤከምበፃ መዸበሠን ነዳ ኤተ በኸገሸካ አኽ አራ ሜታ ኤለአ።"
44008025	ኤቢድ ኸገሻ ቢያቲስ እገሸ ኤታ ነቸቻ፥ ቢኮል እምጴጥሮስ ከዮሃንስ ከዬሩሳሌም፤ ቢገሸሥ ነቾጎ እንዶዋኳ ሰ ማገ ላ አል ረባ ነበኽ እሌበ ደ ሰማሪያ።
44008026	ሰ ገትገ አል ረባ ቤከል ከፍልጶስ፥ "ፈርሥ፥ ዻ ከንዶ ኤላ ጉንዛ ኤተ ከምሮቆ ነዬሩሳሌም ከጋዛ!" በተርካ እንዶዋ አኳ ከንዶ ኸ እኔያ።
44008027	ቤፈርሥ ፍልጶስኳ ቤዻ። ናሥ ኦካ ና ቤኢ በቦቆ ጸጋ አል ኢጦጽያ ሜታ ኤተ ቤዽ ከገዴራ ከዬሩሳሌም ነንዶዋ። ቤድ አኳ ኤተ መዪር ደ መጫ ኮዎማ አል ማጥሶቆ እገፋ አል ኢጦጽያ ኤተ ቢኦ ፄማ "ካንዳኬ"።
44008028	ኖከ ቤኮሌ ከኤበማ፥ ቤኢሽ ኖቆ ዬኳኴያ ኤተ ቤጅር አፈዛ፥ ቤኢ ነመሎቆሥ ሎርጋ አል ኢሳያስ ኤተ መዪርጓ።
44008029	ቤከል መዪዥሥ ገፉጫ ከፍልጶስ፥ "ዻ ኮጎ ዬኳኴያ ካ፥ ሁልሽ።"
44008030	ቤዱጎ ፍልጶስኳ ከጓ  ቤገሶቆ፥ ኤቤኢ መዣ አ ነመሎቆሥ ሎርጋ አል ኢሳያስ፤ ቤከከልኳ፥ "ኣምባለከሥ አማኽ መጨገስ ዳ ኤተ ባሎቆከሣ አ?"
44008031	ቤኮሎቆ መዣ አኳ ቤከል፥ "በላ መኢያን ጸጋ ኤተ መትገሥ ካራ፥ ኤያብ ከምፈለርሽ ማምባለሠማ?" ቤኦ ፍልጶስ ኤከምቶኳን ነዬኳኴያ ከምኢሸን ነትገነማ።
44008032	እገሸ ሎርጋ ኤተ ቤሎቆሥ አኳ፥ ኤተ ቤከል ኤለአ፤ "አ ኤያል ጃጃ ኤተ ቢርኮቆ ከመሾቆማ፥ ኤያል ዱ ጃጃ ኤተ በበፀካ መእሳ ኖከ ቢንርካ ቤማ፤ አጨገኪለንኼ ሰማኼ።
44008033	አ ጸጋ ኤተ ቢቱጉኮቆ፥ ቢካዬከሥ ከመዪዥሥ መኸሣ፥ ከፄ ከምቼዉሥ መኢያለማ ነኤበ እኔያ፥ አኢካንኼ ጸጋ ሜተል ኤተ ከመንዘ ኽ ሾከማኳ።"
44008034	ቤከል መዣ አል ኢጦጽያ አ ከፍልጶስ፤ "እገሼሠና ካራ፥ ከፄ ኦዴ በገሸካ ኤተ መዪርጓ አለአ? ከፄ እልቆማኽ በላ ከፄ ጸጋ ጀንዳ?"
44008035	ቤያጦሽ ፍልጶስኳ መገሻ፤ ቤካጦሽ ነሎርጋ ና ቤከገሸሥ ሰ ማገ ላ ከፄ ያሱስ።
44008036	ሚከኢ ነመዻ ነንዶዋ ቢዳሽ ኮጎ ቤኢ ኣያ፤ ቤከል በቦቆ ጸጋ አኳ ከፍልጶስ፥ "ሀና ኣያ አለአ፤ ኣሤ ከምጻንዶቆ አራ፥ ኤከማጩጸራቆና?" [
44008037	ቤከከል ፍልጶስኳ፥ "ኤከምገማይል ከትጭ እሉ፥ ከማፈላሽ።" ቤኮሎቆ አኳ ቤከል፥ "በርገምኪል ያሱስ ክርስቶስ ኤበደካ ዱ ረባ።"]
44008038	ቤጦ መዣ አኳ ኤከምኢቾጎን ዬኳኴያ፤ ቤኩ ፍልጶስ ከመዣ ከበቦቆማ ከአ ከምበንደማ ኪል ኣያ፥ ቤጩጾቆ አፍልጶስኳ አ።
44008039	ኖከ ቢፔሥ ኒል ኣያ፥ ቤሦ አመዪዥሥ ገፉጫ ፍልጶስ፤ ኤተጸንኼ አመዣ በቦቆማ አኳ መገመሥ ፍልጶስ፥ ቤያተተስ እንዶዋለማ ከማገ ላ።
44008040	ፍልጶስኸን ቤያገማሥ ከኣዝጦን፥ ቤንዽ ነኤባ ና ቤገሸሥ ሰ ማገ ላ አል ረባ ነኤዬባ ነኮዎማ ካሥ ቤዳሽ ከቄሳሪያ።
44009001	ሳኦል ከደኽላ ከመሾቆ ደ መሁል ቾጎ ኤታ ያሱስ ቤከንተጾቆ መከቆቆሮቆ ጃ ዝንዜን። ካ ቤዽ ኮጎ በቦቆ ጥስ መፀ ገዴራ አል ዶጎ ዪሁዳ፥
44009002	ቤሎቆሥ ኤከምኹካን ሎርጋ ከመፀ ገዴራ አል ዶጎ ዪሁዳ ነኤዬባ ደማስቆ። ዳ ቤከጦ ኤለአ፥ ኤከምገመሥ ነጓ ጸጋ ደ በሁለካ እንዶ ገዴረ ኽኻ አ፥ ነድ ጋጉንዛ ጋፋኳ፥ ኤከምዻቆሸን ከመሮቆ ከዬሩሳሌም።
44009003	መከኢ ነመዻ ነንዶዋ፥ ኤቤያርቻቆ ከደማስቆ፥ ቤዪዤጎ ታፕ መዪዦጓ ነጎዛ ነጋንዲለማ።
44009004	ቤፋት ከኔያ ቤገሶቆ ሳ ኤተ ቤከከል፥ "ሳኦል፥ ሳኦል! ካሤ ባካሙቸኪል አራ?"
44009005	ቤከል ሳኦልኳ፥ "ኤተም፥ ዎዴያሲቆ አማ?" ቤከል ሳ አኳ፥ "አራ ያሱስ ኤተ ባሙቸኪላ።
44009006	ፈርሥ፥ ዻ ኩ ከኤዬባ፤ ከመገሹሥ ካም ነጓ ዳ ኤተ በኢካ መደማ ካም።"
44009007	ጸጋ ደ ቢኮርሽ ከምሳኦልኸን ቢኢቾጎ ትል፤ ቢገሶቆ ኣሥ ሳ፥ ኢገመሠንኼ ጸጋ ሜተልኼ።
44009008	ቤፈርሥ ሳኦልኳ ነኔያ፤ ኖከ ቤበርስ ኸማኳ፥ ኤገመሠንኼ ዳ ሜተልኼ። ካኽላ ቢዻቆ ጸጋ ኤለማ፥ ቢከኩ ከደማስቆ።
44009009	ቤኢሽ ኦካ ኦካግ በላ መገመሥ ዳ ሜተል፤ ኤሰንኼ ዳ ሜታ፥ ኤፈኼኳ።
44009010	ቤኢሽ ነደማስቆ ኤተ መሁል ቾጎ ያሱስ ሜታ፥ ኤተ ቢኦ ፄማ ሃናኒያስ። ቤከገሽ ያሱስ ከመጎሎጓ ቤኦ ቤከል፥ "ሃናኒያስ!" ቤኮሎቆ አኳ ቤከል "ኤተም፥ ነገአ በርኢካ!"
44009011	ቤከከል ያሱስኳ፥ "ፈርሥ፥ ዻ ከንዶዋ ኤተ ቢኦካ ፄማ 'መዘር እንዶዋ፤' ዻ ሎቊል ነመፀ ዪሁዳ ጸጋ አል ጠርሰስ ኤተ ቢኦካ ፄማ ሳኦል፤ በኢካ አኳ እኽላ ነገዴራ።
44009012	በገምከሥ አኳ ከመጎሎጓ፥ ኤከምዌ አጸጋ ኤተ ቢኦካ ፄማ ሃናኒያስ ኮጎማ፥ ከምጦሠን ኤለማ ነጸገማ ኤከምተጻን መገሞጓ።"
44009013	ሃናኒያስኸን ቤከኮሎቆ ቤከል፥ "ኤተም፥ በርገሰኮቆንዥገን ነሰ ኤማንጀ ጸጋ ከፄ መዣ አ፥ ኤበደካ በበኽ ገንሠ ዳ ነጸገ፥ ደ በዪዥካሥ ካም ነዬሩሳሌም።
44009014	በጨካ ነገኣኳ ገፋሌያ፥ ኖጎ እምበቦቆ ጥስ መፀ ገዴራ አል ዶጎ ዪሁዳ፥ ኤከምፉንጫ ጸጋ ደ በኦከፄ አም ኮዎማ።"
44009015	ቤከከል ኤታ ያሱስኸን፥ "ዻ አም፤ በርሽለከሠንዥገን አ ከኤተ መደዳለም፥ ኤከምጦዋን ኤከማገማይል ፄም ኖጎ ጸጋ ደ በበፀካ መዳ ሾከ ዪሁዳ፥ ኖጎ ዶጎ ጥሳ፥ ኖጎ ጸጋ አል እስራኤልኳ።
44009016	ከምትገርከሥ እንዘሥ ኤበኢካ ካ አመሮቆ ማኣንሠሣ ከፄያ ካለም።"
44009017	ቤዽ ሃናኒያስኳ ቤኩ ከመፃ፥ ቤጦ ኤለማ ነጸገ ሳኦል ቤከል፥ "ዱዌበም ሳኦል! ኤታ ያሱስ ኤተ ባገምካዬሥ ካም፥ ነንዶዋ ኖከ ባዎኬ ከገአ፥ በትገኬ አራ ኮገኡ ኤከምተጻኣን መገሞጓ፥ ኤከማዪጫካቆን ከመዪዥሥ ገፉጫኳ።"
44009018	ናሥ ኦካ ና ቤምፋት ዳ አመኢማ ኤጨገራ ኒል ኸማ፥ ቤተጽ መገሞጓ፤ ቤፈርሥ ቤያጩጻቋ።
44009019	ቤስ ደ መሳ ቤንዥጋሥኳ። ቤኢሽ ሳኦል ኦካ ሜታ ሜታ ኖጎ ደ መሁል ቾጎ ያሱስ ናል ደማስቆ።
44009020	ናሥ ኦካ ና ቤያጦሽ መገሸሥ ፄ ያሱስ ነመፀ ገዴራ አል ዶጎ ዪሁዳ ቤከል "አ ዱ ረባ።"
44009021	ጸጋ ደ ቤገሶቆ አለአ ኮዎማኳ ቢተምዝ ቢከል፥ "መዣ አለአ ጸጋ ኤተ በናኣጎ ነዬሩሳሌም መቴሥ ጸጋ ደ በኦካ ፄያ አለኣኼያኽ? ዳ በከዎኬሥ ከገኣኳ፥ ከመፉንጭ እማም ከመሮቆማ ከኸ እምበቦቆ ጥስ መፀ ገዴራ ካል ዶጎ ዪሁዳኼያኽ?"
44009022	ቤከደሽ እገሸ ሳኦልኸን ካሥ መዥጋ፤ ቤያኤሚል በበኽ ዶጎ ዪሁዳ ደ ቤኢሽ ነደማስቆ እልቆማም፥ ከፄ ቤዪዥሥ ሳኦል ቤትገሥ ዝንዜን ኤበደካ ያሱስ መሲያ።
44009023	ነኦኪል በበኽ ነቸቻ ቤሪል ዶጎ ዪሁዳ ኤከምሹቆ ሳኦል።
44009024	ቤዳሽ መገሸሣለማም አኳ ኮጎ ሳኦል፤ ኤከምቴዉሥ አ ነኔያ፥ ቢዜስ ጸጋ ኸለ ኤዬባ አ ነመጎኳ ከኦካ።
44009025	ቤዡቆ አደ መሁል ቾጎማኳ ሳኦል ነከቻ፥ ቢካፑቆ ነመጎኳ ኸላ ቢብቶቆ ከኔያ።
44009026	ኖከ ቤዽ ሳኦል ከዬሩሳሌም፥ ቤያኣጎ መተጻ ጸገማ ኮጎ ደ መሁል ቾጎ ያሱስ፤ ቢከጤ እማም ኮዎማምኸን ከሳኦል፥ ኢገሚለንኼ መዳለማ ከኤተ መሁል ቾጎ ያሱስኼ።
44009027	ባርናባስኸን ቤሮቆ አ ከጸገማ፥ ቤከዽ ኮጎ ሰ ገትገ ክርስቶስ። ቤከገሸሥ ሳኦልኳ ከሰ ገትገ ክርስቶስ ካ፥ መከኢ ነመዻ ኤያላሥ ኤቤገመሥ ያሱስ፥ ኤቤከገሼ ያሱስኳ። ቤተጽ ቤከገሸሥ ኤቤትገሥ ፄ ያሱስ ነደማስቆ ከመንዢቆ እታ።
44009028	ከለአ ቤኢሽ ሳኦል ኖጎማም፥ ቤያንዲ ነዬሩሳሌም ቤያቲስ ከፄያ ካል ያሱስ ከመንዢቆ እታ።
44009029	ቢገሽ ከጸጋ አል ዪሁዳ ደ ቤገሽ ሳ አል ግሪክ፥ ቢያከለማኳ፤ እማምኸን ቢያኣጎ መሾቆ አ።
44009030	ኖከ ቢያገሚል ኢዴበማ ደ ገዴራ አለአ ቢሮቆ ከቄሳሪያ፤ ቢትግ ነጓኳ ከጠርሰስ።
44009031	ኖካ ና ቤካገጎ ከገሙንፀ ደ ገዴራ አል ኤበ ዪሁዳ ኮዎማ፥ ካል ገሊላ ካል ሰማሪያኳ፤ ቤንዥጋሥ ቤኢ ከመኸ ገሂን ከኤታ፥ ቤፈጋኽ ገንዘለማኳ ከማተጸሣ አል መዪዥሥ ገፉጫ።
44009032	ኖከ ቤኢ ጴጥሮስ ነማንዲ ነኤባ ነኮዎማ፥ ቤዌ ኦካ ሜታቆ ኮጎ ገሙንፀ ደ ገዴራ አል ሊዳ።
44009033	ቤገመሥ ነጓኳ መዣ ሜታ ኤተ ቢኦ ፄማ ኤኔያስ፤ አኳ ቤሽ ጋቸቸ ጸገማ ጎ ሜታ፥ ቤሶስ ግዣ ዬሰናኮ ነንተላ።
44009034	ቤከከል ጴጥሮስኳ፥ "አም ኤኔያስ! ከምብዶቆ ያሱስ ክርስቶስ አም፥ ፈርሥ ለጭ እንተላሉ!" ቤፈርሥ አኳ ናሥ ኦካ ና።
44009035	ቢገመሥ ጸጋ አል ሊዳ ከደ ቤኢሽ ነሳሮን ኮዎማ መዣ አ፥ ቢከገሚል ከኤታ ያሱስ።
44009036	ቤኢ ነዮጴ እገፋ ኤተ መሁል ቾጎ ያሱስ ኤተ ቢኦ ፄማ ጣቢታ። ፄማ ከሳ አል ደ ግሪክ "ዶርቃስ፥" መጨገሰማኳ መከላ "ዬጓንጃ።" ቤድ አኳ በበኽ መገ  ዳ ቤተጸሥ ደ ዢጋኳ።
44009037	ቤንሳሥ ኖካ ና ቤሻ፤ ቢኤፈሥ ጸጋ መሻለማ፥ ቢጹር ቢጦሥ ነመፀ ጎዛ።
44009038	ዮጴኳ ከሊዳ ማሃቶቆማኼ፤ ኖከ ቤገሶቆ ደ መሁል ቾጎ ያሱስ ደ ቤኢ ነዮጴ መኢ ጴጥሮስ ነሊዳ፥ ቢከትግ ጸጋ እምበንድ ቢከከል፥ "ዌ ኮጎምላ ካሥ ዚያለአ።"
44009039	ካኽላ ቤፈርሥ ጴጥሮስ ቤዽ ነቾጎማም፤ ኖከ ቢዳሻኳ፥ ቢቼስ ከመፀ ጎዛ። ቢችድሽ ጋፈ ዢጋ ኮዎማ ደ ቤሙንፆቆ ነጓ ኮጎማ፥ ቢእስ ቢከትገሥ ኣ አል ቆማ ካል እለማ ኤተ ቤገሥ ዬጓንጃ አ መከኢ ኖጎማም ከኸማ።
44009040	ጴጥሮስኸን ቤፔቆ እማም ኮዎማም ከጃጻ፥ ቤያኩኩን ቤዴራ፤ ነለአ ነን ቤያገለኽ ኮጎ መሻ ቤከል "ጣቢታ፥ ፈርሥ!" አኳ ቤበርስ ኸማ፥ ቤገመሥ ጴጥሮስ ቤፈርሥ ቤኢሻ።
44009041	ቤዻቆ ጴጥሮስኳ ኤለማ ቤፈሮቆ ከጎዛ፤ ነለአ ነን ቤኦ ደ ገዴራ ከጋፈ ዢጋ ቤሂእቆ ኻምብደማ ኒልኸማም።
44009042	ቤያገማ ቾጎ እገሻ አኳ ነኤባ ናል ዮጴ ኮዎማ፤ ቤከገሚል በበኽ ጸጋኳ ከኤታ ያሱስ።
44009043	ቤኢሽ ጴጥሮስኳ ከኦካ በበኽ ነዮጴ ኖጎ መዣ ኤተ መቁ ቤያ ኤተ ቢኦ ፄማ ሲሞን።
44010001	ቤኢሽ ነቄሳሪያ መዣ ሜታ ኤተ ቢኦ ፄማ ቀርኔሌዎስ፤ አኳ ነጋሮቆ ለጋዪዳ አል ዶጎ ሮማ ኤተ ቢኦ ፄማ "ትሊያና" ቤድ ጥስ ለጋዪዳ አል ግቸማ ማቁስ።
44010002	አ ከደ መፃለማ ኮዎማ ጸጋ ደ በካኢካ ከረባ ደ በገሰኪልስ ረባኳ። ቤተጸሥ አኳ ነሾከ ዪሁዳ ዢጋ በበኽ ቤከዴር መዱጎክ ከረባ።
44010003	ኦካ ሜታቆ ኮጎ አንጅ ሰናኮ ቤገመሥ ከመጎሎጓ ኤበኩኬ ሰ ገትገ ረባ ኮጎማ ኤበከከለካ "ቀርኔሌዎስ!"
44010004	ቤተገሽ አኳ ኸማ ነጸገ ሰ ገትገ ረባ ቤከል ከገጤያ፥ "ኣሤ አ ኤተም?" ቤከከል ሰ ገትገ ረባኳ፥ "ገዴራሉ ከማተጸሣ ኤተ ባደካ ከደ ዢጋ በደካሽ ኮጎ ረባ፥ አኳ በሳንዘኬሥ አም።
44010005	ትግ እኽላኳ ጸጋ ከዮጴ፥ ኒኦዌ መዣ ሲሞን ኤተ ቢኦካ ፄማ ጴጥሮስ።
44010006	ባኮዶኳ አኳ በኢከሽ ኖጎ ሲሞን ኤተ መቁ ቤያ፥ ኤተ በጨካ መፃ ነሰ ኤያያ።"
44010007	ኖከ ቤዳሽ ሰ ገትጋ ኤተ ቤከገሽ ካ፥ ቤኦ ቀርኔሌዎስ ነዋደለማ እምበንድ፥ ነለጋዪዳኳ ነደ ቤኢ ኖጎማ መዱጎክ ጸጋ ኤተ በካኢካ ከረባ ሜታ።
44010008	ቤከገሸሥ ዳ ኤተ ቤዶጎ ኮዎማ፥ ቤትግ እማም ከዮጴ።
44010009	ነኸማቱቁማ መከኢ ጸጋ ደ ቢትጋ ነንዶዋ ኤቢያርቻቆ ከዮጴኳ፥ ቤቶኮ ጴጥሮስ ኮጎ አንጅ ማያ ከገዴራ ከመፀ ጎዛ።
44010010	አኳ ቤሺል ኤዳበና፥ ቤያኣጎ ደ መሳ፤ ኤቢከኢ ነመደ እጋ፥ ቤብቴ መጎሎጓ ከጸገማ።
44010011	ቤገመሥ መከኮራስ ጎዛ ከዳ ኤያል በቢል ኣ፥ ኤተ ቢምፉንጨከቆስ ኤጎ እንዝኽ መከብቴ ከኔያ።
44010012	ቤኢ ነዳ ናኳ አሾከ ደ ግዚያ ደ በጨካ ቾጓ እንዝኽ ኮዎማ፥ ደ በቼኪል ነኔያ፥ መት እል ጎዛኳ።
44010013	ቤከል ሳኳ ከጴጥሮስ፥ "ፈርሥ፥ እንሸ ጺ ሳ።"
44010014	ቤከል አኸን፥ "ኤተም ከምዳኼ ሜተል ኤለኣኼ፤ አርሰካኼ ሜተል ማሥ ዳ ከኤተ በበፀካ መዪዣሠኼ።"
44010015	ቤከገሼ ሳ አለኣኳ እል እምበንድ ቤከከል፥ "ዳ ኤተ በዪዥከሥ አረባ፥ መከላኣካኼ ማሠማ።"
44010016	ኤቤድ አለኣኳ ኦኪል ኦካግ፥ ቤኮላቆ ናሥ ኦካ ና ዳ ኤተ በኢካ ኤኣ አኳ ከጎዛ።
44010017	ኤቤኢ ጴጥሮስ ነማፉንጫቋ ኒለማ ነመሳንዘሥ መጨገስ መጎሎጓ ኤተ ቤገመሣ አ፥ ቢሎቊል ጸጋ ደ ቤትጋ አቀርኔሌዎስ መፀ ሲሞን፥ ቢዸብ ቢኢቾጎ ነግሰማ።
44010018	ቢኦጎ ቢከል፥ "አኢካን ኮዶ ሲሞን ኤተ ቢኦካ ጴጥሮስ ነጌለኣኽ?"
44010019	ቤኢ ጴጥሮስኳ ከደ ዚያለአ ነመሳንዘሥ መጨገስ መጎሎጓ አ። ኖካ ና ቤከከል አመዪዥሥ ገፉጫ፥ "ዪር፥ ጸጋ ኦካግ በኣጎካ አም ነጃጻ።
44010020	ካኽላ ፈርሥ፥ ብት፥ በላ መጦዋኣን እሉ እምበንድ እምበንድ፥ ዻ ነቾጎማም፤ ኤተ በትገኬ እማም ኣሥ አራ።"
44010021	ቤብት ጴጥሮስ ቤዽ ኮጎማም ቤከል፥ "መዣ ኤተ በኻኣጎካ አኽ፥ አራ። ከፄ ኣሤ በኸከዎኬያ?"
44010022	ቢከኮሎቆ እማምኳ ቢከል፥ "ጥስ ለጋዪዳ ቀርኔሌዎስ፥ መዪዥሥ ጸጋ ኤተ በገሰኪልስ ረባ፥ ኤተ በጨካ ገሸል ፄያ ነሾከ ዪሁዳ ነኮዎማ፥ በዸበካ ገትጋ ኖጎ መዪዥሥ ሰ ገትጋ አል ጎዛኳ፥ ኤከምኦዋ አም ከመፃለማ ኤከምገሶቆን እገሻ ኤተ ከመገሻ አም።"
44010023	ቤኩቆ ጴጥሮስኳ እማም ኪል መፃ፥ ቤከኽ ደ መሳ። ቤፈርሥ ነኸማቱቁማ ቤዽ ነቾጎማም፤ ነኢዴባ ደ ገዴራ ደ ቤኢ ነዮጴ ሜታ ሜታ ቢዪት ቾጎማም።
44010024	ቢዳሽ ነጀንደ ኸማቱቁማ ከቄሳሪያ፤ ቤያኦዌ ቀርኔሌዎስ ደሌበማ ከጀንደማኳ፥ ቢዜኽ እምጴጥሮስ።
44010025	ኖከ ቤዽ ጴጥሮስ ከምኩ ከመፃ፥ ቤከሁልል አቀርኔሌዎስ እኔያ ቤፋት ነቾጎማ፥ ቤያኩኩናኳ።
44010026	ቤከከል ጴጥሮስኸን ካ፥ "ፈርሥ! አራ ጸጋ ኤያሥ አሉ፥" ቤፈሮቆ አ።
44010027	ሚከኢ ነመገሻ፥ ቤኩ ጴጥሮስ ከመፃ ቤገመሥ በበኽ ጸጋ ደ ቤሙንፆቆ ነጓ።
44010028	ቤከል ከጸጋ፤ "በኸገምካ ኤበኮካ ጸጋ ደ በደካ ሾከ ዪሁዳ ኮዎማ ማኸከሥ ማኩቋ ከጸጋ ደ በበፀካ መዳ ሾከ ዪሁዳ፥ አመዻ ከመፃለማምኳ። ረባኸን በትገከሠንዥገን ካራ፥ ኤበበፀካ ማኸሥ አመዪር ጸጋ ሜተል ከማሠማ ኤያሥ ኤያኳ መከላ መዪዥሠማኼ።
44010029	ከለአ ኖከ በኸትገኬ ካራ፥ በርዎኬ በላ መኮሬቆን፤ እገሸኸካሬሥ እኽላኳ ዳ ኤተ በኸከኦኬሥ አራ።"
44010030	ቤኮሎቆ ቀርኔሌዎስኳ ቤከል፥ "ኖካ እንዝኽ ነገሲቋ ነአንጅ ነለአ፥ ኮጎ አንጅ ሰናኮ በርኢካ ነገዴራ ነመፃለም፤ በኢከቾጎ ታፕ ነታሰም ጸጋ ሜተም፥ ኤተ በኢሰከሥ ማሰኽ ኣ።
44010031	በከለካ ካራ፥ 'አም ቀርኔሌዎስ፥ ረባ በገሰኬቆ ገዴራሉ፥ በሳንዘኬሥ ማተጸሣ ኤተ ባደካ አም ከደ ዢጋኳ።
44010032	እኽላኸን ትግ ጸጋ ከዮጴ፥ ኒኦዌ መዣ ሲሞን ኤተ ቢኦካ ጴጥሮስ፤ አኳ ባኮዶኳ በኢከሽ ነመፀ ሲሞን ኤተ መቁ ቤያ ነሰ ኤያያ።'
44010033	ናሥ ኦካ ና በርትገካ ገትጋ ካም፥ መዌያሉኳ ከገአ ገሸለማ። ቢልሙንፀኮቆ ኮዎምላ ነኸ ረባ፥ ከመገሶቆ ዳ ኤተ በገሸኬሥ አኤታ ካም።"
44010034	ጴጥሮስኳ ቤያጦሽ እገሻ ቤከል፥ "ኸገሻ በራምባለከሥ እኽላ፥ ኤበበፀካ ረባ መዳ ኤተ መሃቾቆ ጸጋ።
44010035	ከምገ ካ ከረባ ነሾካ ነኮዎማ ጸጋ ኤተ በገሰኪልስ አ፥ በደካ መዪዥሥ ዳኳ።
44010036	ቤትጌ እገሻለማ ከሾካ አል እስራኤል፥ ቤከገሸሥ ሰ ማገ ላ አል መገማ ከንዶጎ ያሱስ ክርስቶስ፥ ኤተ በደካ ነጸገ ኮዎማ ኤታ።
44010037	በኸገምካ ዳ ኤተ ቤዶጎ ነኤበ ዪሁዳ ነኮዎማ፥ ኤተ ቤያጦሽ ነኤበ ገሊላ ኖከ ቤያቲስ ዮሃንስ እንዶ ማጩጾቋ ነን።
44010038	ከመተጸማኳ በኸገምካ ኤቤከደሥ ረባ ያሱስ ጸጋ አል ናዘሬት ከመዪዥሥ ገፉጫ፥ ኤቤከኽ መዥጋኳ። ቤንዺል አኳ ኤባ፥ ቤድ ጋገሸል ዳ፥ ቤምብዶቆ ጸጋ ኮዎማ ደ ቤኢ ነኤለ መዥግ ገንሠ ገፉጫ። ዳ ቤከፈለሽ አ መጦ አለአ፥ ከፄ ቤኢ መዥጋ አል ረባ ከአ።
44010039	አይላ ደ መደ ኸገሻ ከዳ ኤተ ቤድ ያሱስ ነኤበ ዪሁዳ ነኤዬባ ናል ዬሩሳሌም ኮዎማኳ፤ ቢቱ አኳ ነጋገድ ጃ፥ ቢሾቋ።
44010040	ቤፈሮቆ ረባኸን አ ነኦኪል ኦካግ ነመሻ፥ ቤጦ ኤከማገማሥኳ።
44010041	ማገማሣለማኳ በላ መዳን ከጸጋ ከኮዎማ፥ ካሥ ደ ቤሽልሥ ረባ ነገሲቋ ኤከምዱዋን ኸገሻ፥ ካይላ፥ ደ በሰከስ ከአ፥ ደ ቢልፈካ ኮዎምላ ነመፈርሣለማ ነመሻ ነን።
44010042	በጦከሥ ረባ አይላ፥ ኤከመገሽልሠን ከሾካ አል እስራኤል፥ ኤከምድላን ኸገሻኳ፥ ኤበጦካ ረባ አ ከኤተ መኸሠማ ከደ በኢካ ከደ በሸሸካኳ።
44010043	በደካ አደ መዪርጓ ኮዎማ ከፄማ ኸገሻ፥ ኤከምዸባን ከፄማ ማምበፀሽ ገንሣ አደ በገምኪል ካ ኮዎማ።"
44010044	መከኢ ጴጥሮስ ነመገሸሥ እገሻ አለአ፥ ቤብቴ መዪዥሥ ገፉጫ ከጸገጸጋ ደ ቤገሶቆ እገሻለማ ኮዎማ።
44010045	ቤሰሥ እል ጸጋ ሾከ ዪሁዳ ደ ቤከገሚል ከያሱስ፥ ደ ቢዾዌ ነቾጎ ጴጥሮስኳ፥ ኤባኸካዬሽ ደ መኻ አል መዪዥሥ ገፉጫ ከጸጋ ደ በበፀካ መዳ ሾከ ዪሁዳ።
44010046	ቢገሶቆ እማም ኤቢገሽ ከሰ ኽኻ ቢመሽ ረባኳ። ኖካ ና ቤከል ጴጥሮስኸን፥
44010047	"ጸጋ ደ በርኮቆ ኤያሥ አለምላ መዪዥሥ ገፉጫ አለአ፥ ኤከምበፁዋን እማም ማጩጹዋቆ ከኣያ፥ ኦዴ ከምፈሌሽ መጻንዶቆ እማማ?"
44010048	ቤጦ ጴጥሮስኳ ኤከማጩጹዋቆን ከፄያ ካል ያሱስ ክርስቶስ፤ ቢሎቆሥ እማምኳ፥ ኤከምኢሸን ጴጥሮስ ዱፀን ኖጎማም።
44011001	ቢገሶቆ ሰ ገትገ ክርስቶስ ከኢዴባ ደ ገዴራ ደ ቢኢካ ነኤባ ዪሁዳ፥ ኤበርኮቆ ሾካ ደ በበፀካ መዳ ሾከ ዪሁዳ እገሸ ረባ።
44011002	ኖከ ቤኮል ጴጥሮስ ከዬሩሳሌም፥ ቢመሥ አደ ገዴራ ደ ቢፖቆካ ነሾከ ዪሁዳ አ፥
44011003	ቢከከል፥ "አም ባኩካ ከመፀ ጸጋ ደ በበፀካ መሹሥ በኸሰኮጎ ኮዎኻ።"
44011004	ቤያጦሽ ጴጥሮስ መገሸሠማ ከማም ሜታ ሜታ፥ ቤከል፥
44011005	"ኖከ ቤርኢ ነኤዬባ ናል ዮጴ ነገዴራ፥ ቤርገመሥ ከመጎሎጓ ዳ ኤበቢል ኣ ኤተ ቢምፉንጨከቆስ ኤጎ እንዝኽ መከብቴ ነጎዛ ከኔያ ኮጎም።
44011006	ኖከ ቤርተገሸን ኸም ኪለማ፥ ቤርገመሥ ደ ግዚያ ደ በጨካ ቾጓ እንዝኽ፥ ከሾከ ደ ግዚያ ደ በሰካ ጸጋ፥ ከደ በቼኪል ነኔያ፥ ከመት እል ጎዛኳ።
44011007	ቤርገሶቆ አርኳ ሳ ኤተ ቤከል ካራ፤ 'ጴጥሮስ፥ ፈርሥ፥ እንሸ ጺ ሳ!'
44011008	አራኸን ቤርኮሎቆ ቤርከል፥ 'ኤተም ከምዳኼ ሜተል ኤለኣኼ፤ ኤኩንኼ ሜተል ኪል ሰም ማሥ ዳ ከኤተ በበፀካ መዪዣሠኼ።'
44011009	ቤገሼ ሳ አለኣኳ እል እምበንድ ነጎዛ ቤከል ካራ፥ 'ዳ ኤተ በዪዥከሥ አረባ፥ መከላኣካኼ ማሠማ።'
44011010	ቤድ አለኣኳ ኦኪል ኦካግ፤ ነለአ ነቸቻ ቤኮላቆ ዳ ኤተ በኢካ ኤኣ አኳ ከጎዛ።
44011011	"ናሥ ኦካ ና ቢኢቾጎ ጸጋ ኦካግ ነግሰ መፃ ኤተ ቤርኢን አር፤ ቢትጌ እማም አለአ ነቄሳሪያ ኮጎም።
44011012	ቤገሼ አመዪዥሥ ገፉጫ ካራ፥ በላ መጦራን እለም እምበንድ እምበንድ ኤከምዸራን ነቾጎማም፤ ቢዽ ኢዴበም ደ ገዴራ ማያ አለኣኳ ነቾጎም። ቢልደካሽ ቢልኩካ ከመፀ ቀርኔሌዎስ።
44011013	ቤገሸሥ አኳ ካይላ፥ ኤቤገመሥ ሰ ገትገ ረባ መከኢቾጎ ነመፀማ መከከል፥ 'ትግ ጸጋ ከዮጴ፥ ኒኦዌ ካም መዣ ሲሞን ኤተ ቢኦካ ጴጥሮስ።
44011014	ከመገሸሥ አ እገሻ ካም፥ ኤተ ከምብደኸካ አኽ ከደ መፃ ካሉ ኮዎማ።'
44011015	ኖከ ቤራጦሽ አርኳ መገሸማ፥ ቤብት መዪዥሥ ገፉጫ ነጸገማም ኤያሥ ቤብቴ ነገሲቋ ከጸገምላ።
44011016	ኖካ ና ቤርሳንዘሥ መከላ ኤተ ቤከል አኤቶኳ ያሱስ፥ 'ቤከጩጾቆ ዮሃንስ ከኣያ፥ አኻኸን ከማጩጸኸካቆ ከመዪዥሥ ገፉጫ።'
44011017	ኖከ ቤገምኪል እማም ኤያሥ አሎኳ ከኤታ ከያሱስ ክርስቶስ፥ በኸኬንዥገን ረባ ከማም ኣሥ ደ መኻ ኤተ በኸኬ ካኳ። ኤበደካ ኤለአ፥ ዎዴ አራ ኤተ ከምፈለሽ መጻንዶቆ ረባ?"
44011018	ኖከ ቢገሶቆ እማም አለአ፥ ቢበፀሽ ተምባ አ፥ ቢኽ መገ ላ ከረባ ቢከል፥ "ካ በኸከስ ረባ እንዶዋ ከጸጋ ደ በበፀካ መዳ ሾከ ዪሁዳ፥ ኤከማንዡሠን እለማም ከምዸብዋን መኢያኳ።"
44011019	ደ ገዴራ፥ ደ ቢያምቤ ነዬሩሳሌም ኖከ ማሙችሻ ናል መሾቆ እስጠፋኖስ ነን፥ ቢዛል ከፊቄ፥ ከቆጵሮስ ኤያሥ ኤያ  ኣንፆቂያኳ፤ ነንዶዋ ቢገሸሥ ሰ ማገ ላ ከፄ ክርስቶስ ካሥ ዶጎ ዪሁዳ።
44011020	ቤኢ ነማምኳ ደ ገዴራ ሜታ ሜታ ደ ቢፖቌ ነቆጵሮስ፥ ነቀሬናኳ። ኖከ ቢዌ ከኣንፆቂያኳ፥ ቢገሸሥ ሰ ማገ ላ ከፄ ያሱስ ከጸጋ ደ በደካ ሾከ ግሪክኳ።
44011021	ቤተጸሥ መዥጋ አል ኤታ እማም፤ ቢገሚል በበኽ ጸጋኳ ቢኮሌ ኮጎ ኤታ ያሱስ።
44011022	ቤያገሳቆ እገሻ አለአ ኪል ፄ ገሙንፀ ደ ገዴራ አል ዬሩሳሌም፤ ቢትጌ እማምኳ ባርናባስ ከኣንፆቂያ።
44011023	ኖከ ቤዳሽ ከጓ ኤቤገመሥ ዳ ኤተ በደካ መገ አል ረባ፥ ቤያገይል ቤከገሽ ከደ ገዴራ ኤከማራቁዋሥ ከኤታ፥ ኤከምዱዋን ከመገሚለማ ከትጭ እለማም።
44011024	ባርናባስ ገሸል ጸጋ፥ ኤተ ቤከዪጫቆ ከመዪዥሥ ገፉጫ ከመገሚላኳ። ቢተጻሥ ኤማንጀ ጸጋኳ ኮጎ ኤታ።
44011025	ነለአ ነቸቻ ቤዽ ባርናባስ ከጠርሰስ ከማኣጎ ሳኦል።
44011026	ኤቤዸቤ አኳ ቤሬቆ ከኣንፆቂያ። ቢደን ነጓኳ እማም እምበንድ ነገሙንፀ ደ ገዴራ መዪጮቆ ግዣ ሜታ፥ ቢከትገሥ ከኤማንጀ ጸጋ። ቢከል ከደ መሁል ቾጎ ያሱስ ነማጦሸማ ነኣንፆቂያ "ክርስታና።"
44011027	ኖካ ና ቢብቴ ደ መዪርጓ ሜታ ሜታ ነዬሩሳሌም ከኣንፆቂያ።
44011028	ቤፈርሥ ነማም መዣ ሜታ ኤተ ቢኦ ፄማ ኣጋቦስ፥ ቤገሽ መዪርጓ ከመዪዥሥ ገፉጫ፥ ኤከምዳ በቦቆ ኤዴበና ነጡል ኤባ። ቤድ ኤዴበና አኳ ነአንጅ ጥስ ዶጎ ሮማ አል ቀላዴዎስ።
44011029	ቤሪል ደ መሁል ቾጎ ያሱስ፥ ነማም ኮዎማም ኤያሥ መጨማለማም ኤከምትጉካን ዳ ኤተ ከምተጸሥ ኢዴባ ደ ገዴራ ደ በኢካ ነዪሁዳ።
44011030	ቢጦ ኤለአ፥ ቢኽ ማተጸሣለማም ከኤለ ባርናባስ ከሳኦል ቢከትግ ኮጎ ደ እምፈጋ።
44012001	ነአንጅ ና ቤጦ ጥስ ሄሮድስ፥ ቢያቅርጨኽ ነገሙንፀ ደ ገዴራ ጸጋ ሜታ ሜታ።
44012002	ቤጦ ቢያሮቆ ጺ ያይቆብ፥ ዱዌበማ ከዮሃንስ ከቻጋ።
44012003	ኖከ ቤገመሥ ኤበከገ ካ ከጸጋ አል ዪሁዳ፥ ቤተጽ ቤጦ ኤከምዻቁሽ ጴጥሮስኳ። ኖከ ቤድ አለኣኳ ነዚፈ መሰ ገቻንዳ።
44012004	ቤጦ ቢከዻቆሽ ጴጥሮስ፥ ቢከኩቆ ከመፀ ማፉንጫ። ቤጦሥ ጋሮቆ ለጋዪዳ እንዝኽ፥ ቤጦ እማም ጸጋ እንዝኽ እንዝኽ ኤከምዜዉኸን ጴጥሮስ። ኖከ ከምተራ ዚፈ ፋዝጋ ነቸቻ ቤያኣጎ ማሮቆማ ከኸ ጸጋ አል ዪሁዳ።
44012005	ኤኤለአ ቢዜኽ ጴጥሮስ ነመፀ ማፉንጫ። ገሙንፀ ደ ገዴራኸን መዱጎክ ቢከዴር ረባ ከአ።
44012006	ነመጎኳ ኤተ ቤዸን አሄሮድስ ከመሮቆ ጴጥሮስ ነኻቱቁማ ከኸ ጸጋ፥ ቢከፉንጭ ጴጥሮስ ከደ ባኮዋ ከምበንድ ቤዥግ ነጂል ለጋዪዳ እምበንድ። ቤዜኽ ለጋዪዳ ጃጀንዳኳ ግሰ መፀ ማፉንጫ።
44012007	ቤኩ ሰ ገትገ ረባ ታፕ፥ ቤዪዦጎ በቦቆ መዪዦጓ ነጋሪል መፀ ማፉንጫ ጎ ቤኢ ጴጥሮስ፤ ቤዝሥ ሰ ገትገ ረባ ትገን ጴጥሮስ ቤበኖቆ ቤከከል፥ "ፈርሥ ፈላ!" ናሥ ኦካ ና ቤትሻቆ ባኮዋ ኤተ ቢከፉንጭ አ ነኤለማ።
44012008	ቤከከል ሰ ገትጋኳ፥ "ፉንጭ ለከፋሉ፥ እሰቾጎ ቻፓሉኳ።" ቤጦ ጴጥሮስኳ ኤያሥ ኤያ። ቤከከል ሰ ገትጋኳ፥ "ኣምብሥ ኣሉ፥ ዌን ቾጎም።"
44012009	ነለአ ነቸቻ ቤፐሣ፤ ቤዽ ጴጥሮስኳ ነቾጎማ በላ ማገሚለን ዳ ኤተ በደካ ከንዶጎ ሰ ገትጋ ኸገሻ። ቤኦሥ አኳ ኤመጎሎጓ።
44012010	ቢተርሥ እማም ደ መዜጓ አል ገሲቋ፥ አል እምበንድኳ፥ ቢዳሽ ከሰ ኸለ ሶ ኤተ በፐከሥ ከኤዬባ፤ ቤኮራስ አኩድደ ኸላ አኳ ከማም ከጺማ። ቢፐሥ እማምኳ ከጃጻ፥ ቢኩ ነንዶዋ ነሜታ፤ ቤፐሥ ሰ ገትጋ አል ረባኳ ናሥ ኦካ ና ኖጎ ከጴጥሮስ።
44012011	ቤያገሚል ጴጥሮስኳ ጸገማ ቤከል፥ "በርገምካ እኽላ ኸገሻ ኤበትገኬ ረባ ሰ ገትጋለማ፥ ኤበገርከኽ አራ ነኤለ ሄሮድስ፥ ነዳ ኤተ በኣጎካ አዶጎ ዪሁዳ መጦማ ነጸገም ኮዎማ።"
44012012	ኖከ ቤያገሚል ጴጥሮስ ጸገማ ነቸቻ፥ ቤዽ ከመፀ ማሪያም ኤዬማ ከዮሃንስ ኤተ ቢኦ ማርቆስ፤ ነጓኳ ቤሙንፆቆ ጸጋ በበኽ ቢኢ ነገዴራ።
44012013	ቤኦቸሥ ጴጥሮስኳ ግሰ ኸላ፤ ቤዌ እገፈ ዱዋ ኤተ ቢንትጋ ኤተ ቢኦ ፄማ ሮዳ ከመኮርሰማ።
44012014	ቤገሲልስ አኳ ኤበደካ ጴጥሮስ፥ ኤተ ቤድ ከማገ ላኳ ቤያኤመሥ መኮርስ መፃ። ቤኮል ኪል መፃ ቤገሸሥ ቤከል፥ "በኢካ ጴጥሮስ ነመኢቾጓ ነሰ ኸላ።"
44012015	ቢከከል እማምኳ፥ "ኣደኮቆ አመላኽ!" ቤዥጋ ቆስ እገፈ ዱዋ አኸን ቤከል፥ "ኸገሻ ዳማ ኣሥ አ፤" ቢከል እማምኸን፥ "ከምዳ ሰ ገትጋለማ።"
44012016	ቤኢ ጴጥሮስኸን ከደኽላ ናሥ መኦቸሠማ፤ ኖከ ቢኮርስ ኸላ ቢገመሥ አ፥ ቢተምዛ።
44012017	ኤከምጦዉሤን ትል ቤትገሥ ከኤለማ፥ ቤገሸሥ ከማም ኤበከፐኬቆ ኤታ አ ነመፀ ማፉንጫ። ቤከልኳ፥ "ኣቲኸስ እገሻ አለአ ከምያይቆብ ከኢዴባ ደ ገዴራ።" ቤፐሥ ነጓ፥ ቤዽ ኮጎ ሜታ።
44012018	ነኸማቱቁማ ቤያኦቸሥ ለጋዪዳ ኸማም ቢከል፥ "ኤያብ በደካ አጴጥሮሳ?"
44012019	ቤጦ ሄሮድስኳ ጸጋ ቢያኣጎ ጴጥሮስ፤ ኖከ ቢኤማኳ፥ ቤጦ ቢሎቆሥ ደ መዜጓ ቢከሸሾቆ እማም። ና ነቸቻ ቤፐሥ ሄሮድስ ነኤበ ዪሁዳ፥ ቤብት ቤኢሽ ነቄሳሪያ።
44012020	ቤከደርሥ ሄሮድስ ጸጋ አል ጥሮስ ካል ሲዶና ከማመሣ። ቢኮሬሽ እማምኳ ኮጎማ፥ ቢሻ ኽ ብላስቶስ ኤተ መዪር ደ መጫ አል ጥሳ፥ ኤከምዻ ሎቌሠን አ ማገ ከማም። ዳ ቢከጦ ኤለአ፥ ከፄ ቢዸብ እማም ጋትጋ ነኤበ ሄሮድስ።
44012021	ኖካ ኤተ ቢያጦን እማም ሳ ቤኢሰሥ ሄሮድስ ኣ ጥሳለማ፥ ቤከኢሽ ነለባበለማ፥ ቤጦ እገሻ ከጸጋ።
44012022	ቤሉግ ሾከ እስራኤል ቢከል፥ "ሳ አለአ ሰ ረባ፥ ሰ ጸጋኼ።"
44012023	ከፄ ቤበፅ ሄሮድስኳ መኸካ ገሂን ከረባ፥ ቤዌ ናሥ ኦካ ና ሰ ገትገ ረባ፥ ቤኦቸሽ አ፤ ቤስ እጫኳ አ፥ ቤሻ።
44012024	ቤከዸሽ እገሸ ረባኸን ካሥ ከመፈጋይላ ከመፈጋቋኳ።
44012025	ኖከ ቢትቴቆ እምባርናባስ ከሳኦል መደዳ አል ማተጸሣ ኤተ ቢከትግ እማም፥ ቢኮሌ ነዬሩሳሌም ከኣንፆቂያ፥ ቢካኮሬቾጎ ከዮሃንስ ኤተ ቢኦ ማርቆስ።
44013001	ነገሙንፀ ደ ገዴራ ናል ኣንፆቂያ ቤኢ ደ መዪርጓ ከደ መትገሠማ። እማምኳ እምባርናባስ፥ ከስሚኦን ኤተ ቢከከል መማ፥ ሉኪዮስ ጸጋ አል ቀሬና፥ መናኤን ኤተ ቢፈግ ከጥስ ጋጦቆ ኤባ ከሄሮድስ፥ ከምሳኦልኳ።
44013002	ኖከ ቢኢ እማም አለአ ነመጦ ገዴራ ከያሱስ ቢኮዎጓኳ፥ ቤገሽ መዪዥሥ ገፉጫ ከማም ቤከል፥ "ፐኸካሮቆ እምባርናባስ ከሳኦል ከጺማም ከመደዳ ኤተ በርከኦከሥ እማም።"
44013003	ቢኮዎጎ ቢከዴር ከማም፥ ቢጦ ኤለማም ነጸገማም ቢጦ ቾጎ እማም ከመደዳ።
44013004	ቤትግ አመዪዥሥ ገፉጫ እማም፥ ቢብት ከኤበ ከሰሎይቂያ፤ ነጓኳ ቢከዽ ከለማዲያ ከኤባ ካል እል ኣይ ቆጵሮስ።
44013005	ኖከ ቢዳሽ ከኤባ ካል ሰላሚስ፥ ቢያቲስ እገሻ አል ረባ ነመፀ ገዴራ ናል ዶጎ ዪሁዳ። ቢከንዸቾጎ ከዮሃንስኳ ኤከምተጸሠን እማም።
44013006	ኖከ ቢዺል ኤባ አል እል ኣይ ቆጵሮስ ቢዳሽ ከጳፉ። ቢያኽ ነጓ ከመዣ ኤተ ሙሳ ሜታ፥ ኤተ መዪርጎ ከጎልጎዛኳ፥ ኤተ ቢኦ ፄማ ባርያሱስ። አኳ ሾከ ዪሁዳ።
44013007	ቤኢሽ ኤተ ሙሳ አኳ ከጥሳ ካል ኤባ አል እል ኣያ አ። ጥሳ አኳ ኤተ መገመሽ እገሻ፥ ቢኦ ፄማኳ ሴርጊዮስ ጳዉሎስ። ቤኦ አኳ እምባርናባስ ከሳኦል ኮጎማ፥ ቤያኣጎ መገሶቆ እገሸ ረባ ኖጎማም።
44013008	መዣ ኤተ ሙሳ አኸን፥ ኤተ ቢኦ ፄማ ከሰ ግሪክ "ኤሊማስ፥" ቤኮዎቆ እማም ከፄ ቤያኣጎ መጻንዶቆ ጥሳ ነመገሚላ።
44013009	ኖካ ና ሳኦል ኤተ ቢኦ ፄማ ኤያሥ ኤያ ጳዉሎስኳ፥ ቤከዪጫቆ ከመዪዥሥ ገፉጫ፥ ቤተገሽ ኸማ ነኸ ኤታ ሙሳ ና ቤከከል፤
44013010	"አም ዱ ሴጠና አለአ፥ ኤተ ባከዪጨካቆ ከኻንዥዣ ከገንሠ እልኻ፥ አም ብተ መዪዥሥ ዳ ኮዎማ! ኣበፀከሸኼ አማኽ ማንዢል መዘር እንዶዋ አል ኤታ ከጎልጎዛ።
44013011	እኽላኳ ከምኦቻ ኤለ ረባ አም፤ ከምፐሻቆ ኸኡ ከምገማሠኼ መዪዦጎ ኦካ እል ሜታቆኼ።" ናሥ ኦካ ና ቤሱቆ ኸማ ቤከያጎ፥ በተተጸዞጎ ቤያኣጎ ጸጋ ኤተ ከምዻቆ ኤለ አ።
44013012	ኖከ ቤገመሥ ጥስ ኤባ አኳ ዳ ኤተ ቤዶጓ፥ ቤገሚል፥ ከፄ ቤሰሥ አመትገሣ አል ኤታ እለማ።
44013013	ቢፈርሥ እምጳዉሎስ ከጸጋ ደ ቢዾ ቾጓ ሜታ ከለማዲያ ነጳፉ፥ ቢከዳሽ ከጴርጌ አል ኤበ ጳምፊሊያ። ቤበፀሽ ዮሃንስ ኤተ ቢኦ ፄማ ማርቆስ እማም ነጓ፥ ቤኮሌ ከዬሩሳሌም።
44013014	እማምኸን ቢፈርሥ ነጴርጌ፥ ቢካተተስ ቢዌ ከኣንፆቂያ አል ኤበ ፒሲዲያ፤ ቢኩ ኖከ ዱ ሙሳ ከመፀ ገዴራ አል ዶጎ ዪሁዳ፥ ቢኢሻ።
44013015	ኤቤሎቋሥ ነሎርጋ ናል ሙሴ ካል ደ መዪርጓ ነቸቻ፥ ቤከትግ ጥስ መፀ ገዴራ አል ዶጎ ዪሁዳ ከማም ቤከል፥ "ኢዳሌበም፥ ኤከምጨኻ እገሻ ኤተ ከመንዥገሥ ጸጋ፥ እገሸኸሥ።"
44013016	ኖካ ና ቤፈርሥ ጳዉሎስ፥ ቤጻንዶቆ ጸጋ ከኤለማ ቤከል፥ "ገሰኾቆ አኻ ጸጋ አል እስራኤል፥ አኻኳ ደ በዾኬ ነሾከ ጸጋ ጃጀንዳ ደ በኸገሰኪልስ ረባ ኮዎኻ!
44013017	ረባ አል ሾከ እስራኤል አለአ ቤሽልሥ እምበፈገ ሾከ እስራኤል፥ ኤተ በርደካ ሾከማም፤ ኖከ ቢኢ ጀንደ ጉንዛ ነግብፅ፥ ቤጦ እማም መፈገኽ ጸጋ፤ ና ነን ቤፖቆ እማም ነጓ ከበቦቆ መዥጋ።
44013018	ቤከቀሞቆ መገሺል ሰማም ነኸ እኔያ ግዣ ግቸማ እምበንድ።
44013019	ቤቴሥ ነኤበ ካናኣንኳ ሾካ ሥሠ በንድ፥ ቤቼሥ እኔያለማም ቤከኽ ከሾከ እስራኤል
44013020	ከግዣ ግቸማ እል ግቸማ እምበንድ ኖቆማ ግቸማ እምበንድ ከአሤርኳ (450)። "ና ነን ካሥ ግዠ ሳሙኤል ኤተ መዪርጓ ቤኽ ደ መኸሣ ደ መዪር ኤባ ከማም።
44013021	ኖከ ቢያኣጎ መራቆ ጥሳ፥ ቤከኽ ረባ ሳኦል ዱ ክሽ፥ ኤተ ቤድ ነሾከ ቤንያም። ቤያጥስ አኳ ግዣ ግቸማ እምበንድ።
44013022	ኖከ ቤብቶቆ ረባ ሳኦል፥ ቤጦ ዳዊት ከማም ከጥሳ። ቤከድ ኸገሻ ከፄ ዳዊትኳ ቤከል፥ 'በርዸበካ ኤበደካ ዳዊት ዱ እሴይ ጸጋ ኤተ በደካ ኤእለም፤ አኳ ከምዳ መኦሻለም ኮዎማ።'
44013023	ኤያሥ ቤካጦዪላ፥ በትገኬንዥገን ረባ ከጸጋ ካል እስራኤል ነሾከ ዳዊት ያሱስ ኤተ መብዶቆማ።
44013024	ነከማጦሸን ያሱስ መደዳ ነገሲቋ፥ ቤያቲስ ዮሃንስ ከጸጋ ካል እስራኤል ኮዎማ፥ ኤከምኮሉዋ ነገንሣለማም ኤከማጩጹዋቆንኳ።
44013025	ኤቤዽ ዮሃንስ ከመትቶቆ መደዳለማ፥ ቤከል ከጸጋ፥ 'ዎዴ በኽኦከሥ አራ? አራ መዣ ኤተ በኽኢካ ነመዜኸማኼ፤ ዪርኻ፥ ከምዌ ጸጋ ሜታ ነንም፤ አራ ጸጋ ኤተ ከምደራ ከምጨገስ ኣሥ ሲ ቻፐ ቾጎማኼኳ።'
44013026	"ኢዴበም ሾከ ኣብራሃም፥ አኻኳ ሾከ ጸጋ ጀንዳ ደ በኸገሰኪልስ ረባ፥ ካኳ በትገኬ ረባ እገሻ አል መብዳ ከለአ፤
44013027	ከፄ በበፀካ ማምባለሥ ጸጋ ደ በኢካ ነዬሩሳሌም ከደ መቼስ እንዶዋለማምኳ ያሱስ፤ ነደንኳ፥ ቢከትተኮቆንዥገን ከመኸሠማለማም ካ ሰ ደ መዪርጓ፥ ኤተ በሎቆካሥ ኖከ ሙሳ ኖከ ሙሳ።
44013028	በላ መዸብዋን ዳ ኤተ ከምኸከሥ መሻ፥ ቢያኣጎ ኤከምሮቆ መኸሥ መሻ ከንዶጎ ጵላጦስ።
44013029	ኤቢትቶቆ ዳ ኤተ ቢቆት ነመዪዥሥ ሎርጋ ከፄማ ኮዎማ፥ ቢብቴቆ ነጋገድ ጃ ቢጦሥ ኪል ሆ መሻ።
44013030	ረባኸን ቤፈሬቆ አ ነደ በሸሸካ።
44013031	ቤያገማሥ አኳ ኦኪል በበኽ ከደ ቤዾዌ ነቾጎማ ነገሊላ ከዬሩሳሌም፤ እማም ከጸጋ ካል እስራኤል ደ መደ ኸገሻ ካ።
44013032	ኤኤለአ ከማቲልስ ሰ ማገ ላ አል ረባ ካኻ፤ ማጦዪላ ኤተ ቤኽ ረባ ከምበፈገ ሾከ እስራኤል፥
44013033	በትተኮቆንዥገን ካኳ ደ በኮደካ ኢዳለማም፤ በከጦካ አለአ ከመፈሮቆ ያሱስ ነመሻ፥ ኤያሥ ቢቆተካ ነማኮሊል ጌኣ በከለካ፥ 'አም ዱዋለም፥ በርፐከኸንዥገን አም ኖካ አለአ።'
44013034	ከመፈሮቆ አ ነመሻ ኤበፐኮቆ አ ከኦካ ከኮዎማ ነመዥግ መሻኳ፥ ቤሲቆ ረባ ቤገሽ ቤከል ኤለአ፤ 'ከምኸራ ካኻ መዪዥሥ ደ መኻ ኤተ በበፀካ መተራ፥ ኤተ ቤርካጦዪል ዳዊት።'
44013035	ከመተጸማኳ በከለካ ኖጎ ጀንዳ፥ 'ከምበፃኣሸኼ መዪዥሥ ጸጋሉ ኤከምያአ ኒል ሆ መሻኼ።'
44013036	"ኤቤድ ዳዊት መደዳ ነግዣለማ ኤማሄሻ አል ረባ፥ ቤሻ፤ ቢሃንዦቆ ኖጎ ቆዳ መሸ እምበፈገማ፥ ቤያኣኳ።
44013037	ያሱስ ኤተ ቤፈሮቆ አረባ ነመሻኸን፥ ኤያኣንኼ።
44013038	ከለአ ኢዴበም፥ ገመኻ አለአ፤ ከንዶጎ ያሱስ ኤተ በፈርኮቆ ነመሻ ከመገሹሥ ካኻ ማምበፀሽ ገንሣ፥ ከማምበፀሽ መምፑቆማ ኤተ ቤያሃለሽ ማቶቋ አል ሙሴ መዪዥሠን አኻ።
44013039	ገመኻ፥ ኤተ በከገምኪል ከያሱስ ኮዎማ፥ ኤከምዪርካ አረባ አ ከለአ ከመዪዥሠማ።
44013040	ከለአ፥ አዪርኸካ ኤከምበፃ መዸበሠን አኻ ዳ ኤተ ቤገሸሥ አደ መዪርጓ። ቢከል እማም፥
44013041	'ዪርኻ አኻ ደ ማሲሳ ከጸጋ፥ ነሰሥ እልኻ፥ ሸኻኳ፥ ከምደራ ነአንጅለኻ መደዳ ሜተል፥ ኤበመገሸሠን ጸጋ ሜተል ከፄማ ካኻኳ፥ ከምገመኺልኼ።"'
44013042	ኖከ ቢፐሥ እምጳዉሎስ ከባርናባስ ነመፀ ገዴራ አል ዶጎ ዪሁዳ፥ ቢሎቆሥ ጸጋ እማም፥ ኤከምተጹዋን ኖከ ዱ ሙሳ ኤተ ከምዌያ መገሸሠማ ከፄ እገሻ አለአ።
44013043	ነገዴራ ነን ኤቤንሰ ጸጋ፥ ቢሁል በበኽ ዶጎ ዪሁዳ ኤያሥ ኤያ ሾከ ጸጋ ጀንዳ ደ ቤኩ ከንዶ ገዴራ አል ዶጎ ዪሁዳ፥ ጳዉሎስ ከባርናባስ። ቢያገሽ እምጳዉሎስ ከባርናባስ ከማም ቢከገሽ፥ ኤከማራቁካሽ ከመገ ካል ረባ።
44013044	ነጋጎ ዱ ሙሳ ቤሙንፄቆ ጸጋ አል እል ኤዬባ አ ጎ በበኸማ ከመገሶቆ እገሸ ኤታ።
44013045	ኖከ ቤገመሥ ሾከ ዪሁዳ ኤቤዾኬ በበኽ ጸጋ፥ ቤዪጮቆ ገንሠ እላ ኒለማም፥ ቢኮዎቆ እገሸ ጳዉሎስ ቢያኳ።
44013046	ቢከል እምጳዉሎስ ከባርናባስ ከመንዢቆ እታ፥ "በኢካ ነጸገምላ መሲልቆ መገሽልሥ እገሸ ረባ ካኻ ከሾካ ካል እስራኤል። እኽላኸን ከፄ በኸኮዎኮቆ፥ ከፄ በኸዪርካ ጸገኻ ከጸጋ ደ ከምበፀካ መደካ አመኩ ከመኢያ አል ግዢ ግዥኳ፥ ከምዽልኽ ኮጎ ጸጋ ደ በበፀካ መዳ ሾከ ዪሁዳ።
44013047	ዳ ኤተ ከምጦዪልካ አለአ፥ ከፄ ቤገሼሥ ኤታ ካይላ ቤከል፥ 'ከምጦራ አም ከመዪዦጓ ከጸጋ ደ በበፀካ መዳ ሾከ ዪሁዳ፥ ከምዳ ካም አመሮቆ ገትጋ ኤተ ከምብዶቆ ጸጋ ካሥ መርሽ ኤባ አል እኔያ።"'
44013048	ኖከ ቢገሶቆ ጸጋ ደ በበፀካ መዳ ሾከ ዪሁዳ እገሻ አለአ፥ ቢያገይላ፥ ቢኽ መገ ላ ከገሸ ኤታኳ። ቢሮቆ መገሚላ ጸጋ ደ ቤሽልሥ ረባ ኤከምኩዋ ከመኢያ ካል ግዢ ግዥ ኮዎማ።
44013049	ቤፈጋይል እገሸ ኤታኳ ነኤባ ና ኖጎ ኮዎማ።
44013050	ጸጋ አል ዪሁዳኸን ቢከደሽ ነሾከ ጸጋ ነጀንዳ ጋፋ ደ መጨ ለማና ደ ቤኩ ከንዶ ገዴራ አል ዶጎ ዪሁዳ፥ ኤያሥ ኤያኳ እምበቦቆ ጸጋ አል ኤዬባ አ፤ ቢጦ ቢያሙችል እምጳዉሎስ ከባርናባስ ቢፖቆ ነኤባ ና።
44013051	ከመትገሥ ኤከምዌ መኸሣ አል ረባ ነጸገማም ቢከንተሥ እምጳዉሎስ ከባርናባስ ርረ እኔያ አል ኤባ አ ነቾጎማም፥ ቢዽ ከኤባ ኤተ ቢኦ ፄማ ኢቆኒዮን።
44013052	ደ ገዴራ አል ኣንፆቂያኳ ቢያገይል በቦቆ፥ ቢከዪጫቆ ከመዪዥሥ ገፉጫኳ።
44014001	እምጳዉሎስ ከባርናባስ ነኢቆኒዮንኳ ቢኩ ከመፀ ገዴራ ካል ዶጎ ዪሁዳ፤ ቾጎ መትገሣለማም ነጓ ታል፤ ካኽላ ቤገሚል ነሾካ አል ዪሁዳ ነደ ግሪክኳ በበኽ ጸጋ።
44014002	ጸጋ አል ዪሁዳ ደ ቤንስ እገሻ አ፥ ቢደሽ ቢያኦከኽ እል ጸጋ ደ በበፀካ መዳ ሾከ ዪሁዳ ከደ ገዴራ።
44014003	ቢኢሽ እምጳዉሎስ ከባርናባስ ነጓ ኦኪል በበኽ ቢያቲስ ፄ ያሱስ ከመንዢቆ እታ፤ ቤጦ ኤታ ያሱስኳ ጋገሸል ዳ ከዳ አል ገተምዛ ከንዶጎ ኤለማም፥ ቤከጦ ኸገሻ ከገሸ መገለማ።
44014004	ቢምጹሻይል ጸጋ አል ኤዬባ አኳ፤ ቤኮለኽ ጀንዳ ኮጎ ጸጋ አል ዪሁዳ፥ ጀንዳኸን ኮጎ ሰ ገትገ ክርስቶስ።
44014005	ቢሪል ጸጋ ደ በበፀካ መዳ ሾከ ዪሁዳ ከጸጋ አል ዪሁዳኳ ከምጥሳለማም፥ ኤከማቀርጩኽ ሰ ገትገ ክርስቶስ፥ ኤከምኣምብካ ከግሻኳ።
44014006	ኖከ ቢያገሚል ሰ ገትገ ክርስቶስኳ አለአ፥ ቢያምቤ ከኤዬባ ካል ሊቃኦኒያ፥ ከልስጥራ ከደርቤ፥ ከጋንዲ ኤባ ኤተ ቤኢ ነጓ።
44014007	ቢያቲስ ነጓኳ ሰ ማገ ላ አል ረባ።
44014008	ቤኢ ነልስጥራኳ መዣ ኤተ ገሙ ሜታ። ቤለሉ ቾጎማ ካል ኦከ ኢዳ፥ ሜተል ኤለአ ኤፋለሸንኼ መንዻ ከቾጎማኼ።
44014009	ቤካጦዪል ፄ አኳ ከማቲሳ አል ጳዉሎስ፤ ቤዪር ጳዉሎስ ቆኸማ፥ ቤገመሥ ኤቤጭ መገሚላ ከምብዳ።
44014010	ቤከከል ከመዥግ ሳ፥ "ፈርሥ ከጎዛ፥ ኢቾጎ ከቾገኡ።" ቤያቆለሥ መዣ አኳ፥ ቤንዺል ቾጎማ።
44014011	ኖከ ቢገመሥ ኤማንጀ ጸጋኳ ዳ ኤተ ቤድ ጳዉሎስ፥ ቢፈሮቆ ሰማም ከሰ ዶጎ ሊቃኦኒያ ቢከል፥ "ቢብተኬ እምረባ ከመኮሥ ጸጋ ኮጎኳ።"
44014012	ቢዪር ባርናባስ ነምረባ ናለማም ኤያል ታጋ ቢኦ "ዜዎስ፤" ከፄ ቤድ ጳዉሎስኸን ኤተ መቆሸኽ እገሻ፥ ቢዪር ኤያል ሰ ገትገ እምረባለማም ቢኦ "ሄርሜስ።"
44014013	ቤሮቆ ኤተ ኦካ አል ዜዎስ፥ ኤተ ቤኢ አመፀ ሙሳለማ ነኤዬባ ና ከጃጻ፥ ዎደ ሙሳ ከዠል ፃንጃ ከሰ ኸለ ኤዬባ ካ፥ ቢያኣጎ ከበበኽ ጸጋ መኸ ለማን ደ መኻ ከሰ ገትገ ክርስቶስ።
44014014	ኖከ ቢገሶቆ እምባርናባስ ከጳዉሎስ እገሻ አ፥ ቢንቱዊል ኣለማም ከገተምዛ፥ ቢኮል ቢኩ ከጂል ጸጋ ቢከል ከሰ ገሉጓ፤
44014015	"አኻ ጸጋ አለአ፥ ኣሤ ዳ ኤተ በኸንጦካ አኽ ኤለአ? አይላ ጸጋ ኤያሥ አለኻ። ከመገሽልሥ ካኻ፥ ኤከምበፀኻን መዴራ ከዳ ከኤተ ባንዢገካ በና፥ ኤከምኮለኻን ኮጎ ረባ መኢማ፥ ኤተ መዘዝ እኔያ ከጎዛ፥ መዪጮቆ ኣያ ከዳ ኤተ በኢካ ኒለማ ኮዎማኳ።
44014016	ቤበፀሽ ረባ ነገፀ ኤከመንዾዋን ሾካ አል ኤበ እኔያ ኮዎማ ነንዶዋ ናለማም።
44014017	ነደንኳ፥ ኤያሸኸንኼ በላ መትገሠን መደዳለማ። በጦካ ገሸል ዳ፥ በቼኬቆ ደማ ካኻ ነጎዛ፥ በኸኬ ጋትጋኳ ነአንጅ ማ፤ በከዪጨኮቆ እልኻ ከደ ደ መሳ ከማገ ላኳ።"
44014018	ሚከገሸሠን አለኣኳ፥ ከበቦቆ ማፉንጮቋ ቤከጻንዶቆ ሰ ገትገ ክርስቶስ ጸጋ፥ ኤከምበፁዋ መሩኬቆ ለማን ደ መኻ ከማም።
44014019	ቢዳዬሽ ጸጋ አል ዪሁዳ ሜታ ሜታ ደ ቤዾዌ ነኣንፆቂያ ከኢቆኒዮን። ቢያተገስ ከጸጋ ካል ኤባ ካ፤ ካኽላ ቢከኣምብ ጸጋ ጳዉሎስ ከግሻ፥ ቢኦሥ በሸካ፥ ቢጅር ነኤዬባ ና ከጃጻ።
44014020	ቢዾዌ ደ ገዴራኸን፥ ቢያልምቆ አ፤ ቤፈርሥ ጳዉሎስኳ ቤኮሌ ከኤዬባ። ቢዽ ነጀንደ ኸማቱቁማ ከባርናባስ ከደርቤ።
44014021	ቢገሸሥ እምጳዉሎስ ከባርናባስ ሰ ማገ ላ አል ረባ ነደርቤ ቢጦ ኤማንጀ ጸጋኳ ከደ ገዴራ። ነለአ ነን ቢኮል ከኤዬበ ልስጥራ፥ ከኢቆኒዮን ከኣንፆቂያ አል ጲሲዲያ።
44014022	ቢንዥገሥ እማምኳ እል ደ ገዴራ ቢከገሸሥ ኤከማራቁካሽ ከመገሚላ፤ ቢከል ከመተጸማኳ፥ "ከምዳ ካኳ መኩ ከገፋሌያ አል ረባ ከመሮቆ በበኽ ማኣንሠሣ።"
44014023	ቤከሽልሥ አሰ ገትገ ክርስቶስኳ ደ እምፈጋ ሜታ ሜታ ከገሙንፀ ደ ገዴራ ከኮዎማ፥ ከገዴራ ከመኮዋኳ ቢከኽ ደ እምፈጋ አ ከኤታ ያሱስ፥ ከኤተ ቢከገምኪል እማም እኽላ።
44014024	ቢተርሥ እማምኳ ፒሲዲያ ቢዽ ከጳምፊሊያ።
44014025	ቢገሸሥ ሰ ማገ ላ አል ረባ ነጴርጌኳ፥ ቢብት ከኤባ ካል ኣታሊያ።
44014026	ቢከኮሌ ነጓኳ ከለማዲያ ከኣንፆቂያ አል ኤበ ሶሪያ። ነጓ ቢከኽ ደ ገዴራ እምጳዉሎስ ከባርናባስ ነገሲቋ ከመገ አል ረባ፥ ኤከምዱዋን መደዳ ኤተ ቢትተኮቆ እኽላ።
44014027	ኖከ ቢዳሽ ከኣንፆቂያ ቢያኦ ገሙንፀ ደ ገዴራ፥ ቢከገሸሥ ዳ ኤተ ቤጦ አረባ ከንዶጎ ኤለማም ኮዎማ፥ ኤበከኮርከስ እንዶ መገሚላ ከጸጋ ደ በበፀካ መዳ ሾከ ዪሁዳኳ።
44014028	ቢኢሽ ኦኪል በበኽኳ ኖጎ ደ ገዴራ አል ጓ።
44015001	ጸጋ ሜታ ሜታ ደ ቤዾዌ ነኤበ ዪሁዳ ከኣንፆቂያ ቢትገሥ ከደ ገዴራ ቢከል፥ "ኤከምበፁዋ መሹሥ አኻ ኤመኢያ አል ሙሴ፥ ከምፈለኸሸኼ መብዳኼ።"
44015002	ኤቢያከል እማም በቦቆ ከምጳዉሎስ ከባርናባስ ቢያኮዎቋኳ፥ ቢሪል ደ ገዴራ፥ ኤከምዹዋ እምጳዉሎስ ከባርናባስ ከጸጋ አል ኣንፆቂያ ሜታ ሜታ ከዬሩሳሌም ኮጎ ሰ ገትገ ክርስቶስ ከደ እምፈጋ ከፄ ማከለማ ከለአ።
44015003	ቢዪቶቆ ገሙንፀ ደ ገዴራኳ እማም ቢጦ ቾጎ ነንዶዋ። ቢተር እማምኳ ነፊቄ ከሰማሪያ፥ ቢገሽ ነንዶዋኳ ኤከምኮሉዋን ጸጋ ደ በበፀካ መዳ ሾከ ዪሁዳ ኮጎ ረባ፤ ቤያገ ል እገሻ አለኣኳ ዝንዜን ደ ገዴራ ኮዎማ።
44015004	ኖከ ቢዳሽ ከዬሩሳሌም፥ ቤሄሽ ገሙንፀ ደ ገዴራ፥ ሰ ገትገ ክርስቶስ ከደ እምፈጋ እማም ከመፃለማም፤ ቢገሸሥ እምጳዉሎስኳ፥ ዳ ኤተ ቤጦ አረባ ከንዶጎ ኤለማም ኮዎማ።
44015005	ቢፈርሥ ነጸጋ ናል ፋርስ ጸጋ ደ ቤኩ ነንዶ መገሚላ ቢከል፥ "ከምትገልኽ ኤከምሹሥ እማም፥ ኤከምዜዉኽ ማቶቋ አል ሙሴኳ።"
44015006	ቤሙንፆቆ ሰ ገትገ ክርስቶስ ከደ እምፈጋኳ ከመዪር እገሻ አ።
44015007	ኤቤድ በቦቆ ማከለማ ነን፥ ቤፈርሥ ጴጥሮስ ቤከል ከማም፥ "ኢዴበም፥ በኸገምካ ዝንዜን፥ ኤቤር ረባ ነገሲቋ ነጂለኻ፥ ኤከምገሶቆ ጸጋ ደ በበፀካ መዳ ሾከ ዪሁዳ ነሰም ሰ ማገ ላ ከፄ ክርስቶስ፥ ኤከምገሙኪለንኳ።
44015008	ረባ፥ ኤተ በገምካ እል ጸጋ፥ ከመኸ መዪዥሥ ገፉጫ ከማም ኤያሥ አሎኳ፥ በከደካ ከለአ ኸገሻ።
44015009	ከፄ ቤዪዥከኽ እለማም ከመገሚላ፥ ከማሃቾቆኼ አኳ ከማምኼ።
44015010	እኽላኳ፥ ከፄ ከምዻምቦኮካ ረባ ከመጦ ገ ጹራ ነቌለ ደ መሁል ቾጎ ያሱስ፥ ኤተ ቤያሃለሽ እምበፈጎኳ ቤያኳሃለሽ አኳኳ መጹረማ።
44015011	በኮገምኪል አኳኸን፥ ኤከምብዶቋ ከመገ አል ኤታ ያሱስ፤ ኤኤለአ ከምብዱዋ እማምኳ።"
44015012	ኖካ ና  ቢኢሽ ጸጋ ኮዎማ ትል። ቢያጦዪል ፄ ኮጎ እምባርናባስ ከጳዉሎስ ኖከ ቢገሸሥ እማም በቦቆ ጋገሸል ዳ ከዳ አል ገተምዛ ኤተ ቤጦ ረባ ከንዶጎማም ነጂል ጸጋ ደ በበፀካ መዳ ሾከ ዪሁዳ።
44015013	ኤቢርሽ እማም እገሻ ነን፥ ቤፈርሥ ያይቆብ ቤከል፤ "ኢዴበም፥ ኣጦኽ ካሪል ፄ።
44015014	በገሸከንዥገን ሲሞን፥ ኤቤያጦሽ ረባ እልቆማ ከመሙንፆቆ ሾካላማ ነጸጋ ደ በበፀካ መዳ ሾከ ዪሁዳ።
44015015	ባገሰኪልስ እገሸ ደ መዪርጓኳ ከገሻ ከለአ፤ ቢቆተከንዥገን ቢከለካ ኤለአ፤
44015016	'ነለአ ነን ከምኮለሬ፥ ከምኮለሮቆ ገፋሌ ዳዊት ኤተ በፂካቋ፥ ከምፈርዾቆ መንፂማ፥ ከምኮለሮቆ መዥጋለማኳ።
44015017	ከምጦራ አለአ፥ ኤከማኣጓን አጸጋ ጃጀንዳኳ አራ ጸጋ ደ በበፀካ መዳ ሾከ ዪሁዳ፥ ደ በርኦካ ኤከምዱዋ ካለም።
44015018	ኤተ በገሸካ አለአ፥ አረባ፥ ኤተ ከምጦሥ ነኸማ ዳ ኤተ ቤር ገፀ ገፀ።'
44015019	"ካኽላ ኤበኢካ ካራ ከምገኼ አማፉንጮቆ ጸጋ ደ በበፀካ መዳ ሾከ ዪሁዳ ደ ቢኮለካ ኮጎ ረባ።
44015020	በኢካን ኣሥ ዳ ሜተል ኤተ ከምጻንድልቆን እማም፤ አኳ፥ ኤከምበፁዋ ማዉከሥ ጸገማም ከመስ በጨ ለማና ኤተ ቢሸኮቆ ከምሙሳ፥ ኤከምበፁሸን መደ ጎሲያ ከመስ በጨ ለማና ኤተ በበፀካ አመሃማ ማርካ፥ መሱዋ መሃኳ።
44015021	ካሤኳ? ከፄ ቤያገማይል ማቶቋ አል ሙሴ ገፀ ገፀኳ ነኤዬባ ነኮዎማ። ቤሎቋሥ ኖከ ዱ ሙሳ ዱ ሙሳ ነመፀ ገዴራ አል ዶጎ ዪሁዳ ነኮዎማ።"
44015022	ነገሻ ነለአ ነን ቢሪል ሰ ገትገ ክርስቶስ ከደ እምፈጋ ከገሙንፀ ደ ገዴራ ኮዎማ፥ ኤከምሽሉሥ ናሥ እማም ጸጋ ደ ከምትጉዋ ከምጳዉሎስ ከባርናባስ ከኣንፆቂያ። ቢሽልሥ ደ መቼስ እንዶዋ ነደ ገዴራ፤ እማምኳ ዪሁዳ ኤተ ቢኦ "ባርሳባስ፥" ከሲላስ።
44015023	ቢከትግ እማም ከሎርጋ ኤተ ቤከል ኤለአ፤ "አይላ ሰ ገትገ ክርስቶስ ከደ እምፈጋ፥ ደ ቢልደካ ኮዊላ ኢዴበኻ፥ ከምኽልሽ ዳገለምላ ካኻ ከኢዴበምላ ደ በኸደካ ነሾከ ጸጋ ነጀንዳ፥ ደ በኽኢከሽ ነኤባ ናል ኣንፆቂያ ከሶሪያ ከክልቂያኳ።
44015024	ቢልገሰኮቆ፥ ኤቢፐከሥ ጸጋ ሜታ ሜታ ናይላ በላ መትግላን እማም፥ ኤቢንተገኽ አኻ ከገሻ፥ ቢደከሽ እልኻኳ።
44015025	ካኽላ ቢለገሰኪል እገሻ ቢልርኪል፥ ኤከምሽልልሥ ጸጋ ከምትግላ ካኻ፥ ኤከምዎዉዌ እማም ከማሄሽ ኢዴባ ከምባርናባስ ከምጳዉሎስኳ።
44015026	እማም እምበንድ አለአ ጸጋ ደ በኸካ ጺማም ከፄ ኤቶኳ ያሱስ ክርስቶስ።
44015027	ቢልትገካ እምዪሁዳ ከሲላስ ኮጎኻ፥ ኤከመገሹሠን ከሰማም ኣሥ አ ካኻ።
44015028	በኢካ መዪዥሥ ገፉጫ ካይላኳ ኤገሸለማ፥ ነማቶቋ ኤተ በኢካ መዜኸማ ካኻ፥ ኤከምበፅላ መጦዪልሥ ገጹራ ጀንዳ ነጸገኻ። ኤተ በኢካ አመዜኸማ ካኻ፥ ኣሥ አለአ፡
44015029	ሃተኻቆ ነለማና ኤተ ቢሸኮቆ ከምሙሳ፥ ነመስ መሃ፥ ነመስ በጨ ለማና ኤተ በበፀካ አመሀማ ማርካ፥ ነመደ ጎሲያኳ። ኤከምዜኸኽ እልቆኻ ነለአ፥ ገሸለማ በኸደካ፤ ኢኸሽ ከመገማ!"
44015030	ቢጦ ቾጎ ደ ቢትጋ፥ ቤብት ደ ገትጋኳ ከኣንፆቂያ፤ ቢሙንፆቆ እማምኳ ነጓ ገሙንፀ ደ ገዴራ ቢከኽ ሎርጋ።
44015031	ቤሎቆሥ ደ ገዴራኳ ሎርጋ አ፥ ቢያገይል ነገሸ መንዥጋሣ ና።
44015032	እምዪሁዳ ከሲላስ፥ ደ ቢድ ኪልቆማም ደ መዪርጓ፥ ቢዥገሥ ገሙንፀ ደ ገዴራ ከገሻ፥ ቢንዥገሣኳ።
44015033	ኤቢኢሽ ኖጎማም እል ሜታቆ፥ ቤጦ ቾጎ ደ ገዴራ እማም ከመገማ ኮጎ ጸጋ ደ ቤትጌ እማም። [
44015034	ቤሪል ሲላስኸን ኤከምፀቆ ነጓ፤ ከለአ ቤኮሌ ዪሁዳ ከጺማ ከዬሩሳሌም።]
44015035	ቢፀቆ እምጳዉሎስ ከባርናባስ ነኣንፆቂያ፥ ቢትገሥ ሰ ማገ ላ አል ረባ፥ ቢገሸሥ ከበበኽ ጸጋ ከጀንዳኳ እገሸ ኤታ።
44015036	ኖከ ቢኢሽ ነጓ እል ሜታቆ ነን፥ ቤከል ጳዉሎስ ከባርናባስ፥ "ዌ፥ ኮሎኳ ከኤዬባ ከኮዎማ ኮጎ በኮገሸኬሥ እገሻ አል ረባ ከጸጋ፥ ዻ ዪርኴሥ ኣሤ ኤቢደምደካ።"
44015037	ቤያኣጎ ባርናባስ ማኮርከቾጎ ከዮሃንስ ኤተ ቢኦ ማርቆስ።
44015038	ጳዉሎስኸን ኤሄሸንኼ፥ ከፄ ቤበፀሽ እማም ከጺማም ነጳምፊሊያ፥ ኤዸንኼ ነቾጎማም፥ ኤንዘ ለንኼ ነመደዳለማምኼኳ።
44015039	ከፄ አለአ ቢያከለም በቦቆ ቢያሰ፤ ቤካኮርቾጎ ባርናባስኳ ከማርቆስ፥ ቢከዽ ከለማዲያ ከቆጵሮስ።
44015040	ጳዉሎስኸን ቤሽልሥ ሲላስ፤ ኖከ ቢከኽ ደ ገዴራ እማም ከመገ ካል ረባ ነን ቢድ እምበንድ፥ ቢዻ።
44015041	ቤተር ጳዉሎስኳ ነኤባ ናል ሶሪያ ከክልቂያ፥ ቤንዥገሥ ገሙንፀ ደ ገዴራ።
44016001	ጳዉሎስ ቤዽ ቤዳሽ ከደርቤ ቤተር ከልስጥራ፤ ቤኢ ነጓኳ ኤተ መሁል ቾጎ ያሱስ ኤተ ቢኦ ፄማ ጢሞቴዎስ። ኤዬማ ሾከ ዪሁዳ ኤተ ቤከገሚል ከኤታ፥ በበማኸን ጸጋ አል ግሪክ።
44016002	ቤጭ ጢሞቴዎስኳ ገሸል ፄያ ኖጎ ደ ገዴራ ደ ቤኢ ነልስጥራ ከኢቆኒዮን።
44016003	ቤያኣጎ ጳዉሎስ ማኮርከቾጎ ከጢሞቴዎስ፥ ቤሸሥ አ ከፄ ዶጎ ዪሁዳ ደ ቤኢ ነኤባ ና፤ ቢገመንዥገን ዶጎ ዪሁዳ ኤበደካ በበማ ከጢሞቴዎስ ሾከ ግሪክ።
44016004	ኖከ ቢንተሪል እምጳዉሎስ ኤዬባ አ፥ ቢከኽ ከደ ገዴራ መር እገሻ፥ ኤተ ቤድ ነዬሩሳሌም ከንዶጎ ሰ ገትገ ክርስቶስ ከደ እምፈጋ፥ ቢከገሽ ኤከምዜዉኸን እገሻ አኳ።
44016005	ቤዥግ ገሙንፀ ደ ገዴራኳ ነመገሚላ፥ ቤከረሽ ገንዘለማምኳ ኖካ ኖካ ከመፈጋቋ።
44016006	ከፄ ቤጻንዶቆ መዪዥሥ ገፉጫ እማም ኤከምበፁዋ ማቲዩስ ሰ ማገ ላ አል ረባ ነእሲያ፥ ቢተሪል ኤበ ፍርጊያ ከኤበ ገላቲያ።
44016007	ኖከ ቢዳሽ ከጋንዘ ል ኤበ ሚሲያ፥ ቢያኣጎ መዻ ከኤባ ካል ቢቲንያ፤ ኤኸሠንኼ አገፉጨ ያሱስኸን መዻ ከማም ከጓኼ።
44016008	ከለአ ቢተሪል ኤበ ሚሲያ፥ ቢብት ከጥሮኣስ።
44016009	ነጓ ቤገመሥ ጳዉሎስ ነመጎኳ ከመጎሎጓ ጸጋ አል ማቀዶኒያ ሜታ፤ ቤኢቾጎ መዣ ቤሎቆሥ ጳዉሎስ ቤከከል፥ "ኣንድሬ ከማቀዶኒያ፥ ተጸሥ አይላ።"
44016010	ኖከ ቤጎሎጎ አጳዉሎስ ነን፥ ቢላኣጎ ናሥ ኦካ ና መዻ ከማቀዶኒያ፥ ከፄ ቢልገምኪል ዝንዜን፥ ኤበኦካ ረባ አይላ ከመገሸሥ ሰ ማገ ላ ከፄ ክርስቶስ ከጸጋ ደ በኢካ ነጓ።
44016011	ቢልቶኮ ለማዲያ ነጥሮኣስ፥ ቢልሪል ቢልዳሽ ከሳሞጥራቄ፤ ቢልዽ ነኸማቱቁማ ከኔያፖሊስ።
44016012	ነጓኳ ቢልዳሽ ከኤባ ካል ፊሊጲሲዩስ፤ አኳ ማኦ ፄ ኤበ ማቀዶኒያ፥ ኤተ ቤዻቆሽ ለጋዪድ ዶጎ ሮማ፤ ቢልኢሽ ነጓኳ ዱፀን።
44016013	ቢላፐሥ ኖከ ዱ ሙሳኳ ኒል ኸለ ኤዬባ ና  ቢልዽ ከሰ ኣያ። ቢልኦሥ ጎ ቤሙንፆቆ አጸጋ አል ዪሁዳ ከገዴራ፥ ቢልኢሽ ቢለገሽ ከጋፋ ደ ቤሙንፆቆ ነጓ።
44016014	ቤያጦዪል ፄ እገፋ ኤተ ቤዌ ነኤዬባ ናል ቲያቲራ፥ ኤተ ቤኮዶቆ መዌኽ ኣ አል መዥግ በና፤ አኳ ኤተ ቤገሲልስ ረባ፥ ፄማኳ ሌዲያ። ቤከኮርስ ረባ እለማ ኤከምጦኪል ፄን ከገሸ ጳዉሎስ ዝንዜን።
44016015	ቢያጩጻቆ አኳ ከደ መፃለማ ከኮዎማ። ነለአ ነን ቤሎቆሥ አይላ ቤከል፥ "ኤበኸደማምባለከሥ፥ ኤበርከገምኪል አር ከኤታ ዝንዜን፥ ዎኼ ዥገኻ ነመፃለም።" ቤተገኽ አይላ ኤከምዽላንኳ።
44016016	ኦካ ሜታቆ፥ ኖከ ቢልኢ ነመዻ ኮጎ ቢጦካ ገዴራ፥ ቢልኽ ከዱ ጋፈ ዎደ ሜታ ኤተ ቤዻቆሥ አገንሠ ሙሳ ኤተ መገሸሥ ዳ ኤተ ከምዶጓ። ቤጻግ አኳ ከመዪርጓለማ በበኽ ኸ ለማና ከዶጎ ኤተማ።
44016017	ቤሁልሽ አኳ አይላ ከምጳዉሎስ ከሰ ገሉጓ ቤከል፤ "ጸጋ አለአ ደ መደዳ አል ረባ አል ጎዛ፥ ከመገሹሥ እንዶ መብዳ ካኻ።"
44016018	ቤኮሊል አለኣኳ ኦኪል በበኽ። ኖካ ና ቤም ጳዉሎስኳ፥ ቤያገለኽ ኮጎማ ቤከል ከሙሳ ካ፥ "በር ተኮቆ አም ከፄ ያሱስ ክርስቶስ፥ ፐሠን ነጸገማ፤" ቤፐሥ ሙሳ አኳ ናሥ ኦካ ና ነጸገማ።
44016019	ኖከ ቢገመሥ አዶጎ ኤተማኳ፥ ኤበርካ እንዶ መጻግ ለማና ከማም፥ ቢዻቆ እምጳዉሎስ ከሲላስ፥ ቢጅር ከሱጋ ከኸ እምጥሳ አል ኤዬባኳ።
44016020	ቢሮቆ ሰ ገትገ ክርስቶስ ከኸ ጥስ ገፋሌያ አል ዶጎ ሮማ ቢከከል፤ "ጸጋ አለአ ሾከ ዪሁዳ፥ ቢፈርኮቆ ማከላቆሳ ነኤዬባ ነለአ።
44016021	ዳ ቢከኢካ እማም ነመትገሠማ ካይላ፥ መኢያ ኤተ ቢልበፀካ አይላ አደ ሮማ መሮቆማ መደማኳ።"
44016022	ቤፈርሥ በበኽ ጸጋ ቢመሥ እምጳዉሎስ ከሲላስ። ቢጦ ደ ገፋሌ ሮማኳ፥ ቢንሺል ኣ ነጸገማም፥ ቢጦ ቢኦች ከቢሳጓ።
44016023	ኖከ ቢጦ ቢኦች እማም በበኽ ነን፥ ቢጦ ቢኩቆ ከመፀ ማፉንጫ። ነጓኳ ቢኽ እገሻ ከኤተ መዜኽ ጸጋ ነመፀ ማፉንጫ፥ ኤከምዜኽ ዝንዜን።
44016024	ነገሻ ነለአ ቤኩቆ ኤተ መዜጓ እማም ከመፀ ማፉንጫ ካል እለማ፥ ቤፉንጭ ቾጎማም ነበቦቆ ማሮቆ ጃ።
44016025	ኒል መጎኳ እምጳዉሎስ ከሲላስ ቢዴር ከረባ ቢዬኤ፤ ቤያጦዪል ፄ ጸጋ ደ ቢፉንጨካኳ ከማም።
44016026	ቤድ ታፕኳ አበቦቆ መንደሽ እኔያ፥ ቤንደሽ ሸ መፃኳ። ናሥ ኦካ ና ቤኮራስ ግሰ መፀ ማፉንጫ ኮዎማ፥ ቤንትሻቆ ባኮዋ ኤተ ቢከፉንጭ እማምኳ።
44016027	ቤያምበናሥ ኤተ መዜስ መፃ ማፉንጫ፤ ኖከ ቤገመሥ ኤበኮርካስ ግሰ መፀ ማፉንጫ፥ ቤኦሥ በቴካ ጸጋ ደ ቢፉንጨካ ቤቼኽ ቻጋ ከመሾቆ ጸገማ።
44016028	ጳዉሎስኸን ቤሉጉሥ ከመዥግ ሳ ቤከል፥ "መሸሠኼ ጸገኡኼ፥ አይላ ኮዎምላ ነገአ ቢልኢካ።"
44016029	ቤኦ መዣ ኤተ መዜ መፀ ማፉንጫኳ ጅ ቤከዱግ ኪል መፃ፥ ቤሲ ጸገማ ቤፋት ነታተብ ቾጎ እምጳዉሎስ ከሲላስ።
44016030	ቤፖቆ እማም ከጃጻ ቤከል፥ "ዶጎ ኤተም፥ ኤከምብደራና ኣሤ በኢካ አመደማ ካራ?"
44016031	ቢከኮሎቆ እምጳዉሎስኳ ቢከከል፥ "ገሚል ኤታ ያሱስ፥ ከምብዳኣ፥ ከምብዱዋ ደ መፃሉኳ።"
44016032	ቢከገሸሥ እማምኳ እገሻ አል ረባ ከመዣ ካ ከደ መፃለማ ኮዎማ።
44016033	ናሥ መጎኳ ና ቤሮቆ እማም ኮጎማ፥ ቤኤፍ ብሰ ቆስ ቢሳጓ ነጸገማም፤ ቤያጩጻቆ አኳ ናሥ ኦካ ና ከደ መፃ ካለማ።
44016034	ና ነቸቻ ቤሮቆ እምጳዉሎስ ከሲላስ ከመፃለማ፥ ቤጦ ኤከመገከሥ ከማም ደ መሳ፤ ከፄ ቤኩ ከመገሚላ ከረባ፥ ቢያገይል ከደ መፃለማ ኮዎማ።
44016035	ኖከ ቤጅባጓ ቢከትጌ ደ ገፋሌያ አል ዶጎ ሮማ ለጋዪዳ ከኤተ መዜ መፀ ማፉንጫ ቢከከል፥ "ዠኸስ ጸጋ አ።"
44016036	ቤገሸሥ ኤተ መዜስ መፀ ማፉንጫ እገሻ አለአ ከጳዉሎስ ቤከል፥ "ደ ገፋሌያ አል ዶጎ ሮማ፥ ቢትገኬ ጸጋ ቢከለካ፥ 'ኒዠስ፤' ካ ዚያለአ ፐኸሥ፥ ዸኻ ከመገማ።"
44016037	ቤኮሎቆ ጳዉሎስኸን ቤከል፥ "ሚልከድ ሾከ ደ ሮማ፥ በላ መኹሠን ካይላ፥ ቢጦካ ቢኦቸካ አይላ ከቢሳጓ ነኸ ጸጋ፥ ቢጦካ ቢኩቆ አይላ ነመፃ ማፉንጫ። ኢያኣጎካ እኽላኳ መፖቆ አይላ ከገ ጸፃኽ? ከምዳኼ ኤለኣኼ፥ ኒዌ ኪልቆማም ኒፖቆ አይላ።"
44016038	ቤዽ ጸጋ ደ ቢትጌያኳ፥ ቢገሸሥ እገሻ አ ከደ ገፋሌያ አል ዶጎ ሮማ፤ ኖከ ቢገሶቆ እማምኳ መደ ጳዉሎስ ከሲላስ ሾከ ሮማ፥ ቢጤያ።
44016039	ካኽላ ቢዌ ቢሻ ኽ እማም፥ ቢፖቆ ነመፀ ማፉንጫ፥ ቢሎቆሥ ኤከምፑሠን ነኤዬበማምኳ።
44016040	ኖከ ቢፐሥ እምጳዉሎስ ከሲላስ ነመፀ ማፉንጫ፥ ቢዽ ከመፀ ሌዲያ። ቢገመሥ ከኢዴባ ደ ገዴራ ነጓ፥ ቢንዥገሥ እማም ቢዸና።
44017001	እምጳዉሎስ ከሲላስ ቢተሪል ኤባ አል ኣምፊጶልስ ከኣጶሎኒያ ቢዳሽ ከተሳሎቄ፤ ቤኢ ነጓኳ መፀ ገዴራ አል ዶጎ ዪሁዳ።
44017002	ቤኩ ጳዉሎስ ኤያሥ ቤያገመኻ ኪል መፀ ገዴራ አል ዶጎ ዪሁዳ፥ ቤገሸሥ ከማም ኦከ ዱ ሙሳ ኦካግ ነመዪዥሥ ሎርጋ።
44017003	ቤከጨገስ መዪዥሥ ሎርጋ ቤከዪዥሥ ቤከል፥ "በኢካ ነጸገ መሲያ አመሮቆ በቦቆ ማኣንሠሣ ከማፈራቋ ነደ በሸሸካ።" ቤከል ኤያሥ ኤያኳ፥ "ያሱስ ኤተ በራቲከስ አር ካኻኳ ኣሥ መሲያ አለአ።"
44017004	ነማም ጀንዳ ቢሄሽ እገሻ አ ቢኮለኽ ኮጎ እምጳዉሎስ ከሲላስ፤ ቢገሚል ኤያሥ ኤያኳ ነጸጋ አል ግሪክ ደ ቤገሲልስ ረባ ጸጋ በበኽ፥ ከምበቦቆ ጋፋ መሃለኸማኼ።
44017005	ቤከንሣይል ጸጋ አል ዪሁዳኸን ቢካንደሥ ጸገማም ከጋገንሠ ጸጋ ደ መንዾዋ መገ  ኒል ኤንዶዋ፤ ቢንተጸሥ ኬያኮዎማም ቢያኦኪል ኤባ ቢበረኽ ጸጋ። ቢያልምቆ መፀ ጸጋ ኤተ ቢኦ ፄማ ያሶን፥ ኤከምፑቆ እምጳዉሎስ ከምሩቆ ከኸ ኤማንጀ ጸጋ ካ።
44017006	ኖከ ቢኤመሥ እምጳዉሎስ ነጓ፥ ቢዻቆ ያሶን ከጸጋ ደ ገዴራ ሜታ ሜታ ቢጅር ከኸ ደ ገፋሌያ ካል ኤዬባ ቢሉግ ቢከል፥ "ጸጋ አለአ ካሥ ጎ ቢዸካ ቢያኦከኪል ኤባ፤ እኽላኸን ቢከዎኬኽ ከኤበምላ።
44017007	በርኮቆንዥገን ያሶንኳ እማም ከመፃለማ፤ ከምከላ 'በኢካን ጸጋ ጀንዳ ያሱስ ጥሳ' ቢከምፑኮቆ ኬያኮዎማም መኢያ አል በቦቆ ጥስ ዶጎ ሮማ።"
44017008	ከምከላ ኤያ ቢከበረኽ ጸጋ አል ኤዬባ ከደ ገፋሌያ ደ ቤገሶቆ እገሻ አለአ።
44017009	ቢጦ ደ ገፋሌያኳ፥ ቢጦሥ እምያሶን ኸ ለማና ኖጎማም ካሥ አል ኦከ ከምከራ እገሻለማም፤ ነለአ ነቸቻ ቢዠስ እማም።
44017010	ናሥ መጎኳ ና ቢትግ ኢዴባ ደ ገዴራ እምጳዉሎስ ከሲላስ ከቤሪያ፤ ኖከ ቢዳሽ ከጓኳ፥ ቢኩ ከመፀ ገዴራ ካል ዶጎ ዪሁዳ።
44017011	ጸጋ አል ቤሪያ ነደ ተሳሎቄ መፉጨኸማ፤ ቢካገ ካኽ እማም ዝንዜን ከመገሶቆ እገሻ፥ ቢላቂል ኖካ ኖካ መዪዥሥ ሎርጋ ከማምባለሥ ኤበደካ አዳ ኤተ ቢገሸከሣ ኸገሻ።
44017012	ነማምኳ ቤገሚል ኤማንጀማ፥ ኤያሥ ኤያኳ ነምበቦቆ ጸጋ አል ግሪክ፥ ጋፋ ከጋጉንዛ መሃለኽ ጸጋኼ።
44017013	ኖከ ቢገሶቆ ጸጋ አል ዪሁዳ ደ ቤኢ ነተሳሎቄ፥ በኢካ እምጳዉሎስ ነማቲስ እገሸ ረባ ነቤሪያኳ፥ ቢዌ ከጓ ቢያንድ ሳ ቢበረኽ ጸጋ።
44017014	ናሥ ኦካ ና ቢትግ ኢዴባ ደ ገዴራ ጳዉሎስ ከሰ ኤያያ፤ እምሲላስ ከጢሞቴዎስኸን ቢፀቆ ናሥ ቤሪያ።
44017015	ቢከዳሽ ጸጋ ደ ቤዪቶቆ ጳዉሎስኳ ካሥ ኣቴና። ቢከኮሌስ ከገትጋ ኤተ ቤከሌ አጳዉሎስ "ኒዌ እምሲላስ ከጢሞቴዎስ ፈላ ኮጎም።"
44017016	ኖከ ቤኢ ጳዉሎስኳ ነመዜኽ እምሲላስ ከጢሞቴዎስ ነኤዬባ ናል ኣቴና፥ ቤንጥጣቆ ከገቱዋ ከፄ ቤገመሥ ኤበዪጨኮቆ ሚይኢ ሙሳ ነኤዬባ ና።
44017017	ቢያገሽ ነመፀ ገዴራ አል ዶጎ ዪሁዳ ከዶጎ ዪሁዳ ከደ በገሰኪልስ ረባ፥ ነሱጋኳ ኖካ ኖካ ካሥ ከጸጋ ኤተ ቢያገምከሣ።
44017018	ደ መትገሥ መገመኻ ሜታ ሜታ፥ ደ ቢኦ ፄማ ኢጲኩሪዮስ ኤያሥ ኤያኳ እስጦኮስ፥ ቢያገሽ ከጳዉሎስ ቢያከለም፤ ቤከል ነማም ሜታ ሜታ፥ "ኣሥ በኣጎካ ኤተ መሽሎቆ እገሻ አለአ?" ቢከል ጃጀንዳኳ፥ "አ ኤተ ማቲስ እምረባ አል ጀንደ ጉንዛ።" ዳ ቢከከል ኤለኣኳ፥ ከፄ ቤያቲስ ጳዉሎስ ሰ ማገ ላ አል ያሱስ ክርስቶስ ከመፈርሣለማ ነመሻኳ።
44017019	ካኽላ ቢሬቆ ጳዉሎስ ነቾጎማም፥ ቢከዽ ኮጎ ገሙንፃ ኤተ ቢኦ ፄማ ኣርዮጳጎስ፥ ቢሎቆሥ ቢከል፥ "ከምፈልለሸን አይል ማምባለሠማ ነጸገኡ መትገሥ ኽኻ ኤተ ባትገከሥ አም አለአ?
44017020	ኤተ ቢልገሰኮቆ ነጉ በደካ ነፄምላ ኽኻ፤ ካ ቢላኣጎካ መገመማ ኤበደካ አ ኣሤ።"
44017021	ዳ ቤከከል ኤለአ፥ ከፄ ቢሄሽ ደ ኣቴና ኮዎማ፥ ከጀንደ ጉንዛ ደ ቤኢሽ ነጓኳ፥ ማትሾቆ አንጅለማም ከመገሸሥ ገበፀን ኽኻ ከመገሶቆማኳ።
44017022	ቤኢቾጎ ጳዉሎስኳ ነጂል ኣርዮጳጎስ ቤገሽ ቤከል፥ "አኻ ጸጋ አል ኣቴና፥ በርገምከሥ ኤበኸዥገካ አኽ ከንዶጎ ኮዎማ ነገዴራ።
44017023	ኖከ በርንዸካ ኒል ኤዬበኻ፥ ኤበርገምከሥ ጎ ገዴራለኻ፥ በርዸበካ ሸ ሲላ ሜታ ኤተ ቢቆተን መቆታ ኤተ በከለካ፥ 'ከረባ ኤተ ባኤምካይላ።' ዳ ኤተ በኸከዴረካ አኽ በላ ማገመኺለን፥ ከመገሸርሥ ካኻ እኽላ።
44017024	ረባ ኤተ በዘዘኬ እኔያ ከዳ ኤተ በኢካ ኒለማ ኮዎማ፥ ኤተ በደካ ኤተ ጎዛ ከኔያኳ፥ ከምኢሸኼ ነመፃ ነኤተ በደኮቆ ኤለ ጸጋኼ።
44017025	አ ኤተ መኸ መኢያ ከጸጋ ገሾኳ ከዳ ከኮዎማኳ፤ ካኽላ አኢካንኼ ዳ ኤተ በሜካ ካ፥ አኣጎካኼ ማተጸሣ አል ጸጋኳ።
44017026	ቤዘዜ አ ነጸጋ ነሜታ ሾከ ጸጋ ኮዎማ፥ ቤጦ ቢኢሽ ነኔያ ኖጎ ነኮዎማ። ቤሪል ገፀ ግዣ ኤተ ከምኢዋና፥ ቤከርሸንዥገን ጎ መኢሻ ከማምኳ።
44017027	ቤከጦ አለአ፥ ኤከማኣጉዋን ጸጋ ረባ፥ ኤከምሻምብዋን ከምዸብ አኳ። አ ኖጎ ሜታ ሜታማሎኳ መሃቶቆማኼ።
44017028	ከአ በኮከኢካ፥ በኮከንደከሣ፥ በኮከኢከሻኳ፤ ኤያሥ በገሸከሥ አደ ጌኣለኻኳ ቢከለካ፥ 'አኳኳ ሾካለማ።'
44017029	ካኽላ፥ ኤበኮደካ ሾካ አል ረባ፥ ከምዳኼ ካኳ መኦሠማ ኤበደካ ረባ ዳ አል ኣያ፥ አል ሶ መዥግ በና፥ አል ግሻ ኤተ በገከሥ ኤለ ዳጓ ከገሳንዘ ጸጋ።
44017030	ነግዠ መኤመሸማለማም በተርከሠንዥገን ረባ ከጸጋ ዳ ኤተ ቢደካ እማም፤ እኽላኸን በገሸካ ከጸጋ ከኮዎማ ኤከማንዡዊለን እለማም፥
44017031	ከፄ ቤሪል ኦካ ሜታቆ፥ ኖከ ከምኸከሥ መዪዥሥ መኸሣ ከኤባ ካል እኔያ ኮዎማ ከንዶጎ መዣ ሜታ፥ ኤተ ቤሽልሥ አ። ዳ ኤተ በከዪዥከሥ አ በከትገከሥ ቾጎ መደዳለማ አለአ፥ ከመፈሮቆ መዣ አ ነመሻ።"
44017032	ኖከ ቢገሶቆ እማም ከፄ መፈርሣ ነመሻ፥ ቢያሲሥ ጸጋ ሜታ ሜታ፤ ቢከል ጃጀንዳኸን፥ "ቢላኣጎካ መተጽ መገሶቆ እገሻ አለአ ኖካ ነጀንዳ ነሰኡ።"
44017033	ቤፐሥ ጳዉሎስኳ ኒል ገሙንፃ ቤዻ።
44017034	ቤኮለኽ ጸጋ ጀንዳኳ ኮጎ ጳዉሎስ ቢገሚል ሰ ማገ ላ አል ረባ፤ ቤኢን ነማምኳ ዲዮኖሲዮስ ነደ መዪር ኤባ ጸጋ ሜታ፥ ኤያሥ ኤያኳ እገፋ ኤተ ቢኦ ፄማ ደማሪስ፥ ከጸጋ ጀንዳ ሜታ ሜታኳ።
44018001	ነለአ ነቸቻ ቤፐሥ ጳዉሎስ ነኤዬባ ናል ኣቴና፥ ቤዽ ከኤዬበ ቆሮንቶስ።
44018002	ነጓኳ ቢያገመሥ ከጸጋ አል ዪሁዳ ሜታ ኤተ ቢፖቆ ነጶንጦስ፥ ኤተ ቢኦ ፄማ ኣቂላ። መዣ አኳ ከገፈማ ኤተ ቢኦ ፄማ ጵሪስቂላ መዌያለማም ነኤበ ትሊያና ኣሥ ቾጓ አ። ካሤኳ? ከፄ ቤጦ አበቦቆ ጥስ ዶጎ ሮማ ኤተ ቢኦ ፄማ ቀላዴዎስ እገሻ ቤከል፥ "ነፐሥ ጸጋ ኤተ በደካ ሾከ ዪሁዳ ኮዎማ ነሮማ።" ቤዽ ጳዉሎስኳ ኮጎ እምኣቂላ።
44018003	ከፄ ቤድ መደዳለማም ኣሥ ሜታ፥ ቤኢሽ ኖጎማም ቢድ ኮዎማም። ቤድ መደዳለማምኳ መቹም ቱኳና።
44018004	ነዱ ሙሳ ዱ ሙሳ ቤገሽ ነመፀ ገዴራ አል ዶጎ ዪሁዳ፥ ቤያኣጎ መጦማ ኤከምገሚል ጸጋ አል ዪሁዳ ካል ግሪክኳ።
44018005	ኖከ ቢዌ እምሲላስ ከጢሞቴዎስ ነማቀዶኒያ ከቆሮንቶስ፥ ቤኽ ጳዉሎስኳ ጸገማ ከመትገሠማ፥ ቤድ ኸገሻ ከጸጋ አል ዪሁዳ ኤበደካ ያሱስ መሲያ።
44018006	ኖከ ቤኮዎቆ ጸጋ እገሻለማ ቢያኳ፥ ቤብሪል ኣለማ ቤከል፥ "ኤከምኸሠን ረባ ካኻኳ፥ አኻ በሸከሣ፤ አርጨከሠንኼ አራ ነለኣኼ። ከማጦርሽ እኽላ ከምዸራ ኮጎ ጸጋ ደ በበፀካ መዳ ሾከ ዪሁዳ።"
44018007	ቤፐሥ አኳ ነጓ፥ ቤዽ ከመፀ ቲቶስ ዩስጦስ መዣ ኤተ መገሲልስ ረባ፤ ቤኢ መፃለማኳ ነትገን መፀ ገዴራ አል ዶጎ ዪሁዳ።
44018008	ቤከገሚል ክርስጶስ ጥስ መፀ ገሙንፃ አል ዶጎ ዪሁዳ ከደ መፃለማ ኮዎማ ከኤታ ያሱስ። ቤገሶቆ ኤማንጀ ጸጋ አል ቆሮንቶስ እገሸ ጳዉሎስ፥ ቢከገሚል ከያሱስ፥ ቢያጩጻቋ።
44018009	ቤገሽ ኤታኳ ነመጎኳ ነሜታ ከመእሰ መዥጋ ከጳዉሎስ ቤከከል፥ "መጤያኣኼ፥ እገሸ፥ መጦዋኣ ፄኼ ትልኼ።
44018010	አራ ነጉ በርኢካ፥ አኢካንኼ ጸጋ ሜታ ኤተ ከማቀዘሥ አማኼ። ጸጋለም ነኤዬባ ነለአ በበኸማ።"
44018011	ቤኢ ጳዉሎስኳ ነመትገሥ እገሸ ረባ፥ ቤኢሽ ኖጎማም ግዣ ሜታ ከጽጃ ማያ።
44018012	ነግዣ ኤተ ቤደን አጋሊዮን ከጥሳ ነኣካያ፥ ቤያገሲል ጸጋ አል ዪሁዳ እገሻ፥ ቢዻቆ ጳዉሎስ ቢሮቆ ከኸ ተምባ፥ ቢከል፤
44018013	"መዣ አለአ በንጠከኽ ጸጋ፥ በጦካ ኤከምዴሩዋ ጸጋ ከረባ ከንዶጎ መምፑቆ መኢያለምላ።"
44018014	ኖከ ቤገሥ ጳዉሎስ ከምኮሎቆ እገሻ፥ ቤከል ጋሊዮን ከዶጎ ዪሁዳ፥ "አኻ ጸጋ አል ዪሁዳ፥ ኤበመድ እገሻ አለአ አል መሸ ሠማ ካል መደ ገንሠማኳ፥ በምደካ ካራ ኤበርማጦዪል ፄ ካኻ።
44018015	ኤከምዳ ማመሣለኻ ከፄ መትገሣ፥ ከፄ እገሻ ኤተ በገሸካ ጸጋ፥ ከፄ መኢያለኻኳ፥ ኣኸስ ኪልቆኻ፤ አራኣጎካኼ አር መዳ ከኤተ መኸሥ እገሻ ከለኣኼ።"
44018016	ቤዘልኽ እማም ነኸ ተምባ።
44018017	ቢዻቆ ጸጋ ደ ቤኢ ነጓ ኬያኮዎማም መዣ ጥስ መፀ ገሙንፃ አል ዶጎ ዪሁዳ፥ ኤተ ቢኦ ፄማ ሶስቴኔስ፥ ቢኦች ነኸ ተምባ። ጋሊዮንኸን ኤጨሠንኼ ነለአ ኮዎማ እገሻኼ።
44018018	ኖከ ቤኢሽ ጳዉሎስ ኖጎ ኢዴባ ደ ገዴራ ናል ቆሮንቶስ መዥጋ በበኽ ነቸቻ፥ ቤኽ ዳገ ከማም፥ ቢከፈርሥ ከምጵሪስቂላ ከኣቂላ ከለማዲያ ቢከዽ ከሶሪያ። በላ መፈርከሠን ነከንሬያ ከለማዲያ፥ ቢደሥ ቤቆማ ከፄ ቤጭ መዻቆ ቾጎ ገዴራ።
44018019	ኖከ ቢዳሽ ከኤፌሶን፥ ቤበፀሽ ችዳ እምበንድ አለአ ነጓ፤ ቤዽ ቤኩ ከመፀ ገዴራ አል ዶጎ ዪሁዳ ቢያገሽ ከጸጋ ነጓ።
44018020	ቢሎቆሥ እማምኳ ጳዉሎስ፥ ኤከምኢሸን ኖጎማም ፐትፐት፤ አኸን ኤሄሸንኼ፥
44018021	ቤከል፥ "ኤከምዳ ማሄሸማ አል ረባ፥ ከምኮለሬ ኖካ ነጀንዳ ኮጎኻ፥" ቤኽ ዳገ ከማም ቤቶኮሥ ለማዲያ፥ ቤፐሥ ነኤፌሶን።
44018022	ቤዳሽ ከቄሳሪያ፤ ነለአ ነቸቻ ቤቶኮ ከዬሩሳሌም ቢያሎቆሥ ዳገ ከደ ገዴራ፥ ቤኮሌ ቤብት ከኣንፆቂያ አል ሶሪያ።
44018023	ቤኢሽ ነጓኳ እል ሜታቆ፥ ቤፈርሥ ቤተሪል ኤበ ገላቲያ ከፍርጊያ፥ ቤንዥገሥ ደ ገዴራ ኮዎማ።
44018024	ጸጋ አል ዪሁዳ ኤተ ቢፖቆ ነእስከንዴሪያ ቢኦ ፄማ አጶሎስ ቤዌ ከኤፌሶን፤ አ ኤተ መገመሽ እገሻ፥ ከኤተ መገመሽ መዪዥሥ ሎርጋኳ ዝንዜን።
44018025	ቢከትገሠንዥገን እንዶ ኤታ ያሱስ፤ ቤገሸሥ አ ቤትገሥ ከፄ ያሱስ ከጎከሣ፤ ነደንኳ፥ ቤገም ኣሥ ማጩጾቋ ኤተ ቤጩጾቆ ኤተ መጩጾቆማ ዮሃንስ።
44018026	ቤያጦሽ አኳ መገሸሠማ ከመንዢቆ እታ ነመፀ ገዴራ አል ዶጎ ዪሁዳ። ኖከ ቢገሶቆ እምጵሪስቂላ ከኣቂላ እገሻለማ፥ ቢሮቆ አፖሎስ ከመፃ ካለማም፥ ቢከዪዥሥ እንዶዋ አል ረባ ናል ገሲቋ ዝንዜን።
44018027	ኖከ ቤያኣጎ አፖሎስ መተራ ከኤበ ኣካያ፥ ቢከቆት ደ ገዴራ ሎርጋ ከደ መሁል ቾጎ ያሱስ ካል ኣካያ ቢከከል፥ "ርኾቆ አ ከመፃ ካለኻ።" ኖከ ቤዳሽ አኳ ከጓ፥ ቤተጸሥ ደ መሮቆ መገሚላ ከመገ አል ረባ።
44018028	ቤሙቾቆ ዶጎ ዪሁዳ ከመዥግ እገሻ፥ ቤዪዥሥ ቤትገሥ ነኸ ጸጋኳ ኤበደካ ያሱስ መሲያ።
44019001	ኖከ ቤኢሽ አጶሎስ ነቆሮንቶስ፥ ቤተር ጳዉሎስኳ ኮቆ እምጻ ቤዌ ከኤፌሶን፤ ቤገመሥ ነጓኳ መሃለኽ ደ ገዴራ።
44019002	ቤሎቆሥ እማም ቤከል፥ "ኖከ በኸርኮቆ አኽ መገሚላ፥ ኣኸርኮቆ መዪዥሥ ገፉጫኽ?" ቢከል እማምኳ፥ "ኢልገሰኮቆንኼ አይል ኤበኢካ መዪዥሥ ገፉጫኼ።"
44019003	ቤከል ጳዉሎስኳ ከማም፥ "ኖካ ና ከሾከ ማጩጻቋ ካል ኣሤ በኸካጩጻቆን አኻ?" ቢኮሎቆ እማምኳ ቢከል፥ "ከማጩጾቋ ኤተ ቤጩጾቆ ዮሃንስ።"
44019004	ቤከል ጳዉሎስኳ "ቤጩጾቆ ዮሃንስ ኤከማንዠሥ ጸጋ እለማ፥ ቤከትገሥ ከጸጋ ካል እስራኤል ቤከል፥ 'ገመኺል ኤተ ከምዌ ነንም፤' አኳ ያሱስ።"
44019005	ኖከ ቢገሶቆ ጸጋኳ እገሻ አለአ፥ ቢያጩጻቆ ከፄያ ካል ኤቶኳ ያሱስ።
44019006	ኖከ ቤጦ አጳዉሎስ ኤለማ ነጸገማም፥ ቤብቴ መዪዥሥ ገፉጫ ኪልቆማም፥ ቢገሽ ከሳ ካል ኽኻ፥ ቢገሸሥ ሰ መዪርጓኳ።
44019007	ቤኢ ገንዘ  ጸጋ አኳ ኬያኮዎማም ኤጸጋ አሤር ኖቆማ እምበንድ።
44019008	ቤዽ ጳዉሎስ ቤኩ ከመፀ ገዴራ ካል ዶጎ ዪሁዳ፥ ቤትገሥ ከመንዢቆ እታ ጽጃ ኦካግ፥ ቤያኣጎ መጦማ ኤከምገሚል ጸጋ ከገፋሌያ አል ረባ።
44019009	ከፄ በተተሸከንዥገን ነማም ቁንዘ ጃጀንዳ፥ ቢንስ ጳዉሎስ፥ ቢ እንዶ ክርስታናኳ፥ ቢያሰ እምጳዉሎስ ከደ ገዴራ ነጸገማም። ቤትገሥ ጳዉሎስ ከማም ኖካ ኖካ ነመፀ መትገሣ ናል ጥራኖስ።
44019010	ቤጦ ጳዉሎስኳ አለአ ኤግዣ እምበንድ፤ ኤኤለአ ቤገሶቆ ጸጋ ደ ቤኢሽ ነእሲያ ኮዎማ፥ ሾከ ዪሁዳ ሾከ ግሪክኳ፥ እገሸ ረባ።
44019011	ቤጦ ረባኳ ዳ አል ገተምዛ ኤተ በሰከሥ እላ በቦቆ ከንዶጎ ጳዉሎስ።
44019012	ካኽላ ቤቼሥ ጸጋ ነጸገ ጳዉሎስ ዱ ኣ ኤተ ቤከቀርሥ ማኮጓ ከኤተ ቤከች እታኳ ቢንጦሥ ነጸገ ደ መንሰሣ፤ ቤበፀሽ መንሰሣኳ እማም፥ ቤምፐሥ ጋገንሠ ሙሳኳ።
44019013	ቤንዺል ኤባ ጸጋ አል ዪሁዳ ሜታ ሜታ፥ ደ ቤምፖቆ ገንሠ ሙሳ ነጸገጸጋ። ኖከ ቢጎት እማም ገንሠ ሙሳ፥ ቢኦ ፄ ያሱስ ቢከል ከጋገንሠ ሙሳ ካ፥ "ቢልጎተከንዥገን አኻ ከፄያ ካል ያሱስ፥ ኤተ በገሸከሥ ጳዉሎስ።"
44019014	ቢጦ አለአ ኢደ በቦቆ ጥስ መፀ ገዴራ አል ዪሁዳ ሜታ ኤተ ቢኦ ፄማ አስቄዋ፤ ኢደማኳ ሥሠ በንድ።
44019015	ቤከል ገንሠ ሙሳኸን ከማም፥ "በርገምካ ያሱስ፥ በርገምካ ጳዉሎስኳ፤ አኻኸን እምዎዴያ?"
44019016	መዣ ኤተ ቤኢን ገንሠ ሙሳ አ ኒለማ፥ ቤቆል ኮጎማም፥ ቤሙቾቆ እማም ኮዎማም ቤያምብሰሥ ጸገማም፤ ቢያምቤ እማም ከመከለኻ ኒል መፃ ከጸጋና ከጃጻ።
44019017	ቤያገማ ቾጎ እገሸማኳ ኖጎ ጸጋ አል ዪሁዳ ከጸጋ አል ግሪክ ደ ቤኢ ነኤፌሶን ኮዎማ። ቤድ ገጤያ ነጸገማም፥ ቢከኽ በቦቆ ገሂን ከፄ ኤቶኳ ያሱስኳ።
44019018	ቤዾዌ ኤማንጀ ጸጋ ደ ቤኩ ነንዶ ገዴራኳ፥ ቢገሸሥ ነኸ ጸጋ ገንሣ ኤተ ቢድ ነገሲቋ።
44019019	ቤዾዌ ነደ በከደካ ጸጋ ከገንሠ ሽጃ ጸጋ በበኽ፥ ቢቆፄ ሎርገ ገንሠ ሽጃለማም ቢከጥጦቆ ከማንጃ ነኸ ጸጋ ኮዎማ። ቢንዘ ኽ በነ ሎርጋ አኳ፥ ቤድ ኸ ለማና ግቸማ አሤር እል ግቸማ እምበንድ ኖቆማ አሤር እል ግቸማ እምበንድ ኖቆማ አሤርኳ (50000)።
44019020	ኤኤለአ ቤከደሽ እገሸ ኤታ ከመዥጋ፥ ቤዥጋኳ።
44019021	ኖከ ቤድ አለአ ነን ቤር ጳዉሎስ ኒለማ መተራ ከንዶ ማቀዶኒያ ከንዶ ኣካያኳ ከዬሩሳሌም ቤከል፥ "ኖከ ከምደራሽ ከጓ፥ በኢካ ነጸገም አመዻ ከሮማኳ።"
44019022	ካ ቤትግ ነደ ማተጸሣለማ ጸጋ እምበንድ እምጢሞቴዎስ ከኤራስጦስ ከማቀዶኒያ፤ አኸን ቤኢሽ ዱፀን ነእሲያ።
44019023	ኖካ ና ቤፈር ነኤዬባ ናል ኤፌሶን በቦቆ ማከላ ቆሳ ከፄ እንዶ ክርስታና።
44019024	ቤኢ ነጓኳ መዣ ሜታ ኤተ ቢኦ ፄማ ደሜጥሮስ፥ ኤተ መጮቆ ሶ መዥግ በና። ቤጮቆ አኳ ሶ ኤመኮሥ መፀ ሙሳ አል ኤዬቆ ረባለማም፥ አል ኣርጠምስ፥ ቤከጭ በቦቆ በናኳ ከደ መገሜላ ነመቆት ሶ።
44019025	ካኽላ ቤሙንፆቆ መዣ አ ደ መገሜላ ነመቆት ሶ፥ ከጸጋ ደ ቤኮ መገሜላ ኤያለማም ኮዎማ ቤከል ከማም፤ "አኻ ጸጋ፥ በኸገምካ ኤበኮፈገካቆ አኳ ከንዶጎ መገሜላ አለአ።
44019026	በኸገምከሥ በኸገሰኮቆኳ ኤበንጠከኽ መዣ ኤተ ቢኦካ ፄማ ጳዉሎስ ጸጋ፥ ባንዠኪል ቁንዘማም በከለካ፥ 'እምረባ ኤተ ቢዘዘኬ ከኤላ አጨካኼ በናኼ።' በላ መዳን አለኣኳ ናሥ ኤዬበ ኤፌሶን፥ በጦካ አለአ ነኤበ እሲያ ኖጎ በበኽ።
44019027	በኮካጤከሽ እኽላኳ ከምዸባ አመደዳሎኳ ገንሠ ፄያ። በላ መዳን ኣሥ አለአ፥ ከመሮቆ ኮጎ መዪር መፀ ሙሳ አል ኤዬቆ ኣርጠምስ ኤዳ ኤተ በናንዢግ በና። ከምቴያ አመፈጋቋ አል ኤዬቆ ረባ ኤተ በከዴረካ ጸጋ አል እሲያ ካል ኤበ እኔያ ኮዎማ።"
44019028	ኖከ ቢገሶቆ ጸጋኳ አለአ፥ ቢም ዝንዜን ቢሉግ ቢከል፥ "በቦቆማ ኣርጠምስ ኤዬቆ ረባ አል ኤፌሶን።"
44019029	ቤያኦካይል ኤዬባ አ ኮዎማ፤ ቢጅር ጸጋ ደ ቤላኳ አኳ እምመዠ ጳዉሎስ ደ ቤዾዌ ነማቀዶኒያ፥ እምጋዮስ ከኣርስጥሮቆስ፥ ቢከዱጎ ኮጎ ቤሙንፆቆ ጸጋ።
44019030	ቤያኣጎ ጳዉሎስ መዻ ኪል ኤማንጀ ጸጋ ካ፤ ቢጻንዶቆ ደ ገዴራኸን አ።
44019031	ነምበቦቆ ጸጋ አል እሲያ፥ ደ ቢድ ጀንደማ፥ ቢትጌ ጸጋ ኮጎ ጳዉሎስ ቢከገሽ ኤከምበፃ መዻን ኮጎ ቤሙንፆቆ ጸጋ አ።
44019032	ቤድ ኖካ ና  ኖጎ ጸጋ በቦቆ ማከላ ቆሳ፤ ቤሉጉሥ ሜታ ጀንዳ፥ ቤሉገሥ ጀንዳኳ ዳ ጀንዳ። ኤያገሚለንኼ ጎ በበኻለማም ዳ ኤተ ቢከሙንፆቋኼ።
44019033	ቢንትር ጸጋ አል ዪሁዳ መዣ ኤተ ቢኦ ፄማ እስከንድር፥ ቢጦ ኤከምዻን ኮጎ እልኽ ጸጋ፥ ቤካጦዪል ፄ ጸጋ ሜታ ሜተምኳ አኳ ከገሸማ። ቤከጻንዶቆ አኳ ጸጋ ከኤለማ ኤከምጦዉፄን ትል፥ ቤያኣጎ መኮሎቆ እገሻ ነጸገማ ነኸ ጸጋ።
44019034	ኖከ ቢያምባለሥ ጸጋኳ፥ ኤበደካ እስከንድር ሾከ ዪሁዳ፥ ቢሉግ ኬያኮዎማም ሳ ሜተል ካሥ አንጅ እምበንድ ቢከል፥ "በቦቆማ ኣርጠምስ ኤዬቆ ረባ አል ኤፌሶን።"
44019035	ነለአ ነን ቤጻንዶቆ ኤተ መቆት ሎርጋ አል ኤዬባ አ ጸጋ ቤከል፥ "አኻ ጸጋ አል ኤፌሶን፤ ኦዴ በኤምካ ኤከምዜዉኽ ኤዬበ ኤፌሶን መፀ ሙሳ አል ኤዬቆ ኣርጠምስ፥ መኮሣ ኣርጠምስ ኤተ በፋተኬ ነጎዛኳ?
44019036	ከፄ በሜካ ጸጋ ኤተ ከምኮዎቆ አለአ፥ ጦኽ ፄ ትል! በላ መሳንዙሠን አገሸልካኼ መደዳ ሜተልኼ።
44019037	በኸጅርኬ ከጌለአ ጸጋ ደ በበፀካ ማጎዥ ዳ አል መፀ ሙሳ፥ ደ በበፀካ መያ ፄ ኤዬቆ ረባኳ።
44019038	ኤከምጩዋ እምደሜጥሮስ ከደ መገሜላ ኤያለማ ተምባ ነጸገጸጋ፥ በኢካን ኦከ መኸሥ እገሻ፥ ቢኢካን ደ በኸከሥ እገሻ አል ኤዬባኳ። ኒያተምብ ነጓ።
44019039	ኤከምኢያን ዳ ጀንዳ ኤተ ከማኣጎኻ፥ ኒዪር አገሙንፀ ደ በዜካ ኤባ ካኻ።
44019040	ኤከምሎቆከሥ ዶጎ ሮማ አይላ ከማከላ ቆሳ ኤተ በደካ ኖካ አለአ፥ ኢልጨካኼ ሜተል ዳ ኤተ ከምኮሊልቆኼ። ቢልከጤካ ኤከምተምብቆ እማም አይላ ከፄ ማመሣ አለአ።"
44019041	ቤገሽ ኤለአ፥ ቤጦ ኤከመንሰ ጸጋ ደ ቤሙንፆቋ አ።
44020001	ኖከ ቤጽኽ ማከላ ቆሳ ነን፥ ቤሙንፆቆ ጳዉሎስ ደ ገዴራ ኮጎማ፥ ቤንዥገሥ እማም። ነለአ ነቸቻ ቤኽ ዳገ ከማም፥ ቢንሰ፥ ቤፈርሥ ከምዻ ከማቀዶኒያ።
44020002	ቤተሪል ኤባ ኤተ በኢካ ነጓ፥ ቤንዥገሥ ደ ገዴራ ከበበኽ እገሻ፥ ቤዌ ከግሪክ።
44020003	ቤኢሽ ነጓኳ ጽጃ ኦካግ። ኖከ ቤከገሥ አ ከምዻ ከሶሪያ ከለማዲያ፥ ቤያገሚል ኤቤያኣጎ ዶጎ ዪሁዳ መሾቆ አ። ካ ቤሪል ኤከምኮላ ከንዶ ማቀዶኒያ።
44020004	ጸጋ ደ ቤዽ ነቾጎማኳ ሶጳጥሮስ ዱ ጲሮስ፥ ጸጋ አል ቤሪያ፥ እምኣርስጥሮቆስ ከሶኮንዶስ ደ ተሳሎቄ፥ ጋዮስ አል ደርቤ፥ ጢሞቴዎስ፥ እምቲኪቆስ ከጥሮፊሞስኳ ደ እሲያ።
44020005	ቢቼስ እማም አለአ እንዶዋ፥ ቢዜኽ አይላ ነጥሮኣስ።
44020006	አይላኸን ኖከ ቤተር ኦከ ገቻንዳ ነን፥ ቢልከፈርሥ ከለማዲያ ነፊሊጲሲዩስ ቢልረበሽ እማም ነመዥጋ ማቁስ ነጥሮኣስ፤ ቢልዥጌቆ ነጓኳ እል ሥሠ በንድ።
44020007	ኖከ ሙሳ ነሸጋዥጋ ቢልሙንፆቆ ኮጎ ሜታ ከመንፂል እጋ። ከፄ ቤያኣጎ ጳዉሎስ መዻ ነገዳዱኳ፥ ቤጎ ሥ እገሻለማ ካሥ ጋፂል መጎኳ፥ ቤገሽ ከጸጋ።
44020008	ቤበል በበኽ ጅ ነመፀ ጎዛ ኤተ ቢልሙንፀቆና።
44020009	ቤኢ ዱ ገሸላ ኤተ ቢኦ ፄማ ኦይጢቆስ ነመኢሻ ነሰ ጋምቦ መፃ። ኤቤጎ እገሸ ጳዉሎስኳ፥ ቤታሽ አኸ መዥጋ ዱዋ አ፤ ኖከ ቤኢ ኖጎ መዥጋኳ፥ ቤፋቴ ነጋምቦ መፃ አል ጎዛ ነመንጦቆማ ነኦካግ ከኔያ። ቢፈሮቆ ጸጋኳ መሸማ።
44020010	ቤብቴ ጳዉሎስኳ ኖቆ መፃ ከኔያ፥ ቤፋት ከጸገማ ቤሃኮቆ ቤከል፥ "መተምዘኸኼ፥ በካኢከሽ ከኻምብደማ።"
44020011	ነለአ ነቸቻ ቤኮል ጳዉሎስ ኮቆ መፃ፥ ቤንፂል እጋ ቤስ ከደ ገዴራ፥ ቢከጅብሦጓ ከገሻ፥ ነለአ ነን ቤዻ።
44020012	ቤሮቆ ጸጋኳ ዱ ገሸላ ከኻምብደማ፥ ቢከኩ ከመፃ ኤተ ቢኢና፤ ቢንዥጋሥ በቦቆ።
44020013	ጳዉሎስ ቤያኣጎ መዻ ነንዶዋ ነኔያ ከቾጎማ ከኤባ ካል አሶስ፤ አይላኸን ቢልከቼስ እንዶዋ ከለማዲያ ቢልዳሽ ከአሶስ። ቤገሸሥ ካይላ፥ ኤከምዻ ቶኲልቆን ነጓ ነለማዲያ።
44020014	ቢለገመሥ ነአሶስ፥ ቢልቶኮቆ አይልኳ አ ነለማዲያ፥ ቢልከዳሽ ከኤበ ሚጢሌኔ።
44020015	ቢልከፈርሥ ነጓ ነኸማቱቁማ ከለማዲያ፥ ቢልዳሽ ከጋንዞ ቆ ኪዮስ ከኤባ አል እል ኣያ፤ ከኦኪል እምበንድኳ ቢልዸቦቆ ከሳሞስ፥ ቢልዳሽ ነጀንደ ኸማቱቁማ ከሚልቴ።
44020016	ኤያኣጎንኼ ጳዉሎስ መግዣ ነኤበ እሲያኼ፤ ካ ቤከር መዻ ከመተሪል ኤፌሶን ከለማዲያ። ከፄ ቤበበቻ፥ ኤበከማፈላሻ ቤያኣጎ መኢሻ ነዬሩሳሌም ኖከ ዚፈ ጴንጠቆስጤ።
44020017	ቤትግ ጳዉሎስ ነሚልቴ ጸጋ ኤከምኦዉኬ ደ እምፈጋ አል ገሙንፀ ደ ገዴራ አል ኤፌሶን ኮጎማ።
44020018	ኖከ ቢዾዌ ደ እምፈጋ አኳ ኮጎማ፥ ቤከከል፥ "በራጦከሽ ከኤተ በርከዎኬ ከኤባ ካል እሲያ፥ በኸገምካ ኤያብ ኤበርኢካ ኖጎኻ መዱጎክ።
44020019	ኖከ ባሙቸኪል ዶጎ ዪሁዳ አራ፥ ነማፉንጫቋ ኤተ በደካ ነጸገም፥ በርደከንዥገን ከኤታ ከመጦኽ ጸገም ከገቻ፥ ከኸ ጹሻኳ።
44020020	በራቲከስ እገሸ ረባ ካኻ፥ በርትገከሥ ነኸ ጸጋ ነመፃ ነመፃኳ። አኢካንኼ ሜተል ዳ ኤተ በርጸፀኮቆ ካኻ ነንዶዋ አል መብዳኼ።
44020021	በርከገሸካ ከጸጋ ካል ዪሁዳ ካል ግሪክኳ ዝንዜን፥ ኤከማንዡሥ እለማም ከምኮሉዌን ኮጎ ረባ፥ ኤከምገሙኪለን ከኤቶኳ ያሱስ ክርስቶስኳ።
44020022	ነዚያ አለኣኳ በላ ማገመሪለን ዳ ኤተ ከምዶጎ ነጸገም፥ በራገሰካሥ ከመዪዥሥ ገፉጫ ኤከምዸራ ከዬሩሳሌም።
44020023	ነደንኳ በገሸከሠንዥገን መዪዥሥ ገፉጫ ካራ፥ ኤከምዜኽ አማፉንጫ ከማኣንሠሣ አራ ነኤዬባ ነኮዎማ።
44020024	አራኸን በርዪርካ መኢያለም ኤዳ ቤያንዢግ በና፤ በራኣጎካ መትቶቆ ኣሥ ገትጋ ከመደዳለም ኤተ በርዸበካ ኖጎ ኤታ ያሱስ፤ አኳ ኤከምደራ ኸገሻ ከሰ ማገ ላ አል መገ አል ረባ።
44020025	"በርገምካ እኽላኳ ኤከምበፀኻ መኮለኼ መገመኸሥ እልኸም፥ አኻ ደ በርዎኬ ኖጎኻ፥ ደ በርከገሸከሠን ከፄ ገፋሌያ አል ረባ።
44020026	ካኽላ ከመገሸርሥ ካኻ ኖካ አለአ፤ ኤከምቴያ ናኻ ጸጋ ሜታ ነንዶዋ፥ ከምሎቁከሠኼ አራኼ።
44020027	አራሸከኸንኼ አር መገሸሥ መኦሻ አል ረባ ኮዎማ ካኻኼ።
44020028	ዜኸኽ ጸገኻ፥ ዜኽ ጃጃ አል ረባ ኤተ በከጦካ አመዪዥሥ ገፉጫ አኻ ደ መዜኸማ፤ ጃጃ አለኣኳ ገሙንፀ ደ ገዴራ አል ረባ፥ ኤተ በከጦካ አረባ ከመሃ ሜታኽ ዱማ ካለማ።
44020029	ኖከ ከምደራሻ ነን፥ በርገምካ ኤከምኩ ጋገንሠ ጸጋ ኤያል ዬላዉዋ ኪልኻ። ከምበፁሸኼ እማም ጃጃ በላ ማቀዙሠን።
44020030	ናኻኳ ከመገሹሥ ጸጋ ሜታ ሜታ መቁልሥ እገሻ፥ ከምጅሩካ ደ መሁል ቾጎ ያሱስ ኮጎማም።
44020031	ካኽላ ኣምበንኻሥ፥ ሳንዘኸሥ ኤበርገሸካ ከኸ ጹሻ ከሜታ ሜታማለኻ ከግዣ ኦካግ መዱጎክ ነመጎኳ ኪል ኦካ።
44020032	እኽላኳ ከምኸራ አኻ ከኤለ ረባ ከገሸ መገለማኳ፤ አ ከምፈለሽ መዥገሥ መገሚላለኻ፥ በጨካ መዥጋ ከመኸማ ካኻ ዳ ኤተ ቤካጦዪል አ ሾካለማ።
44020033	አራኣጎካንኼ አር ኖጎ ጸጋ ሜታ ለማና፥ ኣያ፥ ኣኳ።
44020034	በኸገምካ አኽኳ ኪልቆኻ፥ ኤበርደካ ከኤለም ዳ ኤተ በደካ ማኣጎማ ካራ ከመመዠም።
44020035	በርትገከሥ ካኻ ከንዶ ኮዎማ፥ ኤከምዳ ነጸጎኳ መሻምባ ኤኤለአ ኤከምፈለኮሽ መተጸሥ ደ ገማዋ። ሳንዘኸሥ እገሸ ኤታ ያሱስ ኤተ ቤከል፥ 'ነመሮቆማ ባገ ኪል አመኸማ ጸጋ።"'
44020036	ኤቤከል ጳዉሎስ ኤለአ ነቸቻ፥ ቢያኩኩን ከማም ቤዴራ።
44020037	ኬያኮዎማም ቢሃኮ ጺ ጳዉሎስ ከሰ መእሳ፥ ቢንፅማኳ።
44020038	ቢሳንዝ ከበቦቆ ከኤተ ቤከል ጳዉሎስ፥ ኤከምበፁዋ መኮሉዋ መገሙሥ እልኸማ፤ ቢዪቶቆ እማምኳ አ ካሥ ጎ ለማዲያ።
44021001	ኖከ ቢለንሰ ነቸቻ ቢልከፈርሥ ከለማዲያ፥ ቢልዳሽ በላ ሞኮልልኸን ከኤባ አል እል ኣያ ኤተ ቢኦ ፄማ ቆስ፤ ቢልዳሽ ነጀንደ ኸማቱቁማ ከኤባ አል እል ኣይ ሮዶስ፤ ቢልፈርሥ ነጓ ቢልዽ ከኤባ ካል ጳጥራ።
44021002	ቢልጻግ ነጓኳ ለማዲያ ኤተ ቤዽ ከፊቄ፥ ቢልቶኮ ቢልከዻ።
44021003	ቢልገመሥ ኤባ አል እል ኣይ ቆጵሮስ ነታሰምላ፥ ቢልጦኽ ከንዶ ኤላ ረ፥ ቢልዽ ከሶሪያ ቢልዳሽ ከጥሮስ፤ ቢያኣጎ ነጓ መብቶቆ ገጹራ ነለማዲያ።
44021004	ቢልዸብ ደ ገዴራ ደ ቤኢ ነጓ፥ ቢልኢሽ ኖጎማም መዥጋ ሥሠ በንድ፤ ቢከገሽ እማምኳ ከመዪዥሥ ገፉጫ ከጳዉሎስ፥ ኤከምበፃን አ መዻ ከዬሩሳሌም።
44021005	ኖከ ቤራሽ ኦከ መኢሻለምላ፥ ቢልፈርሥ ነጓ ቢልዽ ነንዶዋለምላ፤ ቢዪቶቆ ኬያኮዎማም ከጋፋለማም ከኢዳለማምኳ አይላ፥ ቢከተሪል ኤዬባ ከኸ እኔያ፤ ቢላኩኩን ኬያኮዎምላ ነሰ ኣያ፥ ቢልዴራ።
44021006	ኤቢለንሰ ነቸቻ ቢልቶኮሥ አይል ለማዲያ፤ ቢኮሌ እማምኸን ቢዊዩ ከመፃ ካለማም።
44021007	ቢልፈርሥ ከለማዲያ ነጥሮስ፥ ቢልዳሽ ከጰጤለማእስ ቢልርሽ መዻ ከለማዲያ። ነጓ ቢለንኽ ዳገ ከደ ገዴራ፥ ቢልኢሽ ኖጎማም መዥጋ ሜታ።
44021008	ነኸማቱቋ ቢልፈርሥ ነጓ፥ ቢልዾዌ ከቄሳሪያ ከመፀ ፍልጶስ ኤተ ማቲስ ሰ ማገ ላ አል ረባ፤ አ ነደ ቢሽልሥ ነዬሩሳሌም ከመደዳ ነገሙንፀ ደ ገዴራ፥ ነጸጋ ሥሠ በንድ ጸጋ ሜታ። ቢልኢሽ ነጓኳ ዱፀን።
44021009	ቤጭ ፍልጶስ ዳጎና እንዝኽ፤ ቢገሸሥ እማምኳ ዳ ኤተ ቤከትገሥ አረባ ከማም ከመዪዥሥ ገፉጫ።
44021010	ኖከ ቢልኢሽ ነቄሳሪያ መዥጋ በበኽ፥ ቤዌ ነኤበ ዪሁዳ ኤተ መዪርጓ ሜታ ኤተ ቢኦ ፄማ ኣጋቦስ።
44021011	አኳ ቤዌ ኮጎምላ፥ ቤሮቆ ለከፈ ጳዉሎስ፥ ቤከፉንጭ ከሲ ጺማ ቾጎማ ከኤለማ ቤከል፥ "በገሸከሥ አመዪዥሥ ገፉጫ በከለካ፥ 'ኤያሥ አለአ ከምፉንጫ አዶጎ ዪሁዳ ነዬሩሳሌም ኤተ ለከፋ አለአ፥ ከማተገሩቆ ከጸጋ ደ በበፀካ መዳ ሾከ ዪሁዳ።"'
44021012	ኖከ ቢልገሶቆ አይላ እገሻ አ፥ ቢልሻ ኽ አይል ከጸጋ ደ ቤኢ ነጓ ጳዉሎስ፥ ኤከምበፃን መዻ ከዬሩሳሌም።
44021013	ቤኮሎቆ ጳዉሎስኸን ቤከል፥ "ካሤ በኸከእሰካ በኸከንጀንደኪል አራ? አራ በላ መዳን ካሥ ማፉንጫ፥ በርገ ከሠንዥገን ኤከምሸራ ከፄ ያሱስ ነዬሩሳሌም።"
44021014	ኖከ ቤኮዎቆ አኳ እገሻለምላ፥ ቢልጦ ፄ ትል፥ ቢልከል፥ "ነድሜ እኽላ ኤያሥ ማሄሸማ አል ረባ።"
44021015	ኤቢልኢሽ ነጓ መዥጋ ዱፀን፥ ቢልገሥ ዳ አለምላ ቢልቶኮ ከዬሩሳሌም።
44021016	ደ ገዴራ ደ ቤኢ ነቄሳሪያ ሜታ ሜታ ቢዌ ነቾጎምላ፥ ቢዪቶቆ አይላ ከመፀ ምናሶን ኤከምኢልሸን ነጓ፤ አኳ ጸጋ አል ቆጵሮስ፥ ነደ ቤሲቆ መገሚላ ጸጋ ሜታ።
44021017	ኖከ ቢልዳሽ ከዬሩሳሌም፥ ቤሄሽ ደ ገዴራ አይላ ከማገ ላ ከመፃለማም።
44021018	ነኸማቱቁማ ቤዽ ጳዉሎስ ነቾጎምላ ኮጎ ያይቆብ፤ ቤኢ ደ እምፈጋ አል ገሙንፀ ደ ገዴራኳ ኬያኮዎማም ነጓ።
44021019	ቤከኽ ጳዉሎስ ዳገ ከማም፥ ቤገሸሥ ሜታ ሜታ ዳ ኤተ ቤጦዌ አረባ ከንዶጎ መደዳለማ ኖጎ ጸጋ ደ በበፀካ መዳ ሾከ ዪሁዳ።
44021020	ጸጋ ደ ቤገሶቆ አለአ ኮዎማ ቢያገይል ከረባ፤ ነቸቻ ቢከል ከጳዉሎስ፥ "ዱዌበምላ፥ ባገምከሥ አምኳ እንዘሥ ኤበፈገካኽ ገንዘ  ደ ገዴራ ነሾከ ዪሁዳ። ቢጥጠካይል ኬያኮዎማም ከመትገሣ አል ሙሴ።
44021021	ቢገሸከሥ ከማም ከፄ መትገሣሉ ኤባከለካ አም ባገሸካ፥ 'ኒበፀሽ ጸጋ ዶጎ ዪሁዳ ደ በኢከሽ ነኤበ ጀንደ ጉንዛ ኮዎማ መትገሣ አል ሙሴ፥ መሹሠኼ ኢዳለማም፥ መሁሉዋኼ መኢያ አል እምበፈገማምኼ።'
44021022	ኤከምገሱቆ መዌያሉ ከገአ፥ ኤያብ ከምጦዪላን አይላ?
44021023	ካኽላ፥ ጦ ዳ ኤተ ከምከልላ ካም፤ በኢካን ጸጋ እንዝኽ ኖጎምላ፥ ደ በዻቆከቾጎ ገዴራ ከረባ።
44021024	ኣኮርከቾጎ አምኳ ከማም፥ አዪዥኸሥ ጸገኻ ኮዎኻ፥ ኻ በነማ ኤከምፈሉሸን እማም መደሥ ቤቆማም። ኤከምጦዋ ኤለአ፥ ከማምባለሥ ጸጋ ኮዎማ፥ ኤባዜከኽ አም ኪልቀኡ ማቶቋ አል ሙሴ፥ ኤበደካ ዳ ኤተ ቢገሸከሥ ከፄኡ ጎልጎዛኳ።
44021025	ነጸጋ ደ በበፀካ መዳ ሾከ ዪሁዳ ደ በደካ ደ ገዴራኸን፥ ቢልርካ እገሸማ ቢልትገካ፥ ኤከምበፁዋ መሰማ ነበጨ ለማና ኤተ ቢሸኮቆ ከምሙሳ፥ ኤከምበፁዋን ሜተል መሰ መሃ ከበጨ ለማና ኤተ በበፀካ ማርካ መሃማ፥ ኤከምበፁሸን ጎሲያኳ።"
44021026	ነጀንደ ኸማቱቁማ ቤካኮርቾጎ ጳዉሎስኳ ከጸጋ አ ቤዪዥሥ ጸገማ፤ ቤኩ ከመዪዥሥ መፀ ገዴራ፥ ቤሲሥ መገሸሠማ ከማሥ ኤከምራሽ ኦከ መዪዥሣለማም፥ ኖከ ከምኹዋ ከሜታ ሜታማለማም ደ መኻ ከረባኳ።
44021027	ኖከ ቤያሲያኽ መከር ኦካ ሥሠ በንድ አለአ፥ ቤገመሥ ጸጋ ዶጎ ዪሁዳ ደ ቢዾዌ ነእሲያ፥ ጳዉሎስ ነመዪዥሥ መፀ ገዴራ። ቢበሬኽ ጸጋ ኮዎማ ቢከዻቆሽ አ፤
44021028	ቢሉግኳ፥ "ጸጋ አል እስራኤል፥ ዎኼ ተጸኸሥ አይላ፤ ሀና አለአ መዣ ኤተ በንዸኪል ኤባ ኮዎማ፥ ኤተ በንሰካ አመትገሣለማ ሾካሎኳ፥ ማቶቋ አል ሙሴ፥ ከመዪዥሥ መፀ ገዴራ አለአ፤ በርኬቆ እኽላኳ ጸጋ አል ግሪክ፥ በኩኮቆ ከመዪዥሥ መፀ ገዴራሎኳ፥ በካከሥ መዪዥሣለማ።"
44021029	ዳ ቢከከል ኤለአ፥ ከፄ ቢገመሥ ነገሲቋ እምጳዉሎስ ከጥሮፊሞስ ጸጋ አል ኤፌሶን ኒል ኤዬባ፤ ቢኦሥ በኩኮቆ አጳዉሎስ መዣ አ ከመዪዥሥ መፀ ገዴራ ካለማም።
44021030	ቤያኦካይል ኤዬባ ኮዎማ፥ ቤዱጔ ጸጋ ኮዎማኳ ቾጓ ሜታ፥ ቢዻቆሽ ጳዉሎስ ቢጅር ቢፔቆ ነመዪዥሥ መፀ ገዴራ፤ ቤያሃንስ ግሰ መዪዥሥ መፀ ገዴራኳ ናሥ ኦካ ና።
44021031	ኖከ ቢያኣጎ ጸጋ መሾቆ ጳዉሎስ፥ ቤዳሽ ገትጋ ኤተ በከለካ "ባኦከካይል ኤዬበ ዬሩሳሌም ኮዎማ" ኮጎ በቦቆ ጥስ ለጋዪዳ ካል ዶጎ ሮማ።
44021032	ቤካኮሬቾጎ አኳ ናትሥ ኦካ ና ከለጋዪዳ ከጥስ ለጋዪዳ አል ግቸማ ማቁስ፥ ቤከዱጔ ፈላ ኮጎ በበኽ ጸጋ ካ፤ ኖከ ቤገመሥ ጸጋኳ በቦቆ ጥስ ለጋዪዳ አል ዶጎ ሮማ ከለጋዪዳለማኳ፥ ቢበፀሽ መኦች ጳዉሎስ።
44021033	ቤችድሽ በቦቆ ጥስ ለጋዪዳኳ ኮጎ ጳዉሎስ፥ ቤዻቆሽ ቤጦ ቢከፉንጭ ከባኮዋ ከምበንድ፤ ነጓ ነቸቻ ቤሎቆሥ ጸጋ ቤከል፥ "ዎዴ መዣ አለአ? ኣሥ በሸከሣ?"
44021034	ኤቤሉጎ ጸጋ ሜታ ከዳ ከጀንዳ፥ ጃጀንዳኸን ቤሉገሥ ዳ ጀንዳ። ኤፈለሸንኼ ጥስ ለጋዪዳ በቦቆማኸን ማገሚል ቾጎ እገሻ አ ከፄ ገላኮ ጸጋ። ካኽላ ቤገሸሥ ኤከምሩቆን አ ኪል ኸለ ለጋዪዳ።
44021035	ኖከ ቤዳሽ ጳዉሎስ ከዳገዛ፥ ቤያሃለሽ መዻ ከፄ ማልግትሽ ጸጋ፥ ቢኪልቆ አለጋዪዳኳ ቢጹራ።
44021036	ቤሁል በበኽ ጸጋኳ ከሰ ገሉጓ ቢከል፥ "ሸኾቆ አ።"
44021037	ኖከ ቤዽ ለጋዪዳ ከምኩቆ ጳዉሎስ ኪል ኸላለማም፥ ቤከከል ጳዉሎስ ከበቦቆ ጥስ ለጋዪዳ፥ "ከምፈለርሸኼያኽ መገሸሥ ዳ ሜተል ካማ?" ቤሎቆሥ በቦቆ ጥስ ለጋዪዳኳ ቤከል፥ "ኣገምከሽ አም ሰ ደ ግሪካኽ?
44021038	ኖካ ና አምኼ መዣ አል ግብፅ ኤተ ቤደንዝ ማንጃ ኖካ ነሜታ፥ ቤፖቆ ጸጋ ግቸማ አሤር እል ግቸማ (4000)፥ ደ ቤፉንጪል ቻጋ ከማሸማ፥ ከኸ እኔያ?"
44021039	ቤከል ጳዉሎስኳ፥ "አራ ሾከ ዪሁዳ፥ ኖጎ ቢፖቆካ አራኸን ነኤዬባ ኤተ ባገምካይላ፥ ናል ጠርሰስ ካል ክልቂያ፤ ኼሥ ካራ፥ ኤከመገሸራን እገሻ ከጸጋ ከለአ።"
44021040	ቤከኺል አጥስ ለጋዪዳ በቦቆማኳ፤ ቤቶኮሥ ጳዉሎስኳ ዳገዛ፥ ኤከምጦዉፄን ጸጋ ቤጻንዶቆ ከኤለማ፤ ኖከ ቢጦ ፄ ጸጋ ትል ነቸቻኳ፥ ቤያጦሽ እገሻ ከሰ ዶጎ ዪሁዳ ቤከከል፤
44022001	"ኢዳሌበም ከምባብ፥ ገሰኾቆ እገሻለም ኤተ በርከጻንደኮቆ አር ነጸገም ነኸኻ አለአ!"
44022002	ኖከ ቢገሶቆ እማም፥ ኤቤከገሽ ጳዉሎስ ከሰ ዶጎ ዪሁዳ፥ ቢካጦዪል ፄ ናል ገሲቋ በቦቆ፤ ቤተጽ ጳዉሎስ ቤከል፤
44022003	"አራ ሾከ ዪሁዳ፥ ኤተ ቢፖቆካ ነኤዬባ ናል ጠርሰስ ካል ክልቂያ፤ መፈጋለምኸን ነኤዬበ ነዬሩሳሌም ነለአ፤ ኤተ ቤትገሥ መገመሸማ ካራኸን አገማልኤል፤ በርገምከሽ መኢያ አል እምበፈጎኳ ዝንዜን። ኤያሥ በኸጦካ አኽኳ ነዚያ አለአ፥ ቤርጥጣይል አርኳ ከረባ።
44022004	ቤራሙች ጸጋ ደ በሁለካ እንዶ ገዴራ አል ኽኻ አለአ ካሥ መሾቆ እማም። ቤርንዻቆ ጋፋ ከጋጉንዛ፥ ቤርኩቆ ከመፀ ማፉንጫ።
44022005	ከምፈሉሽ መደ ኸገሻ ካራ እምጥስ መፀ ገዴራ እምበቦቆማ፥ ከደ ተምባ ኮዎማ፤ ቤርሮቆ ኖጎማም ሎርጋ፥ ኤተ ቤርከዽ ከደማስቆ ኮጎ ጸጋ ደ በሁለካ እንዶ ገዴራ አ። ቤርከጦ አለአ፥ ኤከምፉንጨራ ደ ገዴራ ደ ቤኢ ነጓ ፥ ከምርዼቆ እማም ከዬሩሳሌም ኤከምኹከሠን በነ መሸ ሠማለማም።"
44022006	"መርከኢ ነመዻ፥ ኤቤርኣርቻቆ ከደማስቆ፥ ቤበል ታፕ መዥግ ጅ ኒል ኦካ ነጎዛ ቤዪዦጎ ነትገነም፤
44022007	ቤፋቶቆ አራ ከኔያ፥ ቤርገሶቆ እገሻ ኤተ ቤከል ካራ፥ 'ሳኦል! ሳኦል! ኣሥ ባካሙቸኪል አራ?'
44022008	ቤርከል አርኳ ቤርሎቆሥ፥ 'ኤተም ዎዴያሲቆ አማ?' ቤከል አኳ ካራ፥ 'አራ ኤተ ባሙቸኪል አም፥ አራ ያሱስ ጸጋ አል ናዘሬት።'
44022009	ቢገመሥ ጸጋ ደ ቤኢ ኖጎም ኣሥ መዪዦጓ፤ ነደንኳ፥ ኢገሰቆንኼ እገሻ ኤተ ቤገሽ ካራኼ።
44022010	ቤርከል አርኳ ቤርሎቆሥ፥ 'ኤተም፥ ኣሥ ከምደራ?' ቤከል ኤተምኳ ካራ፥ 'ፈርሥ፥ ዻ ኩ ከደማስቆ፥ ነጓ ከመገሹሥ ካም ዳ ኤተ በርካ አረባ ካም ኮዎማ።'
44022011	ዳ ቤርከሃለሽ መገመሥ እኔያ ከፄ ማንደኽ መዪዦጓኳ፥ ቤዻቆ ኤለ ጸጋ አደ ቢልዾዋ አራ፥ ቢከዳሽ ከደማስቆ።
44022012	"ቤኢሽ ነጓ መዣ ኤተ ቢኦ ፄማ ሃናኒያስ፥ ኤተ ቤጭ መገ  ፄያ ኖጎ ዶጎ ዪሁዳ ኮዎማ። አ ጸጋ ኤተ መገሚል ረባ ኤተ መዜኽ ማቶቋ አል ሙሴኳ።
44022013	ቤዌ ቤችዴሽ ከትገነም ቤከል ካራ፥ 'ዱዌበም ሳኦል፥ ነኮል ነገመሥ ኸኡ እኽላኳ።' ናሥ ኦካ ና ቤኮሌ ኸምኳ ቤርገመሥ አ።
44022014	ቤከል ሃናኒያስኳ፥ 'ቤጦ ረባ አል እምበፈጎኳ ነገሲቋ፥ ኤከምገማን መኦሻለማ፥ ኤከምገማሠን መዪዥሥ ዱማ፥ ከምገሳቆን ሰማኳ።
44022015	በከጦካ አለአ፥ ኤከምዳን ኸገሻ ነኸ ጸጋ ኮዎማ ከዳ ኤተ ባገምከሥ ከኤተ ባገሰኮቆኳ።
44022016	ነዚያ አለአ ኣሥ ባካንደከኻ? ፈርሥ ኦ ፄማ፥ ኣጫጻቆ አኤፋቆ ነገንሣሉ።'
44022017	"ነጓ ቤርኮሌ ከዬሩሳሌም፤ ኖከ ቤርኢ ነገዴራ ነመዪዥሥ መፀ ገዴራ፥ ቤርገሞጎ ከመጎሎጓ፤
44022018	ቤያገማሥ ያሱስ ካራ ቤከል፥ 'ፈርሥ ፈላ፥ ፐሥ ነዬሩሳሌም፥ ከፄ በፅጀኮቆ ጸጋ አል ኤዬባ አለአ ዳ ኤተ ባደካ አም ኸገሻ ከፄም።'
44022019	ቤርከል አርኳ፥ 'ኤተም፥ ቢገምካ ኪልቆማም ኤቤርጦ ቢኩቆ ከመፀ ማፉንጫ ጸጋ ደ በገምኪል ካም፥ ኤቤርጦ ቢኦች እማም ነመፀ ገሙንፃ አል ዶጎ ዪሁዳ።
44022020	ኖከ ቢያርከኽ መሃ አል ኤተ መደ ኸገሻ ከፄኡ አል እስጠፋኖስ፥ ቤገ  ካራ ቤርኢቾጎ ነጓ፥ ቤርዜ ኣ አል ጸጋ ደ ቤሾቆ አ።'
44022021	ቤከል ኤተምኳ ካራ፥ 'ዻ ኮጎ ጸጋ ደ በበፀካ መዳ ሾከ ዪሁዳ፤ ከምትገራ አም ከመሃት እኔያ።"'
44022022	ካሥ አል ኦከ ቤገሸሥ ጳዉሎስ እገሻ አለአ፥ ቤኢ ጸጋ ኮዎማ ነማጦዪል ፄያ ከገሻለማ፤ ነለአ ነቸቻ ቢሉግ ከበቦቆ ሳ ቢከል፤ "ነቴ ሾከ ጸጋ አለአ ነኔያ፤ መገ ዳኼ መኢያለማኼ።"
44022023	ቢሉግ እማም፥ ቢንቱዊል ኣለማም ከገቱዋ፥ ቢዝል ርረ እኔያ ከጎዛ።
44022024	ቤጦ በቦቆ ጥስ ለጋዪዳ ቢሮቆ ጳዉሎስ ኪል ኸላለማም። ቤገሸሥ ኤከምኦቹዋ ከቤ እንኻ፥ ኤከማምባለሠን አ ቾጎ ዳ ቢከሉገካ ዶጎ ዪሁዳኳ።
44022025	ኖከ ቢፉንጭ አ ከሲያ ከመኦቸማ፥ ቤከል ጳዉሎስ ከጥስ ለጋዪዳ ካል ግቸማ ማቁስ ኤተ ቤኢቾጎ ነጓ፤ "ኢኸከሥ ካኻኽ መኦች ሾከ ዶጎ ሮማ በላ መዪሩዋን እገሻለማ?"
44022026	ኖከ ቤገሶቆ ጥስ ለጋዪዳ አል ግቸማ ማቁስ አለአ፥ ቤዽ ኮጎ በቦቆ ጥሳለማም ቤከል፥ "ኣሥ ባዸካ ከመደ አማ? መዣ አለአ ሾከ ዶጎ ሮማ።"
44022027	ከለአ ቤዌ በቦቆ ጥስ ለጋዪዳ ኮጎ ጳዉሎስ ቤሎቆሥ ቤከል፥ "እገሼሠና ካራ፥ አም ሾከ ዶጎ ሮማኽ?" ቤከል አኳ፥ "ኣዬ።"
44022028	ቤኮሎቆ ጥስ ለጋዪዳ አኳ ቤከል፥ "አራ መዳለም ሾከ ዶጎ ሮማ በርከኮደከሥ ከበቦቆ ለማና፤" ቤከል ጳዉሎስኳ፥ "አራኸን ቢካፖቆኬሣ።"
44022029	ናሥ ኦካ ና ቤኮል ጸጋ ከን ደ ቤኢ ከመሎቆሥ ጳዉሎስ፤ ቤጤ በቦቆ ጥስ ለጋዪዳኳ፥ ኖከ ቤያምባለሥ መዣ ኤተ ቤጦ አ ቢፉንጫ ኤበደካ ሾከ ዶጎ ሮማ።
44022030	ነኸማቱቁማ ቤያኣጎ አበቦቆ ጥስ ለጋዪዳ መገመማ ዝንዜን፥ ዳ ቤከተምቦቆ አዶጎ ዪሁዳ ጳዉሎስ። ካኽላ ቤከጦ ቢሙንፆቆ እምበቦቆ ጥስ መፀ ገዴራ አል ዶጎ ዪሁዳ ከደ ተምባ ኮዎማ። ቤጦ ቢጨጌስ ጳዉሎስ፥ ቤሮቆ ኪል ኸማም።
44023001	ቤተገሽ ጳዉሎስ ኸማ ኒል ኸ ደ ተምባ ቤከል፥ "ኢዴበም፥ አራ ካሥ አል ኦካ ከለአ መኢያለም ነኸ ረባ ከመዪዥኽ እላ።"
44023002	ቤጦ በቦቆ ጥስ መፀ ገዴራ አል ዶጎ ዪሁዳ ሃናኒያስኸን፥ ቢኦች ጸጋ አደ ቤኢቾጎ ነትገን ጳዉሎስ ሰማ።
44023003	ቤከል ጳዉሎስኳ፥ "አም ጸገ መፃ ኤተ ቢከደከሥ ከቦላሌያ፥ ከምኦቻ አረባ አም፤ ማከኢሽ ነጓ ከመኸሠማ ካራ ኤማቶቋ፥ ከኤተ ባጦካ ቢኦቸካ አራ ባፑኮቆ ማቶቋ።"
44023004	ቤከል ጸጋ ደ ቤኢቾጎ ነጓ ከጳዉሎስ፥ "ኣካ አም በቦቆ ጥስ መፀ ገዴራ አል ረባኽ?"
44023005	ቤኮሎቆ ጳዉሎስኳ ቤከል ከማም፥ "ኢዴበም፥ አርገምካኼ መዳለማ በቦቆ ጥስ መፀ ገዴራኼ፤ በቆተካንዥገን ነመዪዥሥ ሎርጋ በከለካ፥ 'መገሻሠኼ ገንሠማ ነጸገ ጥስ ሾካሉኼ።"'
44023006	ከፄ ቤገም ጳዉሎስ ነጸጋ ደ ቤኢ ነጓ ጋጹሺለማ ሜታ ጸጋ አል ሳዱቃ፥ ጀንዳኳ መዳለማም ጸጋ አል ፋርስ፥ ቤፈሮቆ ሰማ ነኸ ተምባ ቤከል፤ "ኢዴበም፥ አራ ጸጋ አል ፋርስ፥ ሾከ ደ ፋርስኳ፤ ዳ ኤተ ቢከተምበኮቆ አራ ነኸ ተምባ ነለአ፥ ከፄ በርካጦኪል ኤከምፈሩሥ ደ በሸሸካ ነመሻ።"
44023007	ኖከ ቤገሽ ኤለአ፥ ቤፈር ማከለማ ነጂል ጸጋ አል ፋርስ ካል ደ ሳዱቃ፤ ቤምጹሻይል ደ ተምባኳ፥
44023008	ከፄ ቢከል ጸጋ አል ሳዱቃ፥ "መፈርሣ ነመሻ፥ ሰ ገትገ ረባ፥ እምሙሳኳ እምሜን፤" ቢከል ጸጋ አል ፋርስኸን፥ "በኢካን አለአ ኮዎማ።"
44023009	ቤድ በበኽ ገላኳ ኖጎማም፤ ቤፈርሥ ነጸጋ አል ፋርስ አደ መትገሥ ማቶቋ አል ሙሴ ጎ ሜታ ቢዥጋ ቆስ ቢከል፥ "ኢልዸበካንኼ አይል መሸ ሠማ ሜተል ነጸገ መዣ ነለኣኼ። ኢገም በከገሸካ አገፉጫ ፌት አሰ ገትገ ረባ ሜተም።"
44023010	ኖከ ቤከረሽ ማከለማ ከምፈጋኻ፥ ቤጤ አበቦቆ ጥስ ለጋዪዳ፥ ኤከመንፂዩሥ ጳዉሎስ ቤከል ከለጋዪዳ፤ "ዻ ቼኼሥ ጳዉሎስ ነጂል ጸጋ ና፥ ኩኾቆ ኪል ኸላኳ።"
44023011	ነመጎኳ ና ቤችድሽ ኤታ ያሱስ ኮጎ ጳዉሎስ ቤከከል፥ "ዥግ፥ ኤያሥ ባደኬ ነዬሩሳሌም ከኤተ መደ ኸገሻ ካራ፥ ኤያሥ ኤያ በኢካ ነጸገኡ ኤከምዳኣ ከኤተ መደ ኸገሻ ካራ ነሮማኳ።"
44023012	ነኸማቱቋ ቤያገሸሥ ዶጎ ዪሁዳ ኣሥ እልኸማም ቢኩ ነገዠገታ ቢከል፥ ካሥ አል ኦከ ከምሹቆ ጳዉሎስ ኤከምበፁዋ መሱዋ እጋ፥ መፉዋ ኣያኳ።
44023013	ጸጋ ደ ቤገሲል እገሻ አ፥ ቤሙቾቆ ገንዘለማም ጸጋ ግቸማ እምበንድ።
44023014	ቢዽ እማምኳ ኮጎ እምበቦቆ ጥስ መፀ ገዴራ አል ዶጎ ዪሁዳ ከደ እምፈጋ ቢከከል፥ "ቢልዠገተከንዥገን አይል ዝንዜን ኤከምበፅላ መስላ ዳ በላ መሽሎቆን ጳዉሎስ።
44023015	ካኽላ፥ አኻ ከደ ተምባኳ፥ ትገኸካ ከጥስ ለጋዪዳ ከበቦቆማ፥ ሎቆኸሥ ኤከምፔቆ ጳዉሎስ ካኻ ኤዳ ቤያኻኣጎ መሎቆሠማ ከገሻለማ ዝንዜን። አይልኸን ቢለገከሥ ኤከምሽሎቆ በላ መዳዬሸን አ ከገአ።"
44023016	ዱ ዳደማ ከጳዉሎስኸን ቤገሶቆ ማገሸሣ ኤተ ቤድ ዶጎ ዪሁዳ፥ ቤዽ ቤኩ ኪል ኸለ ለጋዪዳ፥ ቤከገሸሥ ከጳዉሎስ።
44023017	ቤኦ ጳዉሎስኳ ነጥስ ለጋዪዳ ናል ግቸማ ማቁስ ሜታ ኮጎማ ቤከከል፥ "ሮቆ ጉንዘ ዱዋ አለአ፥ ዸካ ኮጎ በቦቆ ጥስ ለጋዪዳ፥ በኢካ ዳ ኤተ ከመገሸከሣ።"
44023018	ቤሮቆ ጥስ ለጋዪዳ አል ግቸማ ማቁስኳ ጉንዘ ዱዋ አ፥ ቤከዽ ኮጎ በቦቆ ጥስ ለጋዪዳ ቤከል፥ "አጳዉሎስ ኤተ ባፉንጨካ በኦካ አራ ኮጎማ በከለካ፥ 'በጨካ ዱዋ አለአ ዳ ኤተ ከመገሸሣ፥' በሎቆከሥ አራ ኤከምርዼቆ ኮገኡ።"
44023019	ቤዻቆ ኤል በቦቆ ጥስ ለጋዪዳ አኳ ዱዋ፥ ቤፖቆ ከጺማ ቤሎቆሥ ቤከል፥ "ኣሤ ዳ ባኣጎካ አም መገሸሠማ ካራ?"
44023020	ቤከል ዱዋ አለኣኳ፥ "ቢያገሰኪል ዶጎ ዪሁዳ እገሻ፥ ኤከምኩዌኽ ኤዳ ቢያኣጎ መሎቆሥ ጳዉሎስ ዝንዜን። ቢኢካ ከምትጌ ገትጋ ካም፥ ኤከምሩቆ አ ከማቱቆ ከኸ ደ ተምባ።
44023021	አምኸን መገሳቆኼ፥ ከፄ በኢካ ነማም ጸጋ ደ በሙቸኮቆ ግቸማ እምበንድ፥ ደ ቢጸፀከሥ ከመሾቆ ጳዉሎስ፤ ቢኩከንዥገን እማም ከገዠገታ ቢከለካ፥ ካሥ አል ኦከ ከምሹቆ ጳዉሎስ ኤከምበፁዋ መሱዋ እጋ፥ መፉዋ ኣያኳ። ኤተ ቢዜከኽ እማም ዚያለአ ኣሥ መከላሉ 'ኣዬ ነድ።"'
44023022	ቤከል በቦቆ ጥስ ለጋዪዳኳ፥ "ማገሻሠኼ ከጸጋ ሜታ ኤለአ ኤባገሸከሥ እገሻ አለአ ካራ።" ነለአ ነቸቻ ቤጦ ቾጎ ዱዋ አ።
44023023	ጥስ ለጋዪዳ በቦቆማ ቤኦ ነጥስ ለጋዪዳ ናል ግቸማ ማቁስ ጸጋ እምበንድ ቤከል፥ "ኣጦኸሽ ነሸጋዥጋ ነአንጅ ነኦካግ፥ ኤከምዹዋን ከቄሳሪያ እገ ኸሥ ለጋዪዳ ግቸማ አሤር (200)፥ ደ መቶኮ ፈዛ ግቸማ ኦካግ ኖቆማ አሤር (70)፥ ደ መቆሽ ሙኳ ግቸማ አሤር (200)።
44023024	ጦኻ ኤከምቶኳን ጳዉሎስ በገላ፥ ኤከምዳሸን ከገሸለማ ኮጎ ኤተ ኤባ ፍልክስ።"
44023025	ከንዶጎማኸን ኤለአ ቤከል ቤቆት ሎርጋ፤
44023026	"አራ ቀላዴዎስ ሉሲዩስ ከመሂንቆማ ከኤተ ኤባ ከፍልክስ፥ ነድ ዳገ ካም።
44023027	ዶጎ ዪሁዳ ቢዻቆከሽ መዣ አለአ ቢያኣጎካ መሾቆማ፤ አራኸን በራምባለከሥ መዳለማ ሾከ ደ ሮማ፥ በርከዸካ ከለጋዪዳ በርቼኬሥ ነኤለማም።
44023028	በራኣጎካ ማምባለሥ ዳ ኤተ በከተምበኮቆ ዶጎ ዪሁዳ መዣ አለአ፥ በርርኮቆ ከኸ ተምባ ካለማም።
44023029	ዳ ኤተ ቢከተምበኮቆ አኳ ካሥ ፄ ማቶቋ አል በፈገማም፤ በራምባለከሥ ኤባንዢገካ ነጸገማ ዳ ኤተ ከምጦዋ አ ከመሻ ከማፉንጫኳ።
44023030	ከፄ በገሸከሥ አጸጋ ካራ፥ ኤቢያገሰኪል ዶጎ ዪሁዳ እገሻ ኤከምሹኮቆ አ፥ በርትገካ ናሥ ኦካ ና ኮገኡ፤ በርከገሸከሥ ከጸጋ ደ በተምበኮቆ አኳ፥ ኤከመገሹሥ ነኸኡ ዳ ኤተ ቢጨካ ነጸገማ።"
44023031	ቤሮቆ ለጋዪዳ ኤያሥ ቢገሸሥ ከማም ጳዉሎስ ናሥ መጎኳ ና፥ ቢከዳሽ ከኣንትጳጥርስ።
44023032	ነኸማቱቋ ቤኮሌ ለጋዪዳ ደ ቢዾ ከቾጎማ ኮጎ መኢሻ ካለማም፤ ቤዪቶቆ ደ ፈዛኸን ጳዉሎስ።
44023033	ቢዳሽ ከቄሳሪያ፥ ቢኽ ሎርጋ ከኤተ ኤባ፥ ቢሂኢቆ ጳዉሎስኳ ነኸማ።
44023034	ኤቤዪር አኳ ሎርጋ ነን፥ ቤሎቆሥ ጳዉሎስ ቤከል፥ "ነጓብ ኤበኡዋ?" ኖከ ቤገሶቆ ኤበደካ ጳዉሎስ ጸጋ አል ክልቂያኳ ቤከከል፤
44023035	"ከምዪርዻ እገሻሉ ኖከ ከምዱዋዬሽ ጸጋ ደ በጨካ ተምባ ነጸገኡ ከገአ።" ቤጦ ቢዜ ነመፀ ግሻ ኤተ ቤዶቆ አሄሮድስኳ።
44024001	ነመዥጋ ማቁስ ነን፥ ቢያኮሬሽ በቦቆ ጥስ መፀ ገዴራ አል ዶጎ ዪሁዳ ሃናኒያስ፥ ከደ እምፈጋ ሜታ ሜታ፥ ከመዣ ኤተ መገመሽ እንዶ ተምባ ጠርጠሎስ። ቢተምቦቆ እማምኳ ጳዉሎስ ነኸ ኤተ ኤበ ነኸ ፍልክስ።
44024002	ኖከ ቢኦ ጳዉሎስ፥ ቤያጦሽ ጠርጠሎስ እገሸ ተምባ ቤከል፤ "መሂንቆማ ፍልክስ! ከኤተ ባካጦከሽ መዳ ካይላ ከኤተ ኤባ ከመገመኻ፥ ቢልዸበካ መገማ ዝንዜን በገካ፥ በበኽ ዳ ከሾካለምላኳ።
44024003	ቢልርኮቆ መደማ ኤለኣኳ ኦኪል በበኽ ከንዶጎ ዳ ኮዎማ ከበቦቆ መገ ላ።
44024004	ነዚያ አለኣኳ በላ ማሸርኸን አም፥ በርሎቆከሥ አም ኤከምገሳቆ ካይላ ከምጸለማ ከመሌእላሉ።
44024005	ቢላምባለከሥ ኤበደካ መዣ አለአ ኤገንሠ መዹማ ኤተ በንደልከሥ ጸጋ፤ በንጦከኽ ዶጎ ዪሁዳ ነኤበ እኔያ ኮዎማ፥ በደካ ከኤተ መቼስ እንዶዋ ከጸጋ ከል ናዘሬትኳ ደ በምፑኮቆ ማቶቋለምላ።
44024006	ቢልዻቆከሽ ኖከ በዸካ ከማሥ መዪዥሥ መፀ ገዴራለምላ። [ቢልዸካ ከምኽልከሥ ኤመኢያለምላ፤
44024007	ጥስ ለጋዪዳ በቦቆማ ሉሲዩስኸን፥ በኩኬ ነገሸማ በቼከሥ አ ከመዥጋ ነኤለምላ።
44024008	በከለካ ነን ኤከምዎዉዌ ኮገኡ ደ በጨካ ተምባ ነጸገ ጳዉሎስ፤] ኤከምሎቋሥ አምኳ ኪልቀኡ መዣ አለአ፥ ከምፈላሽ ማምባለሥ ዳ ኤተ ቢልከተምበኮቆ አይል አ ኮዎማ።"
44024009	ቤካንደሥ ዶጎ ዪሁዳ ተምባ ከጀንዳ ቢከል፥ "እገሻ አለአ ኮዎማ ኸማ።"
44024010	ቤከኺል ኤተ ኤባ ፍልክስ እገሻ ከጳዉሎስ፤ ቤኮሎቆ አኳ ቤከል፥ "በርገምካ ኤባደካ ግዣ በበኽ ኤተ መኸሠማ ኒልቆ ሾካ ነለአ፤ ካኽላ በራገካይል ኤከምጻንደሮቆ ነኸኡ እገሻ ኤተ በኢካ ነጸገም።
44024011	ከምፈላሽ ማምባለሠማ ከኤተ በርከዸካ ከዬሩሳሌም ከገዴራ፥ ኤበደካ ኣሥ መዥጋ አሤር ኖቆማ እምበንድ።
44024012	አገምከሠንኼ ዶጎ ዪሁዳ ማከለማለም ከጸጋ ነመዪዥሥ መፀ ገዴራ አል ዶጎ ዪሁዳ፤ ኤያሥ ኤያ ኢገምከሠንኼ ኤበራጦከኽ ጸጋ ነመፀ ገዴራ አል ዶጎ ዪሁዳ ነጀንዳ፥ ነኤዬባኳ።
44024013	ዳ ኤተ ቢከተምበኮቆ አራ ነኸኡኳ፥ ከምፈሉሸኼ መፖቆ ኸማኼ።
44024014	ነደንኳ፥ ከመገሸርሥ ኸማ ካም፤ በርሁለካ ከንዶጎ ገዴራ ኤተ ቢከለካ እማም 'ባፑኮቆ ማቶቋለምላ፥' በርደካ ከንዶጎ አለአ ከረባ ካል እምበፈገምላ፤ ነደንኳ፥ በርገምኪል ዳ ኤተ በቆተካ ነማቶቋ ናል ሙሴ፥ ነሎርጋ ናል ደ መዪርጓ ኮዎማኳ።
44024015	ኤያሥ ቢጦ እማም፥ በርጦከሥ አርኳ ማጦዪላለም ነጸገ ረባ፥ ኤከምዳ ማፈራቋ ነመሻ አል ደ መዪዥሣ ካል ደ ገንሣኳ። ቢካጦ ኪለማም፥ አራኳ ኤያሥ ኤያ በርጨካ ማጦዪላ አ፥ መዜማ ኖጎ ረባ።
44024016	ካኽላ በርሻምበካ፥ ኤከምጨራን መዱጎክ መዪዥኽ እላ ነኸ ረባ ነኸ ጸጋኳ።
44024017	"ኤቤርሃታቆ ነዬሩሳሌም ቤርፀዬቆ ግዣ በበኽ፥ በርዸካ እኽላኳ ከጓ፥ ኤከምርዾቆ ማተጸሣ ከጸጋ ካል ኤበም ኤከምኸራ ደ መኻ ከረባኳ።
44024018	ኖከ ቢገመሥ አራ ነመዪዥሥ መፀ ገዴራለማም፥ ኖከ ቤርትቶቆ መንደ መዪዥሥ ጸገጸጋ፥ ኤኢንኼ አበበኽ ጸጋ ኖጎም፥ ኤኢንኼ ማከለማኳ።
44024019	ቢኢ ነጓኳ ዶጎ ዪሁዳ ሜታ ሜታ፥ ደ ቤዾዌ ነእሲያ። ኤከምጩዋ እማም ተምባ ነጸገም፥ በመገ  ኤቢምዌ እማም ኪልቆማም ቢመገሸሥ ነኸኡ።
44024020	ፌት ነገሸሥ ጸጋ ደ በኢካ ነገአ፥ ኖከ በርኢከቾጎ ነኸ ደ ተምባ፥ ኤቢደማምባለከሥ መሸ ሠማ ኣሤ ነጸገም።
44024021	ኢገም ከምዳ ከገሻ ኤተ በርገሸከሥ ኖከ በርኢከቾጎ ኖጎማም፥ በርፈርኮቆ ሰም በርከለካ፥ 'ዳ በርከኢከቾጎ ነኸ ተምባለኻ ኖካ ነለአ፥ ከፄ በርከለካ በኢካ ማፈራቋ ነመሻ።' ከምዳ አለአ ካራ ከመሸሠማኽ?"
44024022	ፍልክስኸን ከፄ ቤያገሚል ቾጎ እንዶ ገዴራ አ ዝንዜን፥ ቤከል፥ "ኖከ ከምዌ በቦቆ ጥስ ለጋዪዳ ሉሲዩስ፥ ከምኸርሥ እገሸማ ካኻ፥" ቤያተገሮቆ ኦከማኳ።
44024023	ቤከከል ከጥስ ለጋዪዳ ካል ግቸማ ማቁስ ኤተ ቤዜ ጳዉሎስኳ፥ "ዜ ካሥ ከኸኡ፤ ኤከምዌ ዶጎ ኤበማ ከመዪርቆማ፥ መካያከሠኼ ኤከምሩኬቆ ዳ ኤተ በኣጎካ ጸገማ።"
44024024	ነመዥጋ ዱፀን ነን ቢዌ እምፍልክስ ከገፋለማ ኤተ ቤድ ሾከ ዪሁዳ ቢኦ ፄማ ድሩስላ። ቢከኦ ጳዉሎስ ኮጎማ፥ ቤካጦዪል ፄ ከኤተ ቤገሸሥ ጳዉሎስ ከፄ መገሚል ያሱስ ክርስቶስ።
44024025	ኖከ ቤገሸሥ ጳዉሎስ ነገሻ ናለማ እንዶ መዪዥሣ፥ እንዶ መኮዋ፥ እንዶ መኸሣ ኤተ ከምዌያኳ፥ ቤጤ ፍልክስ ቤከል ከጳዉሎስ፥ "ከምፋለሽ መዻ ካል ዚያለአ፤ ኖከ ከማገሥ ካራኸን፥ ከምኦራ አም።"
44024026	ቤካጦዪል ኤያሥ ኤያ ኤከምነኪልስ አጳዉሎስ አ ከለማና፤ ካ ቤጦ ቢሬቆ ኮጎማ ኦኪል በበኽ፥ ቢያገሻኳ።
44024027	ኖከ ቤተር አግዣ እምበንድ ነን፥ ቢጦን ነቱገ ፍልክስ ኤተ ኤባ ጶርኪዮስ ፌስጦስ፤ ከፄ ቤያኣጎ ፍልክስኳ ማገ ል ዶጎ ዪሁዳ፥ ቤከበፀሽ ጳዉሎስ ናሥ መፀ ማፉንጫ።
44025001	ኤቤዳሽ ፌስጦስ ከጋጦቆ ኤባ ኤተ ከምሙቾቆን አ፥ ነመዥጋ ኦካግ ነን ቤፈርሥ ነቄሳሪያ ቤቶኮ ከዬሩሳሌም።
44025002	ነጓኳ ቢተምቦቆ እምጥስ መፀ ገዴራ አል ዶጎ ዪሁዳ እምበቦቆማ ከደ እምፈጋ ጳዉሎስ ነኸ ፌስጦስ ቢሎቆሥ
44025003	ኤከምጦዋ ዳ ሜተል ከማም ቢከል፥ "ትጌ ጳዉሎስ ኮጎምላ ከዬሩሳሌም።" ዳ ቢከሎቆሥ እማም አለአ፥ ከፄ ቢያኣጎ መሹቆ አ ከገጸፃ ነንዶዋ።
44025004	ቤኮሎቆ ፌስጦስኳ እገሻ ከማም ቤከል፥ "ጳዉሎስ በኢካ ነመዜማ ነመፀ ማፉንጫ ነቄሳሪያ፤ ከምኮለራ አርኳ ካሥ ዚያለአ ከጓ ።
44025005	ነብት ደ እምፈጋለኻኳ ነቾጎም ከቄሳሪያ፤ ኤከምኢያን ዳ ኤተ በሸከሥ ጳዉሎስኳ፥ ኒተምብ ነጓ።"
44025006	ቤኢሽ ፌስጦስ መዥጋ ዬሰናኮ ኤመዥጋ አሤርኳ ነኤበማም፥ ቤብት ነን ከቄሳሪያ። ቤኢሽ ነኸማቱቁማ ነቱገ መኸሣ ናለማ፥ ቤጦ ቢሬቆ ጳዉሎስኳ ኮጎማ።
44025007	ኖከ ቤዌ ጳዉሎስ፥ ቤያልምቆ ዶጎ ዪሁዳ ደ ቤዾዌ ነዬሩሳሌም አ፥ ቢሬቆ ተምባ መንሶቆማ በበኽ ነጸገ ጳዉሎስ፤ መፖቆ ኸማኸን ኢፈለሸንኼ።
44025008	ጳዉሎስኸን ቤጻንዶቆ እገሻ ነጸገማ ቤከል፥ "አርሸከሠንኼ ነማቶቋ ናል ዶጎ ዪሁዳ፥ ነመዪዥሥ መፀ ገዴራለማም፥ ነጥስ ዶጎ ሮማ ናል በቦቆማኳ።"
44025009	ቤያኣጎ ፌስጦስ ማገ ል ዶጎ ዪሁዳ ቤከል ከጳዉሎስ፥ "ኣኣጎካ አም መቶኳኣ መዻ ከዬሩሳሌም፥ መኸሬሥ እገሸ ተምባሉ ካም ነጓኽ?"
44025010	ጳዉሎስኸን ቤኮሎቆ ቤከል፥ "ኖከ በርኢከቾጎ አር አለኣኳ፥ ነኸ ቱጎ መኸሣ ናል በቦቆ ጥስ ዶጎ ሮማ፥ ኖጎ ከምዳ አመኸሠማ ካራ። ኤያሥ ባገምካ አም ኪልቀኡ ዝንዜን፥ አርሸ ከሠንኼ ነጸገ ዶጎ ዪሁዳኼ።
44025011	ኤበርደመምፑኮቆ ማቶቋ፥ በርደመሸከሠን ዳ ኤተ መኸሥ መሻ ካራ፥ ከምኮዎሮቆኼ መሻኼ፤ ኤከምዳ እገሻ ኤተ ቢከተምበኮቆ አራ መገኸን፥ ከምፈለሸኼ ጸጋ ሜተል ማተገሮቆ አራ መኻ ከኤለማምኼ፤ ናተገር እገሸማ ካራ ኮጎ በቦቆ ጥስ ዶጎ ሮማ።"
44025012	ኤቤገሸሥ ፌስጦስ ከደ መኸ ማገሸሣ አለማም ነን ቤከል ከጳዉሎስ፥ "ባከለካ፥ 'ናተገር እገሻ ካራ ኮጎ በቦቆ ጥስ ዶጎ ሮማ።' ካኽላ ከምዻኣ ኮጎ በቦቆ ጥስ ዶጎ ሮማኳ።"
44025013	ነኦኪል ዱፀን ነቸቻ ቢዌ ኣግሪጳ፥ ኤተ ቤድ ጥሳ ነጋጦቆ ኤበ እስራኤል ኖጎ ሜታ፥ ከዱዌበማ ከዱ እገፈማ ኤተ ቢኦ ፄማ በርኒቄ። ቢዽ እማምኳ ከመኸ ዳገ ከፌስጦስ ነቄሳሪያ።
44025014	ኤቢኢሽ እማምኳ ነጓ መዥጋ በበኽ ነን፥ ቤገሸሥ ፌስጦስ ቾጎ እገሻ አል ጳዉሎስ ሜታ ሜታ ከኣግሪጳ ቤከል፥ "በኢካን መዣ ሜታ ኤተ በፉንጨካ አፍልክስ፥ በበፀከሽ ነመፀ ማፉንጫ።
44025015	ኖከ በርዎኬ ከዬሩሳሌም፥ ቢተምበኮቆ እምበቦቆ ጥስ መፀ ገዴራ አል ዶጎ ዪሁዳ ከደ እምፈጋ አ፥ ቢመከሥ አራ ኤከምርዸካን በና ካ።
44025016	በርኮለኮቆ አራኸን በርከለካ ከማም፥ 'ጸጋ ሜተም በላ መኢቾጎን ነኸ ጸጋ ደ በተምበኮቆ አ፥ በላ መኹኪለን ኤከምኮሎቆ እገሸማ፥ አኸከሠኼ ኖጎ ዶጎ ሮማ አማተገሮቆማ አመኸማ ከጸጋኼ።'
44025017	ኖከ ቢዾኬ አጸጋ ደ በጨካ ተምባ ነጸገማ ከገአ፥ በርኢከሽ አርኳ ነጀንደ ኸማቱቁማ ፈላ ነቱጓ ናል መኸሣ ናለም፥ በርትገካ ገትጋ ኤከምሩዌቆን ጳዉሎስ።
44025018	ኖከ በፈርከሥ ጸጋ ደ በተምበኮቆ አ ከገሻ፥ ኢተምበካንኼ ሾከ መሸ ሠማ እምበቦቆማ ኤተ በርሳንዘከሣ አር።
44025019	ዳ ኤተ ቢያከለማካን እማም፥ ነማሎቆሣ አል እንዶ ገዴራለማም፥ ከፄ መዣ ኤተ ቢኦካ ያሱስ ኤተ ቤሻ። በከለካ ጳዉሎስኸን፥ 'በካኢከሽ መዣ አ።'
44025020	ማገሚል ቾጎ እገሻ አለኣኸን በንሰኪልቆ አራ፤ ካኽላ በርሎቆከሥ ጳዉሎስ ኤከምዳ ማሄሻለማ ነዽ ከዬሩሳሌም ኒከኸሥ እገሻለማ ነጓ።
44025021	ጳዉሎስኸን በከለካ፥ 'ናተገር እገሸማ ኮጎ በቦቆ ጥስ ዶጎ ሮማ። ኒጦ ጸጋ ደ ከምዜኽ አራ ካሥ አል፤ ኦከ ከምኸሥ አበቦቆ ጥስ ዶጎ ሮማ ካራ።' ካኽላ ካሥ አል ኦከ ከምትገራ አ ኮጎ በቦቆ ጥሳ ካል ዶጎ ሮማኳ፥ በርጦካ ኤከምዜኽ ለጋዪዳ።"
44025022	ቤከል ኣግሪጳኳ ከፌስጦስ፥ "አራ ኪልቆም በራኣጎካ መገሶቆ እገሻለማ ነሰማ፤" ቤከከል ፌስጦስኳ፥ "ከምገሳቆ ከማቱቆ።"
44025023	ነኸማቱቁማ ቢዾዌ እምኣግሪጳ ከበርኒቄ ከማቁጥና፥ ቢካኮሬቾጎ እምበቦቆ ጥስ ለጋዪዳ ከምበቦቆ ጸጋ አል ኤባ፥ ቢኩ ከመፃ ኮጎ ቢኸሥ እገሻ። ቤጦ ፌስጦስኳ፥ ቢኩቆ ጳዉሎስ ከመፃ፥
44025024	ቤከልኳ፤ "አም ጥስ ኣግሪጳ! አኻ ጸጋ ደ በኢካ ነጌለአ ኮዎኻኳ! መዣ ኤተ በኸገምከሥ አኽ አለአ፥ ኤተ ቢያርከተርቀከሥ ዶጎ ዪሁዳ ኮዎማ ነዬሩሳሌም ነገኣኳ። ቢሉገካ ቢከለካ፥ 'ከምዳኼ አመኢያለማ ነለአ ከገትኼ።'
44025025	አራኸን አርገምከሠንኼ መሸ ሠማ ሜተል ነጸገማ፥ ኤተ ከምጦዋ አ ከምሻኼ። ከፄ በከለካ አ እልቆማ፥ 'ናተገር እገሸማ ካራ ከበቦቆ ጥስ ዶጎ ሮማ፥' በርርካ ኤከምትገራ አ ከጓ።
44025026	ነደንኳ፥ አኢካንኼ ዳ ኤተ በራገሚል ከፄ መዣ ከለአ ዝንዜን ኤተ ከምፈለርሽ መቆተማ ከኤተምኳ። ካኽላ በርከጦካ ኤከምሩዌቆ ከታሰኸ ኮዎኻ፥ ከበቦቆኳ ከታሰኡ አም ጥስ ኣግሪጳ። በርከጦካ አለአ፥ ኤከምሎቊል እገሻ አለአ ማ ገማይል ነን፥ ኤከምገመራን ዳ ኤተ ከምቆተራ።
44025027	ከፄ በበፀካ መዪዣሥ ካራ፥ ማተገርዾቆ ጸጋ ኤተ ቢፉንጨካ፥ በላ መቆተራን ቾጎ ተምባለማ።"
44026001	ቤከል ኣግሪጳኳ ከጳዉሎስ፥ "ከምፈላሽ መገሻ ከፄ እልቀኡ።" ቤጦ ጳዉሎስኳ ኤለማ፥ ቤያጦሽ መጻንዶቆ እገሻ ነጸገማ ቤከል፥
44026002	"አም ጥስ ኣግሪጳ! በራገ ካይል በቦቆ፥ ኤከምዳ ካራ ኖካ ነለአ አመጻንዶቆማ ነታሰኡ እገሸ ተምባ ኤተ በጨካ ዶጎ ዪሁዳ ነጸገም ኮዎማ።
44026003	በራገ ካይል ከበቦቆኳ፥ ከፄ ባገምካ አም ዝንዜን ቾጎ መንዳ አል ዶጎ ዪሁዳ ማከለማለማም ኮዎማኳ፤ እኽላኳ በርሎቆከሥ አም፥ ኤከምገሳቆን እገሻለም ከገቀማ።
44026004	"ኤተ በራጦከሽ ካል ኦከ ኢዳ፥ ኤበከኢካ መንዳለም ኤያብ፥ ነድ ነኤበም ነድ ነዬሩሳሌምኳ፥ በገምካ አዶጎ ዪሁዳ ኮዎማ።
44026005	ቤርኢን ነጋሮቆ ደ ገዴራ ናል ኤበምላ ኤተ በዻቆከሽ እንዶ ገዴራ ዝንዜን፥ ቢኦካ ጸጋ ደ ፋርስኳ። ጸጋ ደ ቤገም አራ ነገፀ፥ ኤቢምሄሻ ቢምፈለሽ መዳ ኸገሻ ካራ።
44026006	በርከኢከቾጎ ዚያለአ ነኸ ተምባ፥ ከፄ በርዜከኽ ዝንዜን ኤከምትታቆ ማጦዪላ ኤተ ቤጦ አረባ ከምበበምላ።
44026007	ከፄ ማጦዪላ አለአ ቢዴረካ ሾካለምላ አሤር ኖቆማ እምበንድ ከረባ ነመጎኳ ከኦካ። አም ጥሳ አለአ፥ ዳ በከተምበኮቆ ዶጎ ዪሁዳ አራ፥ ካሥ ፄ ማጦዪላ ከለአ።
44026008	ኤበፈርኮቆ ረባ ጸጋ ነመሻ፥ ካሤ በኸከሳንዘከሥ በኸከለካ 'ካፈላሸኼያ?'
44026009	"አራ ቤርከሮቆ ከእለም፥ ካሥ ቤያፈላሽ ካራ፥ ኤከምጦራ በበኽ ገንሠ ዳ ነፄ ያሱስ ጸጋ አል ናዘሬት።
44026010	ቤርኢ ነመጦ አለአ ነዬሩሳሌምኳ፤ ቤርሮቆ ገፋሌያ ኖጎ እምበቦቆ ጥስ መፀ ገዴራ አል ዶጎ ዪሁዳ፥ ቤርከኩቆ ከለአ ነደ ገዴራ ኤማንጀማ ከመፀ ማፉንጫ፤ ኖከ ቢኸሥ መሻ ከማምኳ፥ ቤገሽ ኒለም።
44026011	ቤርጦ ከኦኪል በበኽ ቢኦች እማም ነመፀ ገሙንፃ ናል ዶጎ ዪሁዳ ነኮዎማ፥ ቤራኣጎ መጦማ ኤከምሽጡዋን መገሚላለማም። ቤርመሥ እማም በቦቆ ቤርሙች እማም ካሥ ኤዬባ ኤተ በኢካ ነኤብላ ከጃጻ።"
44026012	"መርከኢ ነመደዳ ነለአ፥ ቤርሮቆ ገፋሌያ ኖጎ እምጥስ መፀ ገዴራ አል ዶጎ ዪሁዳ እምበቦቆማ ቤርሎቆሥ ኤከምኹዊለን መዻ ካራ ከደማስቆ።
44026013	አም ጥሳ አለአ፥ ኖከ ቤርኢ ነመዻ ነንዶዋ፥ ቤርገመሥ ኒል ኦካ መዪዦጓ ኤተ ቤሙቾቆ መዪዦጎ ኦካ ቤበሌ ነጎዛ፥ ቤዪዦጎ ነጋንዲለም ከጋንዲ ጸጋ ደ ቢለንኮርሻ።
44026014	ቢልምፋት ኬያኮዎምላ ከኔያ፥ ቤርገሶቆ ሳ ኤተ ቤገሼ ካራ ከሰ ዶጎ ዪሁዳ ቤከል፥ 'ሳኦል! ሳኦል! ካሤ ባካሙቸኪል አራ? ኤከምቱቧኣ መመስ ቻጋ ከማቀዛሥ ጸገኡ።'
44026015	"ቤርከል አርኳ፥ 'ዎዴያሲቆ አማ ኤተም?' ቤኮሎቆ ኤተምኳ ቤከል ካራ፥ 'አራ ያሱስ ኤተ ባኢካ ነማሙWለማ።
44026016	እኽላኸን ፈርሥ ኢቾጎ ከቾገኡ፤ ዳ በርካገምካሥ ካም፥ ኤከምሽለርሠን አም ከኤተ መደዳ ከሹዳ ከዳ ኤተ ባገምከሣ ከዳ ኤተ ከምትገርሥ ካም ካለንኳ።
44026017	ከምትገራ አም ኮጎ ዶጎ ዪሁዳ ኮጎ ጸጋ ደ በበፀካ መዳ ሾከ ዪሁዳኳ፥ ከምገርዸኽ ነጸገኡኳ።
44026018	ከምዳ ካም ኤከምኮራኣስ ኸማም፥ ኤከምፑሥ ነመጓ ከመዪዦጓ፥ ነገፋሌ ሴጠና ከገፋሌ ረባኳ። ከምትገራ አም፥ ከመገሚላ ካራ ኤከምዸብዋን ማምበፀሽ ገንሣ፥ ኤከመንዘ ዊለን እማም ነጸጋ ደ በሽለከሥ ረባ።"'
44026019	"ካኽላ አም ጥስ ኣግሪጳ፥ አርኮከቆንኼ አር መጎሎጓ ኤተ በዎኬ ካራ ነጎዛኼ።
44026020	ነማጦሸማ በርገሸከሥ ከጸጋ አል ደማስቆ ከጸጋ አል ዬሩሳሌም፥ ነለአ ነን ከጸጋ አል ኤበ ዪሁዳ ኮዎማ ከጸጋ ደ በበፀካ መዳ ሾከ ዪሁዳ፥ ኤከምበፁሸን እንዶ ገንሣ ከምኮሉዋን ኮጎ ረባ፥ ኤከምዱዋን ዳ ኤተ ከምገሙካ መበፀሽ እንዶ ገንሣለማም።
44026021	ከፄ አለአ ቤዻቆ ዶጎ ዪሁዳ አራ ነመዪዥሥ መፀ ገዴራ፥ ቢያኣጎ መሾቆ አራ።
44026022	በተጸከሥ ረባ አራ ካሥ አል ኦካ አለአ። ካኽላ በርደካ ከኤተ መደ ኸገሻ ከደ ቢዪርካ ኤኢዳ ከምበቦቆማኳ። ዳ ኤተ በርከለካ አርኳ፥ ኣሥ ዳ ኤተ ቤገሸሥ ደ መዪርጓ ከሙሴ ኤተ ቢከል እማም ኤከምዳ። አኳ፥
44026023	ኤበኢካ ከመሲያ አመሮቆ ማኣንሠሣ፥ ኤከምዳን መሲቆማ ነመፈርሣ ነመሻ ነደ በሸሸካ። ኤያሥ ኤያኳ ኤበኢካ ነጸገማ፥ ኤከመገሸሥ መዪዦጎ መብዳ ከዶጎ ዪሁዳ ከጸጋ ደ በበፀካ መዳ ሾከ ዪሁዳኳ።"
44026024	ኖከ ቤጻንዶቆ ጳዉሎስ ተምባ ከገሻ ከለአ ነጸገማ፥ ቤከከል ፌስጦስ ከበቦቆ ሳ፥ "ጳዉሎስ አም ባሜለካ፥ ማጠጤም ሎርጋ አሉ በበኽ ባሜለኮቆ አም።"
44026025	ቤኮሎቆ ጳዉሎስኸን ቤከል፥ "አም መሂንቆ ፌስጦስ፥ በርገሸከሥ እገሸ ኻምብድ ጸጋ፥ በርገሸከሥ ኸገሻ፥ አርሜለካኼ።
44026026	ከፄ በገምካ ጥሳ ኣግሪጳ ቾጎ እገሻ አለአ ኮዎማ፥ ከምፈለርሽ መዪዥርሥ መገሸርሥ ነታሰማ። ቤርገምኪል ዝንዜን፥ ኤከምበፃ ነገሻ ነለአ መፐኽ ሜተል አ። ኖጎ በደኮጎ አለኣኳ፥ ኖጎ ገጸፃኼ።
44026027	አም ጥስ ኣግሪጳ፥ ኣገምኪላኽ ዳ ኤተ በገሸከሥ አደ መዪርጓ? በርገምካ ኤባገምኪላኳ።"
44026028	ቤከል ኣግሪጳኳ ከጳዉሎስ፥ "ኣኣጎካ አም ከምጦዋኣ አራ ናሥ ነመጸል ኦካ ነለአ ከክርስታናኽ?"
44026029	ቤኮሎቆ ጳዉሎስኳ ቤከል፥ "ነድ ኦከማ መጸለማ፥ መጎ ማኳ፤ በላ መዳን ኣሥ አም፥ በርዴረካ ረባ ኤከምዱዋን ጸጋ ደ በገሰኮቆ እገሻለም ኖካ ነለአ ኮዎማ ኤያለም። ነደንኳ፥ አራኣጎካኼ ኤከምፉንጩዋ እማም ኤያለምኼ።"
44026030	ነለአ ነቸቻ ቢፈርሥ እምጥስ ኣግሪጳ፥ ኤተ ኤባ ፌስጦስ ከበርኒቄ፥ ከጸጋ ደ ቤማኢሽ ነጓ ኮዎማኳ።
44026031	ኖከ ቢፐሥ ነጓኳ ቢከል፥ "አደካንኼ መዣ አለአ ዳ ሜተል ኤተ ከምኸከሥ መሻ ኤያሥ ኤያ ማፉንጫ ካኼ።"
44026032	ቤከል ኣግሪጳኳ ከፌስጦስ፥ "በምበፀካ መከላ መዣ አለአ፥ 'ናተገር እገሸማ ካራ ከበቦቆ ጥስ ዶጎ ሮማ' ቢምፈለከሽ መጨገሰማ።"
44027001	ኖከ ቢር መዻ ካይላ ከለማዲያ ከኤበ ትሊያና፥ ቢኽ እምጳዉሎስ ከደ ማፉንጫ ከጀንዳ ከጥስ ለጋዪዳ አል ግቸማ ማቁስ ኤተ ቢኦ ፄማ ዩሊዮስ። አኳ ነጋሮቆ ለጋዪዳ ዶጎ ሮማ አል አዉጎስጦስ ጸጋ ሜታ።
44027002	ቢልቶኮ ቢልዽ ከለማዲያ ኤተ ቤዌ ነኣድርማቲዮስ፥ ኤተ ቤገሥ ከምዻ ኮጎ መኢሽ ለማዲያ ካል እሲያ፤ ቤዽ ነቾጎምላ መዣ አል ማቀዶኒያ ፄማ ኣርስጥሮቆስ፥ ኤተ ቤኢሽ ነተሳሎቄ።
44027003	ነጀንደ ኸማቱቁማ ቢልዳሽ ከሲዶና፤ ቤሌአይል ዩሊዮስኳ ከጳዉሎስ፥ ኤከምዻን ከመዪርቆ ጀንደማ፥ ቤከኺል ኤከምዸባ ኖጎማም ዳ ኤተ በኣጎካ ጸገማ።
44027004	ቢልፈርሥ ነሲዶን፤ ከፄ ቤያሼኽ ዙባኳ ከንዶ ታሰምላ፥ ቢላንዲ ቢልዽ ከኤባ አል እል ኣይ ቆጵሮስ።
44027005	ቢልተር ነትገን ክልቂያ ከጳምፊሊያ፥ ቢላንደሪል መዪጮቆ ኣያ፥ ቢልዌ ከኤበ ሚራ ካል ሊቂያ።
44027006	ነጓ ቤዸብ አጥስ ለጋዪዳ አል ግቸማ ማቁስ ለማዲያ ኤተ ቤዌ ነእስከንዴሪያ ቤዽ ከኤበ ትሊያና፥ ቤጦ ቢልቶኮሥ ቢልከዻ።
44027007	ቢልዽ መገ  ኦካ በበኽ ቢልዳሽ ከበቦቆ ማኣንሠሣ ከትገን ኤባ አል ክኒዮስ፤ ከፄ ቤካዬሥ ዙባ አይላ ከምዻ ኮጎ እልኽላ፥ ቢልበ ኽ ኤባ አል እል ኣይ ቀርጠስ፥ ቢልፐሥ ከትገን ሳልሞና።
44027008	ቢልካርቸሥ ከሰ ጋንደራ፥ ቢልዳሽ ከበቦቆ ማኣንሠሣ ከኤባ ኤተ ቤያርቻቆ ከላሴያ፥ ጎ መኢሻ ኤተ ቢኦ "ገሸል ጎ መኢሽ ለማዲያ።"
44027009	ኤቢላሻኽ ነጓ ኦኪል በበኽ፥ ቤተር ኦከ መኮዋ። ኖካ ና ቤጤ ጸጋ ኮዎማ ከምዻ ኖቆ ኣያ፤ ካኽላ ቤቶቆ ጳዉሎስኳ ጸጋ ቤከል፥
44027010	"አኻ ጸጋ አለአ፥ በርገምከሥ ኤከምኩቆ አመተጽ መዻሎኳ አለአ አኳ ከማኣንሠሣ። ባገምካሥ ካራ፥ በላ መዳ ከምቴያ ኣሥ ለማዲያ ከገጹራ፥ ኤከምቴያን መኢያ አል ጸጋኳ።"
44027011	ጥስ ለጋዪዳ አል ግቸማ ማቁስኸን ቤገሶቆ ነገሸ ጳዉሎስ ኣሥ እገሸ ኤተ መቆ ለማዲያ ካል ኤተ ለማዲያኳ።
44027012	ጎ መኢሽ ለማዲያ አኳ ከማፉጫቋ ነመደማ ማኣንሠሰማ። ካኽላ ቢፈርሥ ጎ በበኻለማም ኖጎ ጎ መኢሽ ለማዲያ ና፥ ቢሪል ኤማፈላሻ ኤከምዱዋሽ ከፍክስ ከመፒል መደማ ነጓ። ጎ መኢሽ ለማዲያ አል ፍክስ አኳ፥ ነኤበ እል ኣይ ቀርጠስ ኤተ ቤኢኽ አሰማ ኮጎ መልም ኦካ፥ ኤዱፀን ከኤላ ረ ኤዱፀንኳ ከኤላ ጉንዛ።
44027013	ኖከ ቤጡቄ ዱ ኤጎሌ ከንዶ ኤላ ጉንዛ፥ ቢኦሥ እማም በዠካስ እኔያ፥ ቢጨገስ ለማዲያ ቢፐ ስ ኣያ ነትገን ቀርጠስ።
44027014	በላ መኢዩሸን ፐትፐት፥ ቤፈር መዥግ ኤጎሌ ኤተ ቢኦ ፄማ "ዋራቂሎን" ነቀርጠስ፥ ቤያኦቸኽ ኣያ።
44027015	ቤፉጭ ኤጎሌ ለማዲያ ቤንተል ቤከዽ፤ ከፄ ቢልቱነሥ መኮሎቆ ለማዲያ ኮጎ ኤጎሌ፥ ቢልበፀሽ ቤከጹር አይላ።
44027016	ቢልበ ኽ ዱ ኤባ አል እል ኣያ ኤተ ቢኦ ፄማ ካዉዳ፥ ከመንሶቋ ቢልጅር ዱ ለማዲያ ኤተ ቢፉንጭ ነኤዬቆማ ኮጎምላ።
44027017	ቤጅር አደ መቆ ለማዲያ ዱ ለማዲያ አ ቢኩቆ ኪል ኤዬቆማ፤ ኤከምበፃን አዙባ መጼቂል ኤዬቆ ለማዲያ ቢከገት ከሲያ፤ ቢከጤ እማም ከለማዲያ ከምትራ አኸ ሳሰማ አል ሊቢያ፥ ቢከዤል ከሶ ኪል ኣያ ኤተ ከምሌአቾጎ ለማዲያ።
44027018	ከፄ ቤዽ ኤጎሌ ካሥ መዥጋ፥ ቢያታቆ ነኸማቱቋ ገጹራ ኤተ ቤኢ ኒል ለማዲያ፥ ቢያጦሽ መኣምብሸማ ኪል ኣያ።
44027019	ነኦኪል ኦካግ፥ ቢዋሾቆ ከኤለማም ነዳ ኤተ ቢኮቆ ለማዲያ ሜታ ሜታ ኪል ኣያ።
44027020	በላ መገሚልሠን ቆኸ ኦካ ከቢዣ፥ ቤተር መዥጋ በበኽ። ከፄ ቤዥግ ኤጎሌ አ፥ ኮጎ መርሸማ ቢልርሥ እለምላ ቢልከል፥ "መብዳ እምሜን።"
44027021	ቢኢሽ ጸጋኳ ኦካ በበኽ በላ መሱሰን። ካኽላ ቤኢቾጎ ጳዉሎስ ነጂል ጸጋ ቤከል፥ "አኻ ጸጋ አለአ! በኸመገሰኮቆ እገሻለም ነገሲቋ በምደካ፥ በኮምፐኬሠኼ ነቀርጠስኼ፥ በኸመገምካንኼ ማኣንሠሣ ከምቴያ ከለኣኼኳ።
44027022	እኽላኳ ከምከለራ ካኻ፥ ዥገኻ፤ ኣሥ ለማዲያ ከምሸ፥ ከምሻኼ ናኻ ጸጋ ሜታ ኤለኣኼ።
44027023	ነመጎኳ ነኤተ በተርካ በዎኬ ሰ ገትጋ አል ረባ ኤተ በርደካ አለማ፥ ኤተ በርከዴረካ። በኢከቾጎ ነትገነም
44027024	በከለካ ካራ፥ 'ጳዉሎስ መጤያኣኼ፥ ከምኢያቾጎ ነኸ በቦቆ ጥሳ ዶጎ ሮማ፤ ከምገማሥ ኤከምገርዘኽ ረባ ከመሌአይላለማ ጸጋ ደ በኢካ ካም ነመሻ።'
44027025	ካኽላ አኻ ጸጋ፥ እንዥገኻሥ። ኤያሥ በገሸከሥ አረባ ካራ፥ በርገምኪል ኤከምዳ ኤያሥ አለአ።
44027026	ነደንኳ፥ ከምሸኼ ማትርካ ለማዲያ ከኔያ ነኤባ አል እል ኣያ ሜተል።"
44027027	ኖከ ቤጎ ጺ ዙባ ለማዲያ ከአይላ ኖቆ ኤያይ ሜደትራኒያ፥ እኽላ መዥጋ አሤር ኖቆማ እንዝኽ፤ ቤኦሥ አደ መቆ ለማዲያኳ ከኸ መጎኳ፥ ቢያርቸከሥ ከሰ ኸ እኔያ።
44027028	ካኽላ ቢያምብ ሲያ ኤተ ቢከዻምብ መሃቲል ኣያ ኪል ኣያ፤ ቤድ መሃቲለማኳ መዻምብ ኤላ ግቸማ ኦካግ ከአሤር ኖቆማ እንዝኽ (74)፤ ቢዽ ዱፀን ቢተጽ መኣምብ ሲያ ኪል ኣያ፤ ቤድ መሃቲለማ መዻምብ ኤላ ግቸማ እምበንድ ኖቆማ አሤር ከማያ (56)።
44027029	ቢካጤሽ ኤከማትርካ አለማዲያ ከግሻ። ካኽላ ቢያምብ ከንዶ ጎ እንማ ሶ ኤተ ቢከዻቆሽ ለማዲያ ኪል ኣያ፥ ቢሆት መጅቦጓ።
44027030	ቢያኣጎ ደ መቆ ለማዲያ መፐሣ ኒለማ። ካኽላ ቤኮሥ ጸጋ ደ መኣምብ ሶ ከንዶ ታሰማ ኤተ ከምዻቁከሽ ለማዲያ፥ ቢብቶቆ ዱ ለማዲያኳ ኪል ኣያ።
44027031	ቤከል ጳዉሎስኸን ከጥስ ለጋዪዳ አል ግቸማ ማቁስ ከለጋዪዳኳ፥ "ኤከምበፃ ጸጋ አለአ መፀቆ ኒል ለማዲያ፥ ከምፈለኸሸኼ መብዳኼ።"
44027032	ካ ቢያሪል ለጋዪዳ ሲያ ኤተ ቢከፉንጭ ዱ ለማዲያ፥ ቢበፀሽ ዱ ለማዲያ ኒል ኣያ።
44027033	ኖከ ቤዽ ከመጅባጎኳ፥ ቤገሽ ጳዉሎስ ከጸጋ ከኮዎማ፥ ኤከምሱዋን ዳ ቤከል፥ "በደከንዥገን መኢሻለኻ በላ መሰኸሰን ካል ኦካ አለአ መዥጋ አሤር ኖቆማ እንዝኽ።
44027034	ካ በርገሸካ ካኻ ኤከምሰኻን ዳ። አለአ ከመንዥገሥ አኻ፤ ከምደሠኼ ዳ ሜታ ኤለአ አኻኼ።"
44027035	ኖከ ቤከል ጳዉሎስ ኤለአ ነን፥ ቤሮቆ እጋ ቤከኽ መገ ላ ከረባ ነኸ ኮዎማ፥ ቤፂቆ ቤያጦሽ መሰማ።
44027036	ና ቢንዥጋሥ ኮዎማም ቢሰስ ዳ።
44027037	አይላ ደ ቤኢ ኒል ለማዲያ ኮዎምላ ጸጋ ግቸማ አሤር ኖቆማ ግቸማ ኦካግ ከአሤር ኖቆማ ማያ (276)።
44027038	ኖከ ቢሰስ ቢኖቋ ነን፥ ኤከምፐፐላን አለማዲያ ቢያሂተሽ ጋትጋ ኤተ ቤኢ ኒለማ ኪል ኣያ።
44027039	ኖከ ቤጅባጎኳ፥ ቢኤም ደ መቆ ለማዲያ ኮጎ ቢዳሻ። ኤቢገመሥ ኸ ሳሰማ ከሸ ጓጉርቋኸን፥ ቢያኣጎ ኤቢምፈለሻ ቢምኮሎቆ ለማዲያ ከኸ ሳሰማ።
44027040	ቢያሪል ሲያ ነሶ ኤተ ቢከዻቆሽ ለማዲያ፥ ቢከበፀሽ ሶ ናሥ እል ኣያ። ናሥ ኦካ ና ቢጨገስ ሲ ፓፔያ ኤተ ቢከቆ ለማዲያ፤ ነለአ ነን ቢፈሮቆ ኣ ነታሰማ ኤተ ቤፉጭ ዙባ ቤደሽ ለማዲያ፥ ቢከዽ ከዙባ ከሰ ኸ እኔያ።
44027041	ቤኩ ለማዲያኸን ቤያገርታስ ነኸ ሳሰማ አል እል ኣያ፤ ከፄ ቤቆሽ ታሰ ለማዲያ ሳሰማ ቤያሃለሽ መንደሣ፤ ከንዶ እንማኸን ቤኦች አመዥግ መኸ ኣያ፥ ቤያጦሽ ለማዲያ መንፂያ።
44027042	ቤሪል ለጋዪዳ ኤከምሸሹቆ ነጸጋ ደ ቢምፉንጫ፥ ኤከምበፃ ነማም መፀላ ጸጋ ሜተል መቴያ ከኸ እኔያ።
44027043	ጥስ ለጋዪዳ አል ግቸማ ማቁስኸን ቤያኣጎ መገርኽ ጳዉሎስ ቤጻንዶቆ መንዳለማም አለአ። ቤገሸሥ ቤከል፥ "ኒሲሥ ደ በገምከሽ ገፀላ መኩ ከኣያ፥ ኒፐሥ ከኸ እኔያ።
44027044	ኒከፀል ጸጋ ጃጀንዳኸን ከመንፂ ለማዲያ ከምቸች ጅ ለማዲያኳ፥ ኒከሁል።" ቢጦ ኤያሥ ኤያ፥ ቢፐሥ ኬያኮዎማም ከኸ እኔያ ከኻምብዳ።
44028001	ኖከ ቢልፐሥ አይል ኒል መሻ ነን፥ ቢልገም ኤቢኦ ፄ ኤባ አል እል ኣያ አ ማሊቴ።
44028002	ጸጋ አል ኤበ እል ኣያ አ ቢድ ገሸል ዳ ካይላ፤ ከፄ ቤች ደማ ኖካ ና ቤሽ ገድዳኳ፥ ቢግሰኽ ማንጃ ቢኦ አይላ ኮዎምላ ኮጎማም።
44028003	ኖከ ቤሙንፆቆ ጳዉሎስ ሥሠ ጃ ቤጦ ከማንጃ፥ ቤትሼሥ ጎከ ማንጃ ገንሠ ሆላ ሜታ፥ ቤያኮታስ ነኤለማ።
44028004	ኖከ ቤገመሥ ጸጋ አል ማሊቴ ሆላ ኤተ ቤሥስ ነኤለ ጳዉሎስ፥ ቢከል፤ "ኸገሻ መዣ አለአ ኤተ መሾቆ ጸጋ፤ ኤበበፀኬ መሼ ነመዪጮቆ ኣያ፥ ከምኢቆኼ ዦኮ ጸጋ አኼ።"
44028005	ቤዝት ጳዉሎስኸን ሆላ አ ነኤለማ ከማንጃ፤ ኤደንኼ ገንሠ ዳ ሜተል ነጸገማኼ።
44028006	ቢኢ ጸጋ ነመዜኸማ፥ ኤከምዥጣ ጸገማ ከምፋታ ከኔያ ከመሻ። ኖከ ቢዜ በበኽኳ ቢገመሥ ኤበበፀካ አዳ ሜተል መዳ ነጸገማ፥ ቢያንዢል ገሳንዛለማም ቢከል፥ "አ ነረባ ሜታ።"
44028007	መዣ ኤተ እኔያ ኤተ ቢኦ ፑፕሎስ፥ ቤጭ እኔያ ነጓ ርች። ቤሄሽ አኳ አይላ ነመፃለማ ከመሌአይላ፥ ቢላኮዶ መዥጋ ኦካግ ቢልኢሽ ነጓ።
44028008	ኖካ ናኳ ቤድ ጎከሣ በበማ ከፑፕሎስ፥ ቤጥ ቤኢ ኖጎ መዥጋ። ቤኩ ጳዉሎስ ኮጎማ፥ ቤከድ ገዴራ ቤጦሠን ኤለማ ነጸገማ፥ ቤብዶቋ።
44028009	ኤቤድ አለአ ነን፥ ቢዾዌ ነጸጋ ደ ቤኢ ነኤበ እል ኣያ ና አደ መንሰሣ ጃጀንዳኳ፥ ቢምብዳ።
44028010	ቢድ እማምኳ በቦቆ ማገኻ ካይላ። ኖከ ቢልፈርሥ ከምዻኳ፥ ቢኽ ካይላ ዳ ኤተ ከማኣጓ አጸገምላ ነንዶዋ ኮዎማ።
44028011	ነጽጃ ኦካግ ነን ቢልፈርሥ ቢልከዽ ከለማዲያ ኤተ ቤዌ ነእስከንዴሪያ፥ ኤተ ቤፒል መደማ ነማሊቴ። ቤጭ ለማዲያ አኳ ነታሰማ መቆታ ኤተ ቤከል፥ "ጓጉጀ እምረባ።"
44028012	ኖከ ቢልዳሽ አይል ከኤዬበ ሴራኩስ፥ ቢልኢሽ ነጓ ኦካ ኦካግ።
44028013	ቢላንዲ ቢልዳሽ ነጓኳ ከሬግዮም፤ ነጀንደ ኸማቱቁማኳ ከፄ ቤያሽ ዙባ ነኤላ ጉንዛ፥ ቢልዳሽ ኖካ ነምበንድ ከፑቶሊ።
44028014	ነጓ ቢለገመሥ ከደ ገዴራ። ቢኦ እማምኳ አይላ ኤከምኢልሽ ኖጎማም መዥጋ ሥሠ በንድ፤ ቢልጦ ኤያ ቢልዳሽ ከሮማ።
44028015	ኖከ ቤገሶቆ ኢዴባ ደ ገዴራ አል ሮማ ፄምላ፥ ቢዌ ነጓ  ቢሁልል እኔያ ካይላ ካሥ ጎ ሱጋ አል ኣፒዮስ፥ ጀንዳኳ ካሥ ጎ ቢኦ "ጎ መዥጋ ኦካግ።" ኖከ ቤገመሥ ጳዉሎስ እማም፥ ቤያገይል ከረባ ቤንዥጋሣኳ።
44028016	ኖከ ቢልኩ ከሮማ፥ ቢከኸሥ ከጳዉሎስ ኤከምኢዩሸን ካሥ ለጋዪዳ ኤተ ቤዜኽ አ ከጺማም።
44028017	ነኦኪል ኦካግ ነን፥ ቤያኦ ጳዉሎስ እምበቦቆ ጸጋ አል ዪሁዳ ኮጎማ። ኖከ ቢሙንፆቆ እማምኳ፥ ቤከከል ጳዉሎስ ከማም፥ "አኻ ኢዴበም! በላ መሸ ርሠን ዳ ሜታ ነጸገ ሾካሎኳ ነመኢያ አል እምበፈጎኳኳ፥ ቢያርፉንጬ ነዬሩሳሌም፥ ቢያተገሬቆ አራ ከኤለ ዶጎ ሮማ።
44028018	ቢሎቆሥ ዶጎ ሮማኳ አራ። ከፄ ቢያንዢግ ነጸገም ዳ ሜተል ኤተ ከምኹከሥ መሻ ካራ፥ ቢያኣጎ መጨገስ አራ።
44028019	ከፄ ቤኮዎቆ ዶጎ ዪሁዳኸን መጨጋሳለም፥ ቢተገኽ አራ ኤከምከለራ፥ 'ናተገር እገሸማ ካራ ኮጎ በቦቆ ጥስ ዶጎ ሮማ፤' ነደንኳ፥ አርከለካንኼ ከምተምበርኮቆ ከለአ ሾካለምኼ።
44028020	ከፄ አለአ በርከሎቆከሥ ኤከምገመርሥ አኻ ኤከመገሾኳን ኮዎኳ። ዳ ኤተ ቢያርከፉንጨካ ከሲያ፥ ከፄ በርዜከኽ ዳ ኤተ በካጦኪል ሾከ እስራኤል።"
44028021	ቢከከል ጸጋ ደ ቤገሶቆ እገሻለማኳ፥ "ኢልዸበካንኼ አይል ነኤበ ዪሁዳ መቆት ሎርጋ ከፄኡኼ። አኢካንኼ ነኢዴባ ደ በዾኬ ነጓ ሜተል፥ ኤተ በገሸካ ገንሠማ ከፄኡ በገሸከሥ ካይላኳ።
44028022	ነደንኳ፥ ባመገሸሥ ዳ ኤተ ባጨካ ኒሉ፥ ቢልመገሶቆ ነሰኡ በመገ ካይላ። ዳ ቢልከሎቆከሥ አም ከለአ፥ ከፄ ቢልገምካ ኤቢንሰካ በበኽ ጸጋ ሾከ ገዴራ ኤተ ባኢካን አም።"
44028023	ቢንጦ ጸጋ አኳ ሳ ከምጳዉሎስ፥ ቢፈጋዬኽ ቢዌ ከመፃ ኮጎ ቤኢሻ። ቤያጦሽ አኳ ነኸማቱቋ ካሥ ሸጋዥጋ፥ ቤትገሥ እንዶ ገፋሌያ አል ረባ ቤድ ኸገሻ። ቤማሎቆ ነሎርጋ ናል ሙሴ ካል ደ መዪርጓ መጦማ፥ ኤከምገሚለን ጸጋ ከያሱስ።
44028024	ነማም ሜታ ሜታ ቢሄሽ እገሸ ጳዉሎስ፥ ጀንዳኸን ኢገሚለንኼ።
44028025	ቢፈርሥ እማም ቢንሰ በላ ማገሱዊለን። ቤገሸሥ ጳዉሎስ እገሻ ሜታ ከማም ቤከል፥ "ኤተ ቤገሼ መዪዥሥ ገፉጫ ከንዶጎ ኢሳያስ ኤተ መዪርጓ ከምበፈገኻ፥ ኸገሻ።
44028026	ቤከል ኤለአ፤ 'ዻ ኮጎ ጸጋ ከለአ፥ ከል፤ መኸካጦዪል ፄ፥ አኸገሰኪልኼ፤ መኸከዪርኳ፥ አኻምባለከሠኼ።
44028027	ከፄ በተተሸከንዥገን ቁንዘ ጸጋ አለአ፥ በነካቆ ፄማም፥ ቢሙፀኮቆንዥገን ኸማምኳ፤ በምበፀካ መዳ ኤለአ ቢምገመሥ ከኸማም፥ ቢምገሶቆ ከፄማምኳ፥ ቢማምባለሥ ከቁንዘማምኳ ቢምኮሌ ኮጎም፤ በርምብዶቆ አርኳ እማም።'
44028028	ገመኻ፥ ኤቢትገኬ ገትጋ አል መብዶቆማ አል ረባ አለአ ከጸጋ ደ በበፀካ መዳ ሾከ ዪሁዳ፤ ከምገሱቆ እማምኳ።" [
44028029	ኤቤከል አ ኤለአ ነን፥ ቤንቱሥ ዶጎ ዪሁዳ ቢፐሥ ኖጎማ።]
44028030	ቤኢሽ ጳዉሎስኳ ግዣ እምበንድ ነመፃ ኤተ ቤኮደሣ። ቤሄሽ ጸጋ ደ ቤዌ ኮጎማ ኮዎማኳ።
44028031	ቤያቲስ ገፋሌያ አል ረባ፤ በላ ማጻንዳቆን ቤትገሥ ከበቦቆ መንዢቆ እታ ዳ ኮዎማ ከፄ ኤቶኳ ያሱስ ክርስቶስ።
45001001	አራ ጳዉሎስ ኤተ መደዳ አል ያሱስ ክርስቶስ፥ ኤተ በኦካ አረባ ከመዳ ሰ ገትገ ክርስቶስ፥ በሽለከሥ አረባኳ ከማቲስ ሰ ማገ ላለማ፥
45001002	ኤተ ቤካጦዪል ነገሲቋ ከንዶጎ ደ መዪርጓለማ ነመዪዥሥ መቆታ።
45001003	ሰ ማገ ላ አል ረባ አለአ ከፄ ዱማ ኤቶኳ ያሱስ ክርስቶስ፥ ኤተ ቢፖቆካ ከበጫ ነሾከ ዳዊት።
45001004	ኤከምዪርኳ መዌያለማ ኖጎ ረባ፥ መዳለማኳ ከመዪዥሠማ፥ ባትገካሠንዥገን ከመዥጋ ከንዶጎ መፈርሣለማ ነመሻ ኤበደካ ዱ ረባ።
45001005	ከንዶጎማ በርዸበካ መገ ከመዳ ሰ ገትጋለማ፥ ኤከምርዼቆ ነሾከ ጸጋ ደ በበፀካ መዳ አል ረባ ነኮዎማ ጸጋ ሜታ ሜታ ኮጎ መገሚላ ከማገሳሣ ከክርስቶስ።
45001006	በኽኢከን አኽኳ ነደ በኦካ አረባ ከመዳ ካል ያሱስ ክርስቶስ።
45001007	ካኻ ደ በኢካ ነሮማ ኮዎኻ፥ ደ በኸሄከሽ አረባ፥ ደ በኦካ አ ኤከምደኻ ጸጋለማኳ፥ ነድ ከአኻ መገ ከመገማ አል ረባ በቦኳ፥ ካል ኤታ ያሱስ ክርስቶስኳ።
45001008	ከፄ ባገምካይል መገሚላለኻ ነኤባ ናል እኔያ ኮዎማ፥ በርሲኮቆ በርኸካ መገ ላ ከረባለም ከንዶጎ ያሱስ ክርስቶስ ከኮዎኻ።
45001009	ረባ፥ ከማቲስ ሰ ማገ ላ ከፄ ዱማ ኤተ በርከደካ ከትጭ እለም፥ በደካ ኸገሻ ካራ ኤበርሳንዘከሥ አኻ በላ ማረረሸን።
45001010	በርሎቆከሥ ነገዴራለም መዱጎክ፥ ኤከምዳ ማሄሽ ረባ ኤከምዸበራን እንዶዋ ኤተ ከምዎርኬ ኮጎኻ እል ሜታቆኳ።
45001011	በርአጀበካ መገመሥ አኻ፥ ኤከመንዘ ራ ካኻ ደ መኻ አል ገፉጫ፥ ኤከምዥገኸካን አኽኳ።
45001012	መከላለምኳ፥ አራ ከመገሚላለኻ፥ አኻኳ ከመገሚላለም፥ ኤከመንዥገኮኳሠን ከመገሚላሎኳኳ።
45001013	ኢዴበም፥ በርሄከሽ ኤከምገመኻ ኤበራኣጎካ መዌያ ኮጎኻ ኦኪል በበኽ፥ በራዸካዬስ ከደኽላኳ። ኤያሥ በርደካ ኖጎ ሾካ ጃጀንዳ ደ በበፀካ መዳ አል ረባ፥ ኤያሥ ኤያ በራኣጎካ መደራ ዳ ኤታ በጨካ ኸማ ኖጎኻ።
45001014	በኢካ አበና ነጸገም ከመትገሠማ ከጸጋ ደ በጨካ ገሂን ከደ ባንዢገካ ገሂንኳ፥ ከደ መገመሸማ ከደ መኤመሸማኳ።
45001015	ከለአ በረገ ከሠንዥገን ከማቲስ ሰ ማገ ላ አል ረባ ካኻ፥ ከደ በኢካ ነሮማኳ።
45001016	ካ ከምዪፀራቆኼ ከሰ ማገ ላ አል ረባኼ፤ አ መዥጋ አል ረባ ኤተ ከምብዶቆ ደ በከገምኪላ ኮዎማ፥ ነመሲቆማ ጸጋ አል ዪሁዳ፥ ኤያሥ ኤያ ሾከ ጸጋ ጀንዳኳ።
45001017	ባትገካሥ ከንዶጎ ሰ ማገ ላ አል ረባ፥ ኤበከጦካ አረባ ጸጋ ከመዪዥሠማ፤ ኤተ ከምደካ አለአ፥ ነማጦሸማ ካሥ መርሸማኳ፥ ከመገሚላ። ኤያሥ በቆተካንዥገን ነመዪዥሥ ሎርጋ፥ "ከምኢያ ጸጋ ኤተ በጦካ አረባ ከመዪዥሠማ ከመገሚላ።"
45001018	ባገምካሠንዥገን ማመሣ አል ረባ። በዎኬ ነጎዛ ነጸገ ደ በደካ መሸ ሠማ ከገንሣ ኮዎማ፥ ደ በቱፐከኽ ኸገሻ ከመኢያለማም ነገንሠኽ እንዶዋ።
45001019	ዳ በከኸከሥ አረባ ከማም፥ ከፄ ባገምካሥ ኖጎማም ዳ ኤተ በፈለከሽ አጸጋ መገመማ ከፄ ረባ። በትገከሠንዥገን ረባ ኪልቆማ ዳ አለአ ከማም።
45001020	አፈለከሸኼ ጸጋ ሜተል መገመሥ ረባኼ። ነደንኳ፥ በትገከሠንዥገን ረባ ከንዶጎ መደዳለማ መኢያለማ ከጸጋ። ዳ በከዘዘኬ አ ኤባ አል እኔያ፥ በፈለከሽ ጸጋ ማምባለሠማ ከሳምቢርቆማም መዥጋለማ አል ግዢ ግዥ ከመዳለማ ረባኳ። ከለኣኳ ኢጨካንኼ ዳ ኤተ ከመንሸ ኪላኼ።
45001021	ሚከገም ረባ፥ ኢከኸካንኼ ገሂን ከመገ ላ ኤተ ከምደካ ከረባኼ። ከገሳንዛለማም ቢሁለካ ዳ ኤተ በደካ መገ ፥ መነ ኽ እለማምኳ በከዪጨካቆ ከመጓ።
45001022	ሚከከል፥ "አይላ ደ መገመኻኳ፥" ቢያጠካኻ።
45001023	በላ መኹካን ገሂን ከረባ ኤተ በኢካ ካል ግዢ ግዥ፥ ቢዴረካ ከመኮሥ ጸጋ ኤተ ከምቴያ፥ ከመኮሣ አል መት እል ግዚያ፥ ካል ደ ግዚያ ኤቾጎ እንዝኽ፥ ካል ደ በቼኪል ነኔያኳ።
45001024	ካ ኤከመንዱዋን ኣሥ እልኸማም ነጸገማም ዳ ኤተ ከምዪፆቆ ጸጋ፥ ባተገርኮቆ አረባ እማም ከመዦጓ ከንዶጎ መአጀባ አል እለማም።
45001025	እማም ቢያንዠኪለንዥገን ኸገሻ አል ረባ ከጎልጎዛ፥ ቢበፀከሽ ረባ ኤተ በዘዘኬ ዳ ኮዎማ፥ ቢኸካ ገሂን ከደ መዘዛ ቢከደካ ዳ። ነከድ መገ ላ ከረባ ካል ግዢ ግዥ፥ ኣሜን።
45001026	ካ ባተገርኮቆ አረባ እማም ከመአጀባ ኤተ ከምዪፆቆ ጸጋ፤ ቢበፀከሽ ጋፋለማም እንዶዋ ከንዶጎ ከማዸብሥ ከጸጋ ኤመኢያ ኤተ ቢካፖቆኬሥ እማም፥ ቢያንዠኪል ከማዸበሣ ኣሥ እልኸማም።
45001027	ኤያሥ ኤያ ጋጉንዛኳ ቢበፀከሽ እንዶዋ ከንዶጎ ከማዸብሥ ከጋፋ ኤመኢያ ኤተ ቢካፖቆኬሥ እማም፥ ቢከንጥጠካቆ ከመአጀባ ኣሥ እልኸማም። በደካ ጉንዛኳ ነጸገ ጉንዛ ዳ ኤተ በዪፀኮቆ ጸጋ። ካ ቢዸበከንዥገን በና ኤተ በደካ ነመበ ኽ እንዶዋለማም።
45001028	ካ፥ ከፄ በኮዎኮቆ ጸጋ መሳንዘሥ ረባ፥ ባተገርኮቆ አረባ እማም ኪልቋ ኤተ ባንዢገካ ሳምቢርቆማ፥ ኤከምዱዋን ዳ ኤተ በበፀካ መገሸላ ከጸጋ።
45001029	ከለአ በከዪጨኪል እማም አመሸ ሠማ ኮዎማ፥ ገንሠ እልኻ፥ መሲይሣ፥ መሱ እልኻ፥ ገንሠ እላ፥ መሾቆ ጸጋ፥ ማቱሣ፥ መንጠኸማ፥ ከኻንዥዠ መንጠኽ ጸጋኳ፤ እማም ቢቴከሥ ፄ ጸጋ፥
45001030	ቢያገሸኮቆኳ፥ ቢካቸከካኽ ከረባ፥ ቢጦከኽ ጸገማም ነጸጋ ከምጻ፥ ቢባቸካ፥ ቢሾኮጓ፥ ቢያኣጎካ እንዶዋ ከመደ ገንሠማ፥ ኢያገሰካሠኼ ከዶጎ ኤበማምኼ።
45001031	እማም ኢጨካኼ ማምባለሠማ፥ ቢብካ ማገሲላ፥ ኢጨካኼ ማሄሻ ከመሌአይላኳ።
45001032	ቢገምካ ኤበከለካ ማቶቋ አል ረባ ኤከምደካ መሻ ከደ በደካ ሾከ አለአ። ኪልቆማም ቢደካ ሾከ አለአ፤ በላ መዳን ኣሥ አለአ፥ ቢከመከሽ ከደ በደካ ሾከ አለኣኳ።
45002001	ከለአ፥ አም ኤተ ባኸከሥ ከጸጋ ከጀንዳ፥ ኣጨካንኼ ዳ ኤተ ከመንሸኪል ኪልቀኡኼ። ገሶቆ አም፥ ኤተ ባኸከሥ ከጸጋ! ከፄ ባደኬ አምኳ ኣሥ ዳ ኤተ በደካ መዣ አ፥ ካሥ ዳ ኤተ ባከኸከሥ ከመዣ ከአ፥ በከኸከሥ ኪልቀኡኳ።
45002002	ቢልገምካ አይልኸን፥ ኤበደካ አመኸሣ አል ረባ ኸማ ነሾከ ጸጋ ነለአ።
45002003	አም መዣ አለአ፥ ኤተ ባኸከሥ ከደ በደካ ሾከ አለአ! ኤባደኬ አምኳ ኣሥ አ፥ ኣኦከሥ ከመፓኽ መኸሣ አል ረባኽ?
45002004	ኣከሣኽ አም በቦቆ መሌእላለማ፥ መቀሞቆማለማ፥ ኤበንቱገከኽ አ ካምኳ? ኣገምካኼያኽ ኤከምሮቆ አመሌእላ አል ረባ አም ኮጎ ማንዠሥ እሉዋኽ?
45002005	ከፄ መዥግ እልቋሉ፥ ከኤተ ባኮዎኮቆ ማንዠሥ እሉኳ፥ ከማሙንፃኮቆ ማመሠ ረባ ኒልቀኡ ከኦከ ማመሣ፥ ኖከ ከማትጋሥ መዪዥሥ መኸሣ አል ረባኳ።
45002006	ከምኻ አኳ ከጸጋ ከኮዎማ ኤያሥ በነ መደዳለማ።
45002007	ከደ በንደካ ጋገሸል ዳ ከመቀሞቆማ፥ ደ በኣጎካ መገ ላ ገሂን ከመኢያ ኤተ በበፀካ መተራ፥ ከምኸካ አረባ መኢያ አል ግዢ ግዥኳ።
45002008	ነጸገ ደ በኢይካሥ፥ ደ በበፀካ ማገሳሥ ከኸገሻ፥ ቢሁለካ መሸ ሠማኳ፥ ከምዳ አማመሠ ረባ ከገቱዋለማ ነጸገማም።
45002009	ከምዌ ማኣንሠሣ ከማፉንጮቋ ነጸገ ኮዎ ጸጋ ደ በደካ ገንሠማ፥ ነመሲቆማ ነጸገ ዶጎ ዪሁዳ፥ ኤያሥ ኤያ ነጸገ ሾከ ጸጋ ጃጀንዳኳ።
45002010	ከምኸካ አረባ መገ ላ፥ ገሂን፥ ከመገማ ከኮዎ ጸጋ ደ በደካ ገሸለማ፥ ነመሲቆማ ከዶጎ ዪሁዳ፥ ኤያሥ ኤያ ከሾከ ጸጋ ጃጀንዳኳ።
45002011	አሃቸከሠኼ አረባ ጸጋኼ።
45002012	ደ በደካ ገንሣ በላ መጩዋን ማቶቋ አል ሙሴ፥ ከምቴዉዋ በላ መጩዋን ማቶቋ አ፤ ደ በደካ ገንሣ ሚከጭ ማቶቋ አል ሙሴኸን፥ ከምኸካሥ ካሥ ከማቶቋ ከአ ከማም።
45002013	ደ በጦካ አረባ ከመዪዥሠማ ደ በትተኮቆ ማቶቋ፥ ኢደካኼ መዪዥሠማ ነታሰ ረባ ካሥ መገሶቆ ማቶቋኼ።
45002014	ደ በበፀካ መዳ ዶጎ ዪሁዳ፥ ደ ባንዢገካ ማቶቋ አል ሙሴ፥ ነማፖቋለማም ኤቢጦካ ዳ ኤተ በኣጎካ ማቶቋ ነጸገማም፥ ኤቢያንዢገካን ማቶቋ አል ሙሴኳ፥ ቢጨካ ማቶቋ ኒለማም።
45002015	በትገከሥ አመኢያለማም ኤበቆታመካ ኒለማም ዳ ኤተ በኣጎካ ማቶቋ። ከለአ ኤያሥ ኤያ በደካ እለማም ኸገሻ፥ ከፄ በተምበኮቆ እማም አገሳንዘ እለማም ነለአ ነለአ፥ በገሸከኽ ከማም ነለአ ነለኣኳ።
45002016	ከምፐሥ ዳ አለአ ኮዎማ ከኸ እኔያ ኖከ ከምኸሥ አረባ ከገ ጸፀ ገሳንዛ አል እል ጸጋ ከንዶጎ ያሱስ ክርስቶስ። ካሥ አለአ በከደካ ኸገሻ አሰ ማገ ላ አል ረባ ኤተ በራቲከስ አርኳ።
45002017	አምኸን ባከለካ "አራ ዶጎ ዪሁዳ፥" ባጦኪልቆ ነማቶቋ አል ሙሴ፥ ባከሸኮጎ ከመዳሉ አል ረባኳ።
45002018	ባገምካ ዳ ኤተ በኦከሽ አረባ፤ ከፄ ቢትገከሥ ማቶቋ አል ሙሴ ካም፥ ባጹሸኪል ገሸለማ ከገንሠማኳ።
45002019	ባገምኪል ጸገኡ፥ ኤባደካ ኤተ መቼስ እንዶዋ ከፐሻ፥ ከደ በኢካ ኒል መጓኳ መዪዦጓ።
45002020	ባከለካ፥ "በርትገከሥ ከተሞ፤" ባደካ ከኤተ መትገሠማ ከደ መኤመሸማኳ፤ ባኦከሥ ጸገኡ ባከለካ፥ "በርጨካ ነማቶቋ በቦቆ መገመኻ ከኸገሻ ኮዎማኳ።"
45002021	ባትገከሥ ከጸጋ ከጃጀንዳ፥ ኪልቀኡኸን ኣትገከሠኼ። ባቲከስ ባከለካ "መሎኳኣኼ!" ኪልቀኡኸን ባሎኮካ።
45002022	ባከለካ "ማጎርታኣኼ!" ኪልቀኡኸን ባጎርተካ። ባጬጸኮቆ ሲደ ሙሳ፥ ባጎዠካ አምኸን ጎ ሸ ሲዳለማምኳ።
45002023	ባከሸኮጎ ከማቶቆ ረባ፥ ባካዬከሥ ፄ ረባኸን ከገሂን ከማምፑቆ ማቶቋለማ።
45002024	ኤያሥ በቆተካንዥገን ነመዪዥሥ ሎርጋ፥ "ከፄኻ ቢካ ፄ ረባ ኖጎ ጸጋ ደ በበፀካ መዳ ካለማ።"
45002025	ኤከምትታኣቆ ዳ ኤተ በኣጎካ ማቶቋ፥ ከምጫ አመሸሣ በና ካም፤ ኤከመምፑኣቆ ማቶቋኸን፥ ከምዪራ አረባ አም ኤጸጋ ኤተ ኒበፅ መሹሣ።
45002026	ኤተ ባሸካኽ በላ መሹሠን ኤከምዜኽ ዳ ኤተ በኣጎካ ማቶቋ ነጸገማ፥ ከምዪርካኼ አረባ መበፀሽ መሸሣለማ ኤዳ ቢሸሣኽ?
45002027	ካ፥ ጸጋ ኤተ ባሸካኽ በላ መሹሠን ጸገማ፥ ኤከምትቶቆ ዳ ኤተ በኣጎካ ማቶቋ፥ ከምኸሥ አኳ ካም፥ ከፄ ባምፑኮቆ ማቶቋ ማከጭ ኸ ሎርገ ማቶቋ ሚከሸሥ አምኳ።
45002028	ጸጋ ካሥ ቆ ቤ ጸገማ ኤተ በደካ ዶጎ ዪሁዳ፥ ኸገሸ ዶጎ ዪሁዳኼ፤ መሸሣ አል ቆ ቤ ጸገጸጋኳ፥ ኸገሸ መሸሣኼ።
45002029	ጸጋ ኤተ በደካ ኒለማ ዶጎ ዪሁዳ፥ ኸገሸ ዶጎ ዪሁዳ፤ መሸሣ ኤተ ቢሸከሥ ነእላ፥ በላ መዳን ከኸ ሎርጋ ኤተ በደካ ከገፉጫ፥ አ ኸገሸ መሸሣ። ሾከ ጸጋ አለአ፥ ከምሮቆ መገ ላ ኖጎ ረባ፥ ኖጎ ጸጋኼ።
45003001	ካ ናሤ በሙቸኮቆ አዶጎ ዪሁዳ ደ በበፀካ መዳ ሾከ ዪሁዳ? በነ መሸሣኳ ኣሤያ?
45003002	ከንዶጎ ዳ ኮዎማ በጨካ በና በበኽ፤ ነመሲቆማ በዪርካ አረባ ዶጎ ዪሁዳ ኤመገሚለማ በከኸኬ እገሻለማ ኤከምዜዉኸን።
45003003	ኤከምበፁዋ ነማም ና ሜታ ሜታ መዱዋ መገሚለማ፥ ከማሸኸን አማንዢግ መገሚላለማምኳ ኤበደካ ረባ መገሚለማኽ?
45003004	እምበአ፥ ከምዳኼ ሜተል ኤለኣኼ፤ ኤከምዳን ጸጋ ኮዎማ ደ ጎልጎዛኳ፥ ከማትጋሥ ኤበደካ ረባኸን ኤተ ኸገሻ። ኤያሥ በከለካ አመዪዥሥ ሎርጋ፥ "ከገሻሉ ኮዎማ ከምዸባካ ኸገሻ፥ ኖከ ከምተምብቆ አምኳ፥ ከመሙቻቆ ተምባ።"
45003005	ኤበትገከሥ አመሸ ሠማሎኳ ኤበደካ ረባ መዪዥሠማ፥ ኣሤ ከምከሎኳን አኳ? ከመገሸርሥ አራ አለአ ኤገሳንዘ እል ጸጋ፤ ኖከ ባኦከሥ ረባ ካኳ፥ ከምበፀካ መዪዥካሥ ከለኣኽ?
45003006	እምበአ፥ ከምዳኼ ሜተል ኤለኣኼ። ኤከምበፃ መዳ መዪዥሠማ፥ ኤያበማ ከምኸከሠና  ከኤባ አል እኔያ?
45003007	ኤበካትገካሥ ኸገሸ ረባ ከበቦቆ ከጎልጎዛለም፥ ኤከምዸበካ አረባ ገሂን ከለኣኳ፥ ካሤ በከረን አ በና ካራ ኤያል ደ ገንሣ?
45003008	ኤከምዳ ኤለአ፥ አኮከለካኼያኽ "ኤከምዌን ገሸለማ፥ ዶኳ ገንሠ ዳ።" ጸጋ ሜታ ሜታ ኤዳ ቤርትገሥ አር ኤለአ ቢከለካ፥ ቢከንዥገን ፄም። መኸሣ ኤተ ከምኸሥ አረባ ከማም፥ መዘረማ።
45003009	አይላ ደ ቢልደካ ዶጎ ዪሁዳ ኢልሙቸኮቆ ሾከ ጸጋ ጃጀንዳኽ? እምበአ፥ ኢልሙቸኮቆኼ። በርትገከሠንዥገን ነገሲቋ ኤቢኢካ አዶጎ ዪሁዳ ከሾከ ጸጋ ጃጀንዳ ኮዎማኳ ኒል ኤለ መዥግ ገንሣ።
45003010	ኤያሥ በቆተካንዥገን ነመዪዥሥ ሎርጋ፥ "አኢካንኼ መዪዥሥ ጸጋኼ፥ አኢካንኼ ሜተል ኤለኣኼ።
45003011	አኢካንኼ ኤተ ባምባለከሣ፥ ኤተ በደረካ ረባኳ ሜተልኼ።
45003012	በበከኸንዥገን ጸጋ ኮዎማ ረባ፥ ቢደከንዥገን ኮዎማም ከደ ባንዢገካ በና፤ አኢካንኼ ኤተ በደካ ገሸል ዳ፥ አኢካንኼ ሜተል ኤለኣኼ።
45003013	ሰማም በርኮቆ ጸጋ ኮጎ ሆ መሻ ቢንጠከኽ ከጠጠማምኳ፤ በኢካ ማንጨ ሆላኳ ኖቆ ቤሰማም።
45003014	ሰማምኳ በከዪጨካቆ ከጎታ ከማንጨ ዳ፥
45003015	ቢሲከቾጎ ከማርከኽ መሃ ጸጋኳ።
45003016	በኢካን ነንዶዋለማምኳ አመቴማ ከማምብማ፥
45003017	ኢገምካኼ እንዶ መገማኼ።
45003018	አኢካንኼ አመጤያ ከረባ ኒለማምኼ።"
45003019	ዳ ኤተ በትገከሥ አማቶቋ አል ሙሴ፥ በኮገምካ ኤበገሸካ ከደ በኢካ ኒል ኤለ ማቶቋ፤ ዳ ከምደካ አለአ፥ ኤከምጻንዶቆ ዳ ኤተ ከመንሸ ኪል አጸጋ ኮዎማ፥ ኤከምጦሥ ኤበ እኔያ ኮዎማ ኒል መኸሣ አል ረባ።
45003020	ካ ከመትቶቆ ማቶቋ አል ሙሴ ከምደካኼ ጸጋ ሜተል ነታሰ ረባ መዪዥሠማኼ። ዳ ኤተ በትገከሥ ማ ቶቋኳ፥ ኤከማምባለሥ ጸጋ ገንሣለማ።
45003021	እኽላ በላ መዳን ከማቶቋ ባገምካሠንዥገን እንዶዋ ኤተ በከጦካ አረባ ጸጋ ከመዪዥሠማ። ከለአ በደካ ኸገሻ አማቶቋ አል ሙሴ ከሎርገ ደ መዪርጓኳ።
45003022	ኤተ በከጦካ አረባ ጸጋ ከመዪዥሠማ፥ ከመገሚላ ከያሱስ ክርስቶስ። ከምደካ አለኣኳ ከደ መገሚላ ኮዎማ፥ አኢካንኼ ማሃቻ ኖጎማምኼ።
45003023	በደከንዥገን አጸጋ ኮዎማ ገንሣ፥ ኢንዘኪለንኼ ነገሂን ረባኼ።
45003024	በላ መኹዋን በና፥ ካሥ መገ አል ረባ ከምዱዋ መዪዥሠማ ከንዶጎ ያሱስ ክርስቶስ፥ ኤተ በካንዠኪል እማም ከጸገማ።
45003025	በጦከንዥገን ረባ አ ከዳ ኤተ ከምዸበካ አጸጋ ማምበፀሽ ገንሣለማም ከመሃለማ ከደ በከገምኪል ካ ኮዎማ። ኤያሥ አለአ ነመበፀሽ ገንሣ ኤተ ቤድ አጸጋ ገፀ ኖከ ቤቀሞቆ አረባ፥ ቤካንደስ እለማ፥ ቤከትገሥ አረባ መዳለማ መዪዥሠማ።
45003026	ነአንጅ ነለኣኸን፥ ኤበከትገከሥ አ መዳለማ ከመዪዥሠማ፥ በላ መቀመኮቆን ገንሣለማም፥ ከመጦ ጸጋ ከመዪዥሠማ። ኤለአ በትገከሥ አረባ ኤበደካ አ ኪልቆማ መዪዥሠማ፥ ኤበጦካ አ ከመዪዥሠማ ደ በከገምኪል ከያሱስ ኮዎማኳ።
45003027	ካ ካሤ ከምሸኮኮጓ? አኢካንኼ ዳ ኤተ ከምሸኮኮጎ ሜተልኼ። ዳ ኤተ ከምበፀኮኳ መሾኮኮጎ ኣሤያ? ከፄ በኮዜከኽ ማቶቋኽ? እምበአ፥ ከፄ ከምዳ ካኳ አመኢያ ከመገሚላ።
45003028	በላ መዳን ካሥ ከመትቶቆ ማቶቋ፥ ቢልገምካ ዝንዜን፥ ኤከምጦዋ አረባ ጸጋ ከመገሚላ ከመዪዥሠማ።
45003029	ረባ ኣሥ ረበ ዶጎ ዪሁዳኽ? ከሾከ ጸጋ ጃጀንዳ ኮዎማኳ ረባኼያኽ? ኣዬ፥ ከሾከ ጸጋ ከኮዎማኳ።
45003030	ከፄ በደካ አረባ ኣሥ ሜተም፥ ከምጦዋ ከመዪዥሠማ ከመገሚላ ዶጎ ዪሁዳ፥ ከሾከ ጸጋ ኮዎማኳ ካሥ ከመገሚላ ከአ።
45003031	ከምብኮካ ከመገሚላ ማቶቋኽ? እምበአ፥ ከምኮኮከሽ ማቶቋ።
45004001	እኽላ ኣሤ ከምከሎኳ ከፄ ኣብራሃም፥ ኤተ በደካ በበ ሾካለምላ። ኣሤ ዳ ቤዸብ አኳ?
45004002	ኤተ ቤከጦ አረባ አ ከመዪዥሠማ በምኢ ከመደዳለማ፥ በምጨካ ዳ ኤተ በከምሾጓ። ነደንኳ፥ አፈለከሸንኼ መሾጓ ነታሰ ረባኼ።
45004003	በከለካ አመዪዥሥ ሎርጋ፥ "ኣብራሃም በገምኪል ረባ፥ ከለአ በዪርካ አረባ አ ከመዪዥሠማ።"
45004004	ጸጋ ኤተ ከምዳ ዳ፥ ከምኹካ በነ መደዳለማ፥ ከምኹካኼ ኤደ መኻ መገ ኼ።
45004005	ጸጋ ኤተ ባንዢገካ ገሸል መደዳ፥ በገምኪል ከረባኸን ኤተ በዪዥከሥ ጸጋ ደ በደካ ገንሣ፥ ከምዪርካ አረባ ከመዪዥሣ ከመገሚላለማ።
45004006	በገሸከሠንዥገን ዳዊትኳ፥ ኤባገ ካይል ጸጋ ኤተ በዪርካ አረባ ከመዪዥሠማ በላ መትቶቆን ማቶቋ።
45004007	"ናገይል ጸጋ ደ በከበፀከሽ አረባ መሸ ሠማለማም፥ በካንደከስ እለማ ከገንሣለማምኳ።
45004008	ናገይል ጸጋ፥ ኤተ በበፀካ አረባ መንዘ ከኽ ገንሣለማ።"
45004009	ማገ ላ አለአ ካሥ ከደ ቢሸከሥ ዶጎ ዪሁዳኽ በላ ከሾከ ጸጋ ጃጀንዳኳ? ቢልከለከንዥገን ነገሲቋ፥ "ኣብራሃም በገምኪል ረባ፤ ከለአ በዪርካ አረባ አ ከመዪዥሠማ።"
45004010	ከማሥ ቤዪር አረባ ኣብራሃም ከመዪዥሠማ? ኤቢሸሣኽ በላ መሹሠን ነገሲቋ? ኤቢሸሣኼ፥ በላ መሹሠን ነገሲቋ።
45004011	መሸሣለማኸን ነን። ዳ ቢከሸሣኳ ከመትገሥ ኤቤዪር አረባ አ ከመገሚላ ከመዪዥሠማ ኒከምሸሠን ነገሲቋ። ካ በከደካ ኣብራሃም ከበበ ጸጋ ኮዎማ ከደ በገምኪል በላ መሹሠን። ኤያሥ በዪርካ አረባ ኣብራሃም ከመገሚላ ከመዪዥሠማ፥ ከምዪርካ እማምኳ ከመገሚላ ከመዪዥሠማ።
45004012	በደከንዥገን ኤያሥ ኤያኳ በባ ከደ ቢሸከሣኳ፤ እማም በላ መጩዋን መሸሣ ደ በሁለካ ኤያሥ ኤያ ቾጎ መገሚላ አል ኣብራሃም፥ ኤተ በጭ አ በላ መሹሠን።
45004013	ረባ በኸኬ ማጦዪላ ከኣብራሃም ከሾካለማ ኤከምዳን ኤባ አል እኔያ ካለማም። ኤተ በከዸበካ ማጦዪላ አለኣኳ፥ በላ መዳን ከመትቶቆ ማቶቋ፥ ከፄ ቤከገሚል ከረባ ቤከዪር አኳ ከመዪዥሠማ።
45004014	ዳ ኤተ በካጦኪል ረባ ጸጋ፥ ኤመኢያ ከማኸካሽ ከደ በዜከኽ ማቶቋ፥ መገሚላ አል ጸጋ መገ፥ ከምጫኼ አማጦዪላ አል ረባ በናኼ።
45004015	ማቶቋ ከምሬቆ ማመሠ ረባ፤ ኖጎ በሜካ ማቶቋኸን፥ አኢካንኼ አመምፑቆ ማቶቋኼ።
45004016	ኤከምኸካን ረባ ኤደ መኻ አል መገ ከሾከ ኣብራሃም ኮዎማ ዳ በካጦዪል እማም፥ በከኮካሽ ማጦዪላ ነመገሚላ፤ ሾከ ኣብራሃም አለአ በላ መዳን ኣሥ ደ በጨካ ማቶቋ፥ ኤያሥ ኤያኳ ደ በጨካ መገሚላ ኤያል በቦኳ ኣብራሃም።
45004017	በከለካ አመዪዥሥ ሎርጋ፥ "በርጦከንዥገን አም ከበበ ሾካ በበኽ።" ከለአ ኣብራሃም በበ ኮዎኳ ነታሰ ረባ፥ ኤተ ቤከገሚል አ፥ ረባ፥ ኤተ በኢኮቆ ደ በሸሸካ፥ በጦካ ኤከምኢያን አዳ ኤተ በሜካኳ።
45004018	ቤካጦዪል ኣብራሃም ከመገሚላ ከዳ ኤተ በበፀካ አጸጋ ማጦኪለን። ኤያሥ በከለካ አመዪዥሥ ሎርጋ፥ "ከምፈጋኽ ሾከኡ ኤቢዣ፥" ቤገሚል ኤከምዳ አ ከበበ ሾከ ጸጋ በበኽ።
45004019	ቤዪር ኣብራሃም ጸገማ ኤቤያጋዛሣ፥ ቤድ ግዣለማኳ ግቸማ ማቁስ። ቤገም ኤቤያንድሪንያሥ ሰ መፖቆ ሳራ፤ ነደንኳ፥ ኤሌኤንኼ ነመገሚላለማኼ።
45004020	አ ቤንዥጋሥ ነመገሚላለማ፥ ቤከኽ ገሂን ከረባኳ፤ ኤያጤያይለንኼ ከማንዢግ መገሚላ ነማጦዪላ ኤተ ቤከኽ አረባኼ።
45004021	ቤገሚል ዝንዜን፥ ኤከምፈለሸን አረባ መጦ ዳ ኤተ ቤካጦዪል አ።
45004022	ከለአ በዪርካ አረባ አ ከመዪዥሠማ።
45004023	ሰ ሎርጋ ኤተ በከለካ፥"በዪርካ አረባ አ ከመዪዥሠማ"ካሥ ኣብራሃምኼ፥
45004024	በቆተካንዥገን ኤያሥ ኤያ ኤከምዪራ አረባ አኳ ከመዪዥሠማ፥ ደ በኮገምኪል ካ፥ ኤተ በፈርኬቆ ኤቶኳ ያሱስ ነመሻ።
45004025	ቢያተገርኮቆ አ ከመሻ ከፄ መምፑቆማሎኳ። ኤከምዶኳን አኳ ነታሰ ረባ ከመዪዥሠማ፥ ባፈርካዬቆ ነመሻ።
45005001	ከለኣኳ፥ ኤበጦካ አረባ አኳ ከመዪዥሠማ ከመገሚላ፥ በኮጨካ መገማ ከረባ ከንዶጎ ኤቶኳ ያሱስ ክርስቶስ።
45005002	ከንዶጎማኳ በኮርካሰንዥገን እንዶማ ካኳ [ከመገሚላ] ከመገ ኤተ በኮከኢካ እኽላ ነመኢያ፥ በኳገ ካይልኳ ከፄ በኮጨካ ማጦዪላ ከመንዘ ል ገሂን ረባ።
45005003	በላ መዳን ኣሥ አለአ፥ በኳገ ካይል ከማኣንሠሣሎኳኳ፤ በኮገምካ፥ አከምሬቆ አማኣንሠሣ ገቀማ።
45005004	ገቀማ ከምታኤ ማሮቋ ከረባ፥ ማሮቋ ከረባኳ ከምታኤ ማጦዪላ።
45005005	ዳ በኮኮጨካ ማጦዪላ፥ ከምርኮሠኼ እልኳኼ። በዪጨኪለንዥገን ማሄሽ ረባ አኳ ከንዶጎ መዪዥሥ ገፉጫ ኤተ በኸኬ አ ካኳ።
45005006	ኖከ ቤያኮድ ደ ገማዋ፥ ደ ገንሣኳ፥ ቤሽ ክርስቶስ ካኳ ነአንጅ ኤተ ቤር አረባ።
45005007	ኢገም ከምዳ ከምሸከሥ ጸጋ ከመዣ ከገሸለማ፤ አኢካኼ ኤዳ ከምሸከሥ አ ከጸጋ ከኤተ በኣጎካ መዪዣሣ ከመዜኽ ማቶቋኼ።
45005008	ኖከ ቤያኮድ አኳ ደ ገንሣኸን፥ ቤሽ ክርስቶስ ካኳ፤ ከለአ በከትገካሥ፥ እንዘሥ በቦቆ ኤበሄከሽ አረባ አኳ።
45005009	ከለኣኳ፥ እኽላ ከመሃ ክርስቶስ ኤበከጦካ አረባ አኳ ከመዪዥሠማ፥ በኮገምካ ዝንዜን ኤከምፐኮኽ ነማመሣ አል ረባ ከንዶጎ ክርስቶስ።
45005010	ኖከ ቤያኮድ ብታለማ፥ ቤያኳገ  ከረባ ከመሸ ዱማ። ካ፥ ኤበኳገ ካ እኽላ በኮገምካ ከበቦቆ፥ ኤከምብዶቆ ክርስቶስ አኳ ከመኢያለማ።
45005011	በላ መዳን ኣሥ አለአ፥ ከፄ ባገ ከኽ አኤቶኳ ያሱስ ክርስቶስ አኳ ከረባ፥ በኳገ ካይል ከበቦቆ ከንዶጎ ኤቶኳ።
45005012	ኤያሥ ቤኩ አገንሣ ከኤባ ካል እኔያ ከንዶጎ ጸጋ ሜተል፥ ቤዌ መሻኳ ከንዶጎ ገንሣ፥ ኤያሥ ኤያ ከፄ ቤድ አጸጋ ኮዎማ ገንሣኳ፥ ቤካቆ አመሻ ጸጋ ኮዎማ።
45005013	በላ መኼን ረባ ማቶቋ፥ ቤኢን ገንሣ ነኤባ ናል እኔያ። ነደንኳ፥ ኖጎ በሜካ ማቶቋ፥ እንዘ ካኸኼ ገንሣኼ።
45005014	ነደንኳ፥ ከኤተ ቤካጦሽ ነአንጅ ኣዳም ካሥ አል ሙሴ ቤሙቾቆ አመሻ ጸጋ፤ በላ መዳን ናሥ ኣዳም ኤተ ቤድ ገንሣ፥ ቤሙቾቆ ኤያሥ ኤያኳ ነደ በበፀካ መዳ ገንሣ ኤያለማ። ኣዳምኸን መኮሥ ክርስቶስ፥ ኤተ ቤኢ ከመዌያ።
45005015	በንተርኮቆንዥገን መገ አል ረባኸን ነገንሣ ናል ኣዳም። ኤበሸሸካ ኤማንጀ ጸጋ ከገንሣ አል ጸጋ ሜታ፥ ባኸካዬሸንዥገን ከበቦቆ መገ አል ረባ ከደ መኻለማ ከኤማንጀ ጸጋ። ባኸካዬሸንዥገን አኳ ከንዶጎ ጸጋ ሜታ፥ ኤተ በደካ ያሱስ ክርስቶስ።
45005016	ዳ ኤተ በርኬቆ አመገ ኤዳ ኤተ በርኬቆ አገንሣ አል ጸጋ ሜታ አኼ። ነገንሣ አል ጸጋ ሜታ አ በርካ አረባ መኸሣ። ነበበኽ ገንሣኸን በደካ መገ፥ በርኬቆ አመገኳ መዳ ነታሰ ረባ ከመዪዥሠማ።
45005017	ከመምፑቆማ አል ጸጋ ሜታ፥ ከፄ ጸጋ ሜታ፥ ኤቤሙቾቆ መሻ ነጸጋ ነኮዎማ፥ በኮገምካ ኤከምሙቹቆ ከበቦቆ አደ በርኮቆ በበኽ መገ ከደ መኻ ከኤተ በከዪርካ አረባ እማም ከመዪዥሠማ። ከምኢዋ እማምኳ ከንዶጎ ጸጋ ሜታ፥ ኤተ በደካ ያሱስ ክርስቶስ።
45005018	ኤያሥ በኸካሥ መኸሣ ከጸጋ ከኮዎማ ከመምፑቆማ አል ጸጋ ሜታ፥ ኤያሥ ኤያኳ በጦካ አረባ ከመዪዥሠማ ጸጋ ኮዎማ ከገሸል መደዳ አል ጸጋ ሜታ። ከምኻ አመዳ ነታሰ ረባ መዪዥሠማኳ መኢያ።
45005019	ኤያሥ በደካ አበበኽ ጸጋ ደ ገንሣ ከምኮዎቆ ማቶቋ አል ጸጋ ሜታ፥ ኤያሥ ኤያኳ ከምዳ ጸጋ ኮዎማ ከመዪዥሠማ ከማገሳሣ አል ጸጋ ሜታ።
45005020	ኤከምፈጋኸን መምፑቆማኳ፥ ቤከዌሥ አማቶቋ፤ ኖጎ በፈገካኽ ገንሣኳ፥ በፈገካኽ በንተርኮቆ አመገኳ።
45005021	ኤያሥ ቤሙቾቆ ገንሣ ከንዶጎ መሻ፥ ከምሙቾቆ ኤያሥ ኤያኳ መገ አል ረባ ከመጦ አኳ ከመዪዥሠማ። ከምሮቆ አመዳሎኳ ከመዪዥሠማኳ አኳ ከመኢያ አል ግዢ ግዥ ከንዶጎ ኤቶኳ ያሱስ ክርስቶስ።
45006001	ኤበደካ ኤለአ፥ ኤከምፈጋኸን መገ፥ ኢኮካ ከገንሣኽ?
45006002	እምበአ፥ ከምዳኼ ሜተል ኤለኣኼ! ኤበኮሸካ ኒል ኤለ ገንሣ፥ ኤያላሤ ከምኢኮኳናኮ ከገንሣ?
45006003	አኸገምካኼያኽ፥ ደ በኮጩጸካቆ ከያሱስ ክርስቶስ ከምዳ ከአ ሜተም፥ ኤበኮጩጸካቆ ኤከመንዞ ኲለን ነመሻለማኳ?
45006004	ከማጩጻቋሎኳ በኮሃንዠካቆ ከክርስቶስ በኮንዘ ኪለንዥገን ነመሻለማ። ኤያሥ ባፈርካዬቆ ክርስቶስ ከገሂን በባ ነመሻ፥ ከምዳ ካኳ አመኢያ ነንዶ ኽኻ።
45006005	ኤበኮከተጸከሥ ከጸጎኳ ነመሻለማ፥ በኮሸካ ከክርስቶስ፥ ከምተጸከሥ አረባኳ አኳ ነመፈርሣለማ ነመሻ፥ ከምኢኳ ከአኳ።
45006006	በኮገምካ፥ ኤበቱካንዥገን ገፀ ጸጎኳ ከክርስቶስ ነጋገድ ጃ፤ ዳ በከደካ አለአ፥ ኤከምቴያን ጸጎኳ ኤተ በደካ ገንሣ፥ ኤከምበፆኳን ማሾኳኽ አኮኳ ነዎደ ገንሣ።
45006007	በፐከሠንዥገን ጸጋ ኤተ በሸካ ነኤለ ገንሣ።
45006008	ኤበኮሸካ ከክርስቶስ፥ በኮገምኪል ኤከምኢኳ ከአኳ።
45006009	በኮገምካ ኤባፈርካዬቆ ክርስቶስ ነደ በሸሸካ፥ ኤከምበፃ ማኮሊል መሻኳ፤ አጨካኼ አመሻ ገፋሌያ ነጸገማኼ።
45006010	ዳ በከሸካ ክርስቶስ፥ ከምጫኼ አገንሣ ገፋሌያ ሜተልኼ። መኢያ ኤተ በኢካ አ እኽላኳ፥ በኢካ ከረባ።
45006011	ዪርኻ አኽኳ ጸገኻ ኤጸጋ ደ ባንዢገካ አገንሣ ገፋሌያ ነጸገማ፥ ኤደ በኽኢካ ከረባ ከንዶጎ ያሱስ ክርስቶስኳ።
45006012	ኤከምበፀኻን አኽ ማገሰኻሠን ከመአጀበ በጫ፥ መሙቾዳቆኼ አገንሣ ነጸገኻ ነኤተ ከምሻኼ።
45006013	መኸኺልኼ ጎ ጸገኻ ኤዳ አል መሸ ሠማ ኪል ኤለ ገንሣኼ፤ ኸኻ እልቆኻ ከረባ ኤጸጋ ደ በተርካ ነመሻ ከመኢያ፥ ኸኻ ጎ ጸገኻኳ ከረባ ኤዳ ኒከድ ገሸል መደዳ።
45006014	በላ መኢኻን ኒል ኤለ ማቶቋ፥ ከፄ በኽኢካ ኒል ኤለ መገ አል ረባ፥ መሙቾዳቆኼ አገንሣ አኻኼ።
45006015	ኤበደካ ኤለአ፥ በላ መኢኳን ኒል ኤለ ማቶቋ፥ ከፄ በኮኢካ ኒል ኤለ መገ አል ረባ፥ ዶኳ ገንሣኽ? እምበአ፥ ከምዳኼ ሜተል ኤለኣኼ።
45006016	በኸገምካ፥ ኤከምጦኻ ጸገኻ ከጸጋ ሜታ ከዎደ ከምኩኻ ኪል ኤለማ፥ ከምደኸካ ከዎደ ከመዣ ኤተ በኸካገሰካሣ። ኤከማገሰኻሥ ከገንሣ፥ አኻ ዋደ ገንሣ፥ ከምሬቆ ገንሣኳ መሻ፤ ኤከማገሰኻሥ ከረባኸን፥ ከምደኻ ከመዪዥሠማ ነታሰማ።
45006017	ነከድ መገ ላ ከረባ ከፄ ቤያኸድ ገፀ ዋደ ገንሣ፥ እኽላኸን በኻገሰካሠንዥገን ከእልኻ ከመትገሣ ኤተ ቢከኽ አኻ።
45006018	በኸፐኬሥ ኒል ኤለ ገንሣ፥ በኸኩከንዥገን ኪል ኤለ ገሸል መደዳ።
45006019	ከፄ መሃለሽ ማምባለሠማለኻ በርከገሸካ ካኻ ኤመኮሥ ዎደ። ኤያሥ ቤያኽጦኽ ጸገኻ ነገሲቋ ከዋደ መዦጓ ካል መሸ ሠማ፥ ቤያኸድ ደ መሸ ሠማኳ፥ ኤያሥ ኤያ እኽላኳ ኤከምዪዥኻሠን፥ ጦኸኽ ጸገኻ ከዋደ ገሸል መደዳ።
45006020	ኖከ ቤያኸድ ዋደ ገንሣ፥ ኤያኸኢንኼ ኒል ኤለ ገሸል መደዳኼ።
45006021	ኖካ ና  ኣሤ ቤኢ በነ መደዳለኻ? ኣሥ ዳ ኤተ በዪፆቆ አኻ እኽላኼያኽ? ዳ አኳ ኤተ ከምሮቆ ነመርሸማ ከመሻ።
45006022	እኽላኸን፥ ዳ በኸከፐኬሥ ኒል ኤለ ገንሣ፥ በኸደካ ከደ መደዳ አል ረባኳ፥ በኸጨካ ኸኻ። ኸኻ አኳ ከምሮቆ አኻ ከመዪዣሣለኻ፥ ነመርሸማኳ ከመኢያ አል ግዢ ግዥ።
45006023	በነ ገንሣኳ መሻ፥ ደ መኻ ኤተ በኸካ አረባኸን፥ መኢያ አል ግዢ ግዥ ከንዶጎ ኤቶኳ ያሱስ ክርስቶስ።
45007001	ኢዴበም፥ በርገሸከሥ ካኻ ከደ በኻምባለከሥ ማቶቋ። አኸገምካኼያኽ ኤበጨካ ማቶቋ ገፋሌያ ነጸገጸጋ ካሥ አል ኦከ ከምኢያ መዣ አኳ?
45007002	በርገሸከሥ መኮሣ ሜታ ካኻ። እገፋ ኤተ በርኮቆ ጉንዛ ሜታ ካሥ አል ኦከ ከምኢያ ጉንዘማ፥ ከማፉንጨካሥ ኤማቶቋ፤ ኤከምሻ ጉንዘማኸን፥ ከምጨጋስ ነኤለ ማቶቋ ነኤተ ቤካፉንጫሥ ከጉንዘማ።
45007003	ካ፥ መከኢ ጉንዘማ፥ ኤከማኢካ ከጉንዛ ከጀንዳ፥ ከምከሉካ እገፋ ኤተ ጎርታ፤ ኤከምሻ ጉንዘማኸን፥ ከፄ በጨገካስ ነማቶቋ፥ ኤከምሮቆን ጉንዛ ጀንዳኳ፥ ከምከሉካኼ ኤተ ጎርታኼ።
45007004	ኤያሥ ኤያ አኻኳ ኢዴበም፥ ከመንዘ ለማ ነመሸ ክርስቶስ በኸጨገካሰንዥገን ኒል ኤለ ማቶቋ አል ሙሴ። ከለአ በኸደካ ካል ጸጋ ጀንዳ፥ ካል ኤተ ባፈርካዬቆ ነደ በሸሸካ። በከደካ አለአ፥ ኤከምጮኳን ኻ ከረባኳ።
45007005	ገፀ ኖከ ቤያኮኢ ኤመኢ በጫ፥ ቤጦ መአጀበ ገንሣ ኤተ ቤፈሮቆ አማቶቋ፥ ኤከምጮኮኳ ኻ ከመሻ ኮጎ ጸጎኳ ከኮዎማ።
45007006	እኽላኸን በኮጨገካሰንዥገን ነማቶቋ፥ በኳሰካ ከመሻ ነኤተ ቤፉንጨሽ አኳ ገፀ። ካ በላ መዳን ኤንዶዋ አል ገፀ፥ ኤተ ቤኳሽ ነማቶቋ ኤተ ቢቆታ፥ በኮደካ ዳ እኽላ ከረባ ኤንዶዋ አል ኽኻ ኤተ በኮካሽ ነመዪዥሥ ገፉጫኳ።
45007007	መከላ አለአ ማቶቋ ገንሣኽ? እምበአ፥ ከምዳኼ ኤለኣኼ። ነደንኳ፥ በመሜካ አማቶቋ፥ በርምገምካኼ ገንሣኼ። በምበፅ ማቶቋ መከላ "መአጀባኣኼ ዳ አል ጸጋኼ፥" በርምገምካኼ ኤበደካ መአጀባ ኣሤያኼ።
45007008	በፈርኬቆ አማቶቋ ገንሣ፥ በበነኮቆ መአጀባ ኮዎማ ኒለም። ኖጎ በሜካ አማቶቋ፥ ገንሣ መሸማ።
45007009	ቤርኢ አርኳ ገፀ ኖጎ ቤሜ አማቶቋ። ኖከ ቤዌ ማቶቋኸን፥ ቤፈርሥ ገንሣ፥
45007010	ቤርሻኳ፤ ቤራምባለሥ፥ ኤቤሮቆ ከመሻ አማቶቋ አ ኤተ ቤዽ ከምኻ መኢያ።
45007011	ገንሣ፥ ኤተ ቤከፈርሥ ከማቶቋ፥ ቤያጠኽ አራ፥ ቤከሾቆ አራ ከአኳ።
45007012	ካ፥ ማቶቋ አል ሙሴ ኮዎማ መዪዥሠማ፥ ሜታ ሜታማለማም መዪዥሠማ፥ መዘረማ ገሸለማኳ።
45007013	መከላ አለአ፥ ኤሮቆ አገሸል ዳ አራ ከምሻኽ? እምበአ፥ ሜተል ኤለኣኼ። ገንሣኸን ኤከማትጋሠን መዳለማ ገንሣ፥ ካሥ ገሸል ዳ ከአ ቤሬቆ መሻ ካራ። ዳ በከደካ አለአ ኤከማትጋሠን ከማቶቋ፥ እንዘሥ ኤበደካ ገንሣ በቦቆማ።
45007014	በኮገምካ ኤበደካ አማቶቋ ካል ገፉጫ፤ አራኸን ጸጋ አል በጫ፥ ኤተ ቢኮደኮቆ ከኤለ ገንሣ።
45007015	አርገምካኼ ዳ ኤተ በርደካኼ፤ በርደካ ዳ ኤተ በርካቸከካኻ፥ አርደካኼ ዳ ኤተ በርሄከሻኼ።
45007016	ኤበርደካ ዳ ኤተ በርበፀካ መሄረሽኳ፥ ቢለገሰኪል ከማቶቋ ኤበደካ አ ከገሸለማ።
45007017	ካ፥ ኤተ በጦካ አራ ኤከምደራ መሸ ሠማ፥ አገንሣ ኤተ በኢካ ኒለም፥ አራኼ።
45007018	በርገምካ ኤበበፀካ መኢያ ገሸል ዳ ሜተል ኒለም ኤያሥ ኤያኳ ነበጨ ጸገም። መርከሄሽ መደ ገሸል ዳ፥ አርፈለከሸኼ መደ ገሸል ዳ አኼ።
45007019	በርደካ ገንሠ ዳ ኤተ በርበፀካ መሄረሽ መደማ፥ አርደካኼ ገሸል ዳ ኤተ በርሄከሻኼ።
45007020	ካ ኤበርደካ ዳ ኤተ በርበፀካ መሄረሽ፥ ኤተ በደካ አለአ አገንሣ ኤተ በኢካ ኒለም፥ አራኼ።
45007021	በራምባለከሥ ኤበኢካ ሾከ መንዳ አለአ ነመደማ፤ ኤበራኣጎካ መደ ገሸል ዳኳ፥ በፐኬሥ ኣሥ ገንሠማ።
45007022	በራገካይል ኒለም ከማቶቆ ረባ፥
45007023	ነደንኳ በርገምከሥ ኤቢያትርኮቆ አመንዳ ጀንዳ ኤተ በኢካ ኒል በጨ ጸገም ከመንዳ ካል ሳምቢርቆምኳ። መንዳ ጀንዳ አኳ በጦካ ኤከምፉንጨራሽ ነኤለ ገንሣ ኤተ በሙቸኮቆ ነጸገም።
45007024	አራ ጸጋ ኤተ በበፀካ መገካ ዳ! ዎዴ ከምብዶቆ አራ ነጸገም ነኤተ በርኮቆ አራ ከመሻ ነለአ?
45007025	ነድ መገ ላ ከረባ ከንዶጎ ኤቶኳ ያሱስ ክርስቶስ። መኢያለም ኤኤለአ፡ በርደካ ከሳምቢርቆም ከማቶቆ ረባ፥ ከበጨ ጸገምኸን በርደካ ከመንደ ገንሣ።
45008001	ካ ደ በኢካ ከያሱስ ክርስቶስ ሜተም፥ አኢካንኼ እኽላ አመኸሣ ኤተ ከምኸካሥ ከማምኼ፥
45008002	ከፄ በጨገከሰንዥገን አመንደ ገፉጫ ኤተ በኸካ መኢያ ከንዶጎ ያሱስ ክርስቶስ አኳ ነመንደ ገንሣ ካል መሻኳ።
45008003	ኤተ በቱነከሥ አማቶቋ መደማ ከፄ ገማዎ በጨ ጸጋ፥ አረባ በደካ። ኤከምቴሠን ገንሣ፥ በትገኬ ረባ ዱማ ኤጸጋ አል በጫ ኤተ ቢዻምበካ ከገንሣ፤ በከኸከሥ ነጸገ ክርስቶስ ከገንሣ ካል እል ጸጋ።
45008004	ዳ በከጦካ አረባ አለኣኳ፥ ኤከምትታቆን ዳ ኤተ በኣጎካ አማቶቋ ነጸጎኳ፥ ደ በኮኢካ ኤመድ መዪዥሥ ገፉጫ፥ ኤመንድ በጫኼ።
45008005	ደ ቢኢካ ከመንደ በጫ፥ ቢኦከሽ ኣሥ አል በጫ፤ ደ ቢኢካ ከመንደ ገፉጫኸን፥ ቢኦከሽ ኣሥ አል ገፉጫ።
45008006	መአጀባ አል በጫ ከምሮቆ ከመሻ፥ መኦሻ አል ገፉጫኸን ከምሮቆ ከመኢያ ከመገማኳ።
45008007	መአጀባ አል በጫ ከምጦ ጸጋ ከብተ ረባ፤ ሾከ መአጀባ አለአ አገሰካሠኼ ከማቶቋ አል ረባኼ፥ አፈለከሸኼ መገሲል ሰማኼ።
45008008	ደ ቢኢካ ኤመአጀባ አል በጫ ኢፈለከሸኼ ማገ ል ረባኼ።
45008009	ኤበኢካ አገፉጨ ረባ ኒልኻ፥ ከምኢኻ ኤያሥ በኦከሽ ገፉጫ፥ ኤመአጀበ በጫኼ። ጸጋ ኤተ ባንዢገካ ገፉጨ ክርስቶስኳ፥ አል ክርስቶስኼ።
45008010	ኤከምኢያ ክርስቶስ ኒልኻ፥ ኤከምሻን አጸገኻ ከፄ ገንሣኳ፥ ከምኢቆ አገፉጫ አኻ ከፄ በጦካ አረባ አኻ ከመዪዥሠማ።
45008011	ኤከምኢያ ገፉጨ ረባ ኤተ በፈርኬቆ ያሱስ ነደ በሸሸካ፥ ኒልኻ፥ ካኳ ኤተ በፈርኬቆ ያሱስ ነደ በሸሸካ ከምኢቆ ጸገኻ መሸማ። ኤተ ከምጦካ አ አለአ፥ ከገፉጫለማ ኤተ በኢካ ኒልኻኳ።
45008012	ካ ኢዴበም፥ ኤበኢካን ዳ ኤተ በተገከኽ አኳኳ፥ ከምተጎኳኸኼ ከመኢያ ኤበኦከሽ በጫኼ።
45008013	ኤከምኢኸካ ኤበኦከሽ በጫ፥ ከምሸኻ፤ ኤከምሸኸኮቆ ከገፉጫ መደዳ አል በጫኸን፥ ከምኢኻኳ።
45008014	ደ በከንዸካ ከገፉጨ ረባ ኮዎማኳ፥ ኢደ ረባ።
45008015	ገፉጫ ኤተ በኸርኮቋ አኽ ገፉጨ መዳ ከዱዋ፥ ኤተ ከምከለኮኳ "ባባ" ከምኦኮኳ፤ አኸርካቆንኼ ገፉጨ መዳ ከዎደ ኤተ ከምኮሎቆ አኻ ከገጤያኼ።
45008016	ገፉጨ ረባ ቢደካ ኸገሻ ከገፉጫሎኳ እምበንድ ኤበኮደካ ኢደ ረባ።
45008017	ኤበኮደካ ኢደማኳ፥ ከምኮሎኳ አ፤ ኤከምዶኳ ከደ መኮል ረባ፥ ከምኮሎኳ ከክርስቶስ ዳ ኤተ በጦከሥ አረባ ካ። ከፄ አለአ፥ ኤከመንዞኲል ነማኣንሠሥ ክርስቶስ፥ ከመንዘኲል ነገሂንለማኳ።
45008018	በርገምኪል ዝንዜን፥ ኤከምፐፐላ አማኣንሠሣ አል አንጅ አለአ፥ ኤከማንዘ ከሥ ከገሂን ኤተ በኢካ ከማትጋሣ ነጸጎኳ።
45008019	ቢአጀበካ መዘዛ ኮዎማ ቢዜከኽ ማትጋሥ ገሂን ኢደ ረባ።
45008020	በኸከሠንዥገን አረባ ከመዘዛ ኤከምዳ መገ፤ አለኣኳ በላ መዳን ኤማሄሻ አል መዘዛ፥ ኤማሄሸ ረባ ኤተ በከኸከሥ ካ። ነደንኳ፥ በከኸካ ማጦዪላ ከደ መዘዛ፥
45008021	ኤከምፐሠን ነዎደ ነመቴያኳ፥ ኤከምዳን ቌባ፥ ኤከምዸባን ገሂን ኤያሥ ኢደ ረባኳ።
45008022	በኮገምካ ኤበኢካ መዘዛ ኮዎማ ካሥ አል ኦካ አለአ ነመከለኻ ኤመቀ ዱዋ።
45008023	በላ መዳን ኣሥ መዘዛ አ፥ አኳኳ መኮከሮቆ ገፉጨ ረባ ኤደ መኻ አል ማጦሸማ፥ በኮከለከኽ ኒሎኳ በኮዜከኽ፥ ኤከምጦ አረባ አኳ ከኢደማ፥ ኤከምፖቆን ጸጎኳ ነዎደኳ።
45008024	ኤተ በኮከብደካ አኮ ከማጦዪላ፤ ማጦዪላ ኤተ ባገምካሥ ከኻ፥ ማጦዪላኼ፤ አካጦኪልኼ ጸጋ ከዳ ኤተ በገምከሥ ከኸማኼ።
45008025	ኤከማጦኮኪል ከዳ ኤተ በኮኤምከሥ ከኾኳኸን፥ ከምዜኮኽ ከገቀማ።
45008026	ኤያሥ ኤያኳ ገፉጨ ረባ በተጸከሥ አኳ ነመሌአኳ። ከፄ በኮኤምከሽ ኤያላሥ ኤበኢካ አመዴራ ካኳ፥ በዴረካ ገፉጫኳ ካኳ ከመከለኻ ኤተ በበፀካ ጸጋ መፈለሽ መገሸማ ከሳ።
45008027	ረባ ኤተ በጎለከሥ እል ጸጋ፥ በገምካ ገሳንዘ ገፉጫ፥ ዳ በከዴረከሥ አ ከደ በዪዥካሥ ከረባ ኤያሥ ማሄሻለማ።
45008028	በኮገምካ ኤከምተጸሥ አረባ ደ በሄከሽ አ፥ ኤከምሮቆ ከማም ዳ ኮዎማ ከገሸለማ፤ እማምኳ ደ በኦካ አ ኤያሥ በኦከሽ ነገሲቋ።
45008029	ደ በሽለከሥ ረባ ነገሲቋ፥ በሲኮቆ በጦከሥ እማም ኤከምዱዋን መኮሥ ዱማ፤ በርኪለንዥገን ኤከምዳን ዱማኳ ከገትስ በበኽ ኢዴባ።
45008030	በኦከንዥገን ረባ ደ በሲኮቆ በጦከሥ ነገሲቋ፤ በጦከንዥገን ከመዪዥሠማ ደ በኦካ አኳ፥ በኸከንዥገን ገሂን ከደ በጦካ አ ከመዪዥሠማ።
45008031	ካ ኣሤ ከምከሎኳ ከፄ አለአ? ኤበደካ አረባ ካኳ፥ አኢካናኽ ኤተ ከምንሳ አኳ?
45008032	በላ መሜኖቆን ባተገርኬቆ ረባ ሜታኽ ዱማ በኸኬ ከፄ ኮዎኳ። ኤበኸኬ ዱማ ካኳ፥ ከምኻኼ ዳ ኮዎማ መገ  ካኳኽ?
45008033	አኢካናኽ ኤተ ከማገሾቆ ደ በሽለከሥ አረባ? ኤተ በጦካ እማም ከመዪዥሠማ፥ አ።
45008034	አኢካናኽ ኤተ ከምኸሥ ከማማ? እምበአ፥ ያሱስ ክርስቶስ ኤተ በሸካ፥ ከመተጸማኳ ኤተ ባፈርካዬቆ ነመሻ፥ አ በኢከሽ ከኤላ ጉንዘ ረባ በዴረካ ካኳ።
45008035	አኢካናኽ ኤተ ከማጹሸኽ አኳ ነማሄሽ ክርስቶሳ? ማኣንሠሣኽ በላ ማፉንጮቋ፥ ማሙቾቋኽ በላ ኤዴበና፥ ጸጋናኽ በላ መዳሻ ከሰ ሆ መሻ ኤያሥ ኤያ ቻጋኽ?
45008036	ኤያሥ በቆተካንዥገን ነመዪዥሥ ሎርጋ በከለካ፥ "ኖካ ኖካ ቢዸካ ከምሹቆ አይላ ከፄኡ፥ ቢዪርካ አይላ ኤጃጃ ኤተ ኒዽ ከምሹጺኳ።"
45008037	ነለአ ነኮዎማኳ ከምሙቸከኮቆ ከንዶጎ ክርስቶስ ኤተ በከሄከሽ ረባ አኳ።
45008038	ካ በርገምኪል ዝንዜን፥ ኤከምዳ መሻ፥ መኢያኳ፥ ሰ ገትጋ አል ጎዛ፥ ገንሠ ሙሳኳ፥ ዳ ኤተ በኢካ እኽላ ኤተ ከምዌ ነንኳ፥ ዳ ኤተ በጨካ መዥጋ፥
45008039	ኤተ በኢከኽ ከምጻ ኤያሥ ኤያ ከገቻኳ፥ ነመዘዛ አል ኤበ እኔያ ሜተል ከምፈለሸኼ ማጹሸኽ አኳ ነማሄሻ አል ረባ፥ ኤተ በዎኬ ካኳ ከንዶጎ ኤቶኳ ያሱስ ክርስቶስኳ።
45009001	ከመገሸርሥ ኸማ ከመዳለም አል ክርስቶስ፥ ከምለጎዘራኼ። ከምዳ እለምኳ ኸገሻ ካራ ከንዶጎ መዪዥሥ ገፉጫ።
45009002	በኢካ ኒለም በቦቆ ገሳንዛ ከማፉንጮቋ ኤተ በበፀካ መራይል።
45009003	ከፄ ኢዴበም፥ መከላለምኳ ከፄ ሾካለም፥ በርምሄከሽ ኤበርምድ ማሆተማ፥ ቢልማሰ ከክርስቶስኳ።
45009004	እማም ዶጎ እስራኤል። ረባ ቤጦ እማም ከኢደማ፥ ቤከትገሥ ገሂንለማ። ማገሲለማ፥ ማቶቋ፥ ቾጎ ገዴራ፥ በበኽ ማጦዪላኳ ቤከኽ አረባ ከማም።
45009005	እምበበማም ሾከ እምበቦቆ ጸጋ፥ ክርስቶስኳ ከበጫ ሾካለማም። ነድ መገ ላ ካል ግዢ ግዥ ከረባ ኤተ በሙቸኮቆ ነኮዎማ። ኣሜን።
45009006	መከላለም አለአ፥ በሃለከሽ እገሸ ረባ መትታቋኼ። ደ በደካ ከበጫ ሾከ እስራኤል፥ ኮዎማም ኸገሸ ዶጎ እስራኤልኼ።
45009007	ኤያሥ ኤያኳ፥ ደ በደካ ሾከ ኣብራሃም፥ ኮዎማም ኸገሸ ኢደ ኣብራሃምኼ። ከፄ በከለካ አረባ ከኣብራሃም፥ "ኣሥ ኢደ እስያቅ ከምከሉዋ ሾከኡ።"
45009008	ካ፥ ደ ቢንዘካኽ ከሾከ ኣብራሃም፥ ኣሥ ኢደ ሰ ማጦዪላ፤ ደ ቢፖቆካ ኤማሄሸ በጫኸን ኢደ ረባኼ።
45009009	ሰ ማጦዪላ አለአ ኤተ በከለካ፥ "ከግዣ ናሥ አንጅ ነለአ ከምኮለሬ ከምዎሬ፥ ከምፖቋ ሳራኳ ጉንዘ ዱዋ።"
45009010	በላ መዳን ኣሥ አለአ፥ ቤዘሞ ርብቃኳ ጓጉጃ ከጸጋ ከሜተም፤ አኳ ከበፈጎኳ ከእስያቅ።
45009011	-
45009012	መሽልሣ አል ዱዋ ሜታ፥ ኤከምኢቾጎን ናሥ ማሄሻለማ፥ ቤከል ረባኳ ከርብቃ፥ "ከምደካ ገትሳ ዳ ከገሲጻ።" ኖከ ቤገሸሥ ረባ አለአ፥ አል ኦከ ቢኢ ኢዳ ኒል ኤዬማም፥ በላ መዱዋን ገሸለማ ኤያሥ ኤያ ገንሠማኳ። ካ በኢከቾጎ መሽልሣ አል ረባ ነማኦዋለማ፥ ነመደዳለማምኼ።
45009013	አለኣኳ በደካ ኤያሥ በቆተካንዥገን ነሎርጋ ኤተ በከለካ፥ "በርሄከሽ ያይቆብ፥ ኤሳዉኸን በርካቸከካኻ።"
45009014	እኽላኳ፥ ኣሤ ከምከሎኳ? አኢከን ኖጎ ረባ አማደሠማኽ? እምበአ።
45009015	ከፄ ቤከል አረባ ከሙሴ፥ "ከምሌአርካይል ከኤተ በርካኣጎካ መሌአይላ፥ ከምኦከርካሥ ከኤተ በርካኣጎካ መኦከሣኳ።"
45009016	ካ በኢከቾጎ መሽልሣ አል ረባ ነመለኣይላ ናል ረባ፥ አኢከቾጎኼ ነመሻምባ ነዳ ኤተ በኣጎካ አጸጋኼ።
45009017	ከፄ ቤከል አረባ ነመዪዥሥ ሎርጋ ከፋረኦን፥ "ከለአ በርጦካ አም ከጥሳ፥ ኤከምትገርሥ መዥጋለም ነጸገኡ፥ ኤከማገማይለን ፄምኳ ነኔያ ነኮዎማ።"
45009018	ካ ረባ ከምሌአካይል ከኤተ በካኣጎካ መሌአይላ፥ ከምዥገካ እልቆ ከኤተ በካኣጎካ መዥግ እልቋኳ።
45009019	ፌት ባከለካ ከምዳ፥ "ኤያብ በከርካን አረባ መሸ ሠማ ከጸጋ? አኢካናኽ ጸጋ ኤተ ከምንሳ ዳ ኤተ በኦከሽ አ?"
45009020	አም መዣ አለአ፥ ኣሤ ባጨካ ከማከለማ ከረባ? ዳ ኤተ በገ ኬሥ ኤለ ጸጋ፥ ከምከላኽ ከኤተ በገ ኬሣ አ፥ "ካሤ ባከገ ኬሥ አራ ኤለአ?"
45009021	አጨካኼ ኤተ መዘዛ ገፋሌያ ከመዘዝ ሾከ እንሤያ እምበንድ ነዬዛ ነሜታማ? ሜታ ካል ኦከ ዴዋና፥ ሜታኳ ኤተ ከመንዱኬል ኖካ ኖካ ነመፃ።
45009022	ረባ ኤያሥ ኤያኳ ቤያኣጎ ኤከማትጋሥ ማመሣለማ፥ ኤከማገማይለን መዥጋለማኳ። ከፄ አለአ ቤቀሞቆ በቦቆ ከጸጋ ደ ቤካመሥ አ፥ ደ ቤገሥ ከምቴያኳ።
45009023	ቤያኣጎ ኤያሥ ኤያኳ መትገሥ በቦቆ ገሂንለማ ከጸጋ ደ ቤከሌአይል አ፥ ደ ቤገሥ አ ነገሲቋ ከገሂንኳ።
45009024	ከፄ አለአ በኦካ አኳኳ፥ በላ መዳን ናሥ ዶጎ ዪሁዳ፥ ነሾካ አል ኤበ እኔያ ነኮዎማኳ።
45009025	በከለካ አረባ ነሎርገ ሆሴይ ኤተ መዪርጓ፥ "ከምከለርካ ሾካለም፥ ከጸጋ ደ በበፀካ መዳ ሾካለም፥ ከምከለርካ ማሄሸማለም ከኤባ ኤተ ከምበፀራ መሄረሽኳ።"
45009026	ናሥ ጎ ቢከከለካ ከማም፥ "አኻ ሾካለምኼ፥" ናሥ ጓ ከምከሉካ "ኢደ ረባ አል መኢማ።"
45009027	ቤገሽ ኢሳያስኳ ከበቦቆ ሳ ከፄ ሾከ እስራኤል ቤከል፥ "መከፈጋኸን ገንዘ  ሾከ እስራኤል ኤሳሰም ሰ ኤያያኳ፥ ኤተ ከምብዳ ነማም ኣሥ ዱፀን።
45009028	ረባ ኤታ በላ መፀቆን ከምርሽ መኸሣለማ ከኤባ ካል እኔያ።"
45009029	ኤያሥ ቤሲቆ ኢሳያስ ቤገሸሥኳ፥ "ረባ ኤተ በፈለከሽ ኮዎማ በምበፀካ መኤሽ ሾካ ካኳ፥ በኮመድ ኤኤበ ሶዶም፥ በኮሞኮ ኤበ ጎሞራኳ።"
45009030	መከላ ኤለአ ኣሤያ? ጸጋ ደ በበፀካ መዳ ሾካ አል ረባ፥ ደ በበፀካ መሻምባ ኤከምጦዋ አረባ እማም ከመዪዥሠማ፥ በጦከንዥገን አረባ ከመዪዥሠማ። መዳ ነታሰ ረባ ከመዪዥሠማ አለአ ነመገሚላ በዎኬያ።
45009031	ሾከ እስራኤልኸን፥ ደ በሻምበካ ነመዜኽ ማቶቋ ኤከምዳን ነታሰ ረባ ከመዪዥሠማ፥ ከፄ ቢሃለሽ መትቶቆ ማቶቋ አ፥ ኢዸበንኼ አለኣኼ።
45009032	ከፄ ኣሤያ? ከፄ ቢሻምብ ኤከምጦዋ አረባ እማም ከመዪዥሠማ ነመደዳ፥ ነመገሚላኼ። ቢሥ እማም ነግሸ መሥ።
45009033	ኤያሥ በቆተካንዥገን ነመዪዥሥ ሎርጋ ኤተ በከለካ፥ "አለአ፥ ከምጦርሥ ግሸ መሥ ነፂዮን፥ ታንተርሳ ኤተ ከምፋቶቆ ጸጋ፥ ከምቴያኼ ኤተ ከምገምኪል ከአኼ።"
45010001	ኢዴበም፥ በርሄከሽ ከእለም ኤከምብዳን አሾከ ዪሁዳ፥ በርዴረካ ረባ ከማምኳ።
45010002	ከምደራ ኸገሻ ከማም ኤቢጥጠካይል ከረባ፤ ነደንኳ መጥጢላለማም ከማምባለሠማኼ።
45010003	ከፄ ቢኤምከስ እንዶዋ ኤተ በከጦካ አረባ ጸጋ ከመዪዥሠማ፥ ቢያኣጎካ መገሥ እንዶዋ ጀንዳ ኪልቆማም፤ ኢያገሰካሠንኼ ከንዶዋ ኤተ በከጦካ አረባ ጸጋ ከመዪዥሠማኼ።
45010004	ባርከንዥገን ክርስቶስ ማቶቋ አል ሙሴ። ካ ኤተ በገምኪል ከአ ኮዎማኳ፥ ከምዪራ አረባ ከመዪዥሠማ።
45010005	በቆተከንዥገን ሙሴ ከፄ እንዶዋ ኤተ ከምደካ አጸጋ ነታሰ ረባ ከመዪዥሠማ ነመዜኽ ማቶቋ በከለካ፥ "ከምኢካ ጸጋ ኤተ ከምትቶቆ ማቶቋ ኮዎማ።"
45010006	ከፄ ጸጋ ደ በዪርካ አረባ ከመገሚላ ከመዪዥሠማ በከለካ አመዪዥሥ ሎርጋ፥ "መከላኣኼ ኒሉኼ፥ ዎዴ ከመቶኳ ከጎዛ?" መጨገስ መከላ ኤለአ፥ ከምብቴቆ ክርስቶስ።
45010007	ኤያሥ ኤያኳ "መከላኣኼ፥ ዎዴ ከምብታ ከመሃቲል ሆ እል እኔያ?" መጨገስ መከላ ኤለኣኳ፥ ከምሬቆ ክርስቶስ ነደ በሸሸካ።
45010008	ከመተጸማኳ ኣሤ በከለካ አመዪዥሥ ሎርጋ? በከለካ፥ "እገሸ ረባ ርች ነጉ፥ ነሰኡ፥ ኒሉኳ።" ሳ አለኣኳ እገሸ መገሚላ ኤተ ቢላቲከስ አይል።
45010009	ኤከምዳኣ ኸገሻ ከሰኡ ኤበደካ ያሱስ ኤታ፥ ኤከምገማኪል ከእሉ ኤበፈርኬቆ አረባ አ ነደ በሸሸካኳ፥ ከምብዳኣ ካል ግዢ ግዥ።
45010010	ጸጋ ኤተ በገምኪል ከእለማ፥ ከምዪርካ አረባ ከመዪዥሠማ፤ ኤተ በደካ ከሰማ ኸገሻኳ፥ ከምብዳ ካል ግዢ ግዥ።
45010011	በከለካ መዪዥሥ ሎርጋ፥ "ከምቴያኼ ጸጋ ኤተ በከገምኪል ካ ኮዎማኼ።"
45010012	ኢያሃቸካኼ ዶጎ ዪሁዳ ከሾካ ጃጀንዳኼ፤ ረባ ኤታ አል ኮዎማም፥ በከኸካ በቦቆ ዳ ከደ ቢኦካ ፄማ ኮዎማኳ።
45010013	በከለካ መዪዥሥ ሎርጋ፥ "ጸጋ ኤተ በኦከፄ ኤታ ኮዎማ፥ ከምብዳ ካል ግዢ ግዥ።"
45010014	ኤያብ ከምኦዉካና  ኤተ ቢበፀካ መገሙኪላ? ኤያብ ከምገሙኪለና በላ መገሱቆን ፄማኳ? ኤያብ ከምገሱኮቆና በላ ማቲከሰን አጸጋ ሰ ማገ ላ?
45010015	ኤያብ ከማቲዩከሰና በላ መትጉዋን እማማ? ኤያሥ በቆተካንዥገን ነመዪዥሥ ሎርጋ ኤተ በከለካ፥ "ጸጋ ደ በርኬቆ ገሸል እገሻ ባቲከሳ አለአ፥ ዝንዜን ማሄሸማ።"
45010016	ነደንኳ፥ ኢያገሰካሠንኼ ኮዎማም ከሰ ማገ ላ አል ረባኼ። በከለከንዥገን ኢሳያስ ኤተ መዪርጓኳ፥ "ኤታ፥ ኦዴ በገምኪል እገሸ ገትጋለምላ?"
45010017	ካ፥ በዎኬ መገሚላ ነመገሶቆ እገሸ ገትጋ፥ መገሶቆ እገሸ ገትጋኳ በዎኬ ነመትገሣ ከፄ ክርስቶስ።
45010018	አገሰኮቆንኼ ዶጎ ዪሁዳ እገሸ ገትጋኽ? ቢገሰኮቆንዥገና፤ በከለካ አመዪዥሥ ሎርጋኳ፥ "ባገሰካቆ ሰማም ነኔያ ነኮዎማ፥ ባኪል እገሻለማምኳ ካሥ ጎ በሸካዬስ እኔያ።"
45010019	ኣምባለከሠንኼ አዶጎ እስራኤል እገሸ ገትጋኽ? በሲኮቆ ረባ በገሸከሠንዥገን ከንዶጎ ሙሴ፥ "ከምጦራ ኤከመንሠኸካይል ከጸጋ ደ ቢከሥ ሾከማ፥ ከምጦራ ኤከማመኸከሥ ከሾካ ደ መኤመሸማኳ።"
45010020	በገሸከሠንዥገን ኢሳያስኳ ሰ ረባ ከመንዢቆ እታ በከለካ፥ "በራገምካሥ ኖጎ ደ በበፀካ ማኣጓ አራ፥ በራትገካሥ ከደ በበፀካ መሎቊል አራኳ።"
45010021	ከፄ ሾከ እስራኤልኸን በገሸከሠንዥገን በከለካ፥ "ኤከማገዋኸን እማም ካራ፥ መዱጎክ በራከከኬል ከጸጋ ደ በበፀካ ማገሳሥ ካራ ከደ በንሰካ አራኳ።"
45011001	መከላለም አለአ፥ አኣምብከሽ አረባ ሾካለማኽ? እምበአ፤ አራኳ ዶጎ እስራኤል፥ ሾከ ኣብራሃም፥ ነሾከ ቤንያምኳ።
45011002	አኣምብከሸንኼ አረባ ሾካለማ ኤተ ቤሲቆ መሽልሠማኼ። አኸገምካኼያኽ ኤተ በከለካ አመዪዥሥ ሎርጋ ከፄ ኣሊያስ ኤተ ቤከተምቦቆ ጸጋ አል እስራኤል ነታሰ ረባ?
45011003	ቤከል ኣሊያስኳ፥ "ኤታ፥ ቢሸኮቆንዥገን ደ መዪርጓሉ፥ ቢብከንዥገን ሸ ሲላሉኳ፤ ኣሥ አራ ባሸካኸና፥ ቢያኣጎካ መሾቆ አራኳ።"
45011004	በከኮሎቆ ረባኳ ቤከከል፥ "ደ በበፀካ ማኩኩና መዴራ ከሙሳ ከባኣል፥ በራሸከኸንዥገን ከበነም ጸጋ ጋጉንዛ ግቸማ ማቁስ እል ግቸማ ኦካግ ኖቆማ አሤር (7000)።"
45011005	ኤያሥ ኤያ ነግዣ ነለኣኳ በኢካን ጋኤሸማ ኤተ በሽለከሥ አረባ ከመገለማ።
45011006	መሽላሣለማምኳ ከመገ አል ረባ፥ አኢከቾጎንኼ ነመደዳ ኤተ ቢደካ እማምኼ። ኤበምበፅ መዳ ኤለአ፥ መገኳ በምደኼ ከመገኼ።
45011007	መከላ አለአ ኣሤያ? ዳ ኤተ በኣጎካ አሾከ እስራኤል፥ በዸበካ ኣሥ ጋኤሸማ ኤተ በሽለከሥ አረባ፥ አዸበካንኼ አሾከ እስራኤል ኮዎማኼ። በነኮቆ አረባ ፄ ጃጀንዳኳ ኤከምበፁዋ መገሱቆ ማኦዋለማ።
45011008	ኤያሥ በከለካ መዪዥሥ ሎርጋ፥ "በተተሸከሥ ረባ ቁንዘማም፥ በከኸካ ኻ ኤተ ከምኤሙከሥ፥ ከፄያ ኤተ ቢከበፀካ መገሱኮቆ ካሥ አል ኦካ አለአ።"
45011009	ቤከል ዳዊትኳ፥ "ነራቆሽ አረባ እማም ኖከ ዴዋናለማም ነኩቆ ኪል ቦጎላምባ፥ ኒፋት ኪል ሆዋ ኒሮቆ በነ መደዳለማም።
45011010	ነፐሻቆ ኸማም ኤከምበፁዋን እማም መገሙጎ፥ ናፂ ቸቸ አማፉንጮቋ እማም መዱጎኮኳ።"
45011011	መከላለም አለአ፥ በከሥካ አዶጎ ዪሁዳ ኤከምቴዉዋናኽ? እምበአ፥ ኤከምጥጡካይለን አዶጎ ዪሁዳ ከመምፑቆ ማቶቋ አል እልቆማም፥ በተርከንዥገን መብዳ ከደ በበፀካ መዳ ሾከ ዪሁዳ።
45011012	ኤበዎኬ ነመምፑቆ ማቶቋ አለማም አገብጃ ከኤባ ካል እኔያ፥ ኤበደካ መፋታለማምኳ ገብጃ ከሾካ ከኮዎማ፥ እንዘሥ ከምዳ በቦቆ ገብጃ ኤከምገሚል አዶጎ ዪሁዳ ኮዎማኳ።
45011013	እኽላኳ ከመገሸርሥ ካኻ፥ ከደ በበፀካ መዳ ሾከ ዪሁዳ። ባገሰካቆ ገሂን ካራ ከመዳለም ሰ ገትገ ክርስቶስ ከጸጋ ደ በበፀካ መዳ ሾከ ዪሁዳ።
45011014	ኢገም ከምጦራ ከለአ ኤከምጥጠካይል ሾካለም፥ ፌት ከምብደሮቆ ከንዶጎ አለአ ነማም ሜታ ሜታ።
45011015	ኤበካገ ካ ኤባ አል እኔያ ከረባ ከማኣምቧሻለማም፥ ኣሤ ከምታኤና  አማራቋለማማ? አ ከምዳ መኢያ ከደ በሸሸካ።
45011016	ኤቢፂኮቆን ነጋ አል ገሲቋ ቢኸካ ከረባ፥ ከምዪሩዋ እጋ አ ኮዎማ ኤያሥ ቢኽ ከረባ፤ ኤበደካ አት ጃ ሜታ ካል ረባ፥ ቌለማ ኮዎማኳ ኣሥ አለማ።
45011017	እኽላኸን ቢንሸኮቆን ነጅ ቆሻ አል ሸ ጎ መፃ ቌለማ ሜታ ሜታ፥ ቢኮለኮቆን ነጓለማም ቌለ ጅ ቆሻ አል ኸ እኔያ። አኻ ደ በበፀካ መዳ ሾከ ዪሁዳ ኤቌለ ቆሻ አል ኸ እኔያ፥ በኸንዘኪል እኽላ ገብጃ አል ዶጎ ዪሁዳኳ።
45011018	ካ ከምዳኼ ካኻ አመሥ ቌለ ጅ ቆሻ ደ ቢንሸኮቆና። አኸጨካኼ ዳ ኤተ ከምሸኸኮጎኼ፤ አኻኳ ኣሥ ቌለማ። አት በራቆከሽ አኻ፥ አኸራቆከሸንኼ አኽ ትኼ።
45011019	ኢገም ባደኸምከለካ፥ "ኤከምጦዋን አይላ ነጓለማም፥ ቢንሸኮቆን ቌለማ።"
45011020	ኸገሻ በኸከለካ፥ "ቢንሸኮቆን ከፄ ቢበፀካ መገሙዊል።" አኻኸን ከፄ በኸገምኪላ በኽኢከቾጎ ከመዥጋ። ነደንኳ፥ አመጤያ ከምዳ ካኻ፥ መቶኮኸሠኼ ጸገኻኼ።
45011021	ካ፥ ኤበበፀካ አረባ ማሸኽ ዶጎ ዪሁዳ ደ በኢካ ኤቌላ ደ በፐካ ነጃ አል ሸ ጎ መፃ፥ አኽኦከሥ ኤከምበፀሽ አ መኸሠማ ካኻኽ?
45011022	ከለአ ከማምባለኸከሥ መሌአይላ አል ረባ ከመዥጋለማኳ፤ አ መዥገማ ከደ በደካ መሸ ሠማ፥ ካኻኸን ኤከማሸኻኽ ነመገለማ ከምዳ ገሸለማ። ኤከምበፃ መዳ ኤለኣኸን፥ ከመንሸኻቆ አኽኳ ነጃ ና።
45011023	ኤከምበፁሽ አዶጎ ዪሁዳኸን መኮዎቆ መገሚላ፥ ከፄ ከምፈለሽ ረባ መኮቆ እማም ከጃ፥ ከምኮሉዋ ካሥ ጎ መኢያለማም።
45011024	አኻ ደ በበፀካ መዳ ሾከ ዪሁዳ ኤቌለ ቆሻ አል ኸ እኔያ ኤተ ቢሸኮቆ፥ ቢኮኮቆን ነጅ ቆሻ ናል ሸ ጎ መፃ። አለኣኳ ኤገዘዛኼ። ዶጎ ዪሁዳኸን ኤጃ አል ሸ ጎ መፃ። ካ ከምፈለሽ ረባ መኮቆ ቌላ ኤተ ቢሸኮቆ ነጃ አል ሸ ጎ መፃ ከጅማ ፈላ።
45011025	ኢዴበም፥ ኤከምበፀኻ መዪርኻ ጸገኻ ኤደ መገመኻ፥ በራኣጎካ ኤከምገመኻ ገጸፃ ኤተ ከመገሸርሥ ካኻ ሜታ። ገጸፃ አለኣኳ፥ መዥግ እልቋ ኤተ በደካ ነጸገ ዶጎ እስራኤል ጎ ሜታ፥ ከምፀቆ ካሥ አል ኦከ ከምዸባ አገንዘ  ጸጋ ኤተ ቤከር ረባ ነደ በበፀካ መዳ ሾከ ዪሁዳ፥ መብዳ።
45011026	ኖካ ና ከምብዶቆ ረባ ሾከ እስራኤል ኮዎማ። ኤያሥ በከለካ አመዪዥሥ ሎርጋ፥ "ከምዌ ኤተ መብዶቆማ ነፂዮን፥ ከምቴሥ ገንሣ ኮዎማ ነጸገ ሾከ ያይቆብ።"
45011027	በከለካ ኤያሥ ኤያኳ፥ "ኖከ ከምቼርሥ ገንሣለማም፥ ከምጦራ ማገሲላ አለአ ከማም።"
45011028	ከፄ ቢከሥ ሰ ማገ ላ አል ረባ፥ ቢደካ አዶጎ ዪሁዳ ብተ ረባ። በደካ አለኣኳ ከበናለኻ፥ ደ በኸበፀካ መደኻ ሾከ ዶጎ ዪሁዳ። ኤከምዪርኳ መሽላሣለማምኸን፥ ደ በሄከሽ ረባ ከፄ እምበፈገማም።
45011029	ከማንዱቀሠኼ አረባ ነደ መኻለማ ነማኦዋለማኳ።
45011030	አኻ ደ በኸበፀካ መደኻ ሾከ ዪሁዳ፥ ኤያኻገሳሠኼ ገፀ ከረባኼ፤ እኽላኸን ከምኮዎቆ ዶጎ ዪሁዳ ማገሳሣ፥ በኸከዸበካ ማገ ኖጎ ረባ።
45011031	ኤያሥ ኤያኳ ከፄ ማገ ኤተ በኸዸበካ አኽ፥ ኢያገሰካሠንኼ እኽላ ዶጎ ዪሁዳ ከረባ ኤከምዸብዋን እማምኳ ማገ ኖጎማ።
45011032	ኤከምጦዋን ረባ ማገ ከጸጋ ከኮዎማ፥ በጦከሥ ጸጋ ኮዎማ ኒል ኤለ መኮዎቆ ማገሳሣ።
45011033	ማ ገ አል ረባ እንዘሥ በቦቆማ! መገመኻለማ ከመገመሸማለማኳ በቦቆ መሃቲለማ! ኦዴ ከምፈለሽ ማምባለሥ ዳ ኤተ በርካ አ፥ ከምገመሽ እንዶማኳ?
45011034	ኤያሥ በከለካ አመዪዥሥ ሎርጋ፥ "ኦዴ በገምካ እል ረባ? ኦዴ በጦካ ማገሸሣ ከረባኳ?
45011035	ኦዴ ቤያጉሽጥ ዳ ከረባ፥ ኦዴ በጨካ በና ነጸገማኳ?"
45011036	ዳ ኮዎማ በዘዘኬ ከኤለማ፥ ኤተ ባገምካሥ ኮዎማኳ በደካ ከንዶጎማ፥ ከምኢካ ከአ። ነከድ ገሂን ከረባ ካል ግዢ ግዥ። ኣሜን።
45012001	እኽላኳ ኢዴበም፥ ከፄ በደካ አማገ አል ረባ ካኳ በቦቆማ፥ በርጦካ ማገሸሣ አለአ ካኻ፤ መኸከኢ ኸኻ ጺኻ ከረባ ኤመዪዥሥ ደ መኻ ኤተ ባገ ኪል አ። አለኣኳ ኸገሸ እንዶዋ ኤተ ከምደኸካ መደዳ ከረባ።
45012002	መኮኻኼ መንዻ አል ኤበ እኔያ አለኣኼ። ኣንዠኺል እልኻ ዪዥኸሥ ገሳንዛለኻኳ። ኖካ ና ከምፈለኸሽ ማምባለኸሥ ዳ ኤተ በኦከሽ አረባ፥ ኤተ በደካ ገሸለማ፥ ባገ ኪል አ፥ ባንዢገካ ቆቆማኳ።
45012003	ከመገሸርሥ ካኻ ከመገ ከኤተ በኸኬ አረባ ካራ፤ ሻምበኻ ሜታ ሜታማለኻ ከዳ ኤተ ከምዳ ካኻ፥ መሻምበኻኼ ነመኢያለኻ ከምጻኼ። ነዪር ጸጋ ኮዎማ ጸገማ ኤያሥ መኢኽ መገሚላ ኤተ በከኸኬ አረባ።
45012004	ነጅ ጸጎኳ ነሜተም በኮጨካ ጎ ጸገጸጋ በበኽ፤ ኮዎማምኳ ቢጨካ መደዳ ከጅንሰማ ከጅንሰማ።
45012005	ኤያሥ ኤያኳ፥ መኮከድ ኤማንጀ ጸጋ፥ ከፄ በኮኢካ ከክርስቶስ ሜታ፥ አኳ ኣሥ ጸገጸጋ ሜተም። ሜታ ሜታማሎኳ ጎ ጸገጸጋ፥ በኮኮካስ ከሜተምኳ።
45012006	ኤያሥ መገ ኤተ በኸኬ አረባ ካኳ፥ በኮጨካ ደ መኻ አል መደዳ ከጅንሰማ ከጅንሰማ። ኤከምዳ ደ መኻ አል ጸጋ ሜታ ማቲስ እገሸ ረባ፥ ነገሸሥ ኤያሥ ከማኻቆ ከመገሚላሎኳ።
45012007	ኤከምዳ ደ መኻ አል ጸጋ ሜታ መተጸሥ ጸጋ፥ ነተጸሥ፤ ኤከምዳ መትገሠማኳ፥ ነትገሥ ዝንዜን።
45012008	ኤከምዳ ደ መኻ አል ማገሸሣኳ፥ ነገሸሥ፤ ኤተ በንዘኪል ዳ ኤተ በጨካ ከጃጀንዳ፥ ነጦ ከመዪዥኽ እለማ፤ ኤተ መዪርቆ ደ መደዳ ነሻምብ ነመደማ፥ ኤተ በሌአካይል ከጸጋኳ፥ ነሌአይል ከማገ ላ።
45012009	መደዳኼ አመሄሽ ጸጋ አለኻ ካሥ ሳኼ፤ ኣቸከኸካኽ ከገንሠ ዳ፥ ኣኢኸካ ከገሸል ዳኳ።
45012010	ደ በኸደካ ከንዶጎ ክርስቶስ ደሌባ ኣሄኸሽ ከእልኻ፤ ሻምበኻ ከማኽ ገሂን ኣሥ እልኸኻኳ።
45012011	መንዞኻኼ ከመደ ገሸል ዳኼ፤ ደኻ ከትጭ እልኻ ከኤታ ያሱስኳ።
45012012	ከፄ በኸጨካ ማጦዪላ፥ ኣገ ኻይል፤ ቀመኾቆ ማፉንጮቋ፥ መሌኤኻኼ ነገዴራኼ።
45012013	እንዘ ኺል ደ መጫለኻ ከደ ዢጋ ኢዴባ ደ ገዴራ፥ ሻምበኻ ከመሄሽ ኮዶኳ።
45012014	እገ ኸሥ ደ ባሙቸኮቆ አኻ፤ እገ ኸሥ እማም፥ መሆተኻኼ።
45012015	ኣገ ኻይል ኮዎኻ ከደ ባገ ካይላ፥ እሰኻ ከደ በእሰካኳ።
45012016	ሻምበኻ ከጸጋ ከኮዎማ በላ መሃቸኸሠን፤ ኣገሰኺልስ ከደ ዢጋ፥ መሸኾጎኼ። መኦኸሠኼ ጸገኻ ኤደ መገመኻኼ።
45012017	ኤከምዳ ጸጋ ገንሠማ ነጸገኻ፥ መኮለኸኮቆኼ ገንሠማኼ። ደኻ ዳ ኤተ በዪርካ አጸጋ ኮዎማ ከገሸለማ።
45012018	ደኻ ዳ ኤተ ባፈለካሽ ካኻ ኮዎማ ከመኢያ ከጸጋ ከኮዎማ ከመገማ።
45012019	እምመዠም፥ ዠኸስ ማመሣ ከረባ፥ ማኸሰኼ በና ኪልቆኻኼ። በቆተካንዥገን ነመዪዥሥ ሎርጋ፥ በከለካ አረባ፥ "ማስ በና አለም፥ አራ ከምኮለሮቆ ኪልቆማም።"
45012020	በቆተካንዥገን ዳ ኤተ በኢካ አመደማ ካኳ፤ በከለካ፥ "ኤከምሺል ኤዴበና ብታሉ፥ ኸካ ደ መሳ፥ ኤከምሻ እምበ ኣያኳ፥ ኸካ ኣያ። ኤከምጦዋ ኤለአ፥ ከምጦዋሥ ገዪፆቋ ነጸገማ።"
45012021	ሙቸኮቆ ገንሠማ ከገሸል ዳ፤ መሙቾቆኼ አገንሠማ አምኼ።
45013001	ጸጋ ኮዎማ ናገሳሥ ከጸጋ ደ በጨካ ገፋሌያ ነኤባ፤ ኤከምበፃ መዳ ከማሄሽ ረባ ከምፈለሸኼ ጸጋ ሜታ መጨ ገፋሌያ ነኤባኼ፤ ጸጋ ደ በጨካ ገፋሌያ ነኤባኳ፥ አረባ በጦከሥ ነጸገማ።
45013002	ካ፥ ደ በንሰካ ደ ገፋሌ ኤባ ኮዎማ፥ በንሰካ ዳ ኤተ በጦከሥ ረባ፤ ደ በደካ ሾከ አለኣኳ፥ ከምሩቆ መኸሣ ኪልቆማም።
45013003	ደ በከጤካ ከደ ገፋሌያ አደ በደካ ገንሠ ዳ፥ አደ በደካ ገሸል ዳኼ። አኻኣጎካኽ መኢያ በላ መጤኸካኸን ከደ ገፋሌያኽ? ካ ደኻ ገሸል ዳ፥ ከለአ ከምጨኸካ መገ ላ ኖጎማም።
45013004	ደ ገፋሌያ ደ መደዳ አል ረባ ደ በጦካ አኻ ኤከምደኻን አኽ ገሸል ዳ። ኤከምደኻ ገንሠ ዳኸን፥ ጤኸካ ከማም፥ ከፄ ቢበፀካ መጹሩዋ ቻጋ መገ ። እማም ደ መደዳ አል ረባ ደ ቢጦከሥ ማመሠ ረባ ነመደዳ ኒልቆ ደ በደካ ገንሠ ዳ ኮዎማ።
45013005	ካ በላ መዳን ካሥ በኸከጤካ ከማመሥ ረባ፥ ኤያሥ ኤያኳ ከፄ በከለካ እልኻ ካኻ፥ ከምዳ ካኻ አማገሳሣ ከደ ገፋሌያ።
45013006	ዳ ኤተ በኸፈቀካ አኽኳ ካሥ አለአ። ደ ገፋሌያ ደ መደዳ አል ረባ፥ ደ በትተኮቆ ዳ ኤተ በኢካ አመደማ ነጸገማም።
45013007	ካ ኸኸካ ከደ ገፋሌያ ዳ ኤተ በኢካ ነጸገኻ፤ ነድ ፈቃ፥ ፈቀ ዘበኳ፥ ኸኸካ፤ ጤኸካ ከማም፥ ኸኸካ ገሂንኳ።
45013008	ኤከማሄኸሽ ኣሥ እልኸኻ በኢካ ነጸገኻ፥ ነለአ ከገት መኢዳኼ በና ሜተል ነጸገኻኼ። ጸጋ ኤተ በሄከሽ ጸጋ ኤያለማ፥ በትተኮቆንዥገን ዳ ኤተ በኣጎካ አማቶቋ አል ሙሴ ነጸገማ።
45013009	ማቶቋ ኤተ በከለካ፥ "ማጎርታኣኼ፥ መሻኣቆኼ፥ መሎኳኣኼ፥ መአጀባኣኼ ዳ አል ጸጋኼ" ከማቶቋ ጃጀንዳኳ በትተካቆንዥገን ካሥ ከማገሸሣ ከሜተም፤ አኳ ኤተ በከለካ፥ "ሄሽ ጸጋ ኤያሉ ኤያሥ እልቀኡ።"
45013010	ጸጋ ኤተ በሄከሽ ጸጋ ኤያለማ፥ ከምዳኼ ገንሠማ ነጸገማኼ፤ ከለአ መሄሽ ጸጋኳ መትቶቆ ማገሸሣ ከማቶቋ አል ሙሴ ኮዎማ።
45013011	ትተኾቆ ዳ አለአ ኮዎማ። ገመኻ ኤበደካ አንጅ አለአ አንጅ ከማምበንኻሥ ነኸ መዥጋ። ነአንጅ ነኤተ ቤያኩኩ ከመገሚላ ባርቸካዬቆንዥገን ከበቦቆ እኽላ አንጅ መብዳሎኳ።
45013012	መጎኳ በርካ ከምተራ፥ ባርቸካዬቆንዥገን ኦካኳ። ከለአ፥ ትሸኮቆ ነጸጎኳ መደዳ አል መጓ ኣምብኮሽ፥ ርኮቆ ዳ አል ማሸማ አል መዪዦጓ።
45013013	ዎኼ፥ እጎኮኽ መንዳሎኳ ኤጸጋ ደ በኢካ ኒል መዪዦጓ አል ኦካ። በፀኮሽ ገነ  ከምደኻ፥ ለሙራ ከመቴሽ ጸገጸጋ፥ መቱሥ ጸጋ ከገንሠ እላኳ።
45013014	ኢሰኸሥ ኤታ ያሱስ ክርስቶስ ኤኣ፥ መኸኺልኼ ጸገኻ ከማገ ል መአጀባ አል በጨ ጸገኻኼ።
45014001	ናኻ ኤከምኢያን ዱዌባ ኤተ ገዴራ ኤተ በሌኤካኽ ነመገሚላ፥ ራቆኸኽ ከጸገኻ፥ መንሰኻኼ ገሳንዛለማኼ።
45014002	በገምኪል አጸጋ ሜታ ኤበበፀካ ማጻንዳቆ መሰ ዳ ኮዎማ፤ ኤተ በሌኤካኽ ነመገሚላኸን አሰካኼ በጫኼ።
45014003	ካ ጸጋ ኤተ በሰካ ዳ ኮዎማ፥ መሠኼ ኤተ በበፀካ መሳ በጫ፤ ኤተ በበፀካ መሳ በጫኳ፥ መኸከሠኼ ከኤተ በሰካ ዳ ኮዎማኼ። በርኮቆንዥገን አረባ መዣ አኳ።
45014004	ዎዴ አም ኤተ ባከኸከሥ ከኤተ መደዳ አል ጸጋ ጀንዳ? ኤበደካ ገሸለማ ከገንሠማኳ፥ አኤተማ ከምራ፥ ኣጨከሠንኼ አምኼ። ከፄ ከምተጸሥ ኤተማኳ ኤከምጦዋ ገሸለማ፥ ከማራቆ መዣ አ።
45014005	በኦከሥ ጸጋ ሜታ ኤበንተርኮቆ ኦካ ሜታ ኖካ ነጀንዳ፥ በዪርካ ጸጋ ጃጀንዳኸን ኦካ ኮዎማ ካሥ ሜተም። ከፄ አለአ በጦከሥ ጸጋ ኮዎማ እለማ ናሥ ዳ ኤተ በሳንዘከሣ።
45014006	ኤተ በሂንከሥ ኦካ ሜተም ነጃጀንዳ፥ በከጦካ አለአ ከገሂን ረባ፤ ኤተ በሰካ ዳ ኮዎማኳ፥ ከፄ በደካ መገ ላ ከረባ ነደ መሳ፥ በሰካ ከገሂን ረባ። ኤተ በበፀካ መሳ ዳ ኮዎማኳ፥ በጦካ አለአ ከገሂን ረባ በከኸካ መገ ላ ከረባኳ።
45014007	ናኳ አኢካንኼ ኤተ በኢካ ኪልቆማኼ፥ አኢካንኼ ኤተ በሸካ ኪልቆማኼኳ።
45014008	ኤከምኢኳ፥ ከኤታ ከምኢኳ፤ ኤከምሾኳኳ፥ ካሥ አ ከምሾኳ፤ ካ ኤከምኢኳ፥ ኤከምሾኳኳ፥ አኳ ኣሥ አል ኤታ ያሱስ።
45014009	ዳ በከሸካ ክርስቶስ በፈርኬሠን ነመሻ በኢካናኳ፥ ኤከምዳን አ ኤታ ከደ በኢካ ከደ በሸሸካኳ።
45014010	ናኻ ሜታ ሜታ ካሥ በኸከኸከሥ ከኢዴበኻ ደ ገዴራ? ናኻ ጃጀንዳኳ ካሥ በኸከከሥ ኢዴበኻ ደ መገሚላ? ከምዳ ካኳ ኮዎኳ አመኢቾጓ ነታሰ ረባ ከመኸሣ።
45014011	በቆተካንዥገን ነመዪዥሥ ሎርጋ፤ "በከለካ አረባ፥ 'እገሻለም አለአ ኸማ፥ ጸጋ ኮዎማ ከማኩኩና ነታሰም፥ ከጠጠማ ኮዎማኳ ከምዳ ኸገሻ ኤበርደካ ረባ ኸማ።"'
45014012	ካ በኢካ ከሜታ ሜታማሎኳ አመኮሎቆማ ነታሰ ረባ ከፄ መደዳ አል እልቆኳ።
45014013	ካ ዎኼ፥ በፀኮሽ መኸሠማ ካሥ እልኾኳ፤ ርል ኤከምበፀኻ መጦኻ ዳ ኤተ ከምሥኾቆ ኢዴበኻ ነንዶ ረባ ከምሮቆ እማም ከገንሣኳ።
45014014	ከፄ ቢልኢካ ከኤታ ያሱስ ሜተም በርገምካ በርገምኪል ዝንዜንኳ፥ ኤበበፀካ ዳ ሜተል መዳ ከጺማ ከደ መኮዋ። ኤበዪርካ ጸጋ ሜተም ዳ ሜታ ኤመኮዎማኸን፥ ከምደካ ካ ከደ መኮዋ።
45014015	ኤከምቱዋከሥ እል ዱዌበኡ ከዳ ኤተ ባሰካ፥ ከመንዻኣካኼ ከማሄሻኼ፤ መቴያኣከሠኼ ከደ መሳሉ ጸጋ ኤተ በከሸካ ክርስቶስኼ።
45014016	ከለአ፥ አዪርኸካ ኤከምበፃ ጸጋ መሥ ዳ ኤተ በኸዪርካ አኽ ከገሸለማ።
45014017	ኤበገሸካ ጸጋ ከፄ ገፋሌ ረባ፥ ቢገሸካ ከፄ ዳ ኤተ በኦከሽ አረባ፥ ከፄ መገማ ከማገ ጓ ኤተ በኸኬ አመዪዥሥ ገፉጫ፥ እገሸካኼ ከፄ መኮዋ አል ደ መሳ ካል ደ መፋኼ።
45014018	ጸጋ ኤተ በደካ ከክርስቶስ ከንዶጎ አለአ፥ ከማራቆ ኖጎ ረባ ከማሄያሽ ኖጎ ጸጋኳ።
45014019	ከለኣኳ፥ ዎኼ ሁሎኳ ዳ ኤተ ከምሬቆ መገማ፥ ከምተጸሥ ገሙንፀ ደ ገዴራኳ።
45014020	መብኣካኼ መደዳ አል ረባ ከፄ ደ መሳኼ። ደ መሳ ኮዎማ መዪዥሠማ፤ መሰ ዳ ኤተ በሥኮቆ ጸጋ ጀንዳ ነንዶ ረባኸን፥ ገንሠማ።
45014021	መኮዎ በጫ ከምኮዎ መፈ ኬ ባጉዋ፥ ኤያሥ ኤያኳ መበፀሽ መደዳ ኤተ በሥኮቆ ኢዴባ ደ ገዴራ፥ ገሸለማ።
45014022	ካ ዳ ኤተ ባገምኪል ከመዪዥሠማ ባርኮቋ፥ ነኢሽ ነጉ ከረባኳ። ማሄሸማ ጸጋ ኤተ በበፀካ መኸሥ ኪልቆማ ከዳ ኤተ በገምኪል ከገሸለማ በርኮቆናኳ።
45014023	ጸጋ ኤተ በሰካ ዳ ከማጤዪላኸን፥ ከምኸከሥ አረባ ከፄ በበፀካ መሳ ከመገሚላ። መደዳ ኤተ በበፀካ መኢቾጎ ነመገሚላ ኮዎማኳ፥ ገንሣ።
45015001	አኳ ደ በኮዥገካ ነመገሚላ ከምዳ ካኳ አመቀሞቆ መሌአ ደ በሌኤካ፤ ከምዳኼ ኤከምሻምቦኳ ካሥ ማገ ል እልቆኳኼ።
45015002	ኤከምዥጋን አገሙንፀ ደ ገዴራ፥ ኣገ ኲል ኮዎኳ ኢዴቦኳ ደ ገዴራ ኤከምዳ ከማም ከገሸለማ።
45015003	አኢካንኼ ክርስቶስ ከማገ ል ኣሥ እልቆማኼ፤ በቆተካንዥገን ነመዪዥሥ ሎርጋ ኤተ በከለካ፥ "ገ ያ አል ደ በ ካ አም፥ በደከንዥገን ነጸገም።"
45015004	ዳ ኤተ ቢቆተካ ነመዪዥሥ ሎርጋ ነገሲቋ ኮዎማ በቆተካንዥገን ከመትገሠማ ካኳ፤ ዳ ቢከቆተከሥ እማም፥ ከገቀማ ከመንዥገሣ ከኤተ በኸኬ አመዪዥሥ ሎርጋ ኤከምዸቦኮካን ማጦዪላ።
45015005	ረባ ኤተ በኸካ ገቀማ ከመንዥገሣ ከጸጋ ነኸ ካኻ ኤከምጨኻ ቁንዛ ሜተል፥ ኤከምሁለኻን መኳ ኤተ በኸኬ ያሱስ ክርስቶስኳ።
45015006	ኖካ ና ከምኸኻ ከእላ ሜተም ከሳ ሜተልኳ መገ ላ ከረባ ኤተ በደካ ኤቶኳ ያሱስ ክርስቶስኳ።
45015007	ካ ኤያሥ በራቆከኽ አክርስቶስ አኳ ከጸገማ፥ ኣራቆኸሥ አኽኳ ኣሥ እልኸኻ። ደኻ አለኣኳ ከገሂን አል ረባ።
45015008	ከመገሸርሥ ካኻ፥ በከደካ ክርስቶስ ኤተ መደዳ አል ዶጎ ዪሁዳ፥ ከመትገሥ ኤበደካ አረባ መገሚለማ። ከንዶጎማ በትተኮቆ ረባ ማጦዪላ ኤተ ቤኽ ከምበፈገማም።
45015009	በደከንዥገን ኤያሥ ኤያ ከኤተ መደዳ አል ደ በበፀካ መዳ ሾከ ዪሁዳኳ፥ ኤከምኹዋን እማም መገ ላ ከረባ ከፄ ማገለማ። ኤያሥ በቆተካንዥገን ነመዪዥሥ ሎርጋ በከለካ፥ "ካ ከምኸራ መገ ላ ካም ኖጎ ጸጋ ደ በበፀካ መዳ ሾከ ዪሁዳ፥ ከሜኤርከሥ ከፄኡ ጌአ መገ ላ።"
45015010	በከለካ እኽላኳ፥ "አኻ ደ በበፀካ መዳ ሾካ አል ረባ፥ ኣገ ኻይል ደ ኮዎኻ ከሾካለማኳ።"
45015011	እኽላኳ፥ "አኻ ደ በኸበፀካ መዳ ሾከ ዪሁዳ፥ ኸኻ መገ ላ ከረባ፥ ነከኽ አሾካ ኮዎማኳ መገ ላ ካ።"
45015012	እኽላኳ ቤከል ኢሳያስ፥ "ከምዌ ኤተ ከምፖቁዋ ነሾከ እሴይ፥ ከምፈርሥ ኤከምሙቾቆ ሾካ ደ በበፀካ መዳ አል ረባ፥ ከምጦዉሥ እማምኳ ማጦዪላለማም ነጸገማ።"
45015013	ረባ ኤተ በኸካ ማጦዪላ ከጸጋ፥ ነጦ ኤከምዪጮቆን አመገሚላለኻ ከማገ ጓ ከመገማ ከኮዎማ፥ ኤከምረከሸን አማጦዪላለኻ ከመፈጋቋ ከመዥግ መዪዥሥ ገፉጫ።
45015014	ኢዴበም፥ በርገምኪል ዝንዜን ኤበኸከዪጨካቆ ከገሸለማ፥ በኸጨካ ማምባለሠማ ኮዎማ፥ ኤበኸፈለከሻ አኽ መገሸሣኳ።
45015015	ኤከምሳንዘኸሠን አኽ ነዳ ነሜተም ሜተም በርቆተካ ነሎርጋ ነለአ ካኻ ከመንዢቆ እታ። ዳ ኤተ በርከጦካ አለአ፥ ከፄ ባኸካዬሽ መገ ኖጎ ረባ ካራ፥
45015016	ኤከምደራ ኤተ መደዳ አል ያሱስ ክርስቶስ ከሾካ ደ በበፀካ መዳ አል ረባ። ከማቲስ ሰ ማገ ላ አል ረባ በርደካ ኤጸጋ ኤተ ናኽ ደ መኻ ከረባ፥ ኤከማራቆን ነታሰማ ሾካ ደ በበፀካ መዳ አል ረባ ኤደ መኻ፥ ደ በዪዥካሥ ከመዪዥሥ ገፉጫ።
45015017	ከፄ ቢልደካ ከያሱስ ክርስቶስ ሜተም፥ በርከፈለከሽ መሾጓ ከመደዳ ኤተ በርደካ ከረባ።
45015018	በርገሸካ ከመንዢቆ እታ ካሥ ዳ ኤተ በጦካ አክርስቶስ ከንዶጎም ኤከማራቆ ሾካ ደ በበፀካ መዳ አል ረባ ከማገሳሣ ከአ። በትተኮቆ ክርስቶስ መደዳለማ ከንዶጎም ከሳ ከመደዳኳ፥
45015019	ከመዥግ ዳ አል ገተምዛ፥ ከበቦቆ ገሸል ዳ፥ ከመዥግ መዪዥሥ ገፉጫኳ። ከለአ በራጦከሽ ነዬሩሳሌም በራንዲካ ካሥ እሊሪቁም፥ በራቲከሰንዥገን ሰ ማገ ላ አል ረባ ኖጎ ኮዎማ።
45015020	ኤከምበፀራ መደርቆን ነሸ ዳ ኤተ ባጦከሽ ጸጋ ጀንዳ፥ በርኦከሸንዥገን ኤከማቲርስ ሰ ማገ ላ አል ረባ ኖጎ በበፀካ ማገሳቆን ፄ ክርስቶስ ሜተልኳ።
45015021	ኤያሥ በቆተካንዥገን ነመዪዥሥ ሎርጋ በከለካ፥ "ከምገመሥ አደ ቢከበፀካ መገሹከሥ ከፄማ፥ ከማምባለሥ አደ በበፀካ መገሶቆን ሜተልኳ።"
45015022	ከፄ አለአ በርከቱነከሥ መዱጎክ መዎሬ ኮጎኻ።
45015023	እኽላኸን ከፄ በራንዢገካ መደዳ ነጋንዲ ኤባ ነለአ፥ ከመተጸማኳ ከፄ በርአጀበካ ግዣ በበኽ መዎሬ ከመዪርቆ አኻ፥
45015024	በራጦኪል ከመጦ አለአ ነቾጎ መዻለም ከስፓኒያ። ኖከ ከምተር ዻ ኖጎኻ ከስፓኒያ፥ ከመገምኳ በራጦኪል ኤከምፀ ራቆ ከማገራይል ኖጎኻ ዱፀን ነቸቻ፥ ኤከምጦኸቾጎ አራ ነንዶዋ።
45015025	እኽላኸን ከምዸራ ከገሙንፀ ደ ገዴራ ካል ዬሩሳሌም ከምርዾቆ ማተጸሣ ከማም።
45015026	ዳ ከምዸርካ፥ ከፄ ቢርኪል አደ ገዴራ አል ማቀዶኒያ ካል ኣካያ ኤከማሙንፁቆ ማተጸሣ ከደ ዢጋ ደ በኢካን ነዬሩሳሌም ኖጎ ደ ገዴራ።
45015027	ቢርካ አለኣኳ ካሥ ከማሄሻ አል እልቆማም፤ ከንዶጎ ጀንዳኳ መደ ኣሥ አለአ በኢካ ነጸገማም። ኤበንዘኪል አደ በበፀካ መዳ ሾከ ዪሁዳ ነመገሥ ገፉጫ አል ረባ ኤተ በካጦኪል አ ሾካለማ፥ ከምደካ ከጸጋ ደ በበፀካ መዳ ሾከ ዪሁዳኳ ኤከምተጹሥ እማም ዶጎ ዪሁዳ ከዳ ካል ኤበ እኔያኳ።
45015028	ካ ኤከምትተሮቆ መደዳ አለአ፥ ኤከምኸራ ማተጸሣ ኤተ ቢሙንፀኮቆ ከማም ነን፥ ከምዸራ ከስፓኒያ ከምዪርዾቆ አኻ ነቾጎ መዻለም።
45015029	ኖከ ከምዎሬኳ፥ በርገምካ ኤከምርዼቆ መገሣ አል ክርስቶስ ኮዎማ ካኻ።
45015030	ኢዴበም፥ በርሎቆከሥ አኻ ከፄ ኤቶኳ ካል ያሱስ ክርስቶስ ከማሄሻ ኤተ በኸካ አመዪዥሥ ገፉጫኳ፥ ኤከምሻምበኻ ከአራ ከምዴረኻን ረባ ካራኳ።
45015031	ዳ ኤተ ከምዴረኸከሥ አኽ ካራኳ፥ ኤከምብደራን ነኤለ ጸጋ ደ በበፀካ መገሚል ነኤበ ዪሁዳ፥ ኤከማራቆን መደዳለም ነዬሩሳሌም ኖጎ ገሙንፀ ደ ገዴራ ከገሸለማኳ።
45015032	አራኳ ኤመዳ ማሄሻ አል ረባ፥ ከምዎሬ ኮጎኻ ከማገ ላ፥ ከምቤያኽ እለም ከማገመሣ አሎኳኳ።
45015033	ረባ ኤተ በኸካ መገማ ካኳ ነኢ ከአኻ ኮዎኻ። ኣሜን።
45016001	በራኣጎካ ኤከምገመኻ ዱዌበምላ እገፋ ፌቤ፥ ኤተ መደዳ መገሚለማ ነገሙንፀ ደ ገዴራ አል ከንሬያ።
45016002	ሄኸሽ አ ከፄ ኤታ ኤያሥ በደካ ከጸጋ አል ረባ አመሄሽ ኮዶ። እገፋ አንኳ ከፄ በተጸከሥ ኤማንጀ ጸጋ በተጸከሥ አራኳ፥ ተጸኸሥ አ ካሥ ዳ ኤተ ከማኣጓ ነጸገኻ።
45016003	ኸኸካ ዳገለም ከምጵሪስቂላ ከኣቂላ፥ ደ ቢለንተጸከሥ ነመደዳ ከያሱስ ክርስቶስኳ።
45016004	እማም ቢኽ ጺማም ከፄም፤ በላ መዳን ኣሥ አራ፥ ገሙንፀ ደ ገዴራ ነሾከ ደ በበፀካ መዳ ዶጎ ዪሁዳ ኮዎማኳ፥ ቢኸካ መገ ላ ከማም።
45016005	ኸኸካ ዳገለም ከገሙንፀ ደ ገዴራ ደ ባሙንፀኮቆ ነመፃለማም። ኸኸካ ዳገለም ከመዠም ኤጳኔጦስ፥ ኤተ ቤሲቆ መገሚላ ከክርስቶስ ነኤበ እሲያ።
45016006	ኸኸካ ዳገለም ከማሪያም፥ ኤተ በሻምበካ ነመደዳ ካኻ።
45016007	ኸኸካ ዳገለም ከኣንድሮኒኮስ ከዩንያስ፥ ደ በደካ ሾከም፥ ቢፉንጨካ ከአራ። እማም መሂንቆማ ነሰ ገትገ ክርስቶስ፥ ቢሲቆ ካራ ነመገሚላ ከአ።
45016008	ኸኸካ ዳገለም ከኣምጵሊያጦስ፥ ኤተ በርሄከሽ ከኤታ ያሱስ።
45016009	ኸኸካ ዳገለም ከኡርባኖስ፥ ኤተ ቢለንተጸከሥ ነመደዳ ከክርስቶስ፥ ከመዠም ከእስጣኪስኳ።
45016010	ኸኸካ ዳገለም ከኣጴሌስ፥ ኤተ ቢዻምበካ ቢያምባለከሠን ኤበደካ መገሚለማ ከክርስቶስ። ኸኸካ ዳገለም ከደ መፀ ኣርስጦብሎስ።
45016011	ኸኸካ ዳገለም ከሾከም ከሄሮዲዮን። ኸኸካ ዳገለም ከደ በርኮቆ ኤታ ያሱስ ነደ መፀ ናርክሶስ።
45016012	ኸኸካ ዳገለም ከትሪፌኔ ከትሪፋሴ፥ ጋፋ ደ ቢሌኤካ ነመደዳ ከኤታ። ኸኸካ ዳገለም ከማሄሽ እገፋ ጰርስስ፥ ኤተ በሌኤካ ዝንዜን ነመደዳ ከኤታ።
45016013	ኸኸካ ዳገለም ከሩፎስ፥ ኤተ በሽለካሥ አኤታ፥ ከኤዬማ ኤተ በደካ ካራኳ ኤያዩ።
45016014	ኸኸካ ዳገለም ከኣሲንክሪጦስ፥ ፍሌጎን፥ ሄርሜስ፥ ጳጥሮባስ፥ ከሄርማስ ከኢዴባ ደ ገዴራ ደ በኢካ ኖጎማምኳ።
45016015	ኸኸካ ዳገለም ከፍልሎጎስ፥ ዩልያ፥ ኔርዮስ ከደጎን ኤበማኳ፥ ከኦሊምጳስ ከደ ገዴራ ደ በኢካ ኖጎማምኳ።
45016016	ኣፅምኻ ኤመኢ ደ ገዴራ፥ ኣሎቆኸሥ ዳገ። ደ ገሙንፀ ደ ገዴራ አል ክርስቶስ ኮዎማ ቢኸካ ዳገ ካኻ።
45016017	ከመገሸራ ካኻ ኢዴበም፥ ዜኸኽ ጸገኻ ነጸጋ ደ በጦካ መንሰ ከመንቴያኻ ነንዶዋ፥ ደ በንሰካ መትገሣ ኤተ በኸገምከሻ አኽኳ። ሃተኻሥ ነጸገማም።
45016018	ሾከ ጸጋ አለአ ቢከደካ ከመአጀባ አል እለማም፥ ኢደካኼ ከኤቶኳ ከክርስቶስኼ። እማም ቢንጠከኽ መሌእል ጸጋ ከገሻ ኤተ በገ ኪል ፄ ጸጋ በኢካ ኤገሸለማኳ።
45016019	በገሰኮቆንዥገን ጸጋ ኮዎማ ኤበኻገሰካሥ ከሰ ማገ ላ አል ረባ። ከለአ በራገ ካይል ከፄኻ፥ በራኣጎካ ኤከምጨኻ መገመኻ ከገሸል ዳ፥ ከገንሠ ዳኸን ኤከምሌአኻይል።
45016020	ረባ ኤተ መኸ መገማ ከመንፂሥ ሴጠና ፈላ ኒል ቾጎኻ። መገ አል ኤቶኳ ያሱስ ነድ ከአኻ።
45016021	ጢሞቴዎስ ኤተ ቢላተጸከሥ ነመደዳ በኸካ ዳገ ካኻ፤ ኤያሥ ኤያኳ ጀንዶኳ ሾከ ዪሁዳ ሉኪዮስ፥ ያሶን፥ ከሶሲጳጥሮስኳ ቢትገካ ዳገ ካኻ።
45016022	አራ ጤርጢዮስ፥ ኤተ በርተጸከሥ ነመቆት ገትጋ አለአ በርትገካ ዳገ ካኻ ከፄ ኤታ።
45016023	ጋዮስ፥ ኤተ በሄከሽ አራ ከገሙንፀ ደ ገዴራ ኮዎማ ነመፃለማ፥ በትገካ ዳገ ካኻ። ኤራስጦስ ኤተ መጹር ለማና አል ኤዬባ አለአ፥ ከዱዌበምላ ኳርጦስ ቢትገካ ዳገ ካኻ።
45016024	[መገ አል ኤቶኳ ያሱስ ክርስቶስ ነድ ከአኻ ከኮዎማ። ኣሜን።]
45016025	ነድ ገሂን ከረባ ኤተ ከምፈለሽ መንዥገሥ መገሚላለኻ ከሰ ማገ ላለማ ኤተ በራቲከስ አር። ሰ ማገ ላ አለአ ከፄ ያሱስ ክርስቶስ፥ በትገከሥ ኸማ ኤተ ቤያጸፃቆ ገፀ ገፀኳ።
45016026	ገ ጸፃ አኳ ባትገካሥ እኽላ ከኸ መዪዦጓ ከመቆታ አል ደ መዪርጓ፤ በርኪለንዥገን ረባ ኤተ በኢካ ግዢ ግዥኳ፥ ኤከማገማይለን ኖጎ ሾካ አል ኤበ እኔያ ኮዎማ፥ ኤከማገሱዋሠን እማም ከመገሚላ።
45016027	ካ ካሥ ከኤተ በጨካ መገመኻ፥ ከረባ ሜተም፥ ነከድ ገሂን አል ግዢ ግዥ ከንዶጎ ያሱስ ክርስቶስኳ። ኣሜን።
46001001	አራ ጳዉሎስ፥ ከማሄሻለማ ኤተ ባርኦኬ አረባ ከሰ ገትጋ አል ያሱስ ክርስቶስ፥ ከዱዌቦኳ ከሶስቴኔስ፥ ቢልቆተካ ሎርጋ አለአ
46001002	ከገሙንፀ ደ ገዴራ አል ረባ ደ በኢካ ነኤበ ቆሮንቶስ፤ ቢልቆተካ ኤያሥ ኤያኳ ከደ በዪዥካሥ ከንዶጎ ያሱስ ክርስቶስ ኮዎማ፥ ደ ቢኦኬ ኤከምዱዋን መዪዥሠማ ከኮዎ ጸጋ ደ ቢኦከ ፄ ኤቶኳ ያሱስ ክርስቶስ ኖጎ ኮዎማ። አ ኤታለማም ኤቶኳኳ።
46001003	ነድ ከአኻ አመገ ከመገማ አል ረባ በቦኳ፥ አል ኤታ ያሱስ ክርስቶስኳ።
46001004	መዱጎክ በርኸካ መገ ላ ከረባለም ከፄኻ፥ ከፄ ባኸካዬሽ መገ አል ረባ ካኻ ከንዶጎ ያሱስ ክርስቶስ፥
46001005	ነዳ ነኮዎማ ከገሻ ከማምባለሠማኳ፥ በኸዸበከንዥገን ከንዶጎ ክርስቶስ ደ መኻ ኮዎማ።
46001006	ኤተ ቢልደካ አይል ኸገሻ ከፄ ክርስቶስ፥ ዳ በከዥገካሽ ትማ ኖጎኻ፥
46001007	ከምፀቆሰኼ ሜተል ደ መኻ አል ገፉጫ ካኻኼ፥ መኸከኢ ነመዜኽ ማትጋሣ አል ኤቶኳ ያሱስ ክርስቶስ።
46001008	አ ከመንዥገሥ አኻ ካሥ አል ኦከ መርሸማ፥ ኤከምደኻን ደ ማንዢግ መሸ ሠማ ኖካ ናል ኤቶኳ ያሱስ ክርስቶስኳ።
46001009	መገሚለማ ረባ ኤተ በኦኬ አኻ፥ ኤከምደኻን ሜተል ከዱማ ከያሱስ ክርስቶስ፥ ኤተ በደካ ኤቶኳኳ።
46001010	ኢዴበም፥ ከመገሸራ ካኻ ከፄ ኤቶኳ ያሱስ ክርስቶስ፥ ኤከማገሰኺልሰን ነዳ ነኤተ ከመገሸኻ ኮዎማ። ነድ ገሳንዛለኻ ከቁንዘኻ ኣሥ ሜተል።
46001011	ኢዴበም፥ ቢገሸከሠንዥገን ካራ አደ መፀ ክሎኤ ኤበኢካ አማከለማ ኖጎኻ።
46001012	መከላለም አለኣኳ፥ ናኻ በከለካ ጸጋ ሜታ፥ "አራ አል ጳዉሎስ፥" ሜታኳ "አራ አል አጶሎስ፥" ጀንዳ "አራ አል ጴጥሮስ፥" ጀንዳኳ "አራ አል ክርስቶስ።"
46001013	ካ አምጹሸካይል ክርስቶሳኽ? ኢቱካን ጳዉሎስኳ ከፄኻ ነጋገድ ጃኽ? ኤያሥ ኤያ ማጩጻቋለኻ ከፄ ጳዉሎሳኽ?
46001014	በርኸካ መገ ላ ከረባ፥ ነክርስጶስ ከጋዮስ ኤተ በደካ፥ ኤበርበፀካ መጩጸርቆን ናኻ ጸጋ ጀንዳ።
46001015	ከለአ ከምፈለሸኼ አጸጋ ሜተል መከላ ካኻ፥ "በኸካጩጸካቆ ከፄ ጳዉሎስ።"
46001016	ነደንኳ፥ በርጩጸኮቆንዥገን እምእስጢፋናስ ከደ መፃለማ፤ ነለአ ከገት አርገምካኼ ጀንዳ ኤተ በርጩጸኮቋኼ።
46001017	ዳ በከትገኬሥ ክርስቶስ አራ፥ ኤከማቲርሰን ሰ ማገ ላ አል ረባ፥ አትገኬንኼ ከምጩጾቆማኼ። መሸ ክርስቶስ ነጋገድ ጃ ኤከምበፃ መዳ መገ ፥ አራቲከሰኼ ሰ ማገ ላ አል ረባ ከመገመኻ ካል ጸጋኼ።
46001018	እገሻ ኤተ በከለካ "በሸካ ክርስቶስ ነጋገድ ጃ" በኢካ ኤመንተሞቋ ከጸጋ ደ በኢካ ነንዶ መቴያ፥ ካኳ ደ በኢካ ነንዶ መብዳኸን፥ በካትገካሥ መዥጋ አል ረባ።
46001019	በከለካ አረባ ነመዪዥሥ ሎርጋ፥ "ከምቴረሥ መገመኻ አል ደ መገመኻ፥ ከማርከኽ ከኔያ መገመሸማ አል ደ መገመሸማኳ።"
46001020	ነጓብ ባሸካዬኽ ደ መገመኻ? ነጓብ ባሸካዬኽ ደ መትገሥ ማቶቋ አል ሙሴኳ? ነጓብ ባሸካዬኽ ደ መገመሽ እገሻ አል ኤበ እኔያ አለአ? በትገከሠንዥገን አረባ፥ ኤበደካ መገመኻ አል ኤበ እኔያ አለአ ከመንተሞቋ።
46001021	ረባ በጦካ ከመገመኻለማ፥ ኤከምበፃ ጸጋ መፈለሽ መገማ አ ከመገመኻ አል እልቆማም። ካ ከገሻ ኤተ ቢላቲከስ አይል፥ ከኤተ በዪርካ አጸጋ ኤመንተሞቋኳ፥ በሄከሽ ረባ ከመብዶቆ ጸጋ ደ በገምኪላ።
46001022	በሎቆኪል ዶጎ ዪሁዳ ዳ አል ገተምዛ፥ በኣጎካ ደ ግሪክኸን መገመኻ።
46001023	ቢላቲከስ አይልኸን ክርስቶስ ኤተ ቢቱካ ነጋገድ ጃ፤ አለኣኳ ከዶጎ ዪሁዳ ደ መሥ፥ ከሾከ ጸጋ ጃጀንዳኸን መንተሞቋ።
46001024	ከደ በኦካ አረባኸን፥ ነድ ዶጎ ዪሁዳ፥ ደ በበፀካ መዳ ሾከ ዪሁዳኳ፥ ቢላቲከስ ክርስቶስ፥ ኤበደካ መዥጋ አል ረባ ከመገመኻ አል ረባኳ።
46001025	ዳ ኤተ በኮከሥ መንተሞቆ ረባ፥ በንተርኮቆ ነመገመኻ አል ጸጋ፤ ዳ ኤተ በኮከሥ መሌአ ረባኳ፥ በንተርኮቆ ነመዥጋ አል ጸጋ።
46001026	ዪርኻና ኢዴበም፥ ኖከ በኦካ አረባ አኻ ኤበኸደካ ጸጋ ሾከ ኣባ። ጎ በበኻለኻ ኤገሳንዘ ጸጋ ደ መገመኻኼ፥ ጎ በበኻለኻ ነሾከ እምበቦቆ ጸጋኼኳ።
46001027	ከመዪፆቆ ደ መገመኻ በሽለከሥ አረባ ኤተ በዪርካ ጸጋ አል ኤባ አል እኔያ ኤተሞ፤ ከመዪፆቆ መንዥግ ጸጋኳ በሽለከሥ አረባ ኤተ በዪርካ ኤበ እኔያ ኤመሌኤማ።
46001028	በሽለከሥ ረባ ኤተ በዪርካ ጸጋ አል ኤበ እኔያ ከዱ ገናሠማ በ ከሣኳ። ከምቴሥ ኤተ በዪርካ ኤበ እኔያ ከበቦቆማ፥ በሽለከሥ ዳ ኤተ ቢከለካ "አኢካንኼኳ።"
46001029	ካ መሾጎኼ ጸጋ ሜተል ኤለአ ነታሰ ረባኼ።
46001030	ረባኳ በጦካ፥ ኤከምደኻን አኽ ከያሱስ ክርስቶስ ሜተም፥ በጦካ ኤከምዳን ክርስቶስ ከመገመኻሎኳ። ካሥ አ በከዪርካ አረባ አኳ ከመዪዥሠማ፥ በኮከዪዥካሥ ከአ። ኤተ ባንዠኪል አኳኳ፥ ኣሥ አ።
46001031	ከለአ ከምዳ ኤያሥ ቢቆተካ ነመዪዥሥ ሎርጋ፥ "ኤተ ከማኣጓ መሾጓ፥ ነከሾጎ ከረባ።"
46002001	ኢዴበም፥ ኖከ ቤርዌ ኮጎኻ ከማቲስ ገጸፃ አል ረባ ካኻ፥ ኤርደንኼ ከበበኽ ሳ ከገሸ መገመኻኼ።
46002002	ኖከ ቤርኢ ኖጎኻ ቤርገም ኣሥ ያሱስ ክርስቶስ ኤተ ቢቱ ነጋገድ ጃ፥ ቤርሪለንዥገን ኤከምበፀራ መገመራ ዳ ጀንዳ።
46002003	ቤርዌ ኮጎኻ ከመሌአ፥ ከገጤያ፥ ከበቦቆ ማሰሲያሣኳ።
46002004	እገሻለም ከማቲሳለምኳ ቤትገሥ ኤቤድ አመዥጋ ከገፉጨ ረባኳ ኒለም፥ ኤርደንኼ ከሰ መገመኻ ኤተ በቼ ቁንዘ ጸጋኼ።
46002005	ካ በኢከቾጎ መገሚላለኻ ነመዥጋ አል ረባ፥ አኢከቾጎኼ ነመገመኻ አል ጸጋኼ።
46002006	ነደንኳ፥ ከመገመኻ ቢለገሸካ ኖጎ ደ ባካኻ። መገመኻ አለኣኸን አል ኤበ እኔያ አለኣኼ፥ አል መዥግ ገፉጫ አል ኤበ እኔያ አለኣኼኳ። እማም አለኣኳ ደ ከምቴያ።
46002007	መገመኻ ኤተ ቢለገሸካ አይል፥ ገጸፀ መገመኻ አል ረባ፥ ኤተ ቤያጸፃቆ ኖጎ ጸጋ። ረባ በላ መዘዜን ኤበ እኔያኳ፥ ቤገ ሥ ገጸፀ መገመኻ አለአ ኤከመንዞኲለን ነገሂንለማ።
46002008	ኣምባለከሠንኼ ጥሳ አል ኤበ እኔያ አለአ መገመኻ አለኣኼ፤ ቢማምባለከሥ በደካ፥ ቢምቱካንኼ ኤታ አል ገሂን ነጋገድ ጃኼ።
46002009	ነደንኳ፥ ኤያሥ ቢቆተካ ነመዪዥሥ ሎርጋ፥ "ዳ ኤተ በገ ከሥ አረባ ከደ በሄከሽ አ አገምከሠንኼ አኸ ጸጋ ሜተል፥ አገሰኮቆንኼ አፄ ጸጋ፥ አዸበከሠንኼ አገሳንዘ ጸጋኼኳ።"
46002010	በትገኬሥ አረባኳ አለአ ካይላ ከገፉጫለማ። ገፉጫ አለኣኳ በዪርኪል ዳ ኮዎማ፥ በዸበከሥ መሃቶቆ ገሳንዘ ረባኳ።
46002011	ኤተ በገምካ አል እል ጸጋ ኣሥ ገፉጫ ኤተ በኢካ ኒል መዣ ና፥ አፈለከሸኼ ጸጋ ጀንዳ መገመማኼ፤ ኤያሥ ኤያ ኤተ በገምካ አል እል ረባኳ ኣሥ ገፉጫለማ፥ አኢካንኼ ሜተልኼ።
46002012	አይላኸን ኤከምገሚላን ደ መኻ ኤተ ባኸካዬሽ ካይላ ኖጎ ረባ፥ ቢልርኮቆ ገፉጫ አል ረባ፥ ኢልርኮቆንኼ ገፉጫ አል ኤበ እኔያኼ።
46002013	ካ ቢልጨገከስ አይል መደዳ አል ገፉጫ ከደ በዸበካ ገፉጫ፤ ሳ ኤተ ቢለገሸከሥ አይል፥ በፐኬሥ ነመትገሣ አል ገፉጫ አ፥ አፐኬሠንኼ ነመትገሥ መገመኻ አል ጸጋኼ።
46002014	ጸጋ አል ኤበ እኔያ ኤተ በበፀካ መሮቆ መዪዥሥ ገፉጫ፥ አሄከሸኼ ደ መኻ ኤተ ከምዌ ነገፉጨ ረባኼ፤ ከምኢካ አደ መኻ አ ኤመንተሞቋ፤ ከማምባለሥ ደ መኻ አለአ ከፄ በደካ አመጨ መዪዥሥ ገፉጫ፥ ከምፈለሸኼ ማምባለሠማኼ።
46002015	ኤተ በጨካ ገፉጫኸን ከምፈለሽ ዳ ኮዎማ መዪራ ማጹሺለን፥ ኤተ ከምፈለሽ መዪራ ማጹሺል ጸጋ አኸን፥ አኢካንኼ ሜተልኼ።
46002016	ኤያሥ ቢቆተካ፥ "ኦዴ በገምካ ቁንዘ ኤታ? ኦዴኳ ከምፈለሽ መገሸካ?" አይላኸን ቢልጨካ ቁንዘ ኤታ።
46003001	አራኳ ኢዴበም፥ በርገሸከሥ ካኻ ኤያል ደ በሁለካ መኢ በጫ፥ ኤያል ደ በሌኤካ ነመገሚላ ከክርስቶስኳ፥ አርፈለከሸንኼ መገሸርሥ ካኻ ኤያል ደ በጨካ መዪዥሥ ገፉጫኼ።
46003002	በርኸከንዥገን ኩዋ ካኻ ኤከምፈኻ፤ ከፄ በኸበፀካ መትተኻ ካ፥ አርኸከንኼ መዥግ ደ መሳ ካኻኼ፤ ከደኽላኳ አኸትተካንኼ።
46003003	በኸሁለካ አኽኳ ከደኽላኳ መኢ በጫ። ዳ በከኢካ ገንሠ እላ ከማከለማ ኖጎኻ፥ አኻ ደ መሁል መኢ በጫኼያኽ? በኽኢካ ኤያሥ አል ጸጋ ጃጀንዳኼያኽ?
46003004	ናኻ ሜታ ኤበከለካ፥ "አራ አል ጳዉሎስ፥" ጀንዳኳ "አራ አል አጶሎስ፥" በኽኢካ ኤያሥ ጸጋ አል ኤበ እኔያኼያኽ?
46003005	አጶሎስ ኣሤያ? ጳዉሎስኳ ኣሤያ? ከምበንድላ ደ መደዳ አል ረባ ደ በኦካ አኻ ከመገሚላ፤ ቢልደካ ሜታ ሜታማለምላ መደዳ ኤተ በኸኬ ኤታ ካይላ።
46003006	አራ በርንጨካ፥ አጶሎስኳ በከንተኮቆ ከኣያ፤ ኤተ በፈገኮቋኸን ኣሥ አረባ።
46003007	ካ ኤተ በደካ ኸማ ኣሥ ረባ ኤተ ፈገኮቆ መፐማ፥ ኤተ በንጨካ፥ ኤተ በከንተኮቆ ከኣያኳ አደካኼ ኸማኼ።
46003008	ኤተ በንጨካ ከኤተ በከንተኮቆ ከኣያኳ ማንዞ ቆማ። ሜታ ሜታማለማም ከምሩቆ በናለማም ኤመሌኣለማም።
46003009	አይላ ከምበንድላ ማጨ ጺማ ደ ቢልደካ ከረባ፤ አኻኸን ቼ ረባ፥ መዶቋለማኳ።
46003010	ኤያሥ መገ ኤተ ባኸካዬሽ ካራ ኖጎ ረባ፥ ኤጸጋ ናገመሽ መዶቆ መፃ፥ በርኮከሸንዥገን ሸ መፃ። ጸጋ ጃጀንዳኳ ከምዶቆ ኖቆማ፤ ሜታ ሜተምኸን ነካዪር ኤያሥ ኤከምጦዋ መዶቆማ።
46003011	ኣሥ ኤተ በኮካሽ ነገሲቋ፥ ከምፈለሸኼ ጸጋ ሜተል መኮሽ ሸማ ጀንዳኼ። ሸማ ኤተ በኮካሽ ነገሲቋ አኳ፥ ያሱስ ክርስቶስ።
46003012	ኤከምዶቆ ጸጋ ኖቆ ሸማ ከኣያ፥ ከለማና፥ ከግሻ ኤተ መዥግ በናኳ፥ ኤያሥ ኤያ ከጃ፥ ከግዚያ ከጅ ገሳኳ፥
46003013	ከምፖቆ አኦከ መኸሣ ከኸ እኔያ፤ ኖካ ና ከማትጋሥ መደዳ አል ጸጋ ኮዎማ ከማገማይል፤ ከማትገካሥ ከማንጃ፥ ከምዻምባ ማንጃኳ መደዳ አል ጸጋ ኮዎማ ኤበደካ ኣሤያ።
46003014	መደዳ አል ጸጋ ሜተም ኤተ በደኮቆ አ ኖቆማ፥ ኤከማሻኽ በላ መጥጦቆን ማንጃ፥ ከምሮቆ መዣ አ በናለማ።
46003015	ኤከምጥጣቆ መደዳለማኸን፥ ከምቴያ በናለማ፤ ከምብዳ ጸጋ አ ኪልቆማኳ፥ ነደንኳ፥ ኤጸጋ ኤተ ናፔሥ ኒል ማንጃ።
46003016	አኸገምካኼያኽ ኤበኸደካ መዪዥሥ መፀ ረባ፥ ኤበኢካ አገፉጨ ረባኳ ኒልኻ?
46003017	ኤከምቴሥ ጸጋ መዪዥሥ መፀ ረባ፥ ከምቴሥ ረባኳ አ። መዪዥሥ መፀ ረባ ኸገሻ መዪዥሠማ፤ አኳ አኻ።
46003018	ማጠኸኼ አጸጋ ሜተል እልቆማኼ። ናኻ ጸጋ ሜተል ኤመኢያ አል ኤበ እኔያ አለአ ኤከምኦሥ ጸገማ ኤደ መገመኻ፥ ኤከምዳን ኸገሻ ኤተ መገመኻ፥ ነድ ከኤተ በዪርካ ኤበ እኔያ ከተሞ።
46003019	መገመኻ አል ኤበ እኔያ አለአ ኖጎ ረባ መንተሞቋ። በቆተካንዥገን ነመዪዥሥ ሎርጋ ኤተ በከለካ፥ "አ በራቆካ ደ መገመኻ ካሥ ከመንጠኸማ ከአለማም።"
46003020	ኖጎ ጀንዳኳ፥ "በገምካ አረባ ገሳንዘ ደ መገመኻ ኤበደካ መገ።"
46003021	ካ፥ መሾጎኼ ጸጋ ሜተል ከዳ ኤተ በፈለከሽ አጸጋ መደማኼ። ዳ ኮዎማ አለኻ፤
46003022	ነድ ጳዉሎስ ከአጶሎስ፥ ኤያሥ ኤያ ጴጥሮስኳ፥ ኤባ አል እኔያ፥ መኢያ ከመሻኳ፥ ዳ ኤተ በኢካ እኽላ ከዳ ኤተ ከምዌ ነንኳ፥ ዳ አለአ ኮዎማ አለኻ።
46003023	አኻኸን አል ክርስቶስ፥ ክርስቶስኳ አል ረባ።
46004001	ኒዪር ጸጋ አኳ ኤያል ደ መደዳ አል ክርስቶስ፥ ደ ቢከኸካ መደዳ ከማቲስ ገጸፃ አል ረባ።
46004002	ዳ ኤተ ቢያኣጎካ ነጸገ ደ መደዳኳ፥ መገሚለማ።
46004003	እኽላ፥ ኤተ በኸኸከሥ አኽ ኤያሥ ኤያ ከጸጋ አል ተምባ ካራኳ፥ ከምዳኼ ነጸገም ሜተልኼ። አራ ከጺምኳ ከምኸርሠኼ ኪልቆምኼ።
46004004	አራምባለከሠንኼ ነጸገም ሜተል ዳ ኤተ በርሸከሣኼ። ነደንኳ፥ ከምርካኼ ከለአ አመዳለም ከመዪዥሠማኼ፤ ኤተ ከምኸሥ ካራኸን ኣሥ ኤታ ያሱስ።
46004005	ካኳ በላ መዳዬሸን ኦከማ፥ ነከምዌን አኤታኳ፥ መኸኸሠኼ አኽ ከጸጋ ሜተልኼ። አ ከምፖቆ ከመዪዦጓ ዳ ኤተ ባጸፀካቆ ኒል መጓ፥ ከምፖቆ ገሳንዘ እል ጸጋ ከኸ እኔያኳ። ኖካ ና ከምዸባ ጸጋ ኮዎማ ከጺማ ከጺማ መገ ላ ኖጎ ረባ።
46004006	ኢዴበም፥ በርገሸከሥ አለአ ከፄ አጶሎስ ኪልቆምኳ፥ ኤከምዳን ካኻ ከመትገሣ። ሳ ኤተ በከለካ "መተርኸሠኼ ከምጻ ሳ ኤተ በከለካ አመዪዥሥ ሎርጋ፥" ኤከምገመኻን ኖጎምላ ኤበደካ መጨገሰማ ኣሤያ፥ በርጦካ አይላ እምበንድ ከመኮሣ። ከለአ ከምዳኼ ካኻ መሸኸኮጎ ከጸጋ ሜታ፥ መኸሠን ጸጋ ጀንዳኳ።
46004007	ኦዴ በኸኬ ካም ኤከመንተራቆን ነጃጀንዳ? ኣሤ ባጨካ ነዳ ኤተ በበፀካ መኼን አረባ ካማ? ኤባርኬቆ ዳ ኮዎማ ኖጎማኳ፥ ካሤማ ባከከሾጎን አም ኤዳ ናበፅ መዳ ከኤተ ቢኸኬያ?
46004008	እኽላ አኸነን አኽ? አኸተቀን አኽ? ኤከምበፃን መዳን አይላኳ፥ አኸደን አኽ ከጥሳኽ? ኤከምድላን አይልኳ ከአኻ ከጥሳ፥ በርምሄሽ ኸገሻ ኤበኸመዳ አኽ ከጥሳ።
46004009	ኤበኮከሥ ካራ፥ በጦካ አረባ አይላ ሰ ገትጋለማ ነጸጋ ነኮዎማ ከገቻ። አይላ ኤጸጋ ደ ኒከኸሥ መሻ ኒል ኤማንጀ ጸጋ፥ ቢልደካ ደ ጋሲያ ከደ ገሎዋ ነታሰ ሰ ገትጋ አል ጎዛ ካል ጸጋ አል ኤበ እኔያኳ።
46004010	አይላ ከፄ ክርስቶስ ተሞ፥ አኻኸን ከንዶጎ ክርስቶስ ደ መገመኻ፤ አይላ መሌኤማ፥ አኻኸን መዥገማ፤ አይላ ደ ቢከሣ፥ አኻኸን ደ ቢመከሻ።
46004011	ከደኽላኳ ቢልሸኪል ኤዴበና፥ ቢልሸካ እምበ ኣያኳ፤ ቢልኢሰከሥ ገደገና፥ ቢያዪልኦቸካ፥ ቢላኦቸካኽ ከመደዳኳ ከገአ ከገት።
46004012	ቢልሻምበካ ነመደማ ከኤለምላ፤ ቢለገካስ ኖከ ቢሆተካ አይላ፤ ቢልቀመኮቆ ኖከ ቢያሙቸኮቆ አይላኳ።
46004013	ኖከ ቢካ ፄምላ፥ ቢልኮለኮቆ ገሸል ሳ፤ ቢልደከንዥገን ከንችጃ አል ኤበ እኔያ፥ ከደኽላ ከገጨር እኔያኳ።
46004014	በርገሸካ ካኻ ኤማሄሸ ኢዳለም፥ አርቆተካንኼ አለአ ከመዪፆቆ አኻኼ።
46004015	ኤከምጨኻን ከንዶጎ ክርስቶስ ኤተ ከምዱቆ አኻ ኤተ ባንዢገካ መንዘ ኸማ፥ አኸጨካንኼ በባ ኤማንጀማኼ። በርደከንዥገን አርኸን ከንዶጎ ያሱስ ክርስቶስ ከበበኻ። ከመትገሥ ሰ ማገ ላ አል ረባ ካኻ።
46004016	ካ ከመገሸራ ካኻ ኤከምሁለኻን መኮሣለም።
46004017	ከፄ አለአ በርትገከንዥገን ጢሞቴዎስ ኮጎኻ። አ ከንዶጎ ኤታ ማሄሽ ዱዋለም፥ መገሚለማኳ። አ ከማኮሊል መገሸሠማ ካኻ መትገሠማለም፥ ኤተ በርትገከሥ አር ኤኤተ መደዳ አል ያሱስ ክርስቶስ ነገሙንፀ ደ ገዴራ ኮዎማ።
46004018	ናኻ ጸጋ ሜታ ሜታ ቢኦከሥ ኤዳ ከምበፀራ መዎሬ ከመዪርቆ አኻ፥ ቢተኮከሥ ጸገማም።
46004019	እኽላኸን ኤመከላ ኤታ፥ ፈላ ከምዎሬ ኮጎኻ፤ ኖካ ና በላ መዳን ኣሥ እገሻለማም፥ በራኣጎካ መገም መደዳ አል ደ በተኮከሥ ጸገማም አለአ።
46004020	ከንዶጎ ከማትጋሥ ገፋሌ ረባ ኖጎኳ፥ ከመደዳ፥ መገ ከሳኼ።
46004021	ካ ኣሥ በኻኣጎን አኽ? አኻኣጎካ ከምረሬቆ ዘጎላ ከምዎርኬ ኮጎኻኽ? ፌት ዎሬ ከማሄሻ ከመገ  እላኽ?
46005001	ኸገሻ ቢገሸከሠንዥገን ካራ፥ ኤበኢካን አጎሲያ ኖጎኻ ኤተ በበፀካ መኢያን ኖጎ ጸጋ ደ በበፀካ መዳ አል ረባኳ። በኢካን ጸጋ ሜታኳ ኤተ በካንዢገካ ከገፈ በበማ ኤገፋለማ።
46005002	በላ መተኮኸሥ ጸገኻ አኸእሰከሠኼያኽ ከፄ አለአ? መዣ ኤተ በደካ አለአ በምደኼያኽ አመፖቆማ ኖጎኻ?
46005003	ኤከምሃተራቆን ኖጎኻ ከጸገምኳ፥ ከገፉጫ በርኢካ ኖጎኻ። በርኸከሠንዥገን ከመዣ ኤተ በደካ ሾከ መንዳ አለአ ኤዳ በርኢ ኖጎኻ።
46005004	በርደከንዥገን አለኣኳ ከፄ ኤቶኳ ያሱስ። ኖከ ከማሙንፀኾቆ፥ ኖከ ከምኢራ አርኳ ከገፉጫለም ኖጎኻ፥ ኤከማገማሥ መዥጋ አል ኤቶኳ ያሱስ ኖጎኻኳ፥
46005005	ከምዳ ካኻ አማተገሮቆ መዣ አለአ ከኤለ ሴጠና ከመቴሥ ጸገማ፥ ኤከምብዳን አፉሠ መዣ አ ኖከ ከምዌ ኤታ ያሱስኳ ከመኸሣ።
46005006	ካ መሾጓለኻ ገሸለማኼ፤ አኸገምካኼያኽ ኤበጸሸከሥ አዱ ገናሥ ኣይ እጋ በበኽ ጊዛ?
46005007	ፐኾቆ ገፀ ኣይ እጋ ኒልኻ ኤከምደኻን ጊዘ ኽኻ፤ ከፄ በደከንዥገን አክርስቶስ ከደ መኸ ጃጀ ፋዝጋ ካኳ፥ በኸደከንዥገን አኽኳ ጊዘ ኽኻ ኤተ ባንዢገካ ኣይ እጋ ኒለማ።
46005008	ከለኣኳ ዎኼ፥ ሂንኮሥ ዚፈ ፋዝጋ ከጋ ኤተ ባንዢገካ ኣÄማ፤ መከላለም አለአ፥ ሂንኮሥ ከመዪዥሥ መኢያ ከኸገሻኳ፥ መሂንኮሠኼ ከገፀ ኣይ እጋ ኤተ በጨካ ገንሣ ከገንሠ እላኳ።
46005009	በርቆተከንዥገን ካኻ ነገትጋለም ናል ገሲቋ፥ ኤከምበፀኻ ማገሰኺል ከደ ጎሲያ።
46005010	መከላለም አለአ፥ ፐኸሥ ኖጎ ጸጋ ደ በኢካ ነጎሲያ ነኤባ ናል እኔያ ነለአ ኮዎማኼ፥ ኤያሥ ኤያኳ ኖጎ ደ መሲያሣ፥ ኖጎ ደ ገልኳ ከደ መዴራ ከምሙሳ ኮዎማኼ። በምኢካ ካኻ አመፐሣ ነኤባ ናል እኔያ።
46005011	ዳ ኤተ ቤርቆት አር ካኻኸን፥ ኤከምበፀኻ ማገሰኺል ከጸጋ ኤተ በከለካ ኪልቆማ ኤተ ገዴራ ባጎሲካ፥ በሲካሥ፥ በዴረካን እምሙሳኳ፥ ከኤተ በቴከሥ ፄ ጸጋ በደከኽ ደ መፋኳ፥ ኤያሥ ኤያ ከኤተ በሎኮካኳ። መኢኸሸኼ ከሾከ ጸጋ አለአ ከመሰሳኼኳ።
46005012	መደዳለምኼ መር መኸሣ ከጸጋ ደ በበፀካ መዳ ደ ገዴራ። አኻኸን፥ አኸከኸከሠኼያኽ ከደ በኢካ ነገሙንፀ ደ ገዴራ?
46005013	በከለካ አመዪዥሥ ሎርጋ፥ "ፐኾቆ ጸጋ ኤተ በደካ ገንሠማ ኖጎኻ።" ከደ በበፀካ መዳ ደ ገዴራኸን፥ አረባ ከምኸከሥ።
46006001	ናኻ ጸጋ ሜታ ኤከማቱዉሥ ከደ ገዴራ ጀንዳ፥ ኤያላሥ ከመንዥጋይልኸን አ ከመሮቆ እገሻ አ ኮጎ ጸጋ ደ በበፀካ መዳ አል ረባ ከመኸሣ። ከምዻኼያኽ ኮጎ ደ ገዴራ?
46006002	አኸገምካኼያኽ ኤከምኸሠን አደ ገዴራ ከኤበ እኔያ ከለአ? ኤበኸኸከሥ ከኤባ አል እኔያ፥ ኤያበማ በኸከሃለሸን አኽ መር እገሻ ዱ ገናሠማ አለአ?
46006003	አኸገምካኼያኽ ኤከምኸኮሥ አኳኳ ከሰ ገትጋ አል ጎዛ? እኽላ ከማሌኮኮሥ ከመኸሠማ ከዳ አል ኤበ እኔያኽ?
46006004	ኤበኸጨካ ሾከ እገሻ አለኣኳ፥ ኤያብ በኸከርኮቆን አኽ እገሻለኻ ኮጎ ደ ተምባ አል ኤበ እኔያ፥ ደ ባንዢገካ ገሂን ነገሙንፀ ደ ገዴራ?
46006005	በርከከለካ አለኣኳ ከመዪፆቆ አኻ፤ አኢካንኼያኽ ናኻ ኤተ መገመሸማ ሜተል፥ ኤተ ከምራ እገሻ ኤተ በኢካ ኖጎ ኢዴባ እምበንዳ?
46006006	በላ መጦኻን ኤኤለአ፥ ዱዌባ ኤተ ገዴራ ሜታ በርኮቆ ዱዌበማ ኤተ ገዴራ ከኸ ተምባ፥ በጦካ ኤከምርካ ከማም አጸጋ ደ በበፀካ መዳ ደ ገዴራኳ።
46006007	ማተምባ ኣሥ እልኸኻኳ ካኻ ደ ገዪፆቋ፤ አኸቀመኮቆኼያኽ ኤከማዱሠን ካኻኳ? ካሤ በኸከበፀካ ማቀዘኻሣ?
46006008	አኻ ካሥ ከኢዴበኻ ደ ገዴራ በኸካደከሥ፥ በኻቀዘከሥኳ!
46006009	ከለአ አኸገምካኼያኽ ኤከምበፃ አገንሠ ጸጋ መኩ ከገፋሌ ረባ? ማጠኻኸኼ ከለኣኼ! ደ ጎሲያ፥ ደ በዴረካ ሙሳ፥ ደ ጎርታ ኤያሥ ኤያ ጉንዛ ኤተ በካንዢገካ አጉንዛኳ፥
46006010	ደ ገልኳ፥ ደ በሲካሣ ከደ በደከኽ ደ መፋ፥ ደ መቴሥ ፄ ጸጋ ኤያሥ ኤያ ደ ማጎዠሥ ጸጋኳ ከምኩዋኼ ሜተል ኤለአ ከገፋሌ ረባኼ።
46006011	ናኻኳ ቤኢን ጸጋ ጀንዳ ጀንዳ ነሾከ አለአ። እኽላኸን በኸኤፈከሠንዥገን ነገንሣ፥ በኸዪዥካሥኳ፥ በዪርካ አረባ አኻ ከመዪዥሠማ ከፄ ኤቶኳ ያሱስ ክርስቶስ ከገፉጨ ረባኳ።
46006012	በኢካን ጸጋ ሜታ ሜታ ኤተ በከለካ፥ "አጻንደካቆኼ ሜተል ዳ ኮዎማ ካራኼ፤" ነደንኳ፥ ከምገሸልካኼ ዳ ኮዎማ ካኼ። ከምከለራ አርኳ፥ "አጻንደካቆኼ ሜተል ዳ ኮዎማ ካራኼ፥" ነደንኳ፥ ከምደራኼ ከዳ ሜተል ከዎደኼ።
46006013	ጸጋ ጀንዳኳ በከለካ፥ "እጋ ከእላ፥ እላኳ ከጋ፤" ኣዬ ኸማ፥ ከማከኽ ረባኸን ከምበንደማም ከኔያ። ጸጎኳ ከመደዳ አል ኤታ ያሱስ፤ ኤታ ያሱስኳ ከፄ በሻምበካ ከጸጎኳ፥ አኸኬንኼ ጸጎኳ ከመደ ጎሲያኼ።
46006014	ረባ በፈርኬቆንዥገን ኤታ ያሱስ ነመሻ፥ ከምፈርኮቆ አኳኳ ከመዥጋለማ ነመሻ።
46006015	አኸገምካኼያኽ ኤበደካ ጸገኻ ጎ ሜታ ካል ክርስቶሳ? ርዾቆ ጎ ጸገ ክርስቶስ ሜታ፥ ጦራን ከጸገ እገፋ ኤተ ጎሲያኽ? እምበአ፥ ከምዳኼ ኤለኣኼ።
46006016	አኸገምካኼያኽ ጸጋ ኤተ በጽጨከኽ ጸገማ ከገፋ ኤተ ጎሲያ፥ ኤከምዱዋ ከገፋ ከአ በጫ ሜተም። በከለካ መዪዥሥ ሎርጋኳ፥ "ከምበንደማም ከምዱዋ በጫ ሜተም።"
46006017	ጸጋ ኤተ ከምጽጨኽ ጸገማ ኮጎ ኤታ ያሱስኸን፥ አ ከንዶጎ ገፉጫ ከምዱዋ ከኤታ ሜተም።
46006018	ሃተኻሥ ነጎሲያ! ሾከ ገንሣ ጃጀንዳ ኤተ በደካ ጸጋ፥ አኩኪልኼ ጸገጸጋኼ፥ መደ ጎሲያኸን በኩኪል ጸገጸጋ።
46006019	አኸገምካኼያኽ ኤበደካ ጸገኻ ኤመዪዥሥ መፀ ገዴራ አል ረባ፥ ኤተ በኢካን ገፉጫ መዪዥሠማ። ገፉጫ አለአ በኢካ ኒልኻ፥ በኸኬ አረባ ካኻኳ። ካ አኻ አል ረባ፥ አል እልቆኻኼ።
46006020	ረባ በኮደካ አኻ ከመዥግ በና፤ ካ ሂንኸሥ ረባ ከጸገኻኳ።
46007001	ከፄ እገሻ ኤተ በኸቆተኬ ካራ ከምኮለሮቆ ካኻ፤ ጸጋ በምበፅ መሮቆ እገፋ ገሸለማ።
46007002	በላ መፋታን ከገንሣ ከፄ ጎሲያ ነጭ ጉንዛ እገፋ ኪልቆማ ኪልቆማ፥ እገፋኳ ጉንዛ ኪልቆማ።
46007003	ጉንዛ ነዸበሥ እገፋለማ ከማሄሻ፥ ኤያሥ ኤያኳ እገፋ ነዸበሥ ጉንዛለማ ከማሄሻ።
46007004	ከምፈለሸኼ እገፋ መገሻ መከላ፥ "ጸገም ኣሥ አለም፥" ከጉንዘማኳ አለማ፤ ከምፈለሸኼ ጉንዛ መገሻ መከላ፥ "ጸገም ኣሥ አለም፥" ከገፈማኳ አለማ።
46007005	በላ መዳን ኖከ በኻገሰኪል ከምፀቋ ነገዴራ፥ መኮዎኾቆኼ ማዸበሣኼ። ነለአ ነቸቻኸን ኮለኻ ኣዸበኸሥ፥ ኤከምበፃን ሴጠና መዸባ እንዶዋ ኤተ ከምዻምበካ አኻ ነመሃለሽ መዜኽ ጸገኻ።
46007006	መከላለም አለአ ከመኸስ እንዶዋ ካኻ፥ ከመቶቆ አኻኼ።
46007007	በርምሄከሽ ኤበምበፀካ ጸጋ ኮዎማ መሮቆማ በመድ ኤያለም፤ በጨካ ጸጋ ኮዎማኸን ኖጎ ረባ ደ መኻ ከጅንሰማ ከጅንሰማ፤ ሜታ በጨካ ሾከ ደ መኻ ሜታ፥ ሜታኳ ሾከ ደ መኻ ጀንዳ።
46007008	ከደ በበፀካ መሮቆን ኤያሥ ኤያ ከጋፋ ደ በሸከሥ ጉንዛ በርከለካ ቢመድ ኤያሥ አለም ገሸለማ።
46007009	ኤከመሃሉሽ መዜኽ ጸገማምኸን ኒያሮቆ፤ ከመንጥጣቋ ከመአጀበ በጫ አማሮቋ ከምገሸላ።
46007010	ከደ ባርኮቆንዥገናኸን በርጨካ ማቶቋ፤ ማቶቋ አለኣኳ በላ መዳን አለም፥ አል ኤታ፤ አኳ፥ እገፋ ማጨጉዋኼ ከጉንዘማኼ።
46007011	ኤከማጨጉዋ ከጉንዘማኸን፥ ነኢሽ በላ መሮቆን ጉንዛ ጀንዳ ፌት ናገኽ ከጉንዘማ፤ ጉንዛኳ መሙቸሸዳኼ እገፋለማኼ።
46007012	ከጸጋ ጃጀንዳኳ፥ በላ መዳን ኤታ፥ ከመገሸርካ አርኳ ኪልቆም፤ ኤተ ገዴራ ሜታ ኤከምጫ እገፋ ኤተ በበፀካ መዳ ኤተ ገዴራ፥ ኤከምሄሽ እገፋ አኳ መኢዋ ከጉንዘማ ከአ፥ መሙቸሸኼ አጉንዛ አ እገፋ አኼ።
46007013	እገፋ ኤተ ገዴራ ሜታ ኤከምጫ ጉንዛ ኤተ በበፀካ መዳ ኤተ ገዴራ፥ ኤከምሄሽ አጉንዛ አኳ መኢዋ ከገፋ ከአ፥ መዥኬልኼ እገፋ አ ከጉንዛ ከአኼ።
46007014	ጉንዛ ኤተ በበፀካ መዳ ኤተ ገዴራ፥ ኤከምዳ እገፋለማ ኤተ ገዴራ፥ ከማራቆ ኖጎ ረባ፤ ኤያሥ ኤያ እገፋ ኤተ በበፀካ መዳ ኤተ ገዴራ፥ ኤከምዳ ጉንዛለማ ኤተ ገዴራ፥ ከማራቆ ኖጎ ረባ። ኤከምበፃ መዳ ኤለአ ከማራቆኼ ኢዳለኻ ኖጎ ረባኼ፤ ኤኤለኣኸን ማሮቆማ ኖጎ ረባ።
46007015	ነማም ኤተ በበፀካ መዳ ኤተ ገዴራ ኤከማኣጓ መዠኬል ነካንዤል፤ ኖካ ና ነድ ጉንዛ ኤተ ገዴራ፥ እገፋ ኤተ ገዴራኳ ከማፉንጩከሠኼ። ዳ በከኦከሥ ረባ አኳ፥ ኤከምኢኮሽ ከመገማ።
46007016	አም እገፋ አለአ፥ ኤያብ ባገምካ ኤከምሬቆ ጉንዘኡ ኮጎ መገሚላ? አም ጉንዛ አለአ፥ ኤያብ ባገምካ ኤከምሬቆ እገፋሉ ኮጎ መገሚላ?
46007017	ጸጋ ኮዎማ ኤያሥ በከኸኬ አረባ ገንዘ፥ ነከተጽ ነኢ ኤያሥ አል ኦከ በኦካ አረባ አ። እንዶዋ ኤተ በርትገከሥ ነገሙንፀ ደ ገዴራ ነኮዎማ ኣሥ አለአ።
46007018	ጸጋ ሜታ ኤበኦካ አረባ ነመሸሣለማ ነቸቻ፥ መደዳኼ ኤዳ ቢበፅ መሹሠን። ጸጋ ጀንዳ ኤበኦካ አረባ በላ መሹሠን፥ ማኣጎዳኼ መሸሣኼ።
46007019	ኣሥ መዜኽ ማቶቋ አል ረባ በጨካ በና፥ መሸሣ ከምበፀሽ መሸሣኳ አጨካኼ በናኼ።
46007020	ጸጋ ኮዎማ ነከር ኤያሥ አል ኦከ በኦካ አረባ አ።
46007021	ኖከ ቤኦ አረባ አም፥ አም ዎደኽ? መንሰሠኼ አለአ አምኼ። ኤከምዸባኣ እንዶዋ ኤተ ከምፓከሥ ነዎደኸን፥ መፐኸኼ አምኼ።
46007022	ጸጋ መከኢ ነዎደ ኤበኦካ ኤታ አ፥ በፐከሠንዥገን ነዎደ ኖጎ ኤታ፤ ኤያሥ ኤያ መከኢ ዶቆ ኤባ ኤበኦካ ኤታ አ፥ አ ዎደ ክርስቶስ።
46007023	ከፄ በኮደካ አረባ አኻ ከበና፥ መደኻኼ ዋደ ጸጋኼ።
46007024	ካ ኢዴበም፥ ጸጋ ኮዎማ ነኢ ነታሰ ረባ ኤያሥ አል ኦከ ማኦዋለማ።
46007025	ከፄ ዳጎና ደ ቢበፀካ በላ መሩቆን፥ አርጨካኼ ማቶቋ አል ኤታ ከማምኼ። አራኸን ኤጸጋ ናዸብ ማገ ኖጎ ረባ፥ መገሚለማኳ፥ ከመገሸርሥ ቁንዘም።
46007026	ከፄ ማፉንጮቋ ኤተ በኢካ ከመዌያ፥ በምኢሽ ጸጋ በላ መሮቆን ገሸለማ በኢካ ካራ።
46007027	ኤባደምርኮቆን እንገፋ ኤከምዳ፥ ማጨገኻኼ። ኣርኮቆንኼ ኤከምዳኣኳ፥ ማኣጓኣኼ መሮቆማኼ።
46007028	ነደንኳ፥ ኤከምራቆ እገፋ፥ ኣደከኼ ገንሣኼ። ኤያሥ ኤያኳ ኤከምሩቆ ደጎና ሜተም፥ ደጎና አ አደካኼ ገንሣኼ። ጸጋ ደ ባርኮቋ፥ ከምዳ አበበኽ ማፉንጮቋ ነጸገማም። በራኣጎካ አርኳ፥ ኤበኸምፐሥ ኒል ኤለ ማፉንጮቋ ነለአ።
46007029	ኢዴበም፥ ካሥ አል ኦከ ከምዌ አመርሸማ፥ አንጅ ማ መጸለማ፤ ነለአ ከገት ደ በጨካ ጋፋ፥ ኒኢ ኤደ ማንዢገማ።
46007030	ኒኢ ደ በእሰካ ኤደ በበፀካ መእሳ፥ ደ ባገ ካይላ ኤደ በበፀካ ማገይል፥ ደ በኮደካ ዳ ኒኢ ኤያል ደ ማንዢግ ደ መጫ።
46007031	ደ በከንድ ከኤለ ከዳ አል ኤበ እኔያ አለአ፥ ኒኢ ኤደ በበፀካ መንደ ከኤለ። ከምተራ ኤባ አል እኔያ ኤያሥ በከኢካ ዚያለአ።
46007032	ካ፥ በርሄከሽ ኤከምኢኸሽ በላ መሳንዘኻ። ኤተ በበፀካ መሮቆ እገፋ፥ ከማገ ል ኤታ በሻምበካ ነመደዳ አል ኤታ።
46007033	ጸጋ ኤተ በርኮቆ እገፋኸን፥ ከማገ ል እገፋለማ በሻምበካ ነዳ ናል ኤበ እኔያ።
46007034	ከፄ አለአ እለማ እምበንድ እምበንድ። እገፋ ኤተ ቢበፀካ መሩቆን፥ ኤያሥ ኤያ ደጎና ኤከምዪዣሠን ጸገማ ከገፉጫለማ ከኤታ፥ በሻምበካ ነመደዳ አል ኤታ። እገፋ ኤተ ቢርኮቆንዥገናኸን ከማገ ል ጉንዘማ፥ በሻምበካ ነዳ ናል ኤበ እኔያ።
46007035	በርከገሸከሥ አለኣኳ ከመተጸሥ አኻ፥ ከመፉንጭ ጺ አኻ ከሲያኼ፤ በራኣጎካ ኤከምደኻ ዳ ኤተ ከምገሸላ ከምዘራ፥ በላ መጅራን አዳ ጀንዳ አኻ፥ ኤከምጦኸኸን ጸገኻ ከመደዳ አል ኤታ።
46007036	ጸጋ ሜታ መበፀሽ መሮቆ ደጎና ኤተ በዪርከሣ፥ ኤከምኢካ ኤዳ በከሸከሥ ከአ፥ ኤከምዥጋኽ ደጎና አ፥ ኤከምዌሥ አ መሮቆማኳ፥ ነጦ ኤያሥ በሄከሻ። ኒያሮቆ፥ አደካኼ ገንሣኼ።
46007037	ጸጋ ኤተ በርኪል እገሻ አለአ ኪልቆማ፥ ኤከመሜያ ዳ ኤተ ከምተገኽ አ ከማሮቋ፥ ኤከምፈለሽ መዜኽ ጸገማኳ፥ ከምርሽ እለማ ከምበፀሽ መሮቆ ኤተ ማዪርሣለማ፥ ከምዳ ገሸለማ።
46007038	ከለአ ጸጋ ኤተ ከምሮቆ ኤተ ማዪርሣለማ ከምዳ ገሸለማ፤ ኤተ ከምበፀሽ መሮቆ ኤተ ማዪርሣለማኳ፥ ከበቦቆ ከምዳ ገሸለማ።
46007039	እገፋ ካሥ አል ኦከ ከምኢያ ጉንዘማ ከማፉንጨካሥ ከጉንዘማ፤ ኤከምሻ አጉንዘማኸን፥ ከማሩቆ ከኤተ በሄከሽ አ። ነደንኳ፥ ነድ መዣ አ ኤተ ገዴራ።
46007040	በምኢሽ ኤያሥ አለአ፥ በማገይል በቦቆ። እገሻ አለኣኳ ኤእለም፥ ነደንኳ በኢካ ካራ ኤዳ በርጨካ አርኳ ገፉጨ ረባ።
46008001	ከመገሸራ እኽላ ከፄ በጫ ኤተ ቢሸኮቆ ከምሙሳ፥ ኤተ በኸቆተኬ አኽ ካራ። ኸገሻ፥ ኤያሥ በኸከለካ አኽ "በኮጨካ ኮዎኳ መገመሸማ፤" ነደንኳ፥ መገመሸማ አለአ በተኮከሥ ጸጋ፥ ማሄሻኸን በተጸከሥ ገሙንፀ ደ ገዴራ።
46008002	ጸጋ ኤተ በኦከሥ ጸገማ ኤዳ ቤያምባለሥ በበኽ፥ አገምካኼ ኤበከኢካ ካ አማምባለሠማኼ።
46008003	ጸጋ ኤተ በሄከሽ ረባኸን፥ ከምገማ አረባኳ አ።
46008004	ከመገሸራ እኽላ ከፄ መሰ በጫ ኤተ ቢሸኮቆ ከምሙሳ፤ በኮገምካ ሙሳ ኤባንዢገካ መኢያ ነኤበ እኔያ ነለአ፥ ኣሥ ረባ ሜተል ኤበሜካ ጀንዳ።
46008005	ኤከምኢያን መዥጋ ነጎዛ ነኔያኳ ኤተ በከጤካ በከዴረካ አጸጋ፥ ኤከምኢያን አበበኽ መዥግ ገፉጫ ከዶጎ ጥሳኳ፥
46008006	ካኳኸን በኢካ ኣሥ ረባ ሜተም። አኳ በባ ኤተ በዘዘኬ ዳ ኮዎማ፥ ኤተ ከምኢኳ አኳኳ ከአ። ኤያሥ ኤያኳ በኢካን ኤታ ሜተል፥ አኳ ያሱስ ክርስቶስ። ኤተ ቢዘዘኬ ዳ ኤተ በኢካ ኮዎማ ከንዶጎማ፥ ከምኢኳ አኳኳ ከንዶጎማ።
46008007	ነደንኳ፥ አጨካኼ አኮዎማ መገመሸማ አለኣኼ፤ ጸጋ ሜታ ሜታ ከፄ ባገምከኽ አመዴራ ከሙሳ፥ ኖከ ቢሰካ በጫ እኽላኳ፥ ቢሰካ ኤያሥ በጫ ኤተ ቢሸኮቆ ከምሙሳ፤ ከፄ ቢበፀካ መዥጉዋ ነመገሚላ፥ ከመዦጓ እለማም ከመስ በጫ አለአ።
46008008	ነደንኳ፥ ኤተ ከምሮቆ አኳ ኮጎ ረባ፥ አደ መሳኼ። ኤከምበፆኳ መሶኳ፥ አኢካንኼ ዳ ኤተ ከምሸ ካኳኼ፥ ኤከምሶኳናኳ ከምተጻኼ ዳ ሜተል ካኳኼ።
46008009	ዜኸኽ ጸገኻ፥ ኤከምበፃ መዳ አመገመሸማለኻ ከደ መሥ ከደ በሌኤካ ነመገሚላ።
46008010	ኤከምገመሥ ጸጋ ኤተ በበፀካ መዥጋ ነመገሚላ ሜታ አም ኤተ ባጨካ መገመሸማ ማከኢ ነመሰሳ ነመፀ ሙሳ፥ ከምጅራኼያኽ አመሰማሉ አለአ መዣ አ፥ ኤከምሳ በጫ ኤተ ቢሸኮቆ ከምሙሳ?
46008011	ኤያሥ አለአ መዣ ኤተ በጨካ ዱ ገናሥ መገሚላ፥ ዱዌበኡ ኤተ በከሸካ ክርስቶስ፥ ከምቴካ ከመገመሸማ ካሉ።
46008012	ኤከምሸ ኸሥ ከኢዴበኻ ደ ገዴራ፥ ኤከምትርኸኪል መገሚላለማም ኤተ በበፀካ መዥጋኳ፥ ከምሸ ኸሥ ከክርስቶስ።
46008013	ካ፥ ኤከምዳ ደ መሳ ከደ መሥ ከዱዌበም ኤተ ገዴራ፥ ሜተል ከማኮለሪልኼ መሰ በጫኼ፥ ኤከምበፀራ መደራን ከዱዌበም ከደ መሥ።
46009001	አራ ዶቆ ኤባኼያኽ? አራ ሰ ገትገ ክርስቶስኼያኽ? አርገምከሠንኼ ኤቶኳ ያሱስ ክርስቶሳኽ? አኻ ኸ መደዳለም ኤተ በርደካ ከኤታኼያኽ?
46009002	መዳለም ሰ ገትገ ክርስቶስ ኤከምበፃ መገ ኖጎ ጸጋ ጃጀንዳ፥ ኖጎኻ መገማ። መኢያለኻ ከኤታኳ ማቲሣ ከመዳለም ሰ ገትገ ክርስቶስ።
46009003	ዳ ኤተ ከምጻንደርኮቆ ነጸገም ከደ በተምበኮቆ አራ፥ ከለአ።
46009004	ሚልካቲስ ሰ ማገ ላ አል ረባ፥ ከምዳኼ ካይላ አመዸብ ደ መሳ ከደ መፋኽ?
46009005	ኤያሥ ሰ ገትጋ ጃጀንዳ፥ ኤያሥ ኢዴበ ኤቶኳ፥ ኤጴጥሮስኳ፥ ከምዳኼ ካይላ አመሮቆ እገፋ ኤተ ገዴራ ማኮሪል ከቾጓኽ?
46009006	ፌት ደ በከኢካ አመደዳ ኤተ ከምሽለኮጓ፥ ኣሥ አራ ከባርናባሳኽ?
46009007	ከምዸካ ለጋዪዳ ሜተም ኪል ማሸማ ካሥ ለማና አል እልቆማኽ? ኤተ በንጨካ ባጉዋኳ ከምሳኼ ኸማኽ? ኤተ መሸል ለማናኳ፥ ከምፋኼ ኩ ለማናኽ?
46009008	ኤተ በርገሸከሥ አለአ ኣሥ ገሳንዘ ጸጋኽ? ኣሥ አኼያኽ ኤተ በገሸከሥ ማቶቋ አል ሙሴኳ?
46009009	በከለካ በቆተካንዥገን ነማቶቋ አል ሙሴ፥ "መፉንጫ ሰኼ ዎደ ሙሳ ኤተ በኢካ ነመኦቸኽ ጋትጋኼ።" ኤተ በከሻምበካ አረባ ከዎደ ሙሳኽ?
46009010	ኖከ በገሸከሥ አለአ፥ ከመኢያ በገሸከሥ ከፄኳኽ? ኣዬ፥ በቆተካንዥገን ከፄኳ፥ ኤተ በሌኤካ ገሌያ በሌኤካ ከማጦዪላ ኤያሥ ኤያ፥ ኤተ በኦቸከኽ ጋትጋኳ፥ በኦቸከኽ ኤከመንዘ ለን ኸማ።
46009011	ኤቢልዋሸካ አይል ሾካ አል ገፉጫ ኖጎኻ፥ ኤቢልጸካ ኖጎኻ ዳ ኤተ ከምዳ ከምኢ በጫ፥ ከምፈጋቆ ካይላኽ?
46009012	ኤበከደካ ከጸጋ ጃጀንዳ አመዸብ አለአ ኖጎኻ፥ በምደኼ አመዸብ አለአ ካይላኳ በቦቋኽ? አይላኸን ኢልርኮቆንኼ ዳ ኤተ ከምዳ ካይላ ሜተልኼ። ቢልቀመኮቆ ዳ ኮዎማ፥ ኤከምበፃን መዳ ማገርኻ ከሰ ማገ ላ አል ክርስቶስ።
46009013	አኸገምካኼያኽ ደ በደካ ዳ ነመዪዥሥ መፀ ገዴራ አል ዶጎ ዪሁዳ፥ ኤቢዸበካ ደ መሳለማም ናሥ አ፥ ኤያሥ ኤያ ደ በሸኮቆ ለማን ደ መኻ ነሸ ሲላ፥ ኤቢንዘ ኪል ናሥ አኳ?
46009014	ኤያሥ ኤያኳ በገሸከሠንዥገን ኤቶኳ ያሱስ፥ ኤከምዸብካ አደ ባቲከስ ሰ ማገ ላ አል ረባ ዳ ኤተ ከምኢዩካ ካሥ ሰ ማገ ላ ካ።
46009015	አራኸን አርዸበካንኼ ሜተል ነዳ ኤተ በምደካ ካራኼ፤ አርቆተካንኼ እኽላ ሎርጋ አለኣኳ ከመዸበማኼ፤ ከምዳ ኤለአ፥ በርመሻ በመገ  ካራ። ዳ ኤተ በርከፈለከሽ አር መሾጓ፥ መተከሠዳኼ አጸጋ ከኣያኼ።
46009016	አርከፈለከሸኼ መሾጓ ከመገሸሥ ሰ ማገ ላ አል ረባ አለምኼ፤ በኢካ አመገሸሥ አለአ ነጸገም፤ ኤከምበፀራ መገሸርሥ ሰ ማገ ላ አል ረባኸን፥ ካራ እንዳዌ።
46009017	በርመድ አለአ ከማሄሻለም፥ በርምዸብ በና፤ እኽላኸን በርደካ ከማተገኻ ከፄ ባኸካዬሽ መደዳ አለአ ካራ ከንዶጎ ረባ።
46009018	ካ ኣሤ በነ መደዳለማ? በነ መደዳለም አለአ፤ በላ መሎቆሪለን ዳ ኤተ በመድ ካራ፥ ኤከመገሸርሥ ሰ ማገ ላ አል ረባ መገ ።
46009019	መርከድ ዶቆ ኤባ ኖጎ ጸጋ ኮዎማ፥ በርደከሥ ጸገም ከዎደ ከኮዎማ ከመተጽ በበኽ ጸጋ ከጸገ ደ ገዴራ።
46009020	ከመተጽ ዶጎ ዪሁዳ ከጸገ ደ ገዴራ፥ በርደካ ኖጎ ደ ዪሁዳ ኤሾከ ዪሁዳ፤ ኤከምበፀራ መኢራን ኪልቆም ኒል ኤለ ማቶቋ አል ሙሴኳ፥ በርደካ ኖጎ ጸጋ ደ በኢካ ኒል ኤለ ማቶቋ ና ኤጸጋ ኤተ ናኢ ኒል ኤለ ማቶቋኳ፤ በርከጦካ አለኣኳ፥ ኤከምተጸርከሥ ጸገ ደ ገዴራ ደ በኢካ ኒል ኤለ ማቶቋ አል ሙሴ።
46009021	ኖጎ ሾከ ጸጋ ጃጀንዳ፥ ደ ባንዢገካ ማቶቋ አል ሙሴ ከመተጽ እማም ከጸገ ደ ገዴራ፥ በርደካ ኤጸጋ ኤተ ናንዢግ ማቶቋ አ። መከላለም አለኣኳ፥ በላ መዳን ከምኮዎቆ ከማቶቋ አል ረባ፥ ኸገሻ በርኢካ ኒል ኤለ ማቶቋ አል ክርስቶስ።
46009022	ኖጎ ደ በሌኤካ ነመገሚላ ከመተጽ ደ በሌኤካ ነመገሚላ ከጸገ ደ ገዴራ በርደካ ኤያል እማም። በርደከንዥገን ኖጎ ጸጋ ኮዎማ ዳ ኤተ በኮከሥ እማም፥ ኤከምብዶቆ ጸጋ ሜታ ሜታ ከንዶጎ ኮዎማ።
46009023	በርደካ ዳ አለአ ኮዎማ ከፄ ሰ ማገ ላ አል ረባ፥ ኤከመንዘ ሪለን ነደ መኻለማ።
46009024	አኸገምካኼያኽ ደ ማጦቆ ኤፃገ ፃጋ ኤቢዱጉካ ኮዎማምኳ፥ ኤበዸበካ ነማም ዠላ ኣሥ ኤተ ሜታማ? ዱጉኻ አኽኳ ከምዸብ ዠላ አለአ።
46009025	ጸጋ ኤተ በገ ከሥ ከኤፃገ ፃጋ በዜከኽ ጸገማ ነዳ ኤተ በኢካ መኮማ ካ። ደ ባጦኮቆ ኤፃገ ፃጋ ቢዱጉካ ከምዸብ ዠላ ኤተ ቢደካ ነፃንጃ ኤተ ከምኼኣ፤ ዳ ኤተ ቢልከሻምበከሥ አይልኸን፥ ከምዸብ ዠላ ኤተ ከምበፃ መቴያ።
46009026	አራ ኤጸጋ ኤተ ናዱጎ በላ ማዻምባን ሰ ጋኸማኼ፥ ኤጸጋ ኤተ ናውሁዝ ኤል ከዙባኼኳ።
46009027	አራ በርንፀፀከሥ ጸገም ዝንዜን በርዜከኽኳ፤ ኤበርትገከሥ ከጃጀንዳ ነን፥ አራ ኪልቆምኳ ኤከምበፀራ ማሸራኸን።
46010001	ኢዴበም፥ በራኣጎካ ኤከምገመኻን፥ ኤቤኢ አኩንዱ ኒልቆ እምበፈጎኳ ኮዎማ ቤቼስ እንዶዋ ከማም። ቢያንደሪል ኮዎማምኳ መዌኽ ኤያያ።
46010002	ኮዎማምኳ ከመዳ ካል ሙሴ፥ ቢያጩጻቆንዥገን ከኩንዱ ከኤያያኳ።
46010003	ቢሰከንዥገን ኮዎማም ኣሥ ደ መሳ ሜተል፥ ኤተ በኸኬ አረባ ነጎዛ፤
46010004	ቢፈከንዥገን ኮዎማምኳ ኣሥ ደ መፋ ሜተል ኤተ በኸኬ አረባ፤ ቢፍ ኣያ ኤተ በጸቀኽ አረባ ነታንተርሳ ነሜታ ኤተ ቤንሁልሽ እማም። ታንተርሳ አኳ ክርስቶስ እልቆማ።
46010005	ኤበደካ ኤለኣኳ፥ ኤካገዪለንኼ ረባ ኮጎ በበኻለማምኼ፤ ቤዋሻቆ መሻለማምኳ ነኸ እኔያ።
46010006	ኤያሥ ቢአጀብ እማም ገንሠማ፥ በ ጻንደኮቆ ዳ አለአ ኮዎማ አኳ፥ ኤከምበፆኳ አኳኳ መአጀብኳ ገንሠማ።
46010007	ኤያሥ ቢደካ ነማም አጃጀንዳ፥ መዴረኻኼ አኽኳ እምሙሳኼ። ኤያሥ በቆተካንዥገን ነመዪዥሥ ሎርጋ፥ "ጸጋ ኮዎማ ቢኢከሽ ከመሰማ ከመፈማኳ፥ ቢፈርከሥ ቢጸካ ከምሙሳ።"
46010008	ኤያሥ ቢድ ነማም አጃጀንዳ ጎሲያ፥ መዶኳኼ አኳኳ ጎሲያኼ። ከፄ አለአ ቤከር ናሥ ኦካ ነሜታ አጸጋ ኤግቸማ ማቁስ እል ግቸማ አሤር ኖቆማ ግቸማ ሜታ ከአሤር (23000)።
46010009	ኤያሥ ቢዻምብ ነማም አጃጀንዳ ቁንዘ ረባ፥ ቤቀሽ አሆላ እማም ቢሸሻ፥ መዻምበኮቆ ቁንዘኼ አኳኳ ኤታኼ።
46010010	ኤያሥ ቢገሺል ነማም አጃጀንዳ ሰማም ነጸገ ረባ፥ ቤቴሥ እማም አሰ ገትጋ ኤተ በርኬቆ መሻ፥ መገሸኺልኼ አኽኳ ሰኻ ነጸገ ረባኼ።
46010011	በደከንዥገን ዳ አለአ ኮዎማ ኖጎማም፥ ኤከምጻንዶቆ አኳ፤ በቆተካንዥገን አለአ ካኳ ደ በኮኢካ ነመርሽ ኤበ እኔያ ነለአ፥ ኤከምዜኮኮኸን ጸጎኳ።
46010012	ካ ጸጋ ኤተ በኢካ ኤዳ ቤኢቾጓ፥ ነዜኽ ጸገማ ኤከምበፃ መፋታን።
46010013	አዎኬንኼ ከደኽላ ነጸገኻ አማዻምባ ኤተ በደካ ነጸገጸጋ በቦቆ። ረባ ከፄ በደካ መገሚለማ፥ ከምበፀሸኼ ኤከማዻምበኻ አኽ ነመዥጋለኻ ከበቦቆኼ፤ አ ከምኻ ካኻ መዥጋ ኤተ ከምፈለኸከሽ መቀሞቆ ማዻምባ አ፥ ከምቲሥ እንዶዋ ኤተ ከምፐኸከሥ ነማዻምባኳ።
46010014	ከለኣኳ ኢዴበም፥ ሃተኻሥ ነመዴራ ከምሙሳ።
46010015	በርገሸካ ካኻ ከደ ማምባለሠማ፤ ኸኸሥ ካሥ እልቆኻ ዳ ኤተ በርገሸከሥ አርኳ።
46010016	ዪርኻ ሸፓ ኤተ በኮከርኮቆ መዪዥሥ ደ መኻ፥ ኤተ በኮከንኸካ መገ ላ ከረባ ከፄማ፤ ኖከ በኮምፈካ ና፥ በኮንዘ ኪል ነመሃ ክርስቶስኼያኽ? እጋ ኤተ በኮንፂከቆኳ ኖከ በኮንሰካ ና፥ በኮንዘ ኪል ነጸገ ክርስቶስኼያኽ?
46010017	ከፄ በኢካ ኣሥ እጋ ሜተል፥ ኤከምፈጎኳኸንኳ፥ ዳ በኮከንዘ ኪል ነጋ ነሜታ ና፥ አኳ ኤጸገጸጋ ሜታ።
46010018	ዪርኻና ሾከ እስራኤል! ደ በሰካ ነደ መኻ ኤተ ቢከኸካ ከረባ፥ ቢንዘ ኪል ነመደዳ አል ሸ ሲላኼያኽ?
46010019	ኣሤ መከላለም አለአ? ከምዪርኳ በጫ ኤተ ቢሸኮቆ ከምሙሳ ኤዳ በጨካ በናኽ? ኤያሥ ኤያኳ መከላለም በጨካ ሙሳ መኢያኽ?
46010020	እምበአ፥ ለማና ኤተ ቢሸኮቆ ቢከኸካኳ፥ ከገንሠ ሙሳ ቢኸካ፥ ከረባኼ። አራኸን አራኣጎካኼ ኤከማገሰኺልስ ከገንሠ ሙሳኼ።
46010021	ከምፈለኸሸኼ መፈማ ነሸፐ ኤቶኳ ናል ያሱስ፥ ካል ገንሠ ሙሳኼ። ከምፈለኸሸኼኳ መንዘ ላ ነደ መሳ ናል ኤቶኳ፥ ካል ገንሠ ሙሳኼ።
46010022	በላ ማመሠን ረባ ካኳ፥ ከምፈለኮሽ አኳ መንስ አኽ? አኮጨካ መዥጋ ነጸገማኽ?
46010023	በኸከለካ "አጻንደካቆኼ ሜተል ዳ ኮዎማኼ፤" ነደንኳ፥ አገሸልካኼ ዳ ኮዎማ ከጸጋኼ። ኸማ፥ አጻንደካቆኼ ሜተል ዳ ኮዎማኼ፥ ነደንኳ፥ አተጸከሠኼ ዳ ኮዎማ ገሙንፀ ደ ገዴራኼ።
46010024	ናኣጎ ጸጋ ኮዎማ ዳ ኤተ ከምገሸላ ከጃጀንዳ፥ ማኣጎዳኼ ኤተ ከምገሸላ ካሥ እልቆማኼ።
46010025	በላ ማጤኻ እል፥ መሎቆኺል ኤቢርኬቆ ነጓብኳ፥ ከምፈለኸሽ መሰ በጫ ኤተ ቢኮደኮቆ ኒል ሱጋ ኮዎማኳ።
46010026	ኤያሥ በከለካ መዪዥሥ ሎርጋኳ፥ "ኤባ አል እኔያ ከዳ ኤተ በኢካ ኒለማ ኮዎማኳ፥ ኣሥ አል ረባ።"
46010027	ጸጋ ኤተ በበፀካ መዳ ኤተ ገዴራ ሜታ፥ ኤከምኦዋ አኻ ከመስ ዳ ከመፃለማ፥ ኤከማኣጎኻ አኽኳ መዻ፥ በላ ማጤኻ እል መሎቆኺለን ሰኻ ዳ ኤተ ከምሩዌቆ ካኻ ኮዎማ።
46010028	ኤከምከላ ጸጋ ሜታኸን ካኻ፥ "በጫ አለአ ቢሸኮቆ ከምሙሳ፥" መሰኻኼ ከፄ በገሸከሥ አመዣ አ ካኻ፥ ከመተጸማኳ ከፄ ከምደሥ መዪዥኽ እላ።
46010029	መከላለም "መዪዥኽ እላኳ፥" በላ መዳን አሉ፥ አለማ። ኤያበማ በከኸከሠን አእል ጀንደ ጸጋ ነመፈለሽ መሰ ዳ አለም ኮዎማ?
46010030	ኤከምሰራ ጓለም ከመኸ መገ ላ ከረባ፥ አጨካኼ ጸጋ ሜተል ዳ ኤተ ከመከልከሥ አራ ነዳ ኤተ በርሰካ አር ከመገ ላ።
46010031	ካ ኤመሰኻ ከምፈኻኳ፥ ኤከምደኻ ዳ ጀንዳኳ፥ ደኻ ኮዎማ ከገሂን አል ረባ።
46010032	ነድ ከዶጎ ዪሁዳ ከደ በበፀካ መዳ ሾከ ዪሁዳኳ፥ ኤያሥ ኤያ ከገሙንፀ ደ ገዴራ አል ረባኳ፥ መደኻኼ ከደ መሥኼ።
46010033	ደኻ ኤያሥ በርደካ አር። አራ ካሥ ዳ ኤተ በርደካ አር ኮዎማ በራኣጎካ ማገርኪል ጸጋ ኮዎማ። ኤከምብዳን ጸጋ ኮዎማ በራኣጎካ ኤተ ከምገሸላ ከጸጋ ከኮዎማ፥ አራኣጎካኼ ኤተ ከምገሸላ ኪልቆምኼ።
46011001	ኤያሥ በርሁለካ አር መኮ ክርስቶስ፥ ሁለኻ ኽኳ መኳለም
46011002	በርመከሽ አኻ ከፄ በኸሳንዘከሥ አራ ነዳ ነኮዎማ፥ በኸካኢካ ከመትገሣ ኤተ በራተገርኮቆ አር ካኻ።
46011003	በራኣጎካ እኽላኳ ኤከምገመኻ ኤበጨካ ክርስቶስ ገፋሌያ ኒልቆ ጉንዛ፥ ጉንዛኳ ኒልቆ እገፋ፥ ኤበጨካ ረባኳ ገፋሌያ ኒልቆ ክርስቶስ።
46011004	ኖከ በዴረካ አጉንዛ ረባ ነገሙንፀ ደ ገዴራ ኤያሥ ኤያ ኤበገሸካ ሰ መዪርጓ፥ ኤከማጉንዶቆኳ ከምዪፆቆ እልቆማ።
46011005	ኖከ በዴረካ አእገፋ ረባ ነገሙንፀ ደ ገዴራ ኤያሥ ኤያ ኤበገሸካ ሰ መዪርጓ፥ ኤከምበፃ ማጉንዶቆኸን፥ ከምዪፆቆ እልቆማ። እገፋ አ ኢያሃቸካኼ ከጋፋ ኤተ ኒደሥ ቤቆማኼ።
46011006	ኤከምበፃ አእገፋ ማጉንዶቆ፥ ነደሥ ቤቆማ፤ መንሮቆ ቤቆማ ኤያሥ ኤያ መደሠማ ኤከምዪፆቆ አኸን፥ ናጉንዶቆ።
46011007	ከፄ በደካ ጉንዛ መኮሥ ረባ በትገከሥ ገሂን ረባኳ፥ ከምደካኼ አማጉንዶቋኼ። ጋፋኸን በትገከሥ ገሂን ጉንዛ፥
46011008	ከፄ ነማጦሸማ በፐኬሥ ጋፋ ነጸገ ጉንዛ፥ አፐኬሠንኼ አጉንዛ ነጸገ ጋፋኼ።
46011009	በዘዘኬ አረባ ጋፋ ከፄ ጉንዛ፥ አዘዘኬንኼ ጉንዛ ከፄ ጋፋኼ።
46011010	ከፄ አለአ ከፄ ሰ ገትጋ አል ጎዛኳ ከምደካ ከጋፋ አማጉንዶቋ። ከምትገከሥ ከለአ ኤበጨካ ገፋሌያ ከመገሻ ነገሙንፀ ደ ገዴራ።
46011011	ነደንኳ፥ ነመኢያሎኳ ከኤታ ያሱስ ከማጹሸኲልኼ ጋፋ ነጉንዛ፥ ከማጹሸኲልኼ ጉንዛኳ ነጋፋኼ።
46011012	ኤያሥ በፐኬሥ ጋፋ ነጉንዛ፥ ኤያሥ ኤያ በፖቆኬ ጉንዛኳ አጋፋ። ዳ ኮዎማኸን በዎኬ ኖጎ ረባ።
46011013	ኸኸሥ ሠኣኽ ኪልቆኻኳ! ጋፋ በላ ማጉንዶቆን መዴረካ ከረባ ነገሙንፀ ደ ገዴራ ከምገሸለካኽ?
46011014	አትገከሠኼያኽ አመኢ መዘዛ፥ ኤበደካ ከጉንዛ አመጎ ሥ ቤቆማ ከገዪፆቋ?
46011015	ከጋፋኸን በደካ አመጎ ሥ ቤቆማ ገሂን። በከኸኬ ኤከማጉንደኮቆን ከቤቆማኳ።
46011016	ኤበኣጎካ ጸጋ ማከለማ ከለአ፥ አይላኸን ገሙንፀ ደ ገዴራ አል ረባኳ፥ ኢልጨካንኼ ነለአ መኢያ ጀንዳኼ።
46011017	ነዳ ኤተ በርዸካ ከመገሸርሥ ካኻ እኽላ፥ አርጨካንኼ ዳ ኤተ ከመመርከሽ አኻ። ኖከ በኸሙንፀኮቆ ከገዴራ፥ ነመጦ ገሸለማ ከፄ በደካ በቦቆ ኤተ ከምሸ ሣ።
46011018	በርገሰኮቆንዥገን ነመሲቆማ፥ ኖከ በሙንፀኮቆ ገሙንፀ ደ ገዴራለኻ ኤበኢካ አመምጹሻ ኖጎኻ። ነኤተ በርገሰኮቆ ነለአ፥ በርገምኪላ ኤበደካ ሜታ ሜታ ኸገሻ።
46011019	ኸማ፥ ከምዳ ካኻ አመምጹሻ ኖጎኻ፥ ኤከማገሙዊለን ናኻ እምዎዴ ኤበደካ ደ ኸገሻ ከመገሚለማኳ።
46011020	ኖከ በኸሙንፀኮቆ አኽ፥ ኤተ በኸሰካ መዪዥሥ ደ መሳ አል ኤታኼ።
46011021	ኖከ በኸሰሰካኳ፥ ጸጋ ኮዎማ በላ መዜኸን ጃጀንዳ፥ በሰካ ኣሥ አለማ። ሜተል በሸኪል ኤዴበና፥ ሜተልኳ በደከኻ።
46011022	ኣሤ አለአ? አኸጨካንኼያኽ መፃ ኤተ ከምሰኻን ከምፈኻንኳ አኽ? አኸ ከሣ አኽ ገሙንፀ ደ ገዴራ አል ረባ፥ አኸዪፀኮቋ አኽ ደ ባንዢገካ ዳ ሜተላኽ? ኣሤ ከምከለራን አር ካኻ? መርሽ አኻኽ? ከመርሸኼ አር አኻ ነለኣኼ።
46011023	መትገሣ ኤተ በራተገርኮቆ አር ካኻ ኣሥ ኤተ በርርኬቆ ኖጎ ኤቶኳ፤ አኳ፥ ያሱስ ኤታ ናሥ መጎኳ ኤተ ቢያተገሮቆን አ ቢኸና፥ ቤሮቆ እጋ፥
46011024	ቤከኽ መገ ላ ከረባ፥ ቤንፂቆ እጋኳ ቤከል፥ "አለአ ጸገም፥ ኤተ ቢኸካ ካኻ፤ ጦኻ አለአ ከፂናለም።"
46011025	ኤቢሰስ ነቸቻኳ፥ ቤሮቆ ሸፓ ቤከል፥ "ሸፓ አለአ ማገሲል ኽኻ ኤተ በደካ ከመሃለም። ኖከ ከምፈኻ ና፥ ጦኻ አለአ ከፂናለም።"
46011026	ካ ኖከ ከምሰኻ እጋ አለአ ከምፈኻ ነሸፓ ነለአ፥ ከምትገኸሥ መሸ ክርስቶስ ካሥ አል ኦከ ከምኮሌ አ ከምዌ።
46011027	ከፄ አለአ፥ በላ መኸካን ገሂን ኤተ በሰካ እጋ አ፥ በፈካ ነሸፐ ኤታኳ፥ ከምዳ ገንሣ ነጸገ ኤታ ከመሃለማኳ።
46011028	ከለአ ጸጋ ኮዎማ ነሎቆሥ ጸገማ ናዪርሥኳ፤ ነለአ ነቸቻ ነሰ እጋ አ፥ ነፍ ነሸፓ ናኳ።
46011029	ጸጋ ሜታ በላ ማጹሺለን ጸገ ኤታ ነዳ ነጀንዳ፥ ኤከምሳ እጋ አ፥ ከምፋ ነሸፓ ናኳ፥ ከምሮቆ መኸሣ ኪልቆማ ነመሰማ ነመፈማለማኳ።
46011030	ከፄ አለአ ኖጎኻ በበኽ ጸጋ መሌኤማ መንሰሠማኳ፥ በሸሸከንዥገን አጃጀንዳኳ።
46011031	ኤበምኢ በኮዪርከሥ ጸጎኳ ነገሲቋ፥ በምኸከሠኼ አረባ ካኳኼ።
46011032	ከምኸሥ አኤታ እኽላ ካኳ ከምኮሌቆ አኳ ከንዶዋ፥ ኤከምበፃ መኻሥ ካኳኳ ከኤባ አል እኔያ ከግዢ ግዥ።
46011033	ካ ኢዴበም፥ ኣንዜኸኽ ኖከ ከማሙንፀኾቆ ከመስ መዪዥሥ ደ መሳ አል ኤታ።
46011034	ማሙንፆቋለኻኳ ኤከምበፃን መሮቆን መኸሣ ከጸገኻ፥ ኤተ በሸኪል ኤዴበና ነሰ ነመፃለማ። ከፄ ዳ ጃጀንዳኳ፥ ኖከ ከምዎሬ ከመገርሥ ካኻ።
46012001	ኢዴበም፥ ከፄ ደ መጨ መዪዥሥ ገፉጫ፥ አራኣጎካኼ ኤከምኤመኸሸኼ።
46012002	አኻ ነኸከምደን ጸጋ አል ረባ ነገሲቋ፥ በኸገምካ ቤያኽበ ኽ እንዶዋ፥ ቤያኽጽጨኽ ከመዴር እምሙሳ ደ ባንዢገካ መኢያ።
46012003	ካ ከምጦርኪል ፄ አኻ፥ ጸጋ ሜተል ኤተ በገሸካ ከመዪዥሥ ገፉጫ ከምፈለሸኼ መከላ "ያሱስ ማሆተማ፤" ኤያሥ ኤያኳ በላ መዳን ከመዪዥሥ ገፉጫ፥ ከምፈለሸኼ ጸጋ ሜተል መዳ ኸገሻ መከላ "ያሱስ ኤታ።"
46012004	በኢካን ደ መኸ ገፉጫ ከጅንሰማ ከጅንሰማ፥ መዪዥሥ ገፉጫኸን ኣሥ ሜታ።
46012005	በኢካን ሾከ መደዳ በበኽ፥ ቢደካ ኮዎማኸን ካሥ ኤታ ከሜተም።
46012006	በኢካን ደ መኻ አል መደዳ በበኽ፤ ኤተ በኸካ ደ መኻ አል መደዳ ኮዎማ ከጸጋኸን፥ ኣሥ ረባ ሜታ።
46012007	ደ መኻ መዪዥሥ ገፉጫ ኤከምጫን በና ከደ ገዴራ ከኮዎማ፥ ባትገካሥ ኒል ጸጋ ኮዎማ ከጅንሰማ ከጅንሰማ።
46012008	ከጸጋ ሜተም በከኸካ ገፉጫ መገሻ ከመገመኻ፥ ከሜታኳ በከኸካ ኣሥ ገፉጫ አለአ መገሻ ከመገመሸማ፤
46012009	ኣሥ ገፉጫ ሜተም አ በከኸካ ከጸጋ ከጀንዳ መገሚላ፥ ከጀንዳኳ በከኸካ ኣሥ ገፉጫ አ መብዶቆ መንሰሣ፤
46012010	ከሜተም በከኸካ መደ ገሸል መደዳ፥ ከሜታኳ መገሽ ሰ መዪርጓ፥ ከጀንዳ መገመሽ ማጹሺል ገፉጫ፤ ኤያሥ ኤያኳ ከሜታ መገሽ ሰ ኽኻ፥ ከጀንዳኳ መጨገስ ዳ ኤተ ቢገሸካ ከሰ ኽኻ አኳ።
46012011	ኤተ በደካ ዳ አለአ ኮዎማ፥ ኣሥ ገፉጫ ሜተም፤ አ ኤያሥ በኣጎካ በንዘ ካ ከጸጋ ከኮዎማ ሜታ ሜታማለማም ደ መኻ ከጅንሰማ ከጅንሰማ።
46012012	ክርስቶስ ኤጸገ ጸጋ ሜታ ኤተ በምጹሸካይል ጎ በበኽ፤ ኤከመንዘኸን ጎ በበኽኳ፥ ኣሥ ጸገ ጸጋ ሜተል።
46012013	ነድ አይላ ዶጎ ዪሁዳ፥ ደ በበፀካ መዳ ሾከ ዪሁዳኳ፥ ኤቢልደካ ዋደ ከዶቆ ኤባኳ፥ አኳ ኮዎኳ በኳጩጸካቆ ካሥ ከገፉጫ ሜታ ከአ ከምዳ ጸገጸጋ ሜታ። ኮዎኳ በኮፈከንዥገን ናሥ ገፉጫ ነሜተል።
46012014	ኤያሥ ኤያ በንዘ ካኽ ጸገ ጸጋ ሜተል ጎ በበኽኳ፥ አንዘ ካኸኼ ካሥ ሜተልኼ።
46012015	ኤከምከላ ቾጓ፥ "አራ ኤላኼ፥ ከለአ አራ አል ጸገ ጸጋኼ፥" መገ ፤ ከፄ አለአ ከማሻኸና መዳለማ ጎ ጸገጸጋኽ?
46012016	ኤከምከላ ፄያ፥ "አራ እልኻኼ፥ ከለአ አራ አል ጸገ ጸጋኼ፥" መገ ፤ ከፄ አለአ ከማሻኸና መዳለማ ጎ ጸገጸጋኽ?
46012017	በመድ ጸገ ጸጋ ኮዎማ ኣሥ እልኻ፥ ኤያል ኣሤ በምፈለሸን አ መገሶቆማ? በመድ ጸገጸጋ ኮዎማ ኣሥ ፄያ፥ ኤያል ኣሤ በምፈለሸን አ መፉንሠማ?
46012018	ረባ ጎ ጸገ ጸጋ ኮዎማ ሜታ ሜታኸን በኮከስ ነጸገ ጸጋ ኤያሥ በኣጎካ።
46012019	በመድ ጎ ጸገ ጸጋ ኮዎማ ኣሥ ሜታ፥ በምኢንኼ ጸገጸጋኼ።
46012020	እኽላኸን ኤከምኢያን አጎ ጸገጸጋ ጎ በበኽኳ፥ ጸገጸጋ ኣሥ ሜታ።
46012021	ከምፈለሸኼ እልኻ መከላ ከኤላ፥ "አራኣጎካኼ አምኼ።" ኤያሥ ኤያ ከምፈለሸኼ እልቋኳ መከላ ከቾጓ፥ "አራኣጎካኼ አምኼ።"
46012022	ደ በኢካ ኖጎ ጸገ ጸጋ ኤመሌኤማኸን፥ ቢጨካ በቦቆ በና።
46012023	ደ በኢካ ካይላ ኤዳ ቢሣ፥ በቦቆ ቢልከኸካ ገሂን፥ ደ በበፀካ ማንደጎናኳ፥ በቦቆ ቢልኢሰከሥ ከደጎን ኣ።
46012024	አኣጎካኼ አደ ባንደጎነካኳ ሾከ ዳ አለኣኼ። ረባ በኮከሰንዥገን ጸገ ጸጋ፥ በከኸካ በቦቆ ገሂን ኮጎ ጸገ ጸጋ ደ ቢከሣ።
46012025	ዳ በከጦካ አረባ አለአ፥ በላ መኢያን አመንሰ ኖጎ ጎ ጸገ ጸጋ፥ ኤከማተጹሠን ኣሥ እልኸማም።
46012026	ኤከማኣንሣሥ ኖጎ ጸገ ጸጋ አጎ ሜታ፥ ከማኣንሡዋሥ ጎ ጃጀንዳ ኮዎማምኳ ከአ፤ ኤከምሂንሥ ሜተልኳ፥ ከማገዋይል ኮዎማምኳ ከአ።
46012027	አኻ ኮዎኻ ጸገ ክርስቶስ፥ ሜታ ሜታማለኻ ጎ ጸገማ።
46012028	ኤያሥ ኤያ በጦከሥ ረባ ነገሙንፀ ደ ገዴራ ነገሲቋ ጸጋ ሜታ ሜታ ከሰ ገትገ ክርስቶስ፥ ከምበንድ ደ መዪርጓ፥ ከኦካግኳ ደ መትገሠማ፤ በኸካ ከመተጸማ መዥጋ ኤተ ከምዱካ ዳ አል ገተምዛ፥ ደ መኻ ኤተ ከምብዱኮቆ ደ መንሰሣ፥ ደ መኻ ከመተጸሠማ ከምቼስ እንዶዋ ከደ ገዴራኳ፥ ኤያሥ ኤያ ከመገሽ ሰ ኽኻኳ።
46012029	ጸጋ ኮዎማ ሰ ገትገ ክርስቶሳኽ? ኮዎማ ደ መዪርጓኽ፥ ደ መትገሠማኽ? አጨካ አኮዎማ መዥጋ ኤተ ከምዱካ ዳ አል ገተምዛኽ?
46012030	አጨካ አኮዎማ ደ መኻ ኤተ ከምብዱኮቆ ደ መንሰሣኽ? አገሸካ ኮዎማ ከሰ ኽኻኽ? አፈለከሽ አኮዎማ መጨገስ ዳ ኤተ ቢገሸካ ከሰ ኽኻኽ?
46012031	አኻኸን ሻምበኻ ከምዸብ ደ መኻ ደ በንተርኮቆ ነኮዎማ። አራኳ እኽላ ከምትገርሥ ካኻ እንዶዋ ኤተ በንተርኮቆ ነለአ ነኮዎማ።
46013001	ኤከምፈለርሽ መገሽ ሰ ሾከ ኤማንጀ ጸጋ ኤያሥ ኤያ ሰ ሰ ገትጋ አል ጎዛ፥ ኤከማንዢገራ ማሄሻኸን፥ አራ ኤሶ ኤተ ናሉጎ ኤያሥ ኤያኳ ኤሰረማ ኤተ ናከል ድል ድል።
46013002	ኤከምጨራ ደ መኸ መገሽ መዪርጓ፥ ከምገመራ ገጸፃ ኮዎማ፥ ከምጨራ መገመሻ ኮዎማኳ፥ ኤያሥ ኤያ ኤከምጨራ በቦቆ መገሚላ ኤተ ከምችደርኮቆ ዶላኳ፥ ኤከማንዢገራ ማሄሻኸን፥ አራ መገ ።
46013003	ኤከመንዘ ራ ደ መጫለም ኮዎማ ከደ ዢጋ፥ ከማተገርዾቆ ጸገም ከምኸራ ኤከምጥጦቆ ማንጃ፥ ኤከማንዢገራ ማሄሻኸን፥ ከምዳኼ ካራ ሜተልኼ።
46013004	ማሄሻ ኤተ መቀሞቆማ ማገ ለማኳ፤ ማሄሻ አንሠካይልኼ፥ አሸኮጎኼ፥ አቶኮከሠኼ ጸገማኼ።
46013005	ማሄሻ አደካኼ ደ ገዪፆቋኼ፥ አኣጎካኼ ዳ ኤተ ከምገ ካሥ እልቆማኼ፥ አቱካኼ፥ አንዘ ከኸኼ ገንሠማ ነጸገ ጸጋኼ።
46013006	ማሄሻ ባገ ካይል ከኸገሻ፥ አገ ካይልኼ ከገንሠ ዳኼ።
46013007	ማሄሻ በንቱገከኽ ዳ ኮዎማ፤ ማሄሻ በገምኪል ዳ ኮዎማ፥ በካጦኪል ከኮዎማ፥ በቀመኮቆ ኮዎማኳ።
46013008	ማሄሻ ከምቴያኼ፤ በኢካን አደ መኸ መገሽ መዪርጓ፥ ከምቴያ አኳ፤ በኢካን አመገሻ ከሰ ኽኻ፥ ከምከራ አኳ፤ በኢካን መገመሸማኳ፥ አኳ ከምቴያ።
46013009	ዳ ኤተ በኳምባለከሥ አኳ ዱፀን፥ መዪርጓ ኤተ በኮገሸካ አኳኳ ዱፀን።
46013010	ኖከ ከምዌ አመትቶቆማ፥ ከምቴያ አዱፀን አለአ።
46013011	ኖከ ቤርድ ኢዳ፥ ቤርገሽ ኤያል ኢዳ፥ ቤርሳንዘሥ ቤርዪር ኤያል ኢዳኳ። እኽላ ኤበርደካ ከመዥገኽ ጸጋ፥ በርበፀከሸንዥገን መንደ ኢዳ።
46013012	አኳ እኽላ በኮገምከሥ ኤያል ጸጋ ኤተ ናዪርሥ ነምፑ ሶ ናገመሥ ዳ፥ ኤተ በናሻኸን በላ ማምባለሠን ዳ አ፤ ኖካ ናኸን ከምገምኮሥ ከኾኳ እልኸማ። ዳ ኤተ በርገምከሽ አራ እኽላ ዱፀን፤ ኖካ ናኳ ከምገመርሽ አርኳ ዝንዜን፥ ኤያሥ በገምካ አረባኳ አራ ዝንዜን።
46013013	ከምተራ ዳ ኮዎማ፤ ኤተ ከምፀቋኳ ኣሥ ዳ ኦካግ፤ እማምኳ መገሚላ፥ ማጦዪላ፥ ከማሄሻኳ። ኤተ በሙቸኮቆ ነማም ነለኣኳ፥ አማሄሻ።
46014001	ካ ሻምበኻ ከምዸብ ደ መኻ አል ማሄሻ፥ ኤያሥ ኤያኳ ሻምበኻ ከምዸብ ደ መኻ ኤተ በኸካ አመዪዥሥ ገፉጫ ጃጀንዳ፥ ከበቦቆኳ ከመገሽ መዪርጓ።
46014002	ጸጋ ሜታ ኤበገሸካ ከሰ ኽኻ፥ ከፄ በሜካ ጸጋ ኤተ ከማምባለሣ፥ ከረባ በገሸካ፥ አገሸካኼ ከጸጋኼ። በገሸካ አ ከገፉጫ ዳ ኤተ በደካ ገጸፃ።
46014003	ጸጋ ኤተ በገሸካ መዪርጓኸን፥ ከጸጋ በገሸካ፤ በተጸከሥ አኳ፥ በዥገከሥ፥ በንዥገከሣኳ።
46014004	ጸጋ ኤተ በገሸካ ከሰ ኽኻ፥ በተጸከሥ ኣሥ እልቆማ፤ ኤተ በገሸካ መዪርጓኸን፥ በተጸከሥ ገሙንፀ ደ ገዴራ።
46014005	በርሄከሽ ኤከመገሸኻ ኮዎኻ ከሰ ኽኻ፥ ከበቦቆኳ ኤከመገሸኻ መዪርጓ፤ ኤተ በገሸካ መዪርጓ በንተርኮቆ ነኤተ በገሸካ ከሰ ኽኻ፤ ኤከምጨጉስ ዳ ኤተ ቢገሸካ ከሰ ኽኻኸን፥ ከምተጸሥ አኳ ገሙንፀ ደ ገዴራ።
46014006	ኢዴበም፥ ኖከ ከምዎሬ ኮጎኻ፥ ኤከመገሸራ ከሰ ኽኻ፥ በና ኣሤ ከምጫ ካኻ? ኤከምርዼቆ መጎሎጓ ከመገመሸማ፥ ኤያሥ ኤያ ሰ መዪርጓ ከመትገሣኳ፥ አአ ከምጫ በና ካኻ።
46014007	ኤያሥ ኤያ ኤተ ቢገሰኮቆ ሰማ ባንዢገካ ገፉጫ ኤበሌያ ነድ ሦቋኳ፥ ኤከማጹሻይል ሳ ኤተ ቢከእሰካ አ ከምዳ፥ ካሤ ከማገሙኪልና ሰ ዳ አ አል ጀንዳ ካል ሜታማ?
46014008	ኤከመንጀራይል ሰ ለብሩጂያኳ፥ አኢካንኼ ኤተ ከመገሥ ከማሸማኼ።
46014009	ኤያሥ ኤያ አኻኳ፥ ኤከመገሸኻ ከጠጠኻ ሳ ኤተ በበፀካ ማገማይል፥ አኢካንኼ ጸጋ ኤተ ከምፈለሽ ማምባለሥ ሳ ኤተ በገሸካኼ።
46014010	በኢካን ነኤባ ናል እኔያ አበበኽ ሳ፥ አኢካንኼ ነሳ ነለአ ሜተልኳ ኤተ ባንዢገካ መጨገሰማኼ።
46014011	ኤከምበፀራ መገመርሽ መጨገስ ሳ አ፥ ከምደራ ጀንደ ጸጋ ኖጎ ጸጋ ኤተ በገሸካ ሳ አለአ፤ ከምዳ አኳ ካራ ጀንደ ጸጋ።
46014012	ኤበኸሻምበካ አኽ ከምዸብ ደ መኻ አል ገፉጫ፥ ሻምበኻ ነዳ ነኮዎማ ከምዸብ ዳ ኤተ ከምተጸኸከሥ ገሙንፀ ደ ገዴራ።
46014013	ካ፥ ጸጋ ኤተ በገሸካ ከሰ ኽኻ፥ ነዴር ኤከምፈለሸን መጨገስ ሰ ኽኻ አኳ።
46014014	ኤከምዴርዻ አር ከሰ ኽኻ፥ ኣሥ አገፉጫለም በዴረካ፥ አጨካንኼ አሳምቢርቆምኸን ነለኣኼ።
46014015	ካ ኣሤ ከምደራን አራ? ከምዴርዻ ከገፉጫለም፥ ከምዴርዻ ኤያሥ ኤያ ከሳምቢርቆምኳ፤ ከሜኤራ ከገፉጫለም፥ ከሜኤራ ከሳምቢርቆምኳ።
46014016	ኤከምበፃ መዳ ኤለኣኳ፥ ኤከምኻካ አም መገ ላ ከረባ ከገፉጫ፥ ኤከምኢያን መሌኤኽ ኤተ ገዴራ ኖጎኻኳ፥ ኤያብ ከምፈለከሸን አ መከላ "ኣሜን" ነመኸ መገ ላሉ? ባኤምኪል አኳ፥ ዳ ኤተ ባገሸከሥ አም።
46014017	ኤከምዳ አመኸ መገ ላሉ ዝንዜን ገሸለማ፥ ከምተጸሠኼ ጸጋ ጀንዳ አኼ።
46014018	በርኸካ መገ ላ ከረባ፥ ከፄ በርገሸካ ነኮዎኻ ከበቦቆ ከሰ ኽኻ።
46014019	ነደንኳ፥ ከመገሻ ከሰ ኽኻ ሳ ኤተ ባንዢገካ ገንዘ፥ በርሄከሽ ኤከመገሸራ ነገሙንፀ ደ ገዴራ ከሳምቢርቆም ሳ ማቁስ ከመትገሠማ ከጸጋ ጃጀንዳ።
46014020	ኢዴበም፥ መሳንዘኸሠኼ ኤያል ኢዳኼ! ከመደ ገንሠ ዳ ደኻ ከኢዳ፥ ከመሳንዘሠማኸን ደኻ ከምዥገኽ ጸጋ።
46014021	በቆተካንዥገን ነማቶቋ ናል ሙሴ፥ "በገሸካ ረባ ኤታ፥ 'ከመገሸርካ ከሾካ ካለም ከሰ ኽኻ፥ ከቆቤስ ጀንደ ጸጋኳ፤ ናሥ አኳ ከማጦዊል ፄኼ ካራኼ።"'
46014022	ካ መገሻ ከሰ ኽኻ ማቲሥ መዥጋ አል ረባ ከደ በበፀካ መገሚል፥ ማቲሣ ከደ በገምኪላኼ። መገሽ መዪርጓኸን ማቲሥ መዥጋ አል ረባ ከደ በገምኪላ፥ ከደ በበፀካ መገሚልኼ።
46014023	ኖከ ማሙንፆቆ አገሙንፀ ደ ገዴራ ኮዎማ፥ ኤከመገሹዋ አጸጋ ኮዎማ ከሰ ኽኻ፥ ከምኩዋ አመሌኤኽ ደ ገዴራ ኤያሥ ኤያ ደ በበፀካ መገሚልኳ፥ ከምከሉዋኼያኽ፥ "ጸጋ አለአ ደ ገሜላ?"
46014024	ኤከመገሻ ኮዎማ መዪርጓኸን፥ ኤከምኩ አመሌኤኽ ኤተ ገዴራ ኤያሥ ኤያ ኤተ በበፀካ መገሚልኳ፥ ሳ ኤተ በገሸካ ኮዎማ ከምደሥ እለማ፥ ከምኸከሥ አዳ ኤተ በገሰኮቆ አ ኮዎማ።
46014025	ገ ጸፃ ኤተ በኢካ ኒለማኳ፥ ከምፐሥ ከኸ እኔያ፤ ከምፋታ አመዣ አ ናሥ ጓ ከታሰማ ከኔያ፥ ከምዴራ ከረባኳ ከመገሸሥ ከምከላ፥ "ኸገሻ ረባ በኢካ ኖጎኻ።"
46014026	አመደ ኣሤ ከምገሸላ ኢዴበም? ኖከ ከማሙንፀኾቆ ከገዴራ፥ ናኻ ሜተም በጨካ ጌኣ፥ ሜታኳ መትገሠማ፥ ጀንዳ መጎሎጓ፥ ሜታ በገሸካ ከሰ ኽኻ፥ ጀንዳ በጨገከስ ሳ ኤተ ቢገሸካ። ከምደካ ከዳ ከለአ ኮዎማ አመተጸሥ ገሙንፀ ደ ገዴራ።
46014027	ኤከምኢያን ጸጋ ኤተ በገሸካ ከሰ ኽኻ፥ ጸጋ እምበንድ ኤከምፈጋኽ ኦካግ፥ ኒገሽ ከማኺለማ፤ ነጨገስ አጸጋ ሜተምኳ ሳ ኤተ ቢገሸካ አ።
46014028	ኤከመሜያ ጸጋ ኤተ ከምጨገስ ሳኸን፥ ኤተ በጨካ ደ መኸ መገሽ ከሰ ኽኻ አ፥ ነገሸ ኪልቆማ ከረባኳ፥ መገሻኼ ኒል ገሙንፀ ደ ገዴራኼ።
46014029	ደ ቢገሸካ መዪርጓ ጸጋ እምበንድ ኤያሥ ኤያ ኒድ ኦካግ፥ ኒገሽ። ደ ገዴራ ኮዎማኸን ኒካጦዪል ፄ ዝንዜን፥ ኒያንዘ ሥኳ።
46014030	ነደ በማኢከሽ ነጓ ከጸጋ ሜታ ኤከማኸካዬሽ መጎሎጓኳ፥ ነካኢስ ኤተ በገሸካ ነገሲቋ።
46014031	ከምፈለኸሽ አኽ ኮዎኻ ማኸኺል መገሸኻን መዪርጓ፥ ኤከምገማን አኮዎማ ከመንዥጋሠን ኮዎማኳ።
46014032	ደ መኸ መገሽ መዪርጓ በካገሰካሥ ከኤተ መዪርጓ ካ።
46014033	ረባ ኤታ አል መገማ፥ አል ገላኳኼ። ኤያሥ በደካ መኢያ ነገሙንፀ ደ ገዴራ ኮዎማኳ፥
46014034	ነጦ ፄ ጋፋ ትል ነገሙንፀ ደ ገዴራ፥ ከማኻሠኼ መገሻ ከማምኼ። ኒያገሳሥ ኤያሥ በገሸከሥ አማቶቋ አል ሙሴኳ።
46014035	ኤከምኢያን ደ ኤተ ቢያኣጎካ መገመማኸን፥ ኒሎቆሥ ጉንዛለማም ነመፃ፥ ከፄ በደካ ገዪፆቋ አመገሻ ከጋፋ ነገሙንፀ ደ ገዴራ።
46014036	አፐኬሥ እገሸ ረባ ኖጎኻኽ? በላ አደካዬሽኳ ካሥ ኮጎኻኽ?
46014037	ጸጋ ኤተ በኦከሥ ጸገማ ኤኤተ መዪርጓ፥ ኤያሥ ኤያ በርኮቆ ደ መኻ አል መዪዥሥ ገፉጫ፥ ናምባለሥ ኤተ በርቆተካ አር ካኻ አለአ፥ ኤበደካ ማቶቋ አል ኤታ።
46014038	ኤተ በበፀካ መሮቆ አለኣኸን፥ መርኾቆኼ አኽኳ አኼ።
46014039	ካ ኢዴበም፥ ሻምበኻ ከምዸብ መገሽ መዪርጓ፥ መጻንደኸቆኼ መገሻ ከሰ ኽኻኼ።
46014040	ዳ ኮዎማ ነድ ከማኺለማ፥ ነገሥ ገሸል።
46015001	ኢዴበም፥ ከማኮለሪል መትገርሥ ካኻ ሰ ማገ ላ አል ረባ፥ ኤተ በርገሸከሥ ካኻ። በኸርኮቆንዥገን አኽኳ፥ በከዥገካ ት መገሚላለኻኳ።
46015002	ኤከምራቆኸሥ ሰ ማገ ላ አል ረባ ኤያሥ በርትገከሥ አር ካኻ ኤከማኢኸካ፥ ከምብደኸካ። አለአ እምሜንኳ፥ መገሚላለኻ መገ ።
46015003	ነኮዎማ ከበቦቆ በራተገርኮቆ ካኻ ዳ ኤተ በርርኮቆ አር ኪልቆምኳ፤ አኳ፥ ኤያሥ በከከለካ አመዪዥሥ ሎርጋ፥ በሸከንዥገን ክርስቶስ ከፄ ገንሣሎኳ፥
46015004	በሃንዠቆንዥገና። ኤያሥ በከለካ አመዪዥሥ ሎርጋ፥ ባፈርካቆንዥገን ነመሻ ነኦኪል ኦካግ፥
46015005	ባገምካሥ ከጴጥሮስ፥ ባገምካሠን ነቸቻኳ ከደ መሁል ቾጓ አሤር ኖቆማ እምበንድ።
46015006	ነለአ ነቸቻ ባገምካሥ ሰ ሜተል ከኢዴባ ደ ገዴራ ደ በንተርኮቆ አገንዘለማም ግቸማ ሜታ እል ግቸማ ሜታ ኖቆማ ማቁስ (500)። ነማም በሸሸከንዥገን አጃጀንዳ፥ በኢካን ጎ በበኻለማምኳ ከደኽላ።
46015007	ነለአ ነቸቻ ባገምካሥ ከያይቆብ፥ ነለአ ነንኳ ከሰ ገትገ ክርስቶስ ከኮዎማ።
46015008	ነኮዎማ ነቸቻኳ ባገምካሥ ካራ ከኤተ በኢካ ኤማመለገሠማ።
46015009	አራ መሃሎቆማ ነሰ ገትገ ክርስቶስ ነኮዎማ፤ ዳ በርካሙቾቆ አር ገሙንፀ ደ ገዴራኳ፥ ከምዳኼ መከሉዋ ካራ ሰ ገትገ ክርስቶስኼ።
46015010	እኽላኸን ከመገ አል ረባ በርደከንዥገን ዳ ኤተ በርደካ፤ መገ ኤተ በኸኬ አ ካራኳ አደካንኼ ኖጎም መገ ኼ። በርሌኤከንዥገን ነኮዎማም በቦቆ፤ በላ መዳን አራ፥ በሌኤካን አመገ አል ረባ ኤተ በኢካ ከአራ።
46015011	አራ ነድ እማምኳ፥ ቢላቲከስ ኣሥ አለአ፥ ኤተ በኸገምኪል አኽኳ ካሥ አለአ።
46015012	ኤባቲካስ ማፈሮቆ ክርስቶስ ነመሻ፥ ኤያበማ በከከለካና ናኻ ጸጋ ሜታ ሜታ፥ "መፈርሣ ነመሻ እምሜና?"
46015013	ኤበሜካ አመፈርሣ ነመሻኳ፥ አፈርካቆንኼ ክርስቶስኳ ነመሻኼ።
46015014	ኤበደካ ክርስቶስ አፈርካቆንኼ ነመሻ፥ ማቲሳለምላ መገ፥ መገሚላለኻኳ ኤያሥ አለአ።
46015015	አይላኳ ከፄ ቢልደካ ኸገሻ ኤበፈርኬቆ አረባ ክርስቶስ ነመሻ፥ ቢለገሸካ ጎልጎዛ ነጸገ ረባ። ኤበደካ ከማፈራቆኼ አደ በሸሸካ ነመሻ፥ አፈርኬቆንኼ አረባኳ ክርስቶስ ነመሻኼ።
46015016	ኤበደካ ከማፈራቆኼ አደ በሸሸካ ነመሻ፥ አፈርካቆንኼ ክርስቶስኳ ነመሻኼ።
46015017	አፈርካቆንኼ ክርስቶስ ነመሻ ኤበደካ፥ መገሚላለኻ መገ፤ ከደኽላ በኢካ አገንሣለኻ ነጸገኻ፥
46015018	ቢቴከንዥገን አደ በገምኪል ከክርስቶስ፥ ደ ቢያፉጨካቆ ከመሻኳ።
46015019	ከመኢያ አል ኤበ እኔያ ነለአ ኤከማጦዪልኪል ካሥ ክርስቶስ፥ ከምዳ ኤከምእሱዋ ካይላ ነኮዎ ጸጋ።
46015020	እኽላኸን ባፈርካቆንዥገን ክርስቶስ ነመሻ፥ ከመሲቆማ ነደ ቢያፉጨካቆ ከመሻ።
46015021	ኤያሥ ቤዌ መሻ ከንዶጎ ጸጋ ሜታ፥ በዎኬንዥገን አመፈርሣ ነመሻኳ ከንዶጎ ጸጋ ሜተም።
46015022	ኤበሸካ ጸጋ ኮዎማ ከፄ ኣዳም፥ ከማፈራቆ ጸጋ ኮዎማኳ ከመኢያ፥ ከፄ ቢደካ ከክርስቶስ ሜተም።
46015023	ዳ አለአ ኮዎማ ከምዳ ከማኺለማ፤ ነመሲቆማ ከማፈራቆ ክርስቶስ ነመሻ፤ ኖከ ከምኮሌ ከምዌ አክርስቶስ ነንኳ፥ ከማፈሩዋቆ ነመሻ ደ በደካ አለማ።
46015024	ኤከምቴሥ ክርስቶስ እምሙሳ፥ ገፉጫ፥ ከመዥጋ ደ በንሰካ ረባ ኮዎማ ነቸቻ፥ ከምኮሌቆ ከምኻ ክርስቶስ ገፋሌያለማ ከረባ ከበባ፤ ነለአ ነን ከምዌ መርሸማ።
46015025	ከምደካ ከክርስቶስ አሙቾቆማ ካሥ አል ኦከ ከምጦከሥ ረባ ብታለማ ኮዎማ ኒል እንዝ ቾጎማ።
46015026	ብታ ኤተ ከምቴሥ አክርስቶስ ነመርሸማኳ፥ መሻ።
46015027	በከለካ አመዪዥሥ ሎርጋ፥ "በጦከሠንዥገን አ ዳ ኮዎማ ኒል እንዝ ቾጎማ።" ኤበከለካ "በጦከሠንዥገን ዳ ኮዎማ ኒል እንዝ ቾጎማ፥" በኮገምካ ኤከምበፃ መጦዋሥ ረባ ኪልቆማ ኒል እንዝ ቾጎ ክርስቶስ።
46015028	ኤበጦካሥ ዳ ኮዎማ ኒል እንዝ ቾጎማ፥ ከምጦሥ ዱማኳ እልቆማ ኪል ቾጎ ረባ ኤተ በጦከሥ ዳ ኮዎማ ኒል እንዝ ቾጎማ። ኤኤለአ ከሙቾቆ ረባ ከንዶጎ ኮዎማ ነዳ ነኮዎማኳ።
46015029	ኣሤ ከምከሎኳን አኳ ከፄ ጸጋ ደ ቢካጩጸካቆ ከደ በሸሸካ? ኤበደካ ከማፈራቆኼ አደ በሸሸካ ነመሻ፥ ከማጩጻቋ ከማም ኣሤ ቢካጦዪለና ከመዸበማ ከማማ?
46015030	ካሤ ቢልከንዸካን አይል መዱጎክ ኒል እንዝ ደ ጋጤቋኳ?
46015031	ኖካ ኖካ በርደካሽ ከሰ ሆ መሻ፤ በርገሸከሥ አለአ ካኻ ከገዠገታ፥ ደ በኸደካ ደ መሾጓለም ከንዶጎ ያሱስ ክርስቶስ ኤቶኳኳ።
46015032	ኤተ በራሸካ አር ነኤፌሶን ከጸጋ ደ በደካ ኤደ ግዚያ፥ ኤከምዳ ከመኢያ አል ኤበ እኔያ፥ በና ኣሤ በጨካ ካራ? ኤበደካ ከማፈራቆኼ አደ በሸሸካ ነመሻ፥ ዎኼ ሶኳኳ፥ ከፄ ከምሾኳ ከማቱቆ።
46015033	ማጠኻኸኼ! "መንዾዋ ከጋገንሠ መዣ በተኸከኽ ገሸል መዳ።"
46015034	ኮለኼኽ ከመዪዥሥ መኢያ፥ በፀኸሽ መደ ገንሣ። በርከከለካ ኤለአ ከመዪፆቆ አኻ፥ በኢካን ናኻ ጸጋ ሜታ ሜታ ደ በኤምካ ረባ።
46015035	ኢገም ከምሎቊል አጸጋ ሜታ ሜታ ከምከላ፥ "ኤያል ኣሤ ከማፈራቆ አደ በሸሸካ? ኖከ ከማፈሩዋቆኳ ኤያብ ከምዪኢያ አጸገማማ?"
46015036	አም ተሞ አለአ! ዳ ኤተ ባዋሸካ፥ ኤከምበፃ መሸሻኽ፥ ከምፈለሸኼ መፓ መኢያኼ።
46015037	ዳ ኤተ ባዋሸካ አም ሾከ ገሳ፥ ነድ ሾከ ጋትጋ ጀንዳኳ፥ ባዋሸካ ኣሥ ሾከማ፥ ኣዋሸካንኼ ጅ ጋትጋ ኤተ ከምዳ ነንኼ።
46015038	ረባኸን ኤያሥ በኦከሽ አ በከኸካ ጸገማ፥ ኤያሥ ሾከ ጋትጋ አ በከኸካ ጸገማ ከጅንሰማ ከጅንሰማ።
46015039	ሾከ በጫ ኮዎማ ሜታኼ፤ በጨ ጸጋ ሾካ ሜታ፥ በጨ ለማና ከጺማ፥ በጨ መት እል ግዚያ ከበጨ ዉኳ ከጺማ ከጺማ።
46015040	በኢካን ጸገ ጸጋ አል ደ ጎዛ፥ በኢካን ጸገጸጋ አል ደ ኤበ እኔያኳ፤ ማንደጎና አል ደ ጎዛ ከማንደጎና አል ደ ኤበ እኔያኳ ከጺማ ከጺማ።
46015041	መዪዦጎ ኦካ ከጺማ፥ አል ጽጃ ከጺማ፥ መዪዦጎ ቢዣኳ ከጺማ፤ መዪዦጎ ቢዣ ሜታ ሜታማለማምኳ ከጺማ ከጺማ።
46015042	ኤያሥ ኤያ ከምዳ አመፈርሣ አል ደ በሸሸካ፤ ከምቴያ አጸገጸጋ ኤተ ቢሃንዠኮቋ፥ ከምቴያኼ ጸገጸጋ ኤተ ከማፈራቆኳ።
46015043	በንሠካ ዳ ኖከ ቢሃንዠኮቋ፥ ከማንደጎና ኖከ ከማፈራቆኳ። በሌኤካ ዳ ኖከ ቢሃንዠኮቋ፥ ከመዥጋ ኖከ ከማፈራቆኳ።
46015044	ዳ ኤተ ቢሃንዠኮቋ፥ ጸገ በጫ፤ ኤተ ባፈርካቋኸን ጸገ ገፉጫ፤ ኤበኢካ አጸገ በጫ፥ ከምዳ መኢያ ጸገ ገፉጫኳ።
46015045	በከለካ አመዪዥሥ ሎርጋ፥ "ኣዳም ከጸጋ ከኮዎማ መሲቆማ፥ በደካ ከጸጋ ኤተ በጨካ ገሾኳ፤ በደካ ኣዳም አል መርሸማኳ፥ መከላለም ክርስቶስ፥ ከጸጋ አል ገፉጫ ኤተ በኸካ መኢያ።"
46015046	ኤተ በዎኬ ነገሲቋ፥ አል በጫ፥ አል ገፉጫኼ፤ አል ገፉጫኸን በዎኬ ነቸቸ ዳ አል በጫ።
46015047	ከፄ ቢዘዜ ኣዳም አል ገሲቋ ነኔያ፥ አል ኤበ እኔያ፤ ኣዳም አል ማኮሊለማ ኤተ በደካ ክርስቶስኳ፥ አል ጎዛ።
46015048	ደ ኤበ እኔያ ኤያሥ መዣ ኤተ ቢዘዜ ነኔያ አ፤ ደ ጎዛኳ ኤያሥ መዣ ኤተ በዎኬ ነጎዛ አ።
46015049	ኤያሥ በኮኮከሥ ከጸጎኳ መዣ አል ኤበ እኔያ፥ ኤያሥ ኤያኳ ከምኮኮሥ ከጸጎኳ መዣ ኤተ በዎኬ ነጎዛኳ።
46015050	ኢዴበም፥ ከመገሸርሥ ካኻ፥ በጫ ከመሃ ከምኩኼ ከገፋሌ ረባኼ፤ ኤያሥ ኤያ ዳ ኤተ ከምቴያ፥ ከመንዘ ልኼ ነዳ ኤተ ከምበፃ መቴያኼ።
46015051	ከመገሸርሥ ካኻ ገጸፃ ሜተል፤ አኳ፥ ከመንዦኳይል ኮዎኳ፥ ከምሸሾኳኼ ኮዎኳኼ።
46015052	መንዣይላሎኳኳ ኖከ ከምእሱዋ ለብሩጂያ አል መርሸማ ፈላ ኤያል መበር ሰ ኻ፤ ከምእሱዋ ለብሩጂያ፥ ከማፈሩዋቆ ደ በሸሸካ ከመኢያ ኤተ ባንዢገካ መርሸማ፥ ከማንዦኳይል አኳኳ።
46015053	ከማንዣይል ዳ ኤተ ከምቴያ ኮጎ ኤተ ከምበፃ መቴያ፥ ከማንዣይል ዳ ኤተ ከምሻኳ ኮጎ ኤተ ከምበፃ መሻ።
46015054	ዳ ኤተ ከምቴያ ኖከ ከማንዣይል ኮጎ ኤተ ከምበፃ መቴያ፥ ዳ ኤተ ከምሻኳ ኖከ ከማንዣይል ኮጎ ኤተ ከምበፃ መሻ፥ ኖካ ና ከምትታቆ ዳ ኤተ ቢቆተካ ነመዪዥሥ ሎርጋ ኤተ በከለካ፥ "በንቴካኸንዥገን መሻ፥ በታኮጎንዥገን አመሙቾቆማኳ።
46015055	አም መሻ፥ ኣባማ መሙቾቆማሉዋ? ኣባማ መዪተስ ዳ ኤተ ከምዪካ ጸጋኳ?"
46015056	መዪተስ ዳ ኤተ ከምደሽ ጸጋ ከመሻ፥ ገንሣ፤ በዎኬ አመዥግ ገንሣኳ ነማቶቋ።
46015057	ነድ አመገ ላ ከረባ፥ ኤተ በኸኬ መሙቾቆማ ካኳ ከንዶጎ ኤቶኳ ያሱስ ክርስቶስ።
46015058	ከለአ ደ በኻሄካሻ ኢዴበም፤ ዥገኻ ነመገሚላለኻ በላ ማሰሲኻሠን! ገመኻ ኤከምበፃ መዳ መገ  አመሌኣለኻ ኖጎ ኤታ! ከለአ በላ ማርኸሸን እንዘ ኺል ከበቦቆ ነመደዳ አል ኤታ።
46016001	ከመገሸራ እኽላ ከፄ ለማና ኤተ ቢሙንፀኮቆ ከመተጸሥ ደ ገዴራ አል ዬሩሳሌም። ጦኽ አኽኳ ኤያሥ በርገሸከሥ ከገሙንፀ ደ ገዴራ አል ገላቲያ።
46016002	ኖከ ከምዎሬ አር ኮጎኻ ኤከምበፀኻ ማሙንፀኾቆ ለማና፥ ኮዎኻ ኪልቆኻ ኪልቆኻ ነኤሙሳ ነኤሙሳ ኤያሥ በኸዸበካ በነ መደዳ አሙንፀኾቆ ለማና፥ ጦኸሥ።
46016003	ኤከምዎሬ አር ነን፥ ከምኸርካ ሎርጋ ከጸጋ ደ በኸገምኪላ አኽ፥ ከምትገራ እማም ኤከምዹካን ከለማን ማተጸሣለኻ ከዬሩሳሌም።
46016004	ኤከምኢያ በጨካ አመዻለምኳ በና፥ ከምዽላ ደ ኮዎዊላ።
46016005	ኤከምተርዺል ማቀዶኒያ፥ ነቾጎ መዻለም ከምዎሬ ኮጎኻ። ማቀዶኒያኸን ከምተርዺል።
46016006	ኢገም ከምፀ ራቆ ኖጎኻ ከምዳ፥ ከምፐሪል መደማኳ ኖጎኻ። ና ነቸቻ ከምፈለኸሽ መዪቶቆ አራ ካሥ ጎ ከምዸራ።
46016007	እኽላኸን ነቾጎ እንዶዋለም አራኣጎካኼ መዪርዾቆ አኻኼ፤ ነለአ ነቸቻ ኤመከላ ኤታኸን፥ ከማጦሪል ኤከምፀ ራቆ ኖጎኻ።
46016008	ካሥ ዚፈ ጴንጠቆስጤኸን ከምፀ ራቆ ናሥ ኤፌሶን ነገአ።
46016009	ኤከምፈጋኸን ደ በንሰካ አራኳ፥ በኮርካሰንዥገን በቢል እንዶዋ ካራ ነገአ ከመደ መደዳ ኤተ በጨካ ኸማ።
46016010	ኖከ ከምዌ ጢሞቴዎስ ኮጎኻ፥ ሄኸሽ ኤከምኢሸን ኖጎኻ በላ መቆቋሠን፤ አኳ ኤያሥ አለም በኢካ ነመደዳ አል ኤቶኳ።
46016011	መሠኼ አጸጋ ሜተል አኼ። አራኳ ከኢዴባ ከደ መደዳ ከጀንዳ ከፄ ቢልኢካ ነመዜኽ አ፥ ኤከምኮሌን አ ኮጎም፥ ዪተኼቾጎ ከመገማ።
46016012	ዱዌቦኳ አጶሎስ፥ ኤከምዌ ከመዪርቆ አኻ ከኢዴባ ከጃጀንዳ በረኮለኪል በርሎቆከሥ አ፤ አኸን አሄከሸንኼ ሜተል ኤከምዌ ኮጎኻ እኽላኼ፤ ኖከ ከማገ ከሣኳ ከምዌ።
46016013	ኣምበንኻሥ፥ በላ ማኦቸኻኸን ዥገኻ ነመገሚላ፥ እንዥገኻቆ እት፥ ደኻ መዥገማኳ።
46016014	ዳ ኤተ ከምጦኻ ኮዎማ፥ ነድ ከማሄሻ።
46016015	ኢዴበም፥ በኸገምካ ኤቢደካ አደ መፀ እስጢፋናስ ነኣካያ ደ ገዴራ አል መሲቆማ፤ እማም ቢኸካ ጸገማም ኤከምዱዋን ዳ ከጸጋ አል ረባ። ከምሎቆርከሥ አኻ፥
46016016	ኤከማገሰኻሥ ከማም፥ ኤያሥ ኤያ ከደ በተጸከሥ እማም በሌኤካ ከማምኳ።
46016017	ዳ በኸከሃለከሽ አኽ መዌያኸን፥ በራገ ካይል ነመዌ እስጢፋናስ፥ ፎርቱናጦስ፥ ከኣካይቆስ ደ ቢዎኬ ኤጎኻ።
46016018	እማም ኤያሥ ቢቤከኽ እልኻ፥ ቢቤከኸንዥገን እለምኳ። ኸኸካ ገሂን ከሾከ ጸጋ ከለአ።
46016019	ገሙንፀ ደ ገዴራ አል እሲያ ቢትገካ ዳገ ካኻ። ኣቂላ ከጵሪስቃ ከደ ገዴራ ደ በሙንፀኮቆ ነመፃለማም ኮዎማኳ ቢትገካ ጎከሠ ዳገ ካኻ።
46016020	ኢዴባ ደ ገዴራ ደ በኢካ ነገአ ኮዎማ፥ ቢትገካ ዳገ ካኻ። ኣፅምኻ ኤመኢ ደ ገዴራ፥ ኣሎቆኸሥ ዳገ።
46016021	አራ ጳዉሎስ በርቆተካ መቆታ አለአ ካሥ ኤለም ካኻ፤ "ዳገለም ነድ ከአኻ።"
46016022	ኤተ ከምበፃ መሄሽ ኤታ፥ ማሆተማ! "ማራናታ!" መጨገሰማ መከላ፥ "ኤቶኳ፥ ዌ!"
46016023	መገ አል ኤቶኳ ያሱስ ነድ ከአኻ።
46016024	ነድ ማሄሻለም ከኮዎኻ ከንዶጎ ያሱስ ክርስቶስ።
47001001	አራ ጳዉሎስ ከማሄሻ አል ረባ ኤተ በርደካ ሰ ገትገ ያሱስ ክርስቶስ፥ ከዱዌበም ከጢሞቴዎስ ቢልቆተካ ገትጋ አለአ ከገሙንፀ ደ ገዴራ አል ኤበ ቆሮንቶስ ኤያሥ ኤያ ከደ ገዴራ ካል ኣካያ ከኮዎማ።
47001002	ነድ መገ ከመገማ አል ረባ በቦኳ፥ ካል ኤቶኳ ያሱስ ክርስቶስኳ ከአኻ።
47001003	ነከድ መገ ላ ከረባ፥ ከኤተ በዎኬ አመንዥገሣ ኮዎማ ኖጎማ። አ በበ ኤቶኳ ያሱስ ክርስቶስ፥ ኤተ መሌእላኳ።
47001004	ረባ በንዥገከሥ አይላ ነማፉንጮቋ ነኮዎማ፥ ኤከምፈልልሸን አይል መንዥገሥ ጸጋ ጃጀንዳ ደ በኢካ ነማፉንጮቋ ነሾካብኳ፥ ከመንዥገሣ ከኤተ ቢልዸበካ ኖጎ ረባ።
47001005	ኤያሥ ቢላምጹሸከኽ በበኽ ማኣንሠሣ አል ክርስቶስ፥ ኤያሥ ኤያኳ ከምዸብልካ በቦቆ መንዥገሣ ከንዶጎ ክርስቶስ።
47001006	ኤቢላፉንጨካቆ አይል፥ ከምዳ አኳ ከበነ ከመንዥገሣለኻ ከመብዳለኻኳ። ኤከመንዥግላሥ አይል፥ ከመንዥገኻሥ አኻኳ፥ ኤከምፈለኸከሽ መቀሞቆ ማኣንሠሣ ኤተ ቢልኢከን አይል።
47001007	ቢላጦኪል ነጸገኻ በቦቆ። ኤያሥ በኸምጹሸከኽ ማኣንሠሣለምላ፥ ቢልገምካ ኤከመምጹሸኸኽ መንዥገሣለምላኳ።
47001008	ኢዴበም! ከምጸፅልቆኼ ካኻ ማፉንጮቋ ኤተ በደካ ነጸገምላ ነጋጦቆ እሲያኼ። ማፉንጮቋ አ ነኤተ ቢልፈለከሽ አይል መጹረማ፥ በሂንካ ካይላ በቦቆ። ካ ቢልርከሥ እለምላ ከመኢያኳ።
47001009	ቤኢ ካይላ ኤዳ ቢኸሥ መሻ ካይላ፤ ዳ ቤከድ አለአ፥ ኤከምገሚልል ኣሥ ረባ ኤተ በፈርኮቆ ደ በሸካ፥ ኤከምገሚልል ጸግላኼ።
47001010	አ በብደኮቆንዥገን አይላ ነማፉንጮቆ መሻ፥ ከምብዶቆ አይላ ካለንኳ፤ ቢላጦኪል ካ፥ ኤከምብዶቆ አይላ ነለአ ከገትኳ።
47001011	ተጸኸሥ አኽኳ አይላ ከገዴራለኻ፤ ኖካ ና ከምኸካ አበበኽ ጸጋኳ ከመገ ኤተ ቢልዸበካ ኖጎ ረባ፥ መገ ላ ከረባ ከፄ አይላ።
47001012	እልላኳ በደካ ኸገሻ፥ መኢያ ኤተ ቢልከኢካ አይል ነኤባ ናል እኔያ ነለአ፥ ከበቦቆኳ ማርቻሣሎኳ ኤበደካ በላ ማጸፅልቆን እልላ። መደዳለምላኳ ከመዪዥኽ እላ ከኤተ በኸኬ ረባ ካይላ። ዳ ኤተ ቢልከሸኮጎ አይልኳ ከለአ። ነደንኳ፥ ዳ ኤተ ቢልከፈለከሽ አይል መኢያ ኤኤለአ፥ ከመገ አል ረባ፥ ከመገመኻ አል ጸጋኼ።
47001013	ቢልቆተካ ካኻ ዳ ኤተ ከምፈለኸሽ መሎቆኸሥ ማገመኺልኳ፥ ኢልቆተካንኼ ዳ ጀንዳኼ። ከማጦሪል፥
47001014	ኤያሥ በኻምባለከሥ አይላ እኽላ ጎ ሜተም፥ ኤከማምባለኸሠን አይላ ካለን ነኮዎማኳ፤ አኳ ኖከ ኤታ ያሱስ ኤከምሸኸኮጎን አኽ ከአይላ ኤያሥ ቢልከሸኮጎ አይል ከአኻኳ።
47001015	ከፄ በርጨካ ማጦዪላ አለአ፥ በርዻምበካ ካል ገሲቋ መዎሬ ከመዪርቆ አኻ፥ ኤከምኻ አረባ መገ ካኻ እል እምበንድ።
47001016	በራኣጎካ ነቾጎ መዻለም ከማቀዶኒያ ኤበርምዌ መዪርቆ አኻ፤ ኖከ በርምኮሌ ነማቀዶኒያኳ ኤያሥ ኤያ በርምዌ ኮጎኻ፥ በኸመተጸሥ አኻኳ አራ ነቾጎ መዻለም ከኤበ ዪሁዳ።
47001017	አርዪርካ አር ቾጎ መንዻለም አለአ ኤደ ጋሲያኽ? ኤያሥ ኤያኳ ከመንጦራ መንዻለም ኤያል ጸጋ አል ኤበ እኔያ፥ ከምከለራ ከሳ ከሜተል "ኣዬ" "ከምበኣኽ?"
47001018	ኤያሥ ረባ በደካ መገሚለማ በገሸከሥ ኸማኳ፥ ኤያሥ ኤያ እገሻ ኤተ በርገሸከሥ አር ካኻ ከሳ ሜተም "ኣዬ፥" "እምበኣኼ።"
47001019	ዱ ረባ ያሱስ ክርስቶስ፥ ኤተ ቢላቲከስ ካኻ ከሲልዋኖስ ከጢሞቴዎስኳ ኣሥ መከላ "ኣዬ" በኢካ ኖጎማ፥ ኤኢንኼ ኖጎማ "ኣዬ" "ከምበኣኼ።"
47001020	ሳ ኤተ በካጦኪል ረባ ኮዎማ ከንዶጎ ክርስቶስ በትተካቆ "ከኣዬ፤" ከለአ አኳኳ ከንዶጎማ ከምከላ "ኣሜን" በኮከኸካ ገሂን ከረባ።
47001021	ረባ በጦካ ኤከመንዥግላሠን አይል፥ ኤከመንዥገኻሠን አኽኳ ነመገሚላ ከክርስቶስ፤ አ በሽለከሥ አኳ፥
47001022	ኤከምዶኳን ካለማ በጦከንዥገን ማቲሣ ነጸጎኳ፥ በጦከሥ ኒሎኳ መዪዥሥ ገፉጫኳ፥ ኤተ ከምትገሥ ኤከምኻ አረባ በበኽ ዳ ካኳ።
47001023	ከምኦራ ረባ ከሹዳለም። ዳ ኤተ በርከበፀካ መኮለሬ ከቆሮንቶስ፥ ኤከምበፀራ መቱርሠን እልኻ።
47001024	ቢልገምካ ኤበኸዥገካ አኽ ነመገሚላ። ቢልከደካ ካኻ ኤከማገ ኻይለን አኽ፥ ኢላኣጎካኼ መዳ ነመገሚላለኻ ከኤተማኼ።
47002001	በርርከሸንዥገን ኤከምበፀራ መዎሬ ማኮለሪል መቱሥ እልኻ።
47002002	ኤከምቱርሥ እልኻ፥ ዎዴ ከምጽኸና እለማ? ኤተ በርቱከሥ እለማኽ?
47002003	ከለአ ኤመዌያ ኪልቆም በርቆተካ ሎርጋ ካኻ፤ ዳ በርከጦካ አለአ፥ ጸጋ ደ በኢካ መደካ አምጽኽ እለም ኤከምበፁዋ መቱዉሠን እለም። ከማጤራይልኼ ኤከማገ ኻይል አኽኳ ነማገ ላለም።
47002004	መከሳንዝ እለም በቦቆ፥ መከኣንሣሥኳ፥ በርቆተከንዥገን ካኻ ከበበኽ ጹሻ። መጦማለም ኤለኣኳ፥ ኤከምገመኻን ማሄሻለም ኤበደካ በቦቆ፥ ከመቱሥ እልኻኼ።
47002005	ጸጋ ሜታ ኤበደምቱከሥ እል ጸጋ፥ አቱከሠንኼ እለምኼ። አ በቱከሥ እል ኮዎኻ፥ በላ መዳን ከመተጸሥ እገሻለም ከጀንዳ፥ በቱከሠንዥገን እል ጎ በበኻለኻ።
47002006	በትተከንዥገን በና ኤተ በኸርካ አጎ በበኻለኻ ከኤተ መሸ ሠማ።
47002007	ኤከምበፃን መዣ አ መንቴካኽ ከበቦቆ ገሳንዛለማ፥ ከምዳ ካኻ እኽላ መበፀኸከሽ መሸ ሠማለማ መንዥገኸሥ አኳ።
47002008	ካ በርገሸካ ካኻ፥ ኤከምትገኸከሥ መሄሸማለኻ ከመደዳ።
47002009	ዳ በርከቆተካ ካኻ፥ ከፄ በራኣጎካ ማምባለሥ ኤበኻገሰካሥ አኽ ነዳ ነኮዎማ።
47002010	ጸጋ ኤተ በኸከበፀከሽ አኽ፥ ከምበፀርከሽ አርኳ፤ ዳ ኤተ በርበፀከሽ አር ኤከምኢያን አመሸ ማ፥ በርበፀከሸንዥገን ከፄኻ ነታሰ ክርስቶስ።
47002011	ቢልከደካ አለአ፥ ኤከምበፃ ሴጠና ማጠኽ አይላ። ቢልገምከንዥገን ለፋማለማ።
47002012	ኖከ ቤርዽ ከጥሮኣስ ከማቲስ ሰ ማገ ላ ከፄ ክርስቶስ፥ ቤራምባለሥ ኤቤኮርስ ኤታ እንዶዋ ከመደዳ ካራ።
47002013	ከፄ በርኤመሥ ዱዌበም ቲቶስ ነጓኸን፥ ኤዥገንኼ እለምኼ፤ ካ ቤርኽ ዳገ ከጸጋ፥ ቤርተረን ከኤበ ማቀዶኒያ።
47002014	ነድ መገ ላ ከረባ፤ አ መዱጎክ ከንዶጎ ክርስቶስ ቢተኮቆ አይላ ኤጸጋ ደ ናሩዊዩ ነማሸማ ናሙቼቆ ናኦቸን ጣብራ፥ በጦካ ኤከማቆን ከንዶጎምላ ጎ ኮዎማ ኤመኺሥ ዳኺያ ዳ ኤተ ቢልገምከሽ አይል ከፄ ክርስቶስኳ።
47002015	አይላ ኖጎ ደ ከመብዳ ከደ መቴያኳ ኤመኺሥ ጎልጎላ፥ ኤተ ቢርኮቆ ከረባ ከንዶጎ ክርስቶስ።
47002016	ከደ በኢካ ነንዶ መቴያ አይላ ኤመኺ መሻ፥ ከደ በኢካ ነንዶ መኢያኸን ኤመኺሣ አል መኢያ፤ ዎዴ ኤተ ከምትታ ከመደዳ ከለአ?
47002017	አይላ ኤበበኽ ጸጋ ደ በከዘበካ ከገሸ ረባ ኤዳ አል ዘበኼ፤ አይላኸን ኤጸጋ ደ ቢትገኬ ኖጎ ረባ፥ ቢልገሸካ ከመዪዥኽ እላ ከንዶጎ ክርስቶስ ነታሰ ረባ።
47003001	ከማኩልልል እኽላኳ ከማጦዪልሽ መኸ መገ ላ ኪልቆምላኽ? ኤያሥ ኤያኳ ኤያሥ በጦካ አጸጋ ሜታ ሜታ፥ ከምዳኽ ካይላ አመዸብ ሎርገ መገ ላ ኤተ ከምትግልሥ ካኻ ፌት ኤተ ከምቆተኻ አኽ ካይላ?
47003002	አኻ ኪልቆኻ ሎርጋለምላ፥ ኤተ ቢቆተኬ ኒለምላ፥ ኤተ በፈለከሽ ጸጋ ኮዎማ መሎቆሠማ ማምባለሠማኳ።
47003003	አኻ በኻገምካይል መዳለኻ ሎርጋ አል ክርስቶስ ኤተ በከፐከሥ ከመደዳለምላ፤ ሎርጋ አለአ በላ መዳን ከደ ቦሻ፥ ኤተ ቢቆተካ ከገፉጨ ረባ መኢማ፥ ነከምደን ነግሻ፥ ኖቆ ጽሥ ጸጋ።
47003004	ቢልከከለካ ኤለኣኳ፥ ከፄ ቢልጨካ መገሚላ በቦቆ ከረባ ከንዶጎ ክርስቶስ።
47003005	ኤተ በጦካ ኤከምፈልልሽ መትቶቆ መደዳ አለአ፥ አረባ፤ አይላ ኪልቆምላ ከምፈልለሸኼ መደዳ ሜተልኼ።
47003006	አ በጦካ አይላ ደ መደዳ አል ማገሲል ኽኻ፤ ማገሲል ኽኻ አለአ አል ገፉጫ፥ አል ኸ ሎርጋኼ፤ ኸ ሎርጋ ከምሮቆ ከመሻ፥ ገፉጫኸን ከምኻ መኢያ።
47003007	ቢንፆ ማቶቋ ነግሻ ከኸ ሎርጋ። መደዳ አል ማቶቋ አለአ፥ ኤከምሮቆን ከመሻኳ፥ በጨካ ገሂን። ኤፈለሸንኼ አጸጋ አል እስራኤል መዪር ታሰ ሙሴ ከፄ ገሂን ካ ኤተ ቤኢ ከምቴያ። ካ ኤበጨካ መደዳ አል ማቶቋ ኤተ ከምሮቆ ከመሻ ገሂን፥
47003008	እንዘሥ ከምጫን መደዳ አል ገፉጫኳ በቦቆ ገሂን!
47003009	ኤበጨካ መደዳ ኤተ ከምሮቆ ከመኸሣ ገሂን፥ እንዘሥ ከምጫን አመደዳ ኤተ ከምሮቆ ጸጋ ከመዪዥሣኳ፥ በቦቆ ገሂን!
47003010	እኽላኳ ከፄ ባገምካሥ ዳ ኤተ በጨካ ገሂን በቦቆ፥ ኤተ ቤጨን ገሂን ገፀኳ፥ ባንዢገከንዥገን ገሂን።
47003011	ኤበጨካ ኤተ ከምተራ ገሂን፥ እንዘሥ ከምጫን ኤተ ከምኢያ ካል ግዢ ግዥኳ በቦቆ ገሂን!
47003012	ካ ቢለንዥገካይልኽ በቦቆ፥ ከፄ ቢልጨካ ሾከ ማጦዪላ አለአ።
47003013	አይላ ኤያል ሙሴ ኤተ ቤያጉንዶቆ እልኸማ፥ ኤከምበፃ አጸጋ አል እስራኤል መገመሥ ማንደኻ ኤተ ቤኢ ከምቴያ ኒልኸማኼ።
47003014	በተተሸከንዥገን እለማምኳ። ካሥ አል ኦካ አለአ ኤቢሎቆከሥ ነሎርገ ማገሲል ገፀ፥ ባሸካኽ ማጉንዶቋ ኒልኸማ፤ ኤተ ከምፈለከሽ አማጉንዶቋ አ መፐሣ፥ ካሥ ከክርስቶስ።
47003015	ካሥ አል ኦካ አለአ ኤቢሎቆከሥ ማቶቋ አል ሙሴ፥ ባጉንደኮቆ አማጉንዶቋ አ ቆጽሠማም።
47003016	ኤከምኮሌ ጸጋ ኮጎ ኤታኳ፥ ከምቼያሥ አማጉንዶቋ አ።
47003017	ኖጎ አለአ ሳ ኤተ በከለካ "ኤታኳ፥" መጨገሰማኳ መዪዥሥ ገፉጫ። ኖጎ በኢካ ገፉጨ ረባኳ፥ በኢከን አመፐሣ ነኤለ ማቶቋ አል ሙሴ።
47003018	አኳ ኮዎኳ በላ ማጉንዶኮቆን እልኾኳ ባንደከኽ ገሂን ረባ ኒልኾኳ፤ ከለአ ከማንዦኮካይል ከምዶኳን ኤጸገማ ከመንዞኲል ከበቦቆ ነገሂን ረባ። ኤተ ከምደካ አለኣኳ፥ ከገፉጨ ኤታ።
47004001	ረባ ከመሌእላለማ በኸኬ መደዳ አለአ ካይላ፤ ካ ከምሪልሠኼ እልላኼ።
47004002	ቢልበፀከሸንዥገን ዳ ኤተ በዪፀኮቆ ጸጋ ኤተ ቢደካ ከገጸፃኳ፤ ኢልደካኼ ከመንጠኸማ፥ ኢላገልክልኼ እገሸ ረባኼ። ከመትገሥ ኸማ ቢልከትገከሥ ጸግላ ኒል ጸጋ ኮዎማ፥ ቢልከኢካ ነታሰ ረባኳ።
47004003	ኤከማጉንዳቆን ሰ ማገ ላ አል ረባ ኤተ ቢላቲከስ አይልኳ፥ ካሥ ደ በኢካ ነንዶ መቴያ በካጉንደካቋ።
47004004	በፐሸከኸንዥገን ሴጠና ኤተ በደካ ከጥስ ኤበ እኔያ አለአ ጸጋ ደ በበፀካ መገሚል፤ ከለአ ኢፈለከሸኼ መገመሥ መዪዦጎ ሰ ማገ ላ አል ረባ ኤተ በትገከሥ ገሂን ክርስቶስ፤ ክርስቶስኳ መኮሥ ረባ።
47004005	አይላ ቢላቲከስ ቢልከለካ ኤበደካ ያሱስ ክርስቶስ ኤታ፥ ኢልዪርካኼ እልቆምላ ኤኤታ ኢላቲከሰንኼ፤ አይላኸን ከፄ ያሱስ ደ መደዳለኻ።
47004006	ረባ ኤተ ቤከል፥ "ነዪዦጎ መዪዦጓ ኒል መጓ"፥ አ በዪዥኮጎንዥገን መዪዦጓለማ ኒለምላ፤ ዳ በከጦካ አለአ፥ ኤከምገማን ጸጋ ገሂን ረባ ኤተ ባገምካሥ ኒልኽ ክርስቶስኳ።
47004007	አይላ ደ በርኮቆ ዳ ኤተ መዥግ በና አለአ፥ አይላ ኤእንሤ ዬዛ፤ ከለአ በካትገካሥ ኤበዎኬ በቦቆ መዥጋ ኖጎ ረባ፥ ኖጎምላኼ።
47004008	ቢላጥፀካቆ ከንዶ ኮዎማ ኢላሽልካሸኼኳ፤ ቢልኤምካ ዳ ኤተ ከምድላ፥ ኢልርከሠኼ እለምላኼ።
47004009	ቢላሙቸካቋ፥ ረባኸን ኣምብከሸኼ አይላኼ፤ ቢፋተኮቆ አይላ ከኔያኳ፥ ኢልቴካኼ።
47004010	ኤከማገማሥ ነጸግላ ያሱስ መዳለማ ኤተ መኢያ፥ ቢልጹርካ መዱጎክ ማቲሥ መሻለማ ነጸግላኳ።
47004011	ኤከማገማሠን መኢ ያሱስ ነጸግላ ነኤተ ከምሻ፥ ሚልከኢ ነኤባ ናል እኔያ፥ መዱጎክ ከማተገሩቆ አይላ ከፄማ ከምኹዋ ከመሻ።
47004012	ካ ዳ ኤተ በኢካ ነመደማ ነጸገምላ መዥግ መሻ፥ ነጸገኻኸን መዥጋ አል መኢያ።
47004013	በከለካ ነመዪዥሥ ሎርጋ፥ "በርገምኪለንዥገና፥ ካ በርከገሸካ፤" ቢልገምኪል አይልኳ፥ ከለኣኳ ቢልከገሸካ።
47004014	ቢልገምካ ረባ ኤተ በፈርኬቆ ኤቶኳ ያሱስ ነመሻ፥ ኤከምፈሮቆ አይላ ከኤቶኳ ከያሱስ፥ ኤከምሂኢቆ አይላ ከአኻ ነታሰማኳ።
47004015	ቢልከደካ አለአ ኮዎማ ከፄኻ፥ ከፄ መፈገኽ መገ ኤከምፈገኻን ጸጋ ደ በኸካ መገ ላ ከገሂን ረባ።
47004016	ከለአ ኢልርከሠኼ እልላኼ፤ ኤከምረከሸን አቆ ቤ ጸገምላ ከምከራኳ፥ ከምዳ እለምላኸን ኖካ ኖካ ኽኻ።
47004017	መፐፐል ማኣንሠሣ ኤተ ቢልኢካን አይል ካሥ አንጅ ማ ከለአ፥ ከምዸብልካ ገሂን አል ግዢ ግዥ ኤተ ከመንተሮቆ ነኮዎማ።
47004018	አይላ ቢልዪርኮጎ ካሥ ጎ ዳ ኤተ በበፀካ ማገማሥ ከኻ፥ ኢልዪርኮጎኼ ኮጎ ዳ ኤተ ማገማሥ ከኻኼ፤ ዳ ኤተ ባገምካሥ ከኻ ካሥ አንጅ ማ በኢካ፥ ዳ ኤተ በበፀካ ማገማሥ ከኻኸን ካል ግዢ ግዥ።
47005001	ኤከምቼያሽ ደቤያ ኤተ ቢልኢከን አይል ካል እኽላ አለአ፥ መከላለምኳ ኤከምቴያ ጸግላ ነኔያ፥ ቢልገምካ ኤቢልጨካ ጎ መኢያ ኖጎ ረባ። ቢልጨካ መፃ ነጎዛ ኤተ በበፀካ መዶቆ ኤለ ጸጋ፥ ኤተ ከምኢያ ግዢ ግዥኳ።
47005002	ካሥ አል ኦከ ቢልኢካ ነኤባ ናል እኔያ ነለአ፥ ቢለከለከኽ ቢልአጀበካ ከምኢሰሥ መፃለምላ አል ጎዛ ኤያል ኣ።
47005003	ኤከምኢስልሥ አለኣኳ፥ ከማገማሠኼ መዳለምላ ከጸጋናኼ።
47005004	ኖከ ቢልኢከሽ ነጸገምላ ነለአ፥ ቢለከለከኽ ዝንዜን፤ ዳ ኤተ ቢልከከለከኻኳ፥ ከፄ ቢላኣጎካ መተጽልካ መኢስልሥ ጸገምላ አል ግዢ ግዥ፥ ኢላኣጎካኼ መትሺልቆ ጸገምላ ኤተ ከምሻኼ። ቢልኦከሽ ኤከማንዣይል ከመኢያ ዳ ኤተ በኢካ ነጸገምላ ከመሻ።
47005005	ኤተ በጦከሥ አይላ ከማንዣይላ ከለአ፥ አረባ ኤተ በኸኬ ገፉጫለማኳ ካኳ። ከምትገሥ ገፉጫ አለኣኳ፥ ኤከምኻ አረባ ነለአ ከገት በበኽ ዳ ካኳ።
47005006	ከለአ መዱጎክ ቢልጨካ ማጦዪላ ነጸገ ኤታ፤ ነደንኳ፥ ካሥ አል ኦከ ከምኢላ ነበጨ ጸገምላ፥ ቢልገምካ ኤከምሃትላሥ ነኤታ ከምኢላ።
47005007	አኳ በኮኢካ ነገአ ከመገሚላ፥ አኮኢካኼ ከመገመሥ ዳ ኮዎማ ከኻኼ።
47005008	ከፄ ቢልጨካ ማጦዪላ ነጸገ ኤታ፥ በኢካ ካይላ ኤገሸለማ፥ መኣምብልሽ ጸገምላ አለአ መኢላ ኖጎ ኤታ።
47005009	ኤከምኢላ ነበጨ ጸገምላ፥ ኤከምኢስልሥ ጸገምላ አል ጎዛኳ፥ ቢልሻምበካ ኤከማገ ኲለን ኤቶኳ።
47005010	በኢካ ከኮዎኳ አመኢቾጓ ነቱገ መኸሣ አል ክርስቶስ። ኖካ ና ከምሮቆ ጸጋ ኮዎማ በነ መደዳለማ፥ ኤመደዳ ኤተ በደካ ነኤበ እኔያ ነለአ፥ ነድ ገሸለማ፥ ገንሠማኳ።
47005011	ከፄ ቢልከጤካ ከረባ፥ ቢለገሸካ ኤከምሮቆን አጸጋ ሰ ማገ ላ አል ረባ ከፄ ክርስቶስ፤ በገምካ አረባ ዝንዜን ኤቢልደካ አይልኳ ኣሤያ፥ በራጦኪል ኤበኸገምካ አኽኳ አይላ ከእለኻ።
47005012	ቢልኸኪል ካኻ ኤከምሸኸኮጎን ከአይላ፥ ኢላኮለኪልኼ አይላ ኪልቆምላ መሾጓ ኖጎኻኼ፤ ኤከምሸኸኮጎ አኽ ከአይላ ከምፈለኸከሽ መኮሎቆማ ከደ በሸኮጎ ካል ጸገማም። እማም አለአ በላ መሹኮጎን ካል እለማም፥ ቢከሸኮጎ ካሥ አል ጸገማም።
47005013	ኤቢልሜለካ፥ ከረባ ቢልከሜለካ፤ ኤቢዪዥካይል እልቆምላኳ፥ ካኻ።
47005014	ከፄ በሸካ ጸጋ ሜታ ከኮዎማ፥ ቢንዘ ኪል ኮዎማም ነመሻለማ፤ ከፄ ቢልገምካ አለአ፥ በተገከኽ ማሄሻ አል ክርስቶስ አይላ ነመደዳ።
47005015	ዳ በከሸካ ክርስቶስ ከኮዎማ፥ ኤከምኢዋ አደ በኢካኳ ከአ ከኤተ በሸካ ከማም በፈርኬሥ ነመሻኳ። መኢዩዳኼ እማም ነለአ ከገት ኪልቆማምኼ።
47005016	ካ ከማጦዪልሽ እኽላ ከምዪርላኼ ጸጋ ሜተል ኤመዪር ጸጋ አል በጫኼ፤ ኤቢልዪርካን ክርስቶስ ገፀ ኤመዪር ጸጋ አል በጫኳ፥ እኽላኸን ከምዪርላኼ አ ኤለኣኼ።
47005017	ካ ጸጋ ሜታ ኤበኢካ ከክርስቶስ ሜተም፥ አ ጸጋ አል ኽኻ፤ በተርካ ገደገና፥ በዎኬንዥገን አኽኻኳ።
47005018	ዳለአ ኮዎማ በዎኬ ኖጎ ረባ ኤተ ባገ ከኽ አኳ ከንዶጎ ክርስቶስ ከጸገማ፥ በጦከሠንዥገን አይላ ነመደዳ አል ማገ አለአ።
47005019	ከንዶጎ ክርስቶስ ባገ ከኽ ረባ ጸጋ አል ኤበ እኔያ ከጸገማ፤ በኸኬ ካይላ ሰ ማገለማ፥ አንዘከኸንኼ መሸ ሠማለማም ከጸጋኼ።
47005020	አይላ ሰ ገትገ ክርስቶስ፥ በኦካ አረባ ጸጋ ከንዶጎምላኳ። ኤክርስቶስ ቢልሎቆከሥ ጸጋ ቢልከለካ "ኣገኻ ከረባ።"
47005021	በጦከንዥገን ረባ ክርስቶስ ኤተ በበፀካ መጫ ገንሣ ሜተል ከኤተ መጹር ገንሣሎኳ። ዳ በከጦካ አለኣኳ፥ ኤከመንዞኲለን ከንዶጎማ መዪዥሣ አል ረባ።
47006001	ካ አይላ ደ ቢልደካ ዳ ከረባ፥ ቢለገሸካ ካኻ ኤከምበፀኻ መርኾቆን መገ አል ረባ መገ  ኤለአ።
47006002	ከፄ በከለካ አረባ፥ "በርገሰኮቆ ካም ኖከ መገ፥ በርተጸከሥ አም ኖከ መብዳኳ፤" እኽላ ኦከ መገ፥ ኦከ መብዳኳ።
47006003	ኤከምበፃ መዸባን አመደደ ሰ ገትጋለምላ ገንሠ ፄያ፥ ኢልደካኼ ከጸጋ ሜታ ከደ መሥ ሜተልኼ።
47006004	ነደንኳ፥ ከዳ ከኮዎማ ቢልትገከሥ ኤቢልደካ ደ መደዳ አል ረባ፤ ከመቀሞቆ በበኽ ዳ፥ ከማፉንጫቋ፥ ከማኣንሠሣ፥ ከማጥፆቋ፥
47006005	ከማኦቻ፥ ከማፉንጫ፥ ኖከ ከማንዱዋ እገሻ ነጸገምላ፥ ከመሌአ፥ ከማንዢግ ኸ መዥጋ፥ ከኤዴበናኳ።
47006006	ኤያሥ ኤያ ቢልደካ ከመዪዥኽ እላ፥ ከማምባለሠማ፥ ከገቀማ፥ ከመገኽ እላ፥ ከመዪዥሥ ገፉጫ፥ ከማሄሻ ኤተ ባንዢገካ ጎልጎዛ፥
47006007	ከገሸ ኸገሻ፥ ከመዥጋ አል ረባኳ፤ ኤተ ቢልካሸካ ቢልከጻንደኮቆኳ ቢልጨካ መዪዥሣ ኤሙ ማሸማ።
47006008	ቢኸካ ገሂን ካይላ፥ ቢዪፀኮቆ አይላኳ፥ ቢልጨካ ገንሠ ፄያ ከመገ ፄያኳ፤ ቢዪርካ አይላ ኤደ መንጠኽ ጸጋ፥ ነደንኳ ቢለገሸከሥ ኸማ።
47006009	ሚከገመን አይላ፥ ቢልደካ ከደ ገኤማ፤ ቢዪርካ አይላ ኤደ በሸካ፥ አይላኸን ቢልኢካ፤ ቢልደካ ኤያል ደ ቢኦቸካ፥ ኢልሸካንኼኳ፤
47006010	ኤቢቱከሠን እለምላኳ፥ አይላኸን ቢላገ ካይል መዱጎክ፤ ኤቢልደካን ደ ዢጋኳ፥ ከንዶጎ ገፉጫ ቢልጦካ ጸጋ በበኽ ከተቃ፤ ቢልደካ ደ ማንዢግ ዳ ሜተል፥ ነደንኳ ቢልጨካ ዳ ኮዎማ።
47006011	አኻ ጸጋ አል ቆሮንቶስ፥ ቢልዪዥከሥ ቢለገሸከሥ ካኻ፥ እልላኳ ማጨገሰማ ካኻ።
47006012	አኻ በኻፉንጨኮቆ እልኻ ካይላ፥ ኢልፉንጨኮቆንኼ እለምላ ካኻኼ።
47006013	በርገሸካ ካኻ ኤኢዳለም፤ ኤያሥ ቢላጨገከስ እለምላ ካኻ፥ ኣጨገኸስ አኽኳ እልኻ ካይላ።
47006014	ማኩኾቆኼ ከደ በበፀካ መገሚልኼ፤ ኣሥ ቢያጨከሥ መዪዥሣ ከገንሣ? ኣሥ ቢያጨከሥ አመዪዦጓ ከመጓኳ?
47006015	ኤያብ ከማገሰኪልሰን ክርስቶስ ከሴጠና? ኣሥ ቢያጨከሥ ኤተ በገምኪላ ከኤተ በበፀካ መገሚልኳ?
47006016	ኣሤ ቢያጨከሥ መዪዥሥ መፀ ገዴራ አል ረባ ከምሙሳ? አኳኳ መዪዥሥ መፀ ገዴራ አል ረባ መኢማ፤ ቤከል ረባኳ፥ "አራ ከምኢራ ኖጎማም፥ ከመኮለረኽ ኖጎማምኳ፤ ከምደራ ረባለማም፥ ከምዱዋ እማምኳ ሾካለም።"
47006017	በከተጸካ አረባ በከለካ፥ "ካ ፐኸሥ ኖጎማም፥ ኣሰኻ ኢኻ ከጺኻ፥ መደኸሠኼ መዦጎ ዳ ከኤለኻኼ፤ ኖካ ና ከምሄርሽ አኻ፥
47006018	ከምደራ ከበበኻ፥ ከምደኻ አኻኳ ኢዳለም ጋጉንዛ ከኢደ ዳጎናኳ፥ በከለካ አረባ ኤተ በደካ ነመዘዛ ነኮዎማ ኤታ።"
47007001	እምመዠም፥ ኤበኮጨካ ማጦዪላ አለአ፥ ዪዥኮሥ እልቆኳ ነዳ ኤተ በንዦጎከሥ ጸጎኳ ከገፉጫሎኳ፥ ከመጤያ ከረባ ትተኮቆ መዪዥሣሎኳ።
47007002	ኣጨገኸስ እልኻ ካይላ! ኢልሸከሠንኼ ከጸጋ ሜተልኼ፥ ኢልቴከሠንኼ ሜተልኼ፥ ኢላጎዠከሠንኼ ጸጋ ሜተልኼኳ።
47007003	መገሸሠማለም አለኣኳ ከመር መሸ ሠማ ካኻኼ፤ ኤያሥ በርከለካ ካል ገሲቋ፥ ቢላጨገከሰንዥገን አይል እለምላ ከመኢያ ከአኻ፥ ከመሻ ከአኻኳ።
47007004	በቦቆ በርገምኪል ካኻ፥ በቦቆ በርከሸኮጎ ከፄኻኳ፤ በርንዥገካሥ ነማፉንጮቋለምላ ነኮዎማ፥ አጨከኼ ማገጓለምኳ መንዘ ኸማኼ።
47007005	ኖከ ቢልዳሽ ከማቀዶኒያኳ፥ ኢልዸበንኼ ማፉጮቋኼ፤ ቢላፉንጫቆ ነዳ ነኮዎማ፥ ከንዶ ጃጻ ከብታ፥ ከንዶ እለማኳ ቤኢ ገጤያ ነጸገምላ።
47007006	ረባ ኤተ በንዥገከሥ ደ በሳንዘካ፥ ቤንዥገሥ አይላ ከመዌ ቲቶስኳ።
47007007	በላ መዳን ካሥ መዌያለማ፥ ከፄ ቤያኸንዥገሥ አኽ አ፥ በርንዥገካሠንዥገን አራኳ፤ ኤቤገሸሥ ኤቤያኻኣጓ አኽ መገመሥ አራ፥ ከመሳንዘሣለኻ፥ ከመጥጣይላለኻ ካራኳ፥ በራገካይለንዥገን ከበቦቆ።
47007008	ኤቤርቱሠን እልኻ ከመቆታለምኳ፥ ኤራንዱቀሠንኼ፤ ኤቤርደማንዱቆከሠናኳ፥ በርገምከሥ ኤበቱከሥ አመቆታለም እልኻ ካሥ ኦኪል ዱፀን።
47007009	እኽላኸን በራገ ካይል፤ ዳ በርካገ ካይልኳ፥ በላ መዳን ከፄ በኸሳንዘካ፥ ኤከማንዱቆኸሠን ከፄ ቤርቱሥ እልኻ፤ ከፄ በዎኬ ገሳንዛለኻ አለአ ኖጎ ረባ፥ ኢልደከንኼ ከንዶጎምላ ዳ ሜተል ነጸገኻኼ።
47007010	ከምታኤ ገሳንዛ ኤተ በዎኬ ኖጎ ረባ ማንዱቆሣ ኤተ ከምሮቆ ከመብዳ፥ ኤተ ባንዢገካ ማንዱቆሣ። ከምታኤ ገሳንዛ ኤተ በዎኬ ነኤበ እኔያኸን፥ መሻ።
47007011	ገሳንዛ ኤተ በዎኬ ኖጎ ረባ ካኻ አለአ፥ በጦከሥ በቦቆ መጥጥ እላ ኒልኻ። በላ መዳን ኣሥ አለአ፥ ዪርኻ እንዘሥ ኤበኸሻምበካ ከመትገሥ ኤበኻንዢገካ መሸ ሠማ፥ እንዘሥ ኤበኻመከሣ፥ እንዘሥ ኤበኸጤካ፥ እንዘሥ ኤበኻኣጎካ መገመሥ አራ፥ እንዘሥ ኤበኸሻምበካ፥ እንዘሥ ኤበኸገሸካ ከኤተ መሸ ሠማ፤ በኸትገከሠንዥገን ከንዶጎ ኮዎማ፥ ኤበኻንዢገካ መሸ ሠማ ነገሻ ነለኣኳ።
47007012	ካ ኤቤርቆተን አለአ ካኻኳ፥ ከፄ ኤተ ቤቴሣኼ ኤያሥ ኤያ ከፄ ኤተ ቢከቴሣኼኳ፤ ቤርቆት ካኻ ኤከማትገካሠን መጥጣይላለኻ ካይላ ነታሰ ረባ ኖጎኻኳ።
47007013	ከለአ ቢልከንዥገካሣ። ነመንዥጋሣለምላኳ ቢላገ ካይለንዥገን በቦቆ ከፄ ማገ ላ አል ቲቶስ፥ ከፄ ቤያኽዥገሥ አኽ ኮዎኻ እለማ።
47007014	ኤቤርከሾጎ ከፄኻ ኖጎማ፥ እኽላ አኢካንኼ ዳ ኤተ ከምዪፆቆ አራኼ። ዳ ኤተ ቢለገሼሥ አይል ካኻ ኮዎማ ኤያሥ ቤድ ኸገሻ፥ ዳ ኤተ ቢልከሾጎ አይል ከፄኻ ኖጎ ቲቶስኳ በደካ ኸማ።
47007015	ኖከ በሳንዘከሥ ኤቤያኻኣገሳሥ ኮዎኻ ከመትገሣለማ፥ ኤቤያኻሰሲያሥ ከገጤያ ቤያኸሄሽ አኳ፥ ናል ገፀ በቦቆ ከምኢያ እለማ ኖጎኻ።
47007016	ባራገ ካይላ አርኳ ከፄ በርፈለከሽ መገሚል አኻ ነዳ ነኮዎማ።
47008001	አኻ ኢዴባ አለአ፥ ቢላኣጎካ ኤከምገመኻን ከፄ መገ ኤተ በኸካ አረባ ከገሙንፀ ደ ገዴራ አል ማቀዶኒያ።
47008002	መከዻምበን አበቦቆ ማፉንጮቋ እማም፥ ቢያገ ካይል ዝንዜን፤ ሚካንዢገን ሰ ሜተልኳ፥ ቢሌአካይል ከመኸ በቦቆ ማተጸሣ
47008003	በርደካ ኸገሻ፥ ኤቢኸካ እማም ከማሄሻለማም ማተጸሣ ካሥ ጎ ባፈለካሽ ከማም፥ ነመፈለሸማለማም ከምጻኳ።
47008004	ቢሎቆሥ እማም አይላ ዝንዜን፥ ኤከመንዘ ዊለን ነመገ ከመተጸሥ ደ ገዴራ ደ በኢካ ነዬሩሳሌም።
47008005	ነዳ ኤተ ቢልካጦኪል አይል ነጸገማም፥ ቢሲኮቆ ቢኸካ እልቆማም ከኤታ፥ ና ነቸቻኳ ቢኸካ እልቆማም ካይላ ኤማሄሻ አል ረባ።
47008006	ከለአ ኤያሥ ባጦከሽ ቲቶስ ነገሲቋ፥ ቢለንዥገከሠንዥገን ኤከምትቶቆን መደዳ አል መሌአይላ አለአ ኖጎኻ።
47008007	ኤያሥ በኸጨካ ነዳ ነኮዎማ በቦቆ፥ ነመገሚላ ነድ፥ ነገሻኳ፥ ነማምባለሠማ፥ ነመጥጣይላ ከገሸል ዳ ኮዎማ፥ ነማሄሻ ኤተ በኸጨካ ካይላ፥ ቢላኣጎካ ኤከመንተርኾቆ ነመደዳ ናል መሌአይላ ነለኣኳ።
47008008	ዳ በርከከለካ ኤለአ፥ ኤቢጥጠካይል ጃጀንዳ ከመደዳ ኤለአ፥ ከመዻምብ አኻኳ ኤበደካ ማሄሻለኻ ኸማ፤ አርከለካንኼ ከመጦሥ ዳ ሜተል ነጸገኻኼ።
47008009	በኸገምካ ዳ ኤተ ቤጦ አኤቶኳ ያሱስ ክርስቶስ ከማሄሻለማ፤ አ ኤቤድ ተቃ፥ በደከሥ እልቆማ ከኤተ ዢጋ ከፄኻ። በከደካ አለኣኳ፥ ኤከምደኻን አኽ ደ መጨማ ከመዳለማ ከኤተ ዢጋ።
47008010	ከፄ እገሻ አለአ ኤተ ከምዳ ካኻ ኤገሸለማ በርገሸከሥ ቁንዘም ካኻ፤ ነግዣ ኤተ ናተራ፥ በላ መዳን ካሥ መኸማ ከመጦሠማ ነመደዳኳ፥ አኻ ደ መሲቆማ።
47008011	እኽላ ትተኾቆ መደዳ ኤተ በኻጦከሽ ከማሄሸማለኻ፤ ኸኻ ኤያሥ መጨማለኻኳ።
47008012	ጸጋ ኤበገከሥ ከመኸማ፥ ከማሄያሽ ኣሥ ዳ ኤተ በፈለከሽ አ መኸማ፥ ከምሎቁከሠኼ ከዳ ኤተ ባንዢገካኼ።
47008013	ዳ በርከከለካ ኤለኣኳ፥ ኤከመንዘኻቆን ኮዎኻ፤ ኤበኻፉንጨካቆ አኽ ከመኸማ፥ አርከለካኼ ናፉጫቆ ጃጀንዳኼ።
47008014	ኤተ ከማኤያሽ ነጸገማም ካለን ኤከምነ ኽ ዢጋለኻ፥ እኽላ ኤተ ባኤካሽ ነጸገኻኳ፥ ነነ ኽ ዢጋለማም። ኤኤለአ ከምዳ ማንዞቋ።
47008015	ኤያሥ በከለካ አመዪዥሥ ሎርጋ፥ "ከኤተ በሙንፀኮቆ በበኽ፥ አከኤካሸንኼ፤ ከኤተ በሙንፀኮቆ ዱፀንኳ፥ አከፀካቆሰንኼ።"
47008016	ነድ መገ ላ ከረበ፥ ኤተ በጦከሥ ኒል ቲቶስ መሻምባ ካኻ ኤያለም።
47008017	መዌ ቲቶስ ኮጎኻ ከማሄሻ ካል እልቆማ፥ ከበቦቆኳ ከፄ በሻምበካ ካኻ፥ ካሥ ፄ በርኮቆ እገሻለምላኼ።
47008018	ቢልትገከንዥገን ከአ ዱዌባ ኤተ ባሄካሽ ነገሙንፀ ደ ገዴራ ኮዎማ ነማቲስ ሰ ማገ ላ አል ረባ።
47008019	በላ መዳን ኣሥ አለአ፥ ቢሽለከሠንዥገን አመገሙንፀ ደ ገዴራ ዱዌባ አለአ፥ ኤከምዻን ከአይላ ከመሮቆ ደ መኸ መሌአይላ አለአ ከገሂን ኤታ ኤያሥ ኤያ ከመትገሥ ገሸል ማገኻለምላኳ።
47008020	ከፄ በበኽ ለማና ኤተ ቢኸካ ከመሌእላ፥ ኤተ ከምዳ መርልቆ መዽልካ፥ ቢልዜከኽ ኤከምበፃን አጸጋ ሜታ ማንዠሥ ገንሠ ፄያ ካይላ።
47008021	መደዳለምላ በላ መዳን ነታሰ ኤታ፥ ቢላኣጎካ ኤከምዳን መዪዥሠማ ኖጎ ጸጋኳ።
47008022	ኤተ ቢልዻምበካ ኦኪል በበኽ፥ ቢላምባለከሠን መጥጢላለማ ነበበኽ ዳ፥ ቢልትገካ ዱዌባ ጀንዳ ሜታ ከማም። አ ከፄ በገምኪል አኻ በቦቆ፥ ከምሻምባ እኽላኳ በቦቆ ናል ገሲቋ።
47008023	ከፄ ቲቶስ፥ አ መዠም ኤተ ቢልደካ ካኻ እምበንድኳ፤ ከፄ ኢዴባ ጃጀንዳኳ፥ ቢትገኬ እማም ነገሙንፀ ደ ገዴራ፥ ቢትገከሥ ገሂን ክርስቶስኳ።
47008024	ትገኸከሥ ማሄሻለኻ ከችዳ ካ ከገሙንፀ ደ ገዴራኳ፤ ትገኸሥ ኤበደካ አመሾጓለምላ ከአኻ ኸገሻ።
47009001	ከፄ መኸ ማተጸሣ ከገሙንፀ ደ ገዴራ አል ዬሩሳሌም፥ አኣጎካኼ መቆተማ ካኻኼ።
47009002	አኻ ደ በኢካ ነኤበ ኣካያ፥ በርገምካ አበኸገ ከሥ ከመተጸሠማ፤ "ደ ገዴራ አል ኣካያ ቢያጦከሽ ካል ግዣ ቢገ ከሠንዥገና" በርከለካ፥ በርከሸኮጎ ከአኻ ኖጎ ደ ገዴራ አል ማቀዶኒያ፤ በበነኮቆ መጥጢላለኻኳ በበኽ ጸጋ።
47009003	በርትገከንዥገን ኢዴባ አ ካኻ፥ ኤከምበፃ መዳ መሾጓለምላ ከአኻ መገ ፥ ኤከምደኻን ኸገሻ ደ ማገሣ ኤያሥ በርከለካ አርኳ።
47009004	ኤከምዌ ደ ማቀዶኒያ ሜታ ሜታ ከአራ፥ ኤከምገሙሥ አኻ ናኽከመገ ሠን፥ ከመዪፆቆ መሾጓለምላ ከአኻ አይላ፥ ከምዪፀኻቆ አኽኳ ዝንዜን።
47009005	ኤከመገሠን ደ መኸ ማተጸሣ ኤተ በኸካጦኪል አኽ፥ በኢካ ካራ ኤገሸለማ አመሎቆሥ ኢዴባ አለአ ኤቢሲኬቆ እማም ነመዌያ ካራ ኮጎኻ። ዳ በርከጦካ አለአ፥ ማተጸሣ አለአ በላ መዳን ኤደ መኻ ደገበጋ፥ ነገሥ ኤደ መኻ አል ደ መገኽ እላ።
47009006	ሳንዘኸሥ ሳ ኤተ በከለካ፥ "ኤተ በዋሸካ ዱፀን፥ ከማሙንፆቆ ዱፀን፥ ኤተ በዋሸካ ከበበኽኳ፥ ከማሙንፆቆ በበኽ።"
47009007	ካ ከፄ በሄከሽ አረባ ጸጋ ኤተ በኸካ ከማገ ላ፥ ነኸ ጸጋ ኮዎማ ኤያሥ በኦከሽ ኒለማ፥ መኻኼ ከጀንደ እላ ኤያሥ ኤያ ከምተገኻኼ።
47009008	መዱጎክ ከንዶጎ ኮዎማ ኤከምጨኻን ዳ ኤተ በኻኣጎካ ጸገኻ ኮዎማ፥ ረባ ከምፈለሽ መፈገኽ መገለማ ካኻ፥ ከምጦዋ ኤከምጨኻ ኤማንጀማ ከመደ ጋገሸል መደዳ ኮዎማኳ።
47009009	ኤያሥ ቢቆተካ፥ "በንዘ ካ፥ በኸካ ከደ ዢጋ፥ መዪዥሣለማኳ ካሥ አል ግዢ ግዥ።"
47009010	ረባ ኤተ በኸኬ ሾካ ከኤተ መዋሸማ፥ ኤደ መሳኳ እጋ፥ አ ከምኻ ሾካ ካኻ ከምብጅኽኳ፥ ከምፈጎቆ ኸ መዪዥሣለኻኳ።
47009011	ኤከምሌአኻይል በላ ማገበገኻን፥ ከምጦዋ ረባ አኻ ደ መጨማ ከንዶጎ ኮዎማ። ከምኻ በበኽ ጸጋኳ መገ ላ ከረባ ከማተጸሣለኻ፥ ኤተ ቢርኮቆ እማም ኖጎምላ።
47009012	መደዳ አል ማተጸሣለኻ ከምጦዋ ኤከምፈጋኸን መገ ላ ኤተ ከምኻ አጸጋ ከረባ፥ ካሥ መነ ኽ ዢገ ደ ገዴራ አል ዬሩሳሌምኼ።
47009013	ከፄ በኸትገከሥ ማገሳሣለኻ ከመትገሣ አል ክርስቶስ፥ በላ ማገበገኻን ዳ በኸንዘኪል ከማም ከጸጋ ከኮዎማኳ፥ ከፄ ማተጸሣ ኤተ በትገከሥ መገሚላለኻ፥ ከምኹካ አጸጋ በበኽኳ መገ ላ ከረባ።
47009014	ነገዴራ ኤተ ከምጦዉዋ እማም ካኻ፥ ከምሳንዙዋ ከማሄሻ ካኻ ከፄ መገ ኤተ በንተርኮቆ ነኮዎማ፥ ኤተ በኸኬ አረባ ካኻ።
47009015	ነድ መገ ላ ከረባ ከፄ መኻለማ ኤተ በበፀካ መንዘኽ።
47010001	አራ ጳዉሎስ ኤበርኢካ ኖጎኻ ኤተ ቢከከለካ መሌአ እልኸማ፥ ኤበርሃተካሥ ኖጎኻኸን መዥግ እልኸማ፥ በርገሸካ ካኻ ከፄ መገኽ እላ ከመሌእላ አል ክርስቶስ።
47010002	ዳ ኤተ በርከሎቆከሥ አኻ፥ ኖከ ከምዎሬ ኮጎኻ፥ ኤከምበፀኻ መጦኻን አራ ኤከመገሸራ ከመንዥግ እልኻ። ኖጎ ደ ቢከለካ ካይላ ቢኮለከኽ ኤመኢ በጫኸን፥ በርጨካ መገሻ ከመንዥግ እልኻ።
47010003	ኤቢልደካን ጸጋ አል በጫኳ፥ ኢልቱከሠኼ ኤጸጋ አል በጫኼ።
47010004	ሙ ኤተ ቢልከቱከሥ አይል መዥግ ሙ አል ረባ፥ ኤተ በቼከሽ ደ ማሺ ሣ፥ ሙ አል ኤበ እኔያኼ። ቢልከጻንደኮቆ ገሳንዛ ኤተ በንጠከኽ ጸጋ፤
47010005	ቢልከብካ ገሳንዘ ባቻ ከኤተ በንሰካ መገመሸማ ኤተ በጨካ አጸጋ ከፄ ረባ ኮዎማኳ፥ ቢልከራቆከሽ ገሳንዘ ጸጋ ኮዎማ ኤከማገሳሠን ከክርስቶስ።
47010006	ኤከምትታቆ ማገሳሣለኻ ነቸቻ፥ ቢለገ ከሠንዥገን ከመር በና ከደ በበፀካ ማገሳሥ ኮዎማኳ።
47010007	ዪርኻ ዳ ኤተ ባገምካሥ ከእልኸኻ። ጸጋ ኤተ በገምኪል ጸገማ መዳለማ አል ክርስቶስ፥ በላ መዳን ኣሥ እልቆማ፥ ነከሳንዘሥ ኤቢልደካ አይልኳ አል ክርስቶስ።
47010008	ከምዪፀራቆኼ ኤከምሸርኮጎን ዝንዜን ከገፋሌያ ኤተ በኸኬ ኤታ ካራ፤ ገፋሌያ አለአ ከመንዥገሥ አኻ፥ ከመብ አኻኼ።
47010009	መኦኸሠኼ አራ አጸጋ ኤተ በኣጎካ ኤከማጤዉካቆ ከገትጋለማኼ።
47010010	በከለካ ችዳ ሜተል ሜተልኳ ከፄም ቢገሸካ "ገትጋለማ በቦቆ እገሻ መዥጎቆማኳ፤ ኖከ በኢካ ኖጎምላኸን መሌኤማ፥ እገሻለማኳ መጤሠማ።"
47010011	ኒያምባለሥ አደ በገሸካ ኤለአ፥ ኤቢልሃተካሥ ቢልኢካ ከገሸ ገትጋለምላ ነመደዳ፥ ኤያሥ ኤያኳ ከምድላ ኖከ ቢልኢካ ኖጎኻኳ።
47010012	ኢለንዥገካ እልኸኼ አይል ከማንዘ ሥ ጸገምላ ኤያሥ ኤያ ከማንዞ ቆማ ከጸጋ ሜታ ሜታ ደ በኸካ መገ ላ ኪልቆማም። እማም ከማጣኻለማም ቢያዪርካ ጸገማም ካሥ እልቆማም፥ ቢያንዘ ከሥ ጸገማምኳ ኣሥ እልኸማም።
47010013	አይላ ከምሽለኮጎ ካሥ ኮጎ ኤተ በኸኬ አረባ ካይላ ከመደዳ፥ ኤተ በደካሽ ከጓለኻ፥ ከምሽለኮጎኼ ነጓለምላ ከምጻኼ።
47010014	አኻ ከፄ በኽኢካ ኮጎ መደዳለምላ፥ ኖከ ቢልደካሽ ቢልርኬቆ ሰ ማገ ላ ከፄ ክርስቶስ ኮጎኻ፥ ኢልፐከሠንኼ ነጓለምላኼ።
47010015	ኢልከሸኮጎኼ አይል ነጓለምላ ከምጻ ኤያሥ ኤያ መደዳ ኤተ በሌኤካን ጸጋ ጀንዳ። ከፄ መገሚላለኻ ኤተ በኢካ ነመፈጋቋኸን ቢላጦኪላ፥ ኤከምፈጋቆን ኖጎኻ ጎ መደዳለምላ ኤተ በርኬ አረባ ካይላ፥
47010016	ኤከማቲልሰን ሰ ማገ ላ አል ረባ ነኤባ ኤተ በኢከኽ ናኻ ከገትኳ። ኢላኣጎካኼ መሽለኮጎ ከመደዳ ኤተ በሲኮቆ አጸጋ ጀንዳ በኢንዘከሣኼ።
47010017	ኤያሥ ቢቆተካ፥ "ኤተ ከማኣጓ መሾጓ፥ ነከሾጎ ከረባ።"
47010018	ከማራቆ ጸጋ ኤተ በከኸካ አኤታ መገ ላ፥ ከማራቆኼ ኤተ በኸካ መገ ላ ኪልቆማኼ።
47011001	ኤከማጠራኸን ኤዱላኳ በራኣጎካ ኤከምቀመኾቆ ካራ፤ ኸገሻ በኸቀመኮቆ ካራኳ።
47011002	ኤያሥ በሄከሽ አረባ በጥጠካይል ካኻ፥ በርጥጠካይል አርኳ ካኻ፤ ካ በርዪርከሠንዥገን አኻ ኤደጎና መገሚለማ ኤተ ከማንጂዩቆ ከጉንዛ ከሜተል፤ አኳ ክርስቶስ።
47011003	ኤያሥ ቤያጣኽ ሄዋን ከኻንዥዣ አል ሆላ፥ በርካጤከሽ ኤከማገልል ገሳንዛለኻ ነመኸ ጸገኻ ከክርስቶስ ከመዪዥኽ እላ ከምቴያ።
47011004	ኤከምዌ ጸጋ ሜተል፥ በላ መዳን ኤተ ቢላቲከስ አይል ካኻ፥ ኤከማቲስ ያሱስ ጀንዳ ካኻ፥ በላ መዳን ኤተ በኸርኮቆ ነገሲቋ፥ ኤከምርኾቆ ገፉጫ ጀንዳ ኤያሥ ኤያ ናል ገሲቋ ኤከምርኾቆ መትገሣ ጀንዳ፥ በኸርኮቆ ትል።
47011005	አራ ነሰ ገትጋ ነደ በንተርኮቆ ኮዎማ ና፥ አርኢካኼ ነማም ከገቻኼ።
47011006	ኤከምኤመርሸን እገሻ ገሸልኳ፥ ነመገመሸማ መሌኤኸማኼ፤ መገመሸማ አለኣኳ መዱጎክ ቢልትገከሠንዥገን ካኻ ከንዶጎ ኮዎማ።
47011007	ኤርድ ገንሣኽ ኖከ ቤራቲስ ሰ ማገ ላ አል ረባ ካኻ በላ መርዾቆን በና? መጦኽ ጸገም ከገቻኳ በደካ ከበናለኻ።
47011008	ከምደማ ካኻ ቤረንሽሌቆ ነገሙንፀ ደ ገዴራ ነጃጀንዳ፥ ቤርሬቆ ማተጸሣ ኖጎማም።
47011009	ኖከ ቤርኢ ኖጎኻ ቤራንዢግ ዳኳ፥ ከፄ ቢነ ኽ ኢዴባ ደ ቤዌ ነማቀዶኒያ ዢጋለም፥ ኤርደንኼ ገጹራ ከጸጋ ሜተልኼ። ከለአ ከንዶጎ ኮዎማ ኤከምበፀራ መዳ ከጹራ ካኻ ቤርዜኽ ጸገም፥ ከምዜረኽ ጸገም ነለአ ከገትኳ።
47011010	ካ ከፄ በኢካ አኸገሸ ክርስቶስ ኒለም፥ አኢከንኼ ጸጋ ሜተል ነኤባ ኣካያ ኤተ ከምጻንዶቆ መሾጓለም አለኣኼ።
47011011	በርከከለካ ኤያ ከፄ በርበፀካ መሄረሽ አኻኽ? በገምካ አረባ ኤበርሄከሽ አኻ።
47011012	ኤያሥ በርኢካ እኽላ ነመደማ፥ ከምደራ ኮጎ እልኻኳ። ሰ ገትጋ ጃጀንዳ አ ደ በኣጎካ ማዉከሥ፥ ከመር ዳ ኤከምበፁዋ ማዉከሥ መከሉዋ መሹኮጎን "አይላ ቢልደካ ኤያል እምጳዉሎስ።"
47011013	ችዳ አለአ ጎልጎዘ ሰ ገትጋ፥ ደ መደዳ ደ በንጠከኽ ጸጋ ከመኮ ሰ ገትጋ አል ክርስቶስኳ።
47011014	አለኣኳ ኤተ ከምሰሥ እላኼ፥ ከፄ በንጠከኽ ሴጠና ኪልቆማ ከመኮ ሰ ገትገ መዪዦጓ።
47011015	ካ ኤከመንጠኸን ደ መደዳ አል ሴጠና ጸጋ ከመኮ ደ መደዳ አል መዪዥሣ፥ ከምሰሠኼ እላኼ። ከመሩቆ በነ መደዳለማም ነመርሸማ።
47011016	በርከለካ ከመተጸማኳ፥ "መኦሠኼ ጸጋ ሜተል አራ ኤተሞኼ፤" ኤከምዪርኻ አራ ኤኤለኣኸን፥ ኤከምፈለርከሸን መሾጓ ዱፀን፥ ርኾቆ አራ ኤተሞ።
47011017	ዳ ኤተ ከመገሸርሣ፥ ከመገሸራ ኤተሞ፥ ኤጸጋ ኤተ ናሾጎ ከመገሚል ጸገማ፥ ከመገሸራኼ ኤኤተ በኸኬሥ ኤታ ካራኼ።
47011018	ኤበሸኮጎ ኤማንጀ ጸጋ ከምኢ በጫ፥ ከምሸሮጎ አርኳ።
47011019	አኻ ደ መገመሸማ፥ ከማገ ላኼያኽ በኸከቀመኮቆ ከደ ባንዢገካ መገመሸማኳ?
47011020	በኸከቀመኮቆ ኤከምጦዋ ጸጋ አኻ ከዎደ፥ ኤከማጎዠሥ አኻ፥ ኤከምጦሥ አኻ ኪል ኤለማ፥ ኤያሥ ኤያ ኤከምዪርኽ አኻ ከገቻ ከምፐሻ ኩሰኻኳ።
47011021	አራኸን ከገዪፆቋ በርደካ ኸገሻ፥ ኤበርደካ መሌኤማ ከመደ ሾከ ዳለአ ነጸገጸጋ። ካሥ ዳ ኤተ በከንዥገካይልኽ ጸጋ ሜታ ከመሾጓ፥ ከመንዥገርካይልኽ አርኳ ካሥ አ፤ እኽላኳ ከመገሸራ ኤተሞ።
47011022	እማም ዶጎ እብሮታኽ? አራኳ ኤያሥ ኤያ፤ እማም ዶጎ እስራኤላኽ? አራኳ ኤያሥ ኤያ፤ እማም ሾከ ኣብራሃማኽ? አራኳ ሾከ ኣብራሃም።
47011023	እማም ደ መደዳ አል ክርስቶሳኽ? አራ በርገሸካ ኤገሜላ፥ በቦቆ በርሙቸኮቆ እማም፤ አራ ነማም በቦቆ በርሌኤካ ነመደዳ፥ በርኢኬ ነመፀ ማፉንጫ ነማም ከኦኪል በበኽኳ፥ ቢንተርኮቆ ነማምኳ ቢያርኦቸካ፥ መዱጎኮኳ በርኮለኬ ነሰ ሆ መሻ።
47011024	ኦኪል ማቁስኳ ቤኦች አዶጎ ዪሁዳ አራ ከቢሳጓ እል ግቸማ ሜታ ኖቆማ አሤር ኖቆማ ሰናኮ (39)።
47011025	ኦኪል ኦካግ ቤኦች ጸጋ አራ ከዘጎላ፥ ኦኪል ሜተም ቢያርኣምብ ከግሻ፥ ኦኪል ኦካግኳ ቤንፂንዥግ ለማዲያ አራ፥ መጎኳ ሜታ ከኦካ ሜተምኳ ቤርኢ ኖቆ ትል ኣያ።
47011026	ነበበኽ መንዻለም ቤድ አበቦቆ ማፉንጮቋ ነጸገም ነኣያ፥ ከደ ገን፥ ነሾካለም ዶጎ ዪሁዳ፥ ነደ በበፀካ መዳ ሾካ አል ረባኳ፥ ኒል ኤዬባ፥ ነኸ እኔያኳ፥ ኒል ትል ኣያ፥ ከንዶጎ ኢዴባ ደ ጎልጎዛኳ።
47011027	ቤድ መሻምባ ከገማዋ ነጸገም፥ ኤያሥ ኤያ ማንዢግ ኸ መዥጋ፥ ቤራፉንጫቆ ከኤዴበና ከመብ ኣያኳ፤ ኦኪል በበኽ ቤርኢ ከሰ ያ፥ ነኸ ገድዳ ከጸጋናኳ።
47011028	ነለአ ነኮዎማኳ፥ በርኢካ ኖካ ኖካ ነማፉንጫቋ ከመሳንዘሥ ገሙንፀ ደ ገዴራ።
47011029	ኤበሌኤካ ጸጋ ሜተም፥ ቢልሌኤካ አይላ እምበንድ፤ ኤበሥካ ጸጋ ሜታ ከገንሣኳ፥ በጥጠከሥ እለም።
47011030	ኤከምዳ መሾጓ ካራ፥ ከምሸርኮጎ ከመሌአለም።
47011031	ረባ፥ በበ ኤታ ያሱስ፥ ኤተ በከደካ አመገ ላ ግዢ ግዥ፥ በገምካ ኤበርበፀካ አር መለጎዘራ።
47011032	ኖከ ቤርኢዬ ነኤዬበ ደማስቆ፥ ቤጦ ጅኤለ ጥስ ኣሬጣስ ኤከምዜዉዋን ኤዬበ ደ ደማስቆ ከምዻቆሽ አራ።
47011033	ቢጦ ጸጋኸን አራ ኪል ከቻ፥ ቢያፖቆ አራ ከንዶጎ ጋምቦቆ ኸለ ግሻ ኤተ ባንዲኮቆ ኤዬባ አ፤ ኤኤለአ ቤርፈለሽ መትሽ ኤለማም።
47012001	ኤከምበፃን አመሾጓ መጫ በናኳ፥ ከምዳ መሾጓ ካራ፤ እኽላ በራኣጎካ መገሻ ከፄ መጎሎጓ ከማትጋሣ ኤተ በኸኬ አኤታ ካራ።
47012002	በርገምካ ጸጋ ሜታ ኤተ በደካ አል ክርስቶስ፥ ኤተ ቢሦ ነጎዛ ከምጻ ነግዣ አሤር ኖቆማ እንዝኽ ነገሲቋ፤ አርገምካኼ ኤቤደምድ አለአ ከበጨ ጸገማ ፌት ከመጎሎጓኳ፤ ኣሥ ረባ በገምካ፥ አርገምካኼ አራኼ።
47012003	በርገምካ ጸጋ አለኣኳ፥ አርገምካኼ ኤቤደምድ ከበጨ ጸገማ ፌት ከመጎሎጓ፥ ኣሥ ረባ በገምካ፥
47012004	ኤቢሦ ከጀናታ፥ ቤገሶቆ እገሻ ኤተ በበፀካ ማፈላሽ መገሸማ፥ ከኤተ ባሃለከሽ አጸጋኳ መገሸማ።
47012005	አራ ከምሸርኮጎ ከአ፤ ኪልቆምኸን ኤከምዳ ገማዋለም፥ አርጨከኼ ዳ ኤታ ከምሸርኮጎኼ።
47012006	ኤከማኣጎራ መሾጓ፥ ከፄ ከመገሸራ ኸገሻ ከምደራኼ ተሞኼ። ኤከምበፃን ጸጋ መዪራ አራ በቦቆ ነዳ ነኤተ ቢገምከሥ ነጸገም ቢገሰኮቆ ነሰምኳ፥ ከምበፀርከሽ መሾጓ።
47012007	ኤከምበፀራ መዻቆርከኸን ጸገም ከምጻ ከበቦቆ መጎሎጓ ከለአ፥ ቢጦሥ ነጸገም ዳ ኤተ ከምቆሻ በጨ ጸገም፤ ዳለኣኳ ኤከምበፀራ መዻቆርከኸን ጸገም ከምጻ፥ ከምኦቻ አራ ኤዳ ቢትጌ ኖጎ ሴጠና።
47012008	ቤርዴር ከኤታ ኦኪል ኦካግ፥ ኤከምቼሠን ሰ ገትገ ሴጠና አለአ ነጸገም።
47012009	አኸን ቤኮሎቆ ካራ ቤከል፤ "መገለም በትተካ ካም፥ መዥጋለም ነገማዋሉ መዥገማ።" ከለአ ኤከምኢያን አመዥግ ክርስቶስ ኒለም፥ ከበቦቆኳ ከምሸርኮጎ ከገማዋለም።
47012010	ካ በራገካይል ከፄ ክርስቶስ ነገማዋ፥ ነገ ያ፥ ነማኣንሠሣ፥ ነማሙቾቋ ነማፉንጫቋኳ፤ ዳ በርካገካይላኳ፥ ከፄ በረንዥገካሥ ኖከ ገማዋለምኳ።
47012011	ከመሾጓለም ኤበርደካ ተሞኳ፥ ኤተ በደከሽ አራ አኻ፤ ኤበኸመኽ አኽ መገ ላ ካራ፥ በመድ ካኻ። ኤበርደካን ጸጋ ኤታ በንዢገካ በናኳ፥ አርሃለካቆኼ ነሰ ገትጋ ነደ በንተርኮቆ ኮዎማ ከንዶጎ ሜተልኼ።
47012012	ዳ ኤተ በትገከሥ መዳለም ሰ ገትገ ክርስቶስ ኸማ፥ በላ መርሸን በደከንዥገን ኖጎኻ፤ አኳ ዳ አል ገተምዛ፥ ከጋገሸል ዳ ከመዥግ በቦቆ መደዳኳ።
47012013	ኣሥ መዳለም ካኻ ከገጹራ፥ አኢካንኼ ዳ ኤተ በፀካቆስ ካኻ ነገሙንፀ ደ ገዴራ ጃጀንዳኼ፤ በፀኸካረሽ መሸ ሠማለም አለኣኳ።
47012014	ከኦኪል ኦካግ በርገ ከሠንዥገን ከመዌያ ኮጎኻ፥ ከምደራኼ ካኻ ከገጹራኼ፤ በራኣጎካ ኣሥ አኻ፥ አራኣጎካኼ ለማናለኻኼ። ኤተ በሙንፀኮቆ ደ መጫ ከኢዳለማም አዶጎ ኤበማም፥ አሙንፆቆኼ ኢዳ ከዶጎ ኤበማኼ።
47012015	ካ ዳ ኤተ በርጨካ ኮዎማ መኢያለምኳ፥ በርሄከሽ መቼርሥ መኸራ ከፄኻ። ኤበርሄከሽ አር አኻ ዝንዜን፥ አኸሄሸን አኽኳ አራ ዱፀናኽ?
47012016	ነደንኳ፥ በኸገምካ ኤበርበፀካ መደራ ካኻ ከገጹራ፤ አኽኦከሥ አኽ ኤዳ በርደካ መዥግ እልኸማ፥ በርጦከሥ አኻ ኒል ኤለም ከመዥግ እልኻለማኽ?
47012017	ነደ ቤርትግ አር ካኻ፥ ከንዶጎ ጸጋ ሜታ ኤርንጠኽ አኻ ኤርሰን ዳ ነጸገኻኽ?
47012018	ኣዬ፥ በርከገሸከንዥገን ከቲቶስ ኤከምዌ ኮጎኻ፥ በርትገከንዥገን እማም ከዱዌባ ከአ። አንጠኬኽ ቲቶስ አኻ አሰኬሠን ዳ ኖጎኻኽ? ቢልደካ አይልኳ ካሥ ከእላ ከሜተምኼያኽ? ቢለንዸካ ቾጓ ሜተምኼያኽ?
47012019	ኢገም በኽኦከሥ አኽ ከደኽላ፥ ኤዳ ቢልጻንደኮቆ እገሻ ነጸገምላ ነታሰኻ። ኤኤለኣኼ ዶጎ መዠም፤ ቢልገሸካ ከንዶጎ ክርስቶስ ነታሰ ረባ፥ ቢልደካ ዳ ኮዎማኳ ከመንዥገሥ አኻ።
47012020	በርጤካ፥ ኖከ ከምዎሬ ኮጎኻ ከምገመርሠኼ አኻ ኤያሥ በራኣጎካ መገመሥ አኻ፤ ከምገመኸሠኼ አኻኳ አራ ኤያሥ በኻኣጎካ መገመሠማኼ። በርጤካ ኤከምኢያ ማከለማ፥ ገንሠ እላ፥ ማኦሣ፥ መኢይሣ፥ መቴሥ ፄ ጸጋ፥ ማገሾቆ ጸጋ፥ መተኮሥ ጸገ ጸጋ፥ ማንደ እገሻኳ ኖጎኻ።
47012021	በርጤካ፥ ኤመኮለሬ ከምዎሬ ኮጎኻ፥ ረባ ከምሃሎቆ አራ ነታሰኻ፥ ከምእሰራ ከበበኽ ጸጋ ደ በደካ ገንሣ ካል ገሲቋ፥ ከፄ ቢበፀካ መበፁሽ ጎሲያለማም፥ ለሙራ፥ ከመቴሽ ጸገጸጋኳ መኮሉዌ ከንዶዋ።
47013001	መዌያለም ኮጎኻ ከለአ እል ኦካግ፤ በቆተካንዥገን ነመዪዥሥ ሎርጋ በከለካ፥ "በካገምካይል እገሻ ኮዎማ ከሹዳ ከምበንድ ኤያሥ ኤያ ከደ ኦካግ።"
47013002	በርገሸከሠንዥገን ካል ገሲቋ ኖከ ቤርኢዬ ኪል እምበንድ ኖጎኻ፥ በርገሸከሥ እኽላ ኖከ በርሃተካቋኳ፤ ኖከ ከምኮለሬ ከምሌአራይልኼ ከደ በደካ ገንሣ ካል ገሲቋ ከጃጀንዳ ኮዎማኼ።
47013003	ከለአ ከምዸበኸካ ማቲሥ መዥጋ ኤተ በኻኣጎካ፥ ኤበገሸካ ክርስቶስ ከንዶጎም። አ ኖጎኻ መዥገማ፥ ኮጎኻ መሌኤማኼ።
47013004	ኤቢቱን ክርስቶስ ነጋገድ ጃ ነመሌኣለማኳ፥ በኢካ ከመዥጋ አል ረባ፤ አይላኳ ኖጎማ መሌኤማ፥ ከመዥጋ አል ረባኸን ቢልኢካ ከክርስቶስ ሜተም ከምደማ ካኻ።
47013005	ዪርኻ ጸገኻ፥ ሎቆኸሥ እልቆኻ ኤከምኢያ በኸከኢካ ከመገሚላ። አኻምባለከሠንኼ ነጸገኻ ኤበኢካ ያሱስ ክርስቶስ ኒልኻኽ? ኤከምበፀኻ ማምባለኸሥ አለአ፥ በኸፋተከንዥገን ነመኢ ደ ገዴራ።
47013006	በራጦኪልኸን ኤከማምባለኸሥ ኤቢልበፀካ መፋትላ ነለአ።
47013007	አይላኸን ቢልዴረካ ከረባ፥ ኤከምበፀኻን አኽ መደኻ ገንሠ ዳ። ዳ ቢልከጦካ አለአ፥ ኤከምኢላን አይል ኤዳ ቢልፋታኳ፥ ኤከምጦኻን አኽ ገሸለማ፥ ከመትገሥ ኤቢልደካ አይል ማኸማኼ።
47013008	አይላ ቢልደካ ካሥ ኸገሻ፥ ኢልፈለከሸኼ መደማ ነኸገሻ ዳ ሜተልኼ።
47013009	ቢላገ ካይል፥ ኖከ ቢልደካ አይል መሌኤቆማ፥ ኤበኸደካ አኽኳ መዥገማ፤ ኤተ ቢልከዴረከሥ አይል ረባኳ፥ ኤከምደኻን አኽ ከደ መትቶቆማ።
47013010	ዳ በርከቆተካ አለአ ካኻ መርከሃታቆ ኖጎኻ፥ ኖከ ከምዎሬ ኮጎኻ ኤከምበፀራ መዥገራ እል ካኻ ከገፋሌያ ኤተ በኸኬ ኤታ ካራ። ገፋሌያ አለአ ከመኮሸማ፥ ከመብማኼ።
47013011	ኮጎ መርሸማ፥ ኢዴበም፥ ኣገ ኻይል። ሻምበኻ ኤከምደኻን ደ መትቶቆማ፥ ገሰኾቆ እገሻለም፥ ኣገሰኺልስ፥ ኣኢኸካ ከመገማኳ! ነድ ረባ ከአኻ ኤተ በደካ ኪልቆማ ማሄሻ ከመገማኳ።
47013012	ኣፅምኻ ኣሥ እልኸኻ ኤመኢ ደ ገዴራ፤ ደ ገዴራ ኮዎማ ቢትገካ ዳገ ካኻ።
47013013	መገ አል ኤታ ያሱስ ክርስቶስ ነድ ከኮዎኻ፥ ከማሄሻ አል ረባ፥ ከመዪዥሥ ገፉጫ ከሜተምኳ።
48001001	ኤተ በቆተካ ገትጋ አለአ አራ ጳዉሎስ፥ በላ መዳን ኖጎ ጸጋ ኤያሥ ኤያኳ ከንዶጎ ጸጋ፥ ኤተ በርደካ ሰ ገትጋ ከንዶጎ ያሱስ ክርስቶስ፥ ከንዶጎ ረባ በባ ኤተ በፈርኬቆ አ ነመሻኳ።
48001002	ኢዴባ ደ ቢኢካ ከአራ ቢልትገካ ኮዎምላ ዳገ ከገሙንፀ ደ ገዴራ አል ኤበ ገላቲያ።
48001003	ነድ መገ ከመገማ ካኻ ኖጎ ረባ በቦኳ፥ ኖጎ ኤቶኳ ያሱስ ክርስቶስኳ፥
48001004	ኤተ በኸካ ጺማ ከፄ ገንሣሎኳ፥ ኤከምገርዘኸን አ ገንሠ ኤበ እኔያ አለአ ነጸጎኳ። በደካ አለኣኳ ኤማሄሻ አል ረባ በቦኳ።
48001005	ነድ ገሂን ካ ካል ግዢ ግዥ። ኣሜን።
48001006	በሰከሥ እለም፥ ኤበኸሲከቾጎ ነመበፀሽ ረባ ኤተ በኦካ አኻ ከመገ አል ክርስቶስ፥ ኤበኸርኮቆ ሰ ማገ ላ ጀንዳ።
48001007	አኢካንኼ ሰ ማገ ላ አል ረባ አጀንዳኼ፤ ነደንኳ፥ በኢካን አጸጋ ሜታ ሜታ ደ በንጠከኽ አኻ፥ ደ በኣጎካ መንዢል ሰ ማገ ላ አል ረባ ከፄ ክርስቶስ።
48001008	ነደንኳ፥ አራ ኤያሥ ኤያ ሰ ገትጋ አል ጎዛ ሜታ፥ ነሰ ማገ ላ ኤተ ቢልገሸሥ ገፀ ካኻ ኤከመገሸሥ ጀንዳ ካኻ፥ ነድ ማሆተማ።
48001009	ኤያሥ በርከለካ ነገሲቋ፥ ከማኮለሪል እኽላኳ መገሸሠማ፤ ነድ ማሆተማ ጸጋ ኤተ ከመገሸሥ ነሰ ማገ ላ ኤተ በኸርኮቋ አኽ ጀንዳ ካኻ።
48001010	ከመገሸራኽ አር እኽላ፥ ኤከምከላን ጸጋ ካራ ገሸለማ? እምበአ፥ በራኣጎካ ኤከምከላ አረባ ካራ ገሸለማ። ኤያሥ ኤያኳ ከማኣጎራ ማገ ል ጸጋኽ? ኤበርማኣጎ ማገ ል ጸጋ፥ በርምደኼ ከኤተ መደዳ አል ክርስቶስኼ።
48001011	ኢዴበም፥ ገመኻ ኤበበፀካ መዳ ሰ ማገ ላ ኤተ በርገሸከሥ ካኻ፥ እገሻ አል ጸጋ።
48001012	በርርኮቆ ሰ ማገ ላ አለአ ከማገማሣ አል ያሱስ ክርስቶስ ካራ፥ አርርኮቆንኼ ኖጎ ጸጋ፥ አትገከሠንኼ አጸጋ ካራኼኳ።
48001013	ኖከ ቤርኢ ነገዴራ አል ዶጎ ዪሁዳ፥ በኸገሰኮቆ ኤቤራሙቾቆ ገሙንፀ ደ ገዴራ አል ረባ ዝንዜን፥ ኤቤርሻምብ ከመቴሠማኳ።
48001014	ነመዜኽ ገዴረ ዶጎ ዪሁዳ ቤርንተሮቆ ነሾከምላ ደ ቤድ መዠም ነማም በበኽ፥ ቤርከጥጣይል በቦቆ ከምኢ እምበፈጎኳኳ።
48001015	መርከኢ ኒል ያዩ ቤሽልሥ ረባኳ አራ፥ ቤኦ አራ ከመገለማ ከማሄሻለማኳ።
48001016	ኖከ ቤትጌሥ ዱማ ካራ፥ ኤከማቲርሰን ሰ ማገ ላ ከፄማ ኖጎ ጸጋ ደ በበፀካ መዳ ሾከ ዪሁዳ፥ ኤርዸንኼ ከማገሸሣ ኮጎ ጸጋ ሜተልኼ።
48001017	ኤርቶኮንኼ ከዬሩሳሌም ከመሎቆሥ ጸጋ ደ ቤሲቆ መዳ ካራ ከሰ ገትገ ክርስቶስኳ፤ ቤርሲቆ መዻ ከኤበ ባ፥ ቤርኮሌ ነቸቻ ከደማስቆኳ።
48001018	ነግዣ ኦካግ ነቸቻ ቤርቶኮ ከዬሩሳሌም ከማገማ ከጴጥሮስ፥ ቤርኢሽ ኖጎማ ኦካ አሤር ኖቆማ ማቁስ።
48001019	ቤርገሜሥ ኣሥ ያይቆብ ዱዌበ ኤታ ያሱስ፥ ኤርገሜሠንኼ ነሰ ገትገ ክርስቶስ ጀንዳ ሜተልኼ።
48001020	ነዳ ኤተ በርቆተካ ካኻ ነለአ፥ በርደካ ኸገሻ ካኻ ነታሰ ረባ፥ ኤከምበፃ መዳን ጎልጎዛ።
48001021	ና ነቸቻ ቤርዽ ከኤበ ሶሪያ ከክልቂያ።
48001022	ኢገመሠንኼ ገሙንፀ ደ ገዴራ አል ኤበ ዪሁዳ አራ ከኸማምኼ።
48001023	ቢገሶቆ ኣሥ ኤተ በከለካ አጸጋ ሜታ ሜታ፥ "መዣ ኤተ ቤያሙቾቆ አኳ ገፀ፥ ባቲከስ እኽላ እንዶ ገዴራ ኤተ ቤያኣጎ መቴሠማ።"
48001024	ቢከኽ እማምኳ መገ ላ ከረባ ከፄም።
48002001	ነግዣ አሤር ኖቆማ እንዝኽ ነቸቻ፥ ቤርኮሌ ቢልቶኮ አይላ ከባርናባስ ከዬሩሳሌም፤ ቤርካኮርቾጎ ከቲቶስኳ።
48002002	መዻለም ከጓ ፥ ከፄ ቤትጌሥ ረባ ካራ ከመጎሎጓ፤ ቤርዪዥሥ ነገሙንፀ ደ ገዴራ ከደ ቢከለካ እምበቦቆማ መትገሣ ኤተ ቤርገሸሥ ኖጎ ጸጋ ደ በበፀካ መዳ ሾከ ዪሁዳ። ዳ ቤርከድ አለአ፥ ኤከምበፃ መዳ መሌኣለም መገ  አል ገፀ አል እኽላኳ።
48002003	ማኮርቾጓለም ቲቶስ መከድ ጸጋ አል ግሪክኳ፥ ኢተገኸንኼ ኤከምሹሠኼ።
48002004	ቤኢ ኢዴባ ደ ጎልጎዛኸን ደ ቢያኣጎ አለአ፤ ቢኩ እማም አለአ ኤደጎጉያ ከገጸፃ ኮጎምላ፥ ከምዘሎቆ ኤያላሥ ኤቢልፐከሥ ነዎደ ከንዶጎ ያሱስ ክርስቶስ፥ ቢያኣጎ መኮሎቆ አይላ ከዎደኳ።
48002005	ኤከምዜልኽ ኸገሻ አል ሰ ማገ ላ አል ረባ ካኻኳ፥ ኢልዠሰንኼ አይል ጸገምላ ከመገሶቆማ ከማም ሜተልኼ።
48002006	ጸጋ ደ ቢከከለካ እምበቦቆማ -- ከፄ በበፀካ ረባ መዪራ ኸ ጸጋ፥ አዪርከኼ አራ ኤቢድ እማም ገፀ እምዎዴያ -- እማም አለአ ኢከተጸንኼ ሜተል ነመትገሣ ኤተ ቤራቲሳኼ።
48002007	ኤያሥ ቤኦ ረባ ጴጥሮስ ከማቲስ ሰ ማገ ላ ከፄ ክርስቶስ ከዶጎ ዪሁዳ፥ ቢያምባለከሠንዥገን እማም ኤቤኦ አራኳ፥ ኤከማቲርሰን ሰ ማገ ላ ከጸጋ ደ በበፀካ መዳ ሾከ ዪሁዳ።
48002008	ካ ረባ ኤተ በኸካ መዥጋ ከጴጥሮስ ከመደ ሰ ገትጋ ኖጎ ደ ዪሁዳ፥ በኸኬንዥገን መዥጋ ካራኳ ከመደ ሰ ገትጋ ኖጎ ጸጋ ደ በበፀካ መዳ ሾከ ዪሁዳ።
48002009	ኖከ ቢያምባለሥ እምያይቆብ፥ ከጴጥሮስ፥ ዮሃንስኳ፥ ደ ቢዪር ኤሙችና፥ ኤቤኼ አረባ መደዳ አለአ ካራ፥ ከመትገሥ ማገሲላለምላ ቢኸኬ ኤለማም ካራ ከባርናባስ። ቢለገሰኪለንዥገን ኤከምዽላ አይል ኮጎ ጸጋ ደ በበፀካ መዳ ሾከ ዪሁዳ፥ ኤከምዹዋን እማምኳ ኮጎ ዶጎ ዪሁዳ።
48002010	ዳ ኤተ ቢከሎቆሥ እማም፥ ኤከምተጺልሥ ደ ዢጋ፤ ዳ ኤተ በርሻምበካ አር ከምደማኳ፥ ኣሥ አለአ።
48002011	ኖከ ቤዌ አጴጥሮስ ከኣንፆቂያኸን፥ ከፄ ቤያምበደዞቋ ቤርኮዎቆ ነኸ ገሙንፀ ደ ገዴራ።
48002012	ችዳ ሜታ ደ ቢኢ ከምያይቆብ በላ መዎዌን ነገሲቋ፥ ቤሶጎ ከደ ገዴራ ደ በበፀካ መዳ ሾከ ዪሁዳ፤ ኤቢዌ እማምኸን፥ ከፄ ቤከጤ ከዶጎ ዪሁዳ ደ መዜኽ መሸሣ፥ ቤኮል ቤያሰ ነደ ቢሶጎ ኮዎማም።
48002013	ቢሁል ደ ገዴረ ዶጎ ዪሁዳ ጃጀንዳ መንጠቆሣ አል ጴጥሮስ፤ ቤካጣኽ ባርናባስኳ ከመንጠቆሣለማም።
48002014	ኖከ በርዪርካ ኤበበፀካ ማዪራ መንዻለማም አለአ ከኸገሸ መትገሣ አል ክርስቶስ፥ በርገሸካ ነኸ ኮዎማም ከጴጥሮስ፥ "ማከድ አም ሾከ ዪሁዳ፥ ባንደካ ኤጸጋ ደ በበፀካ መዳ ሾከ ዪሁዳ፤ ኤያበማ ባከተገከኸን አም ደ በበፀካ መዳ ሾከ ዪሁዳ፥ ኤከምዜዉኸን መኢያለምላ አል ዶጎ ዪሁዳ?"
48002015	አይላ ማፖቋለምላ ሾከ ዪሁዳ፥ ደ ቢዪርካ ኤደ ገንሣ ደ በበፀካ መዳ ሾካ አል ረባኼ።
48002016	ነደንኳ፥ ከመገሚላ ከያሱስ ክርስቶስ ኤከምዳ፥ ቢልገምካ ኤበበፀካ አረባ መዪራ ጸጋ ሜተል ከመዪዥሠማ ከመትቶቆ ማቶቋ አል ሙሴ። በላ መዪዥላሠን አይልኳ ከመትቶቆ ማቶቋ አል ሙሴ፥ ቢልገምኪለንዥገን ከያሱስ ክርስቶስ፥ ኤከምዪራን አረባ አይላ ከመዪዥሠማ ከመገሚላ ከያሱስ ክርስቶስ፥ ከመትቶቆ ማቶቋ አል ሙሴኼ።
48002017	ሚልከኢ አይል ነማኣጎ መዪዥሣ ከንዶጎ ክርስቶስ፥ ኤከማገማሥ ኤቢልደካ አይል ደ ገንሣ፥ ኤተ በጦካ ኤከምድላን አይል ደ ገንሣ አክርስቶሳኽ? እምበአ ኤለኣኼ።
48002018	ኤመኮለራ ከመኮርሽ ዳ ኤተ በርብካኸን፥ በርትገከሥ ኤበርምፑኮቆ ማቶቋ።
48002019	ኤያሥ በራሰካ ከመሻ፥ በራሰከንዥገን ከማቶቋ፥ ኤከምደራን ዳ ከረባ። ቢያርቱከንዥገን አር ከክርስቶስ ነጋገድ ጃ።
48002020	ካ እኽላ አክርስቶስ በኢካ ኒለም፥ ከምኢራኼ ኪልቆምኼ። መኢ በጫ ኤተ በርኢከን አር እኽላኳ፥ በርከኢካ ከመገሚላ ከዱ ረባ ኤተ በሄከሽ አራ፥ ባተገርኮቆ ጺማ በኸካ ከፄምኳ።
48002021	አር ከሠኼ አር መገ አል ረባ ሜተልኼ፤ ኤበምዪር ረባ ጸጋ ከመዪዥሠማ ከመትቶቆ ማቶቋ አል ሙሴ፥ በምሸካ ክርስቶስ መገ  ኤለአ።
48003001	አኻ ተሞ ዶጎ ገላቲያ! ኦዴ በንጠከኽ አኻ? ኢትገሠንኼ ካኻ ያሱስ ክርስቶስ ኤተ ቢቱካ ነጋገድ ጃ፥ ኒል ኸኻ ኤመኮሣኽ?
48003002	ዳ ኤተ በራኣጎካ መገመማ ኖጎኻ ኣሥ ዳ ሜተል፤ መሮቆ መዪዥሥ ገፉጫለኻ ከመትቶቆ ማቶቋኽ በላ ከመገሶቆ ሰ ማገ ላ አል ረባ ከመገሚለማ?
48003003	ኤያብ በኸከንተሞካቆና አኽ? ኤተ ባጦከሽ አገፉጨ ረባ ኒልኻ፥ አኻኣጎና አኽ እኽላኳ መትቶቆማ ከገሳንዘ በጫኽ?
48003004	በቦቆ ዳ ኤተ በደካ ኖጎኻ አለአ፥ መገ  ኤለኣኽ? አኢከኼ ኤዳ ቤድ አ ካራ መገ  ኤለአ።
48003005	ረባ በኸኬ ገፉጫለማ ካኻ በደካ ጋገሸል ዳ ኖጎኻ፤ በከደካ አለአ ከፄ በኸገሰኮቆ ሰ ማገ ላ አለማ በኸገምኪለና፥ ዳ በኸከትተኮቆ ማቶቋ አል ሙሴኼ።
48003006	በከለካ መዪዥሥ ሎርጋ ከፄ ኣብራሃም፥ "በከገምኪል ከረባ፤ ካ በዪርካ አረባ አ ከመዪዥሠማ።"
48003007	ከለአ በኸከገምካ፥ ኤበደካ ደ በከገምኪል ከረባ ከኢደ ኣብራሃም ኸማ።
48003008	ባገሸካሠንዥገን ነመዪዥሥ ሎርጋ፥ ኤበዪርካ ረባ ጸጋ ደ በበፀካ መዳ ሾከ ዪሁዳ ከመዪዥሠማ ከመገሚላ። በሲኮቆ መዪዥሥ ሎርጋ መገሸሥ ሰ ማገ ላ ከኣብራሃም በከለካ፥ "ከመገሥ ረባ ከንዶገኡ ሾካ ኮዎማ።"
48003009	ካ በገ ከሥ ረባ ደ በከገምኪል ከአ ኮዎማ ከኣብራሃም ከኤተ በከገምኪላ ከአ።
48003010	ማሆተማ ደ በከለካ፥ "ከምዪዥልካሥ ነታሰ ረባ ከመትቶቆ ማቶቋ አል ሙሴ፤" ከፄ በከለካ መዪዥሥ ሎርጋ፥ "ማሆተማ ጸጋ ኤተ ከምበፃ መዜኽ ዳ ኤተ ቢቆተካ ነሎርገ ማቶቋ ነለአ ኮዎማ።"
48003011	ማገሚለማ፥ ኤከምበፃ መዪራ አረባ ጸጋ ሜተል ከመዪዥሠማ ከፄ መትቶቆ ማቶቋ፤ ከፄ በከለካ መዪዥሥ ሎርጋ፥ "ከምኢያ ጸጋ ኤተ በጦካ አረባ ከመዪዥሠማ ከመገሚላ።"
48003012	ኢያዪርካኼ አማ ቶቋ ከመገሚላኼ፤ በቆተካንዥገን በከለካ፥ "ከምኢያ ጸጋ ኤተ ከምትቶቆ ዳ ኤተ በከለካ አማቶቋ ኮዎማ።"
48003013	ከመደ ክርስቶስ ማሆተማ ከፄኳ፥ በጨገከስ አኳ ነጎታ ኤተ ቤሬቆ አማቶቋ ነጸጎኳ፤ ከፄ በከለካ አመዪዥሥ ሎርጋ፥ "ማሆተማ ጸጋ ኤተ ቢቱካ ነጋገድ ጃ።"
48003014	ማገሣ ኤተ በዸበካ ኣብራሃም ከንዶጎ ያሱስ ክርስቶስ፥ ኤከማቆን ሾካ ኮዎማ፥ በጨገከሰንዥገን ክርስቶስ አኳ፥ ኤከምርኮቆን ከመገሚላ ገፉጫ ኤተ በካጦኪል ረባ ካኳ።
48003015	ኢዴበም፥ ዪርኳና መኮሥ ዳ ኤተ በኢካ ነኤቦኳ፤ ኤከማገሲል ጸጋ እምበንድ ነዳ ነሜታ ኤከምቆቱዋ ነሎርጋ ከምጦዉዋን ቆሥሥ ኤለማምኳ፥ ከምፈለሸኼ ጸጋ ሜታ መከተጸማ ማፂሠነማኳ።
48003016	ረባ በኸኬ ሰ ማጦዪላ ከኣብራሃም ከሾከ ኣብራሃም፤ ኤዳ ቤገሸሥ ከኤማንጀ ጸጋ፥ አከለካኼ መዪዥሥ ሎርጋ "ሾካለማኼ፤" ኤከመገሻሠን ከጸጋ ሜታ በከለካ "ሾከ ኣብራሃም።" ሾካ አኳ ክርስቶስ።
48003017	መከላለም አለኣኳ፥ ማቶቋ ኤተ ባኸካዬሽ ነግዣ ግቸማ እል ግቸማ ሜታ ኖቆማ ግቸማ ሜታ ከአሤር (430) ነቸቻ፥ ከምፈለሸኼ መብቆ ማገሲለማ ኤተ ቤከዠገት አረባ ነገሲቋ፥ ከምፈለሸኼ መቴሥ ሰ ማጦዪላኼኳ።
48003018	ኤከምኢካ መኮል ዳ ከንዶጎ ማቶቋ አል ሙሴ ከምዳ፥ ከምፈለሸኼ መኢካ ከንዶጎ ሰ ማጦዪላኼ፤ ነደንኳ፥ በኸኬ ረባ ማገለማ ከኣብራሃም ከንዶጎ ሰ ማጦዪላለማ።
48003019	ካ በነ ማቶቋ አል ሙሴ ኣሤያ? በከተጸካሥ ከመትገሥ ኤበደካ አመምፑቆ ማቶቋ ኣሤያ፤ አኳ ካሥ አል ኦከ ከምዌ ሾከ ኣብራሃም ኤተ ቤከኼ አረባ ማጦዪላ። ባኸካዬሽ ማቶቋ ከሰ ገትጋ አል ጎዛ፥ ባቲኬሥ ከንዶጎ ጸጋ ኤተ በዪርካ ጎዛ ከኔያኳ።
48003020	ከምዳኼ ኤከምዪርካ ኤተ መዪረማ ካሥ ጸጋ ከሜታኼ፤ ረባኸን ኣሥ ሜታ።
48003021	ካ፥ አኸኬ አረባ ማቶቋ ኤተ ከምንሳ ማጦዪላኽ? እምበአ፥ ከምዳኼ ኤለኣኼ! በማኸካዬሽ ማቶቋ ኤተ ከምኢቆ ጸጋ ኤበምደካ፥ ቢመድ ጸጋ ከመዪዥሠማ ነታሰ ረባ ከመትቶቆ ማቶቋ።
48003022	በከለካ አመዪዥሥ ሎርጋ፥ ኤከምኢዋን ጸጋ ኮዎማ ነገፋሌ ገንሣ። ካ በኣጎካ ረባ፥ ኤከምኹካን ከደ በገምኪላ ኮዎማ ሰ ማጦዪላ ኤተ በኸኬ አ ከመገሚላ ከያሱስ ክርስቶስ።
48003023	ነከምዌን እንዶ መገሚላ ነገሲቋ፥ ቤያከፉንጫሽ ነኤለ ማቶቋ ካሥ አል ኦከ ቤያገማሥ እንዶ መገሚላ።
48003024	ቤያኮዜያኽ ዝንዜን ነኤለ ማቶቋ ኤከምዶኳን ኖጎ ረባ ከመዪዥሠማ ከመገሚላ። ቤድ አለኣኳ ካሥ አል ኦከ በዎኬ ክርስቶስ።
48003025	እኽላኸን ኤበዎኬ እንዶ መገሚላ፥ ከምኢኳኼ ነለአ ከገት ነኤለ ማቶቋ ኤተ ቤዜኽ አኳኼ።
48003026	ከመገሚላ ከያሱስ ክርስቶስ አኻ ኮዎኻ ኢደ ረባ።
48003027	ደ በኸጩጸካቆ ከክርስቶስ ኮዎኻ፥ በኽኢሰከሠንዥገን ክርስቶስ ኤያል ኣ።
48003028	አኻ ኮዎኻ ከያሱስ ክርስቶስ ሜተም፤ አኢካንኼ መከላ ዶጎ ዪሁዳ ሾካ ጀንዳ፥ ዎደ ኤያሥ ኤያ ዶቆ ኤባ፥ ጉንዛ ጋፋኳ።
48003029	ኤበኸደካ ካል ክርስቶስ፥ አኻ ሾከ ኣብራሃም፥ ከምኮለኻ ዳ ኤተ በካጦኪል አረባኳ።
48004001	መከላለም አለአ፤ ዱዋ ኤተ ከምኮላ ደ መጫ አል በበማ፥ መከደን ነደ መጫ ና ኤተማኳ፥ ኢያሃቸካኼ ከዎደ ካሥ አል ኦከ ከመዥጋኽኳ።
48004002	ነመኢያለማ ዱዋ፥ ካሥ አል ኦከ በከጦካ አበበማ ሳ ከምኢያ ናሥ ኤለ ደ በዱኮቆ አ፥ ከምኢያ ደ መጫለማኳ ናሥ ኤለ ችዳ ና።
48004003	ኤያሥ ኤያ አኳኳ በላ መዥጎኳኸን፥ ቤያኮድ ዋደ መዥግ እምሙሳ አል ኤበ እኔያ አለአ።
48004004	ኖከ በደኬሽ ኦካ ኤተ በከጦካ አረባ ሳኸን፥ በትገኬ ረባ ዱማ፤ በፐካዬኽ ነገፋ፥ ባገሰካሥ ከማቶቋኳ።
48004005	ዳ በከደካ አለኣኳ፥ ከምጨገስ ደ በኢካ ኒል ኤለ ማቶቋ፥ ኤከምዶኳን አኳኳ ከኢደ ረባ።
48004006	ከፄ በኮደካ ከኢደ ረባ፥ በትገኬ ረባ ገፉጫ አል ዱማ ከእሎኳ። ገፉጫ አለአ ኤተ ከምሉጎጎ ከምከላ፥ "ባብ፥ ባብ!"
48004007	ካ ነለአ ከገት አም ዱ ረባ፥ ዎደኼ፤ ኤባደካ ዱማኳ ከምኮላኣ ደ መጫ አል በበኡ።
48004008	አኻ ገፀ ነኸከምገመን ረባ፥ ቤያኽኢ ዋደ እምሙሳ ደ በበፀካ መዳ ረባ ኸማ።
48004009	እኽላኸን ኤበኸገምካ ረባ፥ ከበቦቆኳ ኤበገምካ አረባ አኻ፥ ኤያበማ በኸኮኮለካና አኽ ኮጎ እምሙሳ ደ በማዎካ ባንዢገካ በናኳ። አኻኣጎካ መኮለኻ መደኻ ዋደ አል እማማኽ?
48004010	ካሤ በኸካጤከሽ በኸከዜኸና አኽ ኦከ ዚፈ ሜታ ሜታ ኤያሥ ኤያ መሌኤኽ ጽጃ፥ ኦከ ዚፈ መደማ ከግዣ ሜታ ሜታኳ?
48004011	በርጤኮጎ ካኻ ነመከላ መደዳ ኤተ በርሌኤከን ካኻ ከምዳ መገ ።
48004012	ኢዴበም፥ ከምሎቆርሥ አኻ፥ አራ ኤያሥ በርደካ ኤያለኻ፥ ደኻ አኽኳ ኤያለም፤ አኸሸከሠንኼ ሜተል ካራኼ።
48004013	በኸገምካ ነማጦሸማ ኖከ ቤራቲስ ሰ ማገ ላ አል ረባ ካኻ፥ ኤቤርድ መንሰሠማ ኤተ ገማዋኳ።
48004014	ኤከምዻምባን አመንሰሣለም አለአ አኻኳ፥ በኸሄከሽ አራ ኤሰ ገትገ ረባ፥ ኤያሱስ ክርስቶስኳ፥ አኸዪፀኮቆንኼ አራ አኸ ከሠንኼኳ።
48004015	ኤያብ በደካ ማገ ላ ኤተ በኸጨካ ካል ገሲቋ? ከምደራ ኸገሻ ካኻ፥ ኤበማፈላሻ በኸመቼቆ ቆኸኻ በኸመኼ ካራ።
48004016	እኽላኳ ኤከመገሸርሥ ኸገሻ ካኻ፥ አርደካ ከለአ ብታለኻኽ?
48004017	ጸጋ ጃጀንዳ አኸን ቢከጦከሠንዥገን አኻ ከእለማም ከገሸል ዳኼ፤ ኤከምጦኸሥ አኽኳ እልኻ ነጸገማም፥ ቢካኣጎካ መቢቆ አኻ።
48004018	ኤከምዳ እንዶማ ገሸለማ፥ መጦሠን እላ ገሸለማ፤ ከምዳ አለኣኳ መዱጎክ ካኻ፥ ናሥ ኦከ ከምኢራ ኖጎኻኼ።
48004019	ማሄሸማ ኢዳለም! ካሥ አል ኦከ ከምፈጋቆ እል ክርስቶስ ኒልኻ፥ ከምተጸራ ከፄኻ ከማቀቀሪል ቆሰም ኤጋፋ ኤተ ናዌሥ አመፖቋ።
48004020	ዳ በርከኤምካ እኽላ ዳ ኤተ በርመድ ከፄኻ፥ በርመኢ ኖጎኻ በርሄከሽ ኤበርመገሸሥ ካኻ ከሰም።
48004021	አኻ ደ በኣጎካ መኢያ ኒል ኤለ ማቶቋ አል ሙሴ፥ አኸገሰኮቆንኼ ዳ ኤተ በከለካ አማቶቋኽ?
48004022	በከለካ ሎርጋኳ፥ ኤቤጭ ኣብራሃም ጉንዘ ኢዳ እምበንድ፤ ሜታ ነገፈ ዎደ፥ ሜተምኳ ነገፈ ዶቆ ኤባ።
48004023	ቤፐኽ ዱ እገፈ ዎደ ኤያሥ መኢያ አል በጫ፥ ቤፐኽ ዱ እገፈ ዶቆ ኤባኸን ከሰ ማጦዪል ረባ።
48004024	አለኣኳ መኮሣ፤ ጋፋ እምበንድ አ መኮሣ አል ማገሲለማ እምበንድ። እገፋ አል ገሲቋ አጋር ኤተ ቤፖቆ ኢደማ ከሲ ዎደ፥ በኮከሥ ማገሲላ ኤተ ቢያገሲል ኖቆ ዶለ ሲና።
48004025	አጋር ኤተ በደካ መኮሥ ዶለ ሲና አል ኤበ ባ አ፥ በኮከሥ ኤዬበ ዬሩሳሌም አል እኽላ ኤተ በኢካ ከሺደማ ነዎደኳ።
48004026	ዬሩሳሌም ኤተ በደካ ነጎዛ ዎደኼ፤ አኳ ኤዬኳ።
48004027	ከፄ በከለካ አመዪዥሥ ሎርጋ፥ "ኣገይል አም ሰሪያ፥ ኤተ ባበፀካ መፖቋኣን ዱዋ፥ አም ኤተ ባበፀካ መቀኣን ዱዋ፥ ኣገይል ልል ናገሳቆ ሰኡ፥ ነገፋ ኤተ በጨካ ጉንዛ በጨካ ኤተ ባንዢገካ ጉንዛ ኢዳ በበኽ።"
48004028	ኢዴበም፥ አኻኳ እኽላ ኤያሥ እስያቅ፥ ኢደ ሰ ማጦዪላ።
48004029	ነደንኳ፥ ኖካ ና ዱዋ ኤተ ቢፐኽ ከማሄሽ በጫ ኤያሥ ቤያሙቾቆ ዱዋ ኤተ ቢፐኽ ከማሄሽ ገፉጫ፥ ኤያሥ ኤያ ከምዳ ኖካ ነለኣኳ።
48004030	በከለካ መዪዥሥ ሎርጋኸን ኤለአ፥ "ሙችሽ እገፈ ዎደ አ ከዱማ፤ ከምኮሉዋኼ ዱ እገፈ ዎደ ደ መጫ ከዱ እገፈ ዶቆ ኤባኼ።"
48004031	ከለአ ኢዴበም፤ አኳ ኢደ እገፈ ዶቆ ኤባ፥ ኢደ እገፈ ዎደኼ።
48005001	ክርስቶስ በፐኮቆ አኳ ነሲ ዎደ፥ ኤከምበፆኳን መዶኳን ከዎደ። ከለአ እንዥገኻሥ ኢኸቾጎ፤ መኮልቆዳኼ ዳ ሜተል አኻ ከሲ ዎደኼ።
48005002	ገሰኾቆ! አራ ጳዉሎስ ከምከለራ ካኻ፤ ኤከምከለኻ ከምዳ ኤከምሹሥ አይላ ከምሹሠን አኻኳ፥ ከምዳኼ ክርስቶስ በና ሜተል ካኻኼ።
48005003	ካ ከምኮለራ ከመገሸርሥ ካኻ ዝንዜን፥ ኤበከኢካ ከጸጋ ኤተ ከምሹሥ ኮዎማ አመትቶቆ ማቶቋ አል ሙሴ ኮዎማ።
48005004	አኻ ደ በኻኣጎካ መዳ መዪዥሠማ ኖጎ ረባ ከመትቶቆ ማቶቋ፥ በኻሰከንዥገን ከክርስቶስ፥ በኸሃተካሠንዥገን ነመገ  ረባኳ።
48005005	አይላኸን ቢልዜከኽ ኤከምጦዋ አረባ አኳ ከመዪዥሠማ። ኤተ ከምጦካ አኳ አለአ፥ ከመገሚላሎኳ ከንዶጎ ገፉጫለማኳ።
48005006	ኤተ በጨካ በና ኤከምኢኳ ከያሱስ ክርስቶስ፥ መገሚላ ኤተ በጦካ ዳ ከማሄሻ፤ አጨካኼ መሸሣ ከምበፀሽ መሸሣኳ በናኼ።
48005007	አኻ ቤያኸንዽ ነገሸል ኸ እንዶዋ፤ እኽላኸን ኦዴ በ ጻንደኮቆ አኻ፥ ኤከምበፀኻን መገሰኾቆ ኸገሻ?
48005008	ዳ ኤተ በተኸከኽ አኻ ነንዶዋ፥ አዎኬንኼ ከንዶጎ ረባ ኤተ በኦኬ አኻ።
48005009	በከለካ አጸጋ፥ "አኣይ እጋ ዱፀን በጸሸከሥ ጊዛ ኮዎማ።"
48005010	ከምገመርኪል ከንዶጎ ኤታ፥ ኤከምበፀኻና አኽ መርኾቆ መትገሣ ጀንዳ፤ ኤከመንጠኸን ዎዴኳ አኻ፥ ከምኸካ አረባ በናለማ።
48005011	ኢዴበም! ቢገሸከሥ ጸጋ ሜታ ሜታ፥ ኤበርማቲስ ኤከምዳ አመሸሣ ካኳ። ኤበምደካ ኤለአ፥ ካሤ ቢካሙቸኮቆና አራ ከደኽላ? መቱ ክርስቶስኳ ነጋገድ ጃ በምደኼ ከጸጋ ከደ መሥኼ።
48005012	በመገ  ከጸጋ ደ ባንደካ እገሻ ካኻ አለአ፥ ኤቢማሰሪሥ ጸገማም።
48005013	ኢዴበም! ክርስቶስ በኦካ አኻ ኤከምፐኸሠን ነዎደ፤ ኣንደኻ ከማሄሻ፤ መደዳኼ አመፐሣለኻ ነሲ ዎደ ከደ ጋሽ ኽ መኽል ጸገኻ ከመአጀበ በጫኼ።
48005014	በትተካቆ ማቶቋ አል ሙሴ ኮዎማ ካሥ ከሳ ሜታ፤ አኳ ኤተ በከለካ፥ "ሄሽ ጸጋ ኤያሉ ኤያሥ እልቀኡ።"
48005015	አኻኸን ኤከማቀኻን ኤያል ደ ግዚያ ኤከማሰኻንኳ፥ አዪርኸካ ኤከምበፀኻን ማቴኸሥ!
48005016	ካ በርከለካ፥ "ኢኸካ ከገፉጫ፥ ኖካ ና ከምትተኾቆኼ መአጀበ አል በጫኼ!"
48005017	ቢያንሰካ መአጀበ በጫ ካል ከገፉጫ፤ ገፉጫ በንሰካ መአጀበ በጫ፤ ቢያንሰካ እማም ከምበንደማም፥ ኤከምበፀኻን አኽ መደኻ ኣሥ ዳ ኤተ በኻኣጎካ።
48005018	ኤከምኢኸካ ከገፉጫኸን፥ ከምኢኻኼ ነኤለ ማቶቋኼ።
48005019	መደዳ አል በጫ ማትገሠማ፤ እማምኳ ለሙራ፥ ጎሲያ፥ መቴሽ ጸገጸጋ፥
48005020	መዴራ ከምሙሳ፥ መደ ጸጋ ከገንሠ ሽጃ፥ ማምብታ፥ ማገሻ ቆሳ፥ ገንሠ እላ፥ ማመሣ፥ መኢይሣ፥ ማኤሚላ፥ ማጹሻ፥
48005021	ገንሠ እልኻ፥ መደኻ፥ ገነ ከደ በኮከሥ አለኣኳ፤ ኤያሥ ቤርገሸሥ ካኻ ካል ገሲቋ፥ በራኮለኪል መከላ ካኻ፡ ከምፈሉሸኼ ጸጋ ደ በደካ ሾከ አለአ መኩ ከገፋሌ ረባኼ።
48005022	መደዳ አል ገፉጫኸን ማሄሻ፥ ማገ ላ፥ መገማ፥ መቀሞቆማ፥ መገ ላ፥ መሌአይላ፥ መገሚላ፥
48005023	መራቆኽ እልቋ ከገቻ፥ መዜኽ ጸገጸጋ፤ አኢካንኼ ማቶቋ ኤተ ከምንሳ እማም አለኣኼ።
48005024	ጸጋ ደ በደካ ካል ያሱስ ክርስቶስ፥ ቢሸኮቆንዥገን መኢ በጫ፥ መአጀባለማ ከመዪረማለማኳ።
48005025	ኤተ በኸኬ መኢያ ካኳ ኤበደካ ገፉጫ፥ ሁልከቾጎ ገፉጫ።
48005026	ካ ዎኼ፥ በፀኮሽ መሾጓ ከማጦኻ፥ ማንሠ እላኳ።
48006001	ኢዴበም! ኤከምፋታ ጸጋ ሜታ ነሾከ ገንሣ ነሜተም፥ አኻ ደ በኸከኢካ ከገፉጫ ኮለኾቆ አ ከመገ  እላ፤ ነደንኳ፥ ዜኸኽ ጸገኻ፥ ኤከምበፀኻን አኽኳ ማዻምበኸካ ከሾከ ገንሣ ከለአ።
48006002	አተጸኸሥ ነማፉንጮቋ! ኤከምደኻ አለአ፥ ከምትተኾቆ ማገሸሣ ኤተ በትገከሥ ክርስቶስ።
48006003	ጸጋ ኤተ ባንዢገካ በና፥ ኤከምዪራ ጸገማ ከበቦቆማ፥ በንጠከኽ እልቆማ።
48006004	ጸጋ ኮዎማ ሜታ ሜታማለማም ነዪር መደዳለማ፤ ነለአ ነቸቻ በላ መዪራን አል ጃጀንዳ፥ ከምፈለሽ ማገይላ ከፄ ገሸል መደዳ አል እልቆማ።
48006005	በጨካ ጸጋ ኮዎማ ዳ ኤተ በከሂንካ።
48006006	ጸጋ ኤተ በኢካ ነመገመሽ መትገሣ አል ክርስቶስ፥ ኒንዘ ል ዳ ኤተ በጨካ ኮዎማ ከኤተ በትገከሥ ካ።
48006007	ማጠኻኸኼ፥ ካፈላሸኼ ማሲሥ ረባኼ፤ ከምሙንፆቆ ጸጋ ኣሥ ኤተ በዋሸካ።
48006008	ኤተ በዋሸካ ከማገ ል በጨ ጸገማ፥ ከምዸባ መሻ ነበጫለማ፤ ኤተ በዋሸካ ከማገ ል ገፉጫኳ፥ ነገፉጫ ከምዸባ መኢያ አል ግዢ ግዥ።
48006009	ዎኼ፥ መሌኤኳኼ ከመደ ገሸል ዳ! ኤከምበፆኳ መማዎኳ፥ ኖከ ከምከላ ኤታ ከማሙንፀኮቆ ገሸል ዳ።
48006010	ካ ዎኼ፥ ኤያሥ በኮዸበካ አንጅ፥ ዶኳ ገሸለማ ከጸጋ ከኮዎማ፥ ከበቦቆማኳ ከደ በኮኢካ ነገዴራ ሜተም።
48006011	ዪርኻና፥ እኽላ በርቆተካ ካኻ ከኤለም፤ መቆታለምኳ እምበቦቆ ኸ ሎርጋ።
48006012	ደ ቢያኣጎካ መተገኽ አኻ ኤከምሹሠን አኻ፥ ደ በከሸኮጎ ካሥ ጸገማ፤ ዳ ቢከደካ ኤለአ፥ ኤከምበፁዋ ማሙቹዋቆን ከፄ መቱ ክርስቶስ ነጋገድ ጃ።
48006013	ደ ቢሸከሠናኳ ኪልቆማም ኢዜከኸኼ ማቶቋ አል ሙሴኼ። ነደንኳ፥ ኤከምሹኮጎን ከዳ ኤተ ባገምካሥ ነጸገኻ፥ ቢካኣጎካ ኤከምሹሥ አኻ።
48006014	አራኸን ከምሸርኮጎ ከመቱ ኤቶኳ ያሱስ ክርስቶስ ነጋገድ ጃ፥ ከምዳኼ ካራ መሸርኮጎ ከጀንዳኼ፤ ከመቱማ ነጋገድ ጃ ከለአ በሸከንዥገን ኤበ አል እኔያ ካራ፥ በርሸከንዥገን አርኳ ከኤበ እኔያ።
48006015	ኤተ በጨካ በና ኤምኢኳን ከያሱስ ክርስቶስ፥ መዘዝ ኽኻ፥ አጨካኼ መሸሣ ከምበፀሽ መሸሣኳ በናኼ።
48006016	ነከድ ማገ ጓ ከመገማ ከደ በሁለካ እንዶዋ አለአ ኮዎማ፥ ከደ ገዴራ ደ በደካ አል ረባ ኮዎማኳ።
48006017	ከመርሸማ፥ ከፄ በርጨካ አር ነጸገም ሸለ ብሳ ኤተ ቤጭ አያሱስ፥ ማፉንጮቆኼ ነለአ ከገት አጸጋ ሜተል አራኼ።
48006018	ኢዴበም፥ ነድ መገ አል ኤቶኳ ያሱስ ክርስቶስ ከአኻ። ኣሜን።
49001001	አራ ጳዉሎስ ከማሄሸማ አል ረባ ኤተ በርደካ ሰ ገትገ ያሱስ ክርስቶስ፥ በርቆተካ አለአ ከደ በዪዥካሥ ከረባ አል ኤፌሶን፥ ደ በገምኪል ከያሱስ ክርስቶስኳ።
49001002	ነድ ከአኻ አመገ ከመገማ አል ረባ በቦኳ፥ አል ኤታ ያሱስ ክርስቶስኳ።
49001003	ነድ አመገ ላ ከረባ ከበበ ኤቶኳ ያሱስ ክርስቶስኳ። ከፄ በኮደካ ከያሱስ ክርስቶስ ሜታ፥ በገ ከሥ ረባ ገፉጫሎኳ ከዳ አል ጎዛ ከኮዎማኳ።
49001004	በላ መዘዛሜን ኤበ እኔያ ነገሲቋ፥ በሽለከሠንዥገን ረባ አኳ ከንዶጎ ክርስቶስ ኤከምዶኳን መዪዥሠማ ከደ ባንዢገካ ቆቆማ ነታሰማ። ከማሄሻለማ
49001005	በርኪለንዥገን ረባ ነገሲቋ፥ ኤከምዶኳ ኢደማ ከንዶጎ ያሱስ ክርስቶስ ከገሸል መኦዋሻለማ።
49001006	ካ ከምዳ ካኳ አመኸ መገ ላ ከረባ ከፄ ገሂን መገለማ፥ ኤተ በኸኬ አኳ መገ  ካኳ ከማሄሽ ዱማ።
49001007	በካንዠኪል ክርስቶስ አኳ ከመሃለማ፥ በኮጨካ አኳኳ ማምበፀሽ ገንሣሎኳ ኤበቦቆ መገለማ።
49001008	በፈገከኽ ረባ መገለማ ካኳ፥ በኸኬ መገመኻ ከማምባለሠማ ኮዎማኳ።
49001009	በጦከሥ ረባ ነመደዳ ዳ ኤተ ቤከዻቆሥ አ ከእለማ፥ በጦካ ኤከማገማይል ኖጎኳ መኦሻለማ ኤተ ቤያጸፃቆ ነገሲቋ፥ ኤተ ቤሪል አ ኤከምትቶቆ ከንዶጎ ክርስቶስኳ።
49001010	መኦሻ አል ረባ፥ ኤተ ከምጦሥ አ ነመደዳ ኖከ ከማገ ኬሥ አንጅ ማ፥ ሀና አለአ፤ ከማሙንፆቆ አ ዳ ኤተ በኢካ ነጎዛ ከኔያ ኮዎማኳ ከምጦዋ ሜተም፥ ከምጦሥ ኒል ኤለ ገፋሌ ዱማ።
49001011	ከምዳ ዳ ኮዎማ ኤያሥ በኦከሽ አረባ በርኪላኳ፤ በሽለከሠንዥገን አኳ ከንዶጎ ክርስቶስ ኤመኦሻለማ፥ ኤማገኻለማ አል ገሲቋኳ።
49001012	ቤከጦ አለኣኳ፥ ደ ቢልጦሥ ማጦዪላለምላ ነገሲቋ ነጸገ ክርስቶስ፥ ኤከምኽልካን አይል መገ ላ ከረባ።
49001013	አኻኳ ከንዶጎማ በኸገሰኮቆንዥገን እገሻ ኸማ፥ ሰ ማገ ል ረባ ኤተ ከምብዶቆ አኻ፤ ኖከ በኸገምኪል ከክርስቶስ፥ ኤከማገማሠን ኤበኸደካ አል ረባ፥ በኸርኮቆንዥገን ደ መኻ አል መዪዥሥ ገፉጫ ኤተ በካጦኪል ረባ ጸጋ።
49001014	መዪዥሥ ገፉጫ ማጦዪላ አል ደ መኻ ኤተ በኮኢካ ከመሮቆማ፥ በትገከሥ ኤከማንዠኪል ረባ ዝንዜን ደ በደካ አለማ። ነድ መገ ላ ከገሂንለማ።
49001015	ዳ በርከገሰኮቆ አር ከፄ መገሚላለኻ ከኤታ ያሱስ ከማሄሻለኻ ከደ ገዴራ ኮዎማ፥
49001016	ኖከ በርሳንዘከሥ አኻ ነገዴራለም፥ አራርከሸንኼ መኸ መገ ላ ከረባ ከፄኻኼ።
49001017	በርዴረካ ረባ አል ኤቶኳ ያሱስ ክርስቶስ፥ በባ አል ገሂን፥ ኤከምኻ ካኻ መዪዥሥ ገፉጫ ኤተ ከምጦዋ አኻ ደ መገመኻ፤ ከምትገሥ አኳ ረባ ካኻ ኤከምገመኻን አኽኳ፥ ኤበደካ ረባ ዎዴያ።
49001018	በርዴረካ ረባ ኤከምኮርስ ቁንዘኻ ኤከምገመኸሠን መዪዦጓለማ፤ በርዴረካ ኤከምገመኻን ማኦዋለማ ኤበጨካ ማጦዪል ኣሤያ፥ ከመገሣ ኤተ በኸካ አ ከጸጋለማ፥ ኤበደካ እንዘሥ በቦቆ በጨካ ገሂንኳ።
49001019	ኤያሥ ኤያ ኤከምገመኻን መዥጋለማ ኤበደካ ኖጎኳ ኖጎ ደ በገምኪላ ነገንዘ ነኮዎማ ከምጻ። ካሥ ከበቦቆ መዥጋ ከለአ፥
49001020	በፈርኬቆ ረባ ክርስቶስ ነደ በሸሸካ፥ በጦከሥ ነጎዛ ከኤላ ጉንዛለማኳ።
49001021	ነጓ በኢካ ክርስቶስ ነመሙ ቾቆ ገፉጫ፥ መዥግ ፉሣ፥ እምሙሳ ከዳ ኤተ በጨካ መዥጋ ኮዎማ፥ ከኤተ በጨካ በቦቆ ፄያ አል ማፖቋ አለአ ካል ኤተ ከምዌያኳ።
49001022	ረባ በጦከሥ ዳ ኮዎማ ኒል እንዝ ቾጎ ዱማ፥ በጦካ ክርስቶስ ኤተ በደካ ኤታ ነኮዎማ ኪልቆ ገሙንፀ ደ ገዴራ።
49001023	ገሙንፀ ደ ገዴራኳ ጸገ ክርስቶስ፤ ኤያሥ ከምዪጮቆ ክርስቶስ ዳ ኮዎማ ከንዶጎ ኮዎማ፥ ኤያሥ ኤያ ከምጦዋ አገሙንፀ ደ ገዴራኳ ክርስቶስ ከምዪጮቆ ጸገማ።
49002001	አኻ ቤያኸድ ገፀ መሸማ ከፄ መምፑቆማለኻ ከገንሣለኻኳ።
49002002	ኖካ ና ቤያኽሁል እንዶ ገንሣ አል ኤበ እኔያ ነለአ፤ ቤያኻገሳሥ ከገንሠ ሙሳ ኤተ በጨካ ገፋሌያ ነጂል ጎዛ ከኔያ፥ ኤተ በኢካ ነመደማ ዚያለኣኳ ኒል ጸጋ ደ በበፀካ ማገሳሥ ከረባ ኮዎማ።
49002003	አኳ ኮዎኳኳ ቤያኮኮለኽ ኖጎ ሾከ ጸጋ ና ቤያኮኢ ኤያሥ መአጀበ በጫሎኳ፥ ቤያኮድ ማኣጎ በጫ ከገሳንዝ እልቆኳኳ። ከለአ ኤያሥ ጸጋ ጃጀንዳ ቤያኮኢ ከማፖቋ ሾካ ኤተ በካምከሥ ረባ።
49002004	ማገ አል ረባኸን ከፄ በደካ በበኸማ፥ በከሄከሽ አኳ ከበቦቆ ማሄሻለማ።
49002005	ካ፥ ከፄ መምፑቆማሎኳ ኤበኮደካን ከገፉጫ መሸማኳ፥ በጦከንዥገን ረባ አኳ ደ መኢያ ከክርስቶስ፤ በኸብደከንዥገን አኽ ከመገ አል ረባ።
49002006	በፈርኬቆንዥገን አኳ ነመሻ ከአ፥ በጦከሠንዥገን አኳ ከክርስቶስ ኒል ጎዛኳ።
49002007	በከጦካ ረባ አለኣኳ ከመትገሠማ ከግዣ ኤተ ከምዌ ከኮዎማ በቦቆ መገለማ፥ ኤተ ባንዢገካ ገንዘ፥ ኤተ በከጦካ አ መሌአይላ ካኳ ከንዶጎ ያሱስ ክርስቶስ።
49002008	አኻ በኸብደካ ከመገ አል ረባ ከንዶጎ መገሚላ፤ አኳ ደ መኻ አል ረባ፥ አል እልቆኻኼ፥
49002009	ከመደዳኼኳ፥ ኤከምበፃን አጸጋ ሜተል መሾኮጎን።
49002010	አኳ መዘዛለማ፥ በዘዘኬንዥገን ረባ አኳ ከንዶጎ ያሱስ ክርስቶስ፥ ኤከምዶኳ ነመኢያሎኳ ገሸል መደዳ ኤተ በጦከሥ አ ካኳ ነገሲቋ።
49002011	ካ ሳንዘኸሥ ኤቤያኽበፅ መደኻ ነገሲቋ ጸጋ አል ረባ፥ ኤቢካ ደ ቢሸከሥ ከኤላ ቢከለካ ካኻ "ደ ቢበፀካ መሹሥ።"
49002012	ሳንዘኸሥ ኖካ ና ኤቤያኽበፅ ማርቼኸሥ ከክርስቶስ፥ ኤቤያኸድ ነሾከ እስራኤል ጀንደ ጸጋ፥ ደ ቤያኽኣንዢግ ነማገሲለማ ኤተ ቤኽ ረባ ከማም፥ ደ ቤያኽኣንዢግ ነማጦዪላ፥ ደ ቤያኽኤም ረባኳ።
49002013	እኽላኸን ደ ቤያኽሃታቆ ገፀ፥ ከመዳለኻ ከክርስቶስ ሜታ በኸካርቸካዬቆንዥገን ከመሃ ክርስቶስ።
49002014	ክርስቶስ ኤተ ማገኽ አኳ፤ ከመሻለማ በብካ ጋጉርኸ ብታ ኤተ ቤኢ ኖጎ ዶጎ ዪሁዳ ከደ በበፀካ መዳ ሾከ ዪሁዳኳ፥ ባከኽ ከምበንደማም ከሜታ።
49002015	አ ባዋከሥ ማቶቋ አል ዶጎ ዪሁዳ ከዳ ኤተ በኣጎካ አ ነጸገጸጋ ኮዎማ፥ ኤከምዘዛን ነሾካ ነምበንድ ና ጸገ ኽኻ ሜታ፥ ኤተ ከምዳ ከአ ሜተም። አ በደካ ማገ፥
49002016	ከመሻለማ ነጋገድ ጃኳ በቴከሥ ማምብታለማም፥ በጦካ ሾካ እምበንድ አለአ ከጸገጸጋ ሜታ፥ ባገ ከኽ ከረባኳ።
49002017	በዎኬ አኳ ባቲከስ ሰ ማገ ላ አል ማገ፥ ካኻ ከደ ቤያኽሃታቋ ከአይላ ከደ ባርቸካቋኳ።
49002018	ከምበንዶኳ ካሥ ገፉጫ ከሜታ በኮጨካ ከንዶጎ ክርስቶስ እንዶዋ ኤተ ከምዾኳ ኮጎ በባ።
49002019	ካ አኻ እኽላ ከደ በዪዥካሥ ከረባ ሾካ ሜታ፥ ደ መፀ ረባኳ፥ ኮዶኼ ጀንደ ጸጋኼኳ።
49002020	በኸኮከሸንዥገን አኽ ትኻ ነሰ ገትጋ አል ክርስቶስ ከደ መዪርጓኳ። ኤተ በደካ ግሸ ዞዳኸን፥ ኣሥ ያሱስ ክርስቶስ።
49002021	መዶቆ መፃ አ ኮዎማ ከምዥጋሽ ካሥ ግሻ ከአ፥ ከምፈጋቆ ኤከምዳን መዪዥሥ መፀ ገዴራ አል ኤታ።
49002022	ከምደኻቆ አኽኳ ከንዶጎ ክርስቶስ ከመፃ፥ ኤተ በኢካን አረባ ከገፉጫለማ።
49003001	ከፄ አለአ በርከዴረከሥ አራ ጳዉሎስ ረባ ካኻ፤ ኤተ ቢያርፉንጨካ ከፄ ያሱስ ክርስቶስ፥ ከምዸበኻ በና።
49003002	በኢካ ካራ ኤዳ ቤያኽገሶቆን አኽ ከፄ መደዳ ኤተ በኸኬ አመገ አል ረባ ካራ።
49003003	ኤያሥ በርቆተካ ከምጸለማ ነሎርጋ ነለአ ነማጦሸማ፥ በትገኬሠንዥገን ረባ ገጸፃለማ ነመጎሎጓ ካራ።
49003004	ኤከምሎቆኸሥ አ፥ ከምፈለኸከሽ መገመማ ማምባለሥ ገ ጸፀ ክርስቶስ ኤተ ባኸካዬሽ ካራ።
49003005	ኣገሸካሠንኼ ገ ጸፃ አለአ ከጸጋ ከደ ገፀኼ። እኽላኸን በትገከሠንዥገን ረባ ከንዶጎ መዪዥሥ ገፉጫ ከሰ ገትጋለማ ደ በዪዥካሣ ከደ መዪርጓኳ።
49003006	ገ ጸፃ አኳ አለአ፤ ከምዸብዋን አጸጋ ደ በበፀካ መዳ ሾከ ዪሁዳ ከንዶጎ ሰ ማገ ላ አል ረባ መገሥ ረባ ኤያሥ ሾከ እስራኤል። ከምዱዋ ከማም ጎ ጸገ ጸጋ ሜታ፥ ከመንዘ ዊል ነማጦዪላ ኤተ በኸኬ አረባ ከንዶጎ ያሱስ ክርስቶስኳ።
49003007	ከፄ ባኸካዬሽ መገ አል ረባ ካራ፥ በርደከንዥገን ከኤተ መደዳ አል ሰ ማገ ላ አል ረባ፤ አለኣኳ መደዳ አል መዥጋለማ።
49003008	አራ ማሃሎቆማ ነደ በዪዥካሥ ከረባ ነኮዎማ፤ ነደንኳ ባኸካዬሸንዥገን መገ ካራ፥ ኤከማቲርሰን ከደ በበፀካ መዳ አል ረባ ሰ ማገ ላለማ ከደ መኻ አል ክርስቶስ ኤተ በበፀካ ማዸቢል ጸጋኳ።
49003009	ኤያሥ ኤያኳ ባኸካዬሸንዥገን ካራ ከመፖቆማ ከጸጋ ከኮዎማ፥ ኤያብ ኤከምጦሥ ረባ ቾጎ ገጸፃለማ ነመደዳ፤ ገጸፃ አለኣኳ ቤያጸፃቆ ገፀ ኒል ረባ፥ ኤተ በዘዘኬ ዳ ኮዎማ።
49003010	እኽላኳ በኣጎካ ከንዶጎ ገሙንፀ ደ ገዴራ ኤከምገሙዋን ገፉጫ ከደ በጨካ መዥጋ ነጂል ጎዛ ኮዎማ መገመኻለማ አል ረባ፥ ኤተ በጨካ እንዶዋ በበኽ።
49003011	አለኣኳ ኤያሥ ቾጎ መዳለማ አል ገፀ ኤተ በትተኮቆንዥገን አ ከንዶጎ ኤቶኳ ያሱስ ክርስቶስ።
49003012	ከመገሚላሎኳ ከክርስቶስ በላ መጤኳን በኮጨካ ከንዶጎ ክርስቶስ መዥግ እልኻ ከምችርሻ ከታሰ ረባ።
49003013	ካ ከምሎቆርሥ አኻ፥ ኤከምበፀኻን መርኸሥ እልኻ ከፄ ማኣንሠሣ ኤተ በርካፉንጨካቆ አር ካኻ አለአ፤ ማፉንጫቋለም አለአ ካኻ በና።
49003014	ከፄ አለአ በራኩኩንካ በርዴረካ በቦኳ።
49003015	ሾካ ኤተ በኢካ ነጎዛ ነኔያኳ፥ ቢዸበካ መኢያ ካሥ ከአ።
49003016	በርዴረካ ኤከምኻን አ መዥጋ ካኻ ነበበኽ ገሂንለማ፥ ኤከመንዥገኻይለን ከመዪዥሥ ገፉጫኳ።
49003017	ነኢ ክርስቶስ ከመገሚላ ኒልኻ። በርዴረካ ኤከምዥጋሸን ትኻ ከማሄሻ፥
49003018	ኤከምፈለኸሽ ማምባለሠማ ከደ ገዴራ ከኮዎማ፥ እንዘሥ ኤበፈገካይል ማሄሻ አል ክርስቶስ፥ እንዘሥ ኤበጎካ፥ እንዘሥ ኤበሃተካቆ ከምጻ በሃተካይል ከገቻኳ።
49003019	በርዴረካ፥ ኤከማምባለኸሠን ማሄሻ አል ክርስቶስ ኤተ በተርከሥ ነመገመሸማ ናል ጸጋ፥ ኤከምኢያን አረባ ከበቦቆ ኒልኻ።
49003020	ከአ፥ ከመዥጋለማ ከኤተ በኢካ ነመደዳ ኒሎኳ፥ ከኤተ ከምፈለሽ መጦማ በቦቆ ነዳ ኤተ ከምቆኖኳ ኤተ ከምሳንዘኮሥ አኳኳ፥
49003021	ነድ ከአ ገሂን ከንዶጎ ገሙንፀ ደ ገዴራ ከንዶጎ ያሱስ ክርስቶስኳ ነማፖቋ ነኮዎማ ከግዢ ግዥኳ። ኣሜን።
49004001	አራ ኤተ ቢያርፉንጨካ ከፄ ኤታ ያሱስ፥ ከመገሸራ ካኻ ኤከምኢኻ ኤጸጋ ደ በኦካ አረባ ኮጎ ሾካለማ።
49004002	ጦኸኽ ጸገኻ ከገቻ፥ ኣጨኻ መሌአይላ ከገቀማኳ፥ ኣፈለኸሽ ከማሄሻኳ።
49004003	ከመገማ ኤተ ከማፉንጨኽ አኻ፥ ሻምበኸካ ነመዜኽ መዳለኻ ከመዪዥሥ ገፉጫ ሜተም፤
49004004	ማጦዪላ ኤተ በከኦካ አረባ አኻ ኤከመንዘ ኺል፥ ኤያሥ በደካ ሜተም፥ ኤያሥ ኤያ ጸገጸጋ ሜተም፥ ገፉጫ ሜተምኳ።
49004005	ኤተ በደካ ኤታኳ ኣሥ ሜተም፥ መገሚላ ሜተም፥ ማጩጻቋኳ ሜተም።
49004006	ኤተ በደካ ረባ ኣሥ ሜተም፤ አ በበ ኮዎማ፥ ኤተ በኢካ ነዳ ነኮዎማ ከምጻ፥ ኤተ በከደካ ከዳ ከኮዎማ በኢካ ኖጎ ኮዎማኳ።
49004007	ሜታ ሜታማሎኳ በኮዸበከንዥገን መገ ኤያሥ በርኪል ክርስቶስ ከመኸማ ካኳ።
49004008	ከለአ በከለካ አመዪዥሥ ሎርጋ፥ "አ በተኮካ ከጎዛ፥ በ ጻገካ በበኽ ጸጋ፥ በከኸካ ደ መኻ ከጸጋኳ።"
49004009	መከላ "በተኮካ ከጎዛ" መጨገሰማ ኣሤያ? መጨገሰማ ነገሲቋ በብተኬ ከኤበ እኔያ ከለአ ከገቻ።
49004010	ኤተ በብተኬ ከኔያ ከገቻ ከኤተ በተኮካ ከጎዛ ከምጻ ኣሥ ሜተም። በከጦካ አለአ ከመሙቾቆ ዳ ኤተ በኢካ ነኔያ ነጎዛ ኮዎማኳ።
49004011	ኤተ በኸኬ ደ መኻ ከጸጋኳ ኣሥ አ፤ በጦከንዥገን ጸጋ ሜታ ሜታ ሰ ገትገ ክርስቶስ፥ ሜታ ሜታኳ ደ መዪርጓ፥ ጀንዳ ደ ማቲስ ሰ ማገ ላ አል ረባ፥ ጃጀንዳኳ ደ መዜኽ ደ ገዴራ ከደ መትገሠማ ከማምኳ።
49004012	በከጦካ አለኣኳ፥ ከመጦሥ ደ ገዴራ ኤከመገከሥ ከመደደ አል ማሄሻ ኤተ በኢካ ነጸገማም፥ ከመንዥገሥ ጸገ ክርስቶስኳ።
49004013	አለኣኳ ካሥ አል ኦከ ከምዶኳሽ ኮዎኳ ከመገሚላ ሜተም፥ ከምዶኳ ሜተም ነመገም ዱ ረባ፤ ከምዳ ካኳ አመዳ መዥገኽ ጸጋ፥ ኤያል ክርስቶስ ኤተ ባንዢገካ ቆቆማ።
49004014	ካ ነለአ ከገት ከማጦኮካኸኼ ከመትገሣ አል ደ ጎልጎዛ፥ ደ በንጠከኽ ጸጋ ከኻንዥዣለማም፤ ከምዶኳኼ ኤያል ኢዳ ደ ናንዢግ ጎ መኢቾጓ፥ ኤያል ዳ ኤተ ናኦቸኽ አመመኽ ኣያ ከገአ ከገት ናፉጭ ዙባ።
49004015	በላ መዳን ኤኤለአ፥ ዎኼ እገሾኳ ኸገሻ ከማሄሻ፥ ፈገኮካቆ ከንዶጎ ኮዎማ ካሥ አል ኦከ ከምዶኳሽ ኮጎ ክርስቶስ፥ ኤተ በደካ ካኳ እልቋ።
49004016	ከንዶጎማ በኮካሰንዥገን ጎ ጸገጸጋ ኮዎማ በምፉንጨካኽ ከጋቼሳኳ፤ ኖከ በደካ ጎ ጸገጸጋ ኮዎማ መደዳለማ፥ ከምፈጋቆ ኮዎ ጸገጸጋ፥ ከመዥጋ ከማሄሻኳ።
49004017	ካ ከመገሸራ ካኻ በቦቆ ከፄ ኤታ ያሱስ፥ ነለአ ከገት ኤከምበፀኻ መኢኻ ኤያል ጸጋ ደ በበፀካ መዳ አል ረባ፥ ደ በሁለካን ዳ ኤተ ባንዢገካ በና።
49004018	በ ካይለንዥገን ሳምቢርቆማም፤ ከፄ መዥግ እላለማም ቢኤምካ ረባ፥ ቢፐከሠንዥገን እማም ነመኢያ ኤተ በኸካ አረባኳ።
49004019	ቢሃለከሽ መዜኽ እልቆማም ቢከዠኬል ከጸገማም፥ ቢደካ ሾከ ገንሣ ዳ ኮዎማ ኤተ በንዠጎከሥ ጸጋኳ፥ ኢነኮቆኼኳ።
49004020	አኻኸን አኸገምከሸንኼ ኖጎ ክርስቶስ ኤኤለኣኼ።
49004021	በኢካ ካራ ኤዳ ቤያኽገሶቆን አኽ ፄማ፥ ቢትገከሠንዥገን ካኻ ኸገሻ ኤተ በኢካ ኖጎ ያሱስ ክርስቶስ።
49004022	ካ ፐኾቆ ገደገነ ጸገኻ ኤተ ቤያኽከኢ ገፀ፥ ኤተ በቴካ ከመንጠኽ መአጀባ።
49004023	ነዪዣይል ቁንዘኻ ከእልኻኳ፥ ነድ ከኽኻ።
49004024	ኢሰኸሥ ጸገ ኽኻ፥ ኤተ በዘዘኬ አረባ ኤመኳለማ፤ ኤኤለአ ከምፈለኸከሽ መኢያ ኤበኦከሽ ረባ፥ ከምዪዥኻሥ ነታሰማ፥ ከምደኻ ገሸለማኳ።
49004025	ከለኣኳ፥ ኣገሸኸሥ ኸገሻ፤ ከፄ በኮደካ ኮዎኳ ጎ ጸገጸጋ ሜታ፥ በፀኸሽ ማገሸሥ ጎልጎዛ።
49004026	ኤከምቱኻናኳ፥ መሮቆኼ አገቱዋለኻ አኻ ከገንሣኼ። መልምኸኮቆኼ ከእል ገቱዋ ኦካኼ።
49004027	መኸኸከሰኼ እንዶዋ ከሴጠናኼ!
49004028	ኤተ በሎኮካኳ ማኮሊል ዳኼ ገልኳኼ። ኤከምፈለከሸን መተጸከሥ ደ ዢጋ፥ ነሻምብ ነመደ ገሸል ዳ ከኤለማ።
49004029	እገሸኸሥ ገሸል እገሻ ኤተ ከምተጸሥ ጸጋ ኖከ ከምገሸላ ካ፥ ከደ በገሰኮቋኳ ኤተ ከምጫ ኸማ፤ መፐሠኼ አገንሠ እገሻ ሜተል ነሰኻኼ።
49004030	መቱዋሠኼ መዪዥሥ ገፉጫ አል ረባኼ፤ ከፄ በደካ መዪዥሥ ገፉጫ ማቲሥ መዳለኻ አል ረባ፥ በኸገምካ ኤከማንዢል ረባ አኻ ዝንዜን ኖከ መብዳ።
49004031	ነሃታሥ ኖጎኻ ሾከ ማንጨ እላ ኮዎማ፥ ገቱዋ፥ ከማመሣ፥ ገላኳ ኤያሥ ኤያ ከመቴሥ ፄ ጸጋ ከገንሠማ ከኮዎማኳ።
49004032	ኣሌአኻይል፥ ኣተጸኸሥኳ፤ ኤያሥ በበፀከሽ አረባ ገንሣለኻ ከንዶጎ ክርስቶስ፥ ኣምበፀኸሽ አኽኳ!
49005001	ከፄ በኸደካ ማሄሽ ኢደ ረባ፥ ሁለኻ አኽኳ መኳ አል ረባ።
49005002	ኣሄኸሽ አኽኳ ኤያሥ በሄከሽ አክርስቶስ አኳ፥ ባተገርኮቆ ጸገማ ከፄኳ ኤደ መኻ አል ሸ ሲላ ኤተ በናገ ል ረባ።
49005003	ኢኻ ኤበኢካ አመኢያ ከጸጋ ደ በዪዥካሥ ከረባ፤ መገሹዳኼ ኖጎኻ ጎሲያ፥ ሾከ መዦጓ ኮዎማ ከምሲያሣኼ።
49005004	ኸኸካ መገ ላ ከረባ፤ ማገሳቆዳኼ ኖጎኻ እገሸ ገዪፆቋ፥ ከምፐፐል እገሻ ከገሸ ማሲሣኼ።
49005005	ገመኻ፥ ደ ጎሲያ ከደ መዦጓ ኤያሥ ኤያ ከደ መሲይሣኳ፥ መከላ ኤለአ ደ መዴራ ከሙሳ፥ ኤከምበፁዋ መኩዋ ከገፋሌ ክርስቶስ ካል ረባኳ።
49005006	ከፄ ዳ አለአ ከምዌ አማመሠ ረባ ነጸገጸጋ ደ በበፀካ ማገሳሥ ከአ፤ ማጠኻኸኼ ከገሻ ኤተ ባንዢገካ ኸማኳ።
49005007	ካ ማገሰኺልኼ ከሾከ ጸጋ ከለኣኼ።
49005008	አኻ ገፀ ቤያኽኢ ኒል መጓ፥ እኽላኸን ከንዶጎ ኤታ በኽኢካ ነመዪዦጓ። ካ ኢኻ ኤኢደ መዪዦጓኳ!
49005009	መገ  እላ፥ መደ ገሸል ዳ ከኸገሻኳ፥ እማም ኮዎማም አለአ ቢፐከሥ ነመዪዦጓ።
49005010	ዻምበኻ፥ ኣምባለኸሥኳ ዳ ኤተ ከማገ ል ኤታ!
49005011	ፐኾቆ መደዳ አል መጓ ከኸ እኔያ፤ ማገሰኺልኼ ከመደዳ አል መጓ ኤተ ባንዢገካ ኸማኼ።
49005012	በኢካን አጸጋ ሜታ ሜታ ደ በደካ ሾከ መደዳ አለአ፤ ዳ ኤተ ቢደካ እማም ከገጸፃኳ በዪፀኮቆ ጸጋ አመገሸሠማ።
49005013	መዪዦጓኸን በፐኮቆ ዳ አለአ ኮዎማ ከኸ እኔያ፥ ከማገማሥኳ።
49005014	ዳ ኤተ ከምፐሥ ከኸ እኔያ ኮዎማ፥ መዪዦጓ። ካ ቢከለካ፥ "ኣምበናሥ አም ኤተ ባዥገካ፥ ፈርሥ ነመሻኳ፥ ከምዪዦጎ ክርስቶስ ነጸገኡ።"
49005015	ካ፥ አዪርኸካ ዝንዜን ኤያላሥ ኤከምኢኸካ፤ ኢኻ ኤደ መገመኻ፥ መኢኻኼ ኤደ ተሞኼ።
49005016	ከፄ በደካ አንጅ አለአ ገንሠማ፥ ደኻ ገሸለማ በላ መሸኸሠን አንጅለኻ።
49005017	ኣምባለኸሥ ዳ ኤተ በኦከሽ አረባ፤ መደኻኼ ከደ ማኤሚለማኼ።
49005018	ናኽ ዪጪል አመዪዥሥ ገፉጫ፤ መደኸኼ አደ መፋ አኻ፥ መኤመኸከሠኼ ጸገኻኳ።
49005019	ኣታኣኸስ ከጌአ መዪዥሥ ሎርጋ፥ ከጌኣ ከፄ ኤታ ያሱስ፥ ከጌኣ ኤተ በኸከሥ አመዪዥሥ ገፉጫ ካኻ፤ ዬኤኻ ከእልኻ፥ ኸኸካ መገ ላ ከኤታኳ።
49005020	ነዳ ነኮዎማ መዱጎክ ኸኸካ መገ ላ ከረባ ከበባ ከፄ ኤቶኳ ያሱስ ክርስቶስ።
49005021	ከፄ በኸከኸካ ከኤታ ገሂን፥ ኣገሰኺልስ ኣሥ እልኸኻ!
49005022	አኻ ጋፋ፥ ኤያሥ በኻገሰካሥ ከኤታ ያሱስ፥ አገሰኸካሥ ከጉንዛለኻኳ።
49005023	ኤያሥ በደካ ክርስቶስ እልቆ ገሙንፀ ደ ገዴራ፥ ጉንዛኳ እልቆ እገፋለማ፤ ከፄ በደካ ገሙንፀ ደ ገዴራ ጸገ ክርስቶስ፥ ባሸከኸንዥገን ክርስቶስ አ ነመቴያ።
49005024	ኤያሥ ባገሰካሥ ገሙንፀ ደ ገዴራ ከክርስቶስ፥ ነካገሳሥ እገፋኳ ከጉንዛለማ ነዳ ነኮዎማ።
49005025	አኻ ጋጉንዛ፥ ሄኸሽ አኽኳ ጋፋለኻ ኤያሥ በሄከሽ ክርስቶስ ገሙንፀ ደ ገዴራ፥ ባተገርኮቆ እልቆማ ከፄማ በኸካ፤
49005026	በከጦካ ክርስቶስ አለአ ከመዪዥሥ ገሙንፀ ደ ገዴራ፤ መዪዥሠማለማኳ ከገሻለማ ከኣይ ማጩጾቋኳ፤
49005027	ኤኤለአ በኣጎካ አረባ ኤከማገማሥ ገሙንፀ ደ ገዴራ ከገሂን ኖጎማ፤ በኣጎካኳ ኤከምዳ አ መዪዥሠማ ከኤተ ባንዢገካ ቆቆማ፥ ኤተ በበፀካ መጫ ጋያ ከመኮጨኸማኳ።
49005028	ጉንዛ ኤያሥ በሄከሽ እልቆማ፥ ነሄሽ እገፋለማኳ፤ ጉንዛ ኤተ በሄከሽ እገፋለማ በሄከሽ እልቆማ።
49005029	አኢካንኼ ጸጋ ኤተ በካቸከካኽ ከጸገማኼ፤ ጸጋ ኮዎማ በሻምበካ ከጸገማ በከኸካ ደ መሳ፤ ኤያሥ ኤያ በጦካ ክርስቶስኳ ከገሙንፀ ደ ገዴራ።
49005030	አኳ ጎ ጸገ ክርስቶስ።
49005031	በከለካ አመዪዥሥ ሎርጋ፥ "ከፄ አለአ ከምበፀሽ ጉንዛ በበማ ከኤዬማ፥ ከምዻቆሥ እገፋለማ፥ ከምዱዋ ከምበንደማምኳ በጫ ሜታ።"
49005032	ገጸፃ አል ሰ መዪዥሥ ሎርጋ አለአ በቦቆማ፤ በኢካ ካራ ኤበከለካ አ ከፄ ክርስቶስ ከገሙንፀ ደ ገዴራኳ።
49005033	እገሻ አለኣኸን በዪርካ አኻኳ፤ ነሄሽ ጋጉንዛ ኮዎማ እገፋለማ ኤያሥ እልቆማ፥ ነኸ እገፋኳ ገሂን ከጉንዛለማ።
49006001	አኻ ኢዳ፥ ኣገሰኻሥ ከበበኻ ከኤዬኻኳ [ነታሰ ኤታ]፤ አለአ ገሸለማ።
49006002	ነምበቦቆ ማገሸሣ ኤተ በጨካ ማጦዪላ ኤተ በከለካ ኤለአ፥ "ኣገሳሥ ከበበኡ ከእይኡ!"
49006003	በከለካ አማጦዪላ አለኣኳ፥ "ኤከምዳን ገሸለማ ካም፥ ከምኢያኣን ነኤባ ናል እኔያ ከግዣ ከበበኽ።"
49006004	አኻ እምበባ አለአ! ዱኾቆ ኢዳለኻ ከመትገሣ ከማገሸሣ አል ኤታ ያሱስ፤ መቱኸሠኼ እለማምኼ።
49006005	አኻ ዋደ፥ ኣገሰኻሥ ከኤተኻ ካል ኤበ እኔያ ከለአ ከገጤያ ከማሰሲያሣ ከመዪዥኽ እላ ኤዳ ቤያኸድ ከክርስቶስ።
49006006	ኤዋደ ክርስቶስ ትተኾቆ ዳ ኤተ በኦከሽ አረባ ከእልኻ፤ መደዳኼ ከማገ ል ጸጋ ከማትጋሣ ነኸ ጸጋኼ።
49006007	በላ መዳን ከጸጋ፥ ደኻ ከማገ ላ ኤዳ ቤያኸድ ከኤታኳ።
49006008	ጸጋ ኮዎማ፥ ነድ ዎደ ዶቆ ኤባኳ፥ ነገም ኤከምሮቆ ኖጎ ኤቶኳ በነ ገሸል መደዳለማ።
49006009	አኻ ዶጎ ኤታ! አከከኸሽ ዋደለኻ፥ በፀኸሽ መጀጀጮቆ እማም። ገመኻ አኽኳ፥ ኤቶኳ ኤተ በኢካ ነጎዛ ኤበደካ ከአኻ ከማምኳ ኤታ፥ አኢካንኼ ኖጎማኳ ኣማሃቸሥ ጸጋኼ።
49006010	ኮጎ መርሸማኳ፥ ኢዴበም፥ ዥገኻ ከመዥጋ ካል ኤታ፤ በቦቆ መዥጋለማ ነንዥገሥ አኻ!
49006011	ኤከምፈለኸሸን መንስ ኻንዥዠ ሴጠና፥ ኢሰኸሥ ሙ ማሸማ አል ረባ ኮዎማ።
49006012	ማቆራሎኳ በላ መዳን ከጸገ አል በጫ፥ ከምሙሳ ደ በጨካ መዥጋ ከገፋሌያ፥ ኤያሥ ኤያኳ ከደ በሙቸኮቆ ነኤበ እኔያ ኤተ በኢካ ኒል መጓ፥ ከጋገንሠ ገፉጫ ደ በኢካ ነጂል እኔያኳ።
49006013	ካ ኢሰኸሥ ሙ ማሸማ አል ረባ ኮዎማ፥ ኤኤለአ ኖከ ከምዌ አገንሠ ኦካ፥ ከምፈለኸከሽ መንስ መቆሽ ብታ፤ ኤከማሸኻ ነቸቻኳ፥ ከምኢኸቾጎ ከመዥጋ።
49006014	ካ በላ መንደኸሥ ኢኸቾጎ፤ ኢሰኺል ኸገሻ ኤጸጋ ኤተ ናኢስል ለከፋ፥ ፉንጨኺል ገሸል መደዳለኻ ኤሶ ኤተ በናዜኽ ጸገጸጋኳ።
49006015	ኤጸጋ ኤተ ናኢሰቾጎ ቻፓ ናገሥ ከማሻ፥ እገ ኸሥ ከማቲስ ሰ ማገ ላ አል መገማ።
49006016	ነለአ ነኮዎማኳ ርኾቆ መገሚላ ኤኳ! ከአ ከምፈለኸከሽ መሸኽ መበል ጆጎ ሴጠና።
49006017	ርኾቆ መብዳ ኤተ በኸኬ አረባ ኤሶ እልቋ ኤተ በናዜኽ ጸጋ፥ እገሸ ረባኳ ኤቻጋ ኤተ በኸኬ መዪዥሥ ገፉጫ።
49006018	ነገዴራለኻ ከገቆናለኻ ኮዎማኳ መዱጎክ ዴረኻ ኤያሥ በኸከሥ አመዪዥሥ ገፉጫ ካኻ፤ ኣምበንኻሥ ከገዴራ፥ ዥገኻ ነመቀሞቆማ፥ ዴረኻ ከደ ገዴራ ኮዎማኳ።
49006019	ዴረኻ ካራኳ፥ በላ መጤራን ኖከ ከምዳ ካራ አማቲስ ሰ ማገ ላ አል ረባ ኤተ ቤያጸፃቆ ኖጎ ጸጋ፥ ኤከምኼሠን ረባ ካራ ገሸል እገሻ።
49006020	ከፄ በርደካ ሰ ገትገ ሰ ማገ ል አል ረባ፥ ቢያርፉንጨካ ከስልካ። ዴረኻ ካራ፥ በላ መጤራን ኤከመገሸርካ ከፄማ ኤከምዳን አመገሻ ካራኳ።
49006021	ኤከምገመኻን ከፄም ከመደዳለምኳ፥ ከመገሸሥ ማሄሽ ዱዌበም ቲኪቆስ ካኻ ኮዎማ። አ መገሚል ኤተ መደዳ፥
49006022	በርትገከንዥገን አ ኮጎኻ ኤከመገሸሠን መዳለምላ ካኻ፥ ኤከመንዥገሠን አኻኳ።
49006023	ነድ መገማ ከኢዴባ ደ ገዴራ፥ ማሄሻ ከመገሚላ ኖጎ ረባ በባ ካል ኤቶኳ ያሱስ ክርስቶስኳ።
49006024	ነድ መገ ከጸጋ ከኮዎማ ደ በሄከሽ ኤቶኳ ያሱስ ክርስቶስ ከማሄሻ ኤተ በበፀካ መራሽ።
50001001	አይላ እምጳዉሎስ ከጢሞቴዎስ ደ መደዳ አል ያሱስ ክርስቶስ፥ ቢልቆተካ ገትጋ አለአ ከደ ገዴራ አል ኤበ ፊሊጲሲዩስ ኮዎማ፥ ደ በዪዥካሥ ከያሱስ ክርስቶስ፥ ከደ መቼስ እንዶዋ ከደ ገዴራ፥ ከደ ማተጸሣኳ።
50001002	ነድ መገ ከመገማ ካኻ ኖጎ ረባ በቦኳ፥ ኖጎ ኤቶኳ ያሱስ ክርስቶስኳ።
50001003	ኖከ በርሳንዘከሥ አኻ፥ መዱጎክ በርኸካ መገ ላ ከረባለም።
50001004	መዱጎክ ኖከ በርዴረካ ካኻ ከኮዎኻ፥ በርዴረካ ከማገ ላ።
50001005	ዳ በርከደካ አለአ፥ ነማጦሽ ኤተ በኸርኮቆ ሰ ማገ ላ አል ረባ ካሥ አል ኦካ አለአ፥ ከፄ በኸምጹሸኪል ከአራ ነመደዳ አል ሰ ማገ ላ።
50001006	በርገምኪል ረባ ኤተ ባጦከሽ ገሸል መደዳ ኖጎኻ፥ ኤከምትቶቆን አ ካሥ አል ኦከ ከምኮሌ አያሱስ ክርስቶስኳ።
50001007	ዳ በከኢካ እለም ኖጎኻ፥ በኢካ ካራ ኤገሸለማ፥ ኤከምሳንዘርሥ አኻ ኤኤለአ መዱጎክ። ኖከ ቢፉንጨካ አራ ኤያሥ ኤያ ነመገሸኻ ከሰ ማገ ላ መርከኮሽ ከመዥግሸማኳ፥ በኸምጹሸኪል አኽኳ ነገሸል መደዳ ኤተ በኸኬ አረባ ካራ።
50001008	ኤያሥ በሄከሽ ያሱስ ክርስቶስ አኻ፥ ከምዳ ረባ ኸገሻ ካራ፥ ኤበርሄከሽ አርኳ መገመሥ አኻ በቦቆ።
50001009	በርዴረካ፥ ኤከምፈጋቆ ማሄሻለኻ ነማምባለሠማ ነማገሚለማኳ፥
50001010	ኤከማገመኺል ዳ ኤተ በደካ ገሸለማ ከገንሠማኳ። ኤኤለአ ከኦከ መዌ ክርስቶስ ከምደኻ መዪዥሠማ ከደ ባንዢገካ ቆቆማኳ።
50001011	ከለአ ከማገምካሥ ኖጎኻ በበኽ ገሸል መደዳ ኤተ ከምጦሥ ያሱስ ክርስቶስ ኒልኻ። ከምዳ አለኣኳ ከገሂን ከመገ ላ አል ረባ።
50001012	ኢዴበም፥ በራኣጎካ ኤከምገመኻን ዳ ኤተ በደካ ነጸገም ኮዎማ፥ ኤበተጸከሥ ከመፈጊል ሰ ማገ ል አል ረባ።
50001013	ኤቢያርፉንጨካ ከፄ ክርስቶስ፥ ባገምካይለንዥገን ኖጎ ጸጋ አል መፀ ገፋሌ ዶጎ ሮማ ኮዎማ፥ ኖጎ ጸጋ ጃጀንዳ ኮዎማኳ።
50001014	ከፄ ቢኩኮቆ አራ ከመፀ ማፉንጫ፥ ቢንዥገካይልኽ ኢዴባ ጎ በበኽ ነመገሚላ ከኤታ፥ በላ መጤዉዋን ቢንዥገካቆ እት ከመገሸሥ እገሸ ረባ።
50001015	ጸጋ ሜታ ሜታ ቢያቲከስ ክርስቶስ ከገንሠ እላ ከምንስ አራኳ፤ ቢያቲከስ ጃጀንዳኸን ከገሸል መኦሻ።
50001016	ከፄ በገምካ ጸጋ ሜታ ሜታ፥ ኤበጦከሥ ረባ አራ ነገአ ከመገሸኻ ከሰ ማገ ላ አለማ፥ ቢያቲከስ ክርስቶስ ከማገኻ።
50001017	ጃጀንዳኸን ከምዸብ በና ኪልቆማም ቢያቲከስ ክርስቶስ ካሥ ቆቤሰማም። እማም አለአ መርከኢ ነማፉንጫ፥ ቢያኣጎካ ከመተጽ ማኣንሠሣ ካራ።
50001018	አለኣኳ ኣሥ ከምዳና? ኒያቲስ ከገንሠ እላ ከመገኽ እላኳ፥ ከንዶጎ ኮዎማ ባቲካስ ኣሥ ክርስቶስ፤ በርካገ ካይል አር ከለአ። ከማገርካይል ካለንኳ፥
50001019	ከፄ በርገምካ፥ ኤከምጨገርካስ ከገዴራለኻ ከማተጸሣ አል ገፉጫ ካል ያሱስ ክርስቶስኳ።
50001020	በርዜከኽ ከማጦዪላ፥ ኤከምበፃን መዪፆቆ መደዳለም አራ ነዳ ነሜተልኳ፤ ኤያሥ በርጦካ መዱጎክ፥ ከመኢያለምኳ ነድ ከመሻለምኳ፥ ከመንዥገራይልኽ እኽላኳ ከመኸ ገሂን ከክርስቶስ ከጸገም ከኮዎማ።
50001021	ካራ ክርስቶስ መኢያ፥ መሻኳ ኤተ ከምዸበርካ በና።
50001022	ኤከምፀ ራቆ ነኔያ፥ ከምፈለርሽ መደዳ ኤተ ከምጫ ኸማ፤ ከለአ አርገምካኼ ዳ ኤተ ከምሽለርሠንኼ።
50001023	በሳንዘከሥ እለም ዳ እምበንድ፤ በርምበፀሽ ኤበ እኔያ አለአ በርመኢ ከክርስቶስኳ፥ በመገ  አለአ ካራ።
50001024	ነደንኳ፥ በርምፀቆ ነኤባ ናል እኔያ ነለአ ካኻ ዝንዜን ገሸለማ።
50001025	በርገምኪል ኤከምፀ ራቆ ኖጎኻ፥ በርገምካኳ። ከምኢርሽ ኖጎ ኮዎኻ፥ ኤከመንዥገኻሥ ነመገሚላ ከማገኻይለንኳ።
50001026	ካ ኤከምኮለሬ ከምዎሬ ኮጎኻ፥ ከምፈጋቆ ዝንዜን ማገጓ ኤተ ከምጨኻኽ ከፄም ከንዶጎ ክርስቶስ።
50001027	ከበቦቆ፥ ኢኸካ ኤያሥ በኣጎካ ሰ ማገ ል አል ክርስቶስ። ኤከምዎሬ ከምገመርሥ አኻ፥ ኤከምበፀራ መዎሬኳ፥ ኤከምኢኸቾጎ በላ መንደኸሠን ከገፉጫ ከሜተም ከእላ ከሜተምኳ፥ በራኣጎካ መገሶቆማ ኤከምሻምበኻ ከመገሚላ አል ሰ ማገ ላ አል ረባ።
50001028	መጤኸካኼ ከደ በንሰካ አኻ ነዳ ነሜተልኼ። ከምትገሥ መዥግ እልኻለኻ መቴያለማም፥ ካኻኸን መብዳለኻ ኤተ ከምዌ ኖጎ ረባ።
50001029	በላ መዳን መገመኸኪል ካሥ ክርስቶስ ባኸካዬሸንዥገን ካኻ፥ ኤከማኣንሠኻሥ ከፄማኳ።
50001030	ኤያሥ በኸገምከሥ ነገሲቋ ማቱሣ ነጸገም፥ በኽኢካ እኽላ ነመገሶቆማኳ፥ አኻኳ ከምፈለኸሽ መቱኮሥ ኮዎኳ።
50002001	ነመኢያ ኤተ በኸከኢካ ከክርስቶስ በኸከኣገሸከሣ፥ በኸካተጸከሥ ከማሄሻለማ፥ በኸከኢካ ሜተም ከመዪዥሥ ገፉጫ፥ በኽኦከካሥ ከጸጋ ከመሌአይላኳ።
50002002	ካ ዪጨኸኮቆ ማገጓለም ከመዳ እላ ሜተም፥ ከመጭ ማሄሻ ሜተም፥ ከሳ ሜተም፥ ከመሪል እገሻ ሜተምኳ።
50002003	ከመጦኽ ጸገኻ ከገቻ ዪርኸካ ጸጋ ጀንዳ ከበቦቆማ ነጸገኻ፥ መደኻኼ ሜተል ከምዸብ በና ኪልቆኻ ኤያሥ ኤያ ከመሾጓ።
50002004	ነዪር ሜታ ሜታማለኻ ገሸል ዳ ከጃጀንዳ፥ መዪርዳኼ ኣሥ አል እልቆማኼ።
50002005	ጨኻ እላ ኤተ በጨካ አያሱስ ክርስቶስኳ።
50002006	መከኢ አ ኸገሻ ረባ፥ አኣጎካንኼ መራቆሽ መሸ ከኤለ ከመኢያለማ ከረባ በባ ሜተምኼ።
50002007	በበፀከሽ ገሂንለማ፥ በደካ ኤያል ዎደ፥ በካንዘ ከሥ ጸገማ ከጸጋ፥ በደካ ኤጸጋኳ።
50002008	አ በጦከኽ ጸገማ ከገቻ፥ ባገሰካሥ ካሥ አል ኦከ መሻ፥ ካሥ አል ኦከ ከምቱዋ ነጋገድ ጃ ከመሻኳ።
50002009	ከለኣኳ በጦከኽ አረባ አ ነዳ ነኮዎማ ከምጻ፥ በከኸከንዥገን ፄያ ኤተ በንተርኮቆ ነኮዎማኳ።
50002010	በከጦካ አረባ አለኣኳ፥ ኤከማኩኩኑዋ ከምዴሩካ ፄ ያሱስ፥ ደ በኢካ ነጎዛ፥ ነኔያ፥ ኒል እንዝ እኔያ ኮዎማኳ፥
50002011	ኤከምትገሥ ጠጣ ኮዎማኳ ከገሂን ረባ በባ ከምከላ፥ "ያሱስ ክርስቶስ ኤታ።"
50002012	ካ ደ በኻሄካሽ ኢዴበም፥ ኤያሥ በኻገሰካሥ መዱጎክ፥ በላ መዳን ናሥ ኦከ በርኢካ ኖጎኻ፥ ከበቦቆ ኖከ በርሜካ ኖጎኻኳ፥ ሻምበኻ ከመብዳለኻ ከገጤያ ከማሰሲያሣኳ።
50002013	ረባ በጦካ ኒልኻ ኤከምኦኸሸን መደ ገሸለማ፥ ኤከምደኻን ኤያሥ መኦሻለማኳ።
50002014	ደኻ ዳ ኮዎማ በላ መገሸኺል ሰኻ ማንሰኻኳ።
50002015	ኤከምደኻ ኤለአ፥ ከምደኻ መዪዥሠማ ከደ በበፀካ መቱሥ እላ፥ ከምደኻ ከኢደ ረባ ደ ባንዢገካ ቆቆማኳ፤ ከምዪዥኾጎ ኤቢዣ አል ጎዛ ነኤበ እኔያ ነለአ ኖጎ ጸጋ ደ ገንሣ ከደ በበከኽ እንዶ ረባኳ።
50002016	ራቆኸሥ እገሸ መኢያ! ኖካ ና ከምሸርኮጎ ከአኻ ኖከ ከምዌ ክርስቶስ፥ ከፄ በበፀካ መዳ አመደዳለም ከመሻምባለም መገ ።
50002017	በርኢከቾጎ ነታሰ ረባ፥ ኤከምርዾቆ መገሚላለኻ ከማገሳሣለኻ ኤያል ደ መኻ። ኢገም ከምዳ ካራኳ ኤከምከሰሮቆ መሃለም ኤያል ደ መኻ። ኤከምዳን ኤለኣኳ ከማገራይል፥ ከመዞ ኲል ማገ ላለምኳ ኮዎኳ።
50002018	ከምዳ ማገይላ ካኻኳ፥ ኣገ ኻይል ከአራኳ!
50002019	ኤከምዳ መሄሸማ አል ኤታ፥ ከምትገራ ፈላ ጢሞቴዎስ ኮጎኻ፤ ከመንዥገራይልኽ ኤከምገሰሮቆ ፄኻ ከንዶጎማ።
50002020	በርጨካ ኣሥ ጢሞቴዎስ ኤተ በምሻምበካ ካኻ በደካ እለማ ኤያሥ አለም፥ አርጨካንኼ ጸጋ ጀንዳኼ።
50002021	በኣጎካ ጸጋ ኮዎማኸን ኣሥ ኤተ ከምገ ኪልቆማም፥ ኢያኣጎካኼ ኤተ ከምገ ከያሱስ ክርስቶስኼ።
50002022	በኸገምካ አኽኳ ኪልቆኻ፥ ኤበደካ ጢሞቴዎስ ኤተ ቢዪርከሥ መደዳለማ ባገምካይል ከገሸል ጸጋ፤ ቢለገሰኪል አይላ እምበንድ ኤዱዋ ከበበማ፥ ቢላቲከስ ሰ ማገ ል አል ረባ።
50002023	ኤያሥ ከማገመር ቾጎ እገሻለም፥ በራጦኪል ከመትግ አ ኮጎኻ።
50002024	በራጦኪል አርኳ ነጸገ ኤታ፥ ኤከምዎሬ ኮጎኻ ፈላ።
50002025	ዱዌበም ኤጳፍሮዲጦስ ኤተ በኸትገኬ ኤከምተጸሥ አራ ነማፉንጮቋለም፥ ኤተ ቢልደካ ቢልቱከሥ አይላ እምበንድኳ፥ መኮለሬቆ መትገሬ ኮጎኻ በኢካ ካራ ኤገሸለማ።
50002026	በሄከሽ አ ዝንዜን ኤበምገመሥ አኻ፥ በሳንዘካ አኳ፥ ከፄ በኸገሰኮቆ መንሰሣለማ።
50002027	ኸገሻ አኳ በንሰካሥ በርካ ከመሻ፤ ረባኸን በከሌአካይል በብደኮቆ አ፤ በላ መዳን ካሥ አ፥ በሌአካይል ካራኳ ኤከምበፀራን መተጸራ ነገሳንዛ ገሳንዛ።
50002028	ካ ከምትገራ አ ፈላ ኮጎኻ፥ ኤከማገኻይል ኖከ ከምኮለኼ ከምገመኸሥ አ፥ ኤከምፐፐላን ገሳንዛለምኳ።
50002029	ካ ሄኸሽ አ ከፄ ኤታ ከበቦቆ ማገ ላ፤ ኸኸካ ገሂን ከሾከ ጸጋ ከለአ፥
50002030	ከፄ በርካ ከምሸከሥ አ ከመደዳ አል ክርስቶስ፤ ከመኸ ማተጸሣ ነኤተ በኸሃለከሽ አኽ መኸማ ካራ፥ በርከሽ እለማ ከመኸ መኢያለማ።
50003001	ከበቦቆኳ ኢዴበም፥ ኣገ ኻይል ከኤታ። ነዳ ኤተ በርቆተካ ካኻ ናል ገሲቋ፥ ከመንሰሠኼ አራ አማኮሊል መቆተማኼ። አለኣኳ ኤተ ከመንዥገሥ አኻ።
50003002	ዜኸኽ ጸገኻ ነቆዋ ና፥ ደ በትገከሥ ጎልጎዛ ከፄ መሸሣ።
50003003	በላ መዳን እማም፥ ቢልዸበከንዥገን አይል መሸሣ ኸማ፤ ቢልደካ ከገፉጫ ከረባ፥ ቢልከሸኮጎ ከያሱስ ክርስቶስ፥ ቢልበፀከሸንዥገን መጦሠን ማጦዪላለምላ ነዳ ኤተ ባገምካሥ ነጸገምላኳ።
50003004	አራ ኪልቆምኳ ከዳ ኤተ ባገምካሥ ነጸገም፥ በርምጨካ ዳ ኤተ በርከምሾጓ። ኤከምኦሥ ጸጋ ጀንዳ በጨካ ዳ ኤተ ከምሸኮጎ ከዳ ኤተ ባገምካሥ ነጸገማ፥ በርጨካ አርኸን ዳ ና በቦቆ።
50003005	ቢያርሸከሥ ነኦኪል ዬሰናኮ፥ ነዶጎ እስራኤል፥ ሾከ ቤንያም፥ ከፄ ቢድ እምበበምላ ዶጎ እብሮታ አራ መዪዥሥ ዶጎ እብሮታ፤ ነመዜኽ ማቶቋ አል ሙሴኳ አራ ደ ፋርስ።
50003006	ከፄ ቤርከጥጣይል ከማቶቋ ካ፥ ቤራሙቾቆ ገሙንፀ ደ ገዴራ፤ ኤበምኢ በዪርካ አረባ ጸጋ ከመዪዥሠማ ከንዶጎ መትቶቆ ማቶቋ አል ሙሴ፥ አርመጨንኼ ቆቆማኼ።
50003007	ኤተ ቤርዪር ነገፀ ኤዳ ቤጭ በና፥ በርዪርካ እኽላኳ ከፄ ክርስቶስ ኤዳ ባንዢገካ በና።
50003008	ኸገሻ ከፄ በንተርኮቆ አመገም ኤተም ያሱስ ክርስቶስ ነዳ ነኮዎማ፥ በርዪርካ ዳ ኮዎማ ኤዳ ባንዢገካ በና። በራምብከሽ ከፄማ ዳ ኮዎማ፥ ከምዸብ ከክርስቶስ ኤበናኳ፥ በርዪርካ ዳ ኮዎማ አለአ ኤንችጃ።
50003009	በርኦከሽ አር መኢያ ከክርስቶስ ሜታ፥ በራኣጎካ መዪዥሣ ኤተ በዎኬ ነመገሚላ ከክርስቶስ፥ ኤተ በኸኬ አረባ ከፄ መገሚላኳ፥ አራኣጎካኼ መዪዥሣ ኤተ በዎኬ ካራ ነማቶቋኼ።
50003010	ዳ ኤተ በራኣጎካ አር፥ ማምባለሥ ክርስቶስ ከመዥግ መፈርሣለማ ነመሻኳ፥ መንዘ ል ማኣንሰሣለማ፥ መዳ ኤያለማ ከመሻለማኳ።
50003011	በራጦኪል ኤኤለአ፥ ኤከመንዘ ሪል ነመፈርሣ ነመሻኳ።
50003012	መከላለም፥ በርዸበከሥ አለአ ኮዎማ፥ ኤያሥ ኤያ በርደካ ጸጋ ኤተ መትቶቆማኼ። ከፄ በጦካ ክርስቶስ አራ ካለማኸን፥ ኤከምዸበራ አርኳ ዠላ፥ በርኢካ ነመዱጓ ከምዳሻ ከሰ ጋኸማ።
50003013	ኢዴበም፥ አርዪርካኼ ጸገም ኤጸጋ ኤተ ናዸብ ዠላኼ፤ ነደንኳ በርደካ ዳ ሜተልኳ፤ በላ መሳንዘርሥ ዳ ኤተ በኢካ ነቸቸም፥ በርጽጨከኽ ከዳ ኤተ በኢከኽ ኮጎ እልኸምኳ።
50003014	ሰ ጋኸማ ኮጎ እልኸም፥ በርኢካ ነመዱጓ ነቾጎማ ከምዸብ ዠላ፤ ዠላ አለኣኳ ማኦዋ አል ጎዛ፥ ኤተ በኸኬ አረባ ካኳ ከንዶጎ ያሱስ ክርስቶስ።
50003015	አኳ ደ በኮዥገካኽ ከገፉጫ፥ ከፄ አለአ ከምዳ ካኳ መኢያ እልኳ ሜተም። ኤከመንሰ አእልኻ ነዳ ነሜተልኳ፥ ከምትገሥ አረባኳ አለአ ካኻ።
50003016	ነዳ ነኮዎማ፥ ራቆኮሥ ኢኮኳ ካሥ ጎ ኤተ በኳምባለከሣ።
50003017	ኢዴበም፥ ኮኸሥ አኽኳ አራ፤ ዪርኻ ጃጀንዳ ደ በሁለካ መኮሣለም።
50003018	ኤተ በርገሸከሥ ካኻ ነገሲቋ፥ ከማኮለሪል መገሸሠማ ካኻ ከኸ ጹሻ፤ ቢኢካ ጸጋ በበኽ፥ ደ በጦካ አመንዻለማም ከብተ ጋገድ ጅ ክርስቶስ።
50003019	ኮጎ መርሸማ ከምዸብዋ መቴያ አል ግዢ ግዥ፤ ኤተ ቢከዴር እማም ከመአጀበ በጫለማም፥ ቢዪርካ ገዪፆቋለማም ኤገሂን፥ ቢጦከሥ እለማምኳ ናሥ ዳ አል ኤበ እኔያ።
50003020	አይላኸን ሾካ አል ጎዛ፤ ኤከምዌ ኤተ መብዶቆ አይላ ነጓ፥ ቢልዜከኽ ኤታ ያሱስ ክርስቶስ።
50003021	ከማንዢል አ ጸገምላ ኤተ ገማዋ ኤጸገ ገሂንለማ፤ ኤተ ከምፈለከሽ አ መጦ አለአ፥ ከመዥጋለማ ኤተ በከጦከሥ አ ዳ ኮዎማ ኒል ኤለማ።
50004001	ከለኣኳ ደ በኻሄካሽ ኢዴበም ደ በራኣጎካ መገመሠማ ከእለም፥ ደ በኸደካ ማገ ላለም፥ ዠለ ገሂንለምኳ፤ እምመዠም፥ ዥገኻ፥ ኢኸካ ከኤታ!
50004002	ኢዴበምላ ጋፈማ እምኤዎዲያ ከስንጢኬ፥ በርገሸካ ከማም ኤከማገሱዊል ከፄ ኤታ።
50004003	አም መገሚለማ መዠም፥ በርሎቆከሥ አም ኤከምተጻሥ ጋፋ አለአ። እማም ከክሌሜንስ ከጸጋ ደ ቢልደካ ዳ ኮዎምላ ጃጀንዳኳ፥ ደ ቢቆተካ ፄማም ነሎርገ መኢያ፥ ቢሻምበካ ከአራ ነመደዳ አል ሰ ማገ ላ አል ረባ።
50004004	መዱጎክ ኣገ ኻይል ከኤታ፤ በራኮለኪል በርከለካ፥ ኣገኻይል!
50004005	ናገማይል መሌአ እላለኻ ኖጎ ጸጋ ነኮዎማ፤ ባርቸካዬቆንዥገን መዌ ኤታ።
50004006	ነዳ ነኮዎማ፥ ከዳ ኤተ ከማኣጓ አመኢያለኻ ዴረኻ ከመገ ላ፥ እገሸኸከሥ ከረባ ሎቆኸሥ፤ መሳንዘኻኼ ከዳ ሜተልኼ።
50004007	ማገ ጓ አል ረባ ኤተ በንተርኮቆ ነማምባለሠማ ናል ጸጋ ኮዎማ፥ ከምዜኽ ቁንዘኻ ከእልኻ ኤከምዳ ከያሱስ ክርስቶስ ሜተም።
50004008	ኮጎ መርሸማኳ፥ ኢዴበም፥ ራቆኸሥ ከእልኻ ኣሥ ኤተ በደካ ኸማ፥ ኣሥ ኤተ በጨካ ገሂን፥ ካሥ ገሸለማ ከመዪዥሠማ፥ ከማሄሸማ፥ ካሥ ኤተ በካገ ካይል ፄ ጸጋ፥ ኣሥ ዳ ኤተ በደካ መገማ፥ ኤተ በጨካ መገ ላኳ።
50004009	ዳ ኤተ በኸገምከሽ ኖጎም በኸርኮቆኳ፥ ዳ ኤተ በኸገሰኮቆ ኖጎም በኸገምከሥኳ፥ አኻኳ ደኻ ኤያሥ ኤያ! ረባ ኤተ በኸካ መገማ ከምኢያ ከአኻ።
50004010	አኻ ነኦኪል በበኽ ነቸቻ እኽላኳ ከምትጌ ደ መኻ ካራ፥ ከፄ በኸትገከሥ ኤበኸሳንዘከሥ አራ፥ በራገካይል በቦቆ ከኤታ፤ ኸገሻ በኸሳንዘከሥ መዱጎክ አራ፥ አርዸበካንኼ አንጅ ማ ከመትገሥ አለኣኼ።
50004011	መከላለም ኤለኣኳ በራንዢገካ ዳኼ፤ በርገምከሸንዥገን መንዲል ዳ ኤተ በርጨካ።
50004012	በርገምከሽ አር መንዲለማ ከበበኸማኳ፤ ነድ ገነ፥ ኤዴበናኳ፥ በበኸማ ከማንዢገማኳ፥ በርካገምከንዥገን መዱጎክ ከዳ ኮዎማ።
50004013	ከምፈለርከሽ መደዳ ኮዎማ ከመዥጋ ኤተ በኸኬ አክርስቶስ ካራ።
50004014	ነደንኳ፥ በኸደካ ገሸለማ ኖከ በኻጹሸከኽ ነማፉንጮቋለም።
50004015	ነማጦሽ መገሸሥ ሰ ማገ ላ አል ረባ፥ ኦከ በርፈርኬሥ ነማቀዶኒያ፥ ኤተ በኳገምኪል ነመኸማ ከመሮቆማኳ፥ በኸገምካ ኤበኸደካ ኣሥ አኻ ደ ፊሊጲሲዩስ፥ ኤበሜካን ገሙንፀ ገዴራ ጀንዳ።
50004016	ኖከ በራፉንጨካዬቆ ነተሳሎቄኳ፥ በኸኮለኬይል በኸትገኬ ማተጸሣ ካራ።
50004017	መከላለም አለአ፥ ኤከምፈጋኸን በነ መሌአ እላለኻ፥ ከፄ በርአጀበካ ማተጸሣለኻ ኪልቆምኼ።
50004018	እኽላ በርዸበከንዥገን ዳ ኮዎማ፥ በርጨካ ኤተ ከምትታ ካራ በቦቆኳ፤ ካል ኦከ በርርኮቆ ደ መኻለኻ ነኤለ ኤጳፍሮዲጦስ፥ አኢካንኼ ዳ ኤተ ባሸካዬኽ ካራ ሜተልኼ፤ ደ መኻለኻ አለአ ገሸል ዳ፥ መኺሥ ዳ ኤተ በካገካይል ረባኳ።
50004019	ካ ከምዪጮቆ ረባለም ካኻ ነበቦቆ ገሂንለማ ከንዶጎ ያሱስ ክርስቶስ ዳ ኤተ ከማኣጓ አመኢያለኻ።
50004020	ነድ ገሂን ከረባ ከበቦኳ ግዢ ግዥ ካሥ አል ግዢ ግዥኳ። ኣሜን።
50004021	ኸኸካ ዳገ ከፄ ያሱስ ክርስቶስ ከደ ገዴራ ኮዎማ፤ ኢዴባ ደ በኢካ ኖጎምኳ ቢትገካ ዳገ ካኻ።
50004022	ደ ገዴራ ኮዎማ፥ ከበቦቆኳ ደ ገዴራ ደ በኢካ ነመፀ ጥስ ዶጎ ሮማ፥ ቢትገካ ዳገ ካኻ።
50004023	ነድ አመገ አል ኤቶኳ ያሱስ ክርስቶስ ከአኻ!
51001001	አራ ጳዉሎስ ከማሄሻ ካል ረባ ኤተ በርደካ ሰ ገትገ ያሱስ ክርስቶስ፥ ከዱዌቦኳ ከጢሞቴዎስ፥ ቢልቆተካ ገትጋ አለአ
51001002	ከኢዴባ ደ ገዴራ አል ኤበ ቆሎሳይስ ደ በደካ ካል ረባ፥ በገምኪል ከክርስቶስኳ። መገ ከመገማ ነድ ከአኻ ኖጎ ረባ በቦኳ።
51001003	ኖከ ቢልዴረካ ካኻ፥ መዱጎክ ቢልኸካ መገ ላ ከረባ ከበበ ኤቶኳ ካል ያሱስ ክርስቶስ።
51001004	ቢልገሰኮቆንዥገን ከፄ መገሚላ ኤተ በኸጨካ ከያሱስ ክርስቶስ፥ ኤበኸሄከሽ ደ በደካ ካል ረባ ኮዎማኳ።
51001005	ዳ በኸከደካ አለኣኳ፥ ከፄ በኸካጦኪል ከዳ ኤተ በጦካሥ ካኻ ነጎዛ፤ በኸገሰኮቆንዥገን ካል ገሲቋ ከፄ ማጦዪላ አለአ ነመትገሥ ኸገሻ አል ሰ ማገ ላ አል ረባ።
51001006	በዎኬ ሰ ማገ ላ አል ረባ አለአ ኮጎኻ፤ ኤያሥ በጨካ ኸማ ነኤባ ናል እኔያ ኮዎማ በጨካ ኸማ ኖጎኻ፥ በኢካ ነመፈጋይላኳ ካል ኦከ በኸገሰኮቆ ሰ መገ አል ረባ በኻምባለከሥ ኸማኳ።
51001007	ከፄ መገ አል ረባ በኸገምከንዥገን ኖጎ ማሄሽ ኤጳፍራ፥ ኤተ ቢልደካ ዳ ኮዎምላ፤ አ ኤያለምላ መገሚል ኤተ መደዳ ከክርስቶስ፥
51001008	በገሸከሠንዥገን ካይላ ከፄ ማሄሻ፥ ኤተ በኸኬ አመዪዥሥ ገፉጫ ካኻ።
51001009	ከለኣኳ ካል ኦከ ቢልከገሰኮቆ አለአ፥ ኢለንደከኸንኼ ነመዴር ረባ ካኻኼ፤ ቢልዴረካ ካኻ፥ ኤከማገመኺለን ዝንዜን ዳ ኤተ በኦከሽ አረባ፥ ኤከምጨኻን መገመኻ ኮዎማ ከማምባለሣ ኤተ ከምኻ አመዪዥሥ ገፉጫኳ።
51001010	ኖካ ና ከምኢኸካ ከገሂን ኤታ ኤተ በኦካ አኻ፥ ከምደኻ ዳ ኤተ ከማገ ካይል አ ኮዎማኳ፤ ከምጨኸካ ኻ ከገሸል መደዳ ኮዎማ፥ ከምፈገኻቆ ነመገም ረባኳ።
51001011	ኤከምፈለኸሽ መቀሞቆማ ነዳ ነኮዎማ ከመዥጋ፥ ነኸ አ ነበቦቆ ገሂን ናለማ መንዥገሣ ካኻ።
51001012	ከማገ ጓ ኸኸካ መገ ላ ከረባ ከበባ፥ ኤተ በኸከፈለከሽ ኤከመንዘ ኺለን ገሂን ኤተ በጦከሥ አ ከደ በደካ ካለማ ነገፋሌ መዪዦጓ።
51001013	በፐኮቆ አ አኳ ነመዥግ መጓ፥ ባተገርኮቆ ከገፋሌ ማሄሽ ዱማ።
51001014	በካንዠኪል አኳ ከዱማ፥ በኮከዸበከንዥገን ማምበፀሽ ገንሣኳ።
51001015	አፈለከሸኼ ጸጋ መገመሥ ረባ ከኸማኼ፤ ክርስቶስኸን መኮሥ ረባ ኤተ ቢገምከሥ ከኻ፤ አ ነመዘዛ ነኮዎማ በቦቆማ።
51001016	ዳ ኤተ በኢካ ነጎዛ ከኤተ በኢካ ነኔያ ኮዎማ፥ ደ ኤተ ባገምካሥ ከኻ ባኤምካሣኳ፥ እምጥሳ ከደ ገፋሌያ ኮዎማ፥ እምሙሳ ከደ በካጤከሽ አጸጋኳ፥ ከንዶጎማ ቢዘዘኬ እማም፤ ዳ ኮዎማ ቢዘዘኬ ከንዶጎማ፥ ቢዘዘኬ ካኳ።
51001017	አ ነመዘዛ ነኮዎማ ቤኢ መሲቆማ፥ በጨካ ዳ ኮዎማኳ መኢያ ከንዶጎማ።
51001018	አ እልቆ ገሙንፀ ደ ገዴራ፤ ገሙንፀ ደ ገዴራኳ ጸገማ። አ ማጦሽ ዳ ኮዎማ፤ ኤከምዳን መሲቆማ ነዳ ነኮዎማኳ፥ ቤሲቆ መፈርሣ ነመሻ።
51001019	በኣጎከንዥገን አረባ በባ፥ ኤበደካ ኤያሥ ኤያ አዱማ ረባ ኸማ።
51001020	አ ከንዶጎ ዱማ በገ ከኽ ዳ ኮዎማ ከጸገማ፥ በጦከንዥገን ማገ ነኔያ ከጎዛ ከመሃ ክርስቶስ ከኤተ ባርከካ ነጋገድ ጃኳ።
51001021	አኻ ገፀ ከገንሠ ገሳንዛለኻ ከመደዳለኻኳ ቤያኽከሃታሥ ነረባ፥ ቤያኸድ ከብታለማኳ።
51001022	እኽላኸን ከፄ መሸ ዱማ ከጸገማ፥ በጦካ አረባ አኻ ደ መዪዥሣ፥ ደ ባንዢገካ ቆቆማ ከመሸ ሠማኳ፥ በሂኢኮቆ አኻ ነታሰማ።
51001023	ነደንኳ፥ በላ መንደኸሥ በላ መንዙበኻኳ፥ በኢካ ካኻ አመዻቆሽ መገሚላ። መኮለኸቾጎኼ ነማጦዪላ ኤተ በኸካ አሰ ማገ ል አል ረባ ካኻኼ። ሰ ማገ ላ አለአ በኢካ ነማቲሰማ ከጸጋ አል ኤበ እኔያ ከኮዎማ፤ በኸገሰኮቆንዥገን አኽኳ፤ አራ ጳዉሎስኳ ኤተ መደዳለማ።
51001024	አራ እኽላ በራገካይል፥ ኤበርርኮቆ ማኣንሠሣ ከፄኻ፤ ከገሙንፀ ደ ገዴራ ኤተ በደካ ጸገ ክርስቶስ፥ በርከዪጨኮቆ ከማኣንሠሥ በጨ ጸገም ኤተ ባሸካዬኽ ነማኣንሠሣ አል ክርስቶስ።
51001025	በርከደካ ከገሙንፀ ደ ገዴራ፥ ኤከማቲርሰን እገሸ ረባ ካኻ ኮዎማ፥ ኤያሥ በከትገኬሥ በኸኬ አረባ ካራ።
51001026	ቤያጸፃቆ ገፀ ገፀኸን ሰ ማገ ላ አል ረባ ከጸጋ ከኮዎማ፥ እኽላኸን ባትገካሠንዥገን ከደ በደካ ካል ረባ።
51001027	ረባ በኣጎካ መትገሠማ ከጸጋለማ፥ እንዘሥ ኤበደካ በቦቆማ ኤተ መጨ ገሂንኳ አገጸፃ ኤተ በጦከሥ አ ከደ በበፀካ መዳ ሾካለማ፤ ገጸፃ አለኣኳ ክርስቶስ ኤተ በደካ ማጦዪል ገሂን አል ግዢ ግዥ፥ በኢካ ኖጎኻ።
51001028	አይላኳ ቢላቲከስ ክርስቶስ፤ ኤከማዋኸን ሜታ ሜታማለማም ነመኢያ ኤተ ቢጨካ ከክርስቶስ ሜተም፥ ኤከምሂኢኮቆን እማም ነታሰ ረባኳ፥ ቢለገሸካ ከጸጋ ከኮዎማ፥ ቢልትገከሥ ከመገመኻ ከኮዎማኳ።
51001029	ከአ በርከሌኤካ በርካቆርካኳ፤ በደካ መዥጋለማ ኒለም ከበቦቆ መንዥገሣ።
51002001	አራ ካኻ ከደ በኢካ ነላዎዲቄያኳ፥ ኤያሥ ኤያ ከደ በበፀካ መገመሥ አራ ከኸማ ኮዎማኳ፥ በራኣጎካ ኤከምገመኻን እንዘሥ በቦቆ ኤበርኢካ ነማቆራ ካኻ።
51002002	በርከደካ አለአ፥ ኤከመንዥጉዋይልኸን ኤከምኢዋን ከማሄሻ ከሜተምኳ። በራኣጎካ ኤከምዸብዋን ማምባለሠማ  ዝንዜን፥ ኤከማገሙዊለን ገጸፃ አል ረባኳ ኤተ በደካ ክርስቶስ።
51002003	ባጸፀካቆ ደ መጫ መገመኻ ከመገመሸማ ኮዎማ ኒል ክርስቶስ።
51002004	ዳ በርከገሸከሥ አለኣኳ፥ ኤከምበፃ ጸጋ ሜተል መንጠኸን አኻ ከገሸል እገሸ ጎልጎዛ።
51002005	ኤከምሃተራሠን ከጸገም፥ ከገፉጫኸን በርኢካ ኖጎኻ፤ በርገምከሥ ከማገ ላ፥ በላ መንደኸሠን፥ ኤበኸዥገካ ነመገሚላ ኤተ በኸጨካ ከክርስቶስ።
51002006	ካ ኤያሥ በኸርኮቆ ያሱስ ክርስቶስ ኤታ፥ ኢኸካ ከአ።
51002007	ዥገኸሽ ትኻ ዝንዜን፥ ኮኻሽ ነጸገማ፤ ራቆኸሥ ከመገሚላ ኤተ ቢትገከሥ ካኻ፥ መበፀኸሸኼ መኸ መገ ላኼ።
51002008	ዜኸኽ ጸገኻ፥ በላ መዳን ኤመትገሣ አል ክርስቶስ፥ ኤከምበፃን አጸጋ ሜተል ማጠኽ አኻ ከመገመኻ ካል እልቆማ ከማቶቋ ኤተ በዎኬ ነመኢ እምበፈጋ ኤያሥ ኤያ ነመዥጋ ኤተ ባኤምካሥ ከኻ በካጤከሽ አጸጋኳ።
51002009	ክርስቶስ መከድ ነኔያ ጸጋኳ፥ ኪልቆማኸን ረባ ኸማ።
51002010	አኻኳ ከክርስቶስ በኸከጨካ ገሸል መኢያ፤ አ ነመዥጋ ኤተ በካጤከሽ አጸጋ፥ ነምሙሳኳ በጨካ በቦቆ ገፋሌያ።
51002011	ኖከ በኸደካ ከክርስቶስ ሜተም ቢሸከሠንዥገን አኻ፤ መሸሥ አኻ አለኣኳ በላ መዳን ኤተ ቢደካ ከኤለ ጸጋ፥ ኤተ በደካ ከክርስቶስ። ከመሸሣ ከለአ በኮከጨገካስ ነመዥጋ አል ገንሣ ኤተ በደካ ነጸጎኳ።
51002012	ኖከ በኸጩጸካቋ በኸሃንዠካቆ ከክርስቶስ፥ በኸፈርከሠንዥገን ከክርስቶስ ነመሻኳ ከመገሚል መዥጋ አል ረባ፥ ኤተ በፈርኬቆ ክርስቶስ ነመሻ።
51002013	ገፀ ቤያኸድ መሸማ ከፄ ገንሣለኻ ከማንዢግ መሸሣለኻኳ፤ እኽላኸን በጦከንዥገን ረባ አኻ ከክርስቶስ ደ በኢካ፥ በበፀከሸንዥገን ገንሣሎኳ ኮዎማ ካኳ።
51002014	አ በቴከሥ መቆታ አል ገንሣ ኤተ በተምበኮቆ አኳ፥ ከመቱ መቆታ አ ነጋገድ ጃ በቼከሸንዥገን ዳ ኤተ በኣጎካ ተምባ ነጸጎኳ።
51002015	በሙቸኮቆ ከንዶጎ ክርስቶስ እምሙሳ ደ በጨካ መዥጋ ከገፋሌያ፥ በዠከስ ከኤላና በዪፀኮቆ እማምኳ።
51002016	ከለኣኳ ማቶቆኼ አጸጋ ሜተል አኻ ከፄ ደ መሳ ከደ መፋ፥ ከፄ ዚፈ ኤያሥ ኤያ ከዚፈ መሌኤኽ ጽጃ ከኦከ ሙሳኳ።
51002017	ዳ አለአ ኮዎማ ፉሠ ዳ ኤተ በኢካ ከመዌያ፤ ኸገሸ ጸገማኸን ኣሥ ክርስቶስ።
51002018	ጸጋ ሜታ ከመኢያ ኤዳ ቤጦኽ ጸገማ ከገቻ፥ ኤተ በትገከሥ መዴር ሰ ገትጋ አል ጎዛ፥ ከምሸኮጎ ከመጎሎጓለማ ከሜታ ሜታ፥ ማዬከሠኼ አኻ ከበናኼ። ሾከ ጸጋ አለአ በተኮከሥ ጸገማ ካሥ ገሳንዘ በጫለማ፥ በሸኮጓኳ፤
51002019	ኢያገሰካሠኼ ከክርስቶስ ኤተ በደካ ከጸገማ እልቆማ። ከንዶጎማ በዸበካ አኮዎ ጸገጸጋ ደ መሳ፥ ባራቆካኽ ጋቼሳ ከትጫ ከምፈጋቆ ከመዥግ ረባኳ።
51002020	ኤበኸሸካ ከክርስቶስ፥ ኤበኸሰካ ከመዥግ እምሙሳ ደ በካጤካቆ ጸጋ፥ ካሤ በኸከኢን አኽ ኤጸጋ አል ኤበ እኔያ፥ በኸካገሳሠን አኽ ከማቶቋ ኤተ በከለካ፥
51002021	"መራቋሸኼ! መራቋከሠኼ ከሰኡ! መዳከሠኼ ከኤሉዋ?"
51002022	ዳለአ ኮዎማ፥ ኤከምዱካ ዳ ከምቴያ ነቸቻኳ። እማም አለአ ኣሥ ማቶቋ ከመትገሣ አል ጸጋ።
51002023	ሾከ ማቶቋ ኤመዴራ ከሰ ገትጋ አል ጎዛ፥ ኤመኮሥ መጦኽ ጸገጸጋ ከገቻ፥ ኤማምብሰሥ ጸገጸጋኳ በኮከሥ መገመኻ። ነደንኳ፥ ዳለአ በርኮቆ ጸጋ ኮጎ መሾጓ አል ኤበ እኔያ፥ አጨካኼ በናኼ።
51003001	በኻፈርካቆንዥገን ከክርስቶስ ነመሻ፤ ካ፥ ኣኣጎኻ ዳ ኤተ በኢካ ነጎዛ፥ ጎ በኢከሽ አክርስቶስ ከኤላ ጉንዘ ረባ።
51003002	ራቆኸኽ እልኻ ኮጎ ዳ አል ጎዛ፥ መራቆኸኸኼ ኮጎ ዳ አል እኔያኼ።
51003003	በኸከሸከሥ ከኤበ እኔያ፥ ባጸፀካቆ ኽኸ መኢያለኻ ከክርስቶስ ኖጎ ረባ።
51003004	ኖከ ከማትጋሥ ክርስቶስ ኤተ በደካ መኢያለኻ፥ ከማትገኸካሥ አኽኳ ከገሂን ከአ።
51003005	ካ ቴኸሥ መአጀባ አል በጫ ነጸገኻ፤ እማምኳ ለሙራ፥ መዦጓ፥ መአጀባ ከኻ፥ መአጀበ ገንሣ፥ ከመሲሣ ኤተ ቢዪርካ ኤመዴራ ከረበ ጎልጎዛ።
51003006	ከፄ ዳለአ ኮዎማኳ ከምዳ አማመሠ ረባ [ነጸገ ጸጋ ደ በበፀካ ማገሳሥ ካ]።
51003007	አኻ እልቆኻ ነመኢያለኻ ቤያኸድ ኤያሥ አለአ፥ ቤያኽከኢያኳ።
51003008	እኽላኸን ትሸኾቆ ሾከ ዳለአ ኮዎማ ነጸገኻ፤ እማምኳ ማመሣ፥ ማጎማ፥ ገንሠ እልኻ ኤያሥ ኤያ መቴሥ ፄ ጸጋ። መፐሥ ዳኼ ነሰኻ እገሻ ኤተ ከምዪፆቆ ጸጋኳ!
51003009	ማገሸኸሠኼ ጎልጎዛኼ! በኸትሸኮቆንዥገን ገፀ ጸገኻ ከመደዳለማ ነጸገኻ፤
51003010	በኽኢሰከሠንዥገ ን ጸገ ኽኻኳ፤ ኤከማምባለኸሠን አኳ፥ በኢካ ረባ ኤተ መዘዘማ ነመጦ አ ከኽኻ ኤመኮሣለማ።
51003011	ከምደማ ኤለአ አኢካንኼ መከላ ሾካ ጀንዳ ከዶጎ ዪሁዳ፥ ደ ቢሸከሣ ከደ ቢበፀካ መሹሥ፥ ጀንደ ጸጋ፥ ሾከ ጸጋ ደ መኤመሸማ፥ ዎደ ደ መፐሣ ነዎደኳ። ክርስቶስ ከጸጋ ከኮዎማ ነዳ ነኮዎማኳ።
51003012	አኻ ደ በኸሽለካሥ፥ ደ በኸዪዥካሥ ከረባ በኻሄካሽኳ፥ ኢሰኸሥ ኤኣ ጎከሣ፥ መገኽ እላ፥ መራቆኽ እልቋ ከገቻ፥ መሌአይላ ከመቀሞቆማኳ።
51003013	ኣቀመኾቆ፥ ኤከምኢያን ናኻ ጸጋ ሜታ አዳ ኤተ በቱከሥ እለማ ነጸጋ ጀንዳ፥ ኣምበፀኸሽ! ኣምበፀኸሽ ኤያሥ በበፀከሽ አክርስቶስ ካኻ።
51003014	ነለአ ኮዎማ ኣሄኸሽ! ማሄሻ ኤተ ከማፉንጨኽ ከምትቶቆ ከምጦዋ ከሜተም።
51003015	ነኢ መገማ አል ክርስቶስ ኒልኻ። ዳ ኤተ በከኦከሥ አረባ አኻ፥ ኤከማጨኻን መገማ፥ ኤከምደኻን ጸገጸጋ ሜተምኳ። ከለኣኳ ኸኻ መገ ላ ከረባ።
51003016	ነኢ እገሸ ክርስቶስ በቦቆ ኒልኻ፤ ኣትገኸሥ ከመገመኻ ከኮዎማ፥ ኣገሸኸሥኳ ከጌአ መዪዥሥ ሎርጋ፥ ከጌኣ ከፄ ኤታ ያሱስ፥ ከጌኣ ኤተ በኸኬሥ አመዪዥሥ ገፉጫ ካኻ፥ ዬኤኻ ከእልኻ፥ ኸኸካ መገ ላ ከረባ።
51003017	ዳ ኤተ ከምደኻ ከመገሸኻ ኮዎማኳ፥ ደኻ ከፄ ኤቶኳ ያሱስ። ከአኳ ኸኸካ መገ ላ ከረባ ከበባ።
51003018	አኻ ጋፋ! ኤተ በደካ ገሸለማ ነኸ ኤቶኳ፥ ኣገሰኻሥ ከጉንዛለኻ!
51003019	አኻ ጉንዛኳ! ሄኸሽ ጋፋለኻ፥ መንሠኸካይልኸኼኳ!
51003020	አኻ ኢዳ! ነዳ ነኮዎማ ገሰኺልስ ዶጎ ኤበኻ! አለአ መገማ ነኸ ኤታ።
51003021	አኻ እምበበ ኢዳ አለአ! ኤከምበፁዋን ኢዳለኻ መከበብዋ፥ መቱኸሠኼ እለማም ከማመሣኼ!
51003022	አኻ ዋደ አለአ! ኣገሰኻሥ ከኤተኻ ካል ኤበ እኔያ ነዳ ነኮዎማ፤ መደዳለኻ ነድ ከፄ በኸጤካ ከኤቶኳ ከያሱስ ከመዪዥኽ እላ፥ መደዳኼ ከማገ ል ጸጋ ከማትጋሣ ነኸ ጸጋኼኳ።
51003023	ኣሥ ዳ በኸደካ ኮዎማ፥ ከመገኽ እላ ደኻ ኤዳ ቤያኸድ ከኤታ፥ መደኻኼ ኤከጸጋኼ።
51003024	ገመኻ፥ ዳ ኤተ በጦከሥ አኤታ ከኢደማ ኤከምኮለኻ ኖጎማ ኤበና፤ ኤታ ኤተ በኸከደካ አኽኳ፥ ከኤቶኳ ክርስቶስ።
51003025	ከፄ በበፀካ ረባ መሃቸሥ ጸጋ፥ ኤተ ከምዳ ገንሠማ ከምሮቆ በነ መደዳለማ።
51004001	አኻ ዶጎ ኤታ ደ ቢከደካ ዳ፥ ገመኻ ኤበኸጨካ ኤታ ነጎዛ፤ በላ ማሃቸኸሥ እማም፥ ኸኸካ ከዋደለኻ ዳ ኤተ ከምደካ ከማንዞ ቆማ።
51004002	መሌኤኻኼ ነገዴራ፤ ከማጨገስ እላ ኸኸካ መገ ላ ከረባ።
51004003	ዴረኻ ካይላ፥ ኤከምኮርሰን አረባ እንዶዋ ካይላ ከመገሸሥ ሰ ማገ ላ ከፄ ክርስቶስ ኤተ ቤያጸፃቆ ገፀኳ፤ ከፄ አለአ ቢከፉንጨሥ አራ።
51004004	ዴረኻ ካራ፥ ኤከምፈለርከሸን መትገርሥ ገጸፃ አለአ ኤያሥ በትገኬ አረባ አራ።
51004005	ኢኸካ ከመገመኻ ኖጎ ጸጋ ደ በበፀካ መዳ ደ ገዴራ፥ ጦዎኸሥ አንጅለኻ ነመደዳ።
51004006	ነገ  እገሻለኻ መዱጎክ ነፄያ ነሜን ኤሰኳ፤ ገመኻ ዳ ኤተ ከምዳ አመኮሎቆማ ካኻ ከጸጋ ከኮዎማ።
51004007	ማሄሽ ዱዌባ ቲኪቆስ ከመገሸሥ መዳለም ካኻ ኮዎማ፤ አ መገሚል ኤተ መደዳ፥ ቢልደካ ከኤታኳ አይላ እምበንድ።
51004008	በርትገከንዥገን አ ኮጎኻ፥ ኤከመገሸሠን መዳለምላ ካኻ ኤከመንዥገሠን አኻኳ።
51004009	ማሄሸማ ከመገሚለማ ዱዌባ ኦኔስሞስ ነገሙንፀ ገዴራለኻ ኤተ በደካ ጸጋ ሜታ፥ ከምዌ ከአ፤ ከመገሹሥ እማምኳ ደ ኤተ በደኮጎ ነገአ ሜታ ሜታ ካኻ።
51004010	ኤተ ቢፉንጨካ ከአራ ኣርስጥሮቆስ በትገካ ዳገ ካኻ፥ ኤያሥ ኤያ ዱ ቻምበማ ከባርናባስ ማርቆስኳ፤ በደካሸንዥገን ገትጋ ኮጎኻ ከፄ ማርቆስ። ሄኸሽ ኖከ ከምዌያኳ።
51004011	ዮሹዋ ኤተ ቢኦካ ዩስጦስ በትገካ ዳገ ካኻ፤ ነዶጎ ዪሁዳ ደ ቢልደካ ከገፋሌ ረባ ኮዎምላ ኣሥ እማም፤ እማምኳ ቢንዥገከሥ አራ።
51004012	ኤጳፍራኳ ጸጋ አል ኤበኻ፥ ኤተ መደዳ ከያሱስ ክርስቶስ በትገካ ዳገ ካኻ፤ ኤከምኢኸቾጎን ከመገሚላ፥ ኤከምሄኸሸን ከእልኻ ዝንዜን ዳ ኤተ በኦከሽ አረባ ኮዎማኳ፥ መዱጎክ በሻምበካ ካኻ ከገዴራለማ።
51004013	ኤበሌኤካ ካኻ ከደ ገዴራ አል ላዎዲቄያ ከሄራፐልስኳ፥ በቦቆ በርከደካ ኸገሻ።
51004014	ማሄሽ ኤተ ቢይ መብዳ ሉቃስ፥ ዴማስኳ፥ ቢትገካ ዳገ ካኻ።
51004015	እገሸኸካይለሥ ዳገለምላ ከኢዴባ ካል ላዎዲቄያ፥ ከዳዴ ኒምጳ፥ ከገሙንፀ ደ ገዴራ አል መፃለማኳ።
51004016	ኤከምሎቆኸሥ ገትጋ አለአ ነቸቻ፥ ጦኻ ኤከምሎቁሥ ነገሙንፀ ደ ገዴራ ናል ላዎዲቄያ፤ በኢካ ካኻ ኤያሥ ኤያኳ አመሎቆሥ ገትጋ ኤተ ቢትገካ ከገሙንፀ ደ ገዴራ ካል ላዎዲቄያኳ።
51004017	እገሸኸካረሥ ከኣርኪጶስኳ፥ ኤበኢካ አመትቶቆማ ካ መደዳ ኤተ በርካቆ ኖጎ ኤታ።
51004018	አራ ጳዉሎስ በርቆተካ ዳገለም ከኤለም ካኻ። ሳንዘኸሥ ኤቢፉንጨካ አራ ከሲ ሶ። መገ አል ረባ ነድ ከአኻ።
52001001	አይላ እምጳዉሎስ ከሲልዋኖስ ከጢሞቴዎስ ቢልቆተካ ገትጋ አለአ ከገሙንፀ ደ ገዴራ አል ተሳሎቄ፥ ደ በደካ አል ረባ በባ ካል ኤታ ያሱስ ክርስቶስኳ። መገ ከመገማ ነድ ካኻ።
52001002	ነገዴራለምላ ኢልበፀከሸኼ መሳንዘሥ አኻኼ፥ ቢልኸካ መዱጎኮኳ መገ ላ ከረባ ከፄ ኮዎኻ።
52001003	ቢለንሳንዘከሥ ነታሰ ረባ ናል በባ፥ ኤያላሥ ኤበኸጦከሥ መገሚላለኻ ነመደዳ በኸሻምበካ ከማሄሻኳ፥ እንዘሥ ኤበዥገካ ማጦዪላለኻ ከኤታ ያሱስ ክርስቶስኳ።
52001004	ደ በኻሄካሽ ከረባ ኢዴበም፥ ቢልገምካ ኤበሽለከሥ አረባ አኻ።
52001005	ሰ ማገ ላ አል ረባ ኤተ ቢላቲኬስ ካኻ ቢልርኬቆ ከመዥጋ፥ ከመዪዥሥ ገፉጫ፥ ኤያሥ ኤያ ከበቦቆ መገሚላ፥ ኢልርኬቆንኼ ካሥ ሳኼ። በኸገምካ አኻኳ ኖከ ቢልኢኬ ኖጎኻ፥ እንዘሥ ኤቢልደካ ከበናለኻ።
52001006	በኸሁለከንዥገን አኽኳ መኳለምላ ካል ኤታ ያሱስኳ፤ ኤከማፉንጨኻቆን በቦቆኳ፥ በኸርኮቆንዥገን እገሸማ ከማገጓ ኤተ ከምዌ ነመዪዥሥ ገፉጫ።
52001007	ከለአ በኸደከንዥገን ከመኮሣ ከደ ገዴራ ካል ኤበ ማቀዶኒያ ካል ኤበ ኣካያኳ።
52001008	እገሻ ከፄ ኤታ ያሱስ ኤተ በፐከሥ ኖጎኻ፥ አደካሸንኼ ካሥ ማቀዶኒያ ከኣካያኼ፤ በገምካይለንዥገን መገሚላ ኤተ በኸጨካ አኽ ከረባ ነኤባ ነኮዎማ፤ ከፄ አለኣኳ ኢልጨካንኼ ዳ ኤተ ከመገሽልሠኼ።
52001009	በገሸከሥ ጸጋ ኖጎ በበኽ፥ ኖከ ቢልዎኬ ኮጎኻ ኤያላሥ ኤበኸሄከሽ አይላ፥ ኤበኸኮለኬ ነምሙሳ ኮጎ ረባ፤ ዳ በከደካ አለአ፥ ኤከምደኻ ከረባ ከኤተ ኸገሻ ከኤተ መኢያኳ፥
52001010	ኤያሥ ኤያኳ ኤከምዜኸኽ ዱማ ኤተ ከምኮሌ ከምዌ ነጎዛ። ዱማ አለኣኳ ኤተ በፈርኮቆ አረባ ነመሻ፥ ያሱስ፥ ኤተ ከምገርዘኽ አኳ ነመኸሥ ረባ ነኤተ ከምዌያ።
52002001	ኢዴበም፥ በኸገምካ አኽ ኪልቆኻ ኤበበፀካ መዳ አመዌያለምላ ኮጎኻ መገ ።
52002002	በኸገምካ ኒልከምዌን ኮጎኻ ኤቢላፉንጨካቆ ነፊሊጲሲዩስ፥ ኤበ ካ አጸጋኳ አይላ፤ ኤከምዳን አማቸከኻ በቦቆ ነጸገምላኳ፥ ኤከመገሽልሠን ሰ ማገ ላ ኤተ በዎኬ ኖጎማ፥ በኸኬንዥገን ረባ መንዥግ እልኻ ካይላ።
52002003	ዳ ኤተ ቢለገሸከሥ ካኻ፥ አፐኬሠንኼ ነጎልጎዛ ነገንሠኽ እላኳ፥ አጨካንኼ መንጠኻኼ።
52002004	ቢለገሸካ ኤያል ጸጋ ደ ቤዻምብ አረባ፥ ቤጦ ኤከማቲልሰን ሰ ማገ ላ አለማ። ነከምደን ከጸጋ፥ ቢልሻምበካ ከማገ ል ረባ ኤተ በዻምበካ እልላ።
52002005	በኸገምካ አኻ ኪልቆኻ፥ ኤቢልበፀካ መዎዪሌ ኮጎኻ ከመገሽ እገሻ ኤተ ከምገ ል ፄ አኻ ኤያሥ ኤያ ከምሰሥ አኻ። ከለኣኳ ረባ ከምዳ ኸገሻ ካራ።
52002006	አይላ ኖጎኻ ነድ፥ ኤያሥ ኤያ ኖጎ ጸጋ ጃጀንዳ፥ ኢላኣጎካንኼ ገሂን ኖጎ ጸጋኼ።
52002007	ሚልከፈለሸን መሂን ኖጎኻ ኤሰ ገትገ ክርስቶስኳ፥ ቢልኢዬ ኖጎኻ ኤኤዬማ ኤተ ናራቆኽ ኢዳ ከጸገማ ከመሌእላ።
52002008	ዳ ቢልሄከሽ አኻ፥ በላ መዳን ኣሥ ኤተ በኸንዘ ኪል ሰ ማገ ል አል ረባ ከአይላ፥ ቢለገ ከሥ ከመኸ ጺምላ ከፄኻ፤ ኸገሻ በኸደካ ማሄሽ ኢዴባ ከአይላ።
52002009	ኢዴበም፥ በኸሳንዘከሥ ኤቢልሻምበካ ቢልሌኤካ ነመደዳ ካኻ፤ ኤከምበፃ መዳን ከጸጋ ሜተል ከገጹራ፥ ቢልደካ ኖካ ከመጎኳ፥ ቢላቲከስ ሰ ማገ ል አል ረባኳ ካኻ።
52002010	ኖከ ቢልኢዬ ኖጎኻ፥ ከአኻ ደ በኸገምኪላ ኤቢልድ መዪዥሠማ፥ ጋገሸለማ ከደ በንዢገካ ቆቆማ፥ አኻ ከረባኳ በኸደካ ካይላ ኸገሻ።
52002011	በኸገምካ፥ ኤያሥ በዪርካ አበባ ኢደማ፥
52002012	ኤቢለንዥገከሥ ሜታ ሜታማለኻ፥ ኤቢለጎከኽ፥ ቢለገሸካ ካኻኳ፤ ዳ ቢልከደካ አለአ፥ ኤከምኢኻን ኤከማገኺለን ረባ ኤተ በኦኬ አኻ ኤከምዸበኻን ገፋሌያለማ ከገሂንለማኳ።
52002013	በኢካን አዳ ጀንዳ፥ ኤተ ከምኽልካ መገ ላ ከረባ መዱጎክ። ኖከ ቢልርኬቆ እገሸ ረባ ካኻ፥ በላ መዳን ኤገሸ ጸጋ በኸገሰኮቆ በኸርኮቆንዥገን ኤገሸ ረባ፤ አ ኸገሻ እገሸ ረባ ኤተ በኢካ ነመደማ ኖጎኻ፥ ደ በኸገምኪላኳ።
52002014	ኢዴበም በኸሁለከንዥገን መኮ ገሙንፀ ደ ገዴረ ረባ ነኤበ ዪሁዳ፥ ደ በከገምኪል ከያሱስ ክርስቶስ። ኤያሥ ቢያፉንጨካቆ እማም ከኤለ ዶጎ ዪሁዳ፥ በኻፉንጨካቆንዥገን አኻኳ ከኤለ ሾከኻ።
52002015	ቢሸኮቆ ዶጎ ዪሁዳ ኤታ ያሱስ ከደ መዪርጓ፥ ቢያሙቸኪል አይላኳ ቢፐኮቆ ኒል ኤባ፤ እማም ደ መቱሥ እል ረባ፥ ብተ ጸጋ ኮዎማኳ።
52002016	ኤከምበፁዋ መብዱዋ እማም ቢያኣጎካ መጻንዶቆ አይላ ኤከማቲልሰን እገሸ ረባ ከደ በበፀካ መዳ ዶጎ ዪሁዳ። ኤኤለአ ነገንሣ ቢተጸከንዥገን ገንሣ፤ ካ በዎኬንዥገን በቦቆ አማመሠ ረባ ነጸገማም።
52002017	ኢዴበም፥ በላ መዳን ከእላ፥ ኤከማኤምኮሠን ከኻኳ ከኦኪል ዱፀን፥ ቢልአጀበካ ከመገመሥ አኻ በቦቆ ቢልሲከቾጎኳ።
52002018	ከለአ ቢልከኣጎካ መዎዪሌ መገሚልሥ አኻ፤ አራ ጳዉሎስ ኪልቆም በራኣጎካን መኮለሬኽ ኮጎኻ፥ አሴጠናኸን በገርዘከኽ አራ።
52002019	ካ ማጦዪላለምላ ከማገ ጓለምላ ኤያሥ ኤያ ዠላ ኤተ ከምሽለኮጎ ነታሰ ኤቶኳ ያሱስ ክርስቶስ ኖከ ከምዌያ፥ ኤከምበፃ መዳ አኻ፥ ዎዴ ጀንዳ?
52002020	አኻ ኸገሻ ገሂንለምላ ማገ ጓለምላኳ።
52003001	ነለአ ከገት ከፄ ቢልሃለከሽ መቀሞቆማ፥ ቢልርኪል አይል ከጺምላ ኤከማሽላኽ ነኣቴና፤
52003002	ቢልትገካ ካኻ ዱዌበምላ ጢሞቴዎስ ኤተ በደካ ከአይላ ከኤተ መደዳ አል ረባ ከማቲስ ሰ ማገ ላ ከፄ ክርስቶስ። ዳ ቢልከደካ አለአ፥ ኤከመንዥገሠን አኻ ከምተጸሠን አኻ ነመገሚላ፥
52003003	ከፄ ማሙቾቋ ከለአ ኤከምበፃ ናኻ ጸጋ ሜተል መኮለኽ ከን። በኸገምካ አኽኳ ኪልቆኻ፥ ኤበደካ ማሙቾቋ አለአ ኤተ በርካ ረባ ካኳ።
52003004	ሚልከኢ ኖጎኻ ቢልሲከሥ ቢለገሸከሠንዥገን ካኻ፥ ኤበኢካ ከመዳ ማፉንጮቋ ነጸጎኳ። ኤያሥ በኸገምካ አኽኳ፥ ቤዎኬንዥገን ማፉንጮቋ አ።
52003005	ከለአ ከፄ በርሃለከሽ መቀሞቆማ ነለአ ከገት፥ በርከትገካ ጢሞቴዎስ ኮጎኻ ኤከማምባለሥ መገሚላለኻ። ዳ ኤተ በርከትገሥ አኳ፥ ኤከምኢያ በዻምበካ አሴጠና አኻ፥ በርካጤከሽ መደዳለምላ ኤተ ቢልሌኤካና ከምዳ መገ ኳ።
52003006	እኽላኳ በኮለኬ ጢሞቴዎስ ኮጎምላ፥ በገሸከሥ ገሸል እገሻ ካይላ ከፄ መገሚላለኻ ከማሄሻለኻኳ፤ ኤያሥ ኤያኳ ኤበኸሳንዘከሥ መዱጎክ አይላ ገሸል፥ ኤያሥ ቢልሄከሽ አይል መገመሥ አኻ፥ በገሸከሥ ኤበኻኣጎካ አኽኳ መገመሥ አይላ።
52003007	ከለኣኳ ኢዴበም፤ ነማኣንሠሣ ከማፉንጮቋለምላ ኮዎማ በንዥገከሠንዥገን አመገሚላለኻ አይላ ከፄኻኳ።
52003008	ኤከምዥገኻ አኽ ከመኢያ ከኤታ፥ ከመንዥግላሥ አይላኳ።
52003009	ቢልኸካ እኽላ ከፄኻ መገ ላ ከረባ፤ ከማገ ጓ ኤተ ቢልጨካ ኖጎ ረባ ከፄኻ፥ ቢልኸካ መገ ላ ካ።
52003010	ቢልሻምበካ ነገዴራ ኖካ ከመጎኳ፥ ኤከማገምኮሠን ከኾኳ፥ ኤከምተጺልከሠን ኤተ ባፀካዬኸን ነመገሚላለኻኳ።
52003011	ረባ በቦኳ ከያሱስ ኤቶኳኳ፥ ነዪዥኽ እንዶዋ ካይላ ኤከምዎዪሌን ኮጎኻ።
52003012	ኤያሥ ቢልከሄከሽ አይል አኻ፥ ነፈገኽ ኤታ ካኻ ማሄሻ ኤተ በኸጨካ ኣሥ እልኸኻ፥ በኸጨካ ከጸጋ ከኮዎማኳ።
52003013	ኤኤለአ ከመዥግ ቁንዝ አኻ፥ ኤከምደኻን ነታሰ ረባ በቦኳ መዪዥሠማ ደ በንዢገካ ቆቆማኳ፥ ኖከ ከምኮሌ ከምዌ አኤቶኳ ያሱስ ከደ በዪዥካሥ ካ ኮዎማ።
52004001	ከመተጸማኳ ኢዴበም፥ በኸገምከሸንዥገን ኖጎምላ ኤያላሥ ኤከምኢኻ ከማገ ል ረባ፥ በኽኢካ እኽላኳ ኤያሥ አለአ። ከምሎቊልሥ አኻ ከፄ ኤታ ያሱስ፥ ከመገሽላ ካኻኳ፥ ኤከመንተጸኸኮቆ ነለአ በቦቆ ኤከማገ ኺለን ረባ።
52004002	በኸገምካ መትገሣ ኤተ ቢልኸካ ካኻ ከፄ ኤታ ያሱስ።
52004003	ዳ ኤተ በኣጎካ ረባ ነጸገኻ፥ ኤከምኢኻን ከመዪዥሣ ኤከምሃተኻሠን ነመደ ለሙራኳ።
52004004	ነከኢ ጸጋ ኮዎማ ከገፋለማ ከንዶ ጎ መዪዥሣ ኤተ በጨካ ገሂንኳ።
52004005	ኤያል ጸጋ ደ በበፀካ መዳ ካል ረባ መገማ ረባኳ፥ መዠኸሰኼ ጸገኻ ከመአጀበ ለሙራኼ።
52004006	ነዳ ነለአ መሸከሠኼ ጸጋ ሜተል ከዱዌባ ማጠኸኼኳ፤ ቢልሲከሥ ቢልከለካ፥ ቢለገሸካ ካኻኳ ኤከምርካ አኤታ በና ከደ በደካ ሾከ አለአ።
52004007	በኦካ ረባ አኳ ኤከምኢኳን ከመዪዥሣ፥ አኦካኼ አኳ ከመዦጓኼ።
52004008	ካ ጸጋ ኤተ ከምሥ መትገሣ አለአ፥ ከምሥ ረባ ኤተ በኸኬ መዪዥሥ ገፉጫለማ ካኻ፥ አከሠኼ ጸጋኼ።
52004009	ከፄ ማሄሻ አል ኢዴባ አኣጎካኼ መቆተማ ካኻኼ፤ ኤከማሄኸሽ ኣሥ እልኸኻ፥ በትገከሠንዥገን ረባ ኪልቆማ ካኻ።
52004010	አኻኳ በኸደካ ኤያሥ አለአ፥ በኸሄከሽ ኢዴባ ኮዎማ ደ በኢካ ነኤበ ማቀዶኒያ ኮዎማኳ። ኢዴበም፥ ከምሎቊልሥ አኻ ኤከምሄኸሸን ነለአ በቦቆ።
52004011	ኤያሥ ቢለገሸከሥ ካኻ ገፀ፥ መደኻኼ ከደ መደንዝ ማንጃኼ! ደኻ ኣሥ አል እልቆኻ፥ ደኻ ከኤለኻ ዳ ኤተ ከምኢኸካ፥ ዪርኻ አለአ ኮዎማ ኤገሂን።
52004012	ኤከምኢኻ ኤኤለአ፥ ከምጨኻ ገሂን ኖጎ ደ በበፀካ መዳ ደ ገዴራ፥ ከምዪርኼ ኤልኼ ጸጋ ሜተል ከዳ ኤተ ከማኣጓ አጸገኻኳ።
52004013	ኢዴበም፥ ኤከምበፀኻ መሳንዘኻ ኤጸጋ ደ ባንዢገካ ማጦዪላ፥ ቢላኣጎካ ኤከምገመኻ አኽ ኸማ ከፄ ጸጋ ደ በሸሸካ።
52004014	በኮገምኪል ኤበሸካ ያሱስ በፈርከሥ ነመሻኳ፤ ካ ደ በከገምኪል ከያሱስ በሸካናኳ፥ በኮገምኪል ኤከምሬቆ አረባ እማም ከያሱስ ኮጎማ።
52004015	ከምትግልሥ እኽላ እገሸ ኤታ ካኻ፤ ኖከ ከምኮሌ ኤታ ከምዌ፥ ከምሲኮቆኼ አኳ ደ በኮኢካ ከደ በሸሸካኼ።
52004016	ኤከማገሳቆ በቦቆ ሳ ኤተ ከመገሻ ከጸጋ፥ ሰ ጥስ ገትጋ አል ጎዛኳ፥ ኤከማገሳቆ ሰ ለብሩጅ ረባኳ፥ ኖካ ና ከምብቴ አኤተ ነጎዛ፤ ደ በከገምኪል ከያሱስ በሸሸካናኳ፥ ከምሲቆ መፈርሣ ነመሻ፤
52004017	ነለአ ነቸቻ አኳ ደ በኮኢካ፥ ከማሙንፆቆ ረባ አኳ ከማም ኒል ኩንዱ፥ ከመኮኽ ከኤታ ኒል ዙባ። ኤኤለአ ከምኢኳ መዱጎክ ኖጎ ኤታ።
52004018	ካ አተጸኸከሥ ከገሻ ከለአ።
52005001	ኢዴበም፥ ከፄ ግዣ ከአንጅ ኤተ ከምዳን አለአ፥ አኣጎካኼ መቆተማ ካኻኼ።
52005002	በኸገምካ አኽኳ ዝንዜን፥ ኤከምዳ አንጅ መዌ ኤታ ኤገልኳ ናዌ ኒል መጎኳ።
52005003	መከከል ጸጋ "ዳ ኮዎማ ገሸለማ፥ መጺጓኳ፥" ከምብሾቆ አመቴያ እማም ታፕ ኤያሥ ጋፋ ደ ገዘሞ ኤተ ናብሾቆ አመቀ ዱዋ። አኢካንኼ መፐኸማ ሜተልኼ።
52005004	ኢዴበም፥ ከፄ በኸበፀካ አኻኸን መኢኻ ኒል መጓ፥ ከምፈለሸኼ ኦከማ አ መብሾቆ አኻ ኤያል ገልኳኼ።
52005005	አኻ ኮዎኻ ኢደ መዪዦጓ ኢደ እል ኦካኳ፤ አኳ አል መጎኳኼ አል መጓኼኳ።
52005006	ካ ኣምበንኳሥ ዜኮኽ እልቆኳ፥ መኣምብኮሸኼ ጸጎኳ ኤያል ጸጋ ጃጀንዳ ከኸ መዥጋኼ።
52005007	ደ በዥገካ ነመጎኳ ቢዥገካ፤ ደ በደከኽ አደ መፋኳ ነመጎኳ ቢደከኻ።
52005008	አኳኸን ደ በኮደካ ኢደ እል ኦካ ዜኮኽ እልቆኳ፥ ኤተ ከምዜኽ ጸገ ጸጋኳ ኢሰኮሥ መገሚላ ከማሄሻ ኤሶ፤ ኤተ ከምዜኽ እልቆኳኳ፥ ኢሶኮ እልቆ ማጦዪል መብዳ ኤሶ እልቋ።
52005009	ዳ በከኦከሥ አረባ አኳ፥ ኤከምዸቦኳን መብዳ ከንዶጎ ኤቶኳ ያሱስ ክርስቶስ፥ አኦካንኼ አኳ ከማመሣኼ።
52005010	ዳ በከሸካ ክርስቶስ ካኳ፥ ኤከምኢኳን አኮ ከምሾኳኳ፥ ኤከምኢኳን ከአ ሜተል።
52005011	ከለአ ኤያሥ በኽኢካ ነመደማ፥ አተጸኸሥ እኽላ አንዥገኸሥ!
52005012	ኢዴበም፥ ከምሎቊልሥ አኻ ኤከምኸኸካን ገሂን ከደ በሌኤካ ነመደዳ ኖጎኻ፥ ከደ በቼከስ እንዶዋ ካኻ ከንዶጎ መገሚላ፥ በትገከሥ ካኻኳ።
52005013	ከፄ መደዳለማምኳ ጦኸኽ እማም ከምጻ፥ ሄኸሽ በቦቆኳ፤ በላ ማከለመኻ ኢኻ ሜተም!
52005014	ኢዴበም፥ ከመገሽላ ካኻ፤ እገሸኻ ከደ ገንዞዋ ኤከምዱዋን መደዳ፥ ጦኻ ኤከማዎቁዋቆ ደ ገዪፆቋ፥ ተጸኸሥ ደ ገማዋ፥ ፈለኸሽ መቀሞቆማ ከጸጋ ከኮዎማ።
52005015	ደኻ መዱጎክ ገሸለማ ካሥ እልኸኻ ከጸጋ ከኮዎማኳ፤ አዪርኸካ ኤከምበፃ ጸጋ ሜተል መኮሎቆ ነገንሠ ዳ ገንሠማ።
52005016	ኣገ ኻይል መዱጎክ!
52005017	አኮኸስ ገዴራለኻ፥ መበፀኸሸኼ!
52005018	ነዳ ነኮዎማ ኸኻ መገ ላ ከረባ! አኻ ደ በኸደካ ካል ያሱስ ክርስቶስ፥ ኤተ በኣጎካ አረባ ነጸገኻኳ ኣሥ አለአ።
52005019	መቱፐኸኸኼ መዪዥሥ ገፉጫኼ።
52005020	መኸሠኼ፥ ኤከመገሹካን ከሰ መዪርጓ ኤተ ባኸካዬሽ ከጸጋ ሜታ ሜታኼ።
52005021	ዻምበኻ ዳ ኮዎማ፥ ርኾቆ ገሸል ዳ፤
52005022	ሃተኻሥ ነገንሠ ዳኳ!
52005023	ረባ ኤተ በኸኬ መገማ ከጸጋ፥ ነዪዥሥ አኻ ነዳ ነኮዎማ፤ ነዜኽ ገፉጫለኻ፥ ገሾኳ፥ ከጸገኻኳ ኤከማንዢገኻን ቆቆማ ኖከ ከምኮሌ ኤቶኳ ያሱስ ክርስቶስ።
52005024	ኤተ በኦኬ አኻ መገሚለማ። አ ከምጦሥ እገሻለማ ነኸማ።
52005025	ኢዴበም፥ ዴረኻ ካይላኳ!
52005026	ኣፅምኻ ኤመኢ ደ ገዴራ፥ አሎቆኸሥ ዳገ ከደ ገዴራ ኮዎማ።
52005027	ከፄ ኤታ ከመገሸራ ካኻ ዝንዜን፥ ሎቆኸከሥ ገትጋ አለአ ከደ ገዴራ ከኮዎማ።
52005028	ነድ መገ አል ኤቶኳ ያሱስ ክርስቶስ ከአኻ።
53001001	አይላ እምጳዉሎስ ከሲልዋኖስ ከጢሞቴዎስ ቢልቆተካ ገትጋ አለአ ከገሙንፀ ደ ገዴራ አል ተሳሎቄ፥ ደ በደካ አል ረባ በቦኳ ካል ኤታ ያሱስ ክርስቶስኳ።
53001002	መገ ከመገማ ነድ ከአኻ ኖጎ ረባ በቦኳ፥ ኖጎ ኤቶኳ ያሱስ ክርስቶስኳ።
53001003	ኢዴበም፥ ከምዳ ካይላ ኤከምኽልካ ከፄኻ መዱጎክ መገ ላ ከረባ። መጦማለምላ ኤኤለአ ገሸለማ፥ ከፄ በፈገካቆ መገሚላለኻ በቦቆ፥ ዳ በከፈገካኽ ማሄሻ ኤተ በኻጨካ ኖጎ ኮዎኻኳ።
53001004	ቢልካመከሥ ከአኻ ነገሙንፀ ደ ገዴራ አል ረባ፥ ከፄ በኸቀመኮቆ ነማሙቻቋ ከማፉንጮቋ ኤተ በደካ ነጸገኻ ነኮዎማ፥ በኸዥገካ ነመገሚላ።
53001005	ዳ ኤተ በትገከሥ አለአ ኤበደካ አመኸሣ አል ረባ መዪዥሠማ፤ ከፄ በኻኣንሠካሥ ነመገሚላለኻ በቦቆ፥ ከምደኻ ከደ መኩና ከገፋሌ ረባ ኤተ በኸከኢካ ነማፉንጮቋ።
53001006	ከፄ በደካ ረባ መዪዥሠማ፥ ከምጦዋ ማፉንጮቋ ነጸገ ደ ባፉንጨኮቆ አኻ።
53001007	አኻ ደ በኻፉንጨካቆኳ ከማፉጨኻቆ ከአይላኳ። አንጅ ከመዳ አለኣኳ፥ ኖከ ከምብቴ አኤታ ያሱስ ከማገማሥ ከመዥግ ሰ ገትጋለማ ነጎዛ
53001008	ነመበል ማንጃ። ኖካ ና ከምርካ በና ከደ በሽጠካ ረባ፥ ከደ በበፀካ ማገሰካሥ ከሰ ማገ ላ ከፄ ኤቶኳ ያሱስ።
53001009	ከምሃቱዋሥ እማም አለአ ነታሰ ኤቶኳ ከበቦቆ ገሂንለማኳ፥ ከምሩካ ከማም በነ መቴያ አል ግዢ ግዥ።
53001010	ኦከ ከምዳ አለኣኳ፥ ኖከ ከምዌ ኤታ ኤከምኸካን አደ በዪዥካሥ ካ ገሂን፥ ኤከምዪሩዋን አደ በከገምኪል ካ ኤዝራ። ከፄ በኸገምኪል አኻኳ ኤተ ቢልደካ ካኻ ኸገሻ፥ ከምኢኻ ኖጎማም።
53001011	ከለኣኳ መዱጎክ ቢልዴረካ ካኻ፥ ኤከምጦዋን አረባ አኻ ደ ከምዳ ከማኦዋለማ፥ ከመዥጋለማ ኤከምትቶቆን ማሄሻለኻ ከመደ ገሸል ዳ፥ ኤከምሄቆን መደ መገሚላለኻኳ።
53001012	ከለአ ከምዸበካ አፄ ኤታ ያሱስ ገሂን ኖጎኻ፥ ከምሂንኸካሥ አኻኳ ኖጎማ። ኤተ ከምደካ አለኣኳ ከመገ አል ረባሎኳ፥ ካል ኤታ ያሱስ ክርስቶስኳ።
53002001	ኢዴበም፥ ከፄ መዌ ኤቶኳ ያሱስ ክርስቶስ ከፄ መሙንፆቋሎኳ ከአ፥ ቢልጨካ ዳ ኤተ ከመገሽልሥ ካኻ።
53002002	"በዎኬንዥገን አኦከ ኤታ" ኤተ በከለካ ኤከምገሰኾቆ ነሰ መዪርጓ ከማቲሳ፥ ኤያሥ ኤያኳ ከመቆታ ኤዳ ቢቆት ከንዶጎምላ፥ መተምዘኻኼ ፈላ ማሰሲኻሠኼኳ።
53002003	መንጠኸኼ ጸጋ ሜተል አኻ ነዳ ነሜተልኼ! በላ መዌን አኦከማ አ ነገሲቋ፥ ከምሽጣ በበኽ ጸጋ ረባ፥ ከማትጋሥ ገንሠ ጸጋ ኤተ ከምኮዪል ማቶቋ፥ ኤተ በኢካ ከምቴያ።
53002004	አ ከመጦኽ ጸገማ ከምጻ ከምንሳ ኮዎማ፥ ኤተ በከከለካ አጸጋ ረባ ካሥ ዳ ኤተ በከዴረካ አጸጋኳ። በላ መዳን ኣሥ አለአ፥ ከምኩ ከመዪዥሥ መፀ ገዴራ አል ረባ፥ ከምከላ "አራ ረባ" ከመንዥጋ ቆኽ ከምኢሽ።
53002005	አኸሳንዘከሠኼያኽ ኤቤርገሸሥ አለአ ካኻ ኖከ ቤርኢ ኖጎኻ?
53002006	በኸገምካ ኤበኢካ ዳ ኤተ ከምረስ አ፥ ኤከማትጋሥ ናሥ አንጅ ማ።
53002007	ማጸፆቆ ገንሠ መዥጋ አ እኽላኳ ነመደማ በኢካ፤ እኽላኸን ከማትጋሠኼ ካሥ አል ኦከ ከምፐሥ ኤተ በረከስ አ ነንዶዋኼ።
53002008	ነለአ ነቸቻ ከማትጋሥ ኤተ ከምኮዪል ማቶቋ፤ ከምሸኮቆ ኤታ ያሱስኳ አ ከገሾኳ ኤተ ከምፔሥ ነሰማ፥ ከምቴከሥ አ ከመዌያለማ ከማትጋሣለማኳ።
53002009	ከምዎኬ ገንሠ ጸጋ ኤተ ከምኮዪል ማቶቋ አ ከመዥግ ሴጠና፤ አ ከማትጋሥ ከበቦቆ መዥጋ፥ ከምዳ ጋገሸል ዳ ከዳ አል ገተምዛ ኤተ በንጠከኽ ጸጋ።
53002010	ከምዳ ሾከ መንጠኻ ገንሠማ ኮዎማ ነጸጋ ደ በቴካ። ዳ ኤተ ከምቴካ ጸጋ አለአ፥ ከፄ ቢበፀካ መሄዉሽ ኸገሻ ኤተ ከምብዱካ።
53002011	ከፄ አለኣኳ ኤከምገሙዊለን ከጎልጎዛ፥ ከማተገሮቆ አረባ እማም ከምኻ ከዳ ኤተ በንጠከኽ ጸጋ።
53002012	ዳ ከምጦካ አለአ፥ ኤከምኸካሠን ከደ ባ ገ ካይል ከገንሠ ዳ፥ ከደ በበፀካ መገምኪል ከኸገሻ ኮዎማኳ።
53002013	ደ በኻሄካሽ ከኤታ ኢዴባለም፥ ከምዳ ካይላ ኤከምኽልካ ከፄኻ መዱጎክ መገ ላ ከረባ። ዳ ኤተ ከምኽልካ መገ ላኳ፥ ከፄ በቶካ አረባ መሽልሥ አኻ፥ ኤከምብደኻን ከመዪዣሣለኻ ከንዶጎ መዪዥሥ ገፉጫ ከመገሚላለኻ ከኸገሻኳ።
53002014	ኤከመንዘኺለን ነገሂን አል ኤቶኳ ያሱስ ክርስቶስ፥ በከኦካ አረባ አኻ ከሰ ማገ ላለማ ኤተ ቢላቲከስ ካኻ።
53002015	ካ ኢዴበም፥ ከሳ ነድ ከመቆታኳ፥ ራቆኸሽ ኸገሻ ኤተ ቢለገሸከሥ ካኻ ኢኸካ!
53002016	ኤቶኳ ያሱስ ክርስቶስ ኪልቆማ ከረባ በቦኳ ኤተ በሄከሽ አኳ፥ ኤተ በኸኬ ከመገለማ መንዥገሣ አል ግዢ ግዥ ከገሸል ማጦዪላ ካኳ፥
53002017	ነንዥገሥ እልኻ፥ ነኸ መዥጋ ካኻኳ፥ ኤከምደኻ መዱጎክ ገሸለማ ኤከመገሸኻ ገሸለማኳ።
53003001	ከመተጸማኳ ኢዴበም፥ ዴረኻ ካይላ ኤከምፈጋኽ እገሸ ኤታ፥ ኤከምሂን ኤያሥ በሂንካ ኖጎኻኳ።
53003002	ዴረኻ ኤከምብዶቆ አረባ አኳ ነኤለ ደ ገንሣ ከደ መሸ ሠማኳ፤ አገምኪልኼ አጸጋ ኮዎማኼ።
53003003	ኤታኸን ኤተ መጦሥ እገሻ ነኸማ፤ አ ከመንዥገሥ አኻ ከምጻንዶቆ ሴጠናኳ ነጸገኻ።
53003004	እኽላኳ ነድ ኮጎ እልኻኳ፥ ቢልገምኪል አኻ ከንዶጎ ኤታ፥ ኤከምትተኾቆ ዳ ኤተ ከመገሽልሥ ካኻ ኮዎማ።
53003005	ነጦኽ ኤቶኳ እልኻ ኮጎ ማሄሻ አል ረባ፥ ኮጎ ገቀማ ኤተ በኸካ ክርስቶስኳ።
53003006	እኽላኳ ኢዴበም፥ ቢለገሸከሥ ካኻ ከፄ ኤቶኳ ያሱስ ክርስቶስ፥ ኤከምሃተኻሥ ነደ ገንዞዋ ከደ ገዴራ ደ በበፀካ ማኢካ ከመትገሣ ኤተ በኸርኮቆ ኖጎምላ ኮዎማ።
53003007	በኸገምካ አኽኳ ኪልቆኻ፥ ኤከምዳ አመኮ መኢያለምላ ካኻ፤ ኖከ ቢልኢኬ ኖጎኻ ኢለንዞካንኼ ነመደዳ፥
53003008	ኢልሰካንኼ እገ ጸጋ ሜተል መገ ኼ። አይላኳ ቢልሌኤካ ቢልሻምበካ፥ ቢልደካ ኖካ ከመጎኳ፥ ኤከምበፃ መዳን ከጸጋ ሜተል ከገጹራ።
53003009	ቢልደካ ካኻ ከመኮሣ ኤከምኮኻን አይላ፥ ኢላንዥገካንኼ ገፋሌያ ከመሎቆሥ አኻ ከማተጸሣኼ።
53003010	ኖከ ቢልኢኬ ኖጎኻ፥ ቢልኸከን ማቶቋ ካኻ ቢልከለካ፥ "ጸጋ ኤተ ከምበፃ መሄሽ መደዳ፥ መሳኼ እጋኼ።"
53003011	እኽላኳ ቢልገሰኮቆ፥ ኤበንዞካ ናኻ ጸጋ ሜታ ሜታ ነመደዳ፤ ኣሥ መኩ ነመደዳ ናል ጸጋ፥ ኢደካኼ መደዳኼ።
53003012	ሾከ ጸጋ አለአ ኤከምኢዩሸን ትል፥ ከምዱዋ ኤከምሱዋን ኣሥ አለማም፥ ቢልተኮቆ ከፄ ኤታ ያሱስ ክርስቶስ ቢለገሸካ ከማምኳ።
53003013	ኢዴበም፥ አኻኸን መንዞኻኼ ከመደ ገሸለማኼ!
53003014	ጦኸሥ ኒልኻ ጸጋ ኤተ ከምበፃ መገሶቆ እገሸ መቆታለምላ። ኤከምዪፃቆን አኳ ማኩኾቆኼ ከአኼ።
53003015	ነደንኳ፥ እገሸኸካ ኤዱዌበኻ፥ መዪርኻኼ ኤብታኼ!
53003016	ነኸ ኤታ አል መገማ ኪልቆማ መዱጎክ ከንዶጎ ኮዎማ መገማ ካኻ፤ ነድ ኤቶኳ ከአኻ ከኮዎኻ።
53003017	አራ ጳዉሎስ ከኤለም በርቆተካ ዳገለም ካኻ፤ መቆታለምኳ ኤኤለአ፤ ዳ ኤተ ከምገሙካ ገትጋለም ኮዎማ፥ ካሥ ከለአ።
53003018	ነድ መገ አል ኤቶኳ ያሱስ ክርስቶስ ከአኻ ከኮዎኻ።
54001001	ኤተ በርቆተካ ገትጋ አለአ አራ ጳዉሎስ፥ ኤተ በርደካ ሰ ገትገ ክርስቶስ ያሱስ። ኤተ በጦከሥ መደዳ አለአ ነጸገም ረባ ኤተ መብዶቆ አኳ፥ ክርስቶስ ያሱስኳ ኤተ በኮጦከሠን ማጦዪላሎኳ ነጸገማ።
54001002	በርቆተካ ገትጋ አለአ ከጢሞቴዎስ፥ ኤተ በደካ ከንዶጎ መገሚላ ዱዋለም ኸማ። ረባ በቦኳ፥ ያሱስ ክርስቶስ ኤቶኳኳ ነኸ ካም መገ፥ ከማገ ከመገማኳ።
54001003	ኖከ ቤርዽ ከምዸራ ከማቀዶኒያ ቤርገሸን ካም ኤከምፀኣዬቆ ነኤፌሶን ከምጻንዳቆን ጸጋ ሜታ ሜታ ደ በፈገከኽ መትገሥ ጎልጎዛ።
54001004	ጦ ኤከምበፁሸን እማም እገሸ ዬዳግዣ ከመንዘ ኽ ሾከ እምበፈጋ፤ ሾከ እገሻ አለአ ከምሬቆ ኣሥ መከለማ፥ ከምጫኼ በና ከመደዳ አል ረባ ኤተ ከምዱዋ ከመገሚላ።
54001005	ቾጎ መትገሣለም፥ ኤከምበኖቆ ማሄሻ ነመዪዥኽ እላ ከመገኽ እላ፥ ነመገሚላ ኤተ ባንዢገካ ጎልጎዛኳ።
54001006	ቢበካ ጸጋ ሜታ ሜታ ነመንዳ ነለአ፥ ቢኩከንዥገን ከገሻ ኤተ ባንዢገካ ኸማ።
54001007	ደ በደካ አለአ ቢያኣጎካ መዳ ከደ መትገሥ ማቶቋ አል ሙሴ፤ ነደንኳ፥ ኢያምባለከሠኼ ዳ ኤተ ቢገሸከሣ ከዳ ኤተ ቢከዥገካ ቆሳኼ።
54001008	በኮገምካ ኤበደካ ማቶቋ ገሸለማ፥ ኤከምጦሥ ጸጋ ማቶቋ አለአ ከመደዳ ነመዘር እንዶዋ።
54001009	በኮሳንዘከሥ ኤበበፀካ ማኻዬሽ ማቶቋ ከጋገሸል ጸጋ። ባኸካዬሸንዥገን ከደ መምፑቆማ ከደ ገን፥ ከደ በኤምካ ረባ ከደ ገንሣኳ፥ ከደ በበፀካ መሂንሥ ረባ ከደ በበፀካ ማገሰካሥኳ፥ ከደ በሸኮቆ በበማ ከኤዬማ በሸኮቆ ጸጋኳ፤
54001010	ከደ ጎሲያ፥ ከጉንዛ ኤተ በካንዢገካ ከጉንዛ፥ ከደ በኮደኮቆ ጸጋ ከሲ ዎደ፥ ከደ ጎልጎዛ ከደ በዠገተካ ከጎልጎዛ፥ ከደ በጦካ መደዳ ኤተ በንሰካ መትገሣ ኸማ ኮዎማ።
54001011	መትገሣ አለኣኳ ኤሰ ማገ ል አል ረባ፥ ኤተ በከኸካ አጸጋ ኮዎማ መገ ላ። በኸኬንዥገን ካራ ኤከማቲርስ ሰ ማገ ላ አል ገሂን አለአ።
54001012	በርከኸካ መገ ላ ከኤቶኳ ያሱስ ክርስቶስ፥ ኤተ በኸኬ መዥጋ ካራ። በዪርካ አኳ አራ ከመገሚለማ፥ በኦካን አራ ከመደዳለማ።
54001013	ገፀ ቤርቴሥ ፄማ፥ ቤራሙቾቆ፥ ቤር  አኳ፤ ዳ ቤርከጦ አለአ ነመገሚላለም ነገሲቋ፥ ቤራኤሚል ዳ ኤተ ቤርዳኳ፥ በጦካ አረባ ማገ ካራ።
54001014	ኤቶኳ በጦኬ መገለማ ከበበኽ ካራ፥ በኸኬ መገሚላ ከማሄሻኳ ኤተ ከምዌ ነመኢያ ከክርስቶስ ሜተል።
54001015	እገሻ አለአ ኸማ፥ ከምደካ ከጸጋ ከኮዎማ አመሮቆማ፤ "በኮኬሥ ያሱስ ክርስቶስ ከኤባ ካል እኔያ ኤከምብዶቆ ደ ገንሣ።" ነደ ገንሣ ነለአ አራ ኤተ በንተርኮቆ ነኮዎማ።
54001016	ዳ በርከዸብ ማገ፥ ኤከምትገሠን ያሱስ ክርስቶስ ነመሲቆማ ነጸገም በቦቆ ገቀማለማ፥ ኤከምዳን አመብዶቆለም ከመኮሣ ከጸጋ ደ ከምገምኪል ኮጎ እልኻ፥ ከምዸብዋን መኢያ አል ግዢ ግዥኳ።
54001017	ነድ ገሂን ከመፈጋቋ ካል ግዢ ግዥ ከረባ ከጥሳ አል ግዢ ግዥ፥ ኤተ በበፀካ መሻ፥ ቢኤምከሥ ከኻ፥ በደካ ኣሥ ሜተምኳ። ኣሜን።
54001018	ዱዋለም ጢሞቴዎስ፥ ማገሸሣ ኤተ ከምኸራ ካም አለአ ቢያገሰኪልስ ከገሸ ደ መዪርጓ ኤተ ቢገሸሥ እማም ገፀ ከፄኡ። ነድ ካም አሳ ኤተ ቢገሸሥ እማም ነገሸል ማቆራ ኤተ ባኢካን አም፥ ከዳ አል ማሸማ።
54001019	ከለአ፥ ጫ መገሚላ ከመዪዥኽ እላኳ! ኢሮቆንኼ ጸጋ ሜታ ሜታ እገሻ አል መዪዥኽ እላለማም፥ ቢቴከሠንዥገን መገሚላለማም ኤኤለአ።
54001020	በኢካን ነችዳ ና  እምሄመኔዎስ ከእስከንድር። ኤከምገሙሸን እማም መበፀሽ መ ፄ ረባ ከመር በና ከለአ፥ በራተገርኮቆንዥገን እማም በርኸካ ከኤለ ሴጠና።
54002001	ነዳ ነኮዎማ ከበቦቆ ከመገሸራ ካኻ፥ ኤከምጦኻን ገቆና ከገዴራ፥ መገሽ ሳ ከጸጋ፥ መገ ላኳ ነታሰ ረባ። ዴረኻ ከጸጋ ከኮዎማ፥
54002002	ከምጥሳ ከደ በጨካ ገፋሌያ ኮዎማ፥ ኤከምኢኳን ከመጺጓ ከመገማኳ። ከምዳ ካኳ አመኸ ገሂን ከረባ አመኢያ ከገሸል መንዳኳ።
54002003	አለአ ገሸለማ፥ ከማገ ል ረባ ኤተ መብዶቆ አኳኳ።
54002004	በኦከሽ አኳ፥ ኤከምብዳ ጸጋ ኮዎማ፥ ኤከምዱዋሸን ኮጎ ማምባለሥ ኸገሻኳ።
54002005	ረባ ኣሥ ሜተም፥ ኤተ በኢከቾጎ ነጂል ጸጋ ከረባ ባገ ካኻኳ ኣሥ ሜተም፤ አኳ ያሱስ ክርስቶስ ኤተ በደካ ጸጋ።
54002006	አ ከማንዢል ጸጋ ኮዎማ ቤያተገሮቆ ጺማ ቤኻ፤ ቤድ አለኣኳ ካል ኦከ ቤሪል ረባ አንጅ ማ።
54002007	ከፄ አለአ በጦከሥ ረባ አራ ከኤተ ማቲሰማ ከሰ ገትገ ክርስቶስኳ። ከመገሸርሥ ኸማ፥ ከምለጎዘራኼ። በትገኬ አረባ አራ ኮጎ ሾካ ከኮዎማ፥ ኤከምትገርሥ ገትጋ አል መገሚላ ካል ኸገሻኳ።
54002008	በራኣጎካ ኖጎ ከማሙንፀኾቆ ከገዴራ፥ በላ መዳን ከእል ገቱዋ ከማትርቋ፥ ኒፈሮቆ ጋጉንዛ ደ በዪዥካሥ ከረባ ኤለማም ከገዴራ።
54002009	በራኣጎካ ኤያሥ ኤያ ኤከምኢሰሥ ጋፋኳ ከገዪፆቋ፥ ከመጦኽ ጸገማ ከገቻ ኣ ኤተ ከምደካ፤ ዳ ኤተ ከማንደጎነሥ እማም፥ በላ መዳን መንጀልስ ቤቋ ከመቃት ጸገማ ከኣያ፥ ከሚንዛ ከማሰኽ ኣ ኤተ መዥግ በና፥
54002010	ነድ ከጋገሸል መደዳ። ነድ ኤያሥ አለአ ከጋፋ፥ ደ በኣጎካ መኸ ገሂን ከረባ።
54002011	ነገመሽ አጋፋ ከማጦዪል ፄያ ከማገሳሣኳ።
54002012	ከምኸርኪልኼ ኤከምትገሥ ጋፋ ነገሙንፀ ደ ገዴራ፥ ኤከምጫ ገፋሌያ ነጸገ ጉንዛኳ፤ ነጦ ፄ ትል፥
54002013	ከፄ ቤዘዛሜ ኣዳም ነገሲቋ፥ ቤዘዛሜን ሄዋንኳ ነን።
54002014	ቤያጣኽ እገፋ፥ ቤያፑቆ ማቶቋ አል ረባ፥ ኤያጣኸንኼ ኣዳምኼ።
54002015	ነደንኳ፥ ኤከማራቆካሥ ጋፋ ከመገሚላ ከማሄሻ፥ ኤበዪዥካሥ ከረባ ከመጦኽ ጸገማ ከገቻኳ፥ ከምብደካ እገፋ ከመፖቆ ዱዋ።
54003001	ኸማ እገሻ ኤተ በከለካ፥ "ጸጋ ኤተ በኣጎካ መዳ ከኤተ መቼስ እንዶዋ ነገሙንፀ ደ ገዴራ፥ በኦከሽ ገሸል መደዳ።"
54003002	ካ ከምደካ ከኤተ መቼስ እንዶዋ ነገሙንፀ ደ ገዴራ አመዳ ጸጋ ኤተ ባንዢገካ ቆቆማ፥ ኤተ በጨካ ኣሥ እገፋ ሜታ፥ መሸ ቁንዘማ፥ ኤተ በዜከኽ ጸገማ በጨካ ገሂን፥ ኤተ ከምሄሽ ኮዶ ከምፈለሽ መትገሠማ ከጸጋ ከጃጀንዳኳ።
54003003	መደዳኼ ጸጋ ኤተ በደከኽ ደ መፋ፥ ደ መኦች ጸጋ። ነድ መሌእል ጸጋ ከመገማ፥ ከኤተ በበፀካ መሲያሥ ከለማና።
54003004	ነድ ጸጋ ኤተ መራቆ መፃለማ ገሸል፥ ጸጋ ኤተ በካገሰካሥ ኢደማ በከኸካ ገሂንኳ።
54003005	ጸጋ ኤተ በበፀካ መፈለሽ መራቆ መፃለማኳ፥ ኤያላሥ ከምፈለከሸን አ መራቆ ገሙንፀ ደ ገዴራ አል ረባ?
54003006	መደዳኼ ኤተ በገምኪል ነን፤ ኤከምዳ ኤለአ፥ ከምሾጎ መዣ አ፥ ከምኸከሥ ረባኳ ኤያሥ ቤከኸሥ ከሴጠና።
54003007	ነጭ ገሸል ፄያ ኖጎ ጸጋ ደ በኢካ ነገሙንፀ ደ ገዴራ ከጃጻኳ፤ ኤከምበፃ መዳ ኤለአ፥ ከመገሻ ጸጋ ገንሠ ዳ ነጸገማ፥ ከምኩ አኳ ኪል በጎላምብ ሴጠና።
54003008	ኤያሥ ኤያ ከምደካ ከደ መተጸሠማ ኒል ገሙንፀ ደ ገዴራ አመዳ ጸጋ ደ በጨካ ገሂን ኖጎ ጸጋ፤ መደዳኼ ደ መገሻ ጠጣ እምበንድ፥ ደ በኸኪል ጸገማ ከደ መፋ፥ ደ በሲካሥ ከምዸብ በና ኪልቆማም።
54003009	ከመዪዥኽ እላ ኒካራቋሥ ከኸገሻ አል መገሚላሎኳ ኤያሥ በትገኬሥ ረባ ካኳ።
54003010	ከምዳ ከደ ገዴራ ኤከምዻምብዋ ችዳ አ ነገሲቋ ከማምባሉሠን፤ ና ነቸቻ ኤከማንዢጉዋ መሸ ሠማ ነጸገማም፥ ኒድ ዳ።
54003011	ኤያሥ ኤያ ነድ ጋፋለማምኳ ደ በጨካ ገሂን ኖጎ ጸጋ፥ መሸ ቁንዘማ፥ ደ በገምካይል ነዳ ነኮዎማ፥ መዱዳኼ ደ መቴሥ ፄ ጸጋኼ።
54003012	ደ መተጸሠማ ኒል ገሙንፀ ደ ገዴራ ኒጭ ኣሥ እገፋ ሜታ፥ ኒራቆ መፃለማም ከኢዳለማምኳ ገሸል።
54003013	ደ መተጸሠማ ኒል ገሙንፀ ደ ገዴራ ደ ቢደካ መደዳለማም ገሸል፥ ከምዸብዋ ኖጎ ጸጋ ገሸል ፄያ፥ ከምፈሉሽ መገሻ ከመንዢቆ እታ ከፄ መገሚላለማም ከያሱስ ክርስቶስኳ።
54003014	ኤከማጦሪለን ከመዌያ ኮገኡ ፈላኳ፥ ካል እኽላኸን በርቆተካ አለአ ካም።
54003015	ነደንኳ ኤከምፀ ራዬቆኳ፥ ከምዳ አመገመማ ካም ኤቢጦካ መንዳ ነመፃ አል ረባ፤ መፃ አል ረባ መከላኳ ገሙንፀ ደ ገዴራ አል ረባ መኢማ። ገሙንፀ ደ ገዴራ አለኣኳ ሙችና ከሸማኳ፥ ኤተ ቢኮከሸን ኸገሻ ነጸገማ።
54003016	ኸገሻ፥ ገጸፀ መገሚላሎኳ በቦቆማ። ባገምካሥ ክርስቶስ ነኤባ ናል እኔያ ከበጫ፥ በትገከሥ መዪዥሥ ገፉጫኳ ኤበጨካ አ ኸማ፥ በገምከሥ ሰ ገትጋ አል ጎዛኳ አ፥ ባቲካስ ፄማኳ ኖጎ ሾካ ኮዎማ፥ በከገምኪል ጸጋ አል ኤበ እኔያ ኖጎ ኮዎማ ከአ፥ በከርኮቆ ረባ አ ኮጎ ገሂን አል ጎዛኳ።
54004001	በዪዥከሥ አመዪዥሥ ገፉጫ በከለካ፥ ኤከምኤመሽ ጸጋ ሜታ ሜታ መገሚላለማም ካለን። ከምሁሉዋ እማምኳ ገፉጫ ደ ባኤምኪል ጸጋ፥ መትገሥ ጋገንሠ ሙሳኳ።
54004002	በዎኬ ሾከ መትገሣ አለአ ነደ መሾጓ፥ ነደ በገሸካ ጎልጎዛኳ። ቢጨካ እማም ኒለማም ሻኪይ ሴጠና።
54004003	ችዳ አለአ ቢጻንደኮቆ ኤከምበፃ ጸጋ ማሮቆ፥ መሱዋ ደ መሳ ሜታ ሜታኳ። በዘዘኬ ረባኸን ደ መሳ አለአ፥ ኤከምሱዋን ከመኸ መገ ላ ከረባ አደ በገምኪል ባምባለከሥ ኸገሻኳ።
54004004	ዳ ኤተ በዘዘኬ አረባ ኮዎማኳ፥ ገሸለማ፤ ኤከምሱዋ ከመኸ መገ ላ፥ አኢካንኼ ሜተል ዳ ኤተ ከምዪሩዋ ኤደ መኮዋኼ።
54004005	ከምዪዥካሥ ከገሸ ረባ ከገዴራኳ።
54004006	ኤከመገሻካ ከኢዴባ ደ ገዴራ ኤኤለአ፥ ከምዳኣ ገሸል ኤተ መደዳ አል ያሱስ ክርስቶስ፤ ከምፈጋካቆ አምኳ ከገሸ መገሚላ፥ ከመትገሣ አል ኸገሻ ከኤተ ባሁለካ።
54004007	ማጦዋኪል ፄኼ ከኤዳ ግዣ ኤተ በገሸካ አጋዘ ጋፋኼ! ጦከኽ ጸገኡ ከመዳ ጸጋ ኤተ በዪዥካሥ ከረባ።
54004008	መጦኽ ጸገጸጋ ከኤፃገ ፃጋ በነማ ዱፀን፤ መጦኽ ጸገጸጋ ከመዳ ጸጋ ኤተ በዪዥካሥ ከረባኸን፥ በጨካ በና ከዳ ከኮዎማ። በነማ በላ መዳን ካሥ አል እኽላ፥ ከምጫ በና ከመኢያ ኤተ ከምዌኳ።
54004009	እገሻ አለአ ኸማ፥ ከምደካ ከጸጋ ከኮዎማ አመሮቆማ።
54004010	በኮካቆርካ በኮሌኤካ ነመደዳኳ፥ ከፄ በኮጦከሥ ማጦዪላሎኳ ነጸገ ረባ ነመኢማ፥ ኤተ በብደኮቆ ጸጋ ኮዎማ፥ ከበቦቆኳ ደ በገምኪላ።
54004011	እገሸሥ እገሻ አለአ፥ ትገሥኳ!
54004012	መሠዳኼ አጸጋ ሜታ አም ከመዳሉ ከኢዳ። ዳ ከመኮሣ ከደ ገዴራ ከገሻ ከኤተ ባገሸካ፥ ከመንዳሉ፥ ከማሄሻ፥ ከመገሚላ፥ ከመዜኽ ጸገኡ ከመዪዥሠማኳ።
54004013	ካሥ አል ኦከ ከምዎሬ አር ኸኪል ጸገኡ ከመሎቆሠማ ከጸጋ ነመዪዥሥ ሎርጋ፥ እገሸሥ ትገሥኳ።
54004014	መኣምቧሸኼ ጸገኡ ነደ መኻ ኤተ በኸኬ ረባ ካም፥ ኖከ ቤገሽ ደ መዪርጓ ቤጦሥ ደ እምፈጋ ኤለማም ኒልቀኡ።
54004015	ኤከማገማሠን ከጸጋ ከኮዎማ መፈጋቋሉ ነንዶ ገዴራ፥ ደካ ከደ መኻ ከለአ፥ ኣራቆካሥ ከማምኳ።
54004016	ዜኽ እልቀኡ፥ ዜኽ መትገሣሉኳ! ዥግ ነመጦ ዳ ነምበንድ ነለአ! ኤከምጦዋ ኤለአ፥ ከምብዳቆ እልቀኡ ከጸጋ ደ በገሰኮቆ ካምኳ።
54005001	መሉጋኣሠኼ ደ እምፈጋ፥ እገሸካ ኤያሥ በበኡ። እገሸካ ከጋሸላ ኤያሥ ኢዴበኡ፥
54005002	ከጋዘ ጋፋኳ ኤያሥ እይኡ፤ ዪር ገምበብ ጋፋኳ ከመዪዥኽ እላ፥ እገሸካ ኤያሥ ኢደ ዳጎን ኤበኡ።
54005003	ኸካ ገሂን ከጋፈ ዢጋ ደ በሸከሥ ጉንዛ፥ ኸገሻ ደ ባንዢገካ ጸጋ ኤተ ከምተጸሥ እማምኳ።
54005004	ጋፈ ዢጋ ሜተም፥ ኤከምጫ ዱዋ ኤያሥ ኤያ ኤፐማ፥ ነገም ኢዳ አ ነገሲቋ ዳ ኤተ በኢካ አመደማ ነጸገማም ከዶጎ ኤበማም፤ ኒካጎቆ እማምኳ ገሸል መደዳ ኤተ ቤከድ አዶጎ ኤበማም። አለኣኳ ኤተ ከማገ ል ረባ።
54005005	ጋፈ ዢጋ፥ ኤተ በሸከሥ ጉንዛ ባሸካኽ በላ መዸባን ጸጋ ኤተ ከምተጸሣ፥ በጦከሥ ማጦዪላለማ ነጸገ ረባ፥ በጦካ መዱጎክ ነመጎኳ ከኦካ ገቆና ከገዴራኳ።
54005006	እገፋ ኤተ በሸከሥ ጉንዛ በናቲኽ ጸገማ፥ መከኢ ከኸማኳ፥ መሸማ።
54005007	እገሸከሥ አለአ ኤከምኢዩሸን እማም በላ መጩዋን ቆቆማ።
54005008	ኤከምበፃ ጸጋ ሜታ መተጸሥ ጀንደማ፥ ከበቦቆኳ ደ መፃለማ፥ በሽጠካ አ መገሚላለማ፤ ሾከ ጸጋ አለአ ነጸጋ ደ በበፀካ መገሚል ገንሠማ።
54005009	ጋፋ ደ ቢቆተካን ፄማም ነገንዘ  ጎ ቢቆተካ ጋፋ ደ በሸሸከሥ ጉንዛ፥ መደዳኼ ግዣለማም ነግቸማ ኦካግ ከገቻኼ። ኤያሥ ኤያ ነድ ኤተ ቢርኮቆ ኣሥ እል ሜታቆ፥
54005010	ኤተ ባገምካይል ከመደ ጋገሸል መደዳ። ከምደካ ከአ አመዳ እገፋ ኤተ በዱኮቆ ኢደማ ዝንዜን፥ በሄከሽ ኮዶ፥ በኤፈከቾጎ ደ ገዴራ፥ በተጸከሥ ደ ባፉንጨካቋ፥ ኤተ በሻምበካ ከጋገሸል መደዳ ኮዎማኳ።
54005011	ጋምበብ ጋፋ ደ በሸከሥ አጉንዘማኸን፥ መቆታኣኼ ነገንዘ  ጋፈ ዢጋኼ። ኤከምፈራ አመአጀበ በጫ ነጸገማምኸን፥ ነኤተ ቢኸካ ጸገማም ከክርስቶስ ቢዠገተካ ኤከምበፁዋ መሩቆ ኪል እምበንድ፥ ከማፑ ቆ ከማኣጉዋ መሮቆ ጉንዛ።
54005012	ከምኸካሥ ከማም ከፄ ቢያፑኮቆ ገዠገታ ኤተ ቢዠገተካ ከክርስቶስ።
54005013	በላ መዳን ኣሥ አለአ፥ ከማገመኽ አመንደዳ እማም፥ ከሞኩኽ ከመፀ ጸጋ። በላ መዳን ኣሥ መንደዳኳ፥ ከምፈጉኽ ገለሌባ፥ ከሞከሽ ነገሸ ጸጋኳ፥ ከመገሹሥ ዳ ኤተ በበፀካ መዪራ እማምኳ።
54005014	ካ በራኣጎካ ኤከምሮቆ እል እምበንድ አጋምበብ ጋፋ ኤተ በሸከሥ ጉንዛ፤ ኒፖቆ ኢዳ፥ ኒራቆ መፃለማምኳ ዝንዜን። ኤከመድ ኤለአ፥ ከምኻሰኼ እንዶዋ ከብታ ኤተ ከማገሸኮቆ አኳ።
54005015	ነማም ሜታ ሜታ ካል ገሲቋ ቢበከኸንዥገን እንዶ ገዴራ ቢሁልከቾጎ ሴጠና።
54005016	እገፋ ኤተ ገዴራ ሜታ፥ ኤከምኢያን ነመፃለማ አጋፈ ዢጋ ሜታ ሜታ፥ ነተጸሥ እገፋ ኤተ ገዴራ አኳ እማም። ኤኤለአ ከምደካኼ ከገጹራ ከገሙንፀ ደ ገዴራ፥ ከምፈለሽ አገሙንፀ ደ ገዴራኳ መተጸሥ ጋፈ ዢጋ ኸገሻ ደ ባንዢገካ ጸጋ ኤተ ከምተጸሥ እማም።
54005017	ደ እምፈጋ አል ገሙንፀ ደ ገዴራ ደ በደካ መደዳለማም ዝንዜን፥ ከበቦቆኳ ደ ቢሌኤካ ነማቲሰማ ከመትገሠማኳ፥ ከምደካ አመዸብ በነ መደዳለማም ኤላ እምበንድ።
54005018	በከለካ አመዪዥሥ ሎርጋ፥ "መፉንጫሰኼ ዎደ ሙሳ ኤተ በኢካ ነመኦቸኽ ጋትጋኼ፥" ኤያሥ ኤያኳ፥ "ከምደካ ከኤተ መደዳ አመዸብ በነ መደዳለማ።"
54005019	ኤከምበፃ መዳ ከሹደ ጸጋ ደ እምበንድ ኤያሥ ኤያ ከኦካግ፥ መገሳቆኼ ማገሾቋ ኤተ በደካ ነጸገ ደ እምፈገ ገሙንፀ ደ ገዴራ ሜተምኼ።
54005020	ኤከምጫ ነማም አጸጋ ሜታ መሸ ሠማኸን፥ ተሥ ነኸ ጸጋ ኮዎማ ኤከምጤያን አጃጀንዳኳ።
54005021	ከመገሸራ ካም ነታሰ ረባ ካል ያሱስ ክርስቶስ፥ ነታሰ ሰ ገትጋ አል ረባኳ፥ ሮቆ ማገሸሣ አለአ ኮዎማ። ነዳ ኤተ ከምዳኣ ኮዎማ ማሃቻሠኼ ጸጋ ሜታ ከጀንዳኼ፥ መገሻኸኼ ከዎዴኳ!
54005022	ዜኽ መዪዣሣሉ! ማሰሲያኣኸኼ ከመጦሥ ኤሉ ኒልቆ ጸጋ ሜታ ከምሽልሠማ ከመደዳ አል ረባኼ። ማገሰኺልኼ ከጸጋ ከጀንዳ ነመደ ገንሣኼ።
54005023	ከፄ እሉ ከመንሳሣሉ መዱጎኮኳ፥ ኣቆሸከኽ ኬ ባጉዋ ዱፀን ከኣያ ፋ፥ መፋኣኼ ኣሥ እልኽ ኣያኼ!
54005024	ገንሣ አል ጸጋ ሜታ ሜታ ማትገሠማ፥ በሲኮቆ ከማም ኮጎ መኸሣ፤ ገንሣ አል ጸጋ ጃጀንዳኸን ከማትጋሥ ነን።
54005025	ኤያሥ ኤያ ጋገሸል መደዳኳ ማትገሠማ፤ ኤከምበፃ ማትጋሠን ከደኽላኳ፥ ከምፈለሸኼ ማጸፃቋ ሰ ሜተልኼ።
54006001	ደ ቢኢካ ነሲ ዎደ፥ ደ በደካ መደዳ ከደ በበፀካ መዳ ደ ገዴራ፥ ኒከኽ ገሂን ኤተ ከምዳ ከኤተማም። ኖካ ና ከመገሻኼ ጸጋ ገ ያ ከፄ ረባ ከመትገሣሎኳኳ።
54006002	ዋደ ደ በደካ ዳ ከኤታ ኤተ ገዴራ፥ መሠኼ ኤተማም ከፄ ቢደካ ኮዎማም ከንዶጎ ገዴራ ደሌባ። ከፄ ቢደካ ኤተማም ደ ገዴራ በሄከሽ ረባኳ እማም ከመተጸማኳ ከፄ ቢሻምበካ እማም ከመደ ገሸል ዳ፥ ኒድ ከበቦቆኳ። ትገሥ አለአ፥ እገሸሥኳ!
54006003	ጸጋ ኤተ ከምትገሥ ዳ ጀንዳ፥ ጸጋ ኤተ በበፀካ ማኩቆ እገሻለማ ከገሻ አል ኤቶኳ ያሱስ ክርስቶስ ከመትገሣ አል መገሚላሎኳኳ፥
54006004	አ ኤተ መቶኮሥ ጸገማ ኣምባለከሠኼ ዳ ሜተልኼ። በከዥገኪለንዥገን ከማከለማ ከመንሳ ኤገንሠ መዹማ፤ ከምሮቆ አለኣኳ ከገንሠ እላ፥ ከማቱሣ፥ ከመቴሥ ፄ ጸጋ፥ ከማጦሥ ጸጋ ከገንሠ ዳ፥
54006005	ከማገሻ ቆሳ ከጸጋ ነበበኽ ዳኳ። ሾከ ጸጋ አለአ በንሠከንዥገን ሳምቢርቆማም ቢበከኸንዥገን ኸገሻኳ። ቢኦከሥ እማም እንዶ ገዴራ ኤማጸጫ።
54006006	ኸገሻ፥ ከምጫ አመዥጋ ነንዶ ገዴራ በቦቆ በና፥ ኤከምነቆ ኣሥ ኤተ ቢጨካ።
54006007	አኮርኬቆንኼ ዳ ሜተል አኳከዎኬንኼ ከኤባ ካል እኔያኼ፥ ከምርኮቆኼ ዳ ሜተል ኒለማኼኳ።
54006008	ኤከምጮኳ ዳ ኤተ ከምሶኳ ከምኢሰኮሥኳ፥ ከምትታ ካኳ።
54006009	ደ በኣጎካ ማጸጫኸን፥ ከምፋቱዋ ነማዻምባ። ከማዻቁዋሽ ነበጎላምባ ኤተ በዻቆከሽ ጸጋ ከመአጀበ አል መንጣኻ ከበበኽ ገንሠ መአጀባ ኤተ ከምቴሥ ጸጋ ከምኩቆ እማም ከመፂ ጺያ።
54006010	ነዳ በዎኬ አገንሠ ዳ ኮዎማ ነመሲያሣ ከለማና። ከፄ አለአ በሽጠካ ጸጋ ሜታ ሜታ መገሚላለማም፥ ቢርኮቆንዥገን ኪልቆማም በቦቆ ማፉንጮቋኳ።
54006011	አም ጸጋ አል ረባ፥ ሃታሥ ነዳ ነለአ ነኮዎማ! ሻምብ ከዳ ኤተ በኦከሽ ረባ፥ ዥግ ነንዶ ገዴራ፤ ሻምብ ነመገሚላ ነማሄሻ፥ ነገቀማ ነመሌእላኳ።
54006012	ዥግ ነገሸል ማቆራ ናል መገሚላ፤ ራቆሽ መኢያ አል ግዢ ግዥ፥ ኤተ በከኦኬ ረባ አም፥ ኖከ ባቲከሥ አምኳ ኸገሻ ዝንዜን ነታሰ ደ ገዴራ በበኽ።
54006013	ከመገሸራ ካም ነታሰ ረባ ኤተ በኢኮቆ ዳ ኮዎማ፥ ነታሰ ያሱስ ክርስቶስ ኤተ ቤድ ኸገሻ ዝንዜን ነኸ ጴንጦስ ጵላጦስኳ፤
54006014	ካሥ አል ኦከ ከማትጋሥ ኤቶኳ ያሱስ ክርስቶስ ጦሥ ነመደዳ ማገሸሣ ኤተ ባኸካዬሽ ካም፥ በላ መጫን ቆቆማ ከመምበድዞቆማኳ።
54006015	ማትጋሥ ክርስቶስ አለአ ከምጦዋ አረባ ካል ኦከ ከማገ ከሣ። ረባ ኤተ በከኸካ አጸጋ ኮዎማ መገ ላ፥ ኤተ መሙቾቆማ ኣሥ አ፥ አ ጥስ ዶጎ ጥሳ፥ ኤተ ዶጎ ኤታኳ።
54006016	ኤተ በበፀካ መሻ ኣሥ አ፥ በኢካ ነመዪዦጓ ኤተ ከምበፃ አጸጋ ሜተል ማርቸሥ፥ አገምከሠንኼ ጸጋ ሜተልኳ አ፥ ከምፈለሸኼ ሜተል መገመሠማኼ። ነድ ከአ ገሂን ከገፋሌያ ካል ግዢ ግዥ። ኣሜን።
54006017	እገሸካ ከደ መጨ ለማና ካል ኤበ እኔያ፥ ኤከምበፁዋ መኦዉሥ ጸገማም ኤበቦቆ ጸጋ፥ መጦዉሥ ማጦዪላለማምኳ ነደ መጫ ኤተ ባንዢገካ ሸማ። ኒጦሥ ማጦዪላለማም ነጸገ ረባ፥ ኤተ ከምኼ ካኳ ኮዎማ ከበበኽ ኤከምዶኮኳን ከማገ ጓ።
54006018	ኒድ እማም መገ  ዳ፥ ኒፈገኽ መደ ጋገሸል ዳ፥ ኒተጸሥ ጸጋ ጃጀንዳ፥ ኒንዘ ል ዳ ኤተ ቢጨካኳ።
54006019	ኤኤለአ ኮጎ እልኻ ከማሙንፁቆ ኪልቆማም በና ኤተ በዥገካሽ ሸማ፥ ኤከምዸብዋን መኢያ ኸማ።
54006020	ጢሞቴዎስ፥ ዜኽ ዳ ኤተ በኸኬ ረባ ካም። ሃታሥ ነገሻ ኤተ ቢከለካቆስ መገ ከመትገሥ ጎልጎዛ፥ ኤተ በከለካ ጸጋ በኦካ "መገመሸማ።"
54006021	ነጸጋ ነደ ቢከለካ "ቢልዸበካ መገመሸማ አለአ" በበከንዥገን አሜታ ሜታ ነንዶ መገሚላ። ነድ መገ አል ረባ ከአኻ!
55001001	አራ ጳዉሎስ፥ ከማሄሻለማ ኤተ በርኦኬ አረባ ከሰ ገትጋ አል ያሱስ ክርስቶስ፥ ኤከማቲርስ መኢያ ኤተ በካጦኪል ረባ አኳ ከንዶጎ ያሱስ ክርስቶስ።
55001002	በርቆተካ አለአ ከማሄሽ ዱዋለም ከጢሞቴዎስ። ነድ አመገ፥ ማገ ከመገማ ካም ኖጎ ረባ በባ፥ ኖጎ ኤቶኳ ያሱስ ክርስቶስኳ።
55001003	በርኸካ መገ ላ ከረባ፥ ኤተ በርከደካ ከመዪዥኽ እላ ኤያሥ አል እምበፈገም። መዱጎክ በርሳንዘከሥ አም ነገዴራለም ኖካ ከመጎኳኳ።
55001004	ኖከ በርሳንዘከሥ ጹሻሉኳ፥ ኤበርማገ እለን በቦቆ በርኦከሽ ከእለም ኤበርምገመሥ አም።
55001005	በርሳንዘከሥ ኤበደካ መገሚላሉ ከመዪዥኽ እላ። ቤኢ ሾከ መገሚላ አለአ ገፀ ኒል ኤፐኡ ሎእስ ካል እይኡ ዩኒኬ፥ በርገምኪል ዝንዜን ኤበኢካ ኒሉኳ።
55001006	ከፄ አለአ በርከጦ ቁንዝ አም፥ ኣምብድ ግሰኽ ደ መኻ ኤተ ቤያኻዬሽ ካም ከመጦሥ ኤለም ኒልቀኡ ኤማንጃ ኤተ ኒፉጭ ኒበለኻ።
55001007	ገፉጫ ኤተ በኸኬ ረባ ካኳ ከምኻ መዥጋ ከማሄሻ፥ ከምጦዋ ኤከምፈለኮሽ መዜኽ ጸጎኳኳ፥ ከምጦዋኼ አኳ ከደ ገጤያኼ።
55001008	ካ ኤያሥ በኸኬ አረባ መዥጋ ካም፥ እንዘ ል ነማፉንጫቋ ከፄ ሰ ማገ ል አል ረባ፤ መዪፃቆኼ ነመደ ኸገሻ ከኤታ፥ መዪፃካቆኼ ከአራ ከፄ ቢያርፉንጨካ ከፄማኳ።
55001009	በ ጻንደከኽ ረባ አኳ ነገንሣ፥ ኤከምዶኳን ጸጋለማ ደ በዪዥካሥ ከአ። ማኦዋለማ አለኣኳ በላ መዳን ከገሸል መደዳሎኳ፥ ኤመኦሻ ከመገለማኳ፥ ኤተ ባኸካዬሸንዥገን ካኳ ገፀ ከንዶጎ ያሱስ ክርስቶስ።
55001010	ባትገካሠንዥገን እኽላ መገ አለአ ከምዌ ኤተ መብዶቆ አኳ ያሱስ ክርስቶስ። አ በቴከሥ መዥጋ አል መሻ፥ በርኬቆ ከንዶጎ ሰ ማገ ላ አል ረባ መዪዦጓ አል መኢያ አል ግዢ ግዥ።
55001011	በጦከሥ ረባ አራ ከኤተ ማቲስ ሰ ማገ ላ፥ ከሰ ገትገ ክርስቶስ፥ ከኤተ መትገሠማኳ።
55001012	ከፄ አለአ በርጹርካ ማኣንሠሣ አለአ ኮዎማ፤ ከምዪፀራቆኼ ከፄ በርገምካ ኤበርከገምኪል ከዎዴኳ። በርገምኪል ዝንዜንኳ ኤበዥገካ አ ካሥ አል ኦከ መርሸማ ከመዜኽ ሰ ማገ ላ ኤተ በኸኬ አ ካራ።
55001013	ኣራቆካሽ ከመትገሣ ኸማ ኤተ ባገሰኮቆ ኖጎም፥ ነድ ካም ከመኮሣ። ኢን ነመገሚላ ነማሄሻ፥ ኤተ ባኸካዬሽ ካኳ ከንዶጎ ያሱስ ክርስቶስ።
55001014	ዜኽ ዝንዜን ጋገሸል ዳ፥ ኤተ በኸኬ አረባ ካም። ዜኽ ከመዥጋ አል መዪዥሥ ገፉጫ ኤተ በኢካ ኒሎኳ።
55001015	ኤያሥ ባገምካ አም፥ ቢሽጠካ አራ አደ በኢካ ነጋጦቆ እሲያ ኮዎማ። በኢካን ነማምኳ እምፊጌሎስ ከሄርሞገኔስ።
55001016	ነከኽ ኤታ ማገለማ ከደ መፀ ኦኔሲፎሮስ። በንዥገከሥ አ ኦኪል በበኽ አራ፥ አዪፀካቆንኼ ነማፉንጫለምኳ።
55001017	ኖከ በዎኬ አ ከኤዬበ ሮማኳ፥ በሻምበካ ነማኣጎ አራ ካሥ አል ኦከ በዸበካ አራ።
55001018	ነከኽ ኤታኳ፥ ኤከምዸባ አ ማገ ኖጎማ ኖከ መኸሣ። ባገምካ አምኳ ኪልቀኡ ዝንዜን፥ እንዘሥ ኤበተጸኬሥ አ አራ ነኤፌሶን።
55002001	ዱዋለም፥ እንዥጋሥ ከመገ ኤተ በኸኬ ያሱስ ክርስቶስ ካኳ።
55002002	ኤተ ባገሰኮቆ ኖጎም ነታሰ በበኽ ሹዳኳ፥ ኣተገሮቆ ከጸጋ ደ በገምኪላ፥ ደ በፈለከሽ መትገሠማ ከጃጀንዳኳ።
55002003	እንዘ ል ነማኣንሠሣ ኤመገሚል ለጋዪድ ያሱስ ክርስቶስ።
55002004	ጸጋ ኤተ በገ ከሥ ከማሻ ኤከማገ ል ጥስ ለጋዪዳለማ፥ አኩኪልኼ መደዳ አል ኸ ያኼ።
55002005	ጸጋ ኤተ በኢካ ነኤፃገ ፃጋ፥ ኤከምበፃ መዱጓ ኤመንደማ፥ ከምዸባኼ ዠለ መሙቾቆማኼ።
55002006	ኤተ ገሌያ ኤተ በዥገካ ነገሌያለማ፥ ከምደካ ነገሲቋ ኤከምዸባ ነጋትጋ ኸማ።
55002007	ሳንዘሥ ዳ ኤተ በርገሸከሥ አለኣኳ፤ ከምኻ ኤታ ማምባለሠማ ካም ኤከማምባላሠን ኮዎማ።
55002008	ሳንዘሥ ያሱስ ክርስቶስ፥ ኤተ በደካ ሾከ ዳዊት፥ ኤባፈርካዬቆ ነደ በሸሸካኳ። ኤኤለአ በከለካ ሰ ማገ ል አል ረባ ኤተ በራቲከስ አር፥
55002009	ኤተ በርካፉንጨካቆ አር፥ ቢያርከፉንጨካ ኤደ ገንኳ። ነደንኳ፥ ከምፈለሸኼ ጸጋ ሜተል መፉንጭ እገሸ ረባኼ።
55002010	በርጹርካ አለአ ኮዎማ ከገቀማ ከፄ ጸጋ ደ በሽለከሥ ረባ፥ ኤከምብዱዋን እማም ከንዶጎ ያሱስ ክርስቶስ ከምዸብዋን ገሂን አል ግዢ ግዥኳ።
55002011	ኸማ እገሻ ኤተ በከለካ፥ "ኤበኮሸካ ከክርስቶስ፥ ከምኢኳ ኮዎኳ፥
55002012	ኤከምፈለኮሽ ከገቀማ፥ ከመሙቸኮቆ ኤያሥ በሙቸኮቆ ክርስቶስ፥ ኤከምኤመኮሽ አኸን፥ ከምኤመሽ አኳ አኳ።
55002013	ኤከምበፆኳ መዶኳ ከመገሚለማ፥ ከማሻኽ አ ኤያሥ በደካ መገሚለማ፥ ከምፈለሸኼ አ መኤመሽ መዳለማ ከኤተ መብዶቆማኼ።"
55002014	ጦ ኤከምሳንዘሥ ጸጋ፥ እገሸካ ከማም ዝንዜን ነታሰ ረባ፥ ኤከምበፁዋ መንቱዉሥ እማም ነገሻ። ሾከ አለአ ከምቴሥ ደ በገሰኮቋኳ፥ ከምጫኼ በናኼ።
55002015	ሻምብ ኤከምዪራ አረባ አም ኤኤተ መደዳ፥ ኤተ በዻምበካ አ በርኮቆና፥ ኤተ በበፀካ መዪፀካቆ ከመደዳለማ፥ ኤጸጋ ኤተ በዪዥከሥ በትገከሥ መትገሣ አል ኸገሻ።
55002016	ሃተኻሥ ነገሻ ኤተ ቢከከለካቆስ መገ  ባንዢገካ ኸማ፤ ሾከ እገሻ አለአ በጦካ ኤከምሃታሥ ጸጋ ከበቦቆ ነጸገ ረባ።
55002017	ሾከ መትገሣ አለአ ኤብሳ ናከዸሽ ከመፈጋይላ፤ በኢካን እምሄመኔዎስ ከፊሌጦስ ነጸጋ ደ በትገከሥ ሾከ መትገሣ አለአ።
55002018	እማም አለአ ቢበከንዥገን ነንዶ ኸገሻ፥ ቢከለካ፥ በደከንዥገን አመፈርሠ ጸጋ ነመሻ። ኤኤለአ ቢቴከሠንዥገን መገሚላ አል ጸጋ ሜታ ሜተምኳ።
55002019	ነደንኳ፥ ሸማ ኤተ በጦከሥ ረባ፥ ከማፈላሸኼ መንደሸማኼ። በቆተካንዥገን ኖቆማ ሳ ኤተ በከለካ፥ "በገምካ ኤታ ደ በደካ ካለማ፥" ኤያሥ ኤያኳ፥ "ደ በኦከፄ ኤታ ኮዎማ ነበፀሽ መደ ገንሣ።"
55002020	ኒል በቦቆ መፃ አኢካንኼ ኣሥ ዳ ኤተ ቢገ ከሥ ነኣያ ከለማናኼ፥ በኢካን ኤያሥ ኤያኳ ዳ ኤተ ቢዘዘካ ቢገ ከሥ ነጃ ነዬዛኳ። ከምዳ ሜታ ኤተ ከምጦዉሠን ዳ አል መዥግ በና፥ ከምዳ ጀንዳኳ ከኤተ ከምከንቱቆን ሱብራ።
55002021	ኤከምዪዥሥ ጸጋ ጸገማ ነገንሠ ዳ ኤተ በርገሸከሥ ነለአ ከምጻ፥ ከምዪዣሥ ነሱብራ። አ ኤዳ ኤተ ናከንዴል ኤተ መፃ ከዳ ኤተ መዥግ በና፥ በገ ካሠንዥገን አ ከመደ ጋገሸል መደዳ ከኮዎማኳ።
55002022	ሃታሥ አምኳ ነገንሠ መአጀባ አል ኦከ ጋሸላ። ከደ በኦካ ፄ ኤታ ከመዪዥኽ እላ ከኮዎማ ሻምብ ነገሸል መንዳ፥ ነመገሚላ፥ ነማሄሻ ነመገማኳ።
55002023	መኩኣኼ ነማከል መንተሞቋ ኤተ ባንዢገካ ቾጎማ፤ ባገምካ ኤበዎኬ ነማከለማኳ ማቱሣ።
55002024	ከምደካኼ ከኤተ መደዳ አል ኤታ ያሱስ አመቱሥ ጸጋኼ። ከምደካ አመዳ መፉጨኸማ፥ ኤተ መትገሥ ገሸለማ፥ ኤተ በጨካ ገቀማ።
55002025	ከምኮሎቆ ደ በንሰካ አ ዝንዜን ከመገ  እላ ከገሸል ኸ እንዶዋ። ኢገም ከምኸካ አረባኳ እንዶ ማንዠሥ እላ፥ ኤከማምባሉሠን ኸገሻ።
55002026	ኤኤለአ ከሞገኽ እለማም፥ ከምትሹ ኤለ በጎላምብ ሴጠና፥ ኤተ ቤኩቆ እማም ኪል ኤለ መኦሻለማ።
55003001	ኣገሚል ኤከምዌ አገንሠ አንጅ ኖካ ናል መርሸማ።
55003002	ከምእያሥ ጸጋ ከጸገማ፥ ከምሲያሥ ከለማና፥ ከምሾጎ ከምቶኮሥ ጸገማኳ፥ ከምያ ጸጋ፥ ከምገሶቆኼ ከዶጎ ኤበማ፥ ከምኮሎቆኼ መገ ላ፥ ከምኻኼ ገሂን ከረባኼ።
55003003	ከማንዢጋ ማሄሻ፥ ከምሄሸኼ ማገ፥ ከመቴሥ ፄ ጸጋ፥ ከምዜኸኼ ጸገማ፥ ከማንጀራኼ እለማ፥ ከማቸከካኽ ከገሸል ዳ፥
55003004	ከማጠቸች ጸጋ፥ ከምቱጉሠኼ ጸጋ፥ ከምባቻ፥ ነመሄሽ ረባ ከምሄሽ ኣሥ ማገ ል ጸገማ።
55003005	ኤቢዪርካ ኖቆ ቤ ጸገማም፥ ቢኢካ ኤጸጋ አል ረባ። ከመደዳለማምኸን ቢትገከሥ ኤበምሜካ አመዥጋ አል መገሚላ ኒለማም። ሃታቆ ነጸገ ሾከ ጸጋ ነለአ!
55003006	ነማም ነለአ በኩከኽ ጸጋ ሜታ ሜታ ከመፀ ጸጋ፥ ቢንጠከኽ መሌእልኽ ጋፋ፥ ደ በዪጨኮቆ አበበኽ ገንሣ ነጸገማም፥ ባንዙበካሽ ከመአጀባ ከጅንሰማ ከጅንሰማ።
55003007	ሾከ ጋፋ አለኣኳ ቢያኣጎካ ኤከምገሙሽ መዱጎክ፥ ኢዳካሸኼ ሜተል ከማምባለሥ ኸገሻኼ።
55003008	ኤያሥ ቢንስ እምያኔስ ከያምብሬስ ሙሴ፥ ኤያሥ ኤያ በንሰካ ጸጋ አለኣኳ ኸገሻ። በንሠከንዥገን ሳምቢርቆማም፥ ባንጅርተካ አመገሚላለማምኳ።
55003009	ከምፀቆኼ በነ መደዳለማምኼ፤ ኤያሥ ቤያትጋሥ መንተሞቋ አል እምያኔስ ከያምብሬስ፥ ኤያሥ ኤያኳ ከማትጋሥ መንተሞቋ አል ጸጋ አለኣኳ ነኸ ጸጋ ኮዎማ።
55003010	ባከሁለከንዥገን አምኸን መትገሣለም፥ ቾጎ መንዳለም ከመሻምባለም፥ መገሚላለም፥ ገቀማለም፥ ማሄሻለም፥ መፈለሸማለም ከገቀማኳ።
55003011	ባገምካ ማሙቾቋ ከማኣንሠሣ ኤተ በደካ ነጸገም ነኣንፆቂያ፥ ነኢቆኒዮን ከልስጥራኳ። ማሙቾቋ እንዘሥ በርፈለከሸንዥገን ከገቀማኳ! ነለአ ነኮዎማኸን በ ጻንደከኽ አኤታ ነጸገም።
55003012	ኤያሥ ኤያ ከማሙቹቆ ደ በኣጎካ ከንዶጎ ያሱስ ክርስቶስ መዥጋ ነንዶ ገዴራ ኮዎማ።
55003013	ጋገንሠ ጸጋ ደ በንጠኪልኽ ጸጋኳ ነገንሠማ ከምችርሽ ኮጎ በቦቆ ገንሠማ። ከመንጡኽ ጸጋ ከመንጡዋኽ እማምኳ።
55003014	አምኸን ኣራቆካሽ ከዳ ኤተ ቢትገከሥ ካም ባርኮቆ ከመገሚላ፤ ባገምካ ኤበትገከሥ ዎዴ ካም።
55003015	ባገምካ ከኸ ኢዳ መዪዥሥ ሎርጋኳ፥ ኤተ ከምፈለሽ መሮቆ አም ከመገመኻ፥ ኤከምብዳኣ ከንዶጎ መገሚላ ከያሱስ ክርስቶስ።
55003016	በቆተካዬንዥገን መዪዥሥ ሎርጋ ኮዎማ ከማይቶቆ መዪዥሥ ገፉጫ፥ በጨካ በና ከመትገሠማ፥ ከመፖቆ መሸ ሠማ ከኸ እኔያ፥ ከሞጎ ኸማ፥ በገሸካ ከጸጋኳ ኤከምኢዋ ኤበኦከሽ ረባ።
55003017	ዳ ኤተ ከምተጸሥ አኳ፥ ኤከመገሠን ጸጋ ደ በደካ ካል ረባ ከመደ ጋገሸል መደዳ ኮዎማ።
55004001	ከመገሸራ ካም ዝንዜን ነታሰ ረባ ካል ኤታ ያሱስ ክርስቶስ፥ ኤተ ከምኸከሥ ከደ በኢካ ከደ በሸሸካኳ። ከምዌ አኳ ከመኮሽ ገፋሌያለማ።
55004002	ካ በላ መከላኣን አለአ አንጅ ማ፥ አለአ አንጅ ማኼኳ፥ ኣቲስ ሰ ማገ ላ አል ረባ። ጦ ኤከማምባሉሥ ጸጋ መሸ ሠማለማም፥ ተሥ፥ እገሸካ ከገቀማ ኮዎማ፥ ትገከሥኳ።
55004003	ከምዌ አንጅ ማ ኤተ ከምኮዎቆን ጸጋ መትገሣ ኸማ፤ ኖካ ና ኤመኦሻለማም ከመንሽሉሥ ደ መትገሣ፥ ደ ቢትገከሥ ዳ ኤተ በገ ካ ኪል ፄማም።
55004004	ከመምብከሽ ከፄማም ኸገሻ፥ ከማጦዉኪል ፄ ከኤዳ ግዣ።
55004005	አምኸን ሻ ቁንዘ ነዳ ነኮዎማ፥ ጹር ማኣንሠሣ፥ ኣቲስ ሰ ማገ ል አል ረባ፥ ትቶቆ መደዳ ኤተ በኢካ ነጸገኡ።
55004006	በዎኬንዥገን ኦከማ ኤተ ከማርዻቆን ኤደ መኻ፤ ባርቸካዬቆንዥገን ኦከ መሻለም።
55004007	ባራቆርከንዥገን ገሸል ማቆራ፥ በርትተኮቆንዥገን መዱጓ፥ በርዜከኸንዥገን መገሚላኳ።
55004008	እኽላኸን በገ ካሥ ዠለ መሙቾቆማ በዜከኽ አራ። ኤተ ከምኻ ዠላ አለኣኳ ካራ ኖከ መኸሣ አኤታ ኤተ በኸከሥ መዪዥሠማ። ከምኻ ዠላ አለአ በላ መዳን ካሥ ካራ፥ ከምኸካ ኤያሥ ኤያ ከደ በዜከኽ ከማሄሻ መዌያለማ።
55004009	ሻምብ አምኳ ነመዌያ ኮጎም ፈላ።
55004010	በሄከሽ ዴማስ ኤበ እኔያ፥ በበፀከሽ አራ በዸካ ከተሳሎቄ፤ በዸካ ቄርቂስ ከገላቲያ፥ ቲቶስኳ ከኤበ ዳልማቲያ።
55004011	ኣሥ ሉቃስ በኢካ ኖጎም። ኖከ ከምዋኤ ኣኮርኬቾጎ ከማርቆስ፤ አ ከምጫ በና ካራ ከመንትገማ።
55004012	በርትገከንዥገን ቲኪቆስ ከኤፌሶን።
55004013	ኖከ ከምዋኤኳ፥ ርካሬቆ አ ገድዳለም፥ ኤተ ቤርበፄሽ ነጥሮኣስ ነመፀ ካርጶስ። ርካሬቆ ኤያሥ ኤያ ሎርጋ፥ ከበቦቆኳ መለጪል መቁ ቤያ ኤተ ቢቆተካን ነጸገማ።
55004014	ኤተ መቲ ሶ እስከንድር በደከንዥገን በበኽ ገንሠ ዳ ነጸገም። ኤታኸን ከምኮለኮቆ በነ መደዳለማ።
55004015	ዜኽ ጸገኡ ነመዣ ና፥ ከፄ በንሰካ መትገሣሎኳ ዝንዜን።
55004016	ነመጻንዶቆማለም ነጸገም ናል ገሲቋ ነኸ ተምባ፥ ኮዎማም ቢሽጠካ አራ፥ አኢካንኼ ጸጋ ሜተል ኤተ በገሸከኽ ካራኼ። መዪርካኼ ኤታ አለአ ከማም ከመሸ ሠማኼ።
55004017	ኤታ ያሱስኸን በኢከቾጎ ኖጎም በንዥገከሥ አራኳ፥ ኤከማቲያሰን ሰ ማገ ላ አል ረባ ከንዶጎም ዝንዜን፥ ኤከምገሶቆን አሾካ አል ኤበ እኔያ ኮዎማኳ። በገርዘከኽ አራ ነሰ ጉምባኳ።
55004018	ከምጻንደኽ ኤታ ገንሠማ ኮዎማ ነጸገም። ከምጻንደኽ ነጸገም፥ ከምሮቆ አራ ከገፋሌያለማ ካል ጎዛ። ነከድ ገሂን ካል ግዢ ግዥ። ኣሜን።
55004019	ኸኸካ ዳገለም ከጵሪስቂላ ከኣቂላ ከደ መፀ ኦኔሲፎሮስኳ።
55004020	ባሸካዬኽ ኤራስጦስ ነቆሮንቶስ፤ ከፄ በንሰካሥ ጥሮፊሞስ በርበፀኬሽ ነሚልቴ።
55004021	በላ መኩን መደማ፥ ሻምብ ነመዌያ ኮጎም ፈላ! ቢትገካ ዳገ ካም እምዩብሎስ፥ ጵዴንስ፥ ሊኖስ፥ ከላውዲያ ከኢዴባ ደ ገዴራ ኮዎማኳ።
55004022	ነገሥ ኤታ ያሱስ አም። ነድ መገ አል ረባ ከአኻ።
56001001	ኤተ በቆተካ ገትጋ አለአ ጳዉሎስ፥ ኤተ በርደካ አር ኤተ መደዳ አል ረባ ከሰ ገትጋ አል ያሱስ ክርስቶስኳ። በጦከሥ ኤታ አራ ነመደዳ፥ ኤከምርዾቆን ጸጋ ደ በሽለከሥ አረባ ከጸጋለማ ከመገሚላ ከማምባለሥ ኸገሻ፥ ኤተ በኮትገከሥ ከንዶ ገዴራሎኳ።
56001002	በጨካ እንዶ ገዴራሎኳ ማጦዪል መኢያ አል ግዢ ግዥ፥ ኤተ በካጦኪለንዥገን ረባ በላ መዘዛሜን ኤበ እኔያ። አፈለከሸኼ አ መሎጎዛኼ።
56001003	እኽላኳ አል ኦከ ቤሪል አረባ አንጅ ማ፥ በትገከሠንዥገን ማጦዪላ አለአ ከንዶጎ ማቲስ ሰ ማገ ላ። ኤከማቲርሰን ባኸካዬሸንዥገን ካራ ሰ ማገ ላ አለአ ኤማሄሻ አል ረባ ኤተ መብዶቆ አኳ።
56001004	በርቆተካ አለአ ከቲቶስ፥ ኤተ በደካ ዱዋለም ኸማ ከንዶጎ መገሚላ ኤተ በኮጨካ ኮዎኳ። ረባ በቦኳ፥ ያሱስ ክርስቶስ ኤተ መብዶቆ አኳኳ፥ ነኸ መገ ከመገማ ካም።
56001005	ዳ በርከበፀከሽ አም ነቀርጠስ ኤከምትታቆን መደዳ ኤተ ባሸካዬኻ፤ ነኤባ ነኤባ ጦሥ ደ እምፈጋ ነመደዳ አል ገሙንፀ ደ ገዴራ። ሳንዘሥ ማገሸሣለም አለአ፤
56001006	ጸጋ ኤተ ከምጦዉሥ ነመደዳ አል ገሙንፀ ደ ገዴራኳ ከምደካ አመዳ ጸጋ ኤተ ባንዢገካ ቆቆማ፥ በጨካ ኣሥ እገፋ ሜታ። ነድ ኢደማኳ ደ ገዴራ፥ ደ ቢኮካ ማገሹቆ ከፄ መኢያ ኪልቆማም ከምኮዎቆ ማገሳሣለማምኳ።
56001007	ኤተ መቼስ እንዶዋ አል ገሙንፀ ደ ገዴራ ከፄ ቢጦከሥ ነመዪር መደዳ ነመፀ ረባ፥ ከምደካ አመዳ ጸጋ ኤተ ባንዢገካ ቆቆማ። መዳኼ ኤተ ባቻ፥ ማመሠኼ ፈላኼ፥ መደኸኼ ደ መፋኼ፥ መኦቻኼ ጸጋ፥ መሲያሠኼ ከምዸብ በና ኪልቆማኼ።
56001008	ነድ ጸጋ ኤተ በሄከሽ ኮዶ፥ ኤተ በሄከሽ ጋገሸል ዳ፥ መሸ ቁንዘ ጸጋ፥ ኤተ በደካ መኦሻ አል ረባ፥ ኤተ በዪዥካሥ ከረባ በዜከኽ ጸገማ፥
56001009	ኤተ ባራቆካሽ ከኸገሻ አል መትገሣሎኳኳ። ኖካ ና ከምፈለሽ ከንዶጎ አለአ መገሸካ ከገሙንፀ ደ ገዴራ፥ መፐኮቆ መሸ ሠማለማም ከደ በንሰካ መትገሣ አኳ።
56001010	በኢካን በበኽ፥ ከበቦቆኳ ነዶጎ ዪሁዳ ደ በኩኬ ከገዴራሎኳ፥ ደ በበፀካ ማገሳሥ፥ ደ በፈገከሥ እገሻ፥ በንጠከኽ ጸጋኳ።
56001011	ከምዳ አምጻንደስ ሾከ ጸጋ አለአ። ኢዪፀካቆኼ እማም ከፄ መሲያሣ ከለማና ከምዝልኽ ደ መፃ ከመዪጮቆማ ከመትገሥ ጎልጎዛለማም።
56001012	ናሥ እማም ነለአ ቤገሽ ኤተ መዪርጓ ሜታ፥ ኤተ ቤድ ሾካለማም ቤከል፥ "ደ ቀርጠስ መዱጎክ ደ ጎልጎዛ፥ ደ ጋጤቋ ኤደ ግዚያ፥ ደ ገንዞዋ ደ ገ ጻታኳ።"
56001013	እገሻ አለአ ኸማ። ካ ከመዥግ ሳ ፖቆ መሸ ሠማለማም ከኸ እኔያ፥ ኤከሞጎኸን መገሚላለማም።
56001014	ጦ ኤከምበፁዋ መሁሉዋን ካለን ኤዳግዣ አል ዶጎ ዪሁዳ፥ ኤከምበፁዋን መገሱቆ ማቶቋ አል ጸጋ ደ በበከኽ ኸገሻ።
56001015	ከደ በዪዥካሣ በዪዥካሥ ዳ ኮዎማ፤ ከደ በንሠካ ከደ በበፀካ መገሚልኸን አኢካንኼ ዳ ኤተ በዪዥካሣኼ፤ ሳምቢርቆማም እለማምኳ በሸካ ከገንሣ።
56001016	ቢከለካ እማም፥ "ቢልገምካ ረባ፤" ከመደዳለማምኸን ቢሽጠካ አ። እማም ኪልቆማም ደ በካቸከካ ጸጋ፥ ደ በበፀካ ማገሳሥ፥ ኢጨካኼ በና ከገሸል መደዳ ከሜተልኼ።
56002001	አምኸን እገሸሥ ዳ ኤተ ከማኩኮቆ ከኸገሸ መትገሣ።
56002002	እገሸካ ከደ እምፈጋ ኤከምሹዋ ቁንዘን፥ ኤከምጩዋን ገሂን ኖጎ ጸጋ ከምዜዉኸን ጸገማምኳ፥ ኤከምዥጉዋን ነንዶ ገዴራ፥ ነማሄሻ ነገቀማኳ።
56002003	ኤያሥ ኤያኳ እገሸካ ከጋፋ ደ ባጋዘካ፥ ኤከምዳን አመንዳለማም ኤያል ጋፋ ደ ገዴራ፤ መቴዉሠኼ ፄ ጸጋ፥ መዱዋኼ ከዎደ ደ መፋኼ። ኒትገሥ ዳ ኤተ በደካ ገሸለማ!
56002004	ኒከገሽ ከጋምበብ ጋፋ ኤከምሄዉሽ ጋጉንዛለማም ከኢዳለማም።
56002005	ኤከምበፃ ጸጋ መገሻ ገንሠማ ነሰ ማገ ላ አል ረባ፥ ኒከገሸሥ ከጋምበብ ጋፋ ኤከምሹዋ ቁንዘን፥ ኤከምገማይለን ከጉንዘማ፥ ከምራቁዋን መፃለማም ዝንዜን፥ ኤከምዱዋን መገማ፥ ከማገሱዋሥ ከጋጉንዛለማምኳ።
56002006	ኤያሥ ኤያኳ እገሸካ ከጋምበብ ጋጉንዛ ኤከምዜዉኽ ጸገማም።
56002007	ነዳ ነኮዎማ ዳ ከመኮሣ ከመደ ገሸል ዳኳ። ትገሥ ኸገሻ በላ መንቻኸን ከዳ ከጀንዳ፥ ጦ ኤከምበፁዋ መዪሩዋን ከምፐፐለማኳ።
56002008	ኤከምበፃ ጸጋ መንሳ፥ ነድ እገሻሉ መዪዥሠማ። ጸጋ ኖካ ና ከምዪፃቆ ደ በበፀካ መኢኽ ኮጎኳ፥ ከምፈሉሸኼ መገሽ ገንሠ ዳ ሜተል ነጸጎኳኼ።
56002009	እገሸካ ከደ ቢኢካ ነሲ ዎደ ኤከማገሱዋሥ ከኤተማም ነዳ ነኮዎማ፤ ኒከገ ከማም፥ መኮሉኮቆኼ እገሻኼ።
56002010	ኒድ ዝንዜን ማዪፅ ኤለማ ከመገሚለማ፥ መጸፁቆኼ ዳኼ፤ ኖካ ና ከምኻ አጸጋ ኮዎማ በቦቆ ገሂን ከመትገሣሎኳ፥ ከረባ ኤተ መብዶቆ አኳኳ።
56002011	ባትገካሠንዥገን መገ አል ረባ፥ ኤተ ከምኻ መብዳ ከጸጋ ኮዎማ።
56002012	በገሸካ መገ አለአ ካኳ፥ ኤከምበፆኮሽ ገንሠ እንዶዋ ከመአጀባ አል ኤበ እኔያኳ። በትገከሥ ካኳ ኤከምዜኮኽ ጸጎኳ ነኤበ እኔያ ነለአ፥ ኤከምዶኳ ዳ ኤተ በኦከሽ ረባ፥ ከምዥጎኳ ነንዶ ገዴራኳ።
56002013	መኮከኢ ነገአ በኮዜከኽ ኤከምትታቆ ማጦዪላሎኳ፥ ኤተ ከምኻ ማገ ጓ ካኳ። ከምትታቆ ማጦዪላሎኳ አለአ፥ ኖከ ከምዌ ከገሂን አያሱስ ክርስቶስ፥ ኤተ በደካ ረባሎኳ ከኤተ መብዶቆ አኳኳ።
56002014	በኸኬንዥገን አ ጺማ ከፄኳ ኤደ መኻ፥ ኤከማንዢለን አኳ ነገንሠማ ነኮዎማ። በኣጎካ ኤያሥ ኤያ መጦዋ አኳ ከሾካለማ ደ በዪዥካሣ፥ ደ በሻምበካ ከመደ ጋገሸል ዳ ኮዎማኳ።
56002015	ኤኤለአ ትገከሥ፥ እገሸካ፥ እጎ ኽ ከመዥግ ሳኳ! መሠኼ ጸጋ ሜተል አምኼ።
56003001	እገሸካ ከጸጋ ከኮዎማ ኤከምጦዉሥ ጸገማም ኒል ኤለ ጥስ ኤባ ከደ ገፋሌያ፥ ኤከማገሱዋሠን ከማምኳ። ኒገሥ መዱጎክ ከመደ ገሸል ዳ።
56003002	በላ መቴዉሠን ፄ ጸጋ ሜተል መፈጉሠን ማከለማኳ፥ ኒድ ከጸጋ ከኮዎማ መፉጨኸማ ከመሌእለማ።
56003003	ቤያኮኢ አኳኳ ኤያሥ ኤያ ገፀ ደ መኤመሸማ፥ ደ መኮዎቆ ማገሳሣ ከደ በበከኽ እንዶዋኳ። ቤያኮኢ ዎደ መአጀባ ካል ማዪራ ሜታ ሜታ፥ ቤያኳሻኽ ነገንሠ እልኻ ከገንሠ እላ፥ ቢካቸካኽ ካኳ ቤያኳቸካኽ አኳኳ ኣሥ እልኾኳ።
56003004	ኖከ ባትገካሥ መገማ ከማሄሻ አል ረባ፥ አል ኤተ መብዶቆ አኳ፥
56003005	በብደኮቆንዥገን አኳ። አለኣኳ በላ መዳን ከገሸል መደዳ ኤተ በኮምደካ፥ ከማገ አል ረባ። በብደኮቆ አኳ ከመዪዥሥ ገፉጫ፥ ኤተ በኸኬ ካኳ ከንዶጎ ኣይ ማጩጻቋ ማፖቆ ኽኻ ከምኢ ኽኻኳ።
56003006	በኸኬ ረባ ካኳ ዝንዜን መዪዥሥ ገፉጫ አለአ ከንዶጎ ኤተ መብዶቆ አኳ ያሱስ ክርስቶስ።
56003007	በከጦ አለኣኳ ኤከምዶኳን ከመገ አል ያሱስ ክርስቶስ ነታሰ ረባ ከመዪዥሠማ፥ ኤከምዸቦኳን መኢያ አል ግዢ ግዥ ኤተ በኮኳጦኪላኳ።
56003008	እገሻ አለአ ኸማ፤ በራኣጎካ ኤከመንዥጋከሥ ደ በኩካ ነንዶ መገሚላ ከረባ፥ ኤከምሻምብዋ እማም ከመደ ጋገሸል ዳ። አለአ ገሸለማ በጨካ በና ከጸጋ ኮዎማ።
56003009	ሃታሥ ነማከለም መንተሞቋ ከገሸ መዪር ሾከ እምበፈጋኳ፥ ነማከለማ ከማቱሣ ከፄ ማቶቋ አል ሙሴኳ። አለአ መገ ፥ አጨካኼ በናኼ።
56003010	ጸጋ ኤተ በንሰካ መትገሥ ኸገሻ፥ በንጤከሥ በትገከሠን ዳ ጀንዳ፥ እገሸካ እል ሜታቆ ኤያሥ ኤያ እል እምበንድ፤ ኤከምበፃ መገሶቆ ፐሥ ኖጎማ።
56003011	ባገምካ ኤበኢካ ሾከ ጸጋ አለአ ነገንሠኽ እንዶዋ፥ ኤከምኸከሥ ኣሥ እልቆማኳ ከመደ ገንሣለማ።
56003012	ኖከ ከምትገሬ አርጤማስ ፌት ቲኪቆስ ኮገኡ፥ ሻምብ ነመዌያ ኮጎም ፈላ ከኤዬበ ኒቆጶሊስ፤ በርርኪለንዥገን ኤከምፐሪል መደማ አለአ ነጓ።
56003013	ጦ ቾጎ ነንዶዋ ዜናስ ኤተ መገመሽ ተምባ፥ ተጼሥ እማም ከአጶሎስ ኤከምበፃን አዳ ሜታ መዴሥ እማም።
56003014	ኒገመሽ ገሙንፀ ደ ገዴራሎኳ፥ ኤከማተጹሥ ነማፉንጮቋ ነሜታ ሜታ ከመጦኽ ጸገማም ከመደ ጋገሸል ዳ። ኖካ ና ከማንዢጋኼ መገሚላለማም ኸማኼ።
56003015	ደ በኢካ ከአራ ኮዎማ ቢትገካ ዳገ ካም። እገሸካይለሥ ዳገለምላ ከደ በሄከሽ አይላ ከንዶጎ መገሚላ። ነድ መገ ካኻ ከኮዎኻኳ!
57001001	አራ ጳዉሎስ ኤተ ቢያርፉንጨካ ከፄ ያሱስ ክርስቶስ፥ ከዱዌበም ከጢሞቴዎስ ቢልቆተካ ገትጋ አለአ ከማሄሽ መዥላ ኤተ ቢላተጸከሥ ነመደዳ፥ ከፍሌሞን፥
57001002	ከደ ገሙንፀ ደ ገዴራ ደ በሙንፀኮቆ ነመፃሉ፥ ከደጎናለምላ ከኣፍቢያ፥ ኤያሥ ኤያኳ ከኤተ መሻምባ ከአይላ ከኣርኪጶስ።
57001003	ነኸ ረባ በቦኳ ከኤቶኳ ያሱስ ክርስቶስ መገ ከመገማ ካኻ።
57001004	ኤበርሳንዘከሥ አም ነገዴራለም፥ መዱጎክ በርኸካ መገ ላ ከረባ፤
57001005	ከፄ በርገሰኮቆ ኤባሄከሽ ደ ገዴራ ኮዎማ፥ ባከገምኪል ከኤታ ከያሱስኳ።
57001006	በርዴረካ፥ ኤከማምባላሠን ዝንዜን ገሸል ዳ ኮዎማ ኤተ በኮጨካ ኤከምኢኳ ከክርስቶስ፥ ኤከማገማሠን ነጸገኡኳ መገሚላሎኳ ኤተ በደካ ሜተም።
57001007	ዱዌበም፥ ከፄ ባንዥገከሥ ቁንዘ ደ ገዴራ፥ ማሄሻሉ አለአ በኸከንዥገን በቦቆ ማገ ጓ ከመንዥጋሣ ካራ።
57001008	ኤተ በርደካ ከንዶጎ ክርስቶስ ከዱዌበኡ፥ በርመንዥጋይልኽ ከመገሻ ካም ከዳ ኤተ በምኢ አመደማ ካም።
57001009	ነደንኳ፥ በርሄከሽ መሎቆርሥ አም ከማገኻ፤ አራ ጳዉሎስ ኤተ በርደካ ጋዛ፥ ኤተ ቢያርፉንጨካ ከፄ ያሱስ ክርስቶስኳ፥
57001010	በርጨካ ዳ ኤተ ከምሎቆርከሥ አም ከፄ ዱዋለም ኦኔስሞስ፥ ኤተ በርከደካ በበማ ከንዶጎ ገፉጫ ነመፀ ማፉንጫ።
57001011	ገፀ ኤደኼ ኦኔስሞስ ኸማ ካምኼ፤ እኽላኸን በደካ ኸማ ካራ ካምኳ።
57001012	በርኮለኮቆ አ በርትገከንዥገን ኮገኡ፤ አ ኤያሥ እለም።
57001013	ሚከፉንጭ አራ ከፄ ሰ ማገ ላ አል ረባ፥ በርሄከሽ ኤበርምጦሥ አ ኖጎም፥ ኤበምደዳ ካራ ኤአምኳ።
57001014	ነደንኳ ናከምሄሸን አም፥ አራኣጎካኼ መጦሥ ዳ ሜተል ነመደዳኼ፤ በራኣጎካ ኤከምዳ ከማሄሸማሉ፥ አራኣጎካኼ መተገኽ አም ኤከምተጻሥ አራኼ።
57001015	ኢገም፥ ዳ በከፐከሥ ኦኔስሞስ ከኦኪል ዱፀን ነጉ፥ ኤከምኢያን ነለአ ከገት መዱጎክ ነጉ።
57001016	ነከምደን ኤዎደ ካለን፥ ኤተ ከመንተሮቆ ነለአ፥ ከመዳ ዱዌባ ማሄሸማ ካም፤ ኤበደካ ካራ ማሄሸማ፥ ከምዳኼያኽ ከበቦቆ ካምኳ ከኤተ መደዳ ከዱዌባ ማሄሸማ።
57001017	ካ ኤከምዪራኣ አራ ኤመዠኡ፥ ኤያሥ ባሄከሽ አራ፥ ሄሽ ኦኔስሞስኳ።
57001018	ኤከምኢያ በሸ ከሥ ካም፥ ኤያሥ ኤያ ኳ ኤከምጫኣ በና ነጸገማ፥ ጦሥ ናሥ እልቆም።
57001019	አራ ጳዉሎስ በርከለካ በርቆተካ አለአ ከኤለም፥ "ከምኮለሮቆ ካም በና ኤተ ባጨካ ነጸገማ።" ነደንኳ፥ ከፄ በደካ አመገሚላሉ ከክርስቶስ ከንዶጎም፥ አራኣጎካንኼ መገሸሠማ ካም ኤባደካ አም ኪልቀኡ ኤተ በርጨካ በና ነጸገኡ።
57001020	ካ ዱዌበም፥ ዪር ካራ ዳ አለአ፥ ትተካሮቆ ከፄ ኤታ ያሱስ። ዳ በኮኮደካ ከክርስቶስ ኢዴባ፥ ኣገ ል አራ።
57001021	ዳ በርከቆተካ አለአ፥ ከፄ በርገምኪል ኤከምዳኣን ዳ ኤተ በርከሎቆከሥ አም፤ በርገምካ ኤከምዳኣ ነለአ በቦቆኳ።
57001022	ናሥ አለአ፥ ኤከምገሶቆ ረባ ገዴራለኻ፥ ከማጦሪል ኤከምኮለራ ኮጎኻ። ከለአ እገ ካረሥ ደቤ ኮዶ።
57001023	ኤጳፍራ ኤተ ቢፉንጨካ ከአራ ከፄ ያሱስ ክርስቶስ በትገኬ ዳገ ካም።
57001024	ኤያሥ ኤያኳ ደ ቢላተጸከሥ ነመደዳ ማርቆስ፥ ኣርስጥሮቆስ፥ ዴማስ፥ ሉቃስኳ፥ ቢትገኬ ዳገ ካም።
57001025	ነድ መገ አል ኤቶኳ ያሱስ ክርስቶስ ከአኻ።
58001001	በገሸኬ አረባ ነገፀ ኦኪል በበኽ ከንዶጎ በበኽ ከምበቦኳ ከንዶጎ ደ መዪርጓ።
58001002	ኖካ ነመርሸማ ነለኣኳ በገሸኬንዥገን ካኳ ከንዶጎ ዱማ፤ ኤተ በጦካ አ ከመኮል ዳ ኮዎማኳ፥ ኤተ በከዘዘኬ አረባ ጎዛ ከኔያኳ፥ ካሥ ዱማ ከአ።
58001003	ባንደከኽ ነጸገማ አመዪዦጎ ገሂን ረባ፥ ባገምካሥ ከአ ዝንዜን ኤያሥ በኢካ አረባኳ። በኢኮቆ ዱማኳ ጎዛ ከኔያ ከመዥግ እገሻለማ፤ ኤበዪዥከሥ አ ጸጋ አል ኤበ እኔያ ነገንሣለማም ነን፥ በኢከሸንዥገን ከምጻ ነኤላ ጉንዘ ረባ።
58001004	ኤያሥ በደካ ፄያ ኤተ በካንዠከሥ አረባ ካ በቦቆማ ነፄ ሰ ገትጋ አል ጎዛ፥ ኤያሥ ኤያ በጦከንዥገን አረባ ዱማ በቦቆማ ነሰ ገትጋ።
58001005	ዳ በከደካ ኤለአ፥ ከፄ በበፀካ አረባ መከላ ከሰ ገትጋ አል ጎዛ ከሜተል፥ "አም ዱዋለም፥ በርፐከኸንዥገን አም ኖካ ነለአ።" ኤያሥ ኤያኳ፥ "አራ ከምደራ ከበበማ፥ ከምዳ አኳ ከዱዋለም ዱ ጉንዘማ።"
58001006	ከፄ ዱማኸን፥ ኖከ በትገኬ ኤታጋ ከኤባ አል እኔያ፥ በከለካ፥ "ኒንዚልቆ ነከዴር አሰ ገትገ ረባ ኮዎማ ካ።"
58001007	በከለካ ከፄ ሰ ገትጋ አል ጎዛ፥ "በጦካ ሰ ገትጋለማ ኤዙባ፥ ደ መደዳለማኳ ኤጠጠ ማንጃ።"
58001008	በከከለካ ከዱማኸን፥ "አም ረባ፥ ከምኢያ አለባበሉ ከግዢ ግዥ፥ ከምሙቻቆ ነገፋሌያሉኳ ከመዪዥሣ።
58001009	ባሄከሽ ዳ ኤተ በደካ ገሸለማ፥ ባካቸከካኽ ከገንሠ ዳኳ፥ ከለአ በሽለከሥ አም አረባ ረባሉ፥ በኸከንዥገን ካም በቦቆ ገሂን ከማገ ጓ ኤተ ከመንተሮቆ ነመመዠኡ።"
58001010	በከለካ ኤያሥ ኤያኳ፥ "አም ኤታ፥ ነገሲቋ ባዘዘኬ እኔያ፥ ጎዛኳ መደዳ አል ኤሉ።
58001011	ከምቴያ እኔያ ከጎዛ፥ አምኸን ከምኢያኣ፥ ከምቴያኣኼ፥ ከማገፀ አጎዛ ከኔያኳ ኤያል ኣ።
58001012	ከመንለጫይል ኤያል ጅባ፥ ከማንዣይል ኤያል ኣኳ። አምኸን ከማንዣይልኼ ሜተል ከምራሸኼ ግዣሉኼኳ።"
58001013	አኢካንኼ ሰ ገትጋ አል ጎዛ ሜተል ኤተ በከከለካ ረባ፥ "ኢሽ ነኤላ ጉንዛለም፥ ካሥ አል ኦከ ከምጦርሥ ብታሉ ኒል እንዝ ቾገኡ።"
58001014	ሰ ገትጋ አል ጎዛኳ፥ እምዎዴያ? እማም ገፉጫ ደ በደካ ከረባ፥ ደ ቢትገካ ኤከምተጹሥ ደ በኢካ ከምዸብ መብዳኳ።
58002001	ከለኣኳ፥ ኤከምበፆኳ መቦኳን ነንዶዋ፥ ከምዳ ካኳ አመዜኽ እገሻ ኤተ በኮገሰኮቋ አለአ ዝንዜን።
58002002	ኤበጦካሥ ነመደዳ እገሻ ኤተ ቢገሸካ ከንዶጎ ሰ ገትጋ አል ጎዛ፥ ኤበርኮቆ አጸጋ ኮዎማ ኤተ በምፑኮቆ ሳ በበፀካ መገሶቆ መዘር መኸሣኳ፥
58002003	ኤያበማ ከምፐኮኮኸን አኮ፥ ኤከምኮሥ ሾከ በቦቆ መብዳ፥ ኤተ በገሸኬሥ አኤታ ነገሲቋ፥ በደካ ኸገሻ ካኳ አደ በገሰኬቆ ከፄማኳ?
58002004	ነለኣኳ በትገከሠንዥገን አረባ ከጋገሸል ዳ ከዳ አል ገተምዛ፥ ከመዥግ መደዳ ሜታ ሜታ፥ ከመንዘ ደ መኸ መዪዥሥ ገፉጫ ኤማሄሻለማ፥ ኤበደካ ዳ አለአ ኸማኳ።
58002005	አጦኬሠንኼ ረባ ኤባ አል እኔያ ኤተ ከምዌ፥ ኤተ በኮገሸካ አኮ ከፄማ፥ ኪል ኤለ ሰ ገትጋ አል ጎዛኼ።
58002006	በደካ መዪዥሥ ሎርጋ ኸገሻ ኖጎ ሜታ፥ በከለካ፥ "ኦዴ ጸጋ ኤከምሳንዛኣሠን አ፥ ዎዴ ዱ በናደማኳ ኤከምሻምባካን አም ካ?
58002007	ከአንጅ ዱፀን ባጦከኽ አ ነሰ ገትጋ አል ጎዛ ከገቻ፥ ባከኢሰኪልቆ ከዠል መፈጋቋ ካል ገሂን።
58002008	ባጦከሥ ዳ ኮዎማ ኒል እንዝ ቾጎማ።" ኖከ በጦከሥ ረባ ዳ ኮዎማ ኒል እንዝ ቾጎማ፥ ኣሸከኸንኼ ዳ ሜተል በላ መጦሠን ኒል እንዝ ቾጎማኼ። እኽላኸን አኮገምከሠኼ ኤበጦካሥ ዳ ኮዎማ ኒል እንዝ ቾጎማኼ።
58002009	ነደንኳ፥ በኮገምከሥ ያሱስ ኤተ በኢከኽ ከአንጅ ዱፀን ነሰ ገትጋ አል ጎዛ ከገቻ፤ በደከንዥገን ማሄሸማ አል ረባ ኤበሸካ አ ከጸጋ ከኮዎማ። በኮገምከሥ እኽላ ኤበከኢሰኪልቆ ከዠል መፈጋቋ ካል ገሂን፥ ከፄ ቤሮቆ ማኣንሠሣ ከመሻኳ።
58002010	ረባ ኤተ በዘዘኬ ዳ ኮዎማ በኢኮቋኳ፥ በኣጎካ መሮቆ በበኽ ኢዳ ከገሂን። ከለአ በኣጎከንዥገን ኤከምትታቆን ከማኣንሠሣ ያሱስ፥ ኤተ በቼከስ እንዶዋ ከመብዳለማም።
58002011	ኤተ በዪዥከሣ፥ ደ በከኢካ አመዪዣሣኳ፥ ኮዎማም ኢደ በባ ሜታ፤ ከፄ አለአ አዪፀካቆኼ ያሱስ ነመከላ ከማም "ኢዴባ" ነመኦማኼ።
58002012	በከለካ አ፥ "ከማቲርስ ፄኡ ከኢዴበም፥ ከመመራ አም ነገሙንፀ ደ ገዴራኳ።"
58002013	ከመተጸማኳ፥ "ከምጦርሥ መገሚላለም ነጸገማ፥" ኤያሥ ኤያ "ዪርኻ፥ አራ ከኢዳ ደ በኸኬ አረባ ካራ፥ ነገአ ቢልኢካ።"
58002014	ካ፥ ደ በከከለካ አ "ኢዳ" ኤያሥ ቢደካ ካል በጫ ከመሃ፥ አኳ ኤያሥ ኤያ በጫ ከመሃ። በከደካ ያሱስ ጸጋ፥ ኤከምቴሥ ከመሻለማ ሴጠና ኤተ በጨካ መዥጋ ነመሻ።
58002015	ኤያሥ ኤያ ቤፖቆ ጸጋ፥ ደ ቤኢ ነሲ ዎደ ነግዣለማም ኮዎማ ከገጤ መሻ።
58002016	በተጸከሥ ያሱስ ሾከ ኣብራሃም፥ አተጸከሠኼ ሰ ገትጋ አል ጎዛኼ።
58002017	ካ፥ ኤከምዳ ነታሰ ረባ በቦቆ ጥስ መፀ ገዴራ መሌእለማ ከመገሚለማኳ፥ ኤከምጦዋን ማምበፃሽ ገንሣ አል ጸጋ ኮዎማ፥ ከምደካ ኤከምኮሥ አኳ ኢዴበማ ከንዶጎ ኮዎማ።
58002018	ከፄ ቤሮቆ ማኣንሠሣ ቤኢ ኒል ማዻምባኳ፥ ከምፈለሽ መተጸሥ ደ በኢካ ነመዻምበማኳ።
58003001	ካ ኢዴበም፥ ደ በኸዪዥካሥ ከረባ፥ በኸንዘ ኪል ነማኦ አል ጎዛኳ፥ ራቆኸሥ ከእልኻ ኤተ በደካ ሰ ገትጋ ከበቦቆ ጥስ መፀ ገዴራ፥ ያሱስ፥ ኤተ በኮትገከሥ ከመገሚላሎኳኳ።
58003002	ኤያሥ በደካ አሙሴ መገሚለማ ነመፀ ረባ፥ መገሚለማ ያሱስኳ ከረባ ኤተ በጦከሥ አ ነመደዳለማ።
58003003	ኤያሥ በጨካ ኤተ መዶቆ መፃ ገሂን ነመፃለማ ነኤተ በደኮቋ፥ በርኮቆ ያሱስኳ በቦቆ ገሂን ነሙሴ።
58003004	ኸገሻ በጨካ አመፃ ኮዎማ ኤተ መዶቆማ፤ ኤተ በደኮቆ ኮዎማኳ፥ ኣሥ ረባ።
58003005	መገሚለማ ሙሴ ነመፀ ረባ ኮዎማ ኤያል ኤተ መደዳ፥ ቤገሸሥ ዳ ኤተ በኢካ አረባ ከመገሸሠማ ነን።
58003006	ክርስቶስኸን ቤኢ መገሚለማ ነመፀ ረባ ኤዱ ጉንዘ ዱዋ፤ አኳ ደ መፃለማ፥ ኤከምዻቆከሽ መገሚላሎኳ ከማጦዪላ ኤተ በኮከሸኮጓ።
58003007	ከለኣኳ፥ ኤያሥ በገሸከሥ አመዪዥሥ ገፉጫ በከለካ፥ "ኖካ ነለአ ኤከምገሰኾቆ ሰማ፥
58003008	መዥገኻይልኼ ኤያሥ ጸጋ ደ ቤገሺል ሰማም ነጸገ ረባ፥ ኖከ ማዻምባ ነኸ እኔያ።"
58003009	በከለካ አረባኳ፥ "ሚከገመሥ ገሸል መደዳለም ግዣ ጉንዘማ እምበንድ፥ ቢዻምብ እምበበኻ አራ፥ ቢዻምብ ቁንዝ አራኳ።
58003010	ካ በርካመከሥ ከማፖቋ ካ፥ በርከለካ 'በበከኽ እለማምኳ እንዶዋ መዱጎክ፥ ኢያምባለከሠንኼ እንዶዋለምኼ።'
58003011	ከለአ በርዠገተከንዥገን ነማመሣለም በርከለካ፥ 'ከምኩዋኼ እማም ከኤበ ማፉጮቋ ኤተ በርመኽ ከማምኼ።"'
58003012	ኢዴበም፥ ዜኸኽ ጸገኻ ኤከምበፀኻ መጨኻ ናኻ ሜተል ገንሠኽ እላ፥ ኤተ ባንዢገካ መገሚላ ከማገልኻ ነጸገ ረባ መኢማ።
58003013	ካሥ አል ኦከ ከማገሻሥ ሳ ኤተ በከለካ "ኖካ ነለአ"፥ አንዥገኸሥ ኖካ ኖካ። መዥጋ እልቆኼ ናኻ ጸጋ ሜታ ከመንጠኻ አል ገንሣኼ።
58003014	መገሚላሎኳ ኤተ በኮጨካ ነማጦሸማ ኤከምዻቆከሥ ካሥ መርሸማ፥ ከመንዘኲል ነመኢያ አል ክርስቶስ።
58003015	በከለካ አመዪዥሥ ሎርጋኳ፥ "ኖካ ነለአ ኤከምገሰኾቆ ሰማ፥ መዥገኻይልኼ ኤያሥ ጸጋ ደ ቤገሺል ሰማም ነጸገ ረባ።"
58003016	እምዎዴ ጸጋ ደ ቤገሶቆ እገሸ ረባ ቢገሺለን ሰማም ነጸገማ? ኣሥ ደ ቤፔቆ ሙሴ ነግብፅ ኮዎማኼያኽ?
58003017	ከምዎዴ ቤካመሥ ረባ ግዣ ግቸማ እምበንዳ? ካሥ ደ ቤድ ገንሣ ቤየኣን መሻለማም ነኸ እኔያኼያኽ?
58003018	ከምዎዴ ቤከዠገት ኤከምበፁዋ መኩዋን ከኤበ ማፉጮቋ? ካሥ ከደ ቤበፅ ማገሰካሥ ካኼያኽ?
58003019	በኮገምከሥ ኤቢያሃለከሽ እማም መኩዋን ከፄ ማንዢግ መገሚላለማም።
58004001	እኽላኳ አትተካቆንኼ ሰ ማጦዪላ ኤተ በኸኬ ረባ ካኳ ኤከምኩኳን ከኤበ ማፉጮቋ። ከፄ አለአ ዜኮኽ ጸጎኳ ዝንዜን ኤከምበፃን ናኻ ማሻኽ ጸጋ ሜተል ከን።
58004002	በኮገሰኮቆንዥገን አኳኳ ሰ ማገ ላ አል ረባ ኤያሥ ቢገሶቆ እማም ነኸ እኔያ። ነደንኳ ከፄ ቢበፅ እማም መገሱቆ ከመገሚላ፥ ኤጨንኼ እገሻ ኤተ ቢገሶቆ እማም በና ከማምኼ።
58004003	አኳ ደ በኮገምኪላኸን ከምኩኳን ከኤበ ማፉጮቋ ካ። ኤያሥ ቤከል ረባ፥ "በርዠገተከንዥገን ነማመሣለም በርከለካ፥ 'ከምኩዋኼ እማም ከኤበ ማፉጮቋ ኤተ በርመኽ ከማምኼ።"' መከከለን ኤለኣኳ፥ በርካሸንዥገን ዳ ኤተ ቤገሥ ረባ ነማጦሽ መዘዝ ኤበ እኔያ።
58004004	ከፄ ኦኪል ሥሠ በንድኳ ባገሸካሠንዥገን ኖጎ ሜታ በከለካ፥ "ባፉጨካቆንዥገን ረባ ነኦኪል ሥሠ በንድ ነመደዳለማ ኮዎማ።"
58004005	ቤከለንዥገን ኮጎ እምጻኳ፥ "ከምኩዋኼ እማም ከኤበ ማፉጮቋ ኤተ በርመኽ ከማምኼ።"
58004006	ኤቢበፀካ መኩዋን አደ በሲኮቆ መገሶቆ ሰ ማገ ላ አል ረባ ከማንዢግ ማገሳሣለማም፥ በኢካን እኽላኳ አጸጋ ደ ከምኩና።
58004007	ከለአ ቤሪለንዥገን ረባ እኽላኳ ኦካ ኤተ ከምከሉዋ ከምኦዉዋ "ኖካ ነለአ።" ከፄ ኦካ አለአ ቤገሸሠንዥገን አ ነግዣ በበኽ ነቸቻ ከንዶጎ ዳዊት ነመዪዥሥ ሎርጋ ቤከል ኤኤለአ፥ "ኖካ ነለአ ኤከምገሰኾቆ ሰማ፥ መዥገኻይልኼ።"
58004008	በምኩኮቆ ዬሹዋ እማም ከኤበ ማፉጮቋ፥ በመገሸኼ ረባ ከፄ ኦካ ጀንዳ ኤተ ከምዌ ነቸቻኼ።
58004009	ካ ኤያሥ ቤያፉጫቆ ረባ ነኦኪል ሥሠ በንድ፥ እኽላኳ ከምዌ ኦከማ ኤተ ከማፉጫቆን ጸጋለማ።
58004010	ኤያሥ ቤያፉጫቆ ረባ ነመደዳለማ፥ ኤያሥ ኤያ ከማፉጫቆ ነመደዳለማ ጸጋ ኤተ ከምኩ ከማፉጮቋ ኤተ ከምኻ አረባኳ።
58004011	ካ ኤከምበፃ ጸጋ ሜተል ኤያል ችዳ አ መፋታ ማሻኽ ከን ከምኮዎቆ ማገሳሣ፥ ሻምቦኳ ከምኩ ከኤበ ማፉጮቋ ከለአ።
58004012	እገሸ ረባ መኢማ፥ በጨካ መዥጋ፥ መመሰማኳ በተርከስ ነቻጋ ኤተ በመካስ ከምበንድ ሰማ። ባርኪል ገሾኳ ከገፉጫ፥ ጋቼሳ ከጅጻ፥ ከምፈለሽ መዻምብ ቁንዛ ከገሳንዛ አል እል ጸጋ፥ ከምኸከሥኳ።
58004013	ነገዘዛለማ ኤተ ከምጻፀሥ ነታሰ ረባ፥ አኢካንኼ ሜተልኼ። ባገምካሥ ዳ ኮዎማ ከኻና ነኸማ። አኳኳ በኢካ ነጸጎኳ መገሸኮሥ ነኸማ ዳ ኤተ በኮደካ ኮዎማ።
58004014	ካ ከፄ በኮጨካ በቦቆ ጥስ መፀ ገዴራ ኤተ በዸካ ከታሰ ረባ፥ ኤተ በደካ ዱ ረባ ያሱስ፥ ራቆኮሽ መገሚላሎኳ ኤተ በኮቲከሣ።
58004015	በቦቆ ጥስ መፀ ገዴራ ኤተ በኮጨካ ኤተ ቤኢ ኒል ኤለ ማዻምባ ኤያሎኳ ነዳ ነኮዎማ፤ ነደንኳ፥ ቢኤምካን ገንሣ ነጸገማ፥ አኮጨካንኼ በቦቆ ጥስ መፀ ገዴራ ኤተ በበፀካ መማዋ ነገማዋሎኳኼ።
58004016	ካ እንዥጎኳይልኽ፥ ኣርቸኳቆ ከለባበ  አል ረባ፥ ኖጎ በኢካ አመገ። ነጓኳ ኖከ ማፉንጮቋ ከምዸቦኳ ማገ ከመገኳ ኤተ ከምተጸሥ አኳ።
58005001	በሽለከሥ ረባ በቦቆ ጥስ መፀ ገዴራ ኮዎማ ነጸጋ፥ በጦከሥ ነመደዳ ኤከምኻ ነታሰ ረባ ደ መኻ ከለማን ደ መኻ ከማምበፀሽ ገንሣ አል ጸጋኳ።
58005002	ከፄ በኢካ አኳ ኤያል ጸጋ ኮዎማ ነገማዋ፥ ከምፈለሽ መሌኤካይል ከደ ባኤምኪላ ከደ በምፑቆካኳ።
58005003	ካ ኤያሥ በኸካ አ ደ መኻ ከማምበፀሽ ገንሣ አል ጸጋ፥ ከምዳ ከአኳ አመኸ ደ መኻ ከማምበፀሽ ገንሣ አል እልቆማ።
58005004	ኤያሥ ቤኦ አረባ ኣሮን ከመደዳ ከለአ፥ በኦካ አረባ መዱጎኮኳ ኣሥ ጸጋ ኤተ በኣጎካ አ፤ አኢካንኼ ጸጋ ሜተል ኤተ በርኮቆ ኪልቆማ ገሂን መዳ ከበቦቆ ጥስ መፀ ገዴራኼ።
58005005	ኤጦኸንኼ ክርስቶስኳ ኤያሥ ኤያ ጸገማ ከምጻ ከምዸብ ገሂን መዳ ከበቦቆ ጥስ መፀ ገዴራኼ። ኤተ ቤከኽ ገሂን አለአ አረባ ኤተ ቤከል፥ "አም ዱዋለም፥ በርፐከኸንዥገን አም ኖካ ነለአ።"
58005006	ቤከል ኖጎ ጀንዳኳ፥ "ኤያል መልኪፄዴቅ ከምዳኣ አምኳ ግዢ ግዥ ከጥስ መፀ ገዴራ።"
58005007	ኖከ ቤኢ ያሱስ ነኤባ አል እኔያ ነለአ፥ ቤዴር ቤቆን ከበቦቆ ሳ ከኸ ጹሻ ረባ ኤተ ቤፈለሽ መገርዘኽ መሻ ነጸገማ፤ ከፄ ቤከኽ አ ገሂን ከረባኳ፥ ቤከገሶቆ ረባ ገዴራለማ።
58005008	መከደን ዱ ረባኳ፥ ቤካገሚል ከማኣንሠሣለማ ማገሳሣ።
58005009	ኤበትተኮቆ አ እንዶዋለማ ነቸቻ፥ በከቼከስ እንዶ መብዳ አል ግዢ ግዥ ከደ በካገሰካሥ ካ ኮዎማ።
58005010	ቤካንዠሥ ረባኳ ፄ በቦቆ ጥስ መፀ ገዴራ ኤያል መልኪፄዴቅ።
58005011	ከፄ አለአ ቢልጨካ በበኽ ዳ ኤተ ቢልመገሸሣ። ከፄ በኸሌኤካሥ ከማምባለሥ ዳ ኤተ በኸገሰኮቆኳ፥ ከመዪዥሠማ ባፉንጨኮቆ ጸጋ።
58005012	ኤያል ኦከ ኤተ በኻጦከሻ በኸመድ ደ መትገሠማ ከጸጋ ከጀንዳ። እኽላኸን ከምዳ ካኻ አመጨ ጸጋ ኤተ ከምትገሥ እገሸ ረባ አል ገቶ ካኻ። ኤተ ከምዳ ካኻ፥ በላ መዳን መሰ መዥጎቆ ደ መሳ፥ ከምዳ ካኻ እኽላኳ አመፈ ኩዋ።
58005013	ጸጋ ኤተ በከኢካ ከኩዋ መሌኤኽ ዱዋ፥ ከማጹሺልኼ መገማ ከገንሠማኼ።
58005014	መዥጎቆ ደ መሳኸን አል መዥገኽ ጸጋ፥ ደ ባገምከኽ አገሳንዛለማም ማጹሺል መገማ ከገንሠማኳ።
58006001	ከለኣኳ፥ ዎኼ በፀኮሽ መገሽ እገሻ ኤተ ባቲካስ ከፄ ክርስቶስ ነማጦሸማ፥ ተርኳ ከመትገሣ ኤተ ቢትገከሥ ከደ በዥገካኻ። ከማኮልልልኼ መኮሽ ሸማኼ፥ ከምትግልሠኼ እኽላኳ ከፄ ማንዱቆሣ ነመደዳ ኤተ ከምሮቆ ከመሻ፥ ከፄ መገሚላ ከረባኳ።
58006002	ከማኮልልልኼ ኤያሥ ኤያ መትገሣ ከፄ ማጩጻቋ፥ መጦሥ ኤላ ነጸገጸጋ፥ ከፄ መፈርሣ ነመሻ ከመኸሣ ካል ግዢ ግዥኳ።
58006003	ኤከምከላ ረባኳ፥ ከምተሪላ ከጀንዳ።
58006004	ኤከምበ ኽ አደ በዥገካኻ እንዶዋ፥ ካፈላሻኽ መኮሌቆ እማማ? ቢኢንዥገን እማም ገፀ ነመዪዦጓ አል ረባ፥ በሜነከሰንዥገን ደ መኻ አል ጎዛ፥ ቢንዘኪለንዥገን ነመዪዥሥ ገፉጫኳ።
58006005	በሜነከሰንዥገን እማም ገሸል እገሸ ረባ ከመዥጋ አል ኤበ እኔያ አል ኽኻ ኤተ በኢካ ከመዌያ።
58006006	ኤከምዠኬል አሾከ ጸጋ አለአ ከመገሚላ፥ ካፈላሸኼ መኮሌቆ እማም ከማንዠሥ እላኼ። መከዤላለማም ከመገሚላኳ ከምኢያ ኤዳ ቢቱ ክርስቶስ ከማኮሊለማ ነጋገድ ጃ፥ ቢጦ ኤከምዉሥ ጸጋ ጃጀንዳ አ።
58006007	በገ ከሥ ረባ እኔያ ኤተ በፅምካ ኣይ ደማ ኤተ በቸካ መዱጎክ ከጸገማ፥ በፐኮቆ መፐ ዳ ኤተ በጨካ በና ከደ በሌኤካኳ።
58006008	ኤከምፖቆ ኽኻ ከበፖዋኸን፥ ከምጫኼ በናኼ ባሲካዬኽ መሆተማ፤ ከመርሸማኸን ከምጥጡቆ።
58006009	ማሄሽ ጀንደም፥ ኤቢለገሸካን መዥግ እገሻኳ፥ ከማጤዪላይልኼ ከፄኻኼ። ቢልገምኪል ዝንዜን ኤከመንዘ ኺል አኽ ነመብዳ።
58006010	በኸተጸከሠንዥገን ደ ገዴራ፥ እኽላኳ በኽኢካ ነመተጸሠማ። ረባ ኤተ ማደሠማኼ፥ ከማኤመሠኼ ማሄሻ ኤተ በኸደካ አኽ ከፄማኼ።
58006011	ኤከምትታቆን ዳ ኤተ በኸካጦኪል አኽ፥ ቢላኣጎካ ዝንዜን ኤከምትገሥ ናኻ አጸጋ ኮዎማ መሻምባለማ ካሥ አል መርሸማ።
58006012	መሌኤኻሠኼ፤ ኒድ ካኻ ከመኮሣ አጸጋ ደ በ ርኮቆ ከመገሚላ ከገቀማ ዳ ኤተ ቤካጦዪል ረባ።
58006013	ኖከ ቤኽ ረባ ማጦዪላ ከኣብራሃም ቤዠገተንዥገን ኪልቆማ፥ ከፄ ቤሜ ኤተ ቤንተሮቆ አ ኤበከምዠገተካ።
58006014	ቤከል አኳ፥ "ኸገሻ፥ ከመገርሥ አም፥ ከምፈገርኽ ሾከኡኳ።"
58006015	ቤዸብ ኣብራሃምኳ ከገቀማ ዳ ኤተ ቤካጦዪል አረባ አ።
58006016	በከዠገተካ ጸጋ ከዳ ኤተ በንተርኮቆ አ፤ በቱከስ ገዠገታ ማከለማ አል ጸጋ በዥገከሽ ኤተ ቢገሸካኳ።
58006017	ረባ ቤያኣጎ መትገሠማ ዝንዜን ከጸጋ ደ ቤከኽ አ ማጦዪላ፥ ኤከምበፃ ማንዣይል መኦሻለማ። ከለአ ቤከዥግ ት ማጦዪላ አለአ ከማም ከገዠገታ።
58006018	ከለአ በኢካን ዳ እምበንድ ኤተ በበፀካ ማንዣይል፥ ኤተ በበፀካ ረባ መፈለሽ መሎጎዛ ከፄማም፤ እማም እምበንድ አለአ ማጦዪላ ከገዠገታ። አኳ ደ በኮዱጉከኽ ኮጎ ረባ፥ በኮጨካ በቦቆ መንዥገሣ ከማም ከምበንድ ከለአ፥ ኤከምዻቆከሽ ዳ ኤተ በኢከኽ ኮጎ እልኾኳ።
58006019	ማጦዪላሎኳ መገሚለማ ከመዥገማ፥ ኤሲ ሶ ኒቱቆ ናራቆሽ ለማዲያ። ያሱስ ኤተ በኮጦከሠን አኳ ማጦዪላ ነጸገማ፥ በተርካ ነጋጉርኻ አል መዪዥሥ መፀ ገዴራ አል ጎዛ፥ በርካ ኮጎ ጎ በዪዥካሥ ነኮዎማ ዝንዜን።
58006020	ቤድ አ ከበቦቆ ጥስ መፀ ገዴራ ከግዢ ግዥ ኤያል መልኪፄዴቅ፥ ቤሲቆ ቤዽ ከጓ ከበናሎኳኳ።
58007001	መልኪፄዴቅ አለአ ጥሳ አል ሳሌም፥ ኤያሥ ኤያኳ ጥስ መፀ ገዴራ አል ረባ አል ኤተ በሙቸኮቆ ኮዎማ። ኖካ ነሜታ ኤቤሙቼቆ ኣብራሃም ዶጎ ጥሳ እንዝኽ ነቸቻ መከኮሌ፥ ቤከሁልል መልኪፄዴቅ እንዶዋ ከኣብራሃም ቤገሥ አ።
58007002	ቤከኽ ኣብራሃምኳ ከመልኪፄዴቅ ነዳ ኤተ ቤጻጌያ ኮዎማ ነአሤር ኤላ ሜታ። መልኪፄዴቅ አለኣኳ መጨገስ ፄማ ከሜተም መከላ "ጥሳ ኤተ በጦካ ኣሥ ገሸል ዳ።" ቤድ ኤያሥ ኤያኳ ጥሳ አል ሳሌም፤ መከላ ኤለኣኳ "ጥሳ ኤተ መደ ማገ።"
58007003	ኢቆተካንኼ ዳ ሜተል ከፄ በበማ፥ ከኤዬማ ከሾከማኼኳ፤ ኢቆተካንኼ ሜተል ከፄ ማፖቋለማ ከመሻለማኼኳ። አ ኤያሥ አል ዱ ረባ፥ ከምዳ ግዢ ግዥ ከጥስ መፀ ገዴራ።
58007004	ቤከኽ ኣብራሃም ኤተ ቤድ በፈገ ሾካ በበኽ፥ ነዳ ነኤተ ቤጻጌ ኮዎማ ነአሤር ኤላ ሜታ። ከለአ ከማምባለኸከሥ መልኪፄዴቅ አለአ እንዘሥ ኤበደካ በቦቆማ።
58007005	ነሾከ ሌዊ ደ በደካ እምጥስ መፀ ገዴራ፥ ኤማገሸሣ አል ሙሴ ቢፈቀካ ነዶጎ እስራኤል ነአሤር ኤላ ሜታ። መከላ ኤለአ፥ ቢርኮቆ ነጸገ ሾካለማም፥ ደ በደካ ኤያሥ አለማም ሾከ ኣብራሃም።
58007006	መልኪፄዴቅ አለአ፥ በላ መዳን ሾከ ሌዊ፥ ቤሮቆ ነአሤር ኤላ ሜታ ነጸገ ኣብራሃም፥ ቤገሥ አ መዣ ኤተ ቤከኼ አረባ ማጦዪላ።
58007007	አጨካኼ ማጤያ እላ ኤበንተርኮቆ ኤተ መገሠማ ነጸገ ኤተ ቢገ ከሣ።
58007008	ሾከ ሌዊ ደ በርኮቆ ነአሤር ኤላ ሜታ ጸጋ ደ በኢካ ከመሻ። መልኪፄዴቅኸን ኤተ ቤሮቆ ነአሤር ኤላ ሜታ፥ ኤገሸ መዪዥሥ ሎርጋ ኤተ በበፀካ መሻን።
58007009	ከፄ አለአ ከማፈላሽ መከላ፥ ሌዊ፥ ደ በርኮቆ አሾከማ እኽላ ነአሤር ኤላ ሜታ፥ ቤከኽ ኣሥ አኳ ከንዶጎ ኣብራሃም ነአሤር ኤላ ሜታ።
58007010	ኢፖቌንኼ ሌዊ ኖከ ቤከሁልል መልኪፄዴቅ እንዶዋ ከኣብራሃም፤ ነደንኳ ቤኢ ነጸገ በበማ ናል ኣብራሃም።
58007011	ኖከ ቤድ ሾከ ሌዊ እምጥስ መፀ ገዴራ፥ ቤካኻዬሸንዥገን ማገሸሣ ከማቶቋ አል ሙሴ ከዶጎ እስራኤል። ደ ቤድ እምጥስ መፀ ገዴራ ነሾከ ሌዊ ቢምትተኮቆ ቾጎ መደዳለማም በምደካ፥ በምኢካኼ ነጸገማም አመጨ ጥስ መፀ ገዴራ ጀንዳ ኤያል መልኪፄዴቅኼ። በምትተካ እምጥስ መፀ ገዴራ ኤያል ኣሮን።
58007012	ኖከ በደካ አማንዢል ሾከ ጥስ መፀ ገዴራ፥ ከምዳ ኤያሥ ኤያኳ ከምተገኻ አማንዢል ማገሸሣ ከማቶቋ።
58007013	ኤቶኳ ያሱስ ኤተ በኮገሸካ እኽላ ከፄማ፥ ቤኢ ነሾካ ነጀንዳ። ኤኢንኼ ነሾካ ና ጸጋ ሜተል ኤተ ቤችርሽ ከሸ ሲላኼ።
58007014	ማገሚለማ ኤቢፖቆ ኤቶኳ ነሾከ ዪሁዳ። ኖከ ቤገሸሥ ሙሴ ከፄ ሾካ ከለኣኳ፥ ኤገሸሠንኼ ኤከምዱዋን እማም እምጥስ መፀ ገዴራኼ።
58007015	ዳ ኤተ ባገሸካሥ እኽላ ነለአ ከምጻ፥ ከምዪዣሥ ዝንዜን ኖከ ቢጦከሥ ነመደዳ ጥስ መፀ ገዴራ ጀንዳ ኤያል መልኪፄዴቅ።
58007016	መዳለማ ከጥስ መፀ ገዴራ ከፄ በኢካ መኢያለማ ኤተ በበፀካ መተራ፥ ከሾከ ማፖቋኼ።
58007017	በደካ መዪዥሥ ሎርጋ ኸገሻ፥ በከለካ "ኤያል መልኪፄዴቅ ከምዳኣ አምኳ ግዢ ግዥ ከጥስ መፀ ገዴራ።"
58007018	ቢፐኮቆንዥገን ማቶቋ አል ገፀ ከፄ በደካ መሌኤማ ባንዢገካ በና።
58007019	አትተኮቆንኼ ማቶቋ አል ሙሴ ዳ ሜተል ከጸጋኼ። ባኸካዬሸንዥገን ካኳ እኽላኳ ማጦዪላ ጀንዳ ኤተ በኮከችርከሽ ኮጎ ረባ።
58007020	ቤከዥግ ት አረባኳ ማጦዪላ አለአ ከገዠገታለማ። ደ ቤድ ገፀ ጥስ መፀ ገዴራኳ፥ ኤከኸንኼ አረባ ገዠገታ ከማምኼ።
58007021	ያሱስኸን ከገዠገታ ቤድ ከጥስ መፀ ገዴራ፥ ኖከ ቤከል ረባ ካ፥ "በዠገተከንዥገን ኤታ ካም፥ ከማንዱቀሠኼ ሜተልኼ፥ 'ከምዳኣ አምኳ ግዢ ግዥ ከጥስ መፀ ገዴራ።"'
58007022	ከለአ በደካ ያሱስ ከኤተ መዻቆ ኤል ማገሲል ኽኻ ኤተ በንተርኮቆ ናል ገፀ።
58007023	እኽላኳ በኢካን አማጹሻ ጀንዳ፤ ከፄ ቢሸሽ እምጥስ መፀ ገዴራ አ ቢከሃለሽ ማተተስ መደዳለማምኳ፥ ገንዘለማም በበኸማ።
58007024	ክርስቶስኸን ከፄ ከምኢያ ከግዢ ግዥ፥ በደካ ከጥስ መፀ ገዴራ ኤተ በበፀካ ማራሽ መደዳለማ።
58007025	ከፄ አለአ ከምፈለሽ መብዶቆ እኽላ ካለንኳ ደ በችርከሽ ኮጎ ረባ ከንዶጎማ። ከምኢያ ግዢ ግዥ ከመገሸኻ ከማም ኖጎ ረባ።
58007026	በኢካ ካኳ አመጨ ጥስ መፀ ገዴራ ኤኤለአ፥ ኤተ በደካ ዝንዜን መዪዥሠማ፥ ኤተ ባንዢገካ መሸ ሠማ ከቆቆማኳ፥ ኤተ ባሰካ ነደ ገንሣ፥ ኤተ ባርካቆ ኪል ጎዛኳ።
58007027	እምበቦቆ ጥስ መፀ ገዴራ ኖካ ኖካ ቢሲኮቆ መኸ ደ መኻ ከማምበፀሽ ገንሣ አል እልቆማም፥ ነለአ ነቸቻ ቢኸካ ከሾካ ከኮዎማ። ኤሼሠንኼ ያሱስኸን አመጦ አለኣኼ። ኖከ ቤጦ አ ጸገማ ከደ መኻ፥ ሰ ሜተም ቤኽ ደ መኻ ከኦካ ከኮዎማ።
58007028	ኤማቶቋ አል ሙሴ በጦካሥ ጸጋ አል በጫ ነመደዳ አል በቦቆ ጥስ መፀ ገዴራ። ሰ ገዠገታ ኤተ ቤኽ ረባ ነማቶቋ አል ሙሴ ነቸቻኸን፥ በጦከሥ ዱ ረባ ኤተ በደካ ካል ግዢ ግዥ ኤተ መትቶቆማ ነመደዳ ና።
58008001	ነዳ ኤተ ቢለገሸሥ አይል ኤተ በንተርኮቆ ነኮዎማ፥ ሀና አለአ። በኮጨካ አኳኳ በቦቆ ጥስ መፀ ገዴራ ኤተ በኢከሽ ነጎዛ ከኤላ ጉንዘ ለባበ ረባ።
58008002	በደካ አ መደዳ አል በቦቆ ጥስ መፀ ገዴራ ኒል ጎ በዪዥካሥ ነኮዎማ፤ መከላ ኤለኣኳ፥ ኖጎ ኸገሸ ደቤያ ኤተ ቤኮሽ ረባ፥ ኤተ ቤኮሽ ኤለ ጸጋኼ።
58008003	ቢጦካሥ በቦቆ ጥስ መፀ ገዴራ ኮዎማ ነመደዳ ኤከምሩቆን ደ መኻ ከለማን ደ መኻ። ካ ከምዳ ከጥስ መፀ ገዴራሎኳ አመጫ ዳ ኤተ ከምሮቆ አ ከደ መኻ።
58008004	በምኢካ አ ነኤባ አል እኔያ፥ በምደካንኼ ከጥስ መፀ ገዴራኼ፥ ከፄ በኢካን አደ ከምሮቆ ደ መኻ ኤማቶቋ አል ሙሴ።
58008005	ጎ በዪዥካሣ ኤተ ቢደካን እማም ነጓ መኮሣ ከፉሠ ዳ ኤተ በኢካ ኒል ጎዛ። ከፄ አለአ አል ኦከ ቤያጦሽ ሙሴ መዶቆ ደቤያ አል ማገሲላ ቤከገሸሥ ረባ ካ ቤከከል ኤለአ፥ "ኣዪርካ፥ ኤከምጦዋኣ ዳ ኮዎማ ኤያሥ ሚይኢማ ኤተ ቢትገኬሥ ካም ኖቆ ዶላ።"
58008006	እኽላኸን ባኸካዬሸንዥገን ከያሱስ መደዳ አል ጥስ መፀ ገዴራ ኤተ በንተርኮቆ ናለማም። ኤያሥ ኤያኳ በንተርኮቆ ማገሲለማ ኤተ ቤጦ አ ኖጎ ረባ ከጸጋ ነማገሲለማ አል ገፀ፥ ከፄ በኢከቾጎ ነማጦዪላ ኤተ በጨካ ናል ገፀ በቦቆ በና።
58008007	በምበፀካ ማንዢጋ አማገሲላ አል ገሲቋ መፀቆሰማ፥ በምሸኬሠኼ አማገሲላ አል እል እምበንደኼ።
58008008	ቤዸብ ረባ መሸ ሠማ ነጸጋለማ፥ ቤከል ከሰ መዪርጓ፥ "ቤከል ረባ፥ 'ገሰኾቆ፥ ከምዌ ኦከማ፥ ኖከ ከምጦራ ማገሲል ኽኻ ከጸጋ ካል እስራኤል ከሾከ ዪሁዳኳ፤
58008009	ማገሲላ አለአ ኤያል ማገሲላ አል ገሲቋ ኤተ ቤርጦ ከምበፈገማምኼ። ቤርዻቆ ኤለማም፥ ቤርፔቆ እማም ነግብፅ፤ ኢዜኸንኼ እማምኸን ማገሲላ አለኣኼ፥ ካ ቤርከበፅ መሳንዘርሥ እማም'።
58008010	ቤከል ረባ እኽላኳ፥ 'ነአንጅ ነለአ ነቸቻ ከምጦራ ማገሲላ አለአ ከጸጋ አል እስራኤል፥ ከምጦርሥ ማቶቋለም ነቁንዘማም፥ ከምቆተራ ኒለማምኳ። ከምደራ ረባለማም፥ ከምዱዋ እማምኳ ጸጋለም።
58008011	ከምኢያንኼ ኤተ ከምትገሥ ከጀንደማ፥ ኤተ ከምከላ ከዱዌበማኳ፥ "ገም ኤታ።" ከምገሙዋ አራ ኮዎማም፥ እምበቦቆማ ኢዲደማኳ።
58008012	ከምበፀርከሽ መሸ ሠማለማም፥ ከምኮለራ ከምሳንዘርሠኼ ገንሣለማምኳ።"'
58008013	ኤበገሸከሥ ከፄ ማገሲል ኽኻ፥ መከላ ባጋዘከንዥገን አል ገፀ። ዳ ኤተ ባጋዘካ ባገፀካኳ፥ ባርቸካዬቆንዥገን መቴማ።
58009001	ቤጭ ማገሲላ አል ገሲቋ ማገሸሥ መንዳ አል መሮቆ ደ መኻ፤ ቤጭ ኤያሥ ኤያኳ ጎ መዪዥሥ እኔያ ኤተ ቤገሥ ኤለ ጸጋ ኖጎ ከምዴሩዋ ከረባ።
58009002	ቢገሥ ደቤያ እምበንድ፤ ቢኦ አል ገሲቋ "ጎ መዪዥሠማ፤" ቤኢ ናሥ ጓኳ ቱጎ ጅ ከኣንዠ ኻ ኤተ ቢጦሸን እጋ ኤተ በዪዥካሥ ከረባ።
58009003	ነቸቸ ማገርኻ አል እምበንድኳ ቤኢ ደቤያ ጀንዳ፥ ኤተ ቢኦ "ጎ በዪዥካሥ ነኮዎማ ዝንዜን።"
58009004	ቤኢ ኒለማ አሸ ሲላ ኤተ ቢገሥ ነኣያ ቢንሱኸን ጎልጎላ፥ ኤያሥ ኤያ መረብ ጅ ማገሲላ ኤተ ቢከዱጎቆ ከኣያ፤ ቤኢን ኒል መረብ ማገሲላ ናኳ ሳረጃ ኤተ ቢገሥ ነኣያ ከማናኳ ኒለማ፤ ቤኢ ኤያሥ ኤያ ኒል መረብ ማገሲላኳ መቾቆ ዘጎለ ኣሮን፥ ማፐርቲል ግሻ እምበንድ ኤተ ቢቆተን ማቶቋ አል ረባ ነጸገማ።
58009005	ኖቆ መረብ ማገሲላኳ ቤኢን ክሩቤል፥ ደ ቤትገሥ ኤቤኢን ገሂን ረባ ነጓ፥ ቢያሽ ኽ ከጸ ጸማም ጎ ማምበፀሽ ገንሣ አል ጸጋ። ከፄ ዳለአ ኮዎማኸን ካፈላሸኼ እኽላ መገሸሥ ሜታ ሜታማለማምኼ።
58009006	ኤኤለአ በገ ካዬሥ ዳለአ ኮዎማ። ቢኩካ እምጥስ መፀ ገዴራ ኖካ ኖካ ኪል ደቤያ አል ቆሰማ፥ ቢትተኮቆ መደዳለማም።
58009007	ኪል ደቤያ ካል እለማ በኩካ አበቦቆ ጥስ መፀ ገዴራ ከጺማ ነግዣ ኣሥ እል ሜታ። በከኩኬል አኳ ከመሃ ኤተ በከትገከኽ ከረባ ከማምበፀሽ ገንሣ አል እልቆማ ካል መምፑቆማ ኤተ በደካ ጸጋ በላ ማገሚለንኳ።
58009008	ከለአ በትገከሥ አመዪዥሥ ገፉጫ፥ ካሥ አል ኦከ ከምፀቆ ደቤያ አል ቆሰማ አ፥ ኤከምበፃ መኮራስ እንዶዋ ከጸጋ ከምተራ ኮጎ ጎ በዪዥካሥ ነኮዎማ ዝንዜን።
58009009	ደቤያ አል ቆሰማ አ መኮሥ አንጅ አል እኽላ። መከላ ኤለኣኳ፥ ደ መኻ ከለማን ደ መኻ ኤተ ቢኸካ ከረባ፥ ከምፈለሸኼ መዪዥኽ እል ጸጋ ደ በርኮቆ ደ መኻ አ ከመዪጮቆማኼ።
58009010	ኤተ በርኮቆ ደ መኻ አለአ ከምደካ ካ አመዜኽ ማቶቋ ኣሥ አል ቆ ቤ ጸገጸጋ፤ እማም አለኣኳ ከፄ ደ መሳ፥ ከደ መፋ፥ ኤምኤፈሣ ከመዪዥሥ ጸገጸጋ። ቢኢ እማም አለአ ነመደዳ ካሥ አል ኦከ በከኸኬ አረባ ማገሸሥ ኽኻ።
58009011	እኽላኸን በዎኬንዥገን ክርስቶስ። አ በቦቆ ጥስ መፀ ገዴራ ኤተ መደ ኸገሸ ማገ። ደቤያ ኤተ በደካን አ ኒለማ በንተርኮቆ ናል ኤበ እኔያ በቦቆ፥ በደካ ከጺማ ባንዢገካ ቆቆማኳ። አ ኤተ ቤዶቆ ኤለ ጸጋኼ፥ አል ኤበ እኔያ አለኣኼኳ።
58009012	በኩካ ክርስቶስ ሰ ሜተል ከኦካ ከኮዎማ ኮጎ ጎ በዪዥካሥ ነኮዎማ ዝንዜን። አከኩኬለንኼ አ ከመሃ ሜኣ ካል ዎደ ሙሳ ከምትግኸማ ከረባኼ። ባርከከኽ መሃ አል እልቆማ፥ በካንዠኪል አኳ ካል ግዢ ግዥኳ።
58009013	ቢከዝተኮቆ ጸጋ ከመሃ ሜኣ ካል ዎደ ሙሳ ነጸገ ደ ባካሣ፥ ቢከዝለከሥ ከመፈ በጨ መኮተ ሙሳ። ኤበዪዥከሥ ሾከ አለአ ጸገጸጋ ደ ባካሣ፥
58009014	እንዘሥ በቦቆ ከምዪዥሠና መሃ ክርስቶስኳ። አ በከዪጨካቆ ከመዪዥሥ ገፉጫ በኸካ ጸገማ ከረባ ኤደ መኻ ኤተ ባንዢገካ ቆቆማ። ከመዪዥሥ መሃለማ እሎኳ ነመሸ ሠማ ኮዎማ፥ ኤከምበፆኳን መዶኳ መደዳ ኤተ ከምሮቆ ከመሻ። ከለአ ከምፈሎኮከሽ መደማ ከረባ ከኤተ በኸካ መኢያ።
58009015	ካ በኩካ ክርስቶስ ከጂለማ፥ በጦካ ማገሲል ኽኻ ኖጎ ረባ ከጸጋ። በጦካ መሃለማ ከማምበፀሽ መምፑቆማ ኤተ ቤድ ጸጋ ነማገሲለማ አል ገፀ። እኽላኳ ከምፈለሽ ጸጋ አመኮል ጋገሸል ዳ አል ጎዛ፥ ኤተ ቤካጦዪል ረባ ከደ ቤኦ አ።
58009016	ኤከምኢያን አመገሸሥ መኮል ዳ፥ ከምዳ ከጸጋ ኤከማገማይል መሸ መዣ አ።
58009017	ከምጦዋሥ ነመደዳ አማገሸሥ መኮል ዳ ናሥ ኦከ መሻ መዣ አ፤ ኤከምኢያ አ ከኸማኸን፥ ከምጦዋሠኼ ነመደዳኼኳ።
58009018	ካ ኤጦዋሠንኼ ማገሲለማ አል ገፀ በላ ማርካኸን መሃኼ።
58009019	ቤከሎቆሥ ሙሴ ከጸጋ አል እስራኤል እገሸ ማቶቋ ሜታ ሜታ። ነለአ ነቸቻ ቤሮቆ መሃ ዎደ ሙሳ ካል ሜኣ፥ ቤካኽ ከኣያ። ቤሮቆ ቌለ ኢሶጵ ቤዪ ነመዌሥ ቤ ጃጃ፥ ቤከንዝቶቆ ሎርገ ማቶቋ ከጸጋ ኮዎማኳ።
58009020	ቤከል ኤለአ፥ "አለአ መሃ ማገሲለማ፥ ኤተ በጦካ ረባ ካኻ።"
58009021	ነለአ ነቸቻ ቤከዝተሥ ኤያሥ ኤያኳ ደቤያ ከዳ ኤተ ቢከንደኬል ኖከ ገዴራ ኮዎማ።
58009022	ኸገሻ፥ ከማፈላሽ መከላ ከምዪዥካሥ ዳ ኮዎማ ከማርከኽ መሃ። በላ ማርካን መሃኸን፥ አኢካንኼ ማምበፀሽ ገንሣኼ።
58009023	ከምደካ ከጸጋ ኤከምዪዥከሥ ከሾከ ደ መኻ ከለአ ፉሠ ዳ አል ጎዛ ነኔያ፤ ሚይኢ ዳ ኤተ በኢካን ነጎዛኸን ከምደካ አመዪዣሣ ከደ መኻ ኤተ በንተርኮቆ ነማም።
58009024	በኩካ ክርስቶስ ኪል ጎዛ፥ ኤከመገሸኸን ነታሰ ረባ ካኳ፤ አኩካንኼ ኪል ጎ በዪዥካሥ ነኮዎማ ዝንዜን ኤተ በደኮቆ ኤለ ጸጋ፥ ኤተ በደካ ኣሥ መኮሥ ሚይኢ ዳ አል ጎዛኼኳ።
58009025	በቦቆ ጥስ መፀ ገዴራ አል ዶጎ ዪሁዳ ነግዣ ነግዣ በከኩኬል ከማሃ ለማና ኪል ጎ በዪዥካሥ ነኮዎማ ዝንዜን። አኩካንኼ ክርስቶስኸን ኦኪል በበኽ ከመሮቆ ጸገማ ኤደ መኻኼ።
58009026	በምበፀካ መዳ ኤለአ፥ ነማጦሽ መዘዝ ኤበ እኔያ በምኢካ ካ አመሮቆ ማኣንሠሣ ከኦኪል በበኽ። እኽላኸን ባገምካሠንዥገን ሰ ሜተል ነመርሽ ኤበ እኔያ አለአ፥ ከመጦ ጸገማ ኤደ መኻ ኤከምቴሠን አ ገንሣ ከኦካ ከኮዎማ።
58009027	ከምሻ ጸጋ ኮዎማ እል ሜታቆ፥ ነለአ ነቸቻ ከምኸከሥ አረባ።
58009028	ቤጦ ክርስቶስ ኤያሥ ኤያኳ እል ሜታቆ ጸገማ ኤደ መኻ፥ ኤከምቴሥ ገንሣ አል በበኽ ጸጋ። ኖከ ከማገማሥ ኪል እምበንድኳ፥ በላ መዳን ከፄ ገንሣ፥ ከምዌ ኤከምብዶቆ ከመዪጮቆማ ደ በዜከኽ አ።
58010001	ማቶቋ አል ሙሴ ፉሠ ጋገሸል ዳ ኤተ በኢካ ከመዌያ፥ ኸገሸ ጸገማምኼ። ካ ካል እል መዱጎክ ከምፈለሸኼ መጦማ ከደ መትቶቆማ ጸጋ ደ በርኮቆ ነግዣ ነግዣ ደ መኻለማም ቢካርቸከሥ ረባ።
58010002	ኸገሻ በምዪዥካሥ ጸጋ ነገንሣለማም በምደካ፥ በምበፀካ መደሥ ገንሣለማም እለማምኳ፥ በማሻኸኼ መሮቆ ደ መኻለማምኼያኽ?
58010003	እኽላኸን ከደ መኻ ከኤተ ቢኸካ፥ ቢከሳንዘከሥ ጸጋ ነግዣ ነግዣ ገንሣለማም።
58010004	አኳኸን በኮገምካ፥ ኤበበፀካ መፈለሽ አመሃ ሜኣ ካል ዎደ ሙሳ መቼሥ ገንሣ።
58010005	በከለካ ክርስቶስ ኖከ በዎኬ ከኤባ ካል እኔያ፥ "ኣኣጎካንኼ አም ደ መኻ ከለማን ደ መኻኼ፥ ኣሥ ጸገም ቤያገ ሥ ካራ፤
58010006	ኣገ ካይለንኼ ከደ መኻ ለማና ኤተ ቢጥጠኮቋኳ፥ ከደ መኻ ኤተ ቢርኮቆ ከማምበፀሽ ገንሣኳ።
58010007	ከፄ አለአ በርከከለካ፥ 'ኤያሥ ቢቆተኬ ነመለጪል ሎርጋ ከፄም፥ በርዎኬንዥገን ረባለም፥ ኤከምትተሮቆ ማሄሻሉ።"'
58010008	ኤቢርቆን ደ መኻ አለአ ኤቤገሸሥ ማቶቋ አል ሙሴኳ፥ በከለካ ክርስቶስ ነለአ ከምጻ፥ "ኣኣጎካንኼ አም ደ መኻ ከለማን ደ መኻ፥ ኣገ ካይለንኼ ከደ መኻ ለማና ኤተ ቢጥጠኮቋኳ።"
58010009	በከለካ ነለአ ነቸቻኳ፥ "በርዎኬንዥገን ረባለም፥ ኤከምትተሮቆ ማሄሻሉ።" ከለአ ቤፖቆ ክርስቶስ ደ መኻ አል ገሲቋ፥ ኤከምጦሠን አል ማኮሊለማ ነመደዳ።
58010010	በጦከንዥገን ክርስቶስ ዳ ኤተ በኦከሽ ረባ ነጸገማ። ቤጦ ጸገማ እል ሜታቆ ከደ መኻ፥ በዪዥከሠንዥገን አኳ ከኦኪል መዱጎክ ነገንሣ ነኮዎማ።
58010011	ጥስ መፀ ገዴራ ኮዎማ ቢደካ መደዳለማም ኖካ ኖካ ቢትገከኽ ከረባ ኦኪል በበኽ ኣሥ ሾከ ደ መኻ ሜታ። ደ መኻ አለኣኸን ከምፈለሸኼ ሜተል መቼሥ ገንሣ አል ጸጋኼ።
58010012	ክርስቶስኸን ቤሮቆ ደ መኻ ሰ ሜተል፥ ቤከኢሽ ከግዢ ግዥ ከኤላ ጉንዘ ረባ።
58010013	በዜከኽ ናሥ ጓ ካሥ አል ኦከ ከምጦዋ ረባ ብታለማ ከደ መጦ ቾጎማ።
58010014	አ ከምሮቆ ደ መኻ ሰ ሜተል በጦካ ደ በዪዥካሥ ነገንሣ ከደ መትቶቆማ።
58010015	ከፄ አለአ በደካ ኸገሻ አመዪዥሥ ገፉጫኳ፥ በከለካ ኤለአ፥
58010016	"ቤከል ረባ 'ነአንጅ ነለአ ነቸቻ ከምጦራ ማገሲላ አለአ፥ ከምጦርሥ ማቶቋለም ኒለማም፥ ከምቆተራ ነቁንዘማምኳ።"'
58010017	በተጸካ ረባ በከለካኳ፥ "ከምሳንዘርሠኼ ገንሣለማም ከመሸ ሠማለማምኳ።"
58010018	ኖጎ በኢካ አማምበፀሽ ገንሣኳ፥ ባሸካኸንዥገን መሮቆ ደ መኻ አል ማምበፀሽ ገንሣ።
58010019	ካ ኢዴበም፥ በኮጨካ መንዥግ እልኻ ከንዶጎ መሃ ያሱስ ከምኩ ኪል ጎ በዪዥካሥ ነኮዎማ።
58010020	በከኮርኬስ አ ከንዶጎ ጸገማ እንዶ ኽኻ ካኳ፥ ኤተ ባፐከሥ ኒል ጋጉርኻ በርኮቆ ኮጎ መኢያ።
58010021	በኮጨካ በቦቆ ጥስ መፀ ገዴራ ኤተ በጨካ ገፋሌያ ነመፀ ረባ።
58010022	ካ ከትጭ እላ ከመዪጮቆ መገሚላኳ ዾኳ ኮጎ ረባ፥ ከእላ ከኤተ በዪዥካኽ ነገንሠ ገሳንዛ፥ ከጸገማ ኤተ በኤፈከሥ ከመዪዥኽ ኣያ።
58010023	ኤተ በኸኬ ማጦዪላ ካኳ፥ መገሚለማ። ካ፥ ራቆኸሥ ዝንዜን ማጦዪላ ኤተ በኮትገከሥ አኳ።
58010024	ዎኼ፥ ኣተጸኮሥ፥ ኣምበንኮቆ ከመደ ማሄሻ ከጋገሸል ዳኳ።
58010025	ኤያሥ ባገምከኽ ጸጋ ሜታ ሜተም፥ መበፀኮሸኼ ማሙንፆቋሎኳኼ። በኸገምከሥ ኤባርቸካዬቆ ኦከ መዌ ኤቶኳ። ከፄ አለአ ኣንዥገኮሥ ከበቦቆ።
58010026	ኤከማምባለኮሥ ኸገሻ ነቸቻ፥ መኮከገም ኤከምዶኳ ገንሣኳ፥ ከምኢያንኼ ነለአ ከገት ደ መኻ ኤተ ከምሩቆ ከማምበፀሽ ገንሣኼ።
58010027	ኤበደካ ኤለአ፥ በኢካ ነጸጎኳ አመዜኽ በቦቆ መኸሣ፤ ከምቴሥ መበ ጥ ማንጃ ደ በንሰካ ረባ ኮዎማ።
58010028	ጸጋ ደ በኮኪል ማቶቋ አል ሙሴ፥ ከምደካ አመሻ ከሹደ ጸጋ እምበንድ ኤያሥ ኤያ ከኦካግ በላ ማንጀርካን እለማ።
58010029	ከምደካ መኸሣ ኤተ በንተርኮቆ ና ከኤተ ከምሥ ዱ ረባ፥ ከኤተ ከምዪራ መሃ አል ማገሲላ ኤተ በከዪዥካሥ አ ኤዳ ቤያንዢግ በና፥ ከኤተ ከምያ መዪዥሥ ገፉጫ ኤተ በኸካ መገኳ።
58010030	በኮገምካ ኤተ በከለካ፥ "ኤተ ማስ በና፥ አራ፥ ከምኮለሮቆ መደዳ አል ጸጋ ኪልቆ ኤተማ፤" ኤያሥ ኤያኳ፥ "ከምኸከሥ ኤታ ከሾካለማ።"
58010031	ረባ መኢማ፤ ሚከገም ኤቢደካ ገንሣ መኩ ከኤለ ረባ፥ ከበቦቆ ደ ጋጤቋ።
58010032	ሳንዘኸሥ አንጅ አል ገሲቋ። ኖከ ቤያኽዸብ መዪዦጓ አል ረባ ነቸቻ በኸፈለከሸንዥገን ከገቀማ መዥግ ማቆር ማኣንሠሣ።
58010033	ቢከንዥገን ናኻ ሜታ ሜተም ነኸ ጸጋ፥ ቢጦ ገንሠ ዳ ነጸገኻ። ቢገከሠንዥገን ጃጀንዳኳ ከመንዘ ል ዳ ኤተ በደካ ነጸገማም።
58010034	በኸንዘኪለንዥገን ማፉንጮቋ አል ደ ቢፉንጨካ፤ ኖከ ቢያጎዥ ደ መጫለኻ፥ በኸቀመኮቆ ከማገ ላ። በኸከፈለከሽ አለአ ከፄ በኸገምካ ኤበኸጨካ ገሸል ዳ፥ ኤተ በንተርኮቆ ነለአ በበፀካ መተራኳ።
58010035	መንዠኸኬልኼ ከመገሚለለኻኼ! አለአ በጨካ በቦቆ በና።
58010036	ኤከምደኻን ዳ ኤተ በኦከሽ ረባ፥ መቀሞቆማ በኢካ ነጸገኻ። ከለአ ከምዸበኸካ ዳ ኤተ ቤካጦዪል ረባ።
58010037	በከለካ መዪዥሥ ሎርጋ፥ "ነኦኪል ዱፀን ነቸቻ፥ ከምዌ ኤተ በኢካ ከመዌያ፥ ከምፀዬቆኼ።
58010038	ጸጋለም ኤተ በጦካ ዳ ኤተ በርኦከሽ አር፥ ከምኢካ አ ከመገሚላ፥ ጸጋ ኤተ ከምጦ ቸቸ ካራኸን ከማገርካይልኼ።"
58010039	አኳ ደ በኮገምኪላ፥ ደ ከመብዳ፥ ሾከ ጸጋ ደ በከጦከቸች ከምቴያኼኳ።
58011001	ኤከምጮኳ መገሚላ፥ ከምራቆኮሽ ከእሎኳ ዳ ኤተ ቢካጦኪላ፥ ከምዪርኳ ዳ ኤተ ቢበፀካ መገሙሥ ከኻ ኤያሥ ዳ ናኢያ።
58011002	ከንዶጎ መገሚላ ቤዸብ ጸጋ አል ገፀ መገ ላ ኖጎ ረባ።
58011003	ከንዶጎ መገሚላ በኮካምባለከሥ ኤቤዘዜ ረባ ኤባ አል እኔያ ከገሻለማ፤ ነዳ ኤተ ቤበፅ ማገማሥ ከኻኳ ቤድ አዳ ኤተ በኮገምከሥ አኳ ከኾኳ።
58011004	ከንዶጎ መገሚላ ቤሮቆ ኣቤል ደ መኻ ኤተ በንተርኮቆ ናል ቃይል ከረባ። ኤቤድ ኣቤል ከመገሚላ ከመዪዥሥ ጸጋ፥ ቤከድ ረባ ኸገሻ ኖከ ቤሮቆ ደ መኻለማ። ኤቤሸን ኣቤልኳ፥ ከንዶጎ መገሚላ በኢካ ከደኽላ ነመገሻ።
58011005	ኤከምበፃ መሻን ቤያፈራቆ ሄኖክ ከጎዛ ከንዶጎ መገሚላ፤ ከፄ ቤሮቆ ረባ አ ከጎዛ፥ ኢገመሠንኼ ከማኮሊለማኼ። በላ ማራቆ ከጎዛ፥ ቤከድ ረባ ኸገሻ ኤቤያገ ል አመኢያለማ ረባ።
58011006	በላ መገሙዊለን ካፈላሸኼ ማገ ል ረባኼ። ጸጋ ኤተ ከማኣጓ መዌያ ኮጎ ረባ፥ ከምደካ መገሚለማ ኤበኢካ ረባ፥ ኤከምኸካ አ በና ከደ በኣጎካ አኳ።
58011007	ከንዶጎ መገሚላ ቤገሶቆ ኖህ ማገሸሣ አል ረባ ከፄ ዳ ኤተ ከምዶጎ ኮጎ እልኻ፥ ኤተ በበፀካ ማገማሥ ከጸጋ። ቤያገሳሥ ከረባ ቤገሥ ለማዲያ፥ ኤተ ቤከብድ አ ከደ መፃለማ። ከለአ ቤከትገሥ ኤበኢካ ኤበ እኔያ ነገንሠኽ እንዶዋ። ቤዸብ ኖህ ከንዶጎ መገሚላለማ ኤበዪርካ አረባ አ ከመዪዥሥ ጸጋ።
58011008	ከንዶጎ መገሚላ ቤያገሳሥ ኣብራሃም ከማኦዋ አል ረባ ኤከምፐሥ ከኤባ ከጀንዳ ኤተ ቤካጦዪል ረባ ኤከምኸካ። ቤፐሥ ነኤበማ በላ ማገሚለን ኤባ ኤተ ከምዻና።
58011009	ከንዶጎ መገሚላ ቤኢሽ ኤጀንደ ጸጋ ነኤባ ኤተ ቤካጦዪል ረባ። ቤኢሽ ኒል ደቤያ፥ ኤያሥ ኤያ ቤኢሽ እስያቅ ከያይቆብኳ፥ ደ ቤንዘ ል ነማጦዪላ ኤተ ቤኽ ረባ ከኣብራሃም።
58011010	ቤዜኽ ኣብራሃምኳ ኤከምኢያን ኒል ኤዬባ አል ኤተ በዥገካሽ ሸማ፥ ኤተ ቤከገሥ ረባ ቾጎ መዶቆማ፥ ቤዶቋኳ።
58011011	ከንዶጎ መገሚላ ቤፈለሽ ኣብራሃም መፐኽ ዱዋ መካጋዘን አ መካሰሪን ሳራኳ ቤገሚል ዝንዜን ኤተ ቤኽ ማጦዪላ አለኣኳ ኤበደካ መገሚለማ።
58011012	ኤኤለአ መዣ ኤተ ቢዪር ኤዳ ቤሽ ጸገማ፥ ቤዸብ በበኽ ሾካ። ገንዘ  ሾካለማ ኤቢዣ አል ጎዛ፥ ኤሳሰም ሰ ኤያያ ኤተ በሃለከሽ ጸጋ መንዘ ኸማኳ።
58011013	ሾከ ጸጋ አለአ ቢገሚል ከረባ ካሥ አል ኦከ መሻለማም። ኢሮቆንኼ እማም ኪልቆማም ዳ ኤተ ቤካጦዪል ረባኼ፥ ቢገመሥ ጸትኳ ቢካገይላ። ኢዪፃቆንኼ ከመገሸሠማ ነኸ ጸጋ ኤቢደካ ነኤበ እኔያ ነለአ ጀንደ ጸጋ፥ ኮዶኳ።
58011014	ጸጋ ደ በገሸካ ኤኤለአ ቢትገከሥ ኤቢያኣጎካ ኤባ ኤተ ከምዳ ካለማም።
58011015	ቢምሳንዘከሥ ኤበማም ኤተ ቢፔሠና፥ ቢምዸብ እንዶዋ ኤተ ቢምኮለን ከጓ።
58011016	እኽላኸን ቢሻምበካ ከምዉዋ ከኤባ ኤተ በገሸለካ ና፤ አኳ አል ጎዛ። ካ ረባ ኤተ ቤከገ ሥ ኤዬባ ነጓ ከማም፥ ከምዪፀካቆኼ ከማም፥ ከምዪፀካቆኼ ኤከምከሉካ "ረባለምላኳ"።
58011017	-
58011018	ከንዶጎ መገሚላ ቤሮቆ ኣብራሃም ዱማ እስያቅ ከደ መኻ፥ ኖከ ቤዻምብ ቁንዘ ረባ አ። ቤካጦዪል ረባ አ ነገሲቋ ቤከከል፥ "ከምፈጋኽ ሾከኡ ከንዶጎ እስያቅ፤" ነደንኳ ቤገሥ ኣብራሃም ከመኸ ሜታኽ ዱማ ኤደ መኻ።
58011019	ቤከራቆሥ ኣብራሃም ከእለማ፥ ኤበጨካ ረባ መዥጋ ከመፈሮቆ ደ በሸሸካ። ቤኮል ቤዸብ ዱማ ኤዳ ቤፈሬሥ ነመሻ።
58011020	ከንዶጎ መገሚላ ቤገሥ እስያቅ እምያይቆብ ከኤሳዉ ከዳ ኤተ ከምዶጎ ኮጎ እልኻ።
58011021	ኖከ ቤያርቻቆ ኦከ መሻለማ፥ ከመገሚላ ቤገሥ ያይቆብ ኢደ ዮሴፍ ሜታ ሜታማለማም። ቤያገጨርሥ ነዘጎላለማ፥ ቤከኽ ገሂን ከረባ።
58011022	ኖከ ቤያርቻቆ ኦከ መሻለማ፥ ከመገሚላ ቤሳንዘሥ ዮሴፍ ከፄ መፐሥ ጸጋ አል እስራኤል ነግብፅ፤ ቤከድ ማገሸሣ ኤከምሃንዡቆ ዦኳለማ ነጓብኳ።
58011023	ኤቢፖቆ ሙሴ ነን፥ ከመገሚላ ቤጻፆቆ ዶጎ ኤበማ አ ጽጃ ኦካግ ከፄ ቢያምባለሥ ኤበደካ አ ማገሸል ዱዋ። ኢከጤንኼ ከማቶቋ አል ጥሳኼ።
58011024	ኤቤዥጋኽ ሙሴኳ፥ ከመገሚላ ቤኮዎቆ ኤከምከሉካ ዱ ጉንዘ ዱዋ አል ደጎነ ፋረኦን።
58011025	በላ መኢዋን ነገንሣ ኦኪል ዱፀን ከማገይላኳ፥ ቤሽልሥ መሮቆ ማኣንሠሣ ከሾካ ካል ረባ።
58011026	ቤከጦሥ ኪለማ በና ኤተ በደካ አረባ ከምኸካ ኮጎ እልኻ፤ ካ ነደ መጫ አል ኤበ ግብፅ ቤዪር ከበቦቆ ደ መጫ ኤከምዉሥ አ ኤያል መሲያ።
58011027	ከንዶጎ መገሚላ ቤፔሥ ነግብፅ በላ መጤካን ከማመሥ ጥሳ፤ ኤዳ ቤገመሥ ረባ ኤተ ቢበፀካ መገሙሥ ከኻ፥ ቤከንዥገሥ እለማኳ።
58011028	ከንዶጎ መገሚላ ቤከጦ ኤከማጦዉሽ ዚፈ ፋዝጋ። ቤገሸሥ ኤከምዱከሥ ከመሃ ግሰ መፃ አል ዶጎ እስራኤል ኮዎማ፥ ኤከምበፃ አገትጋ ኤተ ከምሬቆ መሻ መሸሾቆን ታገ ታገ ኢደ እስራኤልኳ።
58011029	ከንዶጎ መገሚላ ቤያንደሪል ጸጋ አል እስራኤል መዌኽ ኤያያ ኤጸጋ ኤተ በናንዽ ነኸ እኔያ። ኖከ ቢያኣጎ ደ ግብፅ መጦማ ኤያሥ አለማምኳ፥ ቤንቶቆ ኣያ ኮዎማም።
58011030	ከንዶጎ መገሚላ ኤቢያንደንጆቆ ጸጋ አል እስራኤል ኤዬበ ዬርኮ ኦካ ሥሠ በንድ ነቸቻ፥ ቤቼያሽ ኸለ ግሸማኳ።
58011031	ከንዶጎ መገሚላ ቤሄሽ እገፈ ጎሲያ አራካብ ከመፃለማ ነጸጋ አል እስራኤል ደ መንዾቆ ኤባ። ካ ኤሸንኼ አ ከጸጋ ከደ ቤኮዎቆ ማገሳሣ ከረባኼ።
58011032	ከመገሸራ ነለአ ከበቦቋኽ? አርጨካኼ ኦከማ ከመገሻኼ ከፄ ገዴዎን፥ ከባራቅ፥ ሳምሶን፥ ዬፍታ፥ ዳዊት፥ ሳሙኤል፥ ከፄ ደ መዪርጓኳ።
58011033	ከንዶጎ መገሚላ ቢቲ ዶጎ ጥሳ ከምኤባለማም፥ ቢሙቾቋ። ቢድ ጋገሸል ዳ፥ ቢከዸብ ዳ ኤተ ቤካጦዪል ረባ። ቢቱ ሰ ጉምባ፥
58011034	ቢሸኽ መዥግ ማንጃ፥ ቢፐኽ መመስ ቻጋ፤ ቢዥግ ኖከ መሌኣለማም፥ ቢዥግ ነማሸማ ቢሙችሽ ለጋዪድ ጀንደ ጸጋኳ።
58011035	ከንዶጎ መገሚላ ቢኮል ቢዸብ ጋፋ ጀንደማም ደ ቤፈሬሥ ነደ ቤሸሻ። በሸሸከንዥገን አጸጋ ጃጀንዳኳ ነኤለ ደ ባፉንጨኮቆ እማም፤ ኤከማፈሩዋቆን ነመሻ፥ ኤከምዸብዋን መኢያ ኤተ ከምገሸላ ናል ኤበ እኔያ ነለአ፥ ቢኮዎኮቆ ኤከምዡዋስ እማም።
58011036	ቤድ ነጸገ ጃጀንዳኳ አማሲሠማ ከማኦቻ፤ ቢፉንጭ ጃጀንዳ ከስልካ፥ ቢከኣምብሽ ኪል መፀ ማፉንጫ።
58011037	ቢከኦች እማም ከግሻ ቢሾቋ፥ ቢምጸቂል እማም ከምበንድ፥ ቢከሾቆ ከቻጋ፤ ቢከኢሰሥ ከቤ ጃጃ ከቤ ሜኣ ቢንጆላቆ ከገአ ከገት፥ ቢያንዢጋኳ፤ ቢያሙቾቆ እማም፥ ቢያቀዛሣኳ።
58011038	ቢንጆላቆ ነኸ እኔያ ኖቆ ዶላ፥ ነሆ ታንተርሳ ከሃንዦኳ፤ ኤከምኢዋን እማም ነኤበ እኔያ ነለአ፥ ኤከገሸለንኼ አኤባ አል እኔያ ከማምኼ።
58011039	እማም አለአ ኮዎማም ከፄ መገሚላለማም ቢዸብ መገ ላ ኖጎ ረባ። ነደንኳ፥ ኢሮቆንኼ ዳ ኤተ ቤካጦዪል ረባ፥
58011040	ከፄ ቤጦሥ አ ካኳ ዳ ኤተ ከምገሸላ። ዳ ኤተ ቤጦሥ ረባኳ፥ ኤከምበፃ መዶኳ ኮዎኳ፥ ከምዱዋኼ እማም ከጺማም ደ መትቶቆማኼ።
58012001	ደ መደ ኸገሻ አለአ ቢያጉንደኮቆንዥገን አኳ ኤኩንዱ ኤተ በናጉንዶቆ እኔያ፥ ቢኸካ መኮሥ መገሚላ ካኳ። ከለአ ዎኼ፥ በፀኮሽ ዳ ኤተ በደካ ካኳ ከገጹራ፥ ቼኮሥ ነጸጎኳ ገንሣ ኤተ በዻቆከሽ አኳኳ። ዱጉኳ በላ መሌኤኳን መዱጓ ኤተ በኢካ ኮጎ እልኾኳ።
58012002	ጦኮስ ኾኳ ነጸገ ያሱስ፤ አ ከንዶ መገሚላ ቤቼስ እንዶዋ ካኳ፥ ከምጦዋ አኳ ደ መትቶቆማ። ከፄ ማገ ጓ ኤተ ቤኢ ነታሰማ፥ ቤቀሞቆ ኖከ ቢቱ ነጋገድ ጃ፥ ኤዪረንኼ ኤደ ገዪፆቋኼ። በኢከሽ እኽላኳ ከኤላ ጉንዘ ለባበ ረባ።
58012003	ራቆኸሥ ከእልኻ እንዘሥ ኤባፉንጨካቆ፥ እንዘሥ ኤቤቀሞቆ ማቸከኻ አል ደ ገንሣ። ከምተጸሥ አለአ አኻ፥ ኤከምበፀኻ መማዎኻ መበፀኸሸን መዱጓኳ።
58012004	ነማቆራለኻ ከገንሣኳ አኸዸበከሠንኼ ከደኽላ ሾከ አለአ ካሥ አል ኦከ ከምሾቆ ጸጋ አኻኼ።
58012005	አኸኤምከሣኽ ማገሸሣ ኤተ ቤገሸሥ ረባ ካኻ ኤያል ኢደማ? ቤከል አኳ፥ "አም ዱዋለም፥ መዪራኣኼ ኤመፐፐል ዳ ማገሸሣ አል ረባኼ፥ መራኣሠኼ እሉ ኖከ ከምመርተሥ አምኼ።
58012006	ከፄ በከገሸካ ረባ ከኤተ በሄከሻ፥ በችለካ ከጋንችችላ ኤተ በርኮቆ ኤዱማኳ።"
58012007	ከፄ በዪርካ ረባ አኻ ኤኢደማ፥ ቀመኾቆ መር በናለማ። ዎዴ ዱዋ ኤተ በበፀካ በበማኳ መርካ በና?
58012008	ኤኤለአ በርካ አረባ በና ከደ በደካ ኢደማ ኮዎማ። ኤከምኢያ አኸዸበካንኼ አኽኳ አለአ፥ አኻ ኢደ ደ ገኤማ፥ አል ረባኼ።
58012009	ደ በደካ ከምኢ በጫ እምበቦኳ ቢርካ በና ካኳ፥ በኮኸካ አኳኳ ገሂን ከማም። ከለአ ኤከምኢኳን አኮኳ ከማገሰኳሠኼ አኽ ከበቦቆ ከኤተ በደካ ከንዶጎ ገፉጫ ከበቦኳ?
58012010	ደ በደካ ከምኢ በጫ እምበቦኳ ቢርካ በና ካኳ ከኦኪል ዱፀን ኤያሥ ባገ ከሥ ከማም። በከጦካ አረባ አለአ ኤከምገሸላ ካኳ፥ ኤከመንዞ ኲለን ነመዪዣሣለማኳ።
58012011	መር በና ኮዎማ ከ አ ንጅማ ኤተ ከምቱሥ እል ደ ቢከርካ፥ አገ ኪልኼ እማምኼ። ኤከማገመኽ ጸጋ ከምፈጉካቆ ነቸቻኸን፥ ከምጫ ኸማ ከምዱዋ እማምኳ ከጸጋ ደ በደካ ገሸለማ ከደ መጦ ማገኳ።
58012012	ከለኣኳ፥ ዥገኸሽ መሌኤሽ ኤለኻ፥ ከጃምፕልኻ ኤተ ባሰሲካይላ!
58012013	ነድ መንዻለኻ ነመዦሽ እንዶዋ፤ ኖካ ና ኖጎ ጸገኻ ኤተ በሌኤካ፥ ከምኮላ ከምዥጋይል፥ ከምሌአይልኼ ነለአ ከበቦቆኼ።
58012014	ሻምበኻ ነመኢያ ከኮዎ ጸጋ ከመገማ። ሻምበኻ ኤከምኢኻ ኤጸጋ ደ በዪዥካሥ ከረባ! ኤከምበፃ መዳ ከንዶጎ አለአ ከምገመሠኼ ጸጋ ሜተል ኤቶኳኼ።
58012015	አዪርኸካ ናኻ ጸጋ ሜተል ኤከምበፃ መኮለኽ ነመገ አል ረባ ከን። መደዳኼ ናኻ ጸጋ ሜተል ኤመፐኽ ማንጨ ዳ! ኖከ ከምፈጋኳ ከምሸከሥ በበኽ ዳ ከማንጨለማ።
58012016	መደኻኼ ኤያል ኤሳዉ፥ ኤተ ቤከኢ ከለሙራ ቤንስ መዪዥሥ ዳ ኮዎማ። ቤኮዶቆ አኳ መዳለማ ታጋ ከደ መሳ ከሜታ።
58012017	በኸገምካ ኤቤያኣጎ አ መገሣ ኖጎ በበማ ነን ኤቤጀዳኽ ነበበማ። ኤቤያኣጎን ከሰ መእሳ መጻግ እንዶማኳ፥ ኤፈለሸንኼ መኮለናኼ።
58012018	አኻርቸከሠንኼ አኽ ኤያሥ ቤዾዌ ጸጋ አል እስራኤል ከዶለ ሲና፥ ኤተ ቢፈለሽ መንዻቆሠማ ከኤላ፥ ኖጎ ቤበል ጠጠ ማንጃ። አኸዎኬንኼ ኮጎ መጎ ኩንዱ ኤተ ቤኢ ነጓ፥ ኮጎ መጓ ኮጎ ኤጎሌኳ።
58012019	አኸዎኬንኼ ኮጎ ሰ ለብሩጂያ ከበቦቆ ሳ ኤተ ቤገሻ። ኖከ ቢገሶቆ ሳ ኤተ ቤገሻኳ፥ ቢሎቆሥ ጸጋ ኤከምበፃ ሳ አለኣኳ ማኮሊል ማገሻ ከማም።
58012020	"ኤከምደሥ ኣሥ ለማና ሜተል ዶላ አ፥ ኒከኦች ከግሻ፥ ነሽ፥" ኤተ ቤከል ማቶቋ ከፄ ቤሂን ከማም፥ ኢፈለሸንኼ መጹረማኼ።
58012021	ዳ ኤተ ቤያገማሥ ነጓኳ ከፄ ቤከጤ ጸጋ በቦቆ፥ ቤከል ሙሴኳ፥ "በርጤካ በቦቆ በራሰሲካሣኳ።"
58012022	አኻኸን በኸደካሸንዥገን ከዶለ ፂዮን፥ ከኤዬባ አል ረባ መኢማ፥ ከዬሩሳሌም አል ጎዛ ጎ በሙንፀኮቆ አበበኽ ሰ ገትጋ አል ረባ ከማገ ላ።
58012023	በኸደካሸንዥገን ኮጎ ገሙንፀ ታገ ኢደ ረባ ደ ቢቆተካን ፄማም ነጎዛ፤ በኸደካሸንዥገን ኮጎ ረባ ኤተ በኸከሥ ነጸጋ ነኮዎማ። በኸደካሽ ኮጎ ጋገሸል ጸጋ፥ ደ ቢሸሽ ቤጦ ያሱስ ከደ መትቶቆማ።
58012024	በኸዾኬ ኮጎ ያሱስ ኤተ ቤኩ ነጂል ጸጋ ከረባ ቤጦ ማገሲል ኽኻ። በኸደካሸንዥገን ኮጎ መሃ ያሱስ ኤተ በዪዥከሥ ጸጋ፥ ኤተ በደካ በቦቆ ዳ ነመሃ ኣቤል።
58012025	እኽላኳ፥ አዪርኸካ ኤከምበፀኻ መኮዎኺል ኤተ በኢካ ነመገሻ። ደ በኮዎኪልስ ኤተ ቤገሸሥ ማቶቋ አል ረባ ነኔያ ነገአ፥ ኢፈለሸንኼ መፐኽ መኸሣኼ። ኤከምጦኮኮ ቸቸ ከኤተ በገሸኬ ካኳ ነጎዛኳ፥ ከምፈለኮሸኼ ከበቦቆ መፐኸማኼ።
58012026	ነአንጅ ና  ቤጂጅርሥ አሰማ እኔያ፤ እኽላኸን በጦካ ሳ በከለካ፥ "እኽላኳ በላ መዳን ኣሥ እኔያ፥ ከመንደርሽ ጎዛኳ።"
58012027	ሳ ኤተ በከለካ "እኽላኳ" ከምትገሥ ዝንዜን፥ ኤከመንዳሽ ዳ ኤተ በዘዛመኬ ኮዎማ፥ ኤከምቼያሠን ኖጎ መኢማኳ። ዳ ከምደካ አለኣኳ፥ ኤከምፀቆ ዳ ኤተ በበፀካ መንዳሽ፥ ከምኢያንኳ።
58012028	ዎኼ አኽኳ፥ ኾኳ መገ ላ ከረባ ከፄ ከምኩኳ ከገፋሌያ ኤተ በበፀካ መንደሽ። ዴሮኳ ከረባ ከንዶጎ ከማገ ል አ፥ ከገሂን ከገዪፆቋኳ።
58012029	ረባሎኳ ኤማንጃ ኤተ በናጭ መዥጋ ከመቴሥ ዳ።
58013001	ኣተተኸከስ ማሄሻ አል ኢዴባ ደ ገዴራ!
58013002	ማኤምኸሠኼ መሄሽ ኮዶኼ! ኤኤለአ በላ ማገሙዊለን ቢሄሸንዥገን ጸጋ ሜታ ሜታ ሰ ገትገ ረባ።
58013003	ሳንዘኸሥ ደ ቢፉንጨካ ኤያሥ ዳ ቢያኽፉንጭ ኮዎኻ! ሳንዘኸሥ ጸጋ ደ ባቀዘካሣ ኤያሥ ዳ ቤያኻቀዛሥ አኽኳ ኮዎኻ!
58013004	ነሂንሥ ማሮቋ ኖጎ ጸጋ ኮዎማ፥ ማዋሠኼ ጎ መዥግ እገፋ ከጉንዘማ። ከምኸከሥ ረባ ከደ ጎሲያ ከደ ጎርታኳ።
58013005	ሃተኻሥ ነመሲያሣ ከለማና፥ ነትት ኣሥ ኤተ በኸጨካ ካኻ። በከለከንዥገን ረባ፥ "ከምኣምብርሸኼ አም፥ ከማኤመርሠኼ አምኼኳ።"
58013006	ካ በኮገምኪል በኮከለካ፥ "ረባ ኤተ መተጸሥ አራ፥ ከምጤራኼ፥ ከምፈለሸኼ አጸጋ መደዳ ሜተል ነጸገምኼ።"
58013007	ሳንዘኸሥ ደ መቼስ እንዶዋ ካኻ፥ ደ ቤገሸሥ እገሸ ረባ ካኻኳ። ዪርኻ ኤቢከኢ እማም ቢሸሸናኳ፥ ደኻ መገሚላለማም ከመኮሣ፥ ሁለኻኳ።
58013008	አንዠካይልኼ ያሱስ ክርስቶስ፤ አ ገፀ፥ ኖካ አለአ ካሥ አል ግዢ ግዥኳ ኣሥ ሜተል።
58013009	መቢቆኼ አኻ ነንዶዋ አመትገሣ ጃጀንዳ፥ ኤተ በደካ ነኤተ በትገከሥ ካኻ ከጺማ። ኤተ ከመንዥገሥ እልኻ አመገ አል ረባ፥ አማገሳሣ ከማታቋ ከፄ ደ መሳኼ። አዸበካንኼ ጸጋ ደ ባገሰካሥ ከሾከ አለአ በና ከንዶጎ አለአ ሜተልኼ።
58013010	በኮጨካ ሸ ሲላ፥ ነኤተ በበፀካ መኸሥ መሰማ አደ በደካ ዳ ኖጎ ገዴራ አል ዶጎ ዪሁዳ።
58013011	በቦቆ ጥስ መፀ ገዴራ አል ዶጎ ዪሁዳ ቤከኩ ከመሃ ለማና ኮጎ ጎ በዪዥካሥ ነኮዎማ ዝንዜን፥ ቤሮቆ ከደ መኻ አል ማምበፀሽ ገንሣ። ቢጥጦቆ በጨማኳ ኖጎ ቤማኢሽ ጸጋ ከጃጻ።
58013012	ኤያሥ ኤያ ያሱስኳ ኤከምዪዥሠን ከመሃለማ ጸጋ ነገንሣለማም፥ ቤያፉንጫቆ ኒል ኤዬባ ከጃጻ።
58013013	ከለአ፥ ዎኼ ጹርኳ አኳኳ ገ ያ ኤተ ቤድ ነጸገማ፥ ፐኮከሥ ኮጎ ቤማኢሽ ጸጋ ከጃጻ።
58013014	በኮዜከኽ ኤዬባ ኤተ ከምዌ ከምፀቆኳ፥ አኮጨካንኼ ነኤበ እኔያ ነለአ ኤባ ኤተ ከምዳ መዱጎክ ካሎኳኼ።
58013015	ዎኼ፥ ከንዶጎ ያሱስ መዱጎክ ኾኳ ከረባ ደ መኻ መገ ላ። ሳ ኤተ ከምዴሮኮኳ ከሜኤኮኮሥኳ፥ አ ደ መኻሎኳ ኤተ ከምቲኮኮሥ ፄማኳ።
58013016	ማኤምኻሠኼ ከመደ ገሸል ዳኼ ከመዘ ል ዳ ኤተ በኸጨካ ከጃጀንዳኳ። ባገ ካይል ረባኳ ከሾከ ደ መኻ ከለአ።
58013017	ኣገሰኻሥ ከደ መቼስ እንዶዋ ካኻ፥ ኢኻ ኒል ኤለ ገፋሌያለማምኳ! እማም ቢዜከኽ አኻ፥ ከምዳ ከማም ኤያሥ ኤያኳ አመትገሠማ ነታሰ ረባ ኤቢከጦከሥ ዳለአ ነመደዳ። ኤከማገሰኻሥ ከማም፥ ከማገ ላ ከምዱዋ መደዳለማም። ኤከምበፃ መዳ ኤለአ፥ ከምዱዋ መደዳለማም ከመንጤሣ፥ ከምጫኼ በና ካኻኳ።
58013018	ዴረኻ አኽኳ ካይላ! ቢልገምካ ዝንዜን ኤቢልጨካ መዪዥኽ እላ፥ ከፄ ቢላኣጎካ መዱጎክ ከመጦ ዳ ኤተ በደካ መዘረማ።
58013019	ከበቦቆኳ በርገሸካ ካኻ ዝንዜን፥ ዴረኻ ካራ፥ ኤከምኮሌቆን አረባ አራ ከምትጌን ኮጎኻ ፈላ።
58013020	ረባ ኤተ መኸ መገማ። አ ቤፈሬቆ ነመሻ ኤቶኳ ያሱስ ክርስቶስ፥ ኤተ በደካ ከመሻለማ ከበቦቆ ኤተ መሸል ጃጃ። በጦካ ክርስቶስኳ ከመሃለማ ማገሲላ ኤተ ከምኢያ ካል ግዢ ግዥ።
58013021	ነተጸሥ ረባ አኻ፥ ኤከምደኻን ገሸል ዳ ኤተ በኦከሽ አ። ከምዳ አ ኒሎኳ ከንዶጎ ያሱስ ክርስቶስ ዳ ኤተ ከማገ ል አ። ነድ ገሂን ከክርስቶስ ካል ግዢ ግዥኳ። ኣሜን።
58013022	አኻ ኢዴበም፥ በርገሸካ ካኻ፥ ርኾቆ ከገቀማ ሰ ማገሸሣ ኤተ በርቆተካ ከምጸለማ ካኻ አለአ!
58013023	በራኣጎካ ኤከምገመኻ ኤበጨገካዬስ ዱዌቦኳ ጢሞቴዎስ ነመፀ ማፉንጫ። ኖከ ከምዳዬሽ አኳ ፈላ ከገአ፥ ከምዎዪሌ እምበንድ ከምዪርልቆ አኻ።
58013024	ኸኸካ ዳገለምላ ከደ መቼስ እንዶዋ ካኻ ኮዎማ ከደ በዪዥካሥ ከረባ ኮዎማኳ። ኢዴባ ደ ገዴራ ደ በዎኬ ነኤበ ትሊያና ኮዎማ፥ ቢኸካ ዳገ ካኻ።
58013025	ነድ መገ ከኮዎኻ!
59001001	አራ ያይቆብ ኤተ መደዳ አል ረባ አል ኤታ ያሱስ ክርስቶስኳ፥ በርኸካ ዳገለም ካኻ ከጸጋ አል ረባ ደ በዝለካ ነኤባ ናል እኔያ ኮዎማ።
59001002	ኢዴበም! ኣገ ኻይል ዝንዜን ኤከምዳዬሽ ማዻምባ ሜታ ሜታ ከጸገኻ።
59001003	ኤከምዻምብዋ መገሚላለኻ፥ ከማምባለኸሥ ኤከምዥገኸካ ከመቀሞቆማ።
59001004	ነዥግ መዥጋለኻ ከመቀሞቆማ፥ መሌያኼ። ኖካ ና  ከምደኻ ደ መትቶቆማ፥ ደ ማንዢግ ቆቆማ፥ ከምፀቆሰኼ ዳ ሜተል ካኻኼ።
59001005	ኤከምኢያን ናኻ ጸጋ ኤተ ከምሃለሥ መገመኻ፥ ነዴር ረባ፤ ረባ ነከማኤሠን ጸጋ፥ ከፄ በኸካ ከጸጋ ከኮዎማ ከመዪዥኽ እለማ፥ ከምኸካ ከአኳ።
59001006	ነዴር ከመገሚላ ነከማጤያይለንኳ፤ ጸጋ ኤተ ባጤካይላ ኤመኸ ኣያ ኤተ ናኦቸኽ አዙባ ከገአ ከገት።
59001007	መኦሠኼ ሾከ ጸጋ አለአ፥ ከምዸባ ዳ ሜታ ኖጎ ረባኼ።
59001008	ሾከ ጸጋ አለአ እለማ እምበንድ፥ አኢከቾጎኼ ኖጎ ሜተልኼ።
59001009	ናገይል ዢጋ ኤተ ገዴራ፥ ከፄ ከምፈጎቆ ነታሰ ረባ።
59001010	ተቃ ኤተ ገዴራኸን ነሳንዘሥ መሃሎቋለማ ነታሰ ረባ፤ ከምቴያ አ ኤያል ቦለ ግዚያ።
59001011	ኤበፐኬ ኦካ ከጎኮጓለማ በኼኤከሥ ግዚያ፥ በሃንቀካቆ ቦለማ በቴካ ማንደጎነማኳ፤ ኤያሥ ኤያ ከምቴካ ተቃኳ ከገሻምበ ደ መጫለማ።
59001012	ናገይል ጸጋ ኤተ ከምቀሞቆ ማዻምባ ከመንዥጋሥ፤ ኤከምተራ ነማዻምባ ነቸቻ፥ ከምዸባ ኤያል ዠላ መኢያ ኤተ በከጦካ አረባ ሳ ከደ በሄከሽ አ።
59001013	ኤከማዻምባ ጸጋ መከልዳኼ፥ "አረባ በዻምበካ አራኼ፤" አኢካንኼ ሜተል ኤተ ከምፈለሽ መዻምብ ረባ ኤከምዳን አን ገንሠማ፤ አዻምበካኼ ረባኳ ኪልቆማ ጸጋ ሜታ ከገንሠማኼ።
59001014	በካራቆከሽ ጸጋ ኮዎማ ከመአጀባ አል እልቆማ ኤተ በጅርካ ጸጋ፥ ከማዻምበካ ከአኳ።
59001015	ኤያሥ በፖቆካ አጋፋ ዱዋ፥ ከምፖቋ መአጀበ ገንሠማኳ ገንሣ፤ ኤከምትታቆ ገንሣኳ፥ ከምፖቋ መሻ።
59001016	ማሄሽ ኢዴበም፥ ማጠኻኸኼ!
59001017	ደ መኻ ገሸለማ ኤያሥ ኤያ ገብጃ ኮዎማ በዎኬ ነምጻ፥ ኖጎ ረባ ኤተ በዘዘኬ ዳ ኤተ በዪዥኮጎ ነጎዛ፤ አ አንዠካይልኼ፥ ከምፈለሸኼ መበፀሽ አኳ ነመጓኼኳ።
59001018	ኤከምዶኳን ኤገትሳ ከደ መዘዛለማ ኮዎማ፥ በፐኬኽ አኳ ከማሄሻለማ ከገሻ ኤተ በደካ ኸማ።
59001019	ማሄሽ ኢዴበም፥ ገመኻ! ነድ ጸጋ ኮዎማ ከመገሶቆማ መሲሠማ፥ ከመገሻ ከማመሣኳ መገ ።
59001020	አፈለከሸኼ ጸጋ ኤተ በቱካ መደ ዳ ኤተ በኦከሽ ረባኼ።
59001021	ከለኣኳ ሃተኾቆ ነጸገኻ መዦጓ ከገንሠ ዳ ኮዎማ፤ ርኾቆ ከመገ  እላ እገሸ ረባ ኤተ ከምፈለሽ መብዶቆ አኻ፥ ኤተ በኮካሽ ኒልኻኳ።
59001022	ደኻ ከደ መጦሥ እገሸ ረባ ነመደዳ፥ መደኻኼ ከደ በንጠከኽ ጸገማ ካሥ ከመገሶቆማኼ!
59001023	ጸጋ ኤተ በገሰኮቆ እገሸ ረባ በበፀካን መጦሥ ነመደዳኳ፥ አ ኤጸጋ ናዪር እልኸማ ነምፑ ሶ።
59001024	ኤከምዪራ ጸገማ ከምዻን ነቸቻ፥ ከምኤመሥ ናሥ ኦካ ና ኤያላሥ ኤበኢካ ጸገማ።
59001025	ጸጋ ኤተ በዪርካ ዝንዜን እገሸ ረባ ኤተ በንዢገካ ቆቆማ፥ ኤተ በፐኮቆ ጸጋ ነዎደኳ፥ ከምዳኼ ኤኤለኣኼ። በጦከሥ አ ነመደዳ፥ አኤምከሠኼ ዳ ኤተ በገሰኮቋኼ፤ ከማሄያሽ መዣ አ ከመደዳለማ።
59001026	በላ መዜኸን ጠጠማ፥ ኤተ በከለካ "አራ ኤተ ገዴራ፥" በንጠከኽ ጸገማ፥ መገሚላለማኳ መገ ።
59001027	መገሚላ ኤተ በበፀካ መጫ ማሸኸማ በደካ መዪዥሠማ ነታሰ ረባ በባኳ አለአ፡ መተጸሥ ኢዳ ደ በሸከሥ አበበማ ከኤዬማ፥ መዪር ጋፋ ደ በሸከሥ አጉንዛ ነማፉንጫቋ ናለማም፥ መዜኽ እልቋ ነገንሠ መደዳ አል ኤበ እኔያኳ።
59002001	ኢዴበም! ኤበኸጨካ መገሚላ ከኤታ ከያሱስ ክርስቶስ ኤታ አል ገሂን፥ መሃቸኸሠኼ ጸጋኼ!
59002002	ኤከምኢያ፥ ከምዌ ተቃ ሜታ ከምኢስ ኤለ ኣያ ከምኢሴሥ ገሸል ኣ ኪል ገሙንፃለኻ፥ ኤያሥ ኤያኳ ኤከምዎኬ ዢጋ ሜታ ከመኽ ኣ፥
59002003	ኤከምዻቆኸከሥ አኽኳ ኪልኻ መዣ ኤተ በኢሰኬሥ ገሸል ኣ ከምከልኸካ፥ "አም ኢሽ ኖጎ ገሸል መኢሻ ነለአ!" ከምከልኻ ከዢጋ ካኳ፥ "አም ኢቾጎ ነገት፥ ፌት፥ ዌ ኢሽ ኖጎ ቾጎም ነገአ፥"
59002004	በኸምጹሸኪል አኽኳ ጸጋ ነገሙንፀ ገዴራለኻ፥ በኸኸከሥ ከገንሠ እላኳ።
59002005	ደ በኻሄካሽ ኢዴበም፥ ኣጦኽኪል ፄ! ኤከማተቁዋን እማም ከመገሚላ፥ ኤመኩዋን ከገፋሌያለማ በሽለከሠንዥገን ረባ ደ ዢጋ ነኤባ ናል እኔያ። አለኣኳ ኤተ በካጦኪል አ ደ በሄከሽ አ።
59002006	አኻኸን በኸ ከሥ ደ ዢጋ፤ ደ በንዡኮቆ አኻ በቼከሥ ከኸ ተምባኳ አደ ተቃኼያኽ?
59002007	ደ በ ካ ገሸል ፄያ ኤተ ቢከኦካ አኻኳ፥ እማምኼያኽ?
59002008	በኸደካ ገሸለማ፥ ኤከምደኻ ማገሸሣ አል ገፋሌ ረባ ኤተ በከለካ "ሄሽ ጸጋ ኤያሉ ኤያሥ እልቀኡ።"
59002009	ኤከማሃቸኸሥ ጸጋኸን በኸደካ ገንሣ፥ ከምፖቆ ማቶቋኳ መምፑቆማለኻ ከኸ እኔያ።
59002010	ኤከምዜኽ ጸጋ ሜታ ማቶቋ ኮዎማ ኤከማፑቆን ሜተምኳ፥ ከመንዘ ካኽ ኤያሥ ዳ ቤምፑቆ ኮዎማ።
59002011	ኤተ በከለካ "ማጎሲያኣኼ" አ ኣሥ ኤተ በከለካ "መሻኣቆኼ፤" ኤከምበፃኣን ማጎሲያኣኳ፥ ኤባሸኮቋ፥ ባደከንዥገን ከኤተ መምፑቆ ማቶቋ።
59002012	እገሸኸካ ደኸካኳ ኤያል ጸጋ ደ ቢከኸከሥ ከገሸ ረባ ኤተ በፐኮቆ ጸጋ ነዎደ።
59002013	ረባ ነከምሌአይለን ከምኸከሥ ከጸጋ ኤተ በንዢገካ መሌአይላ፤ ነደንኳ መሌአይላ በሙቸኮቆ መኸሣ።
59002014	ኢዴበም፥ ኤከምከላ ጸጋ ሜታ "በርገምኪላ፥" ኤከምበፃ መገሚላለማኸን ማትጋሥ ከገሸል መደዳ፥ ኣሤ ከምደካ? ከምፈለሻኽ አመገሚላለማ አኳ መብዶቆ አ?
59002015	ኤከምኢያን፥ ነደ ገዴራ ነጋጉንዛ ከጋፈማ ደ ባንዢገካ ኣ ከደ መሳኳ፥
59002016	ነኽከምኸን ዳ ኤተ ከማኣጓ አመኢያለማም ኤከምከለኻ ከማም፥ "ነኸ ረባ ካኻ፥ ነኦካጎ ካኻ፥ ነ ኻ!" ኣሤ ከምዳ ከማማ?
59002017	ኤያሥ ኤያኳ መገሚላ፥ ኤተ በበፀካ ማገማሥ ከገሸል መደዳ፥ አ ከጺማ መሸማ።
59002018	ኤከምኢያ ከምከላ አጸጋ ሜታኸን "ሜታ በጨካ መገሚላ፥ ጀንዳኳ በጨካ ገሸል መደዳ" ከምኮለሮቆ አርኳ ከምከለርካ፥ "ትጌሥ ካራ መገሚላ ኤተ በንዢገካ ገሸል መደዳ! ከምትገርሥ አርኳ ካም መገሚላለም ከገሸል መደዳለም።"
59002019	ኤበደካ ረባ ሜተም ባገምኪላኼያኽ? ገሸለማ ባደካ! በገምኪል ጋገንሠ ሙሳኳ ኣሥ አለአ፥ ቢያሰሲካሥ ከገጤያኳ።
59002020	አም ተሞ! ኣምባለከሠኼያኽ ኤበደካ መገሚላ ኤተ በንዢገካ ገሸል መደዳ መገ?
59002021	ካሤ ቤከዪር ረባ በቦኳ ኣብራሃም ከመዪዥሥ ጸጋ? ከመደዳለማ ከፄ ቤኽ ዱማ እስያቅ ከደ መኻ ኖጎ ሲላኼያኽ?
59002022	ባገምከሥ ኤቤድ መገሚላለማ ከመደዳለማ ሜተም፤ ቤትታቆ መገሚላለማኳ ከመደዳለማ።
59002023	ከለአ በከትተካቆ ሰ መዪዥሥ ሎርጋ፥ "ኣብራሃም በከገምኪል ከረባ፥ በከዪርካ አረባ መገሚላለማኳ ከመዪዥሣ፤" ቢከለካ ከኣብራሃምኳ ጀንደ ረባ።
59002024	ካ በኸገምከሥ፥ ኤበዪርካ አረባ ጸጋ ከመዪዥሠማ በላ መዳን ካሥ ከመገሚላ፥ ኤበደካ ከገሸል መደዳኳ።
59002025	ዪርኻ ኤያሥ ኤያ እገፈ ጎሲያ ራካብኳ፥ ኤተ ቤሮቆ ደ ቢትጌ ነእስራኤል ከመፀማ፥ ቤያኸኽ ኤከምዹዋን ነንዶዋ ነጀንዳ። ኤዪረንኼ አረባ አ ከመዪዥሠማ ከመደዳለማኽ?
59002026	ኤያሥ በደካ ጸገጸጋ ኤበፐከሠን አገሾኳ መሸማ፥ ኤያሥ ኤያኳ መገሚላ ኤተ ባንዢገካ ገሸል መደዳ፥ መሸማ።
59003001	ኢዴበም! መደኻኼ ጎ መፈገኸማለኻ ደ መትገሠማኼ! ደ በኮደካ ደ መትገሠማ፥ በኸገምካ ኤከምርኮቆ ነጸጋ ጃጀንዳ በቦቆ መኸሣ።
59003002	አኳ ኮዎኳ በኩምፑኮቆ ኦኪል በበኽ፤ ኤተ ከምበፃ መምፑቆ እገሻለማ፥ አ ጸጋ ኤተ መትቶቆማ፥ ኤተ መዜኽ ጸገማ ዝንዜንኳ።
59003003	ኤከማገሳሠን ካኳ በኮከፉንጨኪልስ ፈዛ ከሶ፥ ከምገልኮከስ ፈዛ አኳ ካሥ ጎ በኮሄከሻ።
59003004	ዪርኻሥ አኽ ለማዲያ፤ መከፈጋቆ ኤለአ መከፉጨን አመዥግ ዙባኳ፥ በከደከሽ ኤተ መቆማ ከዱ ፓፔያ ካሥ ጎ በኣጎካ።
59003005	ኤያሥ ኤያ ጠጣ መከድ ነጸገጸጋ ጎ ሜታ መሃሎቆማኳ፥ በካመከሥ ከበቦቆ ዳ፤ ማንጃኳ መከሃላቆ በሰኮቆ በቦቆ ጎሶ።
59003006	ጠጣ ኤያሥ ማንጃ፥ በከዪጨካቆ ከገንሣ አል ኤበ እኔያ ኮዎማ፤ ጠጣ ነጸገጸጋ ጎ ሜታ፥ በንዠጎከሥ መኢያሎኳ ኮዎማ በከሰኮቆ ማፖቋ ኮዎማ፤ በከሰካቆ ከጺማኳ ከማንጃ ካል ግዢ ግዥ።
59003007	ከምፈለሽ ጸጋ መጎ ኽ መዘዛ ኮዎማ፥ በጎከኸንዥገን ደ ግዚያ፥ መት እል ግዚያ፥ ደ ግዚያ ደ በቼኪል ነኔያ፥ ደ በንደከሥ ኒል ኣያኳ።
59003008	አኢካንኼ ጸጋ ሜተል ኤተ ከምፈለሽ መጎ ኽ ጠጣ፤ አ ገንሣ ዳ ኤተ መደሽ ሰማ፥ በከዪጨካቆ ከገንሠ ሽጃ ኤተ መሾቆ ጸጋኳ።
59003009	ካሥ አ በኮከኸካ መገ ላ ከረባ ከበቦኳ፥ በኮከሆተካ ካሥ አኳ ጸጋ ደ በዘዛመኬ ከመኮሥ ረባ።
59003010	ናሥ ሳ ነሜተል በፐከሥ አመገ ላ ከጎታኳ፤ ኢዴበም! መደዳኼ ኤለኣኼ።
59003011	ከምጸቃኻኽ ነጋጫ ነሜተል ገሸል ኣያ ከገንሠማ?
59003012	ኢዴበም! ከምፈለሸኼ ጅ ቦዋ መረ ኸ ቆሻኼ፥ ከምፈለሸኼ ጅ ባጉዋኳ መረ ኸ ቦዋኼ፤ ኤያሥ ኤያኳ ከምጸቃኸኼ ነገንሠ ጋጫ ገሸል ኣያኼ።
59003013	ዎዴ ናኻ ኤተ መገመኻ ከኤተ ማምባለሠማኳ? ነከትገሥ አ ከገሸል መንዳለማ ጋገሸል መደዳ፥ ኤተ በደካ ከመሌእላ ከመገመኻኳ።
59003014	ኤከምጨኻ ኒልኻኸን ማንጨ ገንሠ እላ ከማገሻ ቆሳኳ፥ መሸኸኮጎኼ ኤያል መገመኻኼ፥ መገሸኸሠኼ ነኸገሻኳ ጎልጎዛኼ!
59003015	ሾከ መገመኻ አለአ አል ኤበ እኔያ፥ አል መአጀበ በጫ ካል ገንሠ ሙሳኳ፤ አብተኬንኼ ነጎዛኼ።
59003016	ኖጎ በኢካ ገንሠ እላ ከመገሽ ቆሳኳ፥ በኢካን ማጎማ ከገንሠ ዳ ኮዎማኳ።
59003017	መገመኻ አል ጎዛኸን ከበቦቆ መዪዥሠማ፥ ኤያሥ ኤያኳ መገማ፥ መሌእለማ፥ ማገሰሠማ፥ ኤተ ማንደስ እለማ፥ ተቃ ከገሸል ኸማኳ፥ ኤተ በበፀካ መሃቸሠማ፥ አጨካንኼ መሾጓኼ።
59003018	ደ በደካ መገማ፥ በዋሸከን ከመገማኳ፥ ኸማም መኢያ ኤተ ባገ ኪል ረባ።
59004001	ነጓብ በፐኬሥ ማሻ ከማመሣ ኤተ በኢካ ኖጎኻ? በፐኬሥ ነመአጀበ በጫለኻ ኤተ ባሸካ ኒልኻኼያኽ?
59004002	በኻንደመርካ ከምዸበኻኼ፤ በኸሸኮቆ ጸጋ በኸአጀበካኳ፥ ከምፈለኸሸኼ መዸበማኼ፤ ካ ከማመኸሥ ከማሸኻኳ፤ ከፄ በኸበፀካ መሎቆኸሥ ረባ፥ ከምዸበኻኼ ዳ ሜተልኼ።
59004003	ኤከምሎቆኸሥኳ፥ ከምርኾቆኼ ከፄ በኸሎቆከሥ ከገንሠ እላ፤ ዳ ኤተ በኸሎቆከሥ አኽ፥ ከማገ ል መአጀባለኻ።
59004004	አኻ ሾከ ደ ጎርታ አለአ! አኸገምካኼያኽ ኤበጦካ አመሄሽ ኤበ እኔያ ጸጋ ከብተ ረባ? ጸጋ ኤተ በኣጎካ መሄሽ ኤበ እኔያ፥ ከምጦዋ ጸገማ ከብታ ረባ።
59004005	መገኽ ሳ ኤተ በከለካ መዪዥሥ ሎርጋ፥ "ገፉጫ ኤተ በጦከሥ አረባ ኒሎኳ በአጀበካ ኣሥ ገሸል ዳ።"
59004006	ከምኻ አኳ መገ ኤተ ከመንተሮቆ ነለአ፤ ከለአ በከለካ ሰ መዪዥሥ ሎርጋ፥ "ረባ በንሰካ ደ ባቻ፥ ከምኸካ መገለማኳ ከደ በጦከኽ ጸገማ ከገቻ።"
59004007	ካ ኣገሰኻሥ ከረባ፥ ንሰኻ ገንሠ ሙሳኳ፤ ኖካ ና ከምፐሥ ኖጎኻ።
59004008	ዎኼ ኮጎ ረባ፥ ከምዌ አኳ ኮጎኻ፤ አኻ ደ ገንሣ ዪዥኸሥ ኤለኻ፤ አኻ ደ መንጀንዲላኳ ዪዥኸኽ እልኻ።
59004009	ኣገዱኻ፥ ሳንዘኻ፥ እሰኻ! ከማንዣይል ገሎዋለኻ ከመእሳ፥ ማገ ጓለኻኳ ከገሳንዛ።
59004010	ጦኸኽ ጸገኻ ነታሰ ረባ ከገቻ፥ ኖካ ና ከምራቆኽ አኳ አኻ ከምጻ።
59004011	ኢዴበም፥ ማገሸኾቆኼ ኣሥ እልኸኻኼ! ጸጋ ኤተ ከመገሾቆ ኢዴበማ ደ ገዴራ ከምኸከሥኳ፥ ባገሸኮቆ ማቶቋ አል ረባ በከኸከሣኳ፤ ኤከምኻኣሥ ነማቶቋ አል ረባኳ፥ አም ኤተ መኸሣ ኤተ መትቶቆ ማቶቋኼ።
59004012	ኤተ በኸካ ማቶቋ ኤተ መኸሠማኳ ኣሥ ሜታ፥ አኳ ረባ፤ ኤተ ከምፈለሽ መቴሠማ መብዶቆማኳ ኣሥ አ፤ ዎዴ አም ኤተ ባከኸከሥ ከጸጋ ኤያሉዋ?
59004013	አዪርኸካ፥ አኻ ደ በኸከለካ፥ "ኖካ አለአ ፌት ከማቱቆ ከምዽላ ከኤዬባ ከጀንዳ፤ ከምኢልሽ ነጓ ግዣ ሜታ ከምዘበ ላ ከምተጺልከኽኳ።"
59004014	አኸገምካኼ ኤያብ ኤከምዳ አመኢያለኻ ከማቱቆኼ፤ አኻ ኤሱ ማንጃ ኤተ ባገምካሥ ከኦኪል ዱፀን በቴከና።
59004015	ከፄ አለአ በኢካ አመከላ ካኻ፥ "ኤከምከላ አረባ፥ ከምኢኳ ከምዶኳ አለአ አለትኳ።"
59004016	እኽላኸን በኸሸኮጎ በኸባቸካኳ፤ መባቻ አለአ ኮዎማ ገንሠማ።
59004017	ጸጋ ኤተ በገምከሽ መደ ገሸል ዳ፥ ኤከምበፀሽ መደማኳ፥ ከምደካ ከገንሣ።
59005001	አኻ ደ ተቃ አለአ! እሰኻ ኦዌኻ ከማፉንጮቋ ኤተ በርካ ከምዌ ከጸገኻኳ።
59005002	ከምዬኣኣ ደ መጫለኻ፥ ከምሳ አመጨጫ ኣለኻኳ።
59005003	ከምጃ ኣያለኻ ለማናለኻኳ፤ ከምዳ መጀማኳ ኸገሻ ነጸገኻ ከምሶቆ በጨ ጸገኻ ኤያል ማንጃ፤ መካሲያዬኸን መርሽ ኤበ እኔያኳ፥ በኸሙንፀኮቆንዥገን ደ መጫ።
59005004	በኸካዬከሥ በነ መሌአ ደ መሽል ጋትጋ ነቼለኻ፤ ገሰኾቆ ገሉጓለማም፤ በደካሸንዥገን መእሰ ደ መሙንፆቆ ጋትጋለኻ ኪል ፄ ረባ ኤታ።
59005005	በኽኢከንዥገና ነኔያ ከማ ጸጫ ከበቦቆ ማ ገ ጓ፤ በኸቆጨከሠንዥገን ጸገኻ ኤያሥ ቢጦከሥ ዎደ ሙሳ ከመሽ ጺማ።
59005006	በኸኸከሥ ከመዪዥሥ ጸጋኳ በኸሸኮቆንዥገና፤ ኢኮለኮቆንኼ እማም ከገንሳኼ።
59005007	ኢዴበም! ቀመኾቆ ካሥ አል ኦከ ከምኮሌ ከምዌ ኤታ፤ ደ ገሌያ ኤከምዸባን ገሸል ኻ አል እኔያ በዜከኽ ከገቀማ ካሥ አል ኦከ ከምቻ ደመ ጅፈራ ካል ሰምፖጋ።
59005008	ቀመኾቆ አኽኳ ኤያሥ ኤያ፤ ከፄ ባርቸካዬቆ መኮሌ መዌ ኤታ፥ መርኸሠኼ እልኻኼ።
59005009	ኢዴበም! ማገሸኾቆኼ፥ ኤከምበፃ አረባ መኸሠን ካኻ፤ ገሰኾቆ፥ ባርቸካዬቆንዥገን መዌ ኤተ መኸሣ።
59005010	ኢዴበም! ነመሮቆ ማኣንሠሣ ነመቀሞቆማኳ ዪርኻ ደ መዪርጓ፥ ደ በገሸከሥ ከፄያ ካል ኤታ ከመኮሣ።
59005011	ከፄ ቢቀመኮቋ በኮከለካ ከማም ደ ማገ ላ። በኸገሰኮቆንዥገን ኤቤቀሞቆ አኢዮብ፥ በኸገምካ ደ ኤተ ቤከድ አረባ ነመርሸማኳ። ከለአ በኸገምካ፥ ኤበደካ ረባ መሌእለማ ማገ ለማኳ።
59005012	ኢዴበም፥ ከበቦቆ መዠገተኻኼ! መዠገተኻኼ ከጎዛ፥ ከኔያ፥ ከዳ ከሜተልኳ! ኤከምበፃን አረባ መኸሥ ካኻ፥ ኤከምከለኻ "ኣዬ"፥ ነድ "ኣዬ"፤ ኤከምከለኻ "እምበኣኳ"፥ ነድ "እምበአ።"
59005013	አኢካን ናኻ ጸጋ ኤተ ባፉንጨካቋኽ? አ ነዴር። አኢካን ጸጋ ኤተ ባገ ካይላኽ? ነኸ አኳ ከጌአ መገ ላ።
59005014	አኢካን ናኻ ጸጋ ኤተ በንሰካሣኽ? ነኦ አኳ ደ እምፈገ መፀ ገዴራ ኮጎማ፤ ኒከዴር እማምኳ ከፄ ኤታ ያሱስ፥ ኒከደሥ ከደ መደሣ።
59005015	ከምብዶቆ ገዴራ ኤተ ከምዱዋ ከመገሚላ ኤተ መንሰሣ፥ ከምተጸሥ ረባኳ አ፤ ኤከምዳን ገንሣኳ ከምበፀከሽ።
59005016	ካ፥ ኤከምብደኻን ኣገሸኸሥ ገንሣለኻ ኣንዴረኻ ካሥ እልኸኻኳ፤ በጨካ አገዴረ መዪዥሥ ጸጋ መዥጋ ከመደ በበኽ ዳኳ።
59005017	ኣሊያስኳ ጸጋ ኤያሥ አሎኳ፤ ኖከ ቤዴር ዝንዜን፥ ኤከምበፃን ደማ መቻ፥ ኤቸንኼ አደማ ነኔያ ግዣ ኦካግ ከጽጃ ማያኼ።
59005018	ኖከ ቤኮል ቤዴርኳ፥ ቤቾቆ ጎዛ ደማ፥ ቤፖቆ እኔያኳ ኸ ዳ።
59005019	ኢዴበም! ኤከምበ ኽ ናኻ ጸጋ ሜተም ኸገሻ፥ ኤከምኢያን ጸጋ ጀንዳ ኤተ ከመጎኽ አ፥
59005020	ገመኻ፥ ኤተ ከመጎኽ ኤተ ገንሣ ነገንሠኽ እንዶዋለማ፥ ኤበገርዘገኽ አ ነመሻ፥ ኤበጦካ ኤከምዸባን ማምበፀሸማ ነበበኽ ገንሣኳ።
60001001	አራ ጴጥሮስ ኤተ በርደካ ሰ ገትገ ያሱስ ክርስቶስ፥ በርቆተካ ገትጋ አለአ ከጸጋ ደ በሽለከሥ ረባ፥ ደ ቢዝለካ ቢማኢከሽ ኤጀንደ ጸጋ ነኤበ ጶንጦስ፥ ነገላቲያ፥ ነቃጳዶቂያ፥ ነጋጦቆ እሲያ ከኤበ ቢቲንያኳ።
60001002	ረባ በባ ቤሽልሥ አኻ ካል ገፀ፥ በዪዥከሥ አመዪዥሥ ገፉጫ አኻ፥ ኤከማገሰኻሠን ከያሱስ ክርስቶስ ከምዪዥኸካሠን ከመሃለማኳ። ነፈጋኽ መገ ከመገማ ካኻ።
60001003	ነድ መገ ላ ከረባ፥ በበ ኤቶኳ ያሱስ ክርስቶስ ኤተ በጦኬ በቦቆ ማገ ካኳ። አ ከመፈርሣ አል ኤቶኳ ያሱስ ክርስቶስ ነደ በሸሸካ በኸኬ ማፖቆ ኽኻ ካኳ። እኽላ በኮጨካ ኸገሸ ማጦዪላ፥
60001004	ከፄ በጦከሥ አ ካኳ ነጎዛ መኮል ዳ፥ ኤተ ከምበፃ ሜያኣ፥ ኤተ ባንዢገካ ቆቆማ፥ በበፀካ መቴያኳ።
60001005	ከምዜኽ መዥጋ አል ረባ አኻ ከንዶጎ መገሚላ፥ ኤከምዸበኻን አኽ መብዳ ኤተ በኢካ ከማትጋሣ ኮጎ መርሽ ኤበ እኔያ ከለአ።
60001006	ካ ኣገ ኻይል ከበቦቆ፥ ኤከማፉንጨኻቆን እኽላኳ ከአንጅ መጸለማ ከማዻምባ ከጅንሰማ ከጅንሰማ።
60001007	ዳ በከደካ ማዻምባ አለአ ነጸገኻ፥ ኤከማትጋሠን ኤበደካ መገሚላለኻ ኸማ። ኣያ ኤተ ከምቴያኳ ቢጨኮቆ ቢዻምበካ ከማንጃ፤ ኤያሥ ኤያ ከምኩ መገሚላለኻ ኤተ በጨካ በቦቆ በና ነኣያኳ ከማዻምባ፥ ኤከማትጋሠን ኸማ። ኖከ ከማትጋሥ ያሱስ ክርስቶስ ከጸጋ ከኮዎማ፥ ከምዸበኸካ መገ ላ፥ መፈጋቋ ከገሂንኳ።
60001008	ኤያኸገመሠንኼ አ ገፀ፥ አኸገምከሠኼ እኽላኳ፤ ነደንኳ፥ በኸሄከሽ አ በኸገምኪላኳ፤ ከምልልኻ ከበቦቆ ማገ ላ ኤተ በበፀካ ማፈላሽ መገሸማ ከሳ፥
60001009	ከፄ በኸዸበከሥ ሰ ጋኸ መገሚላለኻ። ሰ ጋኸማ አለኣኳ መብዳለኻ።
60001010	ከፄ መብዳ አለአ ቢላቀሥ ቢሎቊል ደ መዪርጓ፥ ቢገሽ መዪርጓ ከፄ መገ ኤተ ቤኢ አረባ ከመኸማ ካኻ።
60001011	ቤኢ ገፉጨ ክርስቶስ ኒለማም ቤገሸሥ ከማም፥ ኤከምሮቆ ክርስቶስ ማኣንሠሣ ከምዸባ ገሂን ነንኳ። ከለአ ቢከሎቊል ዝንዜን ኤከማምባሉሠን አንጅ ኤተ ከምዳን አለአ።
60001012	ዳ ኤተ ቤሮቆ አደ መዪርጓ አለኣኳ፥ በላ መዳን ገትጋ ኤተ በጨካ በና ኪልቆማም፥ በትገከሠንዥገን ረባ ኤበደካ ገትጋ ኤተ በጨካ በና ካኻ። ባገሸካሠንዥገን ገትጋ አለኣኳ ካኻ ከንዶጎ ደ ባቲከስ ሰ ማገ ላ አል ረባ ካኻ። ዳ ኤተ ቢከጦካ እማም አለአ ከመዥግ መዪዥሥ ገፉጫ፥ ኤተ በትገኬ አረባ ነጎዛ ከማም። በምሄከሽ አሰ ገትጋ አል ጎዛኳ መገመሥ ዳ አለአ ኮዎማ።
60001013	ኣራምበኸካ ከኸኻ ሰ ጋኸማ ዝንዜን፥ እገ ኸሥ! ሸኻ ቁንዘ፥ ጦኸሥ ማጦዪላለኻ ዝንዜን ነመገ፥ ኤተ ከምኻ ረባ ካኻ ኖከ ከማትጋሥ ያሱስ ክርስቶስ።
60001014	ኣገሰኻሥ ከረባ፥ መኢዳኼ መንዳለኻ ኒል ኤለ መአጀባ አል በጫ ኤያሥ ቤኢ ገፀ ኖከ መኤመሸማለኻ።
60001015	ኤተ በኦካ አኻ ኤያሥ በደካ መዪዥሠማ፥ ዪዥኻሥ አኽኳ ከመንዳለኻ ኮዎማ።
60001016	በከለካ ረባ ነመዪዥሥ ሎርጋ፥ "ከፄ በርደካ አር መዪዥሠማ፥ ዪዥኻሥ አኽኳ።"
60001017	ኖከ በኸዴረካ ከረባ፥ በኸከለካ "በበምላ" በኽኦካ። ሳንዘኸሥ ኤበኸከሥ ረባ ከጸጋ ኮዎማ ኤመደዳለማም በላ ማሃቾቆን። ከለአ፥ ኖከ በኽኢካኽ ነኤባ አል እኔያ ነለአ ከምዳ ካኻ አመኸ ገሂን ካ።
60001018	በኸገምካ አኽኳ ኤበኸካንዠካይል ካሤ ነመኢያ ኤተ ባንደለከሥ አል እምበፈገኻ አኻ፥ ኤተ ባንዢገካ በና። ዳ ኤተ በኸካንዠካይል አኽ፥ በላ መዳን ከበና ኤተ ከምቴያ ኤለማና ከኣያ፥
60001019	በኸካንዠካይለንዥገን ከኤተ መዥግ በና ከመሃ ክርስቶስ። ክርስቶስኳ ኤያል ጃጀ ደ መኻ፥ መዪዥሠማ ኤተ ባንዢገካ ቆቆማኳ።
60001020	ቤሽልሠንዥገን ረባ አ በላ መዘዛሜን ኤበ እኔያ፤ ባገምካሠንዥገን ከበናለኻ እኽላ ነመርሽ ኤበ እኔያ ነለአ።
60001021	ከንዶጎማ በኸገምኪል ከረባ ኤተ በፈርኬቆ አ ነደ በሸሸካ፥ በከኸካ መፈጋቋኳ። ካ መገሚላለኻ ከማጦዪላለኻኳ ነጸገ ረባ።
60001022	ከፄ በኻገሰካሥ ከኸገሻ፥ በዪዥካኽ እልኻኳ ኤከምፈለኸሸን አኽ መሄሽ ኢዴበኻ ደ ገዴራ ከእልኻ፤ ኣሄኸሽ መዱጎክ ከመዪዥኽ እልኻ።
60001023	በኸደከንዥገን ማፖቆ ኽኻ ከገሻ መኢማ አል ረባ፥ ከምኢያ እገሻለማኳ ግዢ ግዥ። አኻ ኢደ በባ አል ኤተ ከምበፃ መሻ፥ አል ረባ መኢማ።
60001024	በከለካ አመዪዥሥ ሎርጋ፥ "ጸጋ ኮዎማ ኤግዚያ፥ መንደጎናለማም ኮዎማኳ ኤቦልጃ አል እል ግዚያ፥ ከምኼኣ ግዚያ፥ ከምሃ ቃቆ ቦልጃኳ፥
60001025	እገሸ ረባኸን ከምኢያ ግዢ ግዥ።" እገሻ አለአ ሰ ማገ ላ አል ረባ ኤተ ባገሸካሥ ካኻ።
60002001	እኽላኳ ፐኾቆ ነጸገኻ ገንሠ እልኻ ኮዎማ፥ መንጠኻ ኮዎማ፥ መሾጓ ከገንሠ እላ፥ መቴሥ ፄ ጸጋ ኮዎማኳ።
60002002	ኤያሥ በአጀበካ ሆር ኩዋ፥ ኤከምፈገኸካቆ ከምብድኸካንኳ አጀበኻ አኽኳ እገሸ ረባ ኸማ።
60002003	ኤያሥ በከለካ መዪዥሥ ሎርጋኳ፥ "በኻምባለከሥ ኤበደካ ረባ ገሸለማ።"
60002004	ዎኼ ኮጎ ኤቶኳ ያሱስ፥ ኤተ በደካ ኤግሻ መኢማ። በ ከሥ ጸጋ ግሻ አለአ፥ ረባኸን በሽለከሥ አ በዪርካ ኤኤተ መዥግ በናኳ።
60002005	አኻኳ ግሻ መኢማ፥ ኤተ ከምደኮቆ አገፉጫ መዪዥሥ መፀ ገዴራ። ከምደኻ ነጓ ኤመዪዥሥ ጥስ መፀ ገዴራ ደ ከምኸኻ ከንዶጎ ያሱስ ክርስቶስ ደ መኻ አል ገፉጫ፥ ኤተ ከማገ ል ረባ።
60002006	ኤኤለአ በከለካ አመዪዥሥ ሎርጋ፥ "ዪርኻ፥ ከምጦርሥ ነፂዮን ግሻ ኤተ በርሽለከሣ፥ ግሸ ዞዳ ኤተ መዥግ በና፥ ከምቴያኼ ኤተ ከምገሚል ከአኼ።"
60002007	ካኻ ከደ በገምኪላ፥ በጨካ ግሻ አለአ በቦቆ በና፤ ከደ በበፀካ መገሚልኸን በደካ ኤያሥ በከለካ ሰ ሎርጋ፥ "ግሻ ኤተ በ ከሥ አደ መዶቆ መፃ፥ አ በደካ ከዞዳ፤
60002008	በደካ ከግሻ ኤተ ከምሥቆ ጸጋ፥ ታንተርሳ ኤተ ከምፋቶቆ ጸጋኳ።" ቤሥቆ ጸጋኳ ከፄ ቢበፅ መገሙኪል ከገሸ ረባ። ዳ አለኣኸን ኤተ ቤሪል ረባ ኤከምዳን ነጸገማም።
60002009	አኻኸን ማፖቋ ኤተ በሽለካሣ፥ እምጥስ መፀ ገዴራ ደ በኸደካ ዳ ከረባ፥ ኤተ በደካ ጥሳ አል ጎዛ ካል እኔያኳ። አኻ መዪዥሥ ሾካ ኤተ በሽለከሥ ረባ ከጸጋለማ፥ ኤከማቲኸሰን እምበቦቆ ገሸል መደዳ አል ረባ፥ ኤተ በኦካ አኻ ኒል መጓ ከማንደጎን መዪዦጓለማኳ።
60002010	ኤያኸደንኼ ገፀ ሾካ አል ረባኼ፥ እኽላኸን በኸደካ ሾካለማ፤ ኤያኸዸበንኼ ገፀ ማገ አል ረባ፥ በኸዸበከንዥገን እኽላኸን ማገለማኳ።
60002011	ማሄሽ ኢዴበም፥ ደ በኸደካ ነኤበ እኔያ ነለአ ጀንደ ጸጋ ከኮዶ፥ ከመገሸራ ካኻ፡ መኸኺልኼ ጸገኻ ከመአጀበ በጫ ኤተ ቢያሸካ ከእላ።
60002012	ነድ መዘረማ መንዳለኻ ነጂል ጸጋ ደ በበፀካ መዳ አል ረባ። ከለአ፥ ኖከ ቢያገሸኮቆ አኻ ኤደ መደ ገንሠማ፥ ከምገሙሥ እማምኳ ገሸል መደዳለኻ፥ ከምኹካ መገ ላ ከረባ ኖከ መዌያለማ።
60002013	ከፄ ኤቶኳ ኩኻ ኪል ኤለ ደ ቢጦከሥ ነገፋሌያ ኮዎማ፥ ኣገሰኻሥ ከጥስ ኤባ ኤተ በጨካ ገፋሌያ ነጸገ ኮዎማኳ።
60002014	ኣገሰኻሥ ከጅኤለ ጥሳኳ፥ ከፄ ቢትገኬ እማም ኖጎ ጥስ ኤባ፥ ኤከምሩካ በና ከደ ገን፥ ከምኹካ መገ ላ ከደ በደካ ገሸል ዳኳ።
60002015	ከምዳ መኦሸማ አል ረባ፥ ኤከምጻንደኸቆን መንተሞቆ እገሻ አል ደ ተሞ ከገሸል መደዳለኻ።
60002016	መኸከፐሠን ነሲ ዎደ ገንሣ፥ ኢኻ ኤያል ደ መደዳ አል ረባ። መደዳኼ አመፐሣለኻ ነሲ ዎደ ገንሣ ደ ጋ ሽ ኽ ገንሠ መደዳኼ።
60002017	ሂንኸሥ ጸጋ ኮዎማ፥ ሄኸሽ ኢዴባ ደ ገዴራ፥ ጤኸካ ከረባ፥ ኸኸካ ገሂን ከጥስ ኤባኳ!
60002018	አኻ ዋደ አለአ፥ ኣገሰኻሥ ከኤተኻ ኸኸካ መዱጎክ ገሂን! ደኻ አለአ በላ መዳን ካሥ ከኤታ፥ ደ በደካ ገሸለማ ከመሌእለማ፥ ደኻ ኤያሥ ኤያ ከጋገንሠ ኤታኳ።
60002019	ኤከምርሽ ጸጋ ኒለማ መሁል ዳ ኤተ በኦከሽ ረባ፥ ኤከማቀዛሥ ከፄ አለአ በላ መቴሠን ዳ ሜተል፥ ከምዸባ መገ ኖጎ ረባ።
60002020	ኤከምቀመኾቆ ማኦቻ ከፄ መሸ ሠማለኻ፥ ኣሤ በናለኻ? ኤከምደኻ ገሸለማ ከምርኸቆን ማኣንሠሣ ከገቀማኳ፥ ከምዸበኻ መገ ኖጎ ረባ።
60002021	ዳ ኤተ በከኦኬሥ አረባ አኻ ከለአ። ባፉንጨካቆንዥገን ክርስቶስኳ ከፄኻ፥ በደካ ካኻ ከመኮሣ ኤከምሁልኸቾጎን አኳ።
60002022	በቆተካንዥገን ነመዪዥሥ ሎርጋ፥ "አ አደካንኼ ገንሣ፥ አፐኬሠንኼ ነሰማኳ ጎልጎዛኼ።"
60002023	ኖከ ቢካኳ፥ አከኮለኮቆንኼ ገ ያኼ፤ ኖከ ባፉንጨካቋኳ በከኸካ እገሸማ ከረባ ከኤተ መኸሥ መዪዥሠማ፥ አከምብቀከሠንኼ ኸማ ከደ ባፉንጨኮቆ አኼ።
60002024	በጹርካ ነጸገማ ገንሣሎኳ በከዸካ ከጋገድ ጃ፥ ኤከምፐኮሠን አኳ ኒል ኤለ ገንሣ፥ ኤከምኩኳን ኪል ኤለ ገሸል መደዳኳ፤ በኸብደከንዥገን ከብሳለማ።
60002025	ቤያኸንቴያኽ ገፀ ነንዶዋ ኤያል ጃጃ፥ እኽላኸን ቢኮለኮቆ አኻ ከንዶዋ፥ በኸሁለካ ኤተ መሸላ ኤተ ከምዜኽ አኻ።
60003001	ኤያሥ ኤያ አኻ ጋፋ፥ ኣገሰኻሥ ከጋጉንዛለኻ! ኤኤለአ በላ መገሸኻን ዳ ሜተል፥ ከምጦኻ ከመንዳለኻ ኤከምገሙዊለን ጋጉንዛ ደ በበፀካ ማገሰካሥ ከሰ ማገ ል አል ረባ።
60003002	ከምገሙሥ ኤበደካ መንዳለኻ መዪዥሠማ፥ ኤበኸኸካ ገሂን ከረባኳ።
60003003	መደዳኼ አማንደጎናለኻ ከዳ ኤተ ባገምካሥ ነኸ እኔያ ኤመቼኽ ቤቋ፥ መንጀልስ ኣያ ከምኢሰሥ ማሰኽ ኣ፤
60003004	ነድ ማንደጎናለኻኸን ኒልኻ ከመዳለኻ መፉጨኸማ ከመገ ሳኳ። አለአ በጨካ በቦቆ በና ነታሰ ረባ።
60003005	ኤኤለአ ቢያንደጎነሠንዥገን ጸገማም አመዪዥሥ ጋፋ፥ ደ ቢጦሥ ማጦዪላለማም ነጸገ ረባ። ቢያገሳሥ ከጋጉንዛለማምኳ።
60003006	ቤያገሳሥ ሳራኳ ከኣብራሃም ቤከል ቤኦ "ኤተም።" ከምደኻ አኽኳ ኢደ ሳራ፥ ኖከ ከምደኻ ጋገሸል ዳ ከምበፀኻ መጤኸካ ከምጀጀጮቋ ሜተል።
60003007	አኻ ጋጉንዛኳ፥ ገመኸካ ከጋፋለኻ ከፄ ቢደካ እማም ናኻ መሌኤቆማ። ኸኸካ ገሂን ከፄ ከምኸካ አረባ መኢያ አል ግዢ ግዥ ከማምኳ ኤያሥ አለኻ። ኤከምጦኻ አለአ፥ ከምኩልኼ ዳ ሜተል ገዴራለኻ ከምጻንዶቆኼ።
60003008	ከመርሸማ፡ ኣጨኸሥ እልኻ፥ ኣሌኤኻይል፥ ኣሄኸሽ ከማኦከሣ፥ ጦኸኽ ጸገኻ ከገቻኳ!
60003009	መኮለኸቆኼ ነገንሠማ ገንሠማ፥ ነጎታኳ ጎታ። በላ መጦኻን ኤለአ፥ እገ ኸሥ ጸጋ! በኦከንዥገን ረባ አኻ ኤከምርኾቆን ማገሣኳ።
60003010	በቆተካንዥገን ነመዪዥሥ ሎርጋ በከለካ፥ "ጸጋ ኤተ በኣጎካ ማገይላ ከመኢያለማ፥ ኤተ በአጀበካ መገመሥ ገሸል ኦካኳ፥ ነጻንዶቆ ጥጠማ ነመገሽ ገንሠ ዳ፥ ሰማኳ ነመገሽ ጎልጎዛኳ።
60003011	ነሃታሥ ነገንሠማ፥ ነድ ገሸለማ፥ ናኣጎ መገማ ነሁልኳ።
60003012	ከፄ በዪርኮጎ ኸ ረባ ኮጎ ደ በደካ ጋገሸለማ፥ በካጦኪል ፄ ከገዴራለማምኳ፤ በ ካይል ኸ ረባ ከደ በደካ ገንሠማኳ።"
60003013	ኤከምጥጠኻይላ አኽ ከመደ ገሸለማ፥ ኦዴ ከምዳ ገንሠማ ነጸገኻ?
60003014	ኤከማፉንጨኻቆ ከፄ በኸደካ ገሸለማኳ፥ ከመገሥ ረባ አኻ። መጤኸካኼ ከጸጋ ሜተል፥ ማሰሲኻሠኼኳ!
60003015	ሂንኸሥ ክርስቶስ ከእልኻ፥ ኸኸካ ገሂን ኤያል ኤታ። ኤከምሎቆሥ ጸጋ አኻ ከፄ ማጦዪላ ኤተ በኢካ ኒልኻ፥ እገ ኸሥ መዱጎክ ከመኮሎቆማ ዝንዜን።
60003016	ከፄ በኸደካ ጸጋ ደ በጨካ መዪዥኽ እላ፥ ነድ አመኮሎቆማለኻ ከመፉጭ ሳ ከገሂንኳ። ኖካ ና ከምዪፃቆ ጸጋ ደ በቴከሥ ፄኻ፥ ኤከምገሙሥ ገሸል መንዳለኻ ከንዶጎ ክርስቶስ።
60003017	ኤከምዳ ማሄሸማ አል ረባ፥ ከማፉንጫቋ ከፄ ቢጦካ ገንሠማ፥ ከምገሸላ አማፉንጫቋ ከፄ ቢጦካ መገማ።
60003018	ኤከምሮቆን ክርስቶስ አኻ ኮጎ ረባ፥ በሸከንዥገን አ እል ሜታቆ ከኦካ ከኮዎማ ከገንሣ አል ጸጋ። አ ኤተ ባንዢገካ መሸ ሠማ፥ በሸካ ከፄ ደ በሸከሣ። ቢሾቆ በጨ ጸገማ፥ በኢኮቆንዥገን አገፉጨ ረባኸን አ።
60003019	ከመዥግ ገፉጫ ከለአ ቤዽ ክርስቶስ ኮጎ ፉሣ ደ ቢፉንጨካ ቢዜከኽ መኸሣ፥ ቤካቲስ ሰ ማገ ላ አል ረባ ከማም።
60003020	እማም አለአ ፉሠ ጸጋ፥ ደ ቤኮዎቆ ማገሳሣ ከረባ ነግዠ ኖህ፥ ኖከ ቤዜኽ ረባ ከገቀማ ካሥ አል ኦከ ከመገሥ ኖህ ለማዲያ። ጸጋ ዱፀን ደ ቤኩ ኪል ለማዲያ፥ ደ ቤድ ገንዘለማም ዬሰናኮ፥ ቤብዶቆ አረባ እማም ነኣያ።
60003021	አለኣኳ መኮሥ ኣይ ማጩጾቋ፥ ኤተ በብደኮቆ አኻ እኽላ። ማጩጻቋ አለአ፥ በላ መዳን ኤተ ከምዪዡከሥ ጋያ አል ቆ ቤ ጸገ ጸጋ፥ ከምዴሮኳ ከንዶጎማ ኤከምኼ አረባ መዪዥኽ እላ ካኳ። ከፄ ከምዸበኮካ አኮ መብዳ ከንዶጎ ማጩጾቋ፥ ከመፈርሣ ካል ያሱስ ክርስቶስ ነመሻ።
60003022	በቶኮካ አኳ ከጎዛ፥ በኢከሽ ነጅኤለ ረባ በባ ከኤላ ጉንዛ፤ በጦከሠንዥገን ኒል ኤለማ ሰ ገትጋ አል ጎዛ፥ ከምሙሳ ደ በጨካ ገፋሌያ ከመዥጋ ነጂል ጎዛ ከኔያኳ።
60004001	ከፄ ባኣንሠካሥ ክርስቶስ ከበጨ ጸገማ፥ ገመኻ አኽኳ ከእልኻ ኤከምዌ አሾከ ማኣንሠሣ አለአ ነጸገኻ። በኸገምካ፥ ጸጋ ኤተ ባኣንሠካሥ ከበጫ፥ ኤበበፀከሸንዥገን መኽል ጸገማ ከገንሣ።
60004002	ካ ካሥ አል ኦከ ከምኢኻ ነኤበ እኔያ ነለአ፥ ኢኻ ኒል ኤለ ማሄሻ አል ረባ፥ መኢኻኼ ኒል ኤለ መአጀበ በጫኼ።
60004003	በትተከንዥገን ኦከማ ኤተ ቤያኽኢን ኤያል መንደ ጸጋ ደ በበፀካ መዳ አል ረባ። ቤያኽኢ ነመቴሽ ጸገኻ ከመአጀባ ከጅንሰማ ከጅንሰማ፤ ቤያኸደኽ ደ መፋ፥ ቤያኸፈገሥ መሰማ ከመፈማኳ፥ ቤያኽኢ ነመዴራ ከምሙሴ ኤተ በበፀካ መኸሥ አመደማ ካኳ።
60004004	ኤከምበፀኻ አኽ እኽላ ማገሰኺል ነመበፀሽ መዜኽ ጸገማም ከማቆሻሣለማምኳ፥ ከምቱሥ እል ደ ቤድ ገፀ መዠኻ፥ ከምዋ ፄኻ።
60004005	በኢካ ነጸገማምኳ አመኮሎቆማ ነኸ ረባ ነዳ ኤተ ቢደካ ና። በገ ከሠንዥገን አኸን ከመኸሠማ ከደ በኢካ ከደ በሸሸካኳ።
60004006	ባቲካሰንዥገን ሰ ማገ ል አል ረባ ከደ በሸሸካኳ። በከደካ አለኣኳ፥ ኤበከኸከሠን ረባ ኤከምሹዋ ከበጨ ጸገማም ኤያል ጸጋኳ፥ ከገፉጫኸን ኤከምኢዋ ኤያሥ አል ረባ።
60004007	ባርቸካዬቆንዥገን መርሽ ዳ ኮዎማ። ካ ዜኸኽ ጸገኻ፥ ሸኻ ቁንዘ ከገዴራኳ።
60004008	ከበቦቆኳ፥ ኣሄኸሽ ከእልኻ! ኤከማሄኸሻ፥ ከምበፀኸሽ ከጸጋ ገንሣለማም።
60004009	በላ መገሸኺለን ሰኻ፥ ኣሄኸሽ ነመፃ ነመፃለኻ።
60004010	በኸኬንዥገን ረባ ካኻ ደ መኻ ከጅንሰማ ከጅንሰማ። ካ ነከድ አጸጋ ሜታ ሜተም ኤመገሚል ጸጋ ከደ መኻ ኤተ በከኸኬ ረባ ከአ ከበና አል ጸጋ ኮዎማ።
60004011	ኤተ ከመገሻ ነገሸሥ እገሸ ረባ፤ ኤተ ከምዳ ዳኳ ነከድ ከመዥጋ ኤተ በከኸኬ አረባ፤ ኤኤለአ ከምሂንሥ ረባ ነዳ ነኮዎማ ከንዶጎ ያሱስ ክርስቶስ ከኤተ ከምደካ ገሂን ከገፋሌያ ካል ግዢ ግዥ። ኣሜን።
60004012	ማሄሽ ኢዴበም፥ መተምዘኻኼ ኖከ ከምዳን ነጸገኻ አዳ ኤተ በሰኮቆ ኤማንጃ። ከምደካ አለኣኳ ከመዻምብ አኻ፥ መኦኸሠኼ ኤከምበፃ መዳ አሾከ አለአ ነጸገኻኼ።
60004013	ኣገኻይል ከፄ ከመንዘኺል ከማኣንሠሣለኻ ነማኣንሠሥ ክርስቶስ። ኖከ ከማትጋሥ ገሂንለማኳ፥ ከማገኻይል ነለአ ከበቦቆ።
60004014	ኤከምዋ አኻ ነፄ ክርስቶስ፥ አኻ ደ በኻገካይላ፤ በትገከሥ አለኣኳ፥ ኤበኢካ አገፉጨ ገሂን፥ መከላለም ኤበኢካ ገፉጨ ረባ ከአኻ።
60004015	ናኻ መደዳኼ አማፉንጮቋ ነጸገጸጋ ሜተል ከፄ በደካ አ ኤተ መሾቆ ጸጋ፥ ገልኳ፥ ኤተ መደ ገንሣ ዳ፥ ኤተ መኩሻ ነገሸ ጸጋኳ።
60004016	መዪፃቆኼ ጸጋ ኤከማፉንጫቆ ከፄ መዳለማ ክርስታና፤ ኸኸካ መገ ላ ከረባ ከፄ ቢኦካ አኻ ከፄያ ከል ክርስቶስ።
60004017	ባርቸካዬቆንዥገን አንጅ ኤተ ከማጦዋሸን መኸሣ ነጸገጸጋ አል ረባ፤ ካ ኤከማጦዋሽ መኸሣ አለአ ነጸጎኳኳ፥ እንዘሥ ከምዥጋን መኸሣ ነጸገ ደ በበፀካ ማገሳሥ ከሰ ማገ ላ አል ረባ። በከለካ አመዪዥሥ ሎርጋ፥
60004018	"ኤበደካ አመብደ ገሸል ጸጋ ከመሮቆ ማፉንጮቋኳ፥ ኤያብ ከምዳን አ ነጸገጸጋ ደ በበፀካ መኻ ገሂን ከረባ፥ ነደ ገንሣኳ።"
60004019	ከለኣኳ ደ በርኮቆ ማኣንሠሣ ከፄ በደካ ማሄሻ አል ረባ፥ ኒካተተስ ኒድ ገሸል ዳ፥ ኒከኽ መኢያለማም ከረባ ኤተ በዘዘኬ እማም፥ በደካ መገሚለማኳ።
60005001	ኤተ በርደካ ኤያሥ አለማም ደ እምፈጋ፥ ከማገሸርካ እኽላ ከደ በደካ ናኻ ደ እምፈጋ። በርደካ ኤያሥ ኤያኳ ሹደ ማኣንሠሣ አል ክርስቶስ፥ ከመንዘ ሪል ነገሂንለማ ኤተ በኢካ ከማትጋሣኳ።
60005002	ኤያሥ በዜከኽ አዶጎ መሸላ ለማና ኤተ ቢኸካ ከማም፥ ዜኸኽ አኽኳ ኤያሥ ኤያ ጸጋ ደ በኸኬ አረባ ካኻ። መደዳኼ አመዜኸማለኻኳ ከምተገኻ ከምዸብ በና፥ ነድ መገ  ከማሄሻ ኤያሥ በኦከሽ አረባ ነጸገኻ።
60005003	ደኻ ከመኮሣ ከጸጋ ደ በኸኬ ረባ ካኻ፥ መዜኸኸኼ ገሙንፀ ደ ገዴራ ከመትገሥ ገፋሌያኼ።
60005004	ኤከምጦኻ ኤኤለአ፥ ኖከ ከማትጋሥ በቦቆ ኤተ መሸላ፥ ከምርኾቆ ዠለ ገሂን ኤተ በበፀካ መስፃ።
60005005	አኻ ጋሸላኳ፥ ኣገሰኻሥ ከደ እምፈጋ! ኮዎኻ ከመጦኽ ጸገኻ ከገቻ ኢኻ ሜተል! በከለከንዥገን መዪዥሥ ሎርጋ፥ "ረባ በንሰካ ደ ባቻ፥ ከምኸካ መገ ከደ በጦከኽ ጸገማ ከገቻኳ።"
60005006	ኤከምጦኸን አረባ አኻ ከምጻ ኖከ ከምዳዬሽ አንጅ ማ፥ ኩኻ ኪል መዥግ ኤለ ረባ ከመጦኽ ጸገኻ ከገቻ።
60005007	ዳ በከሳንዘካ አረባ ካኻ፥ ጦኸሥ መሳንዞጓለኻ ኮዎማ ነጸገማ።
60005008	ኣምበንኻሥ፥ ሸኻ ቁንዝኳ፥ ከፄ በቸለካ ብታለኻ አሴጠና ኤጉምባ ናእስ ጺ፥ ናንዲ ናኣጎ መቶቆ ዳ።
60005009	ንሰኸካ አ ከመዥጋ ካል መገሚላ! ሳንዘኸሥ ኤበኢካ ከኢዴበኻ ደ ገዴራ ነኤባ አል እኔያ ኖጎ ኮዎማ አመሮቆ ሾከ ማኣንሠሣ አለአ።
60005010	ረባ ኤተ በዎኬ መገ ኮዎማ ኖጎማ፥ በኦከንዥገን አኻ ከንዶጎ ያሱስ ክርስቶስ ኮጎ ገሂንለማ አል ግዢ ግዥ። ካ፥ ኖከ በኸርኮቆ ማኣንሠሣ ከኦካ ዱፀን ነን ከምፈሮቆ አኻ፥ ከምዥገሥ፥ ከምኻ መዥጋ ካኻ፥ ከምጦሥ አኻ ነመዥግ ሸማኳ።
60005011	ነከድ አመዥጋ ካ ካል ግዢ ግዥ። ኣሜን።
60005012	ነመቆት መጸል ገትጋ አለአ በተጸከሥ ሲልዋኖስ አራ፥ ኤተ በርዪርካ አር ከመገሚለማ ዱዌባ ኤተ ገዴራ። በርገሸካ ካኻ፥ በርደካ ኸገሻ ካኻኳ፥ ዳ ኤተ በርቆተካ አር ኤበደካ ከፄ መገ አል ረባ ኸማ።
60005013	ደ በሽለከሥ ረባ ኤያሥ አለኻ፥ ገሙንፀ ደ ገዴራ አል ባቢሎን፥ በትገካ ዳገ ካኻ። ኤያሥ ኤያ ዱዋለም ማርቆስኳ በትገካ ዳገ ካኻ።
60005014	ኣፅምኻ ከማሄሻ ኤመኢ ደ ገዴራ፥ ኣሎቆኸሥ ዳገ! ነድ መገማ ካኻ ደ በኸደካ አል ክርስቶስ ኮዎኻ።
61001001	ኤተ በቆተካ ገትጋ አለአ አሲሞን ጴጥሮስ፥ ኤተ በደካ ኤተ መደዳ ከሰ ገትጋ አል ያሱስ ክርስቶስኳ። በርቆተካ ከጸጋ ከኮዎማ፥ ከደ በከኸኬ አረባ መገሚላ ኤተ በጨካ መዥግ በና ኤያሥ መገሚላለምላ ደ ቢልደካ ሰ ገትጋ። በኮዸበከንዥገን ኮዎኳ መገሚላ አለአ ከንዶጎ ያሱስ ክርስቶስ፥ ኤተ በደካ ረባሎኳ ከኤተ መብዶቆ አኳ፥ መዪዥሠማኳ።
61001002	ነፈጋኽ መገ ከመገማ ካኻ ከመገም ረባ፥ ኤቶኳ ያሱስኳ!
61001003	በኸኬንዥገን አመዥጋ አል ረባ ካኳ ዳ ኮዎማ፥ ኤተ ከምገሸላ ከመኢያሎኳ፥ ኤተ ከምገ ከመዥጋሎኳ ነንዶ ገዴራኳ። በኮዸበከንዥገን አለኣኳ ከመገም ኤታ ያሱስ፥ ኤተ በኦካ አኳ ኮጎ ገሂንለማ፥ ኮጎ መገማለማኳ።
61001004	ከንዶጎ አለአ ባኸካዬሸንዥገን ካኳ ዝንዜን በቦቆ ማጦዪላ ኤተ መዥግ በና። ከምፐኸከሥ ከደ መኻ ከለአ ነመቴያ ኤተ በኢካ ነኔያ ነለአ ከፄ መአጀበ በጫ፥ ከምፈለኸከሽ መንዘ ለማ ነመኢያ አል ረባኳ።
61001005	ካ፥ እኽላኳ ሻምበኻ ከመሻምባ ከኮዎማ! ኤበኸጨካ መገሚላ፥ ተጸኸከሥ ጋገሸል መደዳ። ከጋገሸል መደዳኳ ተጸኸከሥ መገመሸማ።
61001006	ከመገመሸማኳ ተጸኸከሥ መዜኽ ጸገጸጋ፥ ከመዜኽ ጸገጸጋኳ ተጸኸከሥ ገቀማ፥ ከገቀማኳ ተጸኸከሥ መንዥጋሣለኻ ነንዶ ገዴራ።
61001007	ከመንዥጋሣለኻ ነንዶ ገዴራኳ ተጸኸከሥ ማሄሽ ኢዴባ ደ ገዴራ፥ ከማሄሽ ኢዴባ ደ ገዴራኳ ተጸኸከሥ መሄሽ ጸጋ ኮዎማ።
61001008	ኤከማገማሥ ዳ አለአ ኮዎማ ኖጎ ጸገኻ፥ ኤከምፈጋቆኳ፥ ከማምባለኸከሥ ነበቦቆ ከበቦቆ ኤቶኳ ያሱስ ክርስቶስ፥ ከማሸኻኸኼ በላ መጨኻን ኸኻ ኤያል ደ ገንዞዋኼ።
61001009	ጸጋ ኤተ ባኤምካሥ ዳለአ ኮዎማ ነጸገማ፥ አ ኤመፐሮሮኽ ጸጋ፥ ፐሻኳ። ባኤምከሠንዥገን አ፥ ኤበዪዥከሥ ረባ አ ነገንሣለማ ናል ገሲቋ።
61001010	ካ ኢዴበም፥ ሻምበኻ ኤከማገማሥ ነመኢያለኻ ማኦዋ አል ረባ መሽላሣ አለኻኳ ኤበደካ ኸማ። ኤከምጦኻ ኤለአ፥ ከምሥኻኼ ሜተል ነንዶ ረባኼ።
61001011	ኖካ ና ከማኻሽ ካኻ ከበቦቆ፥ ኤከምኩኻን አኽ ከገፋሌ አል ኤቶኳ ያሱስ ክርስቶስ፥ ኤተ በብደኮቆ አኳኳ።
61001012	መኸከገም አኽ አለአ፥ መኸከዥግ አኽ ከኸገሻ ኤተ በኸርኮቋ፥ በራኣጎካ መዱጎክ መጦርከቁንዝ አኻ ከዳ አለአ ኮዎማ።
61001013	ካሥ አል ኦከ ከምኢራ አር በኢካ ካራ ኤገሸለማ፥ ኤከምበነሮቆ አኻ ከምጦርከ ቁንዘን አኻ ከለአ።
61001014	ኤያሥ በትገኬሥ አኤቶኳ ያሱስ ክርስቶስ ካራ፥ በርገምካ ኤከምፐርሥ ፈላ ነመኢያ ነለአ።
61001015	እኽላኸን በርሻምበካ፥ ኤከምፈለኸሸን አኽ መዱጎክ መሳንዘሥ አለአ ነመሻለም ነን።
61001016	ኖከ ቢለገሸከሥ ካኻ ከፄ መዥጋ ከመዌያ አል ኤቶኳ ያሱስ ክርስቶስ፥ ኢልሁለካንኼ ዬዳግዣ ኤተ በሳንዘከሥ ጸጋ ከመገመኻ በገ ከሠናኼ። ቢልገምከሠንዥገን ከኸምላ መዳለማ ዱ ረባ፥
61001017	ኖከ በርኮቆ አ መፈጋቋ ከገሂን ኖጎ ረባ በባ። ረባ ኤተ በጨካ ገፋሌያ ነኮዎማ፥ በከከለካ፥ "አለአ ዱዋለም ኤተ በርሄከሻ፥ በርካገ ካይላኳ።"
61001018	ቢልገሰኮቆንዥገን ሳ አለአ መከዌ ነጎዛ፥ ኖከ ቢልኢኬ ከአ ኖቆ መዪዥሥ ዶላ።
61001019	ከለአ በኮከራቆከሽ ዝንዜን ከሳ ኤተ በገሸከሥ ደ መዪርጓ ካኳ። ከምደኻ አኽኳ ገሸለማ፥ ኤከማጦኸኪል ፄ ከምርኸቆን። ሳ አለኣኳ ኤጅ ናዪዦጎ ኒል መጓ ካሥ አል ኦከ ከመጅባጎ፥ ከምዪዦጎ ቤዋ ነጸገኻኳ።
61001020	ከበቦቆኳ ዳ ኤተ በኢካ አመገመማ ካኻ አለአ፡ ሰ መዪርጓ ኤተ ቢገሸከሥ ነመዪዥሥ ሎርጋ ኮዎማ መጨገስዳኼ ጸጋ ሜተል ኤገሳንዛ አል እልቆማኼ።
61001021	ከፄ በካይተካቆ ደ መዪርጓ ከመዪዥሥ ገፉጫ፥ ቢገሸከሠን ዳ ኤተ ባኸካዬሽ ከማም ኖጎ ረባ፥ አፐኬሠንኼ አመገሽ ሰ መዪርጓ ሜተል ነመኦሸማ አል ጸጋኼ።
61002001	ኤያሥ ቤፈርሥ ደ መዪርጎ ጎልጎዛ ነሾከ እስራኤል፥ ኤያሥ ኤያ ከምኢዋን አደ መዪርጎ ጎልጎዛ ኖጎኻ። በላ ማገሚለን ጸጋ፥ ከምኩዌቆ እማም መትገሥ ጎልጎዛ ኤተ ከምፈለሽ መቴሥ መገሚላ አል ጸጋ። ከምኤሙሽ ኤታ ኤተ ባንዠኪል እማምኳ፥ ከምሩዌቆ ከጸገማም መቴያ ፈላ።
61002002	ከምሁላ በበኽ ጸጋኳ ሾከ ለሙራ ኤተ ቢደካ እማም፤ ከፄ መንዳለማም ከለአ ከምዸባ አገሸል እንዶ ገዴራሎኳ ገንሠ ፄያ።
61002003	ከመሲያሣለማም ከመንሽሉቆ እገሸ ጎልጎዛ ከምሱከሥ አኻ። በገ ካሠንዥገን መኸሣ ከማም ካል ገፀ፥ ከምፀቆኼ መቴያለማምኼ።
61002004	ቤያምብሽ ረባ ሰ ገትጋ አል ጎዛ ደ ቤድ ገንሣ፥ ቤፉንጭ እማም ኒል መሃቲል መጓ፥ በዜከኽ እማም ካሥ አል ኦከ መኸሣ፥ ኤቱገሠንኼ እማምኼ።
61002005	ኤያሥ ኤያ ኤቱገሠንኼ ረባ ጸጋ አል ገፀ። ቤትጌ ኣይ መቴያ ከኤበ እኔያ፥ ኖጎ ቤኢ ጸጋ ደ ቤበፅ ማገሳሥ ከረባ። ደ ቤገርዘኽ አ ነኣያ፥ ኣሥ ኖህ፥ ኤተ ቤያቲስ መኦሻ አል ረባ፥ ከአ ጸጋ ሥሠ በንድ።
61002006	ከመተጸማኳ ቤከኸሥ ከኤዬበ ሶዶም ከጎሞራ፥ ቤጥጦቆ እማም ከማንጃ ቤጦ ከምፋ። ከለአ ቤጦ አረባ እማም ከመኮሥ ዳ ኤተ ከምዜከኽ ጸጋ ጸገማ፥ ቤከቲሥ ዳ ኤተ ከምዳ ነጸገ ደ ገንሣኳ።
61002007	ቤገርዘኽ ነማንጃ ሎጥ ገሸል ጸጋ፥ ኤተ ቤያፉንጫቆ ኒለማ ከፄ ገንሠ ጸጋ፥ ደ ቤድ ሾከ ለሙራ ሜታ ሜታ።
61002008	ገሸል ጸጋ አ ቤኢ ኖጎማም። ቤያፉንጫቆ ነመዪዥኽ እለማ ዝንዜን ኖካ ኖካ ከፄ ገንሠ መደዳለማም ኤተ ቤገመሥ ቤገሶቋኳ።
61002009	በትገከሥ አለአ ኤበገምካ አረባ እንዶዋ፥ ኤተ ከምፐኮቆ ነማዻምባ ጸጋ ደ በከኸካ ገሂን ከአ፤ በጦከሥ ደ ገንሣኸን ከኦከ መኸሣ፥ ኤከምርካ በናኳ።
61002010	ከምኸከሥ ዝንዜን ከደ በሁለካ ገንሠ መአጀባ አል በጫ ከደ በ ከሥ ገፋሌያለማኳ። ደ መትገሥ ጎልጎዛ አለአ ቢንዥገካይልኽ ቢባቸካ፥ ኢዪፀካቆኼ ከመ ደ በጨካ ገሂን ነጎዛኳ።
61002011	ሰ ገትጋ አል ጎዛኳ፥ ደ በሙቸኮቆ ከመዥጋ ከገፋሌያ ነደ መትገሥ ጎልጎዛ ና ፥ ኢተምበኮቆኼ ደ በጨካ ገሂን ነጎዛ ከገ ያ ነኸ ረባኼ።
61002012	ሾከ ጸጋ አለአ ኤደ ግዚያ ደ በሃለከሽ መሳንዘሥ ዳ ሜተል፥ ደ ቢፖቆኬ ነገዘዛለማም ኤከምዻቁሽ ከምሹቆኳ። ቢካ እማም ዳ ኤተ ቢያሃለከሽ ማምባለሠማ፤ ከምቴዉዋ እማምኳ ኤያሥ በቴካ ደ ግዚያ።
61002013	ቢደካ ገንሠማ፥ ከምሩቆ በነ ገንሠማለማም። ነበበሥ ኦካኳ ቢያገ ካይል ከመደ ዳ ኤተ በኦከሽ መአጀበ በጫለማም። ሾከ ጸጋ አለአ መሶጓለማም ከአኻ፥ መሰማለማም ኖጎኻ ከማገ ላ መሰ በነ መንጠኻለማም፥ በንዦጎከሥ መሶጓለኻ ከማሄሻ፥ ከምዪፆቆ አኻኳ።
61002014	በዪርኮጎ እልኸማም መዱጎክ ኮጎ እገፈ ጎርታ፥ ኢያፉጨኪልኼ መደ ገንሣኼ። ቢኩኮቆ እማም ጸጋ ደ በሌኤካኽ ነመገሚላ ከበጎላምባ፥ በሙቸኮቆ መሲያሣ ኒለማም፤ እማም ኢደ ደ ጎታ።
61002015	ቢበፀከሽ መዪዥኽ እንዶዋ፥ ቢበከኽ ነንዶዋኳ። ቢሁለከንዥገን እንዶ ቢሌያም፥ ዱ ቤኦር፥ ኤተ ቤሄሽ በና አል ገንሠ መደዳ።
61002016	ቢተስ አኸን ከፄ መምፑቆማለማ። ናኑዋ ኤተ በሃለከሽ መገሻ፥ ቤገሽ ከሰ ጸጋ፥ ቤጻንዶቆ ማተርቆቋ አል ኤተ መዪርጓ።
61002017	ጸጋ አለአ ኤጋጫ ኤተ ናንዢግ ኣያ፥ ኤኩንዱ ኤተ ናፉጭ ኤጎሌኳ። በጦከሥ ረባ ከማም ጎ መኢሻ አል መሃቲል መጓ።
61002018	ቢገሸካ መጤሥ እገሻ ቢከሾኮጓ፤ ቢሁለካ ገንሠ መአጀባ አል በጫለማም፥ ከማቆሻሣለማም ከመአጀባ አል ለሙራ ቢኩኩቆ ከበጎላምባ ጸጋ ደ ቢፐኬሥ ካሥ እኽላ ነንዶ መኤመሸማ።
61002019	ቢካጦኪል ጸጋ ኤከምፐሠን ነሲ ዎደ፥ ኪልቆማምኸን ዋደ መቴያ፤ ከዳ ኤተ በሙቸኮቆ ጸጋ፥ በከደካ ጸጋኳ ከአ ዎደ።
61002020	ቢገምከንዥገን ኤቶኳ ያሱስ ክርስቶስ ኤተ በብደኮቆ አኳ፥ ቢፐከሠንዥገን ከለአ ነመዦጓ አል ኤበ እኔያ። እኽላኸን በኮለኬ አመንዳለማም አል ገሲቋ በራቆከሽ እማም፥ በሙቸኮቋ። ከለአ ከመንሣ መንዳለማም እኽላ ናል ገሲቋ።
61002021	ቢምበፀካ መገሙዋን መዪዥኽ እንዶዋ፥ በምገሸለካ ከማም። ኤከምበ ኽ ሰ ማገ ላ አል ረባ ኤተ ባተገርካዬቆ ከማም፥ ከመንሣ መንዳለማም እኽላ ናል ገሲቋ።
61002022	በከለካ አመከላ፥ "በዌኤካ ቆዋ አኮልሠን አ ዌኣለማ፥" በከለካ ጀንዳኳ፥ "በኤፈከሥ ኤሉጓ አኮለን አ አጉለን አ ነቶቋ።" ዳ ኤተ በደካ ነጸገ ችዳ ና ፥ በትገከሥ ኤበጨካ አመከል አለአ ኸማ።
61003001	ማሄሽ ኢዴበም፥ ገትጋ ኤተ በርቆተካ ካኻ አለአ፥ አል እል እምበንድ። ነገትጋ ነምበንድ አለአ በራኣጎካ መበኖቆ አኻ፥ ኤከማምባለኸሠን ዝንዜን ኤከምሳንዘኸሠንኳ።
61003002	ሳንዘኸሥ እገሸ ደ መዪርጓ፥ ኤተ ቤገሸሥ አመዪዥሥ ደ መዪርጓ ነገሲቋ፤ ማኤምኸሠኼ መትገሣ አል ኤቶኳ፥ አል ኤተ መብዶቆ አኳ፥ ኤተ ባተገርኬቆ በበኽ ሰ ገትጋለማ ካኻ።
61003003	ነዳ ነኮዎማ በኢካ ነጸገኻ አማገ ል ዳ ሜታ፤ ከምዌ ኖከ መርሸማ አደ ማሲሠማ፥ ደ በከኢካ ከመአጀበ በጫለማም። ከማሲዩሥ እማም አኻ ከምከሉዋ፥
61003004	"አባማ ዳ ኤተ በካጦኪል አ ኤከምኮሌ ከመዌያ? አፀካዬቆንኼያኽ? ካል ኦከ ቢከሸሽ እምበፈጎኳ ቤያሻኽ ዳ ኮዎማ ኤያሥ ቢከዘዜ ነገሲቋ።"
61003005	ጸጋ ደ በከለካ ኤኤለአ ኢያኣጎካኼ ማምባለሠማ፥ ኤበዘዘኬ አረባ ገፀ ጎዛ ከኔያ ከሰማ። በጦካ ኤከምፔሥ እኔያ ኒል ኣያ፥ በገ ኬሥ አ ከኣያኳ።
61003006	ቤኮል እኔያ አል ገፀ አ ቤከቴ ከኣያ፥ ኖከ ቤሎጎድ ኣይ መቴያኳ ቤያልምቆ እኔያ።
61003007	ጎዛ ከኔያ አል እኽላኳ ከምኢዋ ኤያሥ ኤያ ካሥ አል ኦከ በኣጎካ ረባ። ነለአ ነቸቻኸን ከምቴዉካ ከማንጃ። ከምዳ አለአ ኖካ ኤተ ከምኸሠን ረባ ከጸጋ ደ በበፀካ ማገሳሥ ከአ፥ ኖከ ከምቴሥ እማምኳ።
61003008	ማሄሽ ኢዴበም፥ መጻፀሠዳኼ አለአ ነኸኻኼ፤ በደካ ኖጎ ኤታ ኦካ ሜተም ኤግዣ ግቸማ አጥስኤር እል ማቁስ (1000)፥ ግዣ ግቸማ አጥስኤር እል ማቁስኳ ኤኦካ ሜታ።
61003009	ኤበኦከሥ ጸጋ ሜታ ሜታ፥ በኢካ ከማም ኤከመንደደቾጎ ኤታ፥ ከመንደደቾጎኼ ኤታኸን መትቶቆ ማጦዪላ ኤተ በኸኬያ። በላ መዳን ኤለአ፥ በቀመኮቆ ካኻ፥ ከፄ በኦከሽ ኤከምበፃ መቴያን ጸጋ ሜታ። በኣጎካ ኤከማንዠሥ ጸጋ ኮዎማ እለማ።
61003010	ከምዳ ኦከ መዌ ኤታኸን ኤመዌ ገልኳ። ኖካ ና ከምቴያ አጎዛ ከሳ ኤተ በኢካ ኤሰ ማንጃ ኤተ በከለካ "ዲ ዲ ዲ።" ከምጥጣቆ ከምዌያሥ ዝንዜን ዳ ኤተ በዪዥኮጎ ነጎዛ፥ ከምቴያኳ። ከማገማሠኼ እኔያ ከዳ ኤተ በኢካ ኒለማ ከማኮሊለማኼ።
61003011	ኤበደካ ከምቴያ ዳ አለአ ኮዎማ ኤኤለአ፥ ሾካ አበማ ጸጋ በኢን አ አመዳ ካኻ? ከምዳ ካኻ አመዳ መዪዥሥ ጸጋ፥ ደ ባገሰካሥ መዱጎክ ከረባኳ።
61003012	ዜኸኽ መዱጎክ በበሥ ኦካ አል ረባ! ሻምበኻ ካሥ ዳ ኤተ በኸፈለከሻ ኤከምዌን ኦከማ አ ፈላ። ኖካ ና ከምጥጣ ጎዛ ከማንጃ፥ ከምቴካ፥ ከምተ ገዘዛ ኮዎማኳ ከጎከ ዳ ከአ።
61003013	በካጦኪል ረባ አኳ ከጎዘ ኽኻ ከኔ ኽኻኳ፥ ኖጎ ከምኢያ መኦሻለማ። በኮኢካ ነመዜኽ እኔ ኽኻ አለአ።
61003014	ካኳ፥ ማሄሽ ኢዴበም፥ መኸከኢ ነመዜኽ አለአ፥ ሻምበኻ ዝንዜን ኤከምጨኻን ከረባ መገማ፥ ኤከምዸባን አረባ አኻ መዪዥሠማ በላ መጨኻን ቆቆማኳ።
61003015	ዪርኻ ከገቀም ኤታ ኤንዶዋ ኤተ ከምዸበኸካ መብዳ። በቆተከንዥገን አማሄሽ ዱዌቦኳ ጳዉሎስ ከመገመኻ ኤተ በከኸኬ ረባ ካ ከፄ ዳ አለአ።
61003016	አ ነገትጋለማ ኖከ በቆተካ ከፄ እገሻ አለአ፥ በገሸካ ኤያሥ አለአ። በኢካን ነገትጋለማ እገሻ ሜታ ሜታ፥ ኤተ ባፉንጨኮቆ አማምባለሠማ ጸጋ። ደ መኤመሸማ፥ ደ በበፀካ መዥጋኽ ነመገሚላኳ ቢያ ደከሥ እገሻ አለአ ኤያሥ ቢያ ደከሥ መጨገስ ሰ መዪዥሥ ሎርጋ ጃጀንዳ ኮዎማኳ። ከለአ ከምሩኬቆ መቴያ ኪልቆማም።
61003017	አኻኸን ማሄሽ ኢዴበም፥ በኢካ አመገማ አለአ ካኻ ነመሲቆማ። ዜኸኽ ጸገኻ፥ ኤከምበፃ መቼሥ አኻ መደካሽ አመንጠኽ ጋገንሠ ጸጋ፥ ኤከምበፃ መፋተኻ ነመዥግ መኢቾጓለኻኳ።
61003018	ፈገኸካቆ ከመገ፥ ነመገም ኤቶኳ ኤተ በብደኮቆ አኳ ያሱስ ክርስቶስኳ። ነድ ገሂን ካ እኽላ ካል ግዢ ግዥኳ። ኣሜን።
62001001	ቢልቆተካ ካኻ ከፄ ሰ መኢያ ኤተ ቤኢ ነገሲቋ፤ ቢልገሰኮቆንዥገን አ፥ ቢልገምከሠንዥገን ከኸምላኳ፥ ቢልዪርካ፥ ቢለንዻቆከሠንዥገን ከኤለምላኳ።
62001002	ባገምካሥ መኢያ አለአ ቢልገምከሠንዥገንኳ፤ ከምድልካ ኸገሻ፥ ከመገሽልሥ ካኻኳ ከፄ መኢያ አል ግዢ ግዥ ኤተ ቤኢ ኖጎ ረባ በባ፥ ባትገካሥ ካይላኳ።
62001003	ኤከመንዘ ኺለን መኢያለምላ ከረባ ከዱማ ያሱስ ክርስቶስ ሜተምኳ፥ ከመገሽልሥ ካኻ ዳ ኤተ ቢልገምከሥ ቢልገሰኮቆኳ።
62001004	ኤከምዳን ማገ ላሎኳ በቦቆ፥ ቢልቆተካ አለአ ካኻ።
62001005	ረባ መዪዦጓ፥ አኢካንኼ መጓ ኖጎማ ሜተልኼ፤ ገትጋ ኤተ ቢልገሰኬቆ ኖጎ ዱማ ከመገሽልሥ ካኻኳ ኣሥ አለአ።
62001006	ኤከምከሎኳ "በኮጨካ መኢያ ሜተል ከረባ፥" ኤከመኮለኮኸን ኒል መጓ፥ በኮልጎዘካ ከሳ ከመደዳኳ።
62001007	ኤያሥ በኢካ አ ኒል መዪዦጓ፥ ኤከመኮለኮኽ አኮኳ ኒል መዪዦጓ ከምኢኳ ሜተል፥ ከመዪዥሥ መሃ ዱማ አል ያሱስኳ አኳ ነገንሣ ነኮዎማ።
62001008	ኤከምከሎኳ "አኮጨካኼ ገንሣ" በኮንጠከኽ ጸጎኳ፥ አኢካንኼ አኸንገሻኳ ኒሎኳኼ።
62001009	ኤከመገሸኮሥ ገንሣሎኳ ከረባ፥ አ ከፄ በደካ መገሚለማ ከመዪዥሠማኳ፥ ከምበፀሽ ገንሣሎኳ ኮዎማ ካኳ፥ ከመዪዥሥ አኳ ነመሸ ሠማሎኳ ነኮዎማኳ።
62001010	ኤከምከሎኳ፥ "አኮደካንኼ ገንሣ" በኮጦካ ረባ ከኤተ ጎልጎዛ፥ አኢካንኼ እገሻለማኳ ኒሎኳኼ።
62002001	ኢዳለም፥ በርቆተካ አለአ ካኻ፥ ኤከምበፀኻ መደኻን ገንሣ። ኤከምዳ ጸጋ ሜተል ገንሣኸን፥ በኮጨካ ኤተ ከመገሸኽ ካኳ ኖጎ ረባ፤ አኳ ኤተ መዪዥሣ ያሱስ ክርስቶስ።
62002002	አ ጋንዢል ገንሣሎኳ፤ በላ መዳን ካሥ ገንሣሎኳ፥ ኤያሥ ኤያ ጋንዢል ገንሣ አል ጸጋ ኮዎማኳ።
62002003	ኤከምዜኮኽ ማቶቆ ረባ፥ ከለአ ከማምባለኮከሥ ኤበኮገምካ አ።
62002004	ኤከምከላ ጸጋ "በርገምካ ረባ፥" ኤከምበፃን መዜኽ ማቶቋለማኳ፥ ኤተ ጎልጎዛ፥ አኢካንኼ አኸገሻኳ ኒለማኼ።
62002005	ጸጋ ኤተ ከምዜኽ እገሻለማ፥ ከምትገሥ ኤበሄከሽ ረባ ዝንዜን፤ ከለአ ከምገሞኮካ ኤበኮኢካ ከአ ሜተም።
62002006	ነኢ ጸጋ ኤተ በከለካ "በርኢካ ከአ፥" ኤያሥ ቤኢ ያሱስ ክርስቶስ።
62002007	ኢዴበም! ኤተ በርቆተካ ካኻ ኣሥ ማገሸሣ ገፀ ማ ኤተ ቤኢ ኖጎኻ ነማጦሸማ፥ አርቆተካኼ ማገሸሥ ኽኻ ካኻኼ፤ ማገሸሣ አል ገፀ አኳ ኣሥ እገሻ ኤተ በኸገሰኮቆን አኽ።
62002008	ነደንኳ፥ በርኢካ እኽላ ነመቆት ማገሸሥ ኽኻ ካኻ፤ ባገምካሥ ኸገሻለማ ኖጎ ክርስቶስ ኖጎኻኳ፥ ከፄ በኢካ መጓ ከምተራ፥ ቢዪዥኮጎ እኽላኳ አመዪዦጎ ኸገሻ።
62002009	ኤተ በከለካ "በርኢካ ነመዪዦጓ፥" በካቸከካኸን ከዱዌበማኳ፥ ከደኽላኳ በኢካ ኒል መጓ።
62002010	ኤተ ከምሄሽ ዱዌበማ፥ ከምኢያ ነመዪዦጓ፤ ከምሥኼ ጸጋኳ ከፄማ ከገንሣኼ።
62002011	ጸጋ ኤተ በካቸከካ ከዱዌበማኸን፥ በኢካ ኒል መጓ በኮለከኽ ኒል መጓኳ፤ ከፄ በፐሸኮቆ መጓ ኸማኳ፥ አገምካኼ ኮጎ በዸከኻኼ።
62002012	ኢዳለም፥ በርኢካ ነመቆተማ ካኻ ከፄ ባምበፀካሽ ገንሣለኻ ከፄያ ካል ክርስቶስ።
62002013	አኻ እምበባ! በርኢካ ነመቆተማ ካኻ፥ ከፄ በኸገምካ ኤተ በኢካ ካል ማጦሸማ፤ አኻ ጋሸላ አለአ! በርኢካ ነመቆተማ ካኻ ከፄ በኸሙቸኮቆ ሴጠና።
62002014	ኢዳለም! በርቆተካ ካኻ ከፄ በኸገምካ ረባ በባ፤ አኻ እምበባኳ! በርቆተካ ካኻ ከፄ በኸገምካ ኤተ በኢካ ካል ማጦሸማ። አኻ ጋሸላ አለአ! በርቆተካ ካኻ ከፄ በኸዥገካ፥ ከፄ በኢካ እገሸ ረባኳ ኖጎኻ፥ በኸሙቸኮቆ ሴጠናኳ።
62002015	መሄኸሸኼ ኤበ እኔያ ከዳ አል ኤበ እኔያኼ፤ ጸጋ ኤተ ከምሄሽ ኤበ እኔያ፥ ከምሄሸኼ ረባ በባኼ።
62002016	ዳ ኤተ በኢካ ነኤበ እኔያ ኮዎማ፥ መአጀባ አል በጫ፥ መአጀበ ኻኳ፥ መባቻ ከደ መጫኳ፥ በፐከሥ ነኤባ አል እኔያ፥ አፐኬሠኼ ኖጎ ረባኼ።
62002017	ከምተራ ኤባ አል እኔያ ከመአጀባለማኳ፤ ኤተ ከምዳ መኦሽ ረባኸን፥ ከምኢያ ካል ግዢ ግዥ።
62002018	ኢዳለም፥ ባርቸካዬቆንዥገን መርሸማ፤ በኸገሰኮቆንዥገን ካል ገሲቋ ኤከምዌ ብተ ክርስቶስ፥ በፈገካኸንዥገን እኽላኳ ብተ ክርስቶስ፤ ከለአ ቢልገምካ ኤባርቸካዬቆ መርሸማ።
62002019	ጸጋ አለአ ሚከፐሠን ኖጎምላኳ፥ አለምላኼ፤ ቢመድ አለምላ ቢምኢ ከአይላ፤ ኤከማትጋሠን ነማም ሜተል ኤበበፀካ መዳ ካለምላ፥ ቢለንሰንካ ቢፐከሥ ኖጎምላ።
62002020	አኻኸን በከደከሠንዥገን አክርስቶስ ከመዪዥሥ ገፉጫ፤ ካ በኸገምካ አኽኳ ኮዎኻ ኸገሻ።
62002021	በርከቆተካ ካኻ ከፄ በኸገምካ ኸገሻ፥ በኸገምካ ኤያሥ ኤያኳ ኤበበፀካ መፐሥ ጎልጎዛ ሜተል ነኸገሻኳ፤ አርቆተካንኼ ካኻ ከፄ በኸኤምካ ኸገሻኼ።
62002022	ዎዴ ኤተ ጎልጎዛ? ኣሥ ኤተ በሽጠካ ኤበደካ ያሱስ መሲያ፥ ብተ ክርስቶስኳ ኤተ በሽጠካ ረባ በባ ከዱማ።
62002023	ጸጋ ኤተ በሽጠካ ዱማ፥ ከምሽጣ በበማኳ፤ ኤተ በከገምኪል ከዱማ፥ ከምኢካ ከበበማኳ።
62002024	ሃኢኸኪል ከገሻ ኤተ በኸገሰኮቆ ነገሲቋ፤ ኤከማኢኸኪል ከገሻ ኤተ በኸገሰኮቆ ነገሲቋ፥ ከምኢኸካ ከዱማ ከበበማኳ።
62002025	ኤተ ባጦኪል አክርስቶስ ከመኸማ ካኳ፥ መኢያ አል ግዢ ግዥ።
62002026	በርከቆተካ አለአ ካኻ ከፄ ጸጋ ደ በኢካ ነመንጠኽ አኻ።
62002027	አኻኸን ከምፀቆ ኒልኻ መዪዥሥ ገፉጫ ኤተ በኸርኮቆ ኖጎ ክርስቶስ፥ ከማኣጎኻኼ ኤተ መትገሠማ ጀንዳኼ፤ ዳ ኤተ ከምትገሥ ገፉጫ ኮዎማ ካኻኳ ኸገሻ፥ ጎልጎዛኼ፤ ካ ኣገሰኻሥ ከመትገሣ አል ገፉጫ፥ ኢኸካ ከክርስቶስኳ።
62002028	ካ ኢዳለም፥ ኢኸካ ከአ፤ ኤከምኢኸካ ከክርስቶስ ከመንዥጎኳይልኽ ኖከ ከማትጋሥ አ፥ ከምጤኳኼ ኖከ መዌያለማ ከገዪፆቋ ሜተልኼ።
62002029	ኤበኸገምካ በደካ ክርስቶስ መዪዥሠማ፥ ከምፈለኸከሽ መገም ጸጋ ኤተ ከምዳ መዪዥሥ ዳ ኮዎማኳ፥ ኤበደካ ኢደ ረባ።
62003001	ዪርኻና እንዘሥ በቦቆ ኤበሄከሽ ረባ አኳ፤ ቢከለካ ካኳ ኢደ ረባ፥ ኸገሻ አኳ ኢደማ፤ ከፄ በኤምካ ኤበ እኔያ አ፥ አገምካኼ አኳኳ።
62003002	ጀንደም! አኳ እኽላ ኢደ ረባ፥ ኣገምካሠንኼ ኤከምዶኳ ካለን ኣሤ፤ ነደንኳ፥ ኖከ ከማገማሥ ክርስቶስ፥ በኮገምካ ኤከምኮኮሥ አ ከፄ ከምገምኮሥ ኸገሸ ጸገማ።
62003003	ኤተ ከማጦዪል ካ ኮዎማ፥ ኤያሥ በደካ ክርስቶስ መዪዥሠማ፥ አኳ ከመዪዥሥ ጸገማ።
62003004	ኤተ በደካ ገንሣ ኮዎማ፥ ከመምፑቆ ማቶቋ አል ረባ፤ ገንሣኳ መምፑቆ ማቶቋ አል ረባ።
62003005	በኸገምካ ኤበዎኬ ክርስቶስ ከምቼሥ ገንሣ አል ጸጋ፥ ኤበሜካ ገንሣ ኒለማኳ።
62003006	ካ ጸጋ ኤተ ከምኢካ ከክርስቶስ ኮዎማ፥ ከመኮሊልኼ መደ ገንሣኼ፤ ኤተ ከመኮሊል መደ ገንሣ ኮዎማኳ፥ አገምከሠንኼ አ፥ ኣምባለከሠንኼኳ።
62003007	ኢዳለም፥ መንጠኸኼ አጸጋ ሜተል አኻኼ! ክርስቶስ ኤያሥ በደካ መዪዥሠማ፥ ኤተ ከምዳ መዪዥሥ ዳ ኮዎማ፥ መዪዥሠማ።
62003008	ሴጠና ከፄ በደካ ገንሣ ካል ገሲቋ፥ ጸጋ ደ በኮለኪል መደ ገንሣ ኮዎማ አል ሴጠና፤ ዳ በከዎኬሥ ዱ ረባኳ፥ ከመቴሥ መደዳ አል ሴጠና።
62003009	ደ በደካ ኢደ ረባ ኮዎማ፥ ከፄ በኢካ አገፉጨ ረባ ኒለማም፥ ከመኮሊልኼ መደ ገንሣኼ፤ ከፄ በደካ አረባ በበማም፥ ከምፈሉሸኼ መኮሊል መደ ገንሣኼ።
62003010	ከለአ ከማገምኮኪል ኢደ ረባ ከኢደ ሴጠና፤ ኤተ በበፀካ መዳ መዪዥሥ ዳ፥ መሄሽ ዱዌበማ ኮዎማኳ፥ አል ረባኼ።
62003011	አለአ እገሻ ኤተ በኸገሰኮቆ ካል ገፀ፤ አኳ "ከምዳ ማሄሻ ካኳ።"
62003012	መዶኳኼ ኤያል ቃይልኼ፤ ከፄ ቤድ አ ካል ሴጠና፥ ቤሾቆ ዱዌበማ። ካሤ ቤከሾቋ? ከፄ ቤድ መደዳለማ ገንሠማ፥ አል ዱዌበማኳ ገሸለማ።
62003013	ኢዴበም፥ መሰሠኼ እልኻ ኤከማቸከካኽ ጸጋ አል ኤበ እኔያ ካኻ።
62003014	ከፄ በኮሄከሽ አኳ ኢዴቦኳ፥ በኮገምካ ኤበኮተርከንዥገን ነመሻ ከመኢያ፤ ኤተ በበፀካ መሄሽ ዱዌበማኳ፥ በኢካ ኒል መሻ፥ ከምፀቆ ናሥ እል መሻኳ።
62003015	ኤተ በካቸከካኽ ከዱዌበማ ኮዎማ ኤተ መሾቆ ጸጋ፤ በኸገምካ ኤበንዢገካ ኤተ መሾቆ ጸጋኳ መኢያ አል ግዢ ግዥ።
62003016	ዳ ኤተ ከምገምኮካ ኤበደካ ማሄሻ ኣሤ፥ ከኤተ ባተገርኬቆ አክችስቶስ ጺማ በኸኬ ከፄኳ፤ ካ ከምዳ ካኳኳ ኤከማተገርኮቆ ጺኳ ከምኾኳ ከፄ ኢዴቦኳ።
62003017	ጸጋ ተቃ ሜተም መከገመሥ ዢገ ዱዌበማ ኤከምዥገካ እላ፥ ኤያላሥ ከምኢካን አማሄሽ ረባኳ ኒለማ?
62003018	ኢዳለም፥ ነድ ማሄሻሎኳ ከመደዳ ከኸገሻኳ፥ መደዳኼ ካሥ ሳ ከገሻኳ።
62003019	ዳ ኤተ ከምገምኮካ መዳሎኳ አል ኸገሻ፥ ኤከምኢኮቾጎ ነታሰ ረባ ከመገሚላ በላ መጤኳን።
62003020	ኤከምዪፆቆን እሎኳ አኳኳ፥ በኮገምካ ኤበንተርኮቆ ረባ ኒሎኳ በቦቆ፥ ኤበገምካ አ ዳ ኮዎማኳ።
62003021	ጀንደም፥ ኤከምበፃ መዪፆቆ አእልኳ አኳኳ፥ በኮጨካ መንዥግ እልኻ ነታሰ ረባ።
62003022	ከፄ በኮዜከኽ ማገሸሣለማ፥ በኮደካ ዳ ኤተ በሄከሽ አኳ፥ ከምዸቦኳ ኣሥ ዳ ከምሎቆኳ ኖጎማ።
62003023	ማገሸሣለማኳ ኤከምገሙኲል ከዱማ ከያሱስ ክርስቶስ፥ ኤከማሄኮሸን ኣሥ እልኾኳ ኤያሥ በገሸከሥ ክርስቶስ ካኳ።
62003024	ኤተ ከምዜኽ ማገሸሣ አል ረባ ኮዎማ ከምኢካ ከአ፥ ረባኳ ከምኢያ ከአ፤ ከምገምኮካ ከገፉጫ ኤተ በኸኬ ካኳ ኤበኢካ አ ካኳ።
62004001	ጀንደም፥ ደ ቢከለካ "ቢለገሸካ ከመዪዥሥ ገፉጫ፥" ዻምበኻ ኣምባለኸሥ ኤበዎኬ ገፉጫ አ ኖጎ ረባ፤ መገመኺልኼ ከገፉጫ ከኮዎማኼ፤ በዛለከንዥገን አደ መዪርጓ ከጎልጎዛ በበኽ ነኤባ ናል እኔያ።
62004002	ከለአ ከምገመኸካ ኤበደካ ገፉጫ አል ረባ፤ ኤተ በደካ ኸገሻ ኮዎማ፥ ኤበዎኬ ያሱስ ክርስቶስ ባትገካዬሥ ከበጫ፥ በጨካ ገፉጫ ኤተ በዎኬ ኖጎ ረባ።
62004003	ኤተ በሽጠካ ኤባትገካዬሥ ያሱስ ክርስቶስ ከበጫ ኮዎማ፥ አጨካኼ ገፉጫ ኤተ በዎኬ ኖጎ ረባኼ፤ ገፉጫ አ አል ብተ ክርስቶስ፥ በኸገሰኮቆንዥገን ኤከምዌ አ፤ በኢካ እኽላኳ ነኤባ ናል እኔያ።
62004004	ኢዳለም፥ አኻ አል ረባ፥ በኸሙቸኮቆንዥገን ደ መዪርጓ ከጎልጎዛኳ፥ ከፄ በሙቸኮቆ ገፉጫ ኤተ በኢካ ኒልኻ ገፉጫ አል ኤበ እኔያ አለአ።
62004005	ደ መዪርጓ ከጎልጎዛ አለአ አል ኤበ እኔያ፤ ካ ቢከገሸካ አል ኤበ እኔያ፥ በካጦኪል ፄ አጸጋ አል ኤበ እኔያኳ ከማም።
62004006	አኳኸን አል ረባ፤ ጸጋ ኤተ በገምካ ረባ ኮዎማ ከምገሶቆ ካኳ፤ ኤተ በበፀካ መዳ ካል ረባኸን፥ ከምገሶቆኼ ካኳኼ፤ ከለአ ከመገምኮኪል ገፉጫ ኸማ ካል ጎልጎዛኳ።
62004007	ጀንደም አሄኮሽ፥ ከፄ በዎኬ ማሄሻ ኖጎ ረባ፤ ጸጋ ደ በሄከሻ፥ ኮዎማም ኢደ ረባ፥ ቢገምካ ረባኳ።
62004008	ረባ ከፄ በደካ ማሄሻ፥ ኤተ ከምበፃ መሄሸማ፥ አገምካንኼ ረባኼ።
62004009	ኤከምዸቦኳን መኢያ ከአ፥ በትገኬ ረባ ሜታኽ ዱማ ከኤባ ካል እኔያ፤ ከለአ በካትገካሥ ማሄሽ ረባ ኖጎኳ።
62004010	ማሄሻ አለአ፤ በላ መዳን በኮሄከሽ አኳ ረባ፥ በሄከሽ አ አኳ በትገኬ ዱማ ኤከምዳን ከጋንዢል ገንሣሎኳ።
62004011	ጀንደም፥ ኤበሄከሽ ረባ አኳ ኤለአ፥ ከምዳ ካኳኳ ኤከማሄኮሽ ኤያሥ ኤያ።
62004012	ጸጋ ሜተል አገምከሠንኼ ረባ ሜተልኼ፤ ኤከማሄኮሻኸን ከምኢካ ረባ ካኳ፥ ከምኻ ማሄሻለማኳ በበኽ ኻ ኖጎኳ።
62004013	ከፄ በኸኬ ረባ ገፉጫለማ ካኳ፥ በኮገምካ ኤከምኢኮኳ ከአ፥ ኤከምኢካ አኳ ካኳ።
62004014	በኮገምከሥ ከምዶኳ ኸገሻኳ፥ ኤበትገኬ ረባ ዱማ በጦካ ከኤተ መብዶቆ ኤባ አል እኔያኳ።
62004015	ጸጋ ኤተ ከምዳ ኸገሻ ኮዎማ ኤበደካ ያሱስ ዱ ረባ፥ ከምኢካ ከረባ፥ ከምኢካ ረባኳ ከአ።
62004016	በኮገምካ ማሄሻ ኤተ በጨካ አረባ ካኳ በኮገምኪልኳ። ረባ ማሄሻ፤ ጸጋ ኤተ ከምኢካ ከማሄሻ ኮዎማ፥ ከምኢካ ከረባ፥ ከምኢካ ረባኳ ከአ።
62004017	ኤከምኢኳ ኤያሥ ቤኢ ክርስቶስ ነኤባ ናል እኔያ ነለአ፥ ኤከምኻ ማሄሻለማ ኸማ ኖጎኳኳ፥ ኖካ ና  ከመንዥገኮካይልኽ ኖከ መኸሣ።
62004018	አኢከንኼ ነማሄሻ አገጤያኼ፥ በቦቆ ማሄሻ ከምፖቆ ገጤያ፤ ከፄ ባዪርካ ገጤያ ከማመሣ፥ ጸጋ ኤተ በጤካኳ አጨከኼ ማሄሻለማ ኸማኼ።
62004019	ከፄ በሲኮቆ ረባ መሄሽ አኳ፥ ኣሄኮሽ አኮኳ።
62004020	ኤተ በከለካ "በርሄከሽ ረባ፥" በካቸከካኸን ከዱዌበማ፥ አ ኤተ ጎልጎዛ፤ ነከምሄሸን ዱዌበማ ኤተ በገምከሥ ከኸማ፥ ከምፈለሸኼ መሄሽ ረባ ኤተ በኤምከሥ ከኸማኼ።
62004021	አለአ ማገሸሣ ኤተ በኸኬ ክርስቶስ ካኳ፡ ኤተ በሄከሽ ረባ፥ ከምደካ አመሄሽ ዱዌበማኳ።
62005001	ደ በገምኪል ኤበደካ ያሱስ መሲያ፥ ኮዎማም ኢደ ረባ፤ ኤተ በሄከሽ በባ ኮዎማ፥ ከምሄሽ ዱማኳ።
62005002	ዳ ኤተ ከምገምኮኳ ኤበኮሄከሽ ኢደ ረባ፥ ኤከምሄኮሽ ረባ ከምዜኮኽ ማገሸሣለማኳ።
62005003	መሄሽ ረባኳ መዜኽ ማገሸሣለማ፤ ከምሂንኼ ማገሸሣለማኳ ካኳኼ።
62005004	ከፄ አለአ ደ በደካ ኢዳ አል ረባ ኮዎማ፥ ከመሙቹቆ ኤባ አል እኔያ፤ ዳ ኤተ ከመሙቸከኮቆ ኤባ አል እኔያኳ፥ ከመገሚላሎኳ።
62005005	ዎዴ ኤተ ከምፈለሽ መሙቾቆ ኤባ አል እኔያ? ኣሥ ኤተ በገምኪል ኤበደካ ያሱስ ዱ ረባ።
62005006	ኤተ ባጩጸካቆ ከኣያ በዎኬ ከማርከኽ መሃለማ አለአ፤ አኳ ያሱስ ክርስቶስ። ዳ ኤተ በከዎኬ አ፥ በላ መዳ ካሥ ኣያ፥ ከኣያ ከመሃኳ፤ ከፄ በደካ መዪዥሥ ገፉጫ ኪልቆማ ኸማ፥ ከምዳ ኸገሻ ከፄማ።
62005007	ደ በደካ ኸገሻ እማም ኦካግ።
62005008	እማም አለኣኳ ገፉጫ፥ ኣያ፥ ከመሃ፤ ኬያ ኦካገማም ከምዱዋ ኸገሻ ከሳ ሜተል።
62005009	ኤበኮርኮቆ መደ ኸገሻ አል ጸጋ፥ በሙቸኮቆ አመደ ኸገሻ አል ረባኳ ናል ጸጋ፤ መደ ኸገሻ አል ረባኳ ኤተ በደካ አ ከፄ ዱማ፥ ኸማ።
62005010	ኤተ በገምኪል ከዱ ረባ፥ በጨካ ኒለማ መደ ኸገሻ አለአ፤ ኤተ በበፀካ መገምኪል ከረባኸን፥ በደከሥ ረባ ከኤተ ጎልጎዛ፥ ከፄ በበፀካ መገሚል ዳ ኤተ በደካ አረባ ከዱማ ኸገሻ።
62005011	መደ ኸገሻለማኳ፥ ኤተ በከኸኬ አረባ መኢያ አል ግዢ ግዥ ካኳ፤ በኢካ መኢያ አለኣኳ ኖጎ ዱማ።
62005012	ኤተ በጨካ ዱ ረባ፥ በጨካ መኢያ፤ ኤተ በንዢገካ ዱ ረባኸን፥ አጨካኼ መኢያኼ።
62005013	አኻ ደ በኸገምኪል ከዱ ረባ ኮዎማ፥ በርቆተከንዥገን አለአ ካኻ፥ ኤከምገመኻን ኤበኸጨካ መኢያ አል ግዢ ግዥ።
62005014	ኤከምሎቆኳ ዳ ኖጎማ ኤያሥ ማሄሻለማ፥ ከምገሞኮኲል ዝንዜን ኤከምገሶቆን ካኳ።
62005015	ኤበኮገምካ፥ ኤከምገሶቆ አ ዳ ኤተ በኮሎቆካ ኖጎማ ኮዎማ፥ በኮገምካ ኤበኮዸበካ ዳ ኤተ በኮሎቆካ ኖጎማ።
62005016	ኤከምገመሥ ጸጋ ሜታ ዱዌበማ ነመደ ገንሣ ኤተ ከምበፃ መርኬቆ መሻ አል ግዢ ግዥ፥ ነከዴር፥ ከምኸካ ረባኳ መኢያ፤ ከምደካ አለአ ከደ በደካ ገንሣ ኤተ ከምበፃ መሮቆ እማም ከመሻ ካል ግዢ ግዥ። በኢካን ገንሣ ኤተ ከምሮቆ ከመሻ አል ግዢ ግዥኳ፤ አርከለካንኼ ዴረኸካ ከጸጋ ደ በደካ ሾከ ገንሣ አለኣኼ።
62005017	መምፑቆ ማቶቋ ኮዎማ ገንሣ፤ ነደንኳ፥ በኢካን ገንሣ ኤተ በበፀካ መሮቆ ከመሻ አል ግዢ ግዥ።
62005018	በኮገምካ ደ በደካ ኢደ ረባ ኮዎማ ኤከምበፁዋ መኮሉዊል መደ ገንሣ፤ ከፄ በዜከኽ አዱ ረባ እማም፥ ከምደሠኼ ሴጠናኳ እማምኼ።
62005019	ኤከምኢያን ኤባ አል እኔያ ነገፋሌ ሴጠናኳ፥ በኮገምካ ኤበኮደካ አኮ ካል ረባ።
62005020	በኮገምካ ኤበዎኬ ዱ ረባ፥ በኸኬ ማምባለሠማ ካኳ፤ ከለአ በኮገምካ ረባ ኸማ። አኳ በኮኢካ ከረባ ኸማ ከዱማ ከያሱስ ክርስቶስኳ። አ ረባ ኸማ፥ መኢያ አል ግዢ ግዥኳ ኣሥ አ።
62005021	ኢዳለም፥ ሃተኻሥ ነመዴር እምሙሳ!
63001001	ኤተ በቆተካ አለአ አራ ደ እምፈጋ፥ ከገፋ ኤተ መፃ ኤተ በሽለከሥ አረባ፥ ከኢደማ ከደ በርሄከሽ አር ከኸገሻ፤ አራ ከጺምኼ፥ ደ በገምካ ኸገሻ ኮዎማኳ፥ ቢሄከሽ አኻ።
63001002	ቢልሄከሽ አኻ፥ ከፄ በኢካ ኸገሻ አለአ ኒሎኳ፥ ከምኢያ ኒሎኳ ካል ግዢ ግዥኳ።
63001003	መገ፥ ማገ፥ ከመገማ አል ረባ በባ፥ ካል ያሱስ ክርስቶስ ዱ በባ፥ ነድ ካኳ ከኸገሻ ከማሄሻኳ።
63001004	በራገ ካይል ዝንዜን፥ ኤበከኢካ ነኢዳሉ ሜታ ሜታ ከኸገሻ ኤያሥ ማገሸሣ ኤተ በኮርኬቆ ኖጎ ረባ በባ።
63001005	ማሄሽ እገፋ ኤተ መፃ፥ ከምቆተራኼ ማገሸሣ አል ኽኻ ካምኼ፥ ኣሥ ማቶቋ ኤተ ቤኢ ኖጎኳ ገፀ ከምጦርኪል ፄ አም፤ አኳ ኤከማሄኮሽ ኣሥ እልኾኳ።
63001006	መከላ ማሄሻ መዜኽ ማገሸሣ አል ረባ፤ ማገሸሣ ኤተ በኸገሰኮቆ ነገሲቋኳ ኤተ በከለካ፥ ሃኢኸካ ከማሄሻ።
63001007	ቢዛለከንዥገን ደ መንጠኽ ጸጋ በበኸማ ነኤባ ናል እኔያ፤ እማም ደ በበፀካ ማቲስ ያሱስ ክርስቶስ ኤበዎኬ ባትገካሥ ከበጫ፤ ሾከ ጸጋ አለአ ኤተ መንጠኽ ጸጋ፥ ብተ ክርስቶስኳ።
63001008	አኻኸን አዪርኸካ ኤከምበፃ መቴንዥግ አዳ ኤተ በኸደካ አኻ፥ ኤከምርኾቆን በነ መደዳለኻ ኮዎማኳ።
63001009	ጸጋ ኤተ በበፀካ መራቆሥ መትገሣ ካል ክርስቶስ፥ ኤተ ከምተጸካ ከምትገሥኳ፥ አኢካንኼ ረባ ኖጎማኼ፤ ኤተ ባካራቆካሥ ከመትገሣ አል ክርስቶስ፥ ከምኢካኳ፥ በኢካ አረባ በባ ከዱማኳ ኖጎማ።
63001010	ኤከምዌ ጸጋ ኮጎኻ ኤተ በበፀካ መሬቆ መትገሣ አል ክርስቶስ፥ መርኾቆኼ ከመፃለኻኼ፥ መኸኸካኼ ዳገኳ።
63001011	ጸጋ ኤተ ከምኸካ ዳገ ኮዎማኳ፥ በከተኣኪለንዥገን ገንሠ መደዳለማ ከጸገማ።
63001012	ኤተ በርምቆት ካኻ በርጨካ በበኽ ዳ፥ አራኣጎካንኼ መቆተራ ካኻኸን ነሎርጋ ከደ ቦሻኼ፤ ነደንኳ፥ ኤከምዳን አማገ ጓሎኳ በቦቆ ከማጦሪል ኤከምዎሬ ኮጎኻ ከመገሾኳ ከሶኳ።
63001013	ኤተ በሽለከሥ ረባ ዳደኡ በትገካ ኢደማ ዳገ ካም።
64001001	ኤተ በቆተካ አለአ አራ ደ እምፈጋ፥ ኮጎ በርሄከሽ ከኸገሻ፥ ከማሄሽ ጋዮስ!
64001002	መዠም፥ ኤያሥ ባደካ ከእሉ ገሸለማ፥ በርዴረካ ኤከምዳን መኢያሉ ኮዎማ ገሸለማ፥ ኤከምኢያኣን ኻምብድ ጸገኡኳ።
64001003	በራገካይል ዝንዜን ኖከ ቢዎኬ ኢዴባ ሜታ ሜታ፥ ቢገሸከሥ ካራ ኤባደካ መገሚለማ ባከኢካ ከኸገሻኳ።
64001004	በርሄከሽ መገሶቆማ፥ ኤበከኢካ ኢዳለም ከኸገሻ፥ አርጨካንኼ ማገጓ ኤተ ከመንተሮቆ ነለኣኼ።
64001005	መዠም፥ ዳ ኤተ ባደካ አም ከኢዴባ ደ ገዴራ፥ ከበቦቆኳ ከኮዶ፥ ባደካ ከመገሚላ።
64001006	ቢገሸከሠንዥገን ኢዴባ ደ ገዴራ ደ በዎኬ ከኮዶ ከፄ ማሄሻሉ ከለአ ነኸ ገሙንፀ ደ ገዴራ። ገሸለማ ባደካ፥ ኤከምኻካ ከማም ዳ ኤተ ከማገ ል ረባ፥ ከምጦዋከቾጎ እማም ነንዶዋ።
64001007	ቢፐኬሥ እማም ከመደዳ አል ክርስቶስ፥ ኢርኮቆንኼ ማተጸሣ ሜተል ኖጎ ደ በበፀካ መዳ ደ ገዴራኼ።
64001008	ኤከምዶኳን ደ መንዘ ል መደዳ ከኸገሻ፥ ከምዳ ካኳ አመሄሽ ሾከ ጸጋ አለአ።
64001009	በርቆተከንዥገን ሎርጋ ከገሙንፀ ደ ገዴራ፤ ነደንኳ፥ አገሰኮቆንኼ ዲዮጥረፈስ ነማም ኤተ በኣጎካ መዳ ከኤተ መቼስ እንዶዋ፥ እገሻለምላኼ።
64001010	ካ ኖከ ከምዎሬ፥ ከምዪርዻ እገሸማ ኮዎማ፥ ዳ ኤተ በደካ አ ከኤተ በገሸካ ፄምላ ከገንሠማኳ። መዳለማ ኣሥ አለኣኼ፤ አ ኪልቆማ አሄከሸኼ ኢዴባ ከመፀማኼ፥ በ ጻንደኮቆ ደ በሄከሽ ኢዴባኳ፥ በፐኮቆ እማም ነገሙንፀ ደ ገዴራ።
64001011	መዠም፥ ኳ ገሸለማ፥ መኳኣኼ ገንሠ ዳኼ፤ ኤተ በደካ ገሸል ዳ ኮዎማ አል ረባ፤ ኤተ በደካ ገንሠ ዳኸን፥ አገምከሠንኼ ረባኼ።
64001012	በገሸካ ጸጋ ኮዎማ ከፄ ደሜጥሮስ ገሸለማ፥ ኸገሻኳ ኪልቆማ በከገሸካ ገሸለማ፤ ከምድልካ አይልኳ ኤያሥ ኤያ ኸገሻ፥ መደ ኸገሻለምላኳ ባገምካ ኤበደካ ኸማ።
64001013	ኤተ በርምቆት ካም በርጨካ በበኽ ዳ፥ አራኣጎካንኼ መቆተራ ከቢሪያ ከደ ቦሻኼ።
64001014	ከማጦሪል ኤከምገመርሥ አም ፈላ፤ ኖካ ና ከመገሾኳ ከሶኳ።
64001015	ነድ መገማ ካም፤ በትገካ ጀንደኡ ኮዎማ ዳገ ካም፤ ኸካ ዳገለምላ ከሜተም ሜታማለማም።
65001001	ኤተ በቆተካ ገትጋ አለአ፥ አራ ዪሁዳ ዱዌበ ያይቆብ ኤተ በርደካ ከኤተ መደዳ አል ያሱስ ክርስቶስ። በርቆተካ ከደ በኦካ አረባ፥ ደ በኽኢካ ኒል ኤለ ማሄሻ አል ረባ በባ፥ ደ በኸዜካኽ ኒል ኤለ ያሱስ ክርስቶስኳ።
65001002	ነፈጋኽ ካኻ ማገ፥ ከመገማ ከማሄሻኳ።
65001003	ማሄሽ ኢዴበም! ከፄ መብዳ አል ኮዎኳ መርከኢ ነመሻምባ ነመቆተማ ካኻ፥ ኤበርመንዥገሥ አኻ ከሎርጋ ከለአ በኢካ ካራ ኤዳ ቤኢ አመደማ ነጸገም። ዥገኻ ቆስ ነመገሚላ ኤተ በበፀካ ማንዣይል፥ በኸኬ አረባ ከጸጋለማ።
65001004	በኩኬንዥገን ከገጸፃ ከጂላለኻ ጸጋ ሜታ ሜታ፥ ደ በበፀካ ማገሳሥ ከረባ። ባገሸካሠንዥገን ካል ገፀ ነመዪዥሥ ሎርጋ መኸሣ ኤተ ከምዳ ነጸገ ሾከ ጸጋ ነለአ። እማም አለአ ነመከል ረባ ኤተ መገ፥ ቢያቆሸካሥ ከመአጀባ አል ለሙራ፥ ቢሽጠካ ኤቶኳ ያሱስ ክርስቶስ ኤተ በጨካ ካሥ ከጺማ ገፋሌያ ነጸጎኳ።
65001005	በኸገምካ አኽ ዳ ኤተ በራኣጎካ መቆተማ እኽላ ካኻ ኮዎማ፤ ነደንኳ፥ በራኣጎካ ኤከምሳንዘኸሠን ከለአ። አኳ፥ ኤቤፔቆ ኤታ ሾካለማ እል ሜታ ነግብፅ ቤገርኽ እማም ነሲ ዎደ፥ ኤቤቴኽ ነንኳ ደ ቤበፅ መገሚል ካ።
65001006	ሳንዘኸሥ ኤያሥ ኤያኳ ሰ ገትጋ አል ጎዛ፥ ደ ቢታጎ ነገፋሌያ ኤተ ቢኸኬ ከማም ቢበፀሽ ጎ መኢሻለማም። ኤከምኸከሥ ከማም ነበበሥ ኦካ፥ ቤከፉንጭ ረባ እማም ከሲያ አል ግዢ ግዥ ኒል መጓ።
65001007	ማኤምኸሠኼ ኤያሥ ኤያ ዳ ኤተ ቤዶጎ ነጸገ ኤበ ሶዶም ከጎሞራ ከኤዬባ አል ጋንዲለማም ኮዎማ። ቢጦካ ጸጋለማም ገንሠ ዳ ኤያሥ ቢጦካ ሰ ገትጋ አ፥ ቢደካ ጎሲያ ከሾከ ለሙራ ኮዎማኳ። ከለአ ቤከጦ አረባ እማም ከመኮሥ ዳ ኤተ በከዜከኽ ጸጋ ጸገማም፥ ቤር ከማም መኸሥ ማንጃ አል ግዢ ግዥኳ።
65001008	በሁለካ ጸጋ አለአ ኤያሥ ኤያ መእሰ መዥጋ ቢከዦጎከሥ ከለአ ጸገማም። ቢኮዎኮቆ ገፋሌ ረባ፥ ቢከሥ ደ በጨካ ገሂን ነጎዛኳ።
65001009	ኤተ በደካ ጥስ ሰ ገትጋ አል ጎዛ፥ ሚካኤልኳ፥ ኤደንኼ ሾከ አለኣኼ። ኖከ ቢያከለም ከሴጠና ከፄ መሸ ሙሴ፥ ቤከከል "ነር ረባ በና ካም፥" ኤንዥጋይልኸንኼ አ ከመ ሴጠና ከከምኸሠማኼኳ።
65001010	ቢካ እማም አለአ ዳ ኤተ ቢያሃለከሽ ማምባለሠማ፤ እማም ኤያል ደ ግዚያ ደ በከኢካ ካሥ መአጀባለማ፤ ከምቴዉካ እማም አለኣኳ ከመአጀባለማም ከለአ።
65001011	እንዳዌ ከማም! ቢዸከንዥገን ነንዶ ቃይል፥ ነመሲያሣ ከለማና ቢኸከንዥገን ጸገማም ከጎልጎዘ ባለኣም፥ ኤያሥ ቤጦ ቆሬምኳ፥ ቢቴከንዥገን ከመገሽል ሰማም ነጸገ ረባ።
65001012	ችዳ አለአ በላ መዪፁዋቆን መሰማለማም ከአኻ፥ ኤተ በንዦጎከሥ መሶጓለኻ ከማሄሻ። ቢሳንዘካ እማም ካሥ እልቆማም። እማም ኤግርቋ ናፉጭ ዙባ ናንዢግ ደማ፥ ኤጃ ናንዢግ ኸማ አል ኦከ ናኢንዝ ኸ ጃ፥ ኤጃ ናቼያሽ ከትማ፥ ናኸኤ ኤተ ናሻኳ።
65001013	ቢፐኮቆ እማም ገንሠማ አል እለማም ኤያሥ መመኸ ኣያ፥ ናኦቻኽ ናጦን ፈኮተማ። እማም ኤቢዣ ናምፑ ኽ እንዶማ። በጦከሥ ረባ ከማም ካል ግዢ ግዥ ጎ መኢሻ አል መሃቲል መጓ።
65001014	ሄኖክ ኤተ ቤድ ነገንዘ ሾከ ኣዳም ሥሠ በንድ፥ ቤገሽ መዪርጓ ከፄ ጸጋ አለአ ቤከልኳ፥ "ዪርኻ አኽ፥ ከማኮርኬቾጎ ኤታ ከበበኽ ሰ ገትጋ ኤተ ባንዢገካ ገንዘ።
65001015	ከምኸሥ አ ነጸገጸጋ ነኮዎማ። ከምራ በና ነጸገ ደ ገንሣ ከፄ ገንሠ መደዳ ኮዎማ ኤተ ቢደካ እማም፥ ከፄ ገንሠ ገ ያ ኤተ በገሸካ ጸጋ ደ በበፀካ መኻ ገሂን ከረባ ነጸገ ረባኳ።"
65001016	ሾከ ጸጋ አለአ ቢገሸኪል ሰማም ነዳ ነኮዎማ፥ ኢያገ ካይልኼ ከዳ ሜተልኼ። ቢሁለካ እማም መአጀባ አል በጫለማም። ቢባቸካ ከሰማም፥ ከምዸብ በና አል እልቆማምኳ ቢከቼቆ ቁንዘ ጸጋ ከገሻ ኤተ በገ ካ ኒል ፄያ።
65001017	ማሄሽ ኢዴበም፥ አኻኸን ሳንዘኸሥ እገሻ ኤተ ቢገሸሥ አሰ ገትጋ አል ኤቶኳ ያሱስ ክርስቶስ ነገሲቋ።
65001018	ቢገሸከሠንዥገን ካኻ ቢከለካ፥ "ኖከ መርሸማ ከምዌ ደ ማሲሠማ፥ ደ በሁለካ ገንሠ መአጀባ አል በጫለማም።"
65001019	ከምሩዌቆ እማም መምጹሽ ጸጋ ነመገሚላ፤ ገሳንዛለማም አል ኤበ እኔያ፥ አኢካንኼ መዪዥሥ ገፉጫ ኒለማምኼ።
65001020	ማሄሽ ኢዴበም፥ እንተጸኸኮቆ ደኾቆ ነሸማ ኤተ በኽኢከቾጎን አኽ ኖቆማ፥ ኤተ በደካ መዪዥሥ መገሚላለኻኳ። ዴረኻ ከመዥግ መዪዥሥ ገፉጫ።
65001021	መሃተኻሠኼ ሜተል ነማሄሻ አል ረባኼ! ዜኸኽ ኤከምኻ ኤቶኳ ያሱስ ክርስቶስ ከመገለማ መኢያ አል ግዢ ግዥ ካኻ።
65001022	ሌአኸካይል ከደ ባጤካይል ነመገሚላ።
65001023	ፐኾቆ ጃጀንዳ፥ ገርዘኸኽ እማም ነማንጃ። ሌአኸካይል ከገጤያ ከጃጀንዳ፤ ነደንኳ፥ ኣቸከኸካኽ ካሥ ኣለማምኳ፥ ኤተ በንዦጎካሥ ከመአጀበ ለሙራ።
65001024	ረባ ከምፈለሽ መዜኽ አኻ ኤከምበፀኻ መሥኻ። በጨካ መዥጋ ከመሮቆ አኻ ኮጎ ገሂንለማ ኤያል ደ ባንዢገካ ቆቆማ፥ ደ በከዪጨካቆ ከማገ ጓኳ።
65001025	ኤተ በደካ ከጺማ ረባ፥ ኤተ በብደኮቆ አኳ ከንዶጎ ኤቶኳ ያሱስ ክርስቶስኳ፥ ነከድ ገሂን፥ መፈጋቋ፥ መዥጋ ከገፋሌያ ባጦከሽ ነግዣ ናል ገሲቋ፥ እኽላኳ ካሥ አል ግዢ ግዥኳ። ኣሜን።
66001001	መጎሎጓ አለአ አል ያሱስ ክርስቶስ፥ ኤተ ቤከኼ አረባ ኤከምትገሥ ከደ መደዳለማ ዳ ኤተ በኢካ ከመዳ ፈላ፤ ክርስቶስኳ ቤከትገሥ ከኤተ መደዳለማ ከዮሃንስ ከመትግ ሰ ገትጋ አል ጎዛ።
66001002	ዮሃንስኳ ቤገሸሥ ዳ ኤተ ቤገመሥ ኮዎማ፥ ቤድ ኸገሻ ከገሸ ረባ ከዳ ኤተ ቤከትገሥ ያሱስ ክርስቶስኳ።
66001003	ማሄሸማ ኤተ ከምሎቆሥ ሰ መዪርጓ አለአ፥ ኤያሥ ኤያ ደ ከማጦኪል ፄ ከመዜኽ ኤተ ቢቆተካ ነሎርጋ ነለአ፤ ባርቸካዬቆንዥገን ኦከ ከምዳ አለኣኳ።
66001004	አራ ዮሃንስ በርቆተካ አለአ ከገሙንፀ ደ ገዴራ ሥሠ በንድ አል ጋጦቆ እሲያ። "መገ ከአኻ ከመገማ ኖጎ ረባ፥ ኤተ በኢካ፥ ኤተ ቤኢ ገፀ፥ ኤተ ከምዌኳ፥ ኖጎ ገፉጫ ሥሠ በንድኳ ደ በኢካ ነታሰ ለባበለማ፥
66001005	ኖጎ ያሱስ ክርስቶስኳ።" አ ኤተ መደ ኸገሻ፥ መገሚለማ፥ ኤተ ቤሲቆ ነመፈርሣ ነደ ቤሸሻኳ፥ ኤተ በሙቸኮቆ ጥሳ አል ኤበ እኔያ አለአ። አ በሄከሽ አኳ፥ በካንዠኪል ከመሃለማ አኳ ነገንሣሎኳ፥
66001006	በጦካ አኳ ከጥሳ ነገፋሌያለማ፥ ከጥስ መፀ ገዴራ ነታሰ ረባ በበማ። ከአ ነድ ገሂን ከመዥጋ ከግዢ ግዥ። ኣሜን።
66001007	አለአ፥ ከምዎኬ ከኩንዱ፤ ኻ ኮዎማ ከምገመሥ አ፥ ከምገመሥ አደ ቤቆሽ አኳ፤ ከምእሱዋ ከፄማ ሾካ አል ኤበ እኔያ ኮዎማ። ኣዬ፥ ከምዳ ኤያሥ ኤያ።
66001008	"አራ ኣልፋ ኦሜጋኳ፥" (መጨገሰማ መሲቆማ ከመርሸማኳ) በከለካ አረባ ኤታ፥ ኤተ በኢካ፥ ኤተ ቤኢ ገፀ፥ ኤተ ከምዌ፥ ኤተ በሙቸኮቆ ነመዘዛ ነኮዎማኳ።
66001009	አራ ዱዌበኻ ዮሃንስ ኤያሥ አለኻ ኤተ መሁል ቾጎ ያሱስ፤ ካ በኮንዘ ኪል ኮዎኳ ነመቀሞቆ ማኣንሠሣ ኤተ ከምዌ ከጸጋ ደ በንዘ ኪል ነገፋሌያለማ። ከፄ እገሸ ረባ፥ ዳ ቤርከድ ኸገሻ ከያሱስ ክርስቶስኳ፥ ቢጦሥ አራ ነኤበ ሰ ኤያያ ኤተ ቢኦ ጳጥሞስ።
66001010	ኖከ ኤታ፥ መከላለም ነኤሙሳ፥ ቤራቆ አመዪዥሥ ገፉጫ አራ፥ ቤርገሶቆ ከንዶጎ እንም በቦቆ ሳ ኤያል ሰ ለብሩጂያ።
66001011	ቤከል ሳ አለኣኳ፥ "ቆት ነሎርጋ ዳ ኤተ ባገምከሣ፥ ትግ ከደ ገሙንፀ ደ ገዴራ ሥሠ በንድ፥ ከገሙንፀ ደ ገዴራ አል ኤፌሶን፥ ከስሚርና፥ ከጴርጋሞን፥ ከቲያቲራ፥ ከሳርዴስ፥ ከፊላዴልፊያ፥ ከላዎዲቄያኳ።"
66001012	በራጎከኽ ከመዪር ሳ ኤተ በገሸኬ ካራ፤ ኖከ በራጎከኻኳ፥ በርገምከሥ ቱጎ ጅ ሥሠ በንድ ኤተ ቢገ ከሥ ነኣያ።
66001013	ነጂል ቱጎ ጅ ናኳ በርገምከሥ ሜታ ኤተ በኢካ ኤዱ በናደማ፤ አኳ በኢሰከሥ ኣ መጎ ማ ኤተ በደካሽ ከሰ ቾጎማ፥ በፉንጨካ ነቁንዘማኳ ለከፈ ኣያ።
66001014	እልቆማ ከቤቆማኳ እምፑማ ኤእምፑ ገበባ፥ ኤኽ፥ ኸማኳ ኤጠጠ ማንጃ።
66001015	በዪዥኮጎ ቾጎማ ኤመዌኽ ሶ ኤተ ኒጮቆ ነማንጃ፥ ሰማኳ ኤሰ በበኽ ብ ኣያ።
66001016	ነኤላ ጉንዛለማ በራቆከሽ ቢዣ ሥሠ በንድ፥ ነሰማኳ በፐኬሥ አመመስ ቻጋ ኤተ በርካ ከምበንድ ሰማ፥ በዪዥኮጎ እልኸማኳ ኤያሥ መመ ኦካ።
66001017	ኖከ በርገምከሥ አኳ፥ በርፋተካ ነቾጎማ ኤጸጋ ኤተ ናሻ፤ አኸን በጦከሥ ኤላ ጉንዛለማ ነጸገም በከለካ ካራ፥ "መጤያኣኼ፥ አራ አል መሲቆማ፥ አል መርሸማ፥
66001018	ኤተ መኢያኳ፤ ቤርድ መሸማኳ፥ እኽላኸን በርኢካ፥ ከምኢራ ከግዢ ግዥኳ፤ በርጨካ ገፋሌያ ነመሻ ከመኮርስ ግሰ ጎ ደ በሸሸካኳ።
66001019	ቆት ዳ ኤተ ባገምከሥ አም፥ ዳ ኤተ በኢካ እኽላ፥ ከምዶጎ ነንኳ።
66001020	መጨገስ ገጸፃ አል ቢዣ ሥሠ በንድ ደ ባገምከሥ ነኤላ ጉንዛለም፥ ከምጨገስ ቱጎ ጅ ኣያ ሥሠ በንድ አ አለአ፤ ቢዣ ሥሠ በንድ አ ሰ ገትገ ጎዛ ካል ገሙንፀ ደ ገዴራ ሥሠ በንድ፥ ቱጎ ጅ ሥሠ በንድኳ ገሙንፀ ደ ገዴራ ሥሠ በንድ።"
66002001	"ቆት ከሰ ገትጋ አል ገሙንፀ ደ ገዴራ ካል ኤፌሶን፤ 'ኤኤለአ በከለካ ኤተ በራቆከሽ ቢዣ ሥሠ በንድ ከኤላ ጉንዛለማ፥ ኤተ በኮለከኽ ነጂል ቱጎ ጅ ኣያ ሥሠ በንድኳ።'
66002002	"በርገምካ መደዳሉ ነዳ ኤተ ባሌኤካ አም፥ ከመቀሞቆማሉ፥ ኤከምበፃኣ መቀማኮቆ ከጋገንሠ ጸጋ፤ በላ መዱዋን ሰ ገትገ ክርስቶስ ባዻምበካ ደ በከለካ 'አይላ ሰ ገትጋለማ'፥ ባምባለከሠን ኤቢደካ እማም ከደ ጎልጎዛ።
66002003	ቤያቀሞቆ፥ ቤያፈለሽ ማኣንሠሣ ከፄም በላ ማሌኣከሠን።
66002004	ዳ ኤተ በቱከሥ እለምኸን፥ አመበፀሽ ማሄሻሉ አል ገሲቋ።
66002005	እኽላ ሳንዘሥ ኤባፋተኬ ነመኢያሉ ናል እምጻ ከገቻ። ኮል ነገንሣሉ፥ ጦ መደዳሉ አል ገሲቋ! ኤከምበፃኣ መኮላኣኸን፥ ከምዎሬ ከምቼርሥ ቱጎ ጅሉ ኖጎ መኢማ።
66002006	ዳ ባከገ ኪል አራኸን በኢካን ዳ ሜተል፤ አኳ፥ ከፄ ባካቸከካኽ መደዳ አል ኒኮላዪታ ኤተ በርካቸከካኽ አርኳ።
66002007	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ። ከኤተ ከምሙቾቆ ከምኸርካ ኤከምሳ ኸማ ነጅ መኢያ፥ ኤተ በኢካ ኖጎ ማገ ጓ አል ግዢ ግዥ፥ ጎ በኢካ አረባኳ።"
66002008	"ቆት ከሰ ገትጋ አል ገሙንፀ ደ ገዴራ ካል ስሚርና፤ 'ኤኤለአ በከለካ ኤተ መሲቆማ ካል መርሸማኳ፥ ኤተ ቤሽ፥ በኮለኬ በኢካናኳ።'
66002009	"በርገምካ ማፉንጮቋሉ ከዢጋሉ፤ ነደንኳ አም ተቃ። በርገምካ ኤበ ካ አም አጸጋ ሜታ ሜታ ደ በከለካ 'አይላ ዶጎ ዪሁዳ፤' እማምኸን ገሙንፀ ሴጠና፥ ዶጎ ዪሁዳኼ።
66002010	መጤያኣካኼ ከማኣንሠሣ ኤተ ከምዌ ከጸገኡኼ! ገሶቆ፥ ከምዻምብ አኻ ከምኩቆ ሴጠና ናኻ ጸጋ ሜታ ሜታ ከመፀ ማፉንጫ፥ ከምዳ ማኣንሠሣ ነጸገኻ ከኦኪል አሤርኳ። ዳ ከመገሚለማ ካሥ አል ኦከ መሻ! ከምኸራ አርኳ ዠለ መኢያ ካም።
66002011	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ። ኤተ ከምሙቾቆ ከማቀዘሠኼ አመሻ አል ማኮሊለማ አኼ።"
66002012	"ቆት ከሰ ገትጋ አል ገሙንፀ ደ ገዴራ ካል ጴርጋሞን፤ 'ኤኤለአ በከለካ ኤተ በጨካ መመስ ቻጋ ኤተ በርካ ከምበንድ ሰማ።'
66002013	"በርገምካ ኤባኢከሽ አም ጎ በኢካ ለባበ ሴጠና፤ ነደንኳ ባራቆከሽ ፄም ዝንዜን፤ ኖከ ቢሾቆ መገሚል ኤተ መደ ኸገሻ ካራ ኣንቲፓስኳ ነኤበኻ ኖጎ ቤኢሽ ሴጠና፥ ኣሽጠካንኼ መገሚላሉ ካራኼ።
66002014	ዳ ኤተ በቱከሥ እለም ካም በኢካን ዳ ሜታ ሜታ፤ አኳ፥ በኢካን ኖጎኻ ጸጋ ሜታ ሜታ ደ በርኮቆ መትገሣ አል ቢሌያም ኤተ ቤትገሥ ከባላቅ፥ ኤቤጦሥ ማሮቆ ጃ ነኸ ጸጋ አል እስራኤል፥ ኤከምሱዋን እማም በጫ ኤተ ቢሸኮቆ ከምሙሳ፥ ኤከማጎሲዋንኳ።
66002015	ኤያሥ ኤያ ባጨካ አምኳ ደ በራቆከሽ መትገሣ አል ደ ኒኮላዪታ።
66002016	ኣንዠሥ እሉ! ኤከምበፃኣ መጦዋኣ ኤኤለኣኸን፥ ከምዎሬ ካም ፈላ፥ ከምቱርከሥ እማም ከቻጋ ኤተ ከምፔሥ ነሰም።
66002017	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ። 'ኤተ ከምሙቾቆ ከምኸርካ ነማና ነማጻፆቆማ። ከምኸርካ እምፑ ግሻ ኤተ ቢቆተካን ፄ ኽኻ ነጸገማ፤ ኤተ ከምገማ ፄያ አኳ ኣሥ ኤተ ከምሮቋ፥ ከምገማኼ አጸጋ ጀንዳኼ።"'
66002018	"ቆት ከሰ ገትጋ አል ገሙንፀ ደ ገዴራ ካል ቲያቲራ፤ 'ኤኤለአ በከለካ አዱ ረባ፥ ኤተ በጨካ ኸማ ኤያል ጠጠ ማንጃ፥ ኤተ በኢካ ቾጎማ ኤመዪዦጎ መዌኽ ሶ።'
66002019	"በርገምካ መደዳሉ፥ ማሄሻሉ፥ ከመገሚላሉ፥ ኤያሥ ኤያ መተጸሥ ደ ገዴራ አሉ ከመቀሞቆማሉኳ፤ በርገምካ ኤበንተርኮቆ አመደዳሉ አል እን ናል ገሲቋ።
66002020	በኢካን ዳ ኤተ በቱከሥ እለም ካምኳ። አኳ፥ እገፋ ኤተ ቢኦካ እዘቤል፥ ኤተ በትገከሥ መዳለማ ከኤተ መዪርጓ፥ በትገከሥ በንጠከኽ ደ መደዳለም ኤከማጎሲዩዋ ከምሱዋን በጫ ኤተ ቢሸኮቆ ከመሙሳኳ፤ አምኸን ማከገመሥ መዳለማ፥ ባዪርከሽ ትል።
66002021	በርከጦከስ ኦከማ ኤከማንዠሥ አ እለማ፤ አኸን አኣጎካኼ መኮላ ነጎሲያለማኼ።
66002022	ከፄ አለአ ከምጦርከሥ እገፋ አ ከመንሰማ ከንተላ፤ ኤከምበፁዋ መኮሉዌ ደ ቢያጎሲ ከአ ኮዎማ ነሾከ መደዳለማ ነለአ፥ ከምጦርሥ በቦቆ ማኣንሠሣ ነጸገማም።
66002023	ከምሸሮቆ ኢዳለማ፥ ከምከርኽ አመሻኳ እማም፤ ከማምባለሥ አገሙንፀ ደ ገዴራ ኮዎማ ኤበርደካ አር ኤተ መላቀሥ እል ጸጋ ከቁንዘማ፤ ከምኸራ ከሜታ ሜታማለኻኳ ኤያሥ መደዳለኻ።
66002024	"አኻ ደ በኽኢከሽ ነቲያቲራ ጃጀንዳ፥ ደ በኸበፀካ መሁለኻ መትገሣ አለአ፥ ደ በኸበፀካ መገመኸሰን ኤተ ቢኦ እማም 'መሃቲል ገጸፀ ሴጠና'፤ ከምከለራ ካኻ፥ ከምጦርሠኼ ገጹራ ጀንዳ ነጸገኻኼ።
66002025	ራቆኻ ከመዥግ ኤላ ዳ ኤተ በኸጨካኳ ካሥ አል ኦከ ከምዎሬ አር።
66002026	ጸጋ ኤተ ከምሙቾቆ፥ ከምትቶቆ ማሄሸማለም ካሥ አል ኦከ መርሸማ፥ ከምኸርካ ገፋሌያ ነሾካ ነኮዎማ።
66002027	ከምሙቾቆ እማም ከላኮዘ ሶ፥ ከምጼቂል እማም ኤንሤ ዬዛ።
66002028	(ከምኸርካ ገፋሌያ አለአ) ኤያሥ በርርኮቆ አር ገፋሌያ ኖጎ ባብ፥ ከምኸርካ ቤዋ አል ገዳዱ።
66002029	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ።"
66003001	"ቆት ከሰ ገትጋ አል ገሙንፀ ደ ገዴራ ካል ሳርዴስ፤ 'ኤኤለአ በከለካ ኤተ በጨካ ገፉጨ ረባ ሥሠ በንድ ከቢዣ ሥሠ በንድኳ።' "በርገምካ መደዳሉ፤ አም ካሥ ፄያ መኢማ፥ ዳኸን መሸማ።
66003002	ኣምበናሥ፥ ዥገሥ ኤተ ባሸካኽ በርካ ከመሻኳ፤ በርዸበከሠንዥገን መደዳሉ ኤበበፀካ መዳ መዪጮቆማ ነኸ ረባ።
66003003	ካ ሳንዘሥ ዳ ኤተ ባርኮቆ ባገሰኮቆኳ፤ ኣራቆካሥ፥ ኮለኬ! ኤከምበፃኣ ማምበናኣሠኸን፥ ከምዎሬ ኮገኡ ኤያሥ ናዌቆ አገልኳ ጸጋ፤ ከምገማኣኼ አምኳ ኦከ ከምዎሬ ካምኼ።
66003004	ነደንኳ፥ ባጨካ ነሳርዴስ ጸጋ ዱፀን ደ በበፀካ መኽ ኣለማም። ከፄ በደካ አመሮቆ በና ከማም፥ ከምኢሱሥ እምፑ ኣ ከመንዹዋ ከአራ።
66003005	ኤተ ከምሙቾቆ ኤያሥ ኤያ ከምኢሱከሥ ከመፑ ኣ። ከምደራ ኸገሻ ከመዳለማ ኤተ መሁል ቾጎም ነታሰ ባባ ከሰ ገትጋ አል ጎዛኳ፥ ከመንዝለርኸኼ ፄማ ነሎርገ መኢያኼ።
66003006	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ።"
66003007	"ቆት ከሰ ገትጋ አል ገሙንፀ ደ ገዴራ ካል ፊላዴልፊያ፤ 'ኤኤለአ በከለካ ኤተ መዪዥሠማ ዝንዜን፥ ኤተ ኸገሻ፥ ኤተ በጨካ ገፋሌያ ኤያል ዳዊት፤ ዳ ኤተ በኮርከስ አ፥ አፈለከሸኼ መሃንሰማ ጸጋ ሜተልኼ፥ ዳ ኤተ በሃንከስ አኳ፥ አፈለከሸኼ ጸጋ ሜተል መኮርሰማኼኳ።'
66003008	"በርገምካ መደዳሉ! ዪር፥ በርኮርከስ ግሰማ ነኸኡ ኤተ በሃለከሽ ጸጋ ሜታ መሃንሰማ፤ በርገምካ ኤበደካ መዥጋሉ ዱፀን፤ ነደንኳ፥ ባዜከኽ እገሻለም፥ ኣሽጠካንኼ ፄምኼ።
66003009	ደ ቢዎኬ ነገሙንፀ ሴጠና፥ በላ መዱዋን ዶጎ ዪሁዳ፥ ደ ቢከለካ 'አይላ ዶጎ ዪሁዳ፥' ደ ቢደካ ደ ጎልጎዛኳ፥ ከምጦራ እማም ኤከምዎዉዌ ከምፋቱዋ ነታተብ ቾገኡ፥ ኤከምገሙዋን ኤበርሄከሽ አምኳ።
66003010	ከፄ ባዜከኽ እገሻለም ኤተ በርገሸከሥ ካም ባቀመኮቋኳ፥ ከምጦር አርኳ ኤከምፓኽ ኖከ ማዻምባ፥ ኤተ ከምዌ ከኤባ አል እኔያ ኮዎማ፥ ከመዻምብ ጸጋ አል ኤበ እኔያኳ።
66003011	አራ ከምዎሬ ፈላ፤ ራቆሽ ዳ ኤተ ባጨካ ከመዥግ ኤላ፥ ኤከምበፃን ጸጋ ጀንዳ መቼሥ ዠለ መሙቾቋሉ።
66003012	ኤተ ከምሙቾቆ፥ ከምጦራ ከሙችና ነመዪዥሥ መፀ ገዴራ አል ረባለም፥ ከምፑቆኼ ሜተል ነጓኼ። ከምቆተራ ነጸገማ ፄ ረባለም ከፄ ኤዬባ አል ረባለም። ፄ ኤዬባ አኳ ዬሩሳሌም አል ኽኻ፥ ኤተ ከምብቴ ነጎዛ፥ ኖጎ ረባለም፤ ከምቆተራ አርኳ ፄ ኽኻ አለምኳ ነጸገማ።
66003013	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ።"
66003014	"ቆት ከሰ ገትጋ አል ገሙንፀ ደ ገዴራ ካል ላዎዲቄያ፤ 'ኤኤለአ በከለካ ኤተ ቢኦካ ፄማ "ኣሜን"፥ ኤተ መደ ኸገሻ መገሚለማ፥ ኤተ በደካ ኸገሻ ከኸማኳ፥ ኤተ በከዘዘኬ አረባ ደ ገዘዛ ኮዎማ ከንዶጎማ።'
66003015	"በርገምካ መደዳሉ፤ አም መጽሠማ ኤያሥ ኤያ  ጎከሠማኼ። ባመድ መጽሠማ ፌት ጎከሠማኳ፥ ባመድ ገሸለማ።
66003016	አምኸን መበበዶቆማ፥ ጎከሠማኼ፥ መጽሠማኼኳ፤ ከለአ ከምጠቀርኽ አም ኒል ሰም።
66003017	ባከለካ አምኳ፥ 'አራ ተቃ፥ ኤተ መጨማኳ፥ አኢካንኼ ዳ ኤተ ባሸካዬኽ ካራኼ፤' ኣገምካኼ ኤባደካ ዳ ኤተ ባዪፀከሥ ጸጋ፥ ዢጋ፥ ፐሻ ከጸጋናኳ።
66003018	ካ ከመገሸራ ካም፥ ኤከምዳኣን ተቃ ኮድ ኖጎም መዪዥሥ ኣያ ኤተ ቢከጨኮቆ ከማንጃ፤ ኮድ እምፑ ኣ ኖጎም፥ ኢሰሥኳ፥ ኤከምበፃ መዪፆቆን አመዳሉ ከጸጋና አም፤ ኤከምፈላኣሸን መገሞጓኳ፥ ኮድ ቢይ እልኻ፥ ጦ ነኸኡ።
66003019	ከደ በርሄከሽ አር ከምፐርኮቆ መሸ ሠማለማም ከማማርከሥኳ፤ ካ ሻምብ፥ ኣንዠሥ እሉ።
66003020	አለአ፥ ከምኢርቾጎ ነግሰ መፃ ከምኦቸርሥ አኩድዳኳ፤ ጸጋ ኤተ ከምገሶቆ ሰም ከምኮርስ ካራ ከምኩራ ኮጎማ፥ ከምኢልሽ እምበንድኳ ከመሰሳ፤ አራ ከአ፥ አኳ ከአራ፥ ከምስላ ከምበንድላኳ።
66003021	ኤያሥ በርሙቸኮቆ አር ቢልኢከሽ ከባብ ነለባበ ለማ አይላ በንድ፥ ከምጦራ አርኳ ከኤተ ከምሙቾቆ ኤከምኢልሽ አይላ በንድኳ ነለባበ ለም።
66003022	ነገሶቆ ኤተ በጨካ ፄያ ዳ ኤተ በከለካ አመዪዥሥ ገፉጫ ከገሙንፀ ደ ገዴራ።"
66004001	ነለአ ነቸቻ በርዪርኮጎ በርገምከሥ መኮርስ ግሰማ ኒል ጎዛ፤ ሳ ኤተ በርገሰኮቆ አል ገሲቋ፥ በገሸኬ ካራ ኤሰ ለብሩጂያ አ፥ በከለካ፥ "ቶኴ ከገአ፥ ከምትገርሥ ካም ዳ ኤተ በኢካ ከመዳ ነለአ ነን!"
66004002	ናሥ ኦካ ናኳ በራቆካ አመዪዥሥ ገፉጫ አራ። በርገምከሥ ለባበ ኤተ በኢከቾጎ ኒል ጎዛ፥ በኢከሽ አሜተምኳ ነለባበ ና።
66004003	ኤተ በኢከሽ ነለባበኳ ኤማሰኸ ግሻ፥ ኤግሸ ያስጵስ ከካርኔዎል፤ ነጋንዲ ለባበኳ ባገደካ ዳ ኤዋግላ፥ ኤተ በኮከሥ ግሸ መዥግ በና ቢኦካ ስማርግዶስ።
66004004	ነጋንዲ ለባበ በኢከቾጎ አለባበ ግቸማ ሜታ ኖቆማ እንዝኽ፥ በኢከሽ አደ እምፈጋ ግቸማ ሜታ ኖቆማ እንዝኽ ኖጎ ለባበ  ናኳ። ቢኢሰከሥ እማም እምፑ ኣ ቢኢሰኪልቆ ዠለ ኣያኳ።
66004005	ነለባበ  ናል እለማ ናኳ በፐኬሥ አሆመ ደማ፥ ሰ ደማ፥ ሳ ጀንዳኳ። በበለካ ነታሰ ለባበ  ናኳ ጅ ሥሠ በንድ፤ እማምኳ ገፉጨ ረባ ሥሠ በንድ።
66004006	በኢካ ነታሰ ለባበ ዳ ኤኤያያ ኤተ ናኢ ኤእምፑ ሶ፥ በዪዥኮጎ ኤኽኳ። ነጋንዘ ል ለባበ  ና ባንዲኮቆ አገዘዛ እንዝኽ፥ ደ በጨካ ቆኻ በበኽ፥ ነታሰማም ከንማምኳ።
66004007	ነገዘዛ ና በኢካ አል ገሲቋ ኤጉምባ፥ አል እል በንድ ኤዎደ ሙሳ፤ አል እል ኦካግኳ በጨካ እልኽ ጸጋ፥ አል እል እንዝኽኸን በኮከሥ በጋያ ኤተ ናዘላ።
66004008	ደ ገዘዛ አኳ፥ ሜታ ሜታማለማም ቢጨካ ጸ ጻ ማያ ማያ፥ ባንዲኮቆ ቆኸማም ኒለማ ኮቆማኳ። ኢያፉጨካቆኼ ኖካ ከመጎኳ፥ ቢካመከሥ ቢከለካ፥ "መዪዥሠማ፥ መዪዥሠማ፥ መዪዥሠማ፥ ረባ ኤታ፥ ኤተ በሙቸኮቆ መዘዛ ኮዎማኳ፥ አ ቤኢያ፥ በኢካ እኽላ፥ ከምዌኳ።"
66004009	ኖከ ቢፈገኮቆ ደ ገዘዛ አ፥ ቢከኸካ ገሂን ከመገ ላ ከኤተ በኢከሽ ነለባበ ከኤተ ከምኢያ ካል ግዢ ግዥ ካ፥
66004010	ኖካ ና ቢንዝለኮቆ ደ እምፈጋ ግቸማ ሜታ ኖቆማ እንዝኽ አኳ ከኤተ በኢከሽ ነለባበ፥ ቢዴረካ ከኤተ ከምኢያ ግዢ ግዥኳ። ቢጦከሥ እማም ዠለ እልቋለማም ነታሰ ለባበለማ ቢከለካ፥
66004011	"አም ኤተምላ፥ ረባለምላ፥ ከምዳኳ ካም አመሮቆ መፈጎቋ፥ ገሂን ከመዥጋኳ፥ ከፄ ባዘዘኬ ዳ ኮዎማ፥ በዘዛመኬ አዳ ኮዎማ ከማሄሸማሉ በኢካኳ።"
66005001	በርገምከሥ አርኳ መለጪል ሎርጋ ነኤላ ጉንዘ ኤተ በኢከሽ ነለባበ አ፤ ሎርጋ አኳ መቆተማ ከምበንድ እል ቸቸማ፥ ቢከኮተካ ከቤጫ ኤጎ ሥሠ በንድ።
66005002	በርገምከሥ ሰ ገትጋ አል ጎዛ መዥገማ ሜታ፥ በገሸካ ከበቦቆ ሳ በከለካ፥ "ዎዴ ኤተ በጨካ ገሂን ከመጨጊል ሎርጋ ከመኮርስ ቤጨማኳ?"
66005003	ነድ ነጎዛ፥ ነኔያኳ ኤያሥ ኤያ ኒል እንዝ እኔያኳ፥ ከፈለሸኼ ሜተል መጨጊል ሎርጋ አ መዪር እለማኼ።
66005004	በርእሰካ ዝንዜን፥ ከፄ በሜካ ሜተል ኤተ በጨካ ገሂን ከምጨጊል ሎርጋ ከመዪር እለማ።
66005005	ኖካ ና በከለካ ነደ እምፈጋ አሜተም ካራ፥ "መእሳኣኼ! በሙቸኮቆንዥገን አጉምባ ነሾከ ዪሁዳ፥ ጥሳ ነሾከ ዳዊት፤ አ ከምፈለሽ መጨጊል ሎርጋ ከቤጫ ሥሠ በንድ አ።"
66005006	ነለአ ነቸቻ በርገምከሥ ጃጃ ኤተ በኢከቾጎ ነጂል ለባበ  ከደ ገዘዛ እንዝኽ፥ ከጂል ደ እምፈጋኳ። በኮከሥ ጃጃ አለኣኳ ኤዳ ኒሾቋ፥ በጨካ ጅቆማ ሥሠ በንድ ከቆኸማ ሥሠ በንድ፤ ቆኻ ሥሠ በንድ አለአ ገፉጨ ረባ ሥሠ በንድ፥ ደ ቢትገካ ከመደዳ ከኤበ እኔያ ኮጎ ኮዎማ።
66005007	በዸካ ጃጃኳ በርኮቆ ሎርጋ ነኤላ ጉንዘ ኤተ በኢከሽ ነለባበ።
66005008	ኖከ በርኮቆ አ ሎርጋኳ፥ ቢምፋተካ ከታሰማም አደ መዘዛ እንዝኽ ከደ እምፈጋ ግቸማ ሜታ ኖቆማ እንዝኽ ነኸ ጃጃ። ቢንዻቆከሽ ነኤለማም ሦቋ ከንሤ ኣያ ደ በዪጨኮቆን ጎልጎላ፤ ጎልጎላ አኳ ገዴራ አል ደ መዪዥሣ።
66005009	እማምኳ ቢዬኤከሥ ጌአ ኽኻ ቢከለካ፥ "አም ባጨካ ገሂን ከመሮቆ ሎርጋ ከመኮርስ ቤጨማኳ፤ ከፄ ቢሸከ ጺ አም፥ ባኮደከንዥገን ከመሃሉ በበኽ ጸጋ ከረባ። እማምኳ ነሾካ ነኮዎማ ነሳ ነኮዎማኳ፥ ኤያሥ ኤያ ነደ መዘዛ ነኮዎማ፥ ነኤባ ነኮዎማኳ።
66005010	ባጦከንዥገን እማም ከምጥስ አል ኤበ እኔያ፥ ከምጥስ መፀ ገዴራ ደ በደካ ከረባሎኳኳ፥ ከምሙቹቆ እማምኳ ነኤባ ናል እኔያ።"
66005011	በርዪርኮጎ በርገሰኮቆ ሰ በበኽ ሰ ገትጋ አል ጎዛ ነጋንዲ ለባበ  ካል ደ ገዘዛ እንዝኽ ካል ደ እምፈጋኳ፤ ገንዘ ሰ ገትጋ አኳ ዝንዜን በበኸማ፥ ኤተ ቢያሃለከሽ መንዘ ኸማ።
66005012	እማምኳ ቢከለካ ከበቦቆ ሳ፥ "ከምዳ ከጃጃ ኤተ ቢሸከ ጺያ፥ አመሮቆ ገፋሌያ፥ ደ መጫ፥ ከመገመኻ፥ መዥጋ፥ ከገሂን፥ መፈጋቋ፥ ከመገ ላኳ።"
66005013	በርገሰኮቆ ኤቢከለካ አደ መዘዛ ደ በኢካ ነጎዛ ከኔያ፥ ኒል እንዝ እኔያ፥ ኒል ኤያያ ከዳ ኤተ በኢካ ኖጎ ኮዎማኳ፥ "ነድ መገ ላ ከገሂን፥ መፈጋቋ ከመዥጋ ካል ግዢ ግዥ ከደ በኢከሽ ነለባበ  ከጃጃኳ።"
66005014	በከለካ አደ ገዘዛ እንዝኽኳ "ኣሜን፤" ቢንዝለኮቆ አደ እምፈጋ፥ ቢከዴረካ።
66006001	በርዪርኮጎ በርገምከሥ ኤበኮርከስ አጃጃ ነጼጫ ሥሠ በንድ ነለአ አል ገሲቋ፤ በርገሰኮቆ ነደ ገዘዛ እንዝኽ ሜታ ኤበከለካ ኤሰ ሆመ ደማ፥ "ዌ!"
66006002	በርገምከሥ እምፑ ፈዛ፤ ኤተ በኢከሽ ኖቆማኳ በጨካ ጆጓ፤ ቢከኸካ ዠላኳ፤ አ ኤጸጋ ኤተ ናሙቾቋ፥ በፐከሥ ከመሙቾቆማኳ።
66006003	ኖከ በኮርከስ አጃጃ ቤጫ አል እል እምበንድኳ፥ በርገሰኮቆ ደ ገዘዛ አል እል እምበንድ ኤበከለካ፥ "ዌ!"
66006004	በፐኬሥ አፈዛ መዌሠማ ቻ ሜታኳ፤ ከኤተ በኢከሽ ኖቆ ፈዛ ናኳ ቢከኸካ ገፋሌያ ኤከምቴከሥ መገማ ነኤባ አል እኔያ ኤከማሸጺን ጸጋኳ። ቢከኸካ ኤያሥ ኤያኳ በቦቆ ቻጋ።
66006005	ኖከ በኮርከስ አጃጃ ቤጫ አል እል ኦካግኳ፥ በርገሰኮቆ ደ ገዘዛ አል እል ኦካግ ኤበከለካ፥ "ዌ!" በርዪርኮጎ፥ በርገምከሥ መ ፈዛ፤ ኤተ በኢከሽ ኖቆ ፈዛ ናኳ በጨካ ዞዳ ነኤለማ።
66006006	በርገሰኮቆ ኤተ በኢካ ኤሳ ነጂል ደ ገዘዛ እንዝኽ ና ኤተ በከለካ፥ "ማዻምቦቆ ገሳ ሜታ ነድ በነ መደዳ አል ኦካ ሜታ፥ ማዻምቦቆ ጋርብዋ ኦካግኳ ነድ በነ መደዳ አል ኦካ ሜተምኳ። ማቀዘሠዳኼ ኣይ ግዞቋ ኬ ባጉዋኼኳ!"
66006007	ኖከ በኮርከስ አጃጃ ቤጫ አል እል እንዝኽኳ፥ በርገሰኮቆ ደ ገዘዛ አል እል እንዝኽ ኤበከለካ፥ "ዌ!"
66006008	በርዪርኮጎ በርገምከሥ መፐፐርሥ ፈዛ ሜታ፤ ኤተ በኢከሽ ኖቆማ ቢኦካ ፄማ "መሻ፥" ገፋሌ ደ በሸሸካኳ በሁለካ አ። ቢከኸካ ገፋሌያ ነኤባ አል እኔያ ነኤላ እንዝኽ ኤላ ሜተም፥ ኤከምሸኮቆ ከቻጋ፥ ከኤዴበና፥ ከመንሰማ፥ ከደ ግዚያ ካል ኤበ እኔያኳ።
66006009	ኖከ በኮርከስ አጃጃ ቤጫ አል እል ማቁስኳ፥ በርገምከሥ ነሸ ሲላ ፉሠ ጸጋ ደ ቢሸከ ጺ ከፄ እገሸ ረባ፥ ዳ ቢከዥግ ነመደ ኸገሻ ከያሱስ።
66006010	እማምኳ ቢሉገካ ከበቦቆ ሳ ቢከለካ፥ "አም ኤታ መዪዥሠማ ከኤተ ኸገሻኳ፤ ካሥ አል ኦካብ ከምፀቆ መኸሣሉዋ? ከማያኣሰኼ ዦኳለምላ ኖጎ ጸጋ አል ኤበ እኔያኽ?"
66006011	ቢከኸካ እምፑ ኣ ከሜታ ሜታማለማም፤ ቢከገሸሥ ከማም ኤከምፀ ዋቆ ዱፀን ካሥ አል ኦከ ከምዪጮቆ ገንዘ ደ መደዳ ኤያል እማም ካል ኢዴበማም ደ ገዴራኳ፥ ደ በኢካ ከምሹቆ ኤያሥ አለማም ነን።
66006012	በርገምከሥ ኤበኮርከስ አጃጃ ቤጫ አል እል ማያ በደካ አበቦቆ ማንዙበሽ እኔያኳ፤ በ ካኽ ኦካ ኤመ ኣ፥ በዌካኽ ጽጃኳ ኤመሃ።
66006013	በሃንቀኬ ቢዣኳ ነጎዛ፥ ኤኸ ቦዋ ኤተ ናንዙበሽ አመዥግ ዙባ ነሃንቀኻ።
66006014	በለጨካይል ጎዛኳ ኤሎርጋ ኤተ ኒልለጪላ፥ በችደከሽ ዶላ ከኤባ አል እል ኣያኳ ኖጎ መኢማ።
66006015	ቢምጻፀከሥ ዶጎ ጥስ አል ኤበ እኔያ፥ እምበቦቆ ጸጋ፥ እምጥስ ለጋዪዳ፥ ደ ተቃ፥ ደ መዥጋ፥ ዋደ ኮዎማ ከዶቆ ኤባ ኮዎማኳ ኪል ሆ ታንተርሳ ከሆ ኮር ዶላ።
66006016	ቢከለካ ከዶላ ከታንተርሳኳ፥ "ኣንጅርቶቆ ጻፆቆ አይላ ነኸ ኤተ በኢከሽ ነለባበ  ነማመሥ ጃጃኳ።
66006017	ከፄ በዎኬንዥገን አበቦቆ ኦከ ማመሣለማም፥ አኢካንኼ ኤተ ከምፈለሽ መፐኸማኼ።"
66007001	ነለአ ነቸቻ በርገምከሥ ሰ ገትጋ እንዝኽ ደ በኢከቾጎ ነጋንዘ ል እኔያ እንዝኽ። ኤከምበፃን ማሻ አዙባ ነኔያ ነኤያያ ነጃኳ፥ ቢራቆከሽ እማም ዙባ አል ኤበ እኔያ እንዝኽ።
66007002	በርገምከሥ ሰ ገትጋ አል ጎዛ ጀንዳ፥ ኤተ በፐኬሥ ከንዶጎ እምፐ ኦካ በጨካ ማቲሣ አል ረባ ኤተ መኢያ። አኳ ከበቦቆ ሳ በሉገካ ከሰ ገትጋ አል ጎዛ ደ እንዝኽ ከአ፥ ደ ቢከኸካ ገፋሌያ ኤከምቴዉሥ ኤባ አል እኔያ ከኤያያ ጎ ሜታ ሜታ።
66007003	በከለካ ከማም፥ "መቴያኣሠኼ ኤባ አል እኔያ፥ ኤያያ ከጃኳ ጎ ሜተል ካሥ አል ኦከ ከምጦዪላ ማቲሣ ነታሰ ደ መደዳ አል ረባሎኳ።"
66007004	በርገሰኮቆ ገንዘ  ጸጋ ደ በዸበካ ማቲሣ ነታሰማም። ደ በዸበካ ማቲሣ ነታሰማም ገንዘለማም ነሾከ ዶጎ እስራኤል ነኮዎማ ጸጋ አሤር ኖቆማ እምበንድ እል ግቸማ ማያ እል ግቸማ ማቁስ (144000)።
66007005	ነሾከ ዪሁዳ ደ በዸበካ ማቲሣ፥ ጸጋ ግቸማ ማያ እል ግቸማ ማቁስ (12000)፥ ነሾከ ሩቤን ግቸማ ማያ እል ግቸማ ማቁስ፥ ነሾከ ጋድ ግቸማ ማያ እል ግቸማ ማቁስ፤
66007006	ነሾከ ኣሴር ግቸማ ማያ እል ግቸማ ማቁስ፥ ነሾከ ንፍታሌም ግቸማ ማያ እል ግቸማ ማቁስ፥ ነሾከ መናሴ ግቸማ ማያ እል ግቸማ ማቁስ፤
66007007	ነሾከ ስሚኦን ግቸማ ማያ እል ግቸማ ማቁስ፥ ነሾከ ሌዊ ግቸማ ማያ እል ግቸማ ማቁስ፥ ነሾከ እሳኮር ግቸማ ማያ እል ግቸማ ማቁስ፤
66007008	ነሾከ ዛብሎን ግቸማ ማያ እል ግቸማ ማቁስ፥ ነሾከ ዮሴፍ ግቸማ ማያ እል ግቸማ ማቁስ፥ ኤያሥ ኤያ ነሾከ ቤንያምኳ ግቸማ ማያ እል ግቸማ ማቁስ።
66007009	ነለአ ነን በርገምከሥ ኤማንጀ ጸጋ ደ ቢያሃለከሽ አጸጋ ሜታ መንዘ ኸማ። ቢዾኬ እማም ነሾካ ነኮዎማ፥ ነኤባ አል እኔያ ኖጎ ኮዎማ፥ ነመዘዛ ከሳ ኤተ ቢገሸካ ኮዎማ። ቢኢሰከሥ እምፑ ኣ፥ ቢራቆከሽ ቌለ ባበ  ነኤለማም፥ ቢኢከቾጎ ነታሰ ለባበ  ከጃጃኳ፤
66007010	ቢሉገካ ከበቦቆ ሳ ቢከለካ፥ "ከምዌ መብዳ ኖጎ ረባሎኳ ኤተ በኢከሽ ነለባበ፥ ኖጎ ጃጃኳ።"
66007011	ሰ ገትጋ አል ጎዛ ኮዎማ ቢኢቾጎ ቢያንዲቆ ለባበ፥ ደ እምፈጋ፥ ከደ ገዘዛ እንዝኽኳ፤ ቢንዝለኮቆ ነታሰ ለባበ፥ ቢከዴር ከረባ፥
66007012	ቢከለካ፥ "ኣሜን፥ ነድ ከረባ መመሻ፥ ከመፈጋቋ፥ መገመኻ ከመገ ላ፥ ገሂን፥ ገፋሌያ ከመዥጋ ካሥ አል ግዢ ግዥ። ኣሜን።"
66007013	ነደ እምፈጋ በሎቆከሥ ሜተም አራ በከለካ፥ "እምዎዴያ ደ በኢሰከሥ እምፑ ኣ አ፥ ነጓብኳ ቢዎኬያ?"
66007014	በርኮለኮቆ አርኳ በርከለካ፥ "ኤተም፥ አም ባገምካ።" በከለካ አኳ ካራ፥ "እማም ደ በፐኬሥ ነበቦቆ ማኣንሠሣ፤ ቢኤፈኬሥ ኣለማም ከመሃ ጃጃ ቢከፑኬሠንዥገንኳ።
66007015	ካ ቢኢከቾጎ ነታሰ ለባበ ረባ ቢከደካ ዳ ኒል መዪዥሥ መፀ ገዴራለማ ኖካ ከመጎኳ፤ ኤተ በኢከሽ ኖቆ ለባበኳ ከምኢያ ከማም ከምራቋ ኤለማኳ ኒልቆማም።
66007016	ከምሹዊልኼ ኤዴበና፥ ከምሻኼ እምበ ኣያ እማምኼ፥ ከማቀዘሠኼ አመመ ኦካ እማም ከማኦከጋጎኼኳ።
66007017	ከፄ ከምሸላ አጃጃ ኤተ በኢካ ነጂል ለባበ  እማም፥ ከምሮቆ እማም ከጋጨ ኣያ ኤተ ከምኻ መኢያ፤ ከምቀርሥ አረባኳ ጹሻ ኮዎማ ነኸማም።"
66008001	ኖከ በኮርከስ ጃጃ ቤጫ አል እል ሥሠ በንድ፥ በደኮጎ ትል ትል ነጎዛ ኤጋፂሥ አንጅ።
66008002	በርገምከሥ ሰ ገትጋ አል ጎዛ ሥሠ በንድ ደ በኢከቾጎ ነታሰ ረባ፥ ቢከኸካ ከማምኳ ለብሩጂያ ሥሠ በንድ።
66008003	በዎኬ ሰ ገትጋ አል ጎዛ ጀንዳ፥ በጹርኬ ዳ ኤተ ቢሱከኸን ጎልጎላ ኤተ ቢገ ከሥ ነኣያ፥ በከኢከቾጎ ነሸ ሲላ፤ ቢከኸካ በበኽ ጎልጎላ፥ ኤከምሱኸን አ ኖቆ ሲል ኣያ አል ታሰ ለባበ፥ ኤከምዳሽ ሱ ጎልጎላ ከገዴራ ካል ደ በዪዥካሣ ኮዎማ ኮጎ ረባ።
66008004	በፅለካ ነኤለ ሰ ገትጋ አል ጎዛ ና ሱ ጎልጎላ አኳ ከገዴራ ካል ደ በዪዥካሣ ኮጎ ረባ።
66008005	ነለአ ነቸቻ በርኮቆ ሰ ገትጋ አል ጎዛ ዳ ኤተ ቢሱከኸን ጎልጎላ፥ በዪጨኮቆን ማንጃ ኖጎ ሲላ፥ በኣምብከሽ ከኔያኳ። ናሥ ኦካ ና በደካ ሰ ሆመ ደማ፥ ሳ ጀንዳ፥ ማንደኽ ደማ ከማንዙበሽ እኔያኳ።
66008006	ሰ ገትጋ አል ጎዛ ሥሠ በንድ፥ ደ ቢጨካ ለብሩጂያ ሥሠ በንድኳ፥ ቢገ ከሥ ከመእሰ ለብሩጂያ ሥሠ በንድ አ።
66008007	ሰ ገትጋ አል ጎዛ አል ገሲቋ በእሰካ ለብሩጂያለማ፤ ኖካ ና በኣምብካዬሽ ከኔያ ኽ ከማንጃ ኤተ በንቸካዬኽ ከመሃ። በግሰካቆ እኔያኳ ነኤላ ኦካግ ኤላ ሜተም፥ ነጃ ነኤላ ኦካግ ኤላ ሜታ፥ በግሰካቆ ከመትሾቆ ግዚያ ኮዎማ።
66008008	በእሰካ ሰ ገትጋ አል ጎዛ አል እል እምበንድ ለብሩጂያለማ፤ በኣምብካዬሽ ኪል ኤያያ ዳ ኤተ በኢካ ኤዳ በናሶቆ በቦቆ ዶላ፤ በደካ ነኤያያኳ ነኤላ ኦካግ ኤላ ሜታ ከመሃ።
66008009	በሸሸካ ደ መዘዛ ደ በኢካ ኒል ኤያያ ነኤላ ኦካግ ኤላ ሜታ፥ በቴካ ነለማዲያኳ ነኤላ ኦካግ ኤላ ሜታ።
66008010	በእሰካ ሰ ገትጋ አል ጎዛ አል እል ኦካግ ለብሩጂያለማ፤ በፋተኬ ከኔያ አበቦቆ ቢዣ ሜታ ነጎዛ፥ ኤተ በበለካ ኤጅ፤ በፋተኬ አ ከገቸ ኣያ ከጋጨ ኣያኳ ነኤላ ኦካግ ከኤላ ሜታ።
66008011	ፄ ቢዣ አኳ "ኤተ ማንጨሠማ፤" ባንጨካ ነኣያኳ ነኤላ ኦካግ ኤላ ሜታ፤ ከፄ ባጨካ አኣያ አኳ፥ በሸሸካ ኤማንጀ ጸጋ ከኣያ ከአ።
66008012	በእሰካ ሰ ገትጋ አል ጎዛ አል እል እንዝኽኳ ለብሩጂያለማ፤ ኖካ ና በንፂካቆ ኖካ፥ ነጽጃ፥ ነቢዣ ነኤላ ኦካግ ኤላ ሜታ፤ መዳለማ ኤኤለአ ኤከምሻኸን መዪዦጓለማም ነኤላ ኦካግ ኤላ ሜታ፥ ኤከምያጎን ኖካ ነመጎኳኳ ነኤላ ኦካግ ኤላ ሜታ።
66008013	በርዪርኮጎ በርገምከሥ በጋያ ሜታ ኤተ በዘለካ ነንዝ ጎዛ፤ በርገሰኮቆ ኤበከለካ ከበቦቆ ሳ፥ "እንዳዌ፥ እንዳዌ፥ እንዳዌ ከጸጋ ካል ኤበ እኔያ፤ ከምዳ ኮጎ እልኻ ከሰ ገትጋ አል ጎዛ ከኦካግኳ ኤከምእሱዋ ለብሩጂያለማም።"
66009001	በእሰካ ሰ ገትጋ አል ጎዛ አል እል ማቁስ ለብሩጂያለማ፤ በርገምከሥ ቢዣ ሜታ ኤተ ቤፋቴ ነጎዛ ከኔያ፥ ቢከኸኬ ከአኳ ገፋሌ መኮርስ መሃቲል ሆዋ አል እል እኔያ።
66009002	በኮርከስ አኳ መሃቲል ሆ አል እል እኔያ አ፥ በፅለኬ ሱ ማንጃ ኒለማ ኤዳ ቤፔሥ ነበቦቆ ግሸ ጋንዥላ፤ በሸካኽ ኦካ ከዙባ ከፄ ሱ ማንጃ ኤተ ቤፅለኬ ኒል ሆዋ ና።
66009003	በፐኬሥ ያኳ ኒል ሱ ማንጃ ና ከኔያ፤ ቢከኸኬ መዥጋ ከማም ኤያሥ መዥግ ርኽንጃ።
66009004	ቢከገሸኬሥ ኤከማቀዙከሥ ኣሥ ጸጋ ደ ባንዢገካ ማቲሣ አል ረባ ነታሰማም፥ ኤከምበፁዋኸን ማቀዙሥ ግዚያ፥ መፐኽ ዳ ከጃ ኮዎማኳ።
66009005	በላ መዳን ከምሹቆ ጸጋ፥ ቢከኸኬ ገፋሌያ ከማም ኤከማቀርጩኽ ጸጋ ጽጃ ማቁስ፤ ማቀርጨኻለማም ኤመቀ ርኽንጃ ኤተ ናቀ ጸጋ።
66009006	ኖካ ና በኣጎካ ጸጋ መሻ፥ ከምኮዎቆ አመሻኳ እማም፤ ቢያኣጎካ መሻ፥ ከምበ ኽ መሻኳ እማም።
66009007	ያ አኳ በኢካ ኤፈዛ ደ ናገሥ ከማሸማ፤ ቢጨካ ኒልቆማም ዳ ኤተ በኢካ ኤዠለ ኣያ፥ እልኸማምኳ በኢካ ኤእልኸ ጸጋ።
66009008	ቤቆማም ኤቤቆ ጋፋ፥ ቆሰማምኳ ኤቆሰ ጉምባ።
66009009	ቢእሰከ ቁንዘ ዳ ኤተ በኢካ ኤሶ፤ መከሊል ጸ ጸማምኳ ኤሰ በበኽ ታቱሌያ ኤተ ናቼሥ ፈዛ ናከዾ ኪል ማሸማ።
66009010	ቢጨካ ሢማም ከማም ኤያል ርኽንጃ፤ ቢጨካ መዥጋ ነሢማምኳ ኤተ ቢካቀዘከሥ ጸጋ ጽጃ ማቁስ።
66009011	ቢጨካ ኤያል ጥሳ ነጸገማም ሰ ገትጋ ኤተ በጨካ ገፋሌያ ነመሃቲል ሆ እል እኔያ፤ ፄማ ከሰ ዶጎ ዪሁዳ "ኣባዶን፥" ከሰ ዶጎ ግሪክኳ "ኣጶልዮን፤" መጨገሰማ መከላ "ኤተ መቴሠማ።"
66009012	በተርከንዥገን እንዳዌ አል ገሲቋ፥ ከምዌ እኽላ አእንዳዌ እምበንድኳ።
66009013	በእሰካ ሰ ገትጋ አል ጎዛ አል እል ማያ ለብሩጂያለማ። በርገሰኮቆ ሳ ኤተ በፐኬሥ ነጅቋ እንዝኽ፥ ደ በኢካ ኖቆ ሲል ኣያ ኤተ በኢካ ነታሰ ረባ።
66009014	በከለካ አሳ አ ከሰ ገትጋ አል ጎዛ አል እል ማያ ኤተ በጨካ ለብሩጂያ፥ "ጨገስ ሰ ገትጋ አል ጎዛ እንዝኽ፥ ደ ቢፉንጨካ ነበቦቆ ገቸ ኣይ ኤፍራጥስ።"
66009015	ቢጨገካስ ሰ ገትጋ እንዝኽ አ፤ እማም ደ ቢገከሥ ከምሸሸኮቆ ነጸጋ ናል ኤበ እኔያ ነኤላ ኦካግ ኤላ ሜታ ነግዣ ነለአ፥ ነጽጃ ነለአ፥ ኖካ ነለአ፥ ነአንጅ ነለኣኳ።
66009016	በርገሰኮቆ ገንዘ ለጋዪዳ ደ ፈዛ፤ መፈገኻለማምኳ ኤተ በሃለከሽ አጸጋ መንዘ ኸማ።
66009017	በርገምከሥ አርኳ ከመጎሎጓ ፈዛ ከደ በማኢከሽ ኖቆማ። እማምኳ ቢፉንጨካ ነቁንዘማም መዌኽ ሶ ከመሰሲርሠማ ከኤኮምቶዋ። እልቆ ፈዛኳ ቤኢ ኤእልቆ ጉምባ፥ በፐኬሥ ነሰማምኳ አማንጃ፥ ሱ ማንጃ ከኸ ማንጃኳ።
66009018	ከማመሥ ዳ ኦካግ ከአ፥ ከማንጃ፥ ከሱ ማንጃ፥ ከኸ ማንጃ ኤተ በፐኬሥ ነሰማምኳ፥ በከሸሸካ ነጸጋ ነኤላ ኦካግ ኤላ ሜታ።
66009019	መዥግ መሻ አል ፈዛኳ ነሰማም ከሢማም። ሢ ማም በኮከሥ ሆላ፥ በጨካ እልቆ ሆላኳ፤ ዳ ኤተ ቢካቀዘከሥ እማም ጸጋኳ፥ ከአ።
66009020	ጸጋ ጃጀንዳ ደ በበፀካ መሻ ከማመሣ ከለአ ኢያንዠኪለንኼ እለማም ኢኮለኬንኼ ነሸ ሲዳ ኤተ ቢገ ከሥ ከኤለማምኼ። ኢበፀከሸንኼ መዴሩካ ከጋገንሠ ሙሳ ከምሙሳ ደ በበፀካ መገመሥ፥ መገሶቆ ከመንዻኳ፥ ኤተ ቢገ ከሥ እማም ነኣያ ከለማና፥ ነመዌኽ ሶ፥ ነግሻ ከጃኳ።
66009021	ኢበፀከሸንኼ መሾቆ ጸጋ፥ መደ ጸጋ ከገንሠ ሽጃ፥ ነጎሲያ ከገልኳለማምኳ።
66010001	በርገምከሥ መዥግ ሰ ገትጋ አል ጎዛ ጀንዳ፥ ኤተ በብተኬ ነጎዛ፤ አ በከገተካዬቆ ከኩንዱ፥ በጨካ ዋግላ ኒልቆማ። እልኸማ ባንደከኽ ኤኦካ፥ ቾጎማኳ በኢካ ኤቆሰ ማንጃ።
66010002	አ በራቆከሽ ነኤለማ ማጨጊል ዱ ሎርጋ፥ በጦከሥ ቾጎማ ኤላ ጉንዛ ኖቆ ኤያያ፥ ቾጎማ ኤላ ረኳ ነኸ እኔያ፥
66010003	በሉገካ ከበቦቆ ሳ ኤያል ጉምባ። ኖከ በሉገካ አኳ፥ ቢእሰኬ ጺ አሆመ ደማ ሥሠ በንድ።
66010004	በራኣጎካ መቆተማ ኖከ ቢእሰኬ ጺ አሆመ ደማ ሥሠ በንድ አ። በርገሰኮቆ ሳ ኤተ በዎኬ ነጎዛኸን፥ ኤተ በከለካ ካራ፥ "ዜኽ ከገጸፃ ዳ ኤተ በከለካ አሰ ሆመ ደማ አ፥ መቆታኣኼ።"
66010005	በፈርኮቆ አሰ ገትጋ አል ጎዛ ኤተ በርገምከሥ አር በኢከቾጎ ኖቆ ኤያያ ነኸ እኔያኳ፥ ኤላ ጉንዛለማ ከጎዛ።
66010006	በከዠገተካ ከፄ ኤተ ከምኢያ ካሥ ግዢ ግዥ፥ ከኤተ በዘዘኬ ጎዛ ከዳ ኤተ በኢካ ኒለማ፥ እኔያ ከዳ ኤተ በኢካ ኖቆማ፥ ኤያያ ከዳ ኤተ በኢካ ኒለማኳ፥ በከለካ "ከምፀቆኼ ነለአ ከገትኼ።
66010007	ኖከ በፈርኮቆ አሰ ገትጋ አል ጎዛ አል እል ሥሠ በንድ ሰማ በእሰካ ለብሩጂያለማ፥ ኖካ ና ከምትቶቆ ረባ ማሄሻለማ ኤተ ቤያጸፃቋ ኤያሥ ቤገሸሥ አ ከደ መደዳለማ ከደ መዪርጓ።"
66010008	ሳ ኤተ በርገሰኮቆ ነጎዛ ባኮለኪል በገሸካ ካራ እኽላኳ፥ "ዻ፥ ቼሥ መጨጊል ሎርጋ ነኤለ ሰ ገትጋ አል ጎዛ፥ ኤተ በኢከቾጎ ኖቆ ኤያያ ነኸ እኔያኳ።"
66010009	በርዸካ ኮጎ ሰ ገትጋኳ፥ በርሎቆከሥ ኤከምኻ ካራ ዱ ሎርጋ አ፤ በከለካ አኳ ካራ፥ "ሮቆ፥ ሳ! ከማንጨ ኒሉ፥ ነሰኡኸን ከምሜና ኤከቻ።"
66010010	በርርኮቆ አርኳ ዱ ሎርጋ ነኤለ ሰ ገትጋ፥ በርሰካ በርከርኮቋ። በምሜነካ ኒል ሰም ኤከቻ፤ ኤበርሰካ ነንኸን ባንጨከኽ እለም።
66010011	ቢከለካ ካራ፥ "ከምዳ ካም መኮላ መገሽ መዪርጓ ከፄ በበኽ ሾካ ከኤማንጀ ጸጋ፥ ደ በገሸካ ሳ ከጅንሰማ ከጅንሰማ፥ ከፄ ዶጎ ጥሳኳ።"
66011001	ነለአ ነቸቻ ቢኸኬ ካራ እንታ ኤተ ከምዳ ከመዻምብ ዳ ሜታ፥ ቢከለካ ካራኳ፥ "ፈርሥ ዻምብ መዪዥሥ መፀ ገዴራ አል ረባ፥ ዻምብ ጎ ሸ ሲላኳ፥ እንዘ ኽ ጸጋ ደ በዴረካ ነጓ።
66011002	መዻምባኣኼ እል ኸላ ኤተ በኢካ ነመዪዥሥ መፀ ገዴራ ከጃጻኼ፤ ቢኸከንዥገን አ ከጸጋ ደ በበፀካ መዳ አል ረባ፤ ከመንቱብዋ እማምኳ መዪዥሥ ኤዬባ ከጽጃ ግቸማ እምበንድ ኖቆማ እምበንድ።
66011003	ከምጦራ አርኳ ደ መደ ኸገሻለም እምበንድ ኤከምኢሱሥ ኣ ገሳንዛ፥ ኤከመገሹዋን መዪርጓ ከኦካ ግቸማ ማያ ኖቆማ ማያ እል አሤር (1260)።"
66011004	ደ መደ ኸገሻ እምበንድ አኳ መጨገሰማ ጅ ቆሻ እምበንድ ከቱጎ ጅ እምበንድ፥ ደ በኢከቾጎ ነታሰ ኤታ አል ኤበ እኔያ።
66011005	ኤከማኣጓ ጸጋ ማቀዘሥ እማም፥ ከምፔሥ ማንጃ ነሰማም ከምጥጦቆ ብታለማም። በከኢካ አመሻ ኤያሥ አለአ ኤተ ከማኣጓ ማቀዘሥ እማም ኮዎማ።
66011006	እማም እምበንድ አለአ ቢጨካ ገፋሌያ ከመነ ስ ጎዛ ኤከምበፃን ደማ መቻ ኖከ መገሽ መዪርጓለማም፤ ቢጨካ ገፋሌያ ከማገልበኽ ኣያ ከመሃኳ፥ ከመኦች ኤበ እኔያ ከማመሣ ከጅንሰማ ከጅንሰማ ናሥ ኦከ ከማኣጉዋኳ።
66011007	ኖከ ቢትተኮቆ መደ ኸገሻለማም ነቸቻ፥ ከምቱሥ ደ ግዚያ ኤተ ከምፔሥ ነመሃቲል ሆ እል እኔያ እማም፥ ከመሙቾቆ ከምሸሸኮኳ።
66011008	ከማገዳ መሻለማምኳ ኤያሥ አለአ ኒል እንዶዋ አል እል በቦቆ ኤዬባ፥ ኖጎ ቢቱ ኤታለማም ነጋገድ ጃ። መኮሥ ፄ ኤዬባ አኳ ሶዶም ከግብፅ።
66011009	ጸጋ ደ ከምዌ ነሾካ ነኮዎማ፥ ነኤባ አል እኔያ ኖጎ ኮዎማ፥ ነመዘዛ ነሳ ኤተ ቢገሸካ ኮዎማ ከምዪሩዋ መሻለማም ነኔያ ኦካ ኦካግ ከጋፂሠማ፤ ከምጻንዱቆ ኤከምበፁዋ ማንዡቆ ኪል ሆዋኳ።
66011010	ከፄ ቢያፉንጮቆ ደ መዪርጓ እምበንድ አለአ ጸጋ አል ኤበ እኔያኳ፥ ከማገዋይል ጸጋ አል ኤበ እኔያ ነመሸ ችዳ እምበንድ አለአ፥ ከምዱዋ ዚፈ ከማትጉዋ እምፑ ገንሻ።
66011011	ነኦኪል ኦካግ ከጋፂሠማ ነንኳ፥ በዎኬ አገፉጫ ኤተ በኸካ መኢያ ኖጎ ረባ በኩካ ኪል ደ በሸካ ካ፥ ቢፈርከሠን እማምኳ። ደ ቢገምከሥ እማም ኮዎማኳ፥ በዎኬ አገጤያ በቦቆ ነጸገማም።
66011012	ቢገሰኮቆ በቦቆ ሳ ነጎዛ ኤተ በከለካ ከማም፥ "ቶኮኼ ከምጻ ከገአ!" ቢቶኮካ እማምኳ ነኸ ብታለማም ኒል ኩንዱ ከጎዛ።
66011013	በደካ ናሥ አንጅ ና አበቦቆ ማንዙበሽ እኔያ። በንቼካሽ ነኤዬባ ናኳ ነኤላ አሤር ኤላ ሜተም፥ ቢሸሸኮቆ ከማንዙበሽ እኔያ ከአኳ ጸጋ ግቸማ ኦካግ ኖቆማ አሤር እል ግቸማ ማቁስ (7000)። በኩከሥ በቦቆ ገጤያ ደ ባሸካኽ ነመሻኳ፥ ቢከኸካ ገሂን ከረባ አል ጎዛ።
66011014	በተርከንዥገን እንዳዌ አል እል እምበንድ፥ ከምዌ ፈላ እንዳዌ አል እል ኦካግኳ።
66011015	በእሰካ አሰ ገትጋ አል ጎዛ አል እል ሥሠ በንድ ለብሩጂያለማ፤ በደካ እምበቦቆ ሳ ኒል ጎዛ ቢከለካ፥ "በደከንዥገን ገፋሌ ኤበ እኔያ ካል ረባሎኳ ካል መሲያለማኳ፤ ከምሙቾቆ አኳ ካሥ አል ግዢ ግዥ።"
66011016	ደ እምፈጋ ግቸማ ሜታ ኖቆማ እንዝኽ፥ ደ በኢከሽ ኖቆ ለባበለማም ነታሰ ረባ፥ ቢንዝለኮቆ ከታሰማም ቢከዴረካ ከረባ፥
66011017	ቢከለካ፥ "አም ረባ፥ ኤታ፥ ኤተ ባሙቸኮቆ ነመዘዛ ነኮዎማ፥ ኤተ ባኢካ፥ ቤያኢያኳ፥ ቢልኸካ መገ ላ ካም፥ ከፄ በደካ አበቦቆ መዥጋ ካሉ፥ ባጦከሽ መሙቾቆማኳ።
66011018	በደካዬሸንዥገን ኦከ ማመሣሉ ከአንጅ ከምኻሥ ከደ በሸሸካ፥ ከፄ ቢያኦከሠንዥገን ሾካ ደ በበፀካ መዳ አሉ፥ በደካዬሸንዥገን አንጅ ከምኻካ በና ከደ መደዳሉ፥ ከደ መዪርጓ ከደ በዪዥካሥ ካም፥ ከደ በጤካ ከፄኡ ኮዎማ ኢዲደማ ከምበቦቆማኳ፤ በደካዬሸንዥገን ኦካ ኤተ ከምቴያሠን ደ በቴከሥ ኤበ እኔያኳ።"
66011019	ነለአ ነቸቻ በኮርካስ መዪዥሥ መፀ ገዴራ አል ረባ አል ጎዛ፥ ባትገካሥ ኒለማ ከቸ ማገሲላ ኤተ ቢጦከሠን ማቶቆ ማገሲለማ። በደካ ማንደኽ ሆመ ደማ፥ ሰ ሆመ ደማ፥ ከሳ ጃጀንዳኳ፥ ማንዙበሽ እኔያ፥ ከበቦቆ ኽኳ።
66012001	ነለአ ነቸቻ ባትገካሥ በቦቆ ማቲሣ ሜተም ነጎዛ፤ አኳ እገፋ ኤተ በኢሰከሥ ኦካ ኤኣ፥ በጦከቾጎ ነጽጃ በኢሰኪልቆ ቢዣ አሤር ኖቆማ እምበንድኳ ኤዠላ።
66012002	እገፋ አኳ ኤተ ገዘሞ፥ ቤያፉንጮቆ አመቀ ዱዋኳ፥ ቤሉጓ።
66012003	ባትገካሥ ማቲሣ ጀንዳ ሜተልኳ ነጎዛ፤ አኳ በቦቆ ደ ግዚያ ኤከለላ፥ ጸገማኳ መዌሠማ ቻ፤ እልቆማ ሥሠ በንድ፥ ጅቆማ አሤርኳ፤ በጨካ ኒልቆማ ነሥሠ በንድ ና ነሜታ ሜታ ዳ ኤዠላ።
66012004	በጅርኬ ከሢማ ነቢዣ አል ጎዛ ነኤላ ኦካግ ኤላ ሜታ፥ በኣምብከሽ ከኔያ። በኢከቾጎ ከለላ አኳ ነኸ እገፋ ኤተ በሲከሥ አመፖቋ፤ ቤያኣጎ ኖከ ከምፖቋኳ፥ መቶቆ ዱማ።
66012005	እገፋኳ በፖቆካ ጉንዘ ዱዋ፥ ኤተ ከምሙቾቆ ሾካ አል ኤበ እኔያ ኮዎማ ከዘጎል ሶ። ባርካቆ ዱማኳ ኮጎ ረባ፥ ኮጎ ለባበለማ።
66012006	እገፋኸን በዱጉካ ከኸ እኔያ፥ በ ጻፀከሥ ጎ ቤከጦሥ አረባ ጎ መኢሻ። ከምኹካ ደ መሳ ነጓ ኦካ ግቸማ ማያ ኖቆማ ማያ እል አሤር (1260)።
66012007	ነለአ ነቸቻ በደካ አማሻ ነጎዛ፤ ቢፈርከሥ እምሚካኤል ከሰ ገትጋለማ ቢቱከሥ ከለላ ከደ ገትጋለማ፤ ከለላ ከሰ ገትጋለማኳ ቢቱከሥ እምሚካኤል።
66012008	ቢሙቸኮቆ ከለላኳ ከሰ ገትጋለማ፥ ከማኮሊለማኳ ኤከኢንኼ ጎ መኢሻ ነጎዛ ከማምኼ።
66012009	በኣምብካዬሽ በቦቆ ደ ግዚያ መኢማ ኤከለላ ከኔያ፤ አኳ ገፀ ሆላ፥ ኤተ ቢኦካ ሴጠና ኤያሥ ኤያ ዲያብሎስ፥ ኤተ በንጠከኽ ጸጋ አል ኤበ እኔያ ኮዎማ፤ በኣምብካዬሽ አኳ ከኔያ፥ ቢያኣምብካዬሽ ሰ ገትጋለማኳ ኤያሥ ኤያ።
66012010	በርገሰኮቆ በቦቆ ሳ ነጎዛ ኤተ በከለካ፥ "በዎኬንዥገን እኽላ መብዳ ኤተ በኸካ አረባሎኳ፥ በትገከሠንዥገን ረባ መዥጋለማ ከመሙቾቆማለማ፥ ከገፋሌያ አል መሲያለማኳ፤ በኣምብካዬሸንዥገን ከኔያ ኤተ በተምበኮቆ ኢዴቦኳ ነታሰ ረባሎኳ ኖካ ከመጎኳኳ።
66012011	ቢሙቸኮቆንዥገን አ ከመሃ ጃጃ ከመደ ኸገሻ ኤተ ቢገሸካ እማምኳ፥ በላ መኢዩዋሠን ከመኢያለማም፥ ቢያተገርኮቆ ጺማም ቢኸካ ከመሻ።
66012012	ካ ኣገይል አም ጎዛ፥ ከደ በኢካ ኒሉ ኮዎማኳ፤ እኔያ ከኤያያኸን፥ እንዳዌ ካኻ፥ ከፄ በብተኬ አሴጠና ኮጎኻ፤ አ ባመከሥ በቦቆ፥ በገምካ ኤበጨካ ኣሥ ኦካ መጸለማ።"
66012013	ኖከ በገምከሥ ከለላ ኤበኣምብካዬሽ ከኔያ፥ በሙቸኮቆ እገፋ ኤተ በፖቆካ ጉንዘ ዱዋ።
66012014	ቢከኸከን ከገፋኳ በቢል ጸጻ እምበንድ ኤጸጸ በጋያ፥ ኤከምፐከኸን ሆላ ከምፑካን ከኸ እኔያ ኮጎ መኢሻ፥ ጎ ከምኹካ ደ መሳ ግዣ ኦካግ ከጋፂሠማ።
66012015	ኤከምሮቆን ኣያ እገፋ አኳ፥ በኣጉቀኮቆ ሆላ ኣያ ኤመሎጎድ በበኽ ኣያ ኒል ሰማ ነቸቸ እገፋ።
66012016	እኔያኸን በተጸከሥ እገፋ፥ በንቱካ በፅምካ ኣያ ኤተ በኣጉቀኬቆ አሆላ ኒል ሰማ።
66012017	ባመኬሥ አከለላኳ ከገፋ፥ በፐከሥ ከማሻ ከሾከ እገፋ ካ ከጃጀንዳ፤ እማምኳ ደ መዜኽ ማቶቋ አል ረባ፥ ደ በካኢካ ከኸገሻ ኤተ በትገከሥ ያሱስ ክርስቶስ።
66012018	በኢከቾጎ ከለላኳ ነሳሰም ሰ ኤያያ።
66013001	ነለአ ነቸቻ በርገምከሥ ደ ግዚያ ሜታ መከፔሥ ኒል ኤያያ፥ በጨካ ጅቋ አሤር ኪልቋ ሥሠ በንድ። በጨካ ደ ግዚያ አ ነጅቆማ ነሜታ ሜታ ዳ ኤተ በኢካ ኤዠላ፥ ኒልቆማኳ ፄያ ኤተ በከካ ረባ።
66013002	ደ ግዚያ ኤተ በርገምከሥ አርኳ መኢማ ኤሂያ፥ ቾጎማ ኤቾጎ ሂይ ሆዋ፥ ቤሰማኳ ኤቤሰ ጉምባ። ቤከኽ ከለላኳ ገፋሌያለማ፥ ለባበለማ፥ ከበቦቆ መዥጋለማኳ።
66013003	ኒልቆማ ሥሠ በንድ ና ሜታ በኢካ ብሰማ ኤያሥ በርካ ከመሾቆ፤ ነደንኳ በብደከንዥገን አብሰማ ኤተ በርካ ከመሾቆ አ። በርካቆ ኸ ጸጋ አል ኤበ እኔያ ኮዎማ ነመዪር ደ ግዚያ ና።
66013004	ከፄ በኸኬ መዥጋለማ ከደ ግዚያ ከአ፥ በንዝለኮቆ አጸጋ ኮዎማ ነታሰ ከለላ ና፤ ቢንዝለኮቆ ነታሰ ደ ግዚያኳ ቢከለካ፥ "አኢካንኼ ኤተ ከምዳ ኤደ ግዚያ አለኣኼ፤ አኢካንኼ ኤተ ከምፈለሽ ማሻ ከአኳ።"
66013005	ቢከኸካ ከደ ግዚያ ካ ሳ ኤተ ከምሸኮጎ ከምካ ፄ ረባኳ፤ ቢከኸካ ገፋሌያ ከመጦ አለአ ጽጃ ግቸማ እምበንድ ኖቆማ እምበንድኳ።
66013006	ባጦከሽ አደ ግዚያኳ መ ረባ ፄማኳ፥ ጎ መኢሻለማ ከደ በኢካ ነጎዛ ኮዎማኳ።
66013007	ቢከኸካ ኤከምቱሥ ከመሙቾቆ ደ በዪዥካሥ ከረባ። ቢከኸካ ገፋሌያ ነሾካ ነኮዎማ፥ ነኤባ አል እኔያ ኖጎ ኮዎማ፥ ነመዘዛ ከሳ ኤተ ቢገሸካ ኮዎማኳ።
66013008	ከመንዝሎቆ ነታሰማ ጸጋ አል ኤበ እኔያ ኮዎማ፥ ደ በበፀካ መቆቱዋ ፄማም ነማጦሽ መዘዝ ኤበ እኔያ ነሎርገ መኢያ አል ጃጃ ኤተ በሸካ ጺያ።
66013009	ነገሶቆ ጸጋ ኤተ በጨካ ፄማ።
66013010	ኤተ ከምዳ አመራቆማ፥ ከምሸኼ አመራቆማኼ። ኤተ ከምዳ መሾቆማ ከቻጋ፥ ከምሸኼ አመሾቆማ ከቻጋኼ። ዳ ኤተ ከማኣጉዋ ነአንጅ ነለአ፥ መቀሞቆማ ከመገሚላ አል ደ በዪዥካሥ ከረባ።
66013011	በርገምከሥ ደ ግዚያ ጀንዳ መከፔሥ ኒል እኔያ፥ በጨካ ጅቋ እምበንድ ኤያል ጃጃ፤ እገሻለማኳ ኤያል ከለላ።
66013012	በትገከሥ አ ገፋሌ አል ደ ግዚያ አል ገሲቋ ኒልኸማ። በጦካ አ ኤከምደሩዋ ጸጋ አል ኤበ እኔያ ከደ ግዚያ ካል ገሲቋ፥ ኤተ በርካ አብሰማ ከምሾቆ በብደካናኳ።
66013013	አ በደካ በቦቆ ዳ አል ገተምዛ፥ በብተኬቆ ማንጃ ነኸ ጸጋ ነጎዛ ከኔያ።
66013014	በንጠከኽ ጸጋ አል ኤበ እኔያ ከዳ አል ገተምዛ ኤተ ቢከኸኬ ከአ ኤከምጦዋ ነኸ ደ ግዚያ ናል ገሲቋ፤ በገሸከሥ ከጸጋ አል ኤበ እኔያ፥ ኤከመገሥ መኮሥ ደ ግዚያ፥ ኤተ ቢኦቸካ ከቻጋ በብደካ በኢካና።
66013015	ቢከኸካ መዥጋ ከደ ግዚያ አል እል እምበንድ፥ ኤከምኻ ገሾኳ ከመኮሥ ደ ግዚያ ካ፤ በከጦካ አለአ ኤከምፈለሸን አመኮሣ አለአ መገሻ፥ ኤከምሸኮቆን ደ በበፀካ መዴራ ከአ።
66013016	ነድ ኢዲደማ እምበቦቆማ፥ ነድ ተቃ ዢጋኳ፥ ዶቆ ኤባ ዋደኳ፥ በተገከኽ ኮዎማም ኤከምጦዉካን ሻኪያ ነኤላ ጉንዛለማም ፌት ነታሰማም።
66013017	በከጦካ ኤኤለአ፥ ጸጋ ሜተል ኤተ ባንዢገካ ሻኪያ አል ደ ግዚያ አ ነጸገማ፥ ፄማ ፌት ገንዘ ፄማ፥ ኤከምበፃ መፈለሽ መኮደማ መኮዶቆማኳ።
66013018	ነለአ ከምዳ ከጸጋ አመጨ መገመሸማ፤ ኤተ በጨካ ሳምቢርቆማ ከምፈለሽ ማዸቢል ገንዘ  ደ ግዚያ አ፤ ገንዘ አለአ በዪርካ ፄ ጸጋ፤ ገንዘ ማኳ ግቸማ ማቁስ ከአሤር ኖቆማ ሜታ እል ማያ (666)።
66014001	በርዪርኮጎ በርገምከሥ ጃጃ መከኢቾጎ ኖቆ ዶለ ፂዮን። ቢኢካ ኖጎማኳ አጸጋ አሤር ኖቆማ እምበንድ እል ግቸማ ማያ እል ግቸማ ማቁስ (144000)፥ ደ ቢቆተካን ፄ ጃጃ ከፄ በበማ ነታሰማም።
66014002	በርገሰኮቆ በቦቆ ሳ ነጎዛ ኤሰ ብ በበኽ ኣያ፥ ኤከሰ በቦቆ ሆመ ደማ፤ ሳ ኤተ በርገሰኮቆ አርኳ በኢካ ኤሰ ሦቋ፥ ኤተ ኒኢስ ናገሳቋ።
66014003	እማም ቢዬኤከሥ ጌአ ኽኻ ነታሰ ለባበ  ከደ ገዘዛ እንዝኽ ከደ እምፈጋኳ፤ ደ በፈለከሽ መገመሽ ጌኣ አለኣኳ፥ ኣሥ ጸጋ አሤር ኖቆማ እምበንድ እል ግቸማ ማያ እል ግቸማ ማቁስ (144000)፥ ደ ባንዠካይል ነኤባ ናል እኔያ ነለአ ከመሃ ክርስቶስ፥ አፈለከሸኼ አጸጋ ጀንዳ መገመሸማኼ።
66014004	እማም አለአ ደ በበፀካ መንዦገሥ ጸገማም ከጋፋ፥ ደ መዪዥሣኳ። እማም ቢሁለከሽ ጃጃ ካሥ ጎ በዸካ ኮዎማ፥ ቢያንዠካይል ነጸጋ ነኮዎማ ቢከኸካ ኤደ መኻ አል ገሲቋ ከመረባ ከጃጃኳ።
66014005	ኢዸበካንኼ ጎልጎዛ ሜታ ነሰማምኼ፥ ኢጨካኼ ቆቆማምኼኳ።
66014006	ነለአ ነቸቻ በርገምከሥ ሰ ገትጋ አል ጎዛ ጀንዳ፥ መከዘል ኒል ጎዛ፤ በኢካ ነጸገማኳ አመገሸሥ ሰ ማገ ል ረባ አል ግዢ ግዥ ከጸጋ ደ በኢከሽ ነኔያ፥ ከሾካ ከኮዎማ፥ ከኤባ አል እኔያ ጎ ኮዎማ፥ ከምዛዛ ከሳ ኤተ ቢገሸካ ኮዎማኳ።
66014007	አኳ በሉገካ ከበቦቆ ሳ፥ "ጤኸካ ከረባ ሂንኸሥኳ፥ ከፄ ባርቸካዬቆ አንጅ መኸሣለማ፥ ዴረኻ ካ ከኤተ በዘዘኬ ጎዛ ከኔያ፥ ኤያያ ከጋጨ ኣያኳ።"
66014008	ሰ ገትጋ አል ጎዛ አል እል እምበንድ በሁልከቾጎ አል ገሲቋ አ በከለካ፥ "በፋተከንዥገን በቦቆ ባቢሎን፥ በፋተከንዥገን ኤተ በከደከኽ ሾካ ኮዎማ ከኬ መአጀበ ጎሲያለማ።"
66014009	በሁልከቾጎ አሰ ገትጋ አል ጎዛ አል እል ኦካግ ጀንዳ እማም በሉገካ ከበቦቆ ሳ በከለካ፥ "ደ በዴረካ ከደ ግዚያ ከመኮሣለማ፥ በርኮቆ ሻኪያለማ ነታሰማ ፌት ነኤለማ፥
66014010	ከምደካ አመፈ ኬ ማመሠ ረባ፥ ኤተ ቢተኮቆ ነሸፐ ማመሣለማ በላ መንቹኸን። ከማቀርጩኽ እማም ነኸ መዪዥሥ ሰ ገትጋ አል ጎዛ ነኸ ጃጃ ከማንጃ ከኸ ማንጃኳ።
66014011	ከምፑላ አሱ ማንጃ አል ማቀርጨኻለማም ካል ግዢ ግዥ ከጎዛ። ከምጩዋኼ ማፉጮቋ አደ በዴረካ ከደ ግዚያ ከመኮሣለማ፥ አደ በርኮቆ ሻኪይ ፄማ ኮዎማ ኖካ ከመጎኳኼ።
66014012	ዳ ኤተ ከማኣጉዋ ነአንጅ ነለአ፥ መቀሞቆማ አል ደ በዪዥካሥ ከረባ ደ በዜከኽ ማቶቋለማ በዥገካ ከመገሚላ ከያሱስኳ።"
66014013	በርገሰኮቆ ሳ ነጎዛ መከከል፥ "ቆት፤ 'ማሄሸማ ደ በደካ አል ያሱስ፥ ከምሸሻ ነለአ ከገት።"' በከለካ አመዪዥሥ ገፉጫ፥ "ኣዬ፥ ኒያፉጫቆ ነመሌኣለማም፥ ከምሁላ አበነ መደዳለማም እማም።"
66014014	በርዪርኮጎ በርገምከሥ እምፑ ኩንዱ፤ በኢከሽ ኖቆ ኩንዱ ናኳ ሜታ ኤተ በኢካ ኤዱ በናደማ፥ በኢሰኪልቆ ዠለ ኣያ፥ በራቆከሽ ነኤለማኳ መመስ ጎዳ።
66014015	በፐኬሥ አሰ ገትጋ ጀንዳኳ ኒል መዪዥሥ መፀ ገዴራ በሉገካ ከበቦቆ ሳ በከለካ ከኤተ በኢከሽ ነኩንዱ ና፥ "ሬቆ ጎዳሉ፥ ርኮቆ፤ በደካዬሸንዥገን አንጅ መሮቆማ፥ በኢንዘከንዥገን አኸ ዳ አል እኔያኳ።"
66014016	በኣምብኬሽ ኤተ በኢከሽ ኖቆ ኩንዱኳ ጎዳለማ ከኔያ፥ በንርካቆ ኸ ዳ አል ኤበ እኔያኳ።
66014017	በፐኬሥ አሰ ገትጋ አል ጎዛ ጀንዳኳ ኒል መዪዥሥ መፀ ገዴራ አል ጎዛ፥ በጨካ አኳ መመስ ጎዳ።
66014018	በፐኬሥ አሰ ገትጋ አል ጎዛ ጀንዳ ነሸ ሲላ፤ በጨካ አኳ ገፋሌያ ነማንጃ። በሉገካ አኳ ከበቦቆ ሳ በከለካ ከኤተ በጨካ መመስ ጎዳ፥ "ከፄ በኢንዘከንዥገን ኸ ባጉዋ አለአ፥ ሬቆ ጎዳሉ፥ ርኮቆ ኸማ።"
66014019	በኣምብኬሽ ሰ ገትጋ አል ጎዛኳ ጎዳለማ ከኔያ፥ በንርኮቆ ኸ ባጉዋ፥ በኣምብኬሽ ኸማ ኮጎ ቢቆጨካ እማም። መኣምቧሽ ኸ ባጉዋ ኮጎ ቢቆጨካ እማም መከላ፥ ቢኸካ እማም ከበቦቆ ማመሠ ረባ።
66014020	ጎ ቢቆጨካ ኸ ባጉዋኳ ኒል ኤዬባ ከኸ እኔያ፥ ባርከካ አመሃ ኒል ዳ ኤተ ቢቆጨካን ኸ ባጉዋ አ። በቶኮካ መተ መሃኳ ካሥ ጎ ቤያ ኤተ ቢከፉንጨኪልስ ፈዛ፥ በተካ ኤመንዻ ኦኪል ዬሰናኮ።
66015001	ነለአ ነቸቻ በርገምከሥ ነጎዛ ማቲሣ ጀንዳ፥ በቦቆማ ኤተ በሰከሥ እላኳ። አኳ ሰ ገትጋ አል ጎዛ ሥሠ በንድ፥ ደ በጨካ ማፉንጮቋ ሥሠ በንድ አል መርሸማ፤ ኤተ ከምትተካቆ ማመሠ ረባኳ፥ ከማፉንጮቋ ኤተ ከምሩዌቆ እማም።
66015002	በርገምከሥ አርኳ ዳ ኤተ በኮከሥ ኤያያ ኤተ በዪዥካኽ ኤእምፑ ሶ፥ በንቸካኽ ከማንጃ። ደ በሙቸኮቆ ደ ግዚያ መኮሣለማ ከገንዘ  ፄማኳ፥ ቢጹርካ ሦቋ አል ረባ፥ ቢኢከቾጎ ነሰ ኤያያ ኤተ በዪዥካኽ ኤእምፑ ሶ።
66015003	ቢዬኤከሥ እማምኳ ጌአ ሙሴ፥ ኤተ መደዳ አል ረባ፥ ከጌአ ጃጃኳ፥ ቢከለካ፥ "አም ረባ፥ ኤታ፥ ኤተ ባሙቸኮቆ ነደ መዘዛ ነኮዎማ፥ መደዳሉ በቦቆማ ኤተ በሰከሥ እል ጸጋኳ፥ አም ጥሳ አል ሾካ አል ኤበ እኔያ ኮዎማ፥ እንዶዋሉ ኮዎማ መዘረማ ከመገሚለማኳ።
66015004	ኤታ፥ አኢካንኼ ጸጋ ኤተ ከምበፃ መጤካ ካም፥ መሂንሥ ፄኡኳ፤ ኤተ በደካ መዪዥሠማ ዝንዜን ኣሥ አም፤ ከፄ ባምገምካሠንዥገን ገሸል መደዳሉ፥ ከምዌ ሾካ ኮዎማ ከመንዝሎቆ ነታሰኡ።"
66015005	ነለአ ነቸቻ በርዪርኮጎ በርገምከሥ ኤበኮርካስ መዪዥሥ መፀ ገዴራ አል ጎዛ፥ ባገምካሥ ኒለማ ደቤ ማገሲለማ ኤተ በኢከን አረባ።
66015006	ቢፐከሥ ነመዪዥሥ መፀ ገዴራ አሰ ገትጋ አል ጎዛ ሥሠ በንድ፥ ደ በጨካ ማፉንጮቋ ሥሠ በንድ አ። ቢኢሰከሥ እማምኳ ማንደኽ ኣ ከመዪዥኸማ፥ ቢፉንጨካ ነቁንዘማምኳ ለከፈ ኣያ።
66015007	በከኸካ ነደ ገዘዛ እንዝኽ ሜታ እንሤ ኣያ ሥሠ በንድ ከሰ ገትጋ አል ጎዛ ሥሠ በንድ። በከዪጨካቆ እንሤያኳ ከማመሥ ረባ፥ ኤተ በኢካ ካል ግዢ ግዥ።
66015008	በከዪጨካቆ መዪዥሥ መፀ ገዴራኳ ከሱ ማንጃ ኤተ በደካ ነገሂን ከመዥጋ አል ረባ። ከምፈለሸኼ ሜተል መኩ ኪል መዪዥሥ መፀ ገዴራ ካሥ አል ኦከ ከምትታቆ ማፉንጮቋ ሥሠ በንድ፥ ኤተ በርኬቆ አሰ ገትጋ አል ጎዛ ሥሠ በንድ።
66016001	ነለአ ነቸቻ በርገሰኮቆ በቦቆ ሳ መከፔሥ ኒል መዪዥሥ መፀ ገዴራ፥ በከለካ ከሰ ገትጋ አል ጎዛ ከሥሠ በንድ፥ "ዸኻ፥ ዻ ኣርከኸኽ ኒል እንሤ ማመሠ ረባ ሥሠ በንድ ከኔያ።"
66016002	በዸካ አሰ ገትጋ አል ገሲቋኳ፥ ባርከከኽ ኒል እንሤ ማመሠ ረባ ከኔያ፤ ኖከ በጦካ አለአ፥ በደካ ነጸገ ደ በጨካ ሻኪይ ደ ግዚያ አ በዴረካ ከመኮሣለማ አገንሠ ብሳ ኤተ በሰኪል ጸገ ጸጋ።
66016003	ባርከከኽ አሰ ገትጋ አል ጎዛ አል እል እምበንድ ኒል እንሤያለማ ኪል ኤያያ፤ በደካ ኤያያኳ ኤመሃ ጸጋ ኤተ በናሻ፥ በሸሸኮቆ ደ መዘዛ አል እል ኤያያ ኮዎማኳ።
66016004	ባርከከኽ አሰ ገትጋ አል ጎዛ አል እል ኦካግ ኒል እንሤያለማ ኪል ገቸ ኣያ ከጋጨ ኣያኳ፤ በደካ አኳ ከመሃ።
66016005	በርገሰኮቆ ኤበከለካ አሰ ገትጋ አል ጎዛ፥ ኤተ በጨካ ገፋሌያ ነኣያ፥ "አም ኤተ ባኢካ፥ ቤያኢ ገፀኳ፥ አም መዪዥሠማ ዝንዜን፥ መኸሠማሉ ኤኤለአ መዘረማ።
66016006	ከፄ ባርከከኽ ጸጋ መሃ ደ መዪዥሣ ካል ደ መዪርጓኳ፥ ባጦካ ዳ ኤተ ከምዳ ከማም፥ ባኸኮቆ መሃ ከማምኳ።"
66016007	በርገሰኮቆ ሳ ሜተምኳ ኖጎ ሲላ ኤተ በከለካ፥ "ኣዬ፥ ረባ ኤታ፥ ኤተ ባሙቸኮቆ ነደ መዘዛ ኮዎማ፥ መኸሣሉ ኸማ ከመዘረማኳ።"
66016008	ባርከከኽ አሰ ገትጋ አል ጎዛ አል እል እንዝኽ ኒል እንሤያለማ ከኸ ኦካ፤ ቢከኸካ ከኦካ ኤከምጥጦቆ ጸጋ ከመበ ጣለማ።
66016009	በጥጠካ ጸጋኳ ከበቦቆ መበ ጥ ኦካ፤ ነደንኳ፥ ቢካ ጸጋ ፄ ረባ፥ ኤተ በጨካ ገፋሌያ ነማቀርጨኻ ና፤ ኢኮለኬንኼ ነገንሣለማም ከምሂንሥ ረባኼ።
66016010	ባርከከኽ አሰ ገትጋ አል ጎዛ አል እል ማቁስ ኒል እንሤያለማ ኖቆ ለባበ ደ ግዚያ፤ ባልምኮቆ አመጓ ገፋሌ ደ ግዚያኳ፥ ባቀከሥ ጸጋ ጠጠማም ከፄ ማፉንጮቋ ከአ።
66016011	ቢካ ጸጋ ፄ ረባ አል ጎዛ ከፄ ማፉንጮቋለማም ከብሳኳ። መከደን ኤለኣኳ፥ ኢኮለኬንኼ ነመደዳለማምኼ።
66016012	ባርከከኽ አሰ ገትጋ አል ጎዛ አል እል ማያ ኒል እንሤያለማ ኪል በቦቆ ገቸ ኣያ ኤተ ቢኦካ ፄማ ኤፍራጥስ። በኼኤካ ኣÄማኳ፥ ኤከመገሠን እንዶዋ ከዶጎ ጥሳ ደ ከምዌ ከንዶጎ እምፐ ኦካ።
66016013	በርገምከሥ አርኳ ገንሠ ገፉጫ ኦካግ ደ በኢካ ኤያጎቋ፥ ኤቢፐኬሥ እማም ነሰ ከለላ፥ ነሰ ደ ግዚያ፥ ነሰ ኤተ መዪርጓ ከጎልጎዛኳ።
66016014	እማም ገፉጫ አል እምሙሳ፥ ደ በትገከሥ ዳ አል ገተምዛ፤ ኤከምሙንፁቆ እማም ከማሻ ነበቦቆ ኦካ አል ረባ፥ ኤተ በሙቸኮቆ ነደ መዘዛ ነኮዎማ፥ ቢፐኬሥ እማም ቢዸካ ከዶጎ ጥሳ አል ኤባ አል እኔያ ኮዎማ።
66016015	በከለካ አሳ ሜታ፥ "ገሶቆ፥ ከምብሸሬቆ መዌያ ኤያል ገልኳ። ናገይል ጸጋ ኤተ ከምበፃ መታሽ አኸ መዥጋ መትሾቆ ኣለማኳ፤ ካ ከምደካኼ መንዻ ከጸጋና ከምገመሠኼ ጸጋኳ ጸጋናለማኼ።"
66016016	ቢሙንፀኮቆ አመገፉጫ አኳ ዶጎ ጥሳ ከኔያ ከሜታ፥ ኤተ ቢኦካ ፄማ ከሰ ዶጎ ዪሁዳ "ሃርማገዶን።"
66016017	ባርከከኽ አሰ ገትጋ አል ጎዛ አል እል ሥሠ በንድ ኒል እንሤያለማ ኪል ዙባ። በፐኬሥ አበቦቆ ሳ ኒል መዪዥሥ መፀ ገዴራ ኖጎ ለባበ፥ በከለካኳ፥ "በደከንዥገና።"
66016018	በደካ አማንደኸ ደማ፥ ሰ ሆመ ደማ ከሳ ጃጀንዳ፥ ከማንዙበሽ እኔያኳ፤ ማንዙበሽ እኔያ አለአ ዝንዜን በቦቆማ፥ አደካንኼ ሾካ አለአ ካል ቢከዘዜ ጸጋ ነኤባ ናል እኔያኼ።
66016019	ባጹሸካይል በቦቆ ኤዬባ ከኦካግ፥ በንቼካሽ ኤዬባ አል ሾከ ጸጋ አል እኔያኳ፤ በከሳንዘከሥ አረባ በቦቆ ባቢሎን፥ በከኸካ ሸፓ ኤተ በከዪጨካቆ ከኬ በቦቆ ማመሣለማ።
66016020	በቴካ ኤባ አል እል ኣያ ኮዎማ፥ ኣገምካሠኼ ዶላኳ ናሥ መኢማኼ።
66016021	ኤገሂን በቦቆ ዠገዳ በሃንቀኬ አመበቦቆ ኽ ከጸገጸጋ ነጎዛ፤ መከደን ኤኤለአ፥ ቢካ አጸጋ ረባ ከፄ ማቀርጨኽ ኽ፥ ከፄ በደካ አማቀርጨኻ አ ዝንዜን በቦቆማ።
66017001	ነለአ ነቸቻ በዎኬ ነሰ ገትጋ አል ጎዛ ሥሠ በንድ ደ በጹርካ እንሤያ ሥሠ በንድ አ፥ ሜተም ካራ በከለካ፥ "ዌ፥ ትገርሥ ካም መኸሣ ኤተ ከምዳ ከበቦቆ እገፈ ጎሲያ፥ ኤተ በኢከሽ ነሰ በበኽ ገቸ ኣያ።
66017002	ቢያጎሲከንዥገን አዶጎ ጥሳ አል ኤበ እኔያ ከአ፥ በደከኸንዥገን ጸጋ አል ኤበ እኔያኳ አኬ ጎሲያለማ።"
66017003	መዪዥሥ ገፉጫ በራቆካ አራ፥ በፐኮቆ አሰ ገትጋ አል ጎዛኳ አራ ከኸ እኔያ። ነጓ በርገምከሥ እንገፋ ኤተ በኢከሽ ኖቆ መዌሥ ደ ግዚያ ሜታ፥ ቢቆተካን ነጸገ ደ ግዚያ ፄያ ኤተ ቢከካ ረባ፤ በጨካ ደ ግዚያኳ እልቋ ሥሠ በንድ ከጅቋ አሤር።
66017004	በኢሰከሥ እንገፋ አኳ ኣ ኤተ መዥግ በና፥ መዌኸማ ከምፐፐረኸማ፥ ባንደጎነከሥ ጸገማ ከኣያ፥ ከማሰኽ ግሻ ኤተ መዥግ በና፥ ከሚንዛኳ። በጨካ ነኤለማ ሸፐ ኣያ ኤተ በከዪጨካቆ ከገዪፆቋ ከመዦጓ አል ጎሲያለማ።
66017005	ቢቆተካ ነታሰማኳ ገጸፀ ፄያ፥ ኤተ በከለካ "በቦቆ ባቢሎን፥ ዬሸ ጋፈ ጎሲያ ከዬሸ መደዳ አል ገዪፆቋ አል ኤበ እኔያ ኮዎማ።"
66017006	በርገምከሥ ኤበደከኽ እገፋ አ አመሃ ደ በዪዥካሥ ከረባ ከመሃ ደ በደካ ኸገሻ ከያሱስኳ። ኖከ በርገምከሥ እገፋ አኳ፥ በሰከሥ እለም በቦቆ።
66017007	በከለካ አሰ ገትጋ አል ጎዛ ካራ፥ "ካሤ በከሰከሥ እሉዋ? ከመገሸርሥ ካም ገጸፀ እገፋ ካል ደ ግዚያ ኤተ በኢከሸን አ፥ ኤተ በጨካ እልቋ ሥሠ በንድ ከጅቋ አሤር።
66017008	ደ ግዚያ ኤተ ባገምከሥ አም አለአ ቤኢ ገፀ፥ እኽላኸን አኢካንኼ። ከምፔሥ ነን ኒል መሃቲል ሆዋ አል እል እኔያ፥ ከምዻ ከምቴያ። ከምሰሥ እል ጸጋ አል ኤበ እኔያ፥ ደ በበፀካ መቆቱዋ ፄማም ነማጦሽ መዘዝ ኤበ እኔያ ነሎርገ መኢያ። ከፄ ቤኢ ገፀ፥ በሜካን እኽላ፥ ከምኮሌ ነንኳ፥ ከምሰሥ እል ጸጋ ኖከ ከምዪሩዋ አ።
66017009	"ነለአ ከምዳ ከጸጋ አመጨ ሳምቢርቋ ኤተ በጨካ መገመሸማ። እልቋ ሥሠ በንድ አ መጨገሰማ ዶላ ሥሠ በንድ፥ ኤተ በኢከሸን እገፋ አ። ኤያሥ ኤያኳ መጨገስ እልቋ ሥሠ በንድ አ ዶጎ ጥሳ ሥሠ በንድ።
66017010	ነማም ነለአ በሸከንዥገን ማቁስ፤ ሜተም በኢካን እኽላ፥ አዎኬንኼ ጀንዳኳ ከደኽላኼ። ኖከ ከምዌ አኳ፥ ከምኹካ መሙቾቆማ ኣሥ ኦኪል ዱፀን።
66017011	ደ ግዚያ ኤተ ቤኢ ገፀ፥ በሜካን እኽላ፥ አኳ ኪልቆማ ጥሳ አል እል ዬሰናኮ፤ ነደንኳ፥ አ ነሥሠ በንድ ና ሜተም፥ ከምዻ ኪል መቴያኳ።
66017012	ደ ባገምከሣ አም ጅቋ አሤር፥ መጨገሰማ ዶጎ ጥሳ አሤር ደ በበፀካ መሙቾቆን ከደኽላ፤ ነደንኳ ከምሩቆ ገፋሌ መሙቾቆማ ከደ ግዚያ ከአንጅ ከሜተም።
66017013	እማም አለአ እለማም ሜታ፥ ከማተገሩቆ መዥጋ ከገፋሌያለማም ከምኹካ ከደ ግዚያ ካ።
66017014	ከማሹዋ እማም ከጃጃ፤ ከፄ በደካ ጃጃ ኤተ ዶጎ ኤታ፥ ጥስ ዶጎ ጥሳኳ ከምሙቾቆ እማም። ከምሙቹቆ ከጃጃ አደ በሁለካ አ፥ ደ በኦካ አረባ በሽለከሣ፥ ቢደካ መገሚለማኳ።"
66017015	በከለካ አሰ ገትጋ አል ጎዛ ካራ፥ "ባገምከሥ በበኽ ገቸ ኣያ፥ ኖጎ በኢከሽ እገፈ ጎሲያ። በበኽ ገቸ ኣያ አ፥ መጨገሰማ በበኽ ሾካ ኤያሥ ኤያ ኤማንጀ ጸጋ፥ ኤባ በበኽ ከሳ በበኽኳ።
66017016	ደ ግዚያ ኤተ ባገምከሥ አም ከጅቋ አሤርኳ ከማቸኩካኽ ከገፈ ጎሲያ ከአ፥ ከምቴዉሥ ዳ ኤተ በጨካ ኮዎማ ከምዡስ ከጸጋናኳ። ነለአ ነቸቻ ከምሱዋ በጨማ ከምጥጡቆ ነማንጃኳ።
66017017	በጦካ ረባ ኒለማም፥ ኤከምጦዉከሠን ቾጎ መደዳለማ፥ ኤከምዱዋ ከእላ ከሜተምኳ። ካሥ አል ኦከ ከምትታቆ እገሸ ረባ፥ ከማተገሩቆ ገፋሌያለማም ከምኹካ ከደ ግዚያ ከአ።
66017018	እገፋ ኤተ ባገምከሥ አም አኳ፥ መጨገሰማ በቦቆ ኤዬባ፥ ኤተ በጨካ ገፋሌያ ነዶጎ ጥሳ አል ኤበ እኔያ።"
66018001	ነለአ ነቸቻ በርገምከሥ ሰ ገትጋ አል ጎዛ ጀንዳ መከብቴ ነጎዛ፤ አ በጨካ በቦቆ ገፋሌያ፥ በዪዥኮጎ ኤበ እኔያኳ ከገሂንለማ።
66018002	አ በሉገካ ከበቦቆ ሳ በከለካ፥ "በፋተከንዥገን በቦቆ ባቢሎን። በደካ ከደ መኢሽ ጋገንሠ ሙሳ፥ ኮጎ መዥግ ጋገንሠ ገፉጫ፥ ከደ መኩልቆ መጨብሥ ቢያጓ ኤተ ቢካቸከካኻኳ።
66018003	በፈከንዥገን ሾከ ጸጋ ኮዎማ ነኬ መአጀበ ጎሲያለማ፥ ቢያጎሲከንዥገን አዶጎ ጥሳ አል ኤበ እኔያኳ ከአ። ቢያተቀካንዥገን ደ ዘበ  አል ኤበ እኔያኳ ከበበኽ ደ መጫለማ።"
66018004	ነለአ ነቸቻ በርገሰኮቆ ሳ ጀንዳ ኤተ በከለካ ነጎዛ፥ "አኻ ሾካለም፥ ፐኸሥ ነዬባ ና፥ ኤከምበፀኻ መኩኸስ ነገንሣለማም፥ መንዘ ኺል ነማቀርጨኻለማኳ።
66018005	አቴከሸንኼ ረባኳ ገንሠ መደዳለማኼ።
66018006	ዳ ኤተ ከምዳ አ ነጸገኻ፥ ኮለኸኮቆ አኽኳ፥ ኮለኸኮቆ መደዳለማ ኤላ እምበንድኳ። ኤተ በኸካ አ ካኻ ሸፐ ማንጨ ኬያ ኸኸካ አኽኳ ማንጨ ኬያ ኤተ ከምተርስ እል እምበንድ።
66018007	ኸኸካ ማቀርጨኻ ከገሳንዛ፥ ኤያሥ በከሸኮጎ አ ከለማና በታኮቆ ከደ መጫኳ። በከለካ አኳ ኒለማ፥ 'አራ ማጥሶቆ ጋፋ፥ ዢገ ጋፋኼ፥ ከምገመራኼ ሜተል ኤለአ ገሳንዛኼ።'
66018008	ካ ከምዌ ነጸገማ ናሥ ኦካ ነሜታ አማፉንጮቋ ኤተ ከምዳ ከአ ኮዎማ፤ እማም አለኣኳ መሻ፥ ገሳንዛ ከኤዴበና፥ ከምጥጣቆ አ ነማንጃኳ። ረባ ኤታ፥ ኤተ በከኸከሥ ከአ፥ መዥገማ።"
66018009	ከምእሱዋ ከፄማ ከምሳንዙዋ አዶጎ ጥሳ አል ኤበ እኔያ ደ ቢያጎሲ ቢታጎ ከአ ከደ መጫ፥ ኖከ ከምገሙሥ ሱ መጥጣለማ።
66018010	ነመጤያ ከማቀርጨኻለማ ከምኢቾጎ ጸጋ ጸት ከምከሉዋ፥ "እንዳዌ፥ እንዳዌ ካም ባቢሎን፥ በቦቆ ኤዬባ ከመዥገማ፥ በደካ መኸሣ ነጸገኡ ናሥ አንጅ ነሜተም።"
66018011	ከፄ ከመሜያ አደ ከምኮዳ ዳ አል እማም፥ ከምእሱዋ ከፄማ ከምሳንዙዋ ደ ዘበ  አል ኤበ እኔያ።
66018012	ከምኮዳኼ አጸጋ ሜተል ኣያ ከለማና፥ ማሰኽ ግሻ ኤተ መዥግ በና፥ ሚንዛ፥ ኣ ኽኻ፥ መዌኽ ኣ ኤተ በኢሰከሥ ዶጎ ጥሳ፥ ማሰሰኽ ኣ፥ መፐፐርኽ ኣ፥ ሾከ መኺሥ ጃ ኮዎማ ከዳ ኤተ ቢገከሥ ነቆስ ዣና፥ ዳ ኤተ ቢገከሥ ነመዥገኽ ጃ ኤዣግ፥ ነመዌኽ ሶ፥ ነሶ፥ ነምፑ ግሻ ኤተ መዥግ በናኳ፤
66018013	ኦጊዮዋ፥ ዳ ኺ መደሣ፥ ዳ ኤተ ቢሱከኻ ሜታ ሜታ፥ መዌኽ ጎልጎላ ከጎልጎላኳ፥ ኬ ባጉዋ ከኣይ ግዞቋ፥ መሌቆ ገንሻ፥ ገሳ፥ ለማና፥ ጃጃ፥ ፈዛ ከታቱሌያ፥ ከዋደ ደ ቢራቆካኳ።
66018014	በከከለካ አደ ዘበ ከአ፥ "ባትሸከንዥገን አገሸል ዳ ኤተ በአጀበካ እሉ፥ በቴከንዥገን ደ መጫሉ ከመንዳጎን ዳሉ፥ ከምኮሌ ከማገማሠኼ።"
66018015	ደ ዘበ ደ ቢካተቀካ ከዘበለማም ኒል ኤዬባ ና፥ ከምሂእዩቾጎ ጸት ነመጤያ ከማቀርጨኻለማ ከምእሱዋ ከምሳንዙዋ፥
66018016	ከምከሉዋኳ፥ "እንዳዌ፥ እንዳዌ ካም በቦቆ ኤዬባ፥ ኤተ ባኢሰከሥ ኣ ኽኻ፥ መዌኽ ኣ ኤተ በኢሰከሥ ዶጎ ጥሳ፥ ከምፐፐርኽ ኣኳ፤ ባንደጎነከሥ ጸገኡ ከኣያ፥ ከማሰኽ ግሻ ኤተ መዥግ በና፥ ከሚንዛኳ።
66018017	በቴከንዥገን አደ መጫ ኮዎማ አለአ ናሥ አንጅ ነሜታ።" ደ ለማዲያ ከደ በከንዸካ፥ ደ መቆ ለማዲያ ከደ በከኢካ ነዘበ  ኖቆ ኤያያ ኮዎማ ቢሃተካቆ ነጸገማ ቢኢከቾጎ ጸት።
66018018	ኖከ ቢገምከሥ እማም ሱ መጥጣለማኳ፥ ቢሉገካ ቢከለካ፥ "አኢካንኼ ኤዬባ ኤተ ከምኢያ ኤኤዬባ አለኣኼ።"
66018019	ከመትገሥ ገሳንዛለማም ቢዝለካ ርረ እኔያ ኪልቆማም፥ ቢእሰካ፥ ቢሳንዘካ፥ ቢሉገካኳ ቢከለካ፥ "እንዳዌ፥ እንዳዌ ካም በቦቆ ኤዬባ፤ ደ በጨካ ለማዲያ ኖቆ ኤያያ በካተቀካ ከደ መጫሉ፤ በቴከንዥገን ኤዬባ አ ናሥ አንጅ ነሜታ።
66018020	አም ጎዛ፥ ኣገይል ከፄ መቴያለማ! ኣገኻይል አኻ፥ ደ በኸዪዥካሥ ከረባ፥ ሰ ገትገ ክርስቶስ ከደ መዪርጓኳ! በከርከንዥገን አረባ በነ መደዳ ኤተ በደካ አ ነጸገኻ።"
66018021	ነለአ ነቸቻ በፈርኮቆ አመዥግ፥ ሰ ገትጋ አል ጎዛ ሜታ፥ በቦቆ ግሻ መኢማ ኤግሸ ገንሻ፥ በኣምብከሽ ኪል ኤያያ በከለካ፥ "ኤያሥ አለአ በዠጠካይል ባቢሎን በቦቆ ኤዬባ ከኔያ፥ ከምኮሌ ከማገማሠኼ።
66018022	ከማገሳቆኼ ኒሉ ሰ መእሰ ሦቋ ከሰ ደ ጌኣ፥ ሰ መእሰ ዬበሌያ ከለብሩጂያኳ። ከማገማሠኼ ጸጋ ኒሉ ደ በገምከሽ መንደ ኤላ ሜታ ሜታ፥ ከማገሳቆኼ ኒሉ ሰ ግሸ ገንሻ ሜተልኼ።
66018023	ከምዪዦጎኼ አመዪዦጎ ጅ ኒሉኼ። ከማገሳቆኼ ኒሉ ሰ ርኸ ጋኺንጃ ካል ጋኺንጃኼኳ። ደ ዘበሉ ቢኢ ገፀ እምበቦቆ ጸጋ አል ኤበ እኔያ፥ ገንሠ ሽጃሉ ቤያከንጠኽ ጸጋ አል ኤበ እኔያ ኮዎማ።
66018024	ባገምካሥ ኒለማ መሃ ደ መዪርጓ ካል ደ በዪዥካሥ ከረባ ካል ደ ቢሸከ ጺ ነኤባ ናል እኔያ ኮዎማ።"
66019001	ነለአ ነቸቻ በርገሰኮቆ በቦቆ ሳ ኤተ በኢካ ኤሰ በበኽ ጸጋ በከለካ፥ "ሃሌሉያ፥ ረባ ኤተ መብዶቆ አኳ፤ ነከድ መፈጋቋ ከመዥጋኳ ከአ።
66019002	መኸሣለማ ኸማ ከመዘረማ፤ በከኸከሠንዥገን ከበቦቆ እገፈ ጎሲያ፥ ኤተ በሸከሥ ኤበ እኔያ ከጎሲያለማ። ባ ከሰንዥገን መሃ ደ መደዳለማ፥ ኤተ ባርከከኽ አ ከኤለማ።"
66019003	ቢከለካ ከመተጸማኳ ከበቦቆ ሳ፥ "ሃሌሉያ፥" "ከምፅላ ከጎዛ አሱ መጥጦቆ ኤዬባ አ ካሥ አል ግዢ ግዥ።"
66019004	ደ እምፈጋ ግቸማ ኖቆማ እንዝኽ አ ከደ ገዘዛ እንዝኽኳ ቢንዝለኮቆ ቢዴረካ ከረባ ኤተ በኢከሽ ነለባበ፥ ቢከለካ፥ "ኣሜን፥" ሃሌሉያ።"
66019005	በፐኬሥ አሳ ኖጎ ለባበ፥ በከለካ፥ "ኸኸካ መገ ላ ከረባሎኳ፥ አኻ ደ መደዳለማ ኮዎማ፥ ደ በኸከጤካ ከአ ኮዎኻ፥ ኢዲደማ ከምበቦቆማኳ።"
66019006	ነለአ ነቸቻ በርገሰኮቆ ሳ ኤያል ሰ ኤማንጀ ጸጋ ኤያሥ ኤያ ኤሰ በበኽ ብ ኣያ፥ ኤሰ መዥግ ሆመ ደማ ኤተ በገሸኪል ሰማ፤ በከለካ አኳ፥ "ሃሌሉያ፥ በደከንዥገን ከጥሳ አኤታ ረባሎኳ፥ ኤተ በሙቸኮቆ ነመዘዛ ነኮዎማ።
66019007	ዎኼ፥ ኣገ ኳይል ልልኳ፥ ሂንኮሥ ፄማ። በደከንዥገን ኦከ ማሮቆ ጃጃ በገ ከሠንዥገን አጋኺንጃለማኳ።
66019008	በካኸካሸንዥገን ከአ አመኢሰሥ ኣ ኽኻ፥ ማንደኸማ ከመዪዥኸማኳ፤ ኣ ኽኻ አኳ፥ ገሸል መደዳ አል ደ በዪዥካሥ ከረባ።"
66019009	ነለአ ነቸቻ በከለካ አሰ ገትጋ አል ጎዛ አ ካራ፥ "ቆት፥ 'ኒያገይል ደ ቢዎኬ ኪል ዴዋነ ማሮቆ ጃጃ!"' በተጸካ በከለካ ካራኳ፥ "ኤተ ቢገሸካ አለአ እገሸ ረባ፥ ኸማኳ።"
66019010	በርፋተካ አርኳ ከኔያ ከታሰም ከመዴራ ከሰ ገትጋ ከአኳ። በከለካ አኸን ካራ፥ "መጦዋኣኼ ኤለኣኼ! አራ ኤያሥ አሉ ከኢዴበኡ ደ በካኢካ ከኸገሻ ኤተ በትገኬሥ ያሱስ ክርስቶስ፥ ኮዎኳ ደ መደዳ። ዴረካ ካሥ ረባ! በጦካ አኸገሻ ኤተ በትገከሥ ያሱስኳ፥ ኤከመገሻ አጸጋ ሰ መዪርጓ።"
66019011	ነለአ ነቸቻ በርገምከሥ መኮርስ ጎዛ፥ በርገምከሥ እምፑ ፈዛ ሜተምኳ፤ ኤተ በኢከሽ ኖቆ ፈዛኳ ቢኦካ ፄማ "መገሚለማ ኤተ ኸገሻኳ፤" መኸሣለማ ከማሻለማኳ መዘረማ።
66019012	በኢካ ቆኸማ ኤመበል ማንጃ፥ በኢሰኪልቆ በበኽ ዠላ፤ ቢቆተካን ፄያ ነጸገማ፥ ኤተ በገምካ ኣሥ አ፥ አገምካኼ ጸጋ ሜተልኼ።
66019013	በኢሰከሥ ኣ ኤተ በንሸከሥ አመሃ፤ ቢኦካ ፄማኳ "ሰ ረባ።"
66019014	ቢሁልከቾጎ ደ ማሸማ አል ጎዛኳ አ፥ ቢማኢከሽ ኖቆ እምፑ ፈዛ፥ ቢኢሰከሥ መዪዥኽ እምፑ ኣ ኽኻ።
66019015	በፐኬሥ ነሰማኳ አመመስ ቻጋ ኤተ ከምኦቹካ ሾከ ጸጋ ደ በበፀካ መዳ አል ረባ፤ ከመሙቾቆ እማም ከዘጎል ሶ፤ አ ኪልቆማ ከምቆጫ ኸ ባጉዋ፤ መከላ ኤለአ፥ ከምሬቆ አ በቦቆ ማመሠ አል ረባ፥ አል ኤተ በሙቸኮቆ ነደ መዘዛ ነኮዎማ።
66019016	ቢቆተካን ነኣለማ ከሸማ ፄያ ኤተ በከለካ፥ "ጥስ ዶጎ ጥሳ፥ ኤታ ዶጎ ኤታኳ።"
66019017	በርገምከሥ ሰ ገትጋ አል ጎዛ ሜተም መከኢቾጎ ነኸ ኦካ፤ በሉገካ አኳ ከበቦቆ ሳ፥ በከለካ ከመታ ደ በዘለካ ነንዝ ጎዛ፥ "ዎኼ፥ ኣሙንፀኾቆ ኮጎ በቦቆ ዴዋና አል ረባ።
66019018	ሰኻ በጨ ዶጎ ጥሳ፥ ካል ጥስ ለጋዪዳ ከመዥግ ለጋዪዳኳ፥ በጨ ፈዛ ካል ደ በኢከሽ ኖቆማ፥ በጨ ጸጋ ኮዎማ ዶቆ ኤባ ካል ዋደ፥ አል እምበቦቆማ ካል ኢዲደማኳ።"
66019019	በርገምከሥ ኤቢያሙንፀኮቆ ደ ግዚያ ኤከለላ አ ከዶጎ ጥሳ አል ኤበ እኔያ ከደ ማሸማለማም ከምቱሥ መዣ ኤተ በኢከሽ ኖቆ እምፑ ፈዛ አ ከደ ማሸማለማ።
66019020	ባራቆካሽ ደ ግዚያ አ፥ ባራቆካሽ ከአኳ ኤተ መዪርጎ ጎልጎዛ ኤተ ቤጦ ዳ አል ገተምዛ ኒል ኸ ደ ግዚያ አ፤ ቤከንጠኽ ከለአ ጸጋ ኮዎማ፥ ደ በርኮቆ ሻኪይ ደ ግዚያ በዴረካ መኮሣለማኳ። ቢያኣምብካሽ ከምበንደማም ኪል መሃቲል ሆ ኸ ማንጃ።
66019021	ቢሸሸኮቆ ጸጋ ደ ቤያሻኻኳ ከቻጋ ኤተ በፐኬሥ ነሰ መዣ ኤተ በኢከሽ ነምፑ ፈዛ፤ በሰሰካ አመት እል ግዚያኳ በጨማም በነካቋ።
66020001	ነለአ ነቸቻ በርገምከሥ ሰ ገትጋ አል ጎዛ ሜተም መከብቴ ነጎዛ፤ በጨካ አኳ ነኤለማ ገፋሌያ ከመኮርስ መሃቲል ሆዋ አል እል እኔያ፥ በቦቆ ባኮዋኳ።
66020002	በራቆከሽ አኳ ከለላ፥ ገፀ ሆላ፥ መከላ ኤለአ ዲያብሎስ ኤያሥ ኤያ ሴጠና፥ በፉንጨካ ከግዣ ግቸማ ማቁስ እል አሤር (1000)።
66020003	በኣምብከሽ ከለላ ኪል መሃቲል ሆዋ አል እል እኔያ፥ በሃንኮቆ በከጸልኮቆ ሰማ ከቤጫ። በከጦካ ኤለኣኳ፥ ኤከምበፃን አከለላ መንጠኽ ሾካ አል ኤበ እኔያ ካሥ አል ኦከ ከምትታቆ ግዣ ግቸማ ማቁስ እል አሤር (1000)። ና ነቸቻ ከምዳ ከአ አመጨጋሳ ከኦኪል ዱፀን።
66020004	ነለአ ነቸቻ በርገምከሥ በበኽ ለባበ፤ ቢከኸከንዥገን ገፋሌ መኸሣ ከደ በርኮቆ ጎ መኢሻ ነለባበ  ናኳ። በርገምከሥ ፉሠ ጸጋ ደ በንርካቆ ጺማም ከፄ ቢያቲከስ ኸገሻ ኤተ በትገከሥ ያሱስ፥ ቢዜከኽ እገሸ ረባኳ። እማም ደ በበፀካ መዴረካ ከደ ግዚያ ከመኮሣለማኳ፥ ደ በበፀካ መሮቆ ሻኪያለማ ነታሰማም ፌት ነኤለማምኳ። ቢፈርከሥ እማም ነመሻ ቢሙቸኮቆ ከክርስቶስ ግዣ ግቸማ ማቁስ እል አሤር (1000)።
66020005	ደ ቢሸሸካ ጃጀንዳኳ ከምፈሩሠኼ ነመሻ ካሥ አል ኦከ ከምትታቆ ግዣ ግቸማ ማቁስ እል አሤር (1000) አ። አለአ መፈርሣ ነመሻ አል ገሲቋ።
66020006	ማሄሸማ ከመዪዥሠማ ደ በንዘ ኪል ነመፈርሣ ነመሻ ናል ገሲቋ። ከምጫኼ አመሻ አል እል እምበንድ ገፋሌያ ነጸገማምኼ። ከምዱዋ እማም ከምጥስ መፀ ገዴራ አል ረባ ካል ክርስቶስኳ፥ ከምሙቹቆ ከአ ግዣ ግቸማ ማቁስ እል አሤር (1000)።
66020007	ኖከ ከምትታቆ ግዣ ግቸማ ማቁስ እል አሤር (1000) አ፥ ከምጨጋስ ሴጠና ነመፀ ማፉንጫ።
66020008	ከምፐሥ አ ከመንጠኽ ጎግ ማጎጎኳ፥ መከላ ኤለአ ሾካ አል ኤበ እኔያ ኮዎማ፤ ከማሙንፆቆ እማም ከማሻኳ፥ ገንዘለማምኳ ኤሳሰም ሰ ኤያያ።
66020009	ቢደካሽ እማምኳ ነኤበ እኔያ ኮጎ ኮዎማ፥ ቢያልምኮቆ ጎ መኢሽ ደ በዪዥካሥ ከረባ ከማሄሽ ኤዬባ አል ረባኳ። በፋተኬ አማንጃ ነጎዛኸን፥ በጥጠኮቆ በቴከኽ እማም።
66020010	ኤተ በንጠከኽ እማም ሴጠና፥ በኣምብካዬሽ ኪል መሃቲል ሆ ኸ ማንጃ፥ ኖጎ በኢካ ደ ግዚያ ከኤተ መዪርጎ ጎልጎዛኳ። ከማቀርጩኽ እማም ነጓ ኦካ ከመጎኳ ካሥ አል ግዢ ግዥኳ።
66020011	ነለአ ነቸቻ በርገምከሥ በቦቆ እምፑ ለባበ ከኤተ በኢከሽ ኖቆማ፤ በቴካ አጎዛ ከኔያኳ ነኸማ፥ ኤኢከንኼ አጎ መኢሻ ከማም ከማኮሊለማኼ።
66020012	በርገምከሥ ደ በሸሸካ ኤቢሂኢከቾጎ ነታሰ ለባበ፥ እምበቦቆማ ከኢዲደማኳ። በኮርካስ በበኽ ሎርጋ፥ በኮርካስ ሎርጋ ጀንዳኳ፤ አኳ ሎርገ መኢያ፤ ቢከኸከሥ ከደ በሸሸካኳ ኤያሥ ቢቆተካን መደዳለማም ነሎርጋ ና።
66020013	በፐፈኬቆ ኤያያ ደ በሸሸካ፥ ደ በኢካ ኒለማ። መሻ፥ ጎ በኢካ ደ በሸሸካኳ፥ በፐኬቆ ደ በሸሸካ፥ ደ በኢካ ኒለማ። ቢኸከሥ ከማምኳ፥ ከሜታ ሜታማለማ ኤያሥ መደዳለማ።
66020014	መሻ፥ ጎ በኢካ ደ በሸሸካኳኳ ቢያኣምብካዬሽ ኪል መሃቲል ሆ ኸ ማንጃ። ሆ ኸ ማንጃ አለኣኳ መሻ አል ማኮሊለማ።
66020015	ጸጋ ኤተ ቢበፀካ መቆቱዋ ፄማ ነሎርገ መኢያ ኮዎማ፥ በኣምብካዬሽ ኪል መሃቲል ሆ ኸ ማንጃ።
66021001	በርገምከሥ ጎዛ አል ኽኻ ከኤበ እኔያ ኽኻኳ፤ በተርከንዥገን አጎዛ አል ገፀ ከኔያኳ፤ አኢካንኼ ኤያያኼኳ።
66021002	በርገምከሥ መዪዥሥ ኤዬባ፥ ዬሩሳሌም አል ኽኻ፥ መከብቴ ኖጎ ረባ ነጎዛ፤ በገ ከሥ አ ኤጋኺንጃ፥ ኤተ ኒያንደጎነሥ ከርኸማ።
66021003	በርገሰኮቆ በቦቆ ሳ ሜታ በፐኬሥ ኖጎ ለባበ፤ በከለካ አኳ፥ "ከምኢያ ጎ መኢሽ ረባ ኖጎ ጸጋ። ከምኢያ አ ኖጎማም፥ ከምዱዋ እማምኳ ሾካለማ፤ ረባ እልቆማኳ ከምኢያ ከማም [ከምዳ ረባለማምኳ]።
66021004	ከምቀርሥ ጹሻ ኮዎማ ነኸማም፤ ከፄ በተርከንዥገን ዳ አል ገፀ፥ ከምኢያንኼ ነለአ ከገት መሻ፥ ኤያሥ ኤያ ገሳንዛ፥ መእሳ፥ ማፉንጮቋኳ።"
66021005	በከለካ ኤተ በኢከሽ ነለባበ፥ "ገሶቆ፥ ከምጦራ ዳ ኮዎማ ከኽኻ!" በከለካ ከመተጸማኳ፥ "ቆት ዳ አለአ፥ ሳ አለአ መገሚለማ፥ ኸማኳ።"
66021006	በከለካ ካራኳ፥ "በትተከንዥገና። አራ ኣልፋ ኦሜጋኳ፤ (መከላ ኤለኣኳ) መሲቆማ፥ መርሸማኳ አራ። ከኤተ በሸካ እምበ ኣያ፥ ከምኸርካ መገ  ኤከምፋ ነጋጨ ኣያ ኤተ ከምኻ መኢያ።
66021007	ዳ ኤተ ከምዸባ ኤተ ከምሙቾቋ፥ አለአ፤ አራ ከምደራ ረባለማ፥ ከምዳ አኳ ዱዋለም።
66021008	ደ በካጤከሽ ከመደ ኸገሻ ከፄ ያሱስ ከደ በከዠኬል ከመገሚላ፥ ደ መዦጓ፥ ደ መሾቆ ጸጋ ከደ ጎሲያ፥ ደ በደካ ጸጋ ከገንሠ ሽጃ፥ ደ መዴር እምሙሳ ከደ ጎልጎዛ ኮዎማ፥ ከምዳ በናለማም አማኣምቧሻ ኪል መሃቲል ሆ ኸ ማንጃ። አለኣኳ ማኮሊል መሻ።"
66021009	ነለአ ነቸቻ በዎኬ ነሰ ገትጋ አል ጎዛ ሥሠ በንድ አሜታ። እማም ሥሠ በንድ አለአ ደ በጨካ እንሤያ ሥሠ በንድ፥ ኤተ በዪጨኮቆን ማመሠ ረባ። በገሸካ አሰ ገትጋ አኳ ካራ በከለካ፥ "ዌ፥ ትገርሥ ካም ጋኺንጃ፥ እንገፈ ጃጃ።"
66021010	በርኮቆ አራ ከገፉጫ ከበቦቆ መጎ ዶላ ከሜተም፥ በትገኬሥ ካራ መዪዥሥ ኤዬባ ዬሩሳሌም፥ መከብቴ ነጎዛ ኖጎ ረባኳ።
66021011	በከዪጨካቆ አኳ ከገሂን ረባ፤ ማንደኸማኳ ኤማሰኸ ግሻ ኤተ መዥግ በና፥ መዪዥኸማ ኤያል ግሸ ያስጵስ።
66021012	በጨካ ኤዬባ አ በቦቆ ኸለ ግሻ መጎ ማ፤ በጨካ ኸለ ግሻ አኳ ግሰማ አሤር ኖቆማ እምበንድ ከሰ ገትጋ አል ጎዛ አሤር ኖቆማ እምበንድ ኖቆ ግሰማ። ቢቆታከንዥገን ፄያ ነጸገ ግሰማ፤ ፄያ አለኣኳ ፄ ሾከ አሤር ኖቆማ እምበንድ አል ጸጋ አል እስራኤል።
66021013	በጨካ ኤዬባ አ ከንዶጎ እምፐ ኦካ ግሰ ኸላ ኦካግ፥ ከንዶጎ ኤላ ረ ግሰማ ኦካግ፥ ከንዶጎ ኤላ ጉንዛ ግሰማ ኦካግ፥ ከንዶጎ መልም ኦካኳ ግሰማ ኦካግ።
66021014	ኸለ ግሻ አል ኤዬባ አኳ በጨካ ሸ ግሻ አሤር ኖቆማ እምበንድ፤ ቢቆተንካንዥገን ነጸገማኳ ፄ ሰ ገትገ ጃጃ አሤር ኖቆማ እምበንድ።
66021015	ሰ ገትጋ አል ረባ ኤተ በገሸኬ ካራኳ፥ በጨካ ነኤለማ ጅ መዻምብ ዳ ኤተ ቢገኬሥ ነኣያ፥ ኤተ ከምዻምበካ አኳ ኤዬባ አ፥ ግሰ ኸላ ከኸለ ግሻኳ።
66021016	ጋንዘ ል ኤዬባ አኳ እንዝኽ፤ እለማ ከመጎለማኳ ሜተም፤ በከዻምበካ አሰ ገትጋ አል ረባኳ ኤዬባ አ ከጅ ማዻምባለማ፤ መጎለማ፥ ከእለማ፥ መኢቆማኳ ገንዘ ሜተም። ገንዘለማኳ ኤኪሎሜትሪያ ግቸማ ማያ እል ግቸማ ሜታ (2400)፥ ኤያሥ ኤያ ኤመንዻ ኦኪል ግቸማ ኦካግ።
66021017	በዻምበካ ኤያሥ ኤያ መኢቆ ኸለ ግሻ፤ መኢቆማ ኤመዻምብ ኤለ ጸጋ፥ ኤተ በከዻምበካ አሰ ገትጋ አል ረባ አ፥ ኤላ ግቸማ ሥሠ በንድ ኖቆማ እንዝኽ (144)።
66021018	በደካቆ ኸለ ግሻ አ ነግሸ መዥግ በና፥ ነግሸ ያስጵስ፤ በደካቆ ኤዬባ አኳ ነመዪዥኽ ኣያ፥ ኤተ በዪዥካኽ ኤእምፑ ሶ።
66021019	ሸ ግሻ አል ኸለ ግሻ አል ኤዬባ አ ቢያንደጎነከሠንዥገን ሜታ ሜተም ነግሸ መዥግ በና፤ ሸ ግሻ አል ገሲቋ ቢያንደጎነከሥ ከግሸ ያስጵስ፥ አል እል እምበንድ ከሳፊሮስ፥ አል እል ኦካግ ከካልቄዶን፥ አል እል እንዝኽ ከስማርግዶስ፥
66021020	አል እል ማቁስ ከሳርዶኒክስ፥ አል እል ማያ ከካርዲዮን፥ አል እል ሥሠ በንድ ከክሪሶሊጦስ፥ አል እል ዬሰናኮ ከቤርሎስ፥ አል እል ሰናኮ ከጦጳስ፥ አል እል አሤር ከክሪሶጵራሶስ፥ አል እል አሤር ኖቆማ ሜተም ከሂያቂንጥ፥ አል እል አሤር ኖቆማ እምበንድ ከኣሜቲስጦስ።
66021021	ግሰ ኸላ አሤር ኖቆማ እምበንድ አ ሚንዛ አሤር ኖቆማ እምበንድ። በደካቆ ግሰ ኸላ ሜታ ሜታማለማ ናሥ ሚንዛ ነሜተም። በደካ እንዶ ኤዬባ አኳ ነመዪዥኽ ኣያ፥ ኤተ በዪዥካኽ ኤእምፑ ሶ።
66021022	ረባ ኤታ፥ ኤተ በሙቸኮቆ ነደ መዘዛ ነኮዎማ፥ አ መዪዥሥ መፀ ገዴራለማም፤ አ ጃጃኳ፤ አርገምከሠንኼ መዪዥሥ መፀ ገዴራ ሜተል ኒል ኤዬባ ናኼ።
66021023	ከፄ በከዪዥኮጎ አገሂን ረባ፥ በደካ ጃጃኳ ከጅለማ፥ አኣጎካኼ ኤዬባ አ መዪዦጎ ኦካ ከጽጃኼ።
66021024	ከመንዸካ አሾከ ጸጋ ኮዎማ ከመዪዦጓለማ፥ ከምሩዌቆ አዶጎ ጥሳ አል ኤበ እኔያኳ ገሂንለማም ኪለማ።
66021025	ከምሃንሰኼ ግሰማ መዱጎከኼ፥ ከምኢያንኼ አመጓ ሜተልኼ።
66021026	ከምሩዌቆ ኪል ኤዬባ አ ደ መጫ ከመንዳጎን ዳ አል ሾከ ጸጋ አል ኤበ እኔያኳ።
66021027	ኤተ ከምኩካ ኪለማ ኣሥ ደ ቢቆተካን ፄማም ነሎርገ መኢያ ካል ጃጃ፤ አኩካኼ አመዦጎ ዳ ሜተል፥ ከጸጋ ሜተል ኤተ በደካ ደ ገዪፆቋ ከደ በለጎዘካኳ።
66022001	ነለአ ነቸቻ በትገኬሥ ሰ ገትጋ አል ጎዛ ካራ በቦቆ ገቸ ኣያ፥ ኤተ በኸካ ኣይ መኢያ፤ ኣያ አኳ ኤተ በዪዥኮጎ ኤእምፑ ሶ፥ በፐኬሥ ኖጎ ለባበ ረባ ካል ጃጃ።
66022002	በዱጉካ ኣያ አኳ ነጂል ኤንዶዋ አል እል ኤዬባ አ። ነሰ ገቸ ኣያ ናኳ ነኤላ ጉንዛ ከኤላ ረኳ በኢካን ጅ መኢያ፥ ኤተ በረካ ኸማ ነጽጃ ነጽጃ፥ ነግዣ ነሜታ ኦኪል አሤር ኖቆማ እምበንድ። ፃንጀማኳ ከምዳ ከመብዳ ከሾከ ጸጋ አል ኤበ እኔያ።
66022003	ከምኢያንኼ ማሆተ ዳ ኒል ኤዬባ ናኼ፤ በኢካን ኒለማ ለባበ ረባ ካል ጃጃ፥ ከምዱካ ከአ አደ መደዳለማኳ።
66022004	ከምገሙሥ እልኽ ረባ፥ ከምጩዋ ፄማ ነታሰማም።
66022005	ከምኢያንኼ አመጎኳ፤ ከፄ ከምዪዦጎ አረባ ኤታ ኒልቆማም፥ ከማኣጉዋኼ መዪዦጎ ጅ ካል ኦካኼ፤ ከምሙቹቆ እማም ካሥ አል ግዢ ግዥኳ።
66022006	በከለካ አሰ ገትጋ አል ጎዛ ካራ፥ "እገሻ አለአ መገሚለማ፥ ኸማኳ። ረባ ኤታ፥ ኤተ በጦካ ኤከመገሻ አደ መዪርጓ ከንዶጎ ገፉጫለማ፥ በትገኬ ሰ ገትጋለማ ከመትገሠማ ከደ መደዳለማ ዳ ኤተ በኢካ ከመዳ ፈላ።"
66022007	በከለካ ያሱስኳ፥ "ገሶቆ፥ ከምዎሬ ፈላ። ማሄሸማ ኤተ ከማገሳሥ ከሰ መዪርጓ ካል ሎርጋ ከለአ።"
66022008	አራ ዮሃንስ በርገሰኮቆንዥገን ዳ አለአ ኮዎማ፥ በርገምከሣኳ። ኖከ በርገሰኮቆ አለአ በርገምከሥኳ፥ በርፋተካ ከመዴራ ነቾጎ ሰ ገትጋ አል ረባ ኤተ በትገኬሥ ዳ አለአ ኮዎማ ካራ።
66022009	በከለካ አኳ ካራ፥ "መጦዋኣኼ ኤለኣኼ! አራ ኤያሥ አሉ፥ ኤያሥ ኢዴበኡ ደ መዪርጓ፥ ከደ በዜከኽ ሰ ሎርጋ አለአ ኮዎማኳ፥ አኳ ኮዎኳ ኣሥ ደ መደዳ። ዴረካ ካሥ ረባ!"
66022010	በከተጸካ በከለካ ካራ፥ "መጸልኮቆኼ ከቤጫ ሎርጋ ኤተ ቢቆተካን ሰ መዪርጓ አለኣኼ። ባርቸካዬቆንዥገን አንጅ ከምትታቆ አለኣኳ።
66022011	ኤተ በደካ ገንሠ ዳ፥ ነካኮስ ነድ ገንሠ ዳ፤ ኤተ መዦጓኳ ነካኮስ መዦገሥ ጸገማ፤ ገሸል ጸጋ ነካኮስ ነድ ገሸል ዳ፥ ኤተ በዪዥካሣኳ ነካኮስ ነዪዣሥ ከረባ።"
66022012	"አለአ፥ ከምዎሬ ፈላ፥ ከምርዼቆ በና ከምኸራ ከጸጋ ከኮዎማ ኤያሥ መደዳለማኳ።
66022013	አራ ኣልፋ ኦሜጋኳ፥ ኤተ መሲቆማ ኤተ መርሸማኳ፥ ማጦሸማ መርሸማኳ።"
66022014	ማሄሸማ ደ ቢኤፈከሥ ኣለማም ከመዪዥሠማ፤ ከምዳ ከማም አመንዘ ለማ ነኸ ጅ መኢያ፥ ከምኩዋ ከንዶጎ ግሰ ኸላ ኪል ኤዬባ ከአኳ።
66022015	ደ በንዦጎከሥ ዳ ኤያል ቆዋኸን፥ ደ በደካ ጸጋ ከገንሠ ሽጃ፥ ደ ጎሲያ ከደ በሸኮቆ ጸጋ፥ ደ በዴረካ ከምሙሳ፥ ደ በሄከሽ ጎልጎዛ በገሸካ ጎልጎዛ ኮዎማኳ፥ ከማሹዋኽ እማምኳ ነጃጻ።
66022016	"አራ ያሱስ፥ በርትገካ ሰ ገትጋ አለአ ኤከመገሸሠን ኸገሻ አለአ ከገሙንፀ ደ ገዴራ። አራ ትጨማ ነሾከ ዳዊት፥ መዪዦጎ ቤዋ አል ገዳዱኳ።"
66022017	በገሸካ አመዪዥሥ ገፉጫ ጋኺንጃኳ ቢከለካ፥ "ዌ!" ኤተ ከምገሶቆ አለኣኳ፥ ነከል "ዌ!" ነዌ ኤተ በሸካ እምበ ኣያ። ኤተ ከማኣጓ፥ ነሮቆ ኣይ መኢያ መገ ።
66022018	በርደካ ኸገሻ ከደ በገሰኮቆ እገሸ መዪርጓ አል ሎርጋ አለአ፤ ጸጋ ኤተ ከምተጻ ነገሻ ነለአ፥ ከምተጸካ አረባ ማፉንጮቋ ኤተ ቢቆተካ ነሎርጋ ነለአ።
66022019	ኤተ ከማሸኽ ነገሸ መዪርጓ አል ሎርጋ አለአ፥ ከማሸኽ አረባኳ ገንዘለማ ነኸ ጅ መኢያ፥ ከምጻንዶቆ ኤከምበፃ መኩ ከመዪዥሥ ኤዬባ። ከምቼሥ ረባ ነኤለማ ዳ ገሸለማ ኤተ ቢቆተካ ከፄማም ነሎርጋ ነለአ።
66022020	ኤተ በደካ ኸገሻ ከለአ በከለካ፥ "ኣዬ፥ ከምዎሬ ፈላ።" ኣሜን፥ ዌ፥ ኤታ ያሱስ!
66022021	ነድ አመገ አል ኤታ ያሱስ ከኮዎማ!
